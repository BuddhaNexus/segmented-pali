{
  "atk-s0513a2:6": "Namo tassa bhagavato arahato sammāsambuddhassa",
  "atk-s0513a2:7": "Jātaka-aṭṭhakathā",
  "atk-s0513a2:8": "(Dutiyo bhāgo)",
  "atk-s0513a2:9": "2. Dukanipāto",
  "atk-s0513a2:10": "1. Daḷhavaggo",
  "atk-s0513a2:12": "[151] 1. Rājovādajātakavaṇṇanā",
  "atk-s0513a2:13_0": "Daḷhaṃ daḷhassa khipatīti idaṃ satthā jetavane viharanto rājovādaṃ ārabbha kathesi.",
  "atk-s0513a2:13_1": "So tesakuṇajātake āvi bhavissati. Ekasmiṃ pana divase kosalarājā ekaṃ agatigataṃ",
  "atk-s0513a2:13_2": "dubbinicchayaṃ aḍḍaṃ vinicchinitvā bhuttapātarāso allahatthova alaṅkatarathaṃ abhiruyha",
  "atk-s0513a2:13_3": "satthu santikaṃ gantvā phullapadumasassirikesu pādesu nipatitvā satthāraṃ vanditvā",
  "atk-s0513a2:13_4": "ekamantaṃ nisīdi. Atha naṃ satthā etadavoca – “handa kuto nu tvaṃ, mahārāja, āgacchasi",
  "atk-s0513a2:13_5": "divā divassā”ti. “Bhante, ajja ekaṃ agatigataṃ dubbinicchayaṃ aḍḍaṃ vinicchinanto",
  "atk-s0513a2:13_6": "okāsaṃ alabhitvā idāni taṃ tīretvā bhuñjitvā allahatthova tumhākaṃ upaṭṭhānaṃ āgatomhī”ti.",
  "atk-s0513a2:13_7": "Satthā “mahārāja, dhammena samena aḍḍavinicchayaṃ nāma kusalaṃ, saggamaggo esa. Anacchariyaṃ",
  "atk-s0513a2:13_8": "kho panetaṃ, yaṃ tumhe mādisassa sabbaññubuddhassa santikā ovādaṃ labhamānā dhammena",
  "atk-s0513a2:13_9": "samena aḍḍaṃ vinicchineyyātha. Etadeva acchariyaṃ, yaṃ pubbe rājāno asabbaññūnampi",
  "atk-s0513a2:13_10": "paṇḍitānaṃ vacanaṃ sutvā dhammena samena aḍḍaṃ vinicchinantā cattāri agatigamanāni",
  "atk-s0513a2:13_11": "vajjetvā dasa rājadhamme akopetvā dhammena rajjaṃ kāretvā saggapuraṃ pūrayamānā agamiṃsū”ti",
  "atk-s0513a2:13_12": "vatvā tena yācito atītaṃ āhari.",
  "atk-s0513a2:14_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ",
  "atk-s0513a2:14_1": "paṭisandhiṃ gahetvā laddhagabbhaparihāro sotthinā mātukucchimhā nikkhami. Nāmaggahaṇadivase",
  "atk-s0513a2:14_2": "panassa “brahmadattakumāro”tveva nāmaṃ akaṃsu. So anupubbena vayappatto soḷasavassakāle",
  "atk-s0513a2:14_3": "takkasilaṃ gantvā sabbasippesu nipphattiṃ patvā pitu accayena rajje patiṭṭhāya dhammena",
  "atk-s0513a2:14_4": "samena rajjaṃ kāresi, chandādivasena agantvā vinicchayaṃ anusāsi. Tasmiṃ evaṃ dhammena",
  "atk-s0513a2:14_5": "rajjaṃ kārente amaccāpi dhammeneva vohāraṃ vinicchiniṃsu. Vohāresu dhammena vinicchayamānesu",
  "atk-s0513a2:14_6": "kūṭaḍḍakārakā nāma nāhesuṃ, tesaṃ abhāvā aḍḍatthāya rājaṅgaṇe uparavo pacchijji.",
  "atk-s0513a2:14_7": "Amaccā divasampi vinicchayaṭṭhāne nisīditvā kañci vinicchayatthāya āgacchantaṃ adisvā",
  "atk-s0513a2:14_8": "uṭṭhāya pakkamanti, vinicchayaṭṭhānaṃ chaḍḍetabbabhāvaṃ pāpuṇi.",
  "atk-s0513a2:15_0": "Bodhisatto cintesi – “mayi dhammena rajjaṃ kārente vinicchayaṭṭhānaṃ āgacchantā nāma",
  "atk-s0513a2:15_1": "natthi, uparavo pacchijji, vinicchayaṭṭhānaṃ chaḍḍetabbabhāvaṃ pattaṃ, idāni mayā",
  "atk-s0513a2:15_2": "attano aguṇaṃ pariyesituṃ vaṭṭati ‘ayaṃ nāma me aguṇo’ti sutvā taṃ pahāya guṇesuyeva",
  "atk-s0513a2:15_3": "vattissāmī”ti. Tato paṭṭhāya “atthi nu kho me koci aguṇavādī”ti pariggaṇhanto antovaḷañjakānaṃ",
  "atk-s0513a2:15_4": "antare kañci aguṇavādiṃ adisvā attano guṇakathameva sutvā “ete mayhaṃ bhayenāpi aguṇaṃ",
  "atk-s0513a2:15_5": "avatvā guṇameva vadeyyu”nti bahivaḷañjanake pariggaṇhanto tatthāpi adisvā antonagare",
  "atk-s0513a2:15_6": "pariggaṇhi. Bahinagare catūsu dvāresu catugāmake pariggaṇhi. Tatthāpi kañci aguṇavādiṃ",
  "atk-s0513a2:15_7": "adisvā attano guṇakathameva sutvā “janapadaṃ pariggaṇhissāmī”ti amacce rajjaṃ paṭicchāpetvā",
  "atk-s0513a2:15_8": "rathaṃ āruyha sārathimeva gahetvā aññātakavesena nagarā nikkhamitvā janapadaṃ pariggaṇhamāno",
  "atk-s0513a2:15_9": "yāva paccantabhūmiṃ gantvā kañci aguṇavādiṃ adisvā attano guṇakathameva sutvā paccantasīmato",
  "atk-s0513a2:15_10": "mahāmaggena nagarābhimukhoyeva nivatti.",
  "atk-s0513a2:16_0": "Tasmiṃ pana kāle balliko nāma kosalarājāpi dhammena rajjaṃ kārento aguṇakathaṃ gavesanto",
  "atk-s0513a2:16_1": "hutvā antovaḷañjakādīsu aguṇavādiṃ adisvā attano guṇakathameva sutvā janapadaṃ pariggaṇhanto",
  "atk-s0513a2:16_2": "taṃ padesaṃ agamāsi. Te ubhopi ekasmiṃ ninnaṭṭhāne sakaṭamagge abhimukhā ahesuṃ,",
  "atk-s0513a2:16_3": "rathassa ukkamanaṭṭhānaṃ natthi. Atha ballikarañño sārathi bārāṇasirañño sārathiṃ",
  "atk-s0513a2:16_4": "“tava rathaṃ ukkamāpehī”ti āha. Sopi “ambho sārathi, tava rathaṃ ukkamāpehi, imasmiṃ",
  "atk-s0513a2:16_5": "rathe bārāṇasirajjasāmiko brahmadattamahārājā nisinno”ti āha. Itaropi naṃ “ambho",
  "atk-s0513a2:16_6": "sārathi, imasmiṃ rathe kosalarajjasāmiko ballikamahārājā nisinno, tava rathaṃ ukkamāpetvā",
  "atk-s0513a2:16_7": "amhākaṃ rañño rathassa okāsaṃ dehī”ti āha. Bārāṇasirañño sārathi “ayampi kira rājāyeva,",
  "atk-s0513a2:16_8": "kiṃ nu kho kātabba”nti cintento “attheso upāyo”ti vayaṃ pucchitvā “daharassa rathaṃ",
  "atk-s0513a2:16_9": "ukkamāpetvā mahallakassa okāsaṃ dāpessāmī”ti sanniṭṭhānaṃ katvā taṃ sārathiṃ kosalarañño",
  "atk-s0513a2:16_10": "vayaṃ pucchitvā pariggaṇhanto ubhinnampi samānavayabhāvaṃ ñatvā rajjaparimāṇaṃ balaṃ",
  "atk-s0513a2:16_11": "dhanaṃ yasaṃ jātiṃ gottaṃ kulapadesanti sabbaṃ pucchitvā “ubhopi tiyojanasatikassa",
  "atk-s0513a2:16_12": "rajjassa sāmino samānabaladhanayasajātigottakulapadesā”ti ñatvā “sīlavantassa okāsaṃ",
  "atk-s0513a2:16_13": "dassāmī”ti cintetvā “bho sārathi, tumhākaṃ rañño sīlācāro kīdiso”ti pucchi. So “ayañca",
  "atk-s0513a2:16_14": "ayañca amhākaṃ rañño sīlācāro”ti attano rañño aguṇameva guṇato pakāsento paṭhamaṃ gāthamāha –",
  "atk-s0513a2:17": "1.",
  "atk-s0513a2:18": "“Daḷhaṃ daḷhassa khipati, balliko mudunā muduṃ;",
  "atk-s0513a2:19": "Sādhumpi sādhunā jeti, asādhumpi asādhunā;",
  "atk-s0513a2:20": "Etādiso ayaṃ rājā, maggā uyyāhi sārathī”ti.",
  "atk-s0513a2:21_0": "Tattha daḷhaṃ daḷhassa khipatīti yo daḷho hoti balavadaḷhena pahārena vā vacanena",
  "atk-s0513a2:21_1": "vā jinitabbo, tassa daḷhameva pahāraṃ vā vacanaṃ vā khipati. Evaṃ daḷhova hutvā taṃ",
  "atk-s0513a2:21_2": "jinātīti dasseti. Ballikoti tassa rañño nāmaṃ. Mudunā mudunti mudupuggalaṃ sayampi",
  "atk-s0513a2:21_3": "mudu hutvā mudunāva upāyena jināti. Sādhumpi sādhunā jetīti ye sādhū sappurisā, te",
  "atk-s0513a2:21_4": "sayampi sādhu hutvā sādhunāva upāyena jināti. Asādhumpi asādhunāti ye pana asādhū,",
  "atk-s0513a2:21_5": "te sayampi asādhu hutvā asādhunāva upāyena jinātīti dasseti. Etādiso ayaṃ rājāti",
  "atk-s0513a2:21_6": "ayaṃ amhākaṃ kosalarājā sīlācārena evarūpo. Maggā uyyāhi sārathīti attano rathaṃ",
  "atk-s0513a2:21_7": "maggā ukkamāpetvā uyyāhi, uppathena yāhi, amhākaṃ rañño maggaṃ dehīti vadati.",
  "atk-s0513a2:22_0": "Atha naṃ bārāṇasirañño sārathi “ambho, kiṃ pana tayā attano rañño guṇakathā kathitā”ti",
  "atk-s0513a2:22_1": "vatvā “āmā”ti vutte “yadi pana ete guṇāti vadasi, aguṇā pana kīdisī”ti vatvā “ete",
  "atk-s0513a2:22_2": "tāva aguṇā hontu, tumhākaṃ pana rañño kīdiso guṇo”ti vutte “tena hi suṇāhī”ti dutiyaṃ gāthamāha –",
  "atk-s0513a2:23": "2.",
  "atk-s0513a2:24": "“Akkodhena jine kodhaṃ, asādhuṃ sādhunā jine;",
  "atk-s0513a2:25": "Jine kadariyaṃ dānena, saccenālikavādinaṃ;",
  "atk-s0513a2:26": "Etādiso ayaṃ rājā, maggā uyyāhi sārathī”ti.",
  "atk-s0513a2:27_0": "Tattha etādisoti etehi “akkodhena jine kodha”ntiādivasena vuttehi guṇehi samannāgato.",
  "atk-s0513a2:27_1": "Ayañhi kuddhaṃ puggalaṃ sayaṃ akkodho hutvā akkodhena jināti, asādhuṃ pana sayaṃ",
  "atk-s0513a2:27_2": "sādhu hutvā sādhunāva upāyena jināti, kadariyaṃ thaddhamacchariṃ sayaṃ dāyako hutvā",
  "atk-s0513a2:27_3": "dānena jināti. Saccenālikavādinanti musāvādiṃ sayaṃ saccavādī hutvā saccena jināti.",
  "atk-s0513a2:27_4": "Maggā uyyāhi sārathīti, samma sārathi, maggato apagaccha. Evaṃvidhasīlācāraguṇayuttassa",
  "atk-s0513a2:27_5": "amhākaṃ rañño maggaṃ dehi, amhākaṃ rājā maggassa anucchavikoti.",
  "atk-s0513a2:28_0": "Evaṃ vutte ballikarājā ca sārathi ca ubhopi rathā otaritvā asse mocetvā rathaṃ apanetvā",
  "atk-s0513a2:28_1": "bārāṇasirañño maggaṃ adaṃsu. Bārāṇasirājā ballikarañño “raññā nāma idañcidañca kātuṃ",
  "atk-s0513a2:28_2": "vaṭṭatī”ti ovādaṃ datvā bārāṇasiṃ gantvā dānādīni puññāni katvā jīvitapariyosāne",
  "atk-s0513a2:28_3": "saggapuraṃ pūresi. Ballikarājāpi tassa ovādaṃ gahetvā janapadaṃ pariggahetvā attano",
  "atk-s0513a2:28_4": "aguṇavādiṃ adisvāva sakanagaraṃ gantvā dānādīni puññāni katvā jīvitapariyosāne saggapurameva pūresi.",
  "atk-s0513a2:29_0": "Satthā kosalarājassa ovādatthāya imaṃ dhammadesanaṃ āharitvā jātakaṃ samodhānesi",
  "atk-s0513a2:29_1": "– “tadā ballikarañño sārathi moggallāno ahosi, ballikarājā ānando, bārāṇasirañño",
  "atk-s0513a2:29_2": "sārathi sāriputto, bārāṇasirājā pana ahameva ahosi”nti.",
  "atk-s0513a2:30": "Rājovādajātakavaṇṇanā paṭhamā.",
  "atk-s0513a2:32": "[152] 2. Siṅgālajātakavaṇṇanā",
  "atk-s0513a2:33_0": "Asamekkhitakammantanti idaṃ satthā kūṭāgārasālāyaṃ viharanto vesālivāsikaṃ ekaṃ nhāpitaputtaṃ",
  "atk-s0513a2:33_1": "ārabbha kathesi. Tassa kira pitā rājūnaṃ rājorodhānaṃ rājakumārānaṃ rājakumārikānañca",
  "atk-s0513a2:33_2": "massukaraṇakesasaṇṭhapanaaṭṭhapadaṭṭhapanādīni sabbakiccāni karoti saddho pasanno",
  "atk-s0513a2:33_3": "tisaraṇagato samādinnapañcasīlo, antarantare satthu dhammaṃ suṇanto kālaṃ vītināmeti.",
  "atk-s0513a2:33_4": "So ekasmiṃ divase rājanivesane kammaṃ kātuṃ gacchanto attano puttaṃ gahetvā gato.",
  "atk-s0513a2:33_5": "So tattha ekaṃ devaccharāpaṭibhāgaṃ alaṅkatapaṭiyattaṃ licchavikumārikaṃ disvā kilesavasena",
  "atk-s0513a2:33_6": "paṭibaddhacitto hutvā pitarā saddhiṃ rājanivesanā nikkhamitvā “etaṃ kumārikaṃ labhamāno",
  "atk-s0513a2:33_7": "jīvissāmi, alabhamānassa me ettheva maraṇa”nti āhārupacchedaṃ katvā mañcakaṃ parissajitvā nipajji.",
  "atk-s0513a2:34_0": "Atha naṃ pitā upasaṅkamitvā “tāta, avatthumhi chandarāgaṃ mā kari, hīnajacco tvaṃ",
  "atk-s0513a2:34_1": "nhāpitaputto, licchavikumārikā khattiyadhītā jātisampannā, na sā tuyhaṃ anucchavikā,",
  "atk-s0513a2:34_2": "aññaṃ te jātigottehi sadisaṃ kumārikaṃ ānessāmī”ti āha. So pitu kathaṃ na gaṇhi.",
  "atk-s0513a2:34_3": "Atha naṃ mātā bhātā bhaginī cūḷapitā cūḷamātāti sabbepi ñātakā ceva mittasuhajjā",
  "atk-s0513a2:34_4": "ca sannipatitvā saññāpentāpi saññāpetuṃ nāsakkhiṃsu. So tattheva sussitvā parisussitvā",
  "atk-s0513a2:34_5": "jīvitakkhayaṃ pāpuṇi. Athassa pitā sarīrakiccapetakiccāni katvā tanusoko “satthāraṃ",
  "atk-s0513a2:34_6": "vandissāmī”ti bahuṃ gandhamālāvilepanaṃ gahetvā mahāvanaṃ gantvā satthāraṃ pūjetvā",
  "atk-s0513a2:34_7": "vanditvā ekamantaṃ nisinno “kiṃ nu kho, upāsaka, bahūni divasāni na dissasī”ti vutte",
  "atk-s0513a2:34_8": "tamatthaṃ ārocesi. Satthā “na kho, upāsaka, idāneva tava putto avatthusmiṃ chandarāgaṃ",
  "atk-s0513a2:34_9": "uppādetvā vināsaṃ pāpuṇi, pubbepi pattoyevā”ti vatvā tena yācito atītaṃ āhari.",
  "atk-s0513a2:35_0": "Atīte bārāṇasiyaṃ brahmadatte rajjaṃ kārente bodhisatto himavantapadese sīhayoniyaṃ",
  "atk-s0513a2:35_1": "nibbatti. Tassa cha kaniṭṭhabhātaro ekā ca bhaginī ahosi, sabbepi kañcanaguhāyaṃ",
  "atk-s0513a2:35_2": "vasanti. Tassā pana guhāya avidūre rajatapabbate ekā phalikaguhā atthi, tattheko",
  "atk-s0513a2:35_3": "siṅgālo vasati. Aparabhāge sīhānaṃ mātāpitaro kālamakaṃsu. Te bhaginiṃ sīhapotikaṃ",
  "atk-s0513a2:35_4": "kañcanaguhāyaṃ ṭhapetvā gocarāya pakkamitvā maṃsaṃ āharitvā tassā denti. So siṅgālo",
  "atk-s0513a2:35_5": "taṃ sīhapotikaṃ disvā paṭibaddhacitto ahosi. Tassā pana mātāpitūnaṃ dharamānakāle",
  "atk-s0513a2:35_6": "okāsaṃ nālattha, so sattannampi tesaṃ gocarāya pakkantakāle phalikaguhāya otaritvā",
  "atk-s0513a2:35_7": "kañcanaguhāya dvāraṃ gantvā sīhapotikāya purato lokāmisapaṭisaṃyuttaṃ evarūpaṃ rahassakathaṃ",
  "atk-s0513a2:35_8": "kathesi – “sīhapotike, ahampi catuppado, tvampi catuppadā, tvaṃ me pajāpatī hohi,",
  "atk-s0513a2:35_9": "ahaṃ te pati bhavissāmi, te mayaṃ samaggā sammodamānā vasissāma, tvaṃ ito paṭṭhāya",
  "atk-s0513a2:35_10": "maṃ kilesavasena saṅgaṇhāhī”ti. Sā tassa vacanaṃ sutvā cintesi – “ayaṃ siṅgālo catuppadānaṃ",
  "atk-s0513a2:35_11": "antare hīno paṭikuṭṭho caṇḍālasadiso, mayaṃ uttamarājakulasammatā, esa kho mayā saddhiṃ",
  "atk-s0513a2:35_12": "asabbhiṃ ananucchavikaṃ kathaṃ katheti, ahaṃ evarūpaṃ kathaṃ sutvā jīvitena kiṃ karissāmi,",
  "atk-s0513a2:35_13": "nāsāvātaṃ sannirujjhitvā marissāmī”ti. Athassā etadahosi – “mayhaṃ evameva maraṇaṃ",
  "atk-s0513a2:35_14": "ayuttaṃ, bhātikā tāva me āgacchantu, tesaṃ kathetvā marissāmī”ti. Siṅgālopi tassā",
  "atk-s0513a2:35_15": "santikā paṭivacanaṃ alabhitvā “idāni esā mayhaṃ kujjhatī”ti domanassappatto phalikaguhāyaṃ pavisitvā nipajji.",
  "atk-s0513a2:36_0": "Atheko sīhapotako mahiṃsavāraṇādīsu aññataraṃ vadhitvā maṃsaṃ khāditvā bhaginiyā",
  "atk-s0513a2:36_1": "bhāgaṃ āharitvā “amma, maṃsaṃ khādassū”ti āha. “Bhātika, nāhaṃ maṃsaṃ khādāmi, marissāmī”ti.",
  "atk-s0513a2:36_2": "“Kiṃ kāraṇā”ti? Sā taṃ pavattiṃ ācikkhi. “Idāni kahaṃ so siṅgālo”ti ca vutte phalikaguhāyaṃ",
  "atk-s0513a2:36_3": "nipannaṃ siṅgālaṃ “ākāse nipanno”ti maññamānā “bhātika, kiṃ na passasi, eso rajatapabbate",
  "atk-s0513a2:36_4": "ākāse nipanno”ti. Sīhapotako tassa phalikaguhāyaṃ nipannabhāvaṃ ajānanto “ākāse nipanno”ti",
  "atk-s0513a2:36_5": "saññī hutvā “māressāmi na”nti sīhavegena pakkhanditvā phalikaguhaṃ hadayeneva pahari.",
  "atk-s0513a2:36_6": "So hadayena phalitena tattheva jīvitakkhayaṃ patvā pabbatapāde pati. Athāparo āgacchi,",
  "atk-s0513a2:36_7": "sā tassapi tatheva kathesi. Sopi tatheva katvā jīvitakkhayaṃ patvā pabbatapāde pati.",
  "atk-s0513a2:37_0": "Evaṃ chasupi bhātikesu matesu sabbapacchā bodhisatto āgacchi. Sā tassapi taṃ kāraṇaṃ",
  "atk-s0513a2:37_1": "ārocetvā “idāni so kuhi”nti vutte “eso rajatapabbatamatthake ākāse nipanno”ti āha.",
  "atk-s0513a2:37_2": "Bodhisatto cintesi – “siṅgālānaṃ ākāse patiṭṭhā nāma natthi, phalikaguhāyaṃ nipannako",
  "atk-s0513a2:37_3": "bhavissatī”ti. So pabbatapādaṃ otaritvā cha bhātike mate disvā “ime attano bālatāya",
  "atk-s0513a2:37_4": "pariggaṇhanapaññāya abhāvena phalikaguhabhāvaṃ ajānitvā hadayena paharitvā matā bhavissanti,",
  "atk-s0513a2:37_5": "asamekkhitvā atituritaṃ karontānaṃ kammaṃ nāma evarūpaṃ hotī”ti vatvā paṭhamaṃ gāthamāha –",
  "atk-s0513a2:38": "3.",
  "atk-s0513a2:39": "“Asamekkhitakammantaṃ, turitābhinipātinaṃ;",
  "atk-s0513a2:40": "Sāni kammāni tappenti, uṇhaṃvajjhohitaṃ mukhe”ti.",
  "atk-s0513a2:41_0": "Tattha asamekkhitakammantaṃ, turitābhinipātinanti yo puggalo yaṃ kammaṃ kattukāmo",
  "atk-s0513a2:41_1": "hoti, tattha dosaṃ asamekkhitvā anupadhāretvā turito hutvā vegeneva taṃ kammaṃ kātuṃ",
  "atk-s0513a2:41_2": "abhinipatati pakkhandati paṭipajjati, taṃ asamekkhitakammantaṃ turitābhinipātinaṃ",
  "atk-s0513a2:41_3": "evaṃ sāni kammāni tappenti, socenti kilamenti. Yathā kiṃ? Uṇhaṃvajjhohitaṃ mukheti,",
  "atk-s0513a2:41_4": "yathā bhuñjantena “idaṃ sītalaṃ idaṃ uṇha”nti anupadhāretvā uṇhaṃ ajjhoharaṇīyaṃ",
  "atk-s0513a2:41_5": "mukhe ajjhoharitaṃ ṭhapitaṃ mukhampi kaṇṭhampi kucchimpi dahati soceti kilameti,",
  "atk-s0513a2:41_6": "evaṃ tathārūpaṃ puggalaṃ sāni kammāni tappenti.",
  "atk-s0513a2:42_0": "Iti so sīho imaṃ gāthaṃ vatvā “mama bhātikā anupāyakusalatāya ‘siṅgālaṃ māressāmā’ti",
  "atk-s0513a2:42_1": "ativegena pakkhanditvā sayaṃ matā, ahaṃ pana evarūpaṃ akatvā siṅgālassa phalikaguhāyaṃ",
  "atk-s0513a2:42_2": "nipannasseva hadayaṃ phālessāmī”ti siṅgālassa ārohanaorohanamaggaṃ sallakkhetvā tadabhimukho",
  "atk-s0513a2:42_3": "hutvā tikkhattuṃ sīhanādaṃ nadi, pathaviyā saddhiṃ ākāsaṃ ekaninnādaṃ ahosi. Siṅgālassa",
  "atk-s0513a2:42_4": "phalikaguhāyaṃ nipannasseva sītatasitassa hadayaṃ phali, so tattheva jīvitakkhayaṃ pāpuṇi.",
  "atk-s0513a2:43": "Satthā “evaṃ so siṅgālo sīhanādaṃ sutvā jīvitakkhayaṃ patto”ti vatvā abhisambuddho hutvā dutiyaṃ gāthamāha –",
  "atk-s0513a2:44": "4.",
  "atk-s0513a2:45": "“Sīho ca sīhanādena, daddaraṃ abhinādayi;",
  "atk-s0513a2:46": "Sutvā sīhassa nigghosaṃ, siṅgālo daddare vasaṃ;",
  "atk-s0513a2:47": "Bhīto santāsamāpādi, hadayañcassa apphalī”ti.",
  "atk-s0513a2:48_0": "Tattha sīhoti cattāro sīhā – tiṇasīho, paṇḍusīho, kāḷasīho, surattahatthapādo kesarasīhoti.",
  "atk-s0513a2:48_1": "Tesu kesarasīho idha adhippeto. Daddaraṃ abhinādayīti tena asanipātasaddasadisena",
  "atk-s0513a2:48_2": "bheravatarena sīhanādena taṃ rajatapabbataṃ abhinādayi ekaninnādaṃ akāsi. Daddare",
  "atk-s0513a2:48_3": "vasanti phalikamissake rajatapabbate vasanto. Bhīto santāsamāpādīti maraṇabhayena",
  "atk-s0513a2:48_4": "bhīto cittutrāsaṃ āpādi. Hadayañcassa apphalīti tena cassa bhayena hadayaṃ phalīti.",
  "atk-s0513a2:49_0": "Evaṃ sīho siṅgālaṃ jīvitakkhayaṃ pāpetvā bhātaro ekasmiṃ ṭhāne paṭicchādetvā tesaṃ",
  "atk-s0513a2:49_1": "matabhāvaṃ bhaginiyā ācikkhitvā taṃ samassāsetvā yāvajīvaṃ kañcanaguhāyaṃ vasitvā yathākammaṃ gato.",
  "atk-s0513a2:50_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:50_1": "upāsako sotāpattiphale patiṭṭhahi. “Tadā siṅgālo nhāpitaputto ahosi, sīhapotikā licchavikumārikā,",
  "atk-s0513a2:50_2": "cha kaniṭṭhabhātaro aññataratherā ahesuṃ, jeṭṭhabhātikasīho pana ahameva ahosi”nti.",
  "atk-s0513a2:51": "Siṅgālajātakavaṇṇanā dutiyā.",
  "atk-s0513a2:53": "[153] 3. Sūkarajātakavaṇṇanā",
  "atk-s0513a2:54_0": "Catuppado ahaṃ, sammāti idaṃ satthā jetavane viharanto aññataraṃ mahallakattheraṃ",
  "atk-s0513a2:54_1": "ārabbha kathesi. Ekasmiñhi divase rattiṃ dhammassavane vattamāne satthari gandhakuṭidvāre",
  "atk-s0513a2:54_2": "ramaṇīye sopānaphalake ṭhatvā bhikkhusaṅghassa sugatovādaṃ datvā gandhakuṭiṃ paviṭṭhe",
  "atk-s0513a2:54_3": "dhammasenāpati satthāraṃ vanditvā attano pariveṇaṃ agamāsi. Mahāmoggallānopi pariveṇameva",
  "atk-s0513a2:54_4": "gantvā muhuttaṃ vissamitvā therassa santikaṃ āgantvā pañhaṃ pucchi, pucchitapucchitaṃ",
  "atk-s0513a2:54_5": "dhammasenāpati gaganatale puṇṇacandaṃ uṭṭhāpento viya vissajjetvā pākaṭamakāsi. Catassopi",
  "atk-s0513a2:54_6": "parisā dhammaṃ suṇamānā nisīdiṃsu. Tattheko mahallakatthero cintesi – “sacāhaṃ imissā",
  "atk-s0513a2:54_7": "parisāya majjhe sāriputtaṃ āluḷento pañhaṃ pucchissāmi, ayaṃ me parisā ‘bahussuto",
  "atk-s0513a2:54_8": "aya’nti ñatvā sakkārasammānaṃ karissatī”ti parisantarā uṭṭhāya theraṃ upasaṅkamitvā",
  "atk-s0513a2:54_9": "ekamantaṃ ṭhatvā “āvuso sāriputta, mayampi taṃ ekaṃ pañhaṃ pucchāma, amhākampi okāsaṃ",
  "atk-s0513a2:54_10": "karohi, dehi me vinicchayaṃ āvedhikāya vā nivedhikāya vā niggahe vā paggahe vā visese",
  "atk-s0513a2:54_11": "vā paṭivisese vā”ti āha. Thero taṃ oloketvā “ayaṃ mahallako icchācāre ṭhito tuccho",
  "atk-s0513a2:54_12": "na kiñci jānātī”ti tena saddhiṃ akathetvāva lajjamāno bījaniṃ ṭhapetvā āsanā otaritvā",
  "atk-s0513a2:54_13": "pariveṇaṃ pāvisi, moggallānattheropi attano pariveṇameva agamāsi.",
  "atk-s0513a2:55_0": "Manussā uṭṭhāya “gaṇhathetaṃ tucchamahallakaṃ, madhuradhammassavanaṃ no sotuṃ na",
  "atk-s0513a2:55_1": "adāsī”ti anubandhiṃsu. So palāyanto vihārapaccante bhinnapadarāya vaccakuṭiyā patitvā",
  "atk-s0513a2:55_2": "gūthamakkhito aṭṭhāsi. Manussā taṃ disvā vippaṭisārino hutvā satthu santikaṃ agamaṃsu.",
  "atk-s0513a2:55_3": "Satthā te disvā “kiṃ upāsakā avelāya āgatatthā”ti pucchi, manussā tamatthaṃ ārocesuṃ.",
  "atk-s0513a2:55_4": "Satthā “na kho upāsakā idānevesa mahallako uppilāvito hutvā attano balaṃ ajānitvā",
  "atk-s0513a2:55_5": "mahābalehi saddhiṃ payojetvā gūthamakkhito jāto, pubbepesa uppilāvito hutvā attano",
  "atk-s0513a2:55_6": "balaṃ ajānitvā mahābalehi saddhiṃ payojetvā gūthamakkhito ahosī”ti vatvā tehi yācito atītaṃ āhari.",
  "atk-s0513a2:56_0": "Atīte bārāṇasiyaṃ brahmadatte rajjaṃ kārente bodhisatto sīho hutvā himavantapadese",
  "atk-s0513a2:56_1": "pabbataguhāya vāsaṃ kappesi. Tassā avidūre ekaṃ saraṃ nissāya bahū sūkarā nivāsaṃ",
  "atk-s0513a2:56_2": "kappesuṃ. Tameva saraṃ nissāya tāpasāpi paṇṇasālāsu vāsaṃ kappesuṃ. Athekadivasaṃ",
  "atk-s0513a2:56_3": "sīho mahiṃsavāraṇādīsu aññataraṃ vadhitvā yāvadatthaṃ maṃsaṃ khāditvā taṃ saraṃ otaritvā",
  "atk-s0513a2:56_4": "pānīyaṃ pivitvā uttari. Tasmiṃ khaṇe eko thūlasūkaro taṃ saraṃ nissāya gocaraṃ gaṇhāti.",
  "atk-s0513a2:56_5": "Sīho taṃ disvā “aññaṃ ekadivasaṃ imaṃ khādissāmi, maṃ kho pana disvā puna na āgaccheyyā”ti",
  "atk-s0513a2:56_6": "tassa anāgamanabhayena sarato uttaritvā ekena passena gantuṃ ārabhi. Sūkaro oloketvā",
  "atk-s0513a2:56_7": "“esa maṃ disvā mama bhayena upagantuṃ asakkonto bhayena palāyati, ajja mayā iminā",
  "atk-s0513a2:56_8": "sīhena saddhiṃ payojetuṃ vaṭṭatī”ti sīsaṃ ukkhipitvā taṃ yuddhatthāya avhayanto paṭhamaṃ gāthamāha –",
  "atk-s0513a2:57": "5.",
  "atk-s0513a2:58": "“Catuppado ahaṃ samma, tvampi samma catuppado;",
  "atk-s0513a2:59": "Ehi samma nivattassu, kiṃ nu bhīto palāyasī”ti.",
  "atk-s0513a2:60_0": "Sīho tassa kathaṃ sutvā “samma sūkara, ajja amhākaṃ tayā saddhiṃ saṅgāmo natthi,",
  "atk-s0513a2:60_1": "ito pana sattame divase imasmiṃyeva ṭhāne saṅgāmo hotū”ti vatvā pakkāmi. Sūkaro “sīhena",
  "atk-s0513a2:60_2": "saddhiṃ saṅgāmessāmī”ti haṭṭhapahaṭṭho taṃ pavattiṃ ñātakānaṃ ārocesi. Te tassa kathaṃ",
  "atk-s0513a2:60_3": "sutvā bhītatasitā “idāni tvaṃ sabbepi amhe nāsessasi, attano balaṃ ajānitvā sīhena",
  "atk-s0513a2:60_4": "saddhiṃ saṅgāmaṃ kattukāmoti, sīho āgantvā sabbepi amhe jīvitakkhayaṃ pāpessati,",
  "atk-s0513a2:60_5": "sāhasikakammaṃ mā karī”ti āhaṃsu. Sopi bhītatasito “idāni kiṃ karomī”ti pucchi. Sūkarā",
  "atk-s0513a2:60_6": "“samma, tvaṃ etesaṃ tāpasānaṃ uccārabhūmiṃ gantvā pūtigūthe satta divasāni sarīraṃ",
  "atk-s0513a2:60_7": "parivaṭṭetvā sukkhāpetvā sattame divase sarīraṃ ussāvabindūhi temetvā sīhassa āgamanato",
  "atk-s0513a2:60_8": "purimataraṃ gantvā vātayogaṃ ñatvā uparivāte tiṭṭha, sucijātiko sīho tava sarīragandhaṃ",
  "atk-s0513a2:60_9": "ghāyitvā tuyhaṃ jayaṃ datvā gamissatī”ti āhaṃsu. So tathā katvā sattame divase tattha",
  "atk-s0513a2:60_10": "aṭṭhāsi. Sīho tassa sarīragandhaṃ ghāyitvā gūthamakkhitabhāvaṃ ñatvā “samma sūkara,",
  "atk-s0513a2:60_11": "sundaro te leso cintito, sace tvaṃ gūthamakkhito nābhavissa, idheva taṃ jīvitakkhayaṃ",
  "atk-s0513a2:60_12": "apāpessaṃ, idāni pana te sarīraṃ neva mukhena ḍaṃsituṃ, na pādena paharituṃ sakkā,",
  "atk-s0513a2:60_13": "jayaṃ te dammī”ti vatvā dutiyaṃ gāthamāha –",
  "atk-s0513a2:61": "6.",
  "atk-s0513a2:62": "“Asuci pūtilomosi, duggandho vāsi sūkara;",
  "atk-s0513a2:63": "Sace yujjitukāmosi, jayaṃ samma dadāmi te”ti.",
  "atk-s0513a2:64_0": "Tattha pūtilomoti mīḷhamakkhitattā duggandhalomo. Duggandho vāsīti aniṭṭhajegucchapaṭikūlagandho",
  "atk-s0513a2:64_1": "hutvā vāyasi. Jayaṃ, samma, dadāmi teti “tuyhaṃ jayaṃ demi, ahaṃ parājito, gaccha",
  "atk-s0513a2:64_2": "tva”nti vatvā sīho tatova nivattitvā gocaraṃ gahetvā sare pānīyaṃ pivitvā pabbataguhameva",
  "atk-s0513a2:64_3": "gato. Sūkaropi “sīho me jito”ti ñātakānaṃ ārocesi. Te bhītatasitā “puna ekadivasaṃ",
  "atk-s0513a2:64_4": "āgacchanto sīho sabbeva amhe jīvitakkhayaṃ pāpessatī”ti palāyitvā aññattha agamaṃsu.",
  "atk-s0513a2:65": "Satthā imaṃ dhammadesanaṃ āharitvā jātakaṃ samodhānesi – “tadā sūkaro mahallako ahosi, sīho pana ahameva ahosi”nti.",
  "atk-s0513a2:66": "Sūkarajātakavaṇṇanā tatiyā.",
  "atk-s0513a2:68": "[154] 4. Uragajātakavaṇṇanā",
  "atk-s0513a2:69_0": "Idhūragānaṃ pavaro paviṭṭhoti idaṃ satthā jetavane viharanto seṇibhaṇḍanaṃ ārabbha",
  "atk-s0513a2:69_1": "kathesi. Kosalarañño kira sevakā seṇipamukhā dve mahāmattā aññamaññaṃ diṭṭhaṭṭhāne",
  "atk-s0513a2:69_2": "kalahaṃ karonti, tesaṃ veribhāvo sakalanagare pākaṭo jāto. Te neva rājā, na ñātimittā",
  "atk-s0513a2:69_3": "samagge kātuṃ sakkhiṃsu. Athekadivasaṃ satthā paccūsasamaye bodhaneyyabandhave olokento",
  "atk-s0513a2:69_4": "tesaṃ ubhinnampi sotāpattimaggassa upanissayaṃ disvā punadivase ekakova sāvatthiyaṃ",
  "atk-s0513a2:69_5": "piṇḍāya pavisitvā tesu ekassa gehadvāre aṭṭhāsi. So nikkhamitvā pattaṃ gahetvā satthāraṃ",
  "atk-s0513a2:69_6": "antonivesanaṃ pavesetvā āsanaṃ paññapetvā nisīdāpesi. Satthā nisīditvā tassa mettābhāvanāya",
  "atk-s0513a2:69_7": "ānisaṃsaṃ kathetvā kallacittataṃ ñatvā saccāni pakāsesi, so saccapariyosāne sotāpattiphale patiṭṭhahi.",
  "atk-s0513a2:70_0": "Satthā tassa sotāpannabhāvaṃ ñatvā tameva pattaṃ gāhāpetvā uṭṭhāya itarassa gehadvāraṃ",
  "atk-s0513a2:70_1": "agamāsi. Sopi nikkhamitvā satthāraṃ vanditvā “pavisatha, bhante”ti gharaṃ pavesetvā",
  "atk-s0513a2:70_2": "nisīdāpesi. Itaropi pattaṃ gahetvā satthārā saddhiṃyeva pāvisi. Satthā tassa ekādasa",
  "atk-s0513a2:70_3": "mettānisaṃse vaṇṇetvā kallacittataṃ ñatvā saccāni pakāsesi, saccapariyosāne sopi",
  "atk-s0513a2:70_4": "sotāpattiphale patiṭṭhahi. Iti te ubhopi sotāpannā hutvā aññamaññaṃ accayaṃ dassetvā",
  "atk-s0513a2:70_5": "khamāpetvā samaggā sammodamānā ekajjhāsayā ahesuṃ. Taṃ divasaññeva ca bhagavato sammukhāva",
  "atk-s0513a2:70_6": "ekato bhuñjiṃsu. Satthā bhattakiccaṃ niṭṭhāpetvā vihāraṃ agamāsi. Te bahūni mālāgandhavilepanāni",
  "atk-s0513a2:70_7": "ceva sappimadhuphāṇitādīni ca ādāya satthārā saddhiṃyeva nikkhamiṃsu. Satthā bhikkhusaṅghena",
  "atk-s0513a2:70_8": "vatte dassite sugatovādaṃ datvā gandhakuṭiṃ pāvisi.",
  "atk-s0513a2:71_0": "Bhikkhū sāyanhasamaye dhammasabhāyaṃ satthu guṇakathaṃ samuṭṭhāpesuṃ “āvuso, satthā",
  "atk-s0513a2:71_1": "adantadamako, ye nāma dve mahāmatte ciraṃ vāyamamānopi neva rājā samagge kātuṃ sakkhi,",
  "atk-s0513a2:71_2": "na ñātimittādayo sakkhiṃsu, te ekadivaseneva tathāgatena damitā”ti. Satthā āgantvā",
  "atk-s0513a2:71_3": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a2:71_4": "“na, bhikkhave, idānevāhaṃ ime dve jane samagge akāsiṃ, pubbepete mayā samaggā katāyevā”ti vatvā atītaṃ āhari.",
  "atk-s0513a2:72_0": "Atīte bārāṇasiyaṃ brahmadatte rajjaṃ kārente bārāṇasiyaṃ ussave ghosite mahāsamajjaṃ",
  "atk-s0513a2:72_1": "ahosi. Bahū manussā ceva devanāgasupaṇṇādayo ca samajjadassanatthaṃ sannipatiṃsu.",
  "atk-s0513a2:72_2": "Tatrekasmiṃ ṭhāne eko nāgo ca supaṇṇo ca samajjaṃ passamānā ekato aṭṭhaṃsu. Nāgo",
  "atk-s0513a2:72_3": "supaṇṇassa supaṇṇabhāvaṃ ajānanto aṃse hatthaṃ ṭhapesi. Supaṇṇo “kena me aṃse hattho",
  "atk-s0513a2:72_4": "ṭhapito”ti nivattitvā olokento nāgaṃ sañjāni. Nāgopi olokento supaṇṇaṃ sañjānitvā",
  "atk-s0513a2:72_5": "maraṇabhayatajjito nagarā nikkhamitvā nadīpiṭṭhena palāyi. Supaṇṇopi “taṃ gahessāmī”ti",
  "atk-s0513a2:72_6": "anubandhi. Tasmiṃ samaye bodhisatto tāpaso hutvā tassā nadiyā tīre paṇṇasālāya vasamāno",
  "atk-s0513a2:72_7": "divā darathapaṭippassambhanatthaṃ udakasāṭikaṃ nivāsetvā vakkalaṃ bahi ṭhapetvā nadiṃ",
  "atk-s0513a2:72_8": "otaritvā nhāyati. Nāgo “imaṃ pabbajitaṃ nissāya jīvitaṃ labhissāmī”ti pakativaṇṇaṃ",
  "atk-s0513a2:72_9": "vijahitvā maṇikkhandhavaṇṇaṃ māpetvā vakkalantaraṃ pāvisi. Supaṇṇo anubandhamāno",
  "atk-s0513a2:72_10": "taṃ tattha paviṭṭhaṃ disvā vakkale garubhāvena aggahetvā bodhisattaṃ āmantetvā “bhante,",
  "atk-s0513a2:72_11": "ahaṃ chāto, tumhākaṃ vakkalaṃ gaṇhatha, imaṃ nāgaṃ khādissāmī”ti imamatthaṃ pakāsetuṃ",
  "atk-s0513a2:72_12": "paṭhamaṃ gāthamāha –",
  "atk-s0513a2:73": "7.",
  "atk-s0513a2:74": "“Idhūragānaṃ pavaro paviṭṭho, selassa vaṇṇena pamokkhamicchaṃ;",
  "atk-s0513a2:75": "Brahmañca vaṇṇaṃ apacāyamāno, bubhukkhito no vitarāmi bhottu”nti.",
  "atk-s0513a2:76_0": "Tattha idhūragānaṃ pavaro paviṭṭhoti imasmiṃ vakkale uragānaṃ pavaro nāgarājā paviṭṭho.",
  "atk-s0513a2:76_1": "Selassa vaṇṇenāti maṇivaṇṇena, maṇikkhandho hutvā paviṭṭhoti attho. Pamokkhamicchanti",
  "atk-s0513a2:76_2": "mama santikā mokkhaṃ icchamāno. Brahmañca vaṇṇaṃ apacāyamānoti ahaṃ pana tumhākaṃ",
  "atk-s0513a2:76_3": "brahmavaṇṇaṃ seṭṭhavaṇṇaṃ pūjento garuṃ karonto. Bubhukkhito no vitarāmi bhottunti",
  "atk-s0513a2:76_4": "etaṃ nāgaṃ vakkalantaraṃ paviṭṭhaṃ chātopi samāno bhakkhituṃ na sakkomīti.",
  "atk-s0513a2:77": "Bodhisatto udake ṭhitoyeva supaṇṇarājassa thutiṃ katvā dutiyaṃ gāthamāha –",
  "atk-s0513a2:78": "8.",
  "atk-s0513a2:79": "“So brahmagutto cirameva jīva, dibyā ca te pātubhavantu bhakkhā;",
  "atk-s0513a2:80": "Yo brahmavaṇṇaṃ apacāyamāno, bubhukkhito no vitarāsi bhottu”nti.",
  "atk-s0513a2:81_0": "Tattha so brahmaguttoti so tvaṃ brahmagopito brahmarakkhito hutvā. Dibyā ca te pātubhavantu",
  "atk-s0513a2:81_1": "bhakkhāti devatānaṃ paribhogārahā bhakkhā ca tava pātubhavantu, mā pāṇātipātaṃ katvā",
  "atk-s0513a2:81_2": "nāgamaṃsakhādako ahosi.",
  "atk-s0513a2:82_0": "Iti bodhisatto udake ṭhitova anumodanaṃ katvā uttaritvā vakkalaṃ nivāsetvā te ubhopi",
  "atk-s0513a2:82_1": "gahetvā assamapadaṃ gantvā mettābhāvanāya vaṇṇaṃ kathetvā dvepi jane samagge akāsi.",
  "atk-s0513a2:82_2": "Te tato paṭṭhāya samaggā sammodamānā sukhaṃ vasiṃsu.",
  "atk-s0513a2:83": "Satthā imaṃ dhammadesanaṃ āharitvā jātakaṃ samodhānesi – “tadā nāgo ca supaṇṇo ca ime dve mahāmattā ahesuṃ, tāpaso pana ahameva ahosi”nti.",
  "atk-s0513a2:84": "Uragajātakavaṇṇanā catutthā.",
  "atk-s0513a2:86": "[155] 5. Bhaggajātakavaṇṇanā",
  "atk-s0513a2:87_0": "Jīva vassasataṃ bhaggāti idaṃ satthā jetavanasamīpe pasenadikosalena raññā kārite",
  "atk-s0513a2:87_1": "rājakārāme viharanto attano khipitakaṃ ārabbha kathesi. Ekasmiñhi divase satthā rājakārāme",
  "atk-s0513a2:87_2": "catuparisamajjhe nisīditvā dhammaṃ desento khipi. Bhikkhū “jīvatu, bhante bhagavā,",
  "atk-s0513a2:87_3": "jīvatu, sugato”ti uccāsaddaṃ mahāsaddaṃ akaṃsu, tena saddena dhammakathāya antarāyo",
  "atk-s0513a2:87_4": "ahosi. Atha kho bhagavā bhikkhū āmantesi – “api nu kho, bhikkhave, khipite ‘jīvā’ti",
  "atk-s0513a2:87_5": "vutto tappaccayā jīveyya vā mareyya vā”ti? “No hetaṃ bhante”ti. “Na, bhikkhave, khipite",
  "atk-s0513a2:87_6": "‘jīvā’ti vattabbo, yo vadeyya āpatti dukkaṭassā”ti. Tena kho pana samayena manussā",
  "atk-s0513a2:87_7": "bhikkhūnaṃ khipite “jīvatha, bhante”ti vadanti, bhikkhū kukkuccāyantā nālapanti.",
  "atk-s0513a2:87_8": "Manussā ujjhāyanti – “kathañhi nāma samaṇā sakyaputtiyā ‘jīvatha, bhante’ti vuccamānā",
  "atk-s0513a2:87_9": "nālapissantī”ti. Bhagavato etamatthaṃ ārocesuṃ. Gihī, bhikkhave, maṅgalikā, anujānāmi,",
  "atk-s0513a2:87_10": "bhikkhave, gihīnaṃ “jīvatha, bhante”ti vuccamānena “ciraṃ jīvā”ti vattunti. Bhikkhū",
  "atk-s0513a2:87_11": "bhagavantaṃ pucchiṃsu – “bhante, jīvapaṭijīvaṃ nāma kadā uppanna”nti? Satthā “bhikkhave,",
  "atk-s0513a2:87_12": "jīvapaṭijīvaṃ nāma porāṇakāle uppanna”nti vatvā atītaṃ āhari.",
  "atk-s0513a2:88_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe ekasmiṃ brāhmaṇakule",
  "atk-s0513a2:88_1": "nibbatti. Tassa pitā vohāraṃ katvā jīvikaṃ kappeti, so soḷasavassuddesikaṃ bodhisattaṃ",
  "atk-s0513a2:88_2": "maṇikabhaṇḍaṃ ukkhipāpetvā gāmanigamādīsu caranto bārāṇasiṃ patvā dovārikassa ghare",
  "atk-s0513a2:88_3": "bhattaṃ pacāpetvā bhuñjitvā nivāsaṭṭhānaṃ alabhanto “avelāya āgatā āgantukā kattha",
  "atk-s0513a2:88_4": "vasantī”ti pucchi. Atha naṃ manussā “bahinagare ekā sālā atthi, sā pana amanussapariggahitā.",
  "atk-s0513a2:88_5": "Sace icchatha, tattha vasathā”ti āhaṃsu. Bodhisatto “etha, tāta, gacchāma, mā yakkhassa",
  "atk-s0513a2:88_6": "bhāyittha, ahaṃ taṃ dametvā tumhākaṃ pādesu pātessāmī”ti pitaraṃ gahetvā tattha gato.",
  "atk-s0513a2:88_7": "Athassa pitā phalake nipajji, sayaṃ pitu pāde sambāhanto nisīdi. Tattha adhivattho",
  "atk-s0513a2:88_8": "yakkho dvādasa vassāni vessavaṇaṃ upaṭṭhahitvā taṃ sālaṃ labhanto “imaṃ sālaṃ paviṭṭhamanussesu",
  "atk-s0513a2:88_9": "yo khipite ‘jīvā’ti vadati, yo ca ‘jīvā’ti vutte ‘paṭijīvā’ti vadati, te jīvapaṭijīvabhāṇino",
  "atk-s0513a2:88_10": "ṭhapetvā avasese khādeyyāsī”ti labhi. So piṭṭhivaṃsathūṇāya vasati. So “bodhisattassa",
  "atk-s0513a2:88_11": "pitaraṃ khipāpessāmī”ti attano ānubhāvena sukhumacuṇṇaṃ vissajjesi, cuṇṇo āgantvā",
  "atk-s0513a2:88_12": "tassa nāsapuṭe pāvisi. So phalake nipannakova khipi, bodhisatto na “jīvā”ti āha.",
  "atk-s0513a2:88_13": "Yakkho taṃ khādituṃ thūṇāya otarati. Bodhisatto taṃ otarantaṃ disvā “iminā me pitā",
  "atk-s0513a2:88_14": "khipāpito bhavissati, ayaṃ so khipite ‘jīvā’ti avadantaṃ khādakayakkho bhavissatī”ti",
  "atk-s0513a2:88_15": "pitaraṃ ārabbha paṭhamaṃ gāthamāha –",
  "atk-s0513a2:89": "9.",
  "atk-s0513a2:90": "“Jīva vassasataṃ bhagga, aparāni ca vīsatiṃ;",
  "atk-s0513a2:91": "Mā maṃ pisācā khādantu, jīva tvaṃ saradosata”nti.",
  "atk-s0513a2:92_0": "Tattha bhaggāti pitaraṃ nāmenālapati. Aparāni ca vīsatinti aparāni ca vīsati vassāni",
  "atk-s0513a2:92_1": "jīva. Mā maṃ pisācā khādantūti maṃ pisācā mā khādantu. Jīva tvaṃ saradosatanti tvaṃ",
  "atk-s0513a2:92_2": "pana vīsuttaraṃ vassasataṃ jīvāti. Saradosatañhi gaṇiyamānaṃ vassasatameva hoti,",
  "atk-s0513a2:92_3": "taṃ purimehi vīsāya saddhiṃ vīsuttaraṃ idha adhippetaṃ.",
  "atk-s0513a2:93_0": "Yakkho bodhisattassa vacanaṃ sutvā “imaṃ tāva māṇavaṃ ‘jīvā’ti vuttattā khādituṃ",
  "atk-s0513a2:93_1": "na sakkā, pitaraṃ panassa khādissāmī”ti pitu santikaṃ agamāsi. So taṃ āgacchantaṃ",
  "atk-s0513a2:93_2": "disvā cintesi – “ayaṃ so ‘paṭijīvā’ti abhaṇantānaṃ khādakayakkho bhavissati, paṭijīvaṃ",
  "atk-s0513a2:93_3": "karissāmī”ti. So puttaṃ ārabbha dutiyaṃ gāthamāha –",
  "atk-s0513a2:94": "10.",
  "atk-s0513a2:95": "“Tvampi vassasataṃ jīvaṃ, aparāni ca vīsatiṃ;",
  "atk-s0513a2:96": "Visaṃ pisācā khādantu, jīva tvaṃ saradosata”nti.",
  "atk-s0513a2:97": "Tattha visaṃ pisācā khādantūti pisācā halāhalavisaṃ khādantu.",
  "atk-s0513a2:98_0": "Yakkho tassa vacanaṃ sutvā “ubhopi me na sakkā khāditu”nti paṭinivatti. Atha naṃ",
  "atk-s0513a2:98_1": "bodhisatto pucchi – “bho yakkha, kasmā tvaṃ imaṃ sālaṃ paviṭṭhamanusse khādasī”ti?",
  "atk-s0513a2:98_2": "“Dvādasa vassāni vessavaṇaṃ upaṭṭhahitvā laddhattā”ti. “Kiṃ pana sabbeva khādituṃ",
  "atk-s0513a2:98_3": "labhasī”ti? “Jīvapaṭijīvabhāṇino ṭhapetvā avasese khādāmī”ti. “Yakkha, tvaṃ pubbepi",
  "atk-s0513a2:98_4": "akusalaṃ katvā kakkhaḷo pharuso paravihiṃsako hutvā nibbatto, idānipi tādisaṃ kammaṃ",
  "atk-s0513a2:98_5": "katvā tamo tamaparāyaṇo bhavissati, tasmā ito paṭṭhāya pāṇātipātādīhi viramassū”ti",
  "atk-s0513a2:98_6": "taṃ yakkhaṃ dametvā nirayabhayena tajjetvā pañcasu sīlesu patiṭṭhāpetvā yakkhaṃ pesanakārakaṃ viya akāsi.",
  "atk-s0513a2:99_0": "Punadivase sañcarantā manussā yakkhaṃ disvā bodhisattena cassa damitabhāvaṃ ñatvā",
  "atk-s0513a2:99_1": "rañño ārocesuṃ – “deva, eko māṇavo taṃ yakkhaṃ dametvā pesanakārakaṃ viya katvā ṭhito”ti.",
  "atk-s0513a2:99_2": "Rājā bodhisattaṃ pakkosāpetvā senāpatiṭṭhāne ṭhapesi, pitu cassa mahantaṃ yasaṃ adāsi.",
  "atk-s0513a2:99_3": "So yakkhaṃ balipaṭiggāhakaṃ katvā bodhisattassa ovāde ṭhatvā dānādīni puññāni katvā saggapuraṃ pūresi.",
  "atk-s0513a2:100_0": "Satthā imaṃ dhammadesanaṃ āharitvā “jīvapaṭijīvaṃ nāma tasmiṃ kāle uppanna”nti vatvā",
  "atk-s0513a2:100_1": "jātakaṃ samodhānesi – “tadā yakkho aṅgulimālo ahosi, rājā ānando, pitā kassapo, putto",
  "atk-s0513a2:100_2": "pana ahameva ahosi”nti.",
  "atk-s0513a2:101": "Bhaggajātakavaṇṇanā pañcamā.",
  "atk-s0513a2:103": "[156] 6. Alīnacittajātakavaṇṇanā",
  "atk-s0513a2:104_0": "Alīnacittaṃ nissāyāti idaṃ satthā jetavane viharanto ekaṃ ossaṭṭhavīriyaṃ bhikkhuṃ",
  "atk-s0513a2:104_1": "ārabbha kathesi. Vatthu ekādasanipāte saṃvarajātake āvibhavissati. So pana bhikkhu",
  "atk-s0513a2:104_2": "satthārā “saccaṃ kira tvaṃ, bhikkhu, vīriyaṃ ossajī”ti vutte “saccaṃ, bhagavā”ti",
  "atk-s0513a2:104_3": "āha. Atha naṃ satthā “nanu tvaṃ, bhikkhu, pubbe vīriyaṃ avissajjetvā maṃsapesisadisassa",
  "atk-s0513a2:104_4": "daharakumārassa dvādasayojanike bārāṇasinagare rajjaṃ gahetvā adāsi, idāni kasmā",
  "atk-s0513a2:104_5": "evarūpe sāsane pabbajitvā vīriyaṃ ossajasī”ti vatvā atītaṃ āhari.",
  "atk-s0513a2:105_0": "Atīte bārāṇasiyaṃ brahmadatte rajjaṃ kārente bārāṇasito avidūre vaḍḍhakīgāmo ahosi,",
  "atk-s0513a2:105_1": "tattha pañcasatā vaḍḍhakī vasanti. Te nāvāya uparisotaṃ gantvā araññe gehasambhāradārūni",
  "atk-s0513a2:105_2": "koṭṭetvā tattheva ekabhūmikadvibhūmikādibhede gehasambhāre sajjetvā thambhato paṭṭhāya",
  "atk-s0513a2:105_3": "sabbadārūsu saññaṃ katvā nadītīraṃ netvā nāvaṃ āropetvā anusotena nagaraṃ āgantvā",
  "atk-s0513a2:105_4": "ye yādisāni gehāni ākaṅkhanti, tesaṃ tādisāni katvā kahāpaṇe gahetvā puna tattheva",
  "atk-s0513a2:105_5": "gantvā gehasambhāre āharanti. Evaṃ tesaṃ jīvikaṃ kappentānaṃ ekasmiṃ kāle khandhāvāraṃ",
  "atk-s0513a2:105_6": "bandhitvā dārūni koṭṭentānaṃ avidūre eko hatthī khadirakhāṇukaṃ akkami. Tassa so",
  "atk-s0513a2:105_7": "khāṇuko pādaṃ vijjhi, balavavedanā vattanti, pādo uddhumāyitvā pubbaṃ gaṇhi. So vedanāppatto",
  "atk-s0513a2:105_8": "tesaṃ dārukoṭṭanasaddaṃ sutvā “ime vaḍḍhakī nissāya mayhaṃ sotthi bhavissatī”ti maññamāno",
  "atk-s0513a2:105_9": "tīhi pādehi tesaṃ santikaṃ gantvā avidūre nipajji, vaḍḍhakī taṃ uddhumātapādaṃ disvā",
  "atk-s0513a2:105_10": "upasaṅkamitvā pāde khāṇukaṃ disvā tikhiṇavāsiyā khāṇukassa samantato odhiṃ datvā",
  "atk-s0513a2:105_11": "rajjuyā bandhitvā ākaḍḍhantā khāṇuṃ nīharitvā pubbaṃ mocetvā uṇhodakena dhovitvā",
  "atk-s0513a2:105_12": "tadanurūpehi bhesajjehi makkhetvā nacirasseva vaṇaṃ phāsukaṃ kariṃsu.",
  "atk-s0513a2:106_0": "Hatthī arogo hutvā cintesi – “mayā ime vaḍḍhakī nissāya jīvitaṃ laddhaṃ, idāni tesaṃ",
  "atk-s0513a2:106_1": "mayā upakāraṃ kātuṃ vaṭṭatī”ti. So tato paṭṭhāya vaḍḍhakīhi saddhiṃ rukkhe nīharati,",
  "atk-s0513a2:106_2": "tacchentānaṃ parivattetvā deti, vāsiādīni upasaṃharati, soṇḍāya veṭhetvā kāḷasuttakoṭiyaṃ",
  "atk-s0513a2:106_3": "gaṇhāti. Vaḍḍhakīpissa bhojanavelāya ekekaṃ piṇḍaṃ dentā pañca piṇḍasatāni denti.",
  "atk-s0513a2:106_4": "Tassa pana hatthissa putto sabbaseto hatthājānīyapotako atthi, tenassa etadahosi",
  "atk-s0513a2:106_5": "– “ahaṃ etarahi mahallako. Idāni mayā imesaṃ vaḍḍhakīnaṃ kammakaraṇattāya puttaṃ",
  "atk-s0513a2:106_6": "datvā gantuṃ vaṭṭatī”ti. So vaḍḍhakīnaṃ anācikkhitvāva araññaṃ pavisitvā puttaṃ ānetvā",
  "atk-s0513a2:106_7": "“ayaṃ hatthipotako mama putto, tumhehi mayhaṃ jīvitaṃ dinnaṃ, ahaṃ vo vejjavetanatthāya",
  "atk-s0513a2:106_8": "imaṃ dammi, ayaṃ tumhākaṃ ito paṭṭhāya kammāni karissatī”ti vatvā “ito paṭṭhāya,",
  "atk-s0513a2:106_9": "puttaka, yaṃ mayā kattabbaṃ kammaṃ, taṃ tvaṃ karohī”ti puttaṃ ovaditvā vaḍḍhakīnaṃ",
  "atk-s0513a2:106_10": "datvā sayaṃ araññaṃ pāvisi.",
  "atk-s0513a2:107_0": "Tato paṭṭhāya hatthipotako vaḍḍhakīnaṃ vacanakaro ovādakkhamo hutvā sabbakiccāni",
  "atk-s0513a2:107_1": "karoti. Tepi taṃ pañcahi piṇḍasatehi posenti, so kammaṃ katvā nadiṃ otaritvā nhatvā",
  "atk-s0513a2:107_2": "kīḷitvā āgacchati, vaḍḍhakīdārakāpi taṃ soṇḍādīsu gahetvā udakepi thalepi tena saddhiṃ",
  "atk-s0513a2:107_3": "kīḷanti. Ājānīyā pana hatthinopi assāpi purisāpi udake uccāraṃ vā passāvaṃ vā na",
  "atk-s0513a2:107_4": "karonti, tasmā sopi udake uccārapassāvaṃ akatvā bahinadītīreyeva karoti. Athekasmiṃ",
  "atk-s0513a2:107_5": "divase uparinadiyā devo vassi, atha sukkhaṃ hatthilaṇḍaṃ udakena nadiṃ otaritvā gacchantaṃ",
  "atk-s0513a2:107_6": "bārāṇasīnagaratitthe ekasmiṃ gumbe laggetvā aṭṭhāsi. Atha rañño hatthigopakā “hatthī",
  "atk-s0513a2:107_7": "nhāpessāmā”ti pañca hatthisatāni nayiṃsu. Ājānīyalaṇḍassa gandhaṃ ghāyitvā ekopi",
  "atk-s0513a2:107_8": "hatthī nadiṃ otarituṃ na ussahi. Sabbepi naṅguṭṭhaṃ ukkhipitvā palāyituṃ ārabhiṃsu,",
  "atk-s0513a2:107_9": "hatthigopakā hatthācariyānaṃ ārocesuṃ. Te “udake paripanthena bhavitabba”nti udakaṃ",
  "atk-s0513a2:107_10": "sodhāpetvā tasmiṃ gumbe taṃ ājānīyalaṇḍaṃ disvā “idamettha kāraṇa”nti ñatvā cāṭiṃ",
  "atk-s0513a2:107_11": "āharāpetvā udakassa pūretvā taṃ tattha madditvā hatthīnaṃ sarīre siñcāpesuṃ, sarīrāni",
  "atk-s0513a2:107_12": "sugandhāni ahesuṃ. Tasmiṃ kāle te nadiṃ otaritvā nhāyiṃsu.",
  "atk-s0513a2:108_0": "Hatthācariyā rañño taṃ pavattiṃ ārocetvā “taṃ hatthājānīyaṃ pariyesitvā ānetuṃ vaṭṭati,",
  "atk-s0513a2:108_1": "devā”ti āhaṃsu. Rājā nāvāsaṅghāṭehi nadiṃ pakkhanditvā uddhaṃgāmīhi nāvāsaṅghāṭehi",
  "atk-s0513a2:108_2": "vaḍḍhakīnaṃ vasanaṭṭhānaṃ sampāpuṇi. Hatthipotako nadiyaṃ kīḷanto bherisaddaṃ sutvā",
  "atk-s0513a2:108_3": "gantvā vaḍḍhakīnaṃ santike aṭṭhāsi. Vaḍḍhakī rañño paccuggamanaṃ katvā “deva, sace",
  "atk-s0513a2:108_4": "dārūhi attho, kiṃ kāraṇā āgatattha, kiṃ pesetvā āharāpetuṃ na vaṭṭatī”ti āhaṃsu.",
  "atk-s0513a2:108_5": "“Nāhaṃ, bhaṇe, dārūnaṃ atthāya āgato, imassa pana hatthissa atthāya āgatomhī”ti.",
  "atk-s0513a2:108_6": "“Gāhāpetvā gacchatha, devā”ti. Hatthipotako gantuṃ na icchi. “Kiṃ kārāpeti, bhaṇe,",
  "atk-s0513a2:108_7": "hatthī”ti? “Vaḍḍhakīnaṃ posāvanikaṃ āharāpeti, devā”ti. “Sādhu, bhaṇe”ti rājā hatthissa",
  "atk-s0513a2:108_8": "catunnaṃ pādānaṃ soṇḍāya naṅguṭṭhassa ca santike satasahassasatasahassakahāpaṇe ṭhapāpesi.",
  "atk-s0513a2:108_9": "Hatthī ettakenāpi agantvā sabbavaḍḍhakīnaṃ dussayugesu vaḍḍhakībhariyānaṃ nivāsanasāṭakesu",
  "atk-s0513a2:108_10": "dinnesu saddhiṃkīḷitānaṃ dārakānañca dārakaparihāre kate nivattitvā vaḍḍhakī ca itthiyo",
  "atk-s0513a2:108_11": "ca dārake ca oloketvā raññā saddhiṃ agamāsi.",
  "atk-s0513a2:109_0": "Rājā taṃ ādāya nagaraṃ gantvā nagarañca hatthisālañca alaṅkārāpetvā hatthiṃ nagaraṃ",
  "atk-s0513a2:109_1": "padakkhiṇaṃ kāretvā hatthisālaṃ pavesetvā sabbālaṅkārehi alaṅkaritvā abhisekaṃ datvā",
  "atk-s0513a2:109_2": "opavayhaṃ katvā attano sahāyaṭṭhāne ṭhapetvā upaḍḍharajjaṃ hatthissa datvā attanā",
  "atk-s0513a2:109_3": "samānaparihāraṃ akāsi. Hatthissa āgatakālato paṭṭhāya rañño sakalajambudīpe rajjaṃ",
  "atk-s0513a2:109_4": "hatthagatameva ahosi. Evaṃ kāle gacchante bodhisatto tassa rañño aggamahesiyā kucchimhi",
  "atk-s0513a2:109_5": "paṭisandhiṃ gaṇhi. Tassā gabbhaparipākakāle rājā kālamakāsi. Hatthī pana sace rañño",
  "atk-s0513a2:109_6": "kālakatabhāvaṃ jāneyya, tatthevassa hadayaṃ phaleyya, tasmā hatthiṃ rañño kālakatabhāvaṃ",
  "atk-s0513a2:109_7": "ajānāpetvāva upaṭṭhahiṃsu. Rañño pana kālakatabhāvaṃ sutvā “tucchaṃ kira rajja”nti",
  "atk-s0513a2:109_8": "anantarasāmantakosalarājā mahatiyā senāya āgantvā nagaraṃ parivāresi. Nagaravāsino",
  "atk-s0513a2:109_9": "dvārāni pidahitvā kosalarañño sāsanaṃ pahiṇiṃsu – “amhākaṃ rañño aggamahesī paripuṇṇagabbhā",
  "atk-s0513a2:109_10": "‘ito kira sattame divase puttaṃ vijāyissatī’ti aṅgavijjāpāṭhakā āhaṃsu. Sace sā puttaṃ",
  "atk-s0513a2:109_11": "vijāyissati, mayaṃ sattame divase yuddhaṃ dassāma, na rajjaṃ, ettakaṃ kālaṃ āgamethā”ti.",
  "atk-s0513a2:109_12": "Rājā “sādhū”ti sampaṭicchi.",
  "atk-s0513a2:110_0": "Devī sattame divase puttaṃ vijāyi. Tassa nāmaggahaṇadivase pana mahājanassa alīnacittaṃ",
  "atk-s0513a2:110_1": "paggaṇhanto jātoti “alīnacittakumāro”tvevassa nāmaṃ akaṃsu. Jātadivasatoyeva panassa",
  "atk-s0513a2:110_2": "paṭṭhāya nāgarā kosalaraññā saddhiṃ yujjhiṃsu. Ninnāyakattā saṅgāmassa mahantampi",
  "atk-s0513a2:110_3": "balaṃ yujjhamānaṃ thokaṃ thokaṃ osakkati. Amaccā deviyā tamatthaṃ ārocetvā “mayaṃ",
  "atk-s0513a2:110_4": "evaṃ osakkamāne bale parājayabhāvassa bhāyāma, amhākaṃ pana rañño kālakatabhāvaṃ,",
  "atk-s0513a2:110_5": "puttassa jātabhāvaṃ, kosalarañño āgantvā yujjhānabhāvañca rañño sahāyako maṅgalahatthī",
  "atk-s0513a2:110_6": "na jānāti, jānāpema na”nti pucchiṃsu. Sā “sādhū”ti sampaṭicchitvā puttaṃ alaṅkaritvā",
  "atk-s0513a2:110_7": "dukūlacumbaṭake nipajjāpetvā pāsādā oruyha amaccagaṇaparivutā hatthisālaṃ gantvā",
  "atk-s0513a2:110_8": "bodhisattaṃ hatthissa pādamūle nipajjāpetvā “sāmi, sahāyo te kālakato, mayaṃ tuyhaṃ",
  "atk-s0513a2:110_9": "hadayaphālanabhayena nārocayimha, ayaṃ te sahāyassa putto, kosalarājā āgantvā nagaraṃ",
  "atk-s0513a2:110_10": "parivāretvā tava puttena saddhiṃ yujjhati, balaṃ osakkati, tava puttaṃ tvaññeva vā",
  "atk-s0513a2:110_11": "mārehi, rajjaṃ vāssa gaṇhitvā dehī”ti āha.",
  "atk-s0513a2:111_0": "Tasmiṃ kāle hatthī bodhisattaṃ soṇḍāya parāmasitvā ukkhipitvā kumbhe ṭhapetvā roditvā",
  "atk-s0513a2:111_1": "bodhisattaṃ otāretvā deviyā hatthe nipajjāpetvā “kosalarājaṃ gaṇhissāmī”ti hatthisālato",
  "atk-s0513a2:111_2": "nikkhami. Athassa amaccā vammaṃ paṭimuñcitvā alaṅkaritvā nagaradvāraṃ avāpuritvā",
  "atk-s0513a2:111_3": "taṃ parivāretvā nikkhamiṃsu. Hatthī nagarā nikkhamitvā koñcanādaṃ katvā mahājanaṃ",
  "atk-s0513a2:111_4": "santāsetvā palāpetvā balakoṭṭhakaṃ bhinditvā kosalarājānaṃ cūḷāya gahetvā ānetvā",
  "atk-s0513a2:111_5": "bodhisattassa pādamūle nipajjāpetvā māraṇatthāyassa uṭṭhite vāretvā “ito paṭṭhāya",
  "atk-s0513a2:111_6": "appamatto hohi, ‘kumāro daharo’ti saññaṃ mā karī”ti ovaditvā uyyojesi. Tato paṭṭhāya",
  "atk-s0513a2:111_7": "sakalajambudīpe rajjaṃ bodhisattassa hatthagatameva jātaṃ, añño paṭisattu nāma uṭṭhahituṃ",
  "atk-s0513a2:111_8": "samattho nāhosi. Bodhisatto sattavassikakāle abhisekaṃ katvā alīnacittarājā nāma",
  "atk-s0513a2:111_9": "hutvā dhammena rajjaṃ kāretvā jīvitapariyosāne saggapuraṃ pūresi.",
  "atk-s0513a2:112": "Satthā imaṃ atītaṃ āharitvā abhisambuddho hutvā imaṃ gāthādvayamāha –",
  "atk-s0513a2:113": "11.",
  "atk-s0513a2:114": "“Alīnacittaṃ nissāya, pahaṭṭhā mahatī camū;",
  "atk-s0513a2:115": "Kosalaṃ senāsantuṭṭhaṃ, jīvaggāhaṃ agāhayi.",
  "atk-s0513a2:116": "12.",
  "atk-s0513a2:117": "“Evaṃ nissayasampanno, bhikkhu āraddhavīriyo;",
  "atk-s0513a2:118": "Bhāvayaṃ kusalaṃ dhammaṃ, yogakkhemassa pattiyā;",
  "atk-s0513a2:119": "Pāpuṇe anupubbena, sabbasaṃyojanakkhaya”nti.",
  "atk-s0513a2:120_0": "Tattha alīnacittaṃ nissāyāti alīnacittaṃ rājakumāraṃ nissāya. Pahaṭṭhā mahatī camūti",
  "atk-s0513a2:120_1": "“paveṇīrajjaṃ no diṭṭha”nti haṭṭhatuṭṭhā hutvā mahatī senā. Kosalaṃ senāsantuṭṭhanti",
  "atk-s0513a2:120_2": "kosalarājānaṃ sena rajjena asantuṭṭhaṃ pararajjalobhena āgataṃ. Jīvaggāhaṃ agāhayīti",
  "atk-s0513a2:120_3": "amāretvāva sā camū taṃ rājānaṃ hatthinā jīvaggāhaṃ gaṇhāpesi. Evaṃ nissayasampannoti",
  "atk-s0513a2:120_4": "yathā sā camū, evaṃ aññopi kulaputto nissayasampanno kalyāṇamittaṃ buddhaṃ vā buddhasāvakaṃ",
  "atk-s0513a2:120_5": "vā nissayaṃ labhitvā. Bhikkhūti parisuddhādhivacanametaṃ. Āraddhavīriyoti paggahitavīriyo",
  "atk-s0513a2:120_6": "catudosāpagatena vīriyena samannāgato. Bhāvayaṃ kusalaṃ dhammanti kusalaṃ niravajjaṃ",
  "atk-s0513a2:120_7": "sattatiṃsabodhipakkhiyasaṅkhātaṃ dhammaṃ bhāvento. Yogakkhemassa pattiyāti catūhi",
  "atk-s0513a2:120_8": "yogehi khemassa nibbānassa pāpuṇanatthāya taṃ dhammaṃ bhāvento. Pāpuṇe anupubbena,",
  "atk-s0513a2:120_9": "sabbasaṃyojanakkhayanti evaṃ vipassanato paṭṭhāya imaṃ kusalaṃ dhammaṃ bhāvento so",
  "atk-s0513a2:120_10": "kalyāṇamittupanissayasampanno bhikkhu anupubbena vipassanāñāṇāni ca heṭṭhimamaggaphalāni",
  "atk-s0513a2:120_11": "ca pāpuṇanto pariyosāne dasannampi saṃyojanānaṃ khayante uppannattā sabbasaṃyojanakkhayasaṅkhātaṃ",
  "atk-s0513a2:120_12": "arahattaṃ pāpuṇāti. Yasmā vā nibbānaṃ āgamma sabbasaṃyojanāni khīyanti, tasmā tampi",
  "atk-s0513a2:120_13": "sabbasaṃyojanakkhayameva, evaṃ anupubbena nibbānasaṅkhātaṃ sabbasaṃyojanakkhayaṃ pāpuṇātīti attho.",
  "atk-s0513a2:121_0": "Iti bhagavā amatamahānibbānena dhammadesanāya kūṭaṃ gahetvā uttaripi saccāni pakāsetvā",
  "atk-s0513a2:121_1": "jātakaṃ samodhānesi, saccapariyosāne ossaṭṭhavīriyo bhikkhu arahatte patiṭṭhahi.",
  "atk-s0513a2:121_2": "“Tadā mātā mahāmāyā, pitā suddhodanamahārājā ahosi, rajjaṃ gahetvā dinnahatthī ayaṃ",
  "atk-s0513a2:121_3": "ossaṭṭhavīriyo bhikkhu, hatthissa pitā sāriputto, sāmantakosalarājā moggallāno, alīnacittakumāro",
  "atk-s0513a2:121_4": "pana ahameva ahosi”nti.",
  "atk-s0513a2:122": "Alīnacittajātakavaṇṇanā chaṭṭhā.",
  "atk-s0513a2:124": "[157] 7. Guṇajātakavaṇṇanā",
  "atk-s0513a2:125_0": "Yena kāmaṃ paṇāmetīti idaṃ satthā jetavane viharanto ānandattherassa sāṭakasahassalābhaṃ",
  "atk-s0513a2:125_1": "ārabbha kathesi. Therassa kosalarañño antepure dhammavācanavatthu heṭṭhā mahāsārajātake",
  "atk-s0513a2:125_2": "āgatameva. Iti there rañño antepure dhammaṃ vācente rañño sahassagghanikānaṃ sāṭakānaṃ",
  "atk-s0513a2:125_3": "sahassaṃ āhariyittha. Rājā tato pañca sāṭakasatāni pañcannaṃ devīsatānaṃ adāsi. Tā",
  "atk-s0513a2:125_4": "sabbāpi te sāṭake ṭhapetvā punadivase ānandattherassa datvā sayaṃ purāṇasāṭakeyeva",
  "atk-s0513a2:125_5": "pārupitvā rañño pātarāsaṭṭhānaṃ agamaṃsu.",
  "atk-s0513a2:126_0": "Rājā “mayā tumhākaṃ sahassagghanikā sāṭakā dāpitā, kasmā tumhe te apārupitvāva āgatā”ti",
  "atk-s0513a2:126_1": "pucchi. “Deva, amhehi te ānandattherassa dinnā”ti. “Ānandattherena sabbe gahitā”ti?",
  "atk-s0513a2:126_2": "“Āma, devā”ti. “Sammāsambuddhena ticīvaraṃ anuññātaṃ, ānandatthero dussavaṇijjaṃ",
  "atk-s0513a2:126_3": "maññe karissati, atibahū tena sāṭakā gahitā”ti therassa kujjhitvā bhuttapātarāso",
  "atk-s0513a2:126_4": "vihāraṃ gantvā therassa pariveṇaṃ pavisitvā theraṃ vanditvā nisinno pucchi – “api,",
  "atk-s0513a2:126_5": "bhante, amhākaṃ ghare itthiyo tumhākaṃ santike dhammaṃ uggaṇhanti vā suṇanti vā”ti?",
  "atk-s0513a2:126_6": "“Āma, mahārāja, gahetabbayuttakaṃ gaṇhanti, sotabbayuttakaṃ suṇantī”ti. “Kiṃ tā suṇantiyeva,",
  "atk-s0513a2:126_7": "udāhu tumhākaṃ nivāsanaṃ vā pārupanaṃ vā dadantī”ti? “Tā ajja, mahārāja, sahassagghanikāni",
  "atk-s0513a2:126_8": "pañca sāṭakasatāni adaṃsū”ti. “Tumhehi gahitāni tāni, bhante”ti? “Āma, mahārājā”ti.",
  "atk-s0513a2:126_9": "“Nanu, bhante, satthārā ticīvarameva anuññāta”nti? “Āma, mahārāja, bhagavatā ekassa",
  "atk-s0513a2:126_10": "bhikkhuno ticīvarameva paribhogasīsena anuññātaṃ, paṭiggahaṇaṃ pana avāritaṃ, tasmā",
  "atk-s0513a2:126_11": "mayāpi aññesaṃ jiṇṇacīvarikānaṃ dātuṃ te sāṭakā paṭiggahitā”ti. “Te pana bhikkhū",
  "atk-s0513a2:126_12": "tumhākaṃ santikā sāṭake labhitvā porāṇacīvarāni kiṃ karissantī”ti? “Porāṇasaṅghāṭiṃ",
  "atk-s0513a2:126_13": "uttarāsaṅgaṃ karissantī”ti? “Porāṇauttarāsaṅgaṃ kiṃ karissantī”ti? “Antaravāsakaṃ",
  "atk-s0513a2:126_14": "karissantī”ti. “Porāṇaantaravāsakaṃ kiṃ karissantī”ti? “Paccattharaṇaṃ karissantī”ti.",
  "atk-s0513a2:126_15": "“Porāṇapaccattharaṇaṃ kiṃ karissantī”ti? “Bhummattharaṇaṃ karissantī”ti. “Porāṇabhummattharaṇaṃ",
  "atk-s0513a2:126_16": "kiṃ karissantī”ti? “Pādapuñchanaṃ karissantī”ti. “Porāṇapādapuñchanaṃ kiṃ karissantī”ti?",
  "atk-s0513a2:126_17": "“Mahārāja, saddhādeyyaṃ nāma vinipātetuṃ na labbhati, tasmā porāṇapādapuñchanaṃ vāsiyā",
  "atk-s0513a2:126_18": "koṭṭetvā mattikāya makkhetvā senāsanesu mattikālepanaṃ karissantī”ti. “Bhante, tumhākaṃ",
  "atk-s0513a2:126_19": "dinnaṃ yāva pādapuñchanāpi nassituṃ na labbhatī”ti? “Āma, mahārāja, amhākaṃ dinnaṃ",
  "atk-s0513a2:126_20": "nassituṃ na labbhati, paribhogameva hotī”ti.",
  "atk-s0513a2:127_0": "Rājā tuṭṭho somanassappatto hutvā itarānipi gehe ṭhapitāni pañca sāṭakasatāni āharāpetvā",
  "atk-s0513a2:127_1": "therassa datvā anumodanaṃ sutvā theraṃ vanditvā padakkhiṇaṃ katvā pakkāmi. Thero",
  "atk-s0513a2:127_2": "paṭhamaladdhāni pañca sāṭakasatāni jiṇṇacīvarikānaṃ bhikkhūnaṃ adāsi. Therassa pana",
  "atk-s0513a2:127_3": "pañcamattāni saddhivihārikasatāni, tesu eko daharabhikkhu therassa bahūpakāro pariveṇaṃ",
  "atk-s0513a2:127_4": "sammajjati, pānīyaparibhojanīyaṃ upaṭṭhapeti, dantakaṭṭhaṃ mukhodakaṃ nhānodakaṃ",
  "atk-s0513a2:127_5": "deti, vaccakuṭijantāgharasenāsanāni paṭijaggati, hatthaparikammapādaparikammapiṭṭhiparikammādīni",
  "atk-s0513a2:127_6": "karoti. Thero pacchā laddhāni pañca sāṭakasatāni “ayaṃ me bahūpakāro”ti yuttavasena",
  "atk-s0513a2:127_7": "sabbāni tasseva adāsi. Sopi sabbe te sāṭake bhājetvā attano samānupajjhāyānaṃ adāsi.",
  "atk-s0513a2:128_0": "Evaṃ sabbepi te laddhasāṭakā bhikkhū sāṭake chinditvā rajitvā kaṇikārapupphavaṇṇāni",
  "atk-s0513a2:128_1": "kāsāyāni nivāsetvā ca pārupitvā ca satthāraṃ upasaṅkamitvā vanditvā ekamantaṃ nisīditvā",
  "atk-s0513a2:128_2": "evamāhaṃsu – “bhante, sotāpannassa ariyasāvakassa mukholokanadānaṃ nāma atthī”ti.",
  "atk-s0513a2:128_3": "“Na, bhikkhave, ariyasāvakānaṃ mukholokanadānaṃ nāma atthī”ti. “Bhante, amhākaṃ upajjhāyena",
  "atk-s0513a2:128_4": "dhammabhaṇḍāgārikattherena sahassagghanikānaṃ sāṭakānaṃ pañca satāni ekasseva daharabhikkhuno",
  "atk-s0513a2:128_5": "dinnāni, so pana attanā laddhe bhājetvā amhākaṃ adāsī”ti. “Na, bhikkhave, ānando",
  "atk-s0513a2:128_6": "mukholokanabhikkhaṃ deti, so panassa bhikkhu bahūpakāro, tasmā attano upakārassa",
  "atk-s0513a2:128_7": "upakāravasena guṇavasena yuttavasena ‘upakārassa nāma paccupakāro kātuṃ vaṭṭatī’ti",
  "atk-s0513a2:128_8": "kataññukatavedibhāvena adāsi. Porāṇakapaṇḍitāpi hi attano upakārānaññeva paccupakāraṃ",
  "atk-s0513a2:128_9": "kariṃsū”ti vatvā tehi yācito atītaṃ āhari.",
  "atk-s0513a2:129_0": "Atīte bārāṇasiyaṃ brahmadatte rajjaṃ kārente bodhisatto sīho hutvā pabbataguhāyaṃ",
  "atk-s0513a2:129_1": "vasati. So ekadivasaṃ guhāya nikkhamitvā pabbatapādaṃ olokesi, taṃ pana pabbatapādaṃ",
  "atk-s0513a2:129_2": "parikkhipitvā mahāsaro ahosi. Tassa ekasmiṃ unnataṭṭhāne uparithaddhakaddamapiṭṭhe",
  "atk-s0513a2:129_3": "mudūni haritatiṇāni jāyiṃsu. Sasakā ceva hariṇādayo ca sallahukamigā kaddamamatthake",
  "atk-s0513a2:129_4": "vicarantā tāni khādanti. Taṃ divasampi eko migo tāni khādanto vicarati. Sīho “taṃ",
  "atk-s0513a2:129_5": "migaṃ gaṇhissāmī”ti pabbatamatthakā uppatitvā sīhavegena pakkhandi, migo maraṇabhayatajjito",
  "atk-s0513a2:129_6": "viravanto palāyi. Sīho vegaṃ sandhāretuṃ asakkonto kalalapiṭṭhe nipatitvā osīditvā",
  "atk-s0513a2:129_7": "uggantuṃ asakkonto cattāro pādā thambhā viya osīditvā sattāhaṃ nirāhāro aṭṭhāsi.",
  "atk-s0513a2:130_0": "Atha naṃ eko siṅgālo gocarappasuto taṃ disvā bhayena palāyi. Sīho taṃ pakkositvā",
  "atk-s0513a2:130_1": "“bho siṅgāla, mā palāyi, ahaṃ kalale laggo, jīvitaṃ me dehī”ti āha. Siṅgālo tassa",
  "atk-s0513a2:130_2": "santikaṃ gantvā “ahaṃ taṃ uddhareyyaṃ, uddhaṭo pana maṃ khādeyyāsīti bhāyāmī”ti āha.",
  "atk-s0513a2:130_3": "“Mā bhāyi, nāhaṃ taṃ khādissāmi, mahantaṃ pana te guṇaṃ karissāmi, ekenupāyena maṃ",
  "atk-s0513a2:130_4": "uddharāhī”ti. Siṅgālo tassa paṭiññaṃ gahetvā catunnaṃ pādānaṃ samantā kalale apanetvā",
  "atk-s0513a2:130_5": "catunnampi pādānaṃ catasso mātikā khaṇitvā udakābhimukhaṃ akāsi, udakaṃ pavisitvā",
  "atk-s0513a2:130_6": "kalalaṃ muduṃ akāsi. Tasmiṃ khaṇe siṅgālo sīhassa udarantaraṃ attano sīsaṃ pavesetvā",
  "atk-s0513a2:130_7": "“vāyāmaṃ karohi, sāmī”ti uccāsaddaṃ karonto sīsena udaraṃ pahari. Sīho vegaṃ janetvā",
  "atk-s0513a2:130_8": "kalalā uggantvā pakkhanditvā thale aṭṭhāsi. So muhuttaṃ vissamitvā saraṃ oruyha kaddamaṃ",
  "atk-s0513a2:130_9": "dhovitvā nhāyitvā darathaṃ paṭippassambhetvā ekaṃ mahiṃsaṃ vadhitvā dāṭhāhi ovijjhitvā",
  "atk-s0513a2:130_10": "maṃsaṃ ubbattetvā “khāda, sammā”ti siṅgālassa purato ṭhapetvā tena khādite pacchā",
  "atk-s0513a2:130_11": "attanā khādi. Puna siṅgālo ekaṃ maṃsapesiṃ ḍaṃsitvā gaṇhi. “Idaṃ kimatthāya, sammā”ti",
  "atk-s0513a2:130_12": "ca vutte “tumhākaṃ dāsī atthi, tassā bhāgo bhavissatī”ti āha. Sīho “gaṇhāhī”ti vatvā",
  "atk-s0513a2:130_13": "sayampi sīhiyā atthāya maṃsaṃ gaṇhitvā “ehi, samma, amhākaṃ pabbatamuddhani ṭhatvā",
  "atk-s0513a2:130_14": "sakhiyā vasanaṭṭhānaṃ gamissāmā”ti vatvā tattha gantvā maṃsaṃ khādāpetvā siṅgālañca",
  "atk-s0513a2:130_15": "siṅgāliñca assāsetvā “ito paṭṭhāya idāni ahaṃ tumhe paṭijaggissāmī”ti attano vasanaṭṭhānaṃ",
  "atk-s0513a2:130_16": "netvā guhāya dvāre aññissā guhāya vasāpesi. Te tato paṭṭhāya gocarāya gacchantā sīhiñca",
  "atk-s0513a2:130_17": "siṅgāliñca ṭhapetvā siṅgālena saddhiṃ gantvā nānāmige vadhitvā ubhopi tattheva maṃsaṃ",
  "atk-s0513a2:130_18": "khāditvā itarāsampi dvinnaṃ āharitvā denti.",
  "atk-s0513a2:131_0": "Evaṃ kāle gacchante sīhī dve putte vijāyi, siṅgālīpi dve putte vijāyi. Te sabbepi",
  "atk-s0513a2:131_1": "samaggavāsaṃ vasiṃsu. Athekadivasaṃ sīhiyā etadahosi – “ayaṃ sīho siṅgālañca siṅgāliñca",
  "atk-s0513a2:131_2": "siṅgālapotake ca ativiya piyāyati, nūnamassa siṅgāliyā saddhiṃ santhavo atthi, tasmā",
  "atk-s0513a2:131_3": "evaṃ sinehaṃ karoti, yaṃnūnāhaṃ imaṃ pīḷetvā tajjetvā ito palāpeyya”nti. Sā sīhassa",
  "atk-s0513a2:131_4": "siṅgālaṃ gahetvā gocarāya gatakāle siṅgāliṃ pīḷesi tajjesi “kiṃkāraṇā imasmiṃ ṭhāne",
  "atk-s0513a2:131_5": "vasati, na palāyasī”ti? Puttāpissā siṅgāliputte tatheva tajjayiṃsu. Siṅgālī tamatthaṃ",
  "atk-s0513a2:131_6": "siṅgālassa kathetvā “sīhassa vacanena etāya evaṃ katabhāvampi na jānāma, ciraṃ vasimhā,",
  "atk-s0513a2:131_7": "nāsāpeyyāpi no, amhākaṃ vasanaṭṭhānameva gacchāmā”ti āha. Siṅgālo tassā vacanaṃ sutvā",
  "atk-s0513a2:131_8": "sīhaṃ upasaṅkamitvā āha – “sāmi, ciraṃ amhehi tumhākaṃ santike nivutthaṃ, aticiraṃ",
  "atk-s0513a2:131_9": "vasantā nāma appiyā honti, amhākaṃ gocarāya pakkantakāle sīhī siṅgāliṃ viheṭheti",
  "atk-s0513a2:131_10": "‘imasmiṃ ṭhāne kasmā vasatha, palāyathā’ti tajjeti, sīhapotakāpi siṅgālapotake tajjenti.",
  "atk-s0513a2:131_11": "Yo nāma yassa attano santike vāsaṃ na roceti, tena so ‘yāhī’ti nīharitabbova, viheṭhanaṃ",
  "atk-s0513a2:131_12": "nāma kimatthiya”nti vatvā paṭhamaṃ gāthamāha –",
  "atk-s0513a2:132": "13.",
  "atk-s0513a2:133": "“Yena kāmaṃ paṇāmeti, dhammo balavataṃ migī;",
  "atk-s0513a2:134": "Unnadantī vijānāhi, jātaṃ saraṇato bhaya”nti.",
  "atk-s0513a2:135_0": "Tattha yena kāmaṃ paṇāmeti, dhammo balavatanti balavā nāma issaro attano sevakaṃ",
  "atk-s0513a2:135_1": "yena disābhāgena icchati, tena disābhāgena so paṇāmeti nīharati. Esa dhammo balavataṃ",
  "atk-s0513a2:135_2": "ayaṃ issarānaṃ sabhāvo paveṇidhammova, tasmā sace amhākaṃ vāsaṃ na rocetha, ujukameva",
  "atk-s0513a2:135_3": "no nīharatha, viheṭhanena ko atthoti dīpento evamāha. Migīti sīhaṃ ālapati. So hi",
  "atk-s0513a2:135_4": "migarājatāya migā assa atthīti migī. Unnadantītipi tameva ālapati. So hi unnatānaṃ",
  "atk-s0513a2:135_5": "dantānaṃ atthitāya unnatā dantā assa atthīti unnadantī. “Unnatadantī”tipi pāṭhoyeva.",
  "atk-s0513a2:135_6": "Vijānāhīti “esa issarānaṃ dhammo”ti evaṃ jānāhi. Jātaṃ saraṇato bhayanti amhākaṃ",
  "atk-s0513a2:135_7": "tumhe patiṭṭhānaṭṭhena saraṇaṃ, tumhākaññeva santikā bhayaṃ jātaṃ, tasmā attano vasanaṭṭhānameva gamissāmāti dīpeti.",
  "atk-s0513a2:136_0": "Aparo nayo – tava migī sīhī unnadantīmama puttadāraṃ tajjentī yena kāmaṃ paṇāmeti,",
  "atk-s0513a2:136_1": "yena yenākārena icchati, tena paṇāmeti pavattati, viheṭhetipi palāpetipi, evaṃ tvaṃ",
  "atk-s0513a2:136_2": "vijānāhi, tattha kiṃ sakkā amhehi kātuṃ. Dhammo balavataṃ esa balavantānaṃ sabhāvo,",
  "atk-s0513a2:136_3": "idāni mayaṃ gamissāma. Kasmā? Jātaṃ saraṇato bhayanti.",
  "atk-s0513a2:137_0": "Tassa vacanaṃ sutvā sīho sīhiṃ āha – “bhadde, asukasmiṃ nāma kāle mama gocaratthāya",
  "atk-s0513a2:137_1": "gantvā sattame divase iminā siṅgālena imāya ca siṅgāliyā saddhiṃ āgatabhāvaṃ sarasī”ti.",
  "atk-s0513a2:137_2": "“Āma, sarāmī”ti. “Jānāsi pana mayhaṃ sattāhaṃ anāgamanassa kāraṇa”nti? “Na jānāmi,",
  "atk-s0513a2:137_3": "sāmī”ti. “Bhadde, ahaṃ ‘ekaṃ migaṃ gaṇhissāmī’ti virajjhitvā kalale laggo, tato nikkhamituṃ",
  "atk-s0513a2:137_4": "asakkonto sattāhaṃ nirāhāro aṭṭhāsiṃ, svāhaṃ imaṃ siṅgālaṃ nissāya jīvitaṃ labhiṃ,",
  "atk-s0513a2:137_5": "ayaṃ me jīvitadāyako sahāyo. Mittadhamme ṭhātuṃ samattho hi mitto dubbalo nāma natthi,",
  "atk-s0513a2:137_6": "ito paṭṭhāya mayhaṃ sahāyassa ca sahāyikāya ca puttakānañca evarūpaṃ avamānaṃ mā",
  "atk-s0513a2:137_7": "akāsī”ti vatvā sīho dutiyaṃ gāthamāha –",
  "atk-s0513a2:138": "14.",
  "atk-s0513a2:139": "“Api cepi dubbalo mitto, mittadhammesu tiṭṭhati;",
  "atk-s0513a2:140": "So ñātako ca bandhu ca, so mitto so ca me sakhā;",
  "atk-s0513a2:141": "Dāṭhini mātimaññittho, siṅgālo mama pāṇado”ti.",
  "atk-s0513a2:142_0": "Tattha api cepīti eko apisaddo anuggahattho, eko sambhāvanattho. Tatrāyaṃ yojanā",
  "atk-s0513a2:142_1": "– dubbalopi ce mitto mittadhammesu api tiṭṭhati, sace ṭhātuṃ sakkoti, so ñātako ca",
  "atk-s0513a2:142_2": "bandhu ca, so mettacittatāya mitto, so ca me sahāyaṭṭhena sakhā. Dāṭhini mātimaññitthoti,",
  "atk-s0513a2:142_3": "bhadde, dāṭhāsampanne sīhi mā mayhaṃ sahāyaṃ vā sahāyiṃ vā atimaññi, ayañhi siṅgālo mama pāṇadoti.",
  "atk-s0513a2:143_0": "Sā tassa vacanaṃ sutvā siṅgāliṃ khamāpetvā tato paṭṭhāya saputtāya tāya saddhiṃ samaggavāsaṃ",
  "atk-s0513a2:143_1": "vasi. Sīhapotakāpi siṅgālapotakehi saddhiṃ kīḷamānā sammodamānā mātāpitūnaṃ atikkantakālepi",
  "atk-s0513a2:143_2": "mittabhāvaṃ abhinditvā sammodamānā vasiṃsu. Tesaṃ kira sattakulaparivaṭṭe abhijjamānā metti agamāsi.",
  "atk-s0513a2:144_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne",
  "atk-s0513a2:144_1": "keci sotāpannā, keci sakadāgāmino, keci anāgāmino, keci arahanto ahesuṃ. “Tadā siṅgālo",
  "atk-s0513a2:144_2": "ānando ahosi, sīho pana ahameva ahosi”nti.",
  "atk-s0513a2:145": "Guṇajātakavaṇṇanā sattamā.",
  "atk-s0513a2:147": "[158] 8. Suhanujātakavaṇṇanā",
  "atk-s0513a2:148_0": "Nayidaṃ visamasīlenāti idaṃ satthā jetavane viharanto dve caṇḍabhikkhū ārabbha kathesi.",
  "atk-s0513a2:148_1": "Tasmiñhi samaye jetavanepi eko bhikkhu caṇḍo ahosi pharuso sāhasiko janapadepi. Athekadivasaṃ",
  "atk-s0513a2:148_2": "jānapado bhikkhu kenacideva karaṇīyena jetavanaṃ agamāsi, sāmaṇerā ceva daharabhikkhū",
  "atk-s0513a2:148_3": "ca tassa caṇḍabhāvaṃ jānanti. “Tesaṃ dvinnaṃ caṇḍānaṃ kalahaṃ passissāmā”ti kutūhalena",
  "atk-s0513a2:148_4": "taṃ bhikkhuṃ jetavanavāsikassa pariveṇaṃ pahiṇiṃsu. Te ubhopi caṇḍā aññamaññaṃ disvāva",
  "atk-s0513a2:148_5": "piyasaṃvāsaṃ saṃsandiṃsu samiṃsu, hatthapādapiṭṭhisambāhanādīni akaṃsu. Dhammasabhāyaṃ",
  "atk-s0513a2:148_6": "bhikkhū kathaṃ samuṭṭhāpesuṃ – “āvuso, caṇḍā bhikkhū aññesaṃ upari caṇḍā pharusā",
  "atk-s0513a2:148_7": "sāhasikā, aññamaññaṃ pana ubhopi samaggā sammodamānā piyasaṃvāsā jātā”ti. Satthā",
  "atk-s0513a2:148_8": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti",
  "atk-s0513a2:148_9": "vutte “na, bhikkhave, idāneva, pubbepete aññesaṃ caṇḍā pharusā sāhasikā, aññamaññaṃ",
  "atk-s0513a2:148_10": "pana samaggā sammodamānā piyasaṃvāsā ca ahesu”nti vatvā atītaṃ āhari.",
  "atk-s0513a2:149_0": "Atīte bārāṇasiyaṃ brahmadatte rajjaṃ kārente bodhisatto tassa sabbatthasādhako atthadhammānusāsako",
  "atk-s0513a2:149_1": "amacco ahosi. So pana rājā thokaṃ dhanalobhapakatiko, tassa mahāsoṇo nāma kūṭaasso",
  "atk-s0513a2:149_2": "atthi. Atha uttarāpathakā assavāṇijā pañca assasatāni ānesuṃ, assānaṃ āgatabhāvaṃ",
  "atk-s0513a2:149_3": "rañño ārocesuṃ. Tato pubbe pana bodhisatto asse agghāpetvā mūlaṃ aparihāpetvā dāpesi.",
  "atk-s0513a2:149_4": "Rājā taṃ parihāyamāno aññaṃ amaccaṃ pakkosāpetvā “tāta, asse agghāpehi, agghāpento",
  "atk-s0513a2:149_5": "ca paṭhamaṃ mahāsoṇaṃ yathā tesaṃ assānaṃ antaraṃ pavisati, tathā vissajjetvā asse",
  "atk-s0513a2:149_6": "ḍaṃsāpetvā vaṇite kārāpetvā dubbalakāle mūlaṃ hāpetvā asse agghāpeyyāsī”ti āha. So",
  "atk-s0513a2:149_7": "“sādhū”ti sampaṭicchitvā tathā akāsi.",
  "atk-s0513a2:150_0": "Assavāṇijā anattamanā hutvā tena katakiriyaṃ bodhisattassa ārocesuṃ. Bodhisatto “kiṃ",
  "atk-s0513a2:150_1": "pana tumhākaṃ nagare kūṭaasso natthī”ti pucchi. “Atthi sāmi, suhanu nāma kūṭaasso",
  "atk-s0513a2:150_2": "caṇḍo pharuso”ti. “Tena hi puna āgacchantā taṃ assaṃ āneyyāthā”ti. Te “sādhū”ti paṭissuṇitvā",
  "atk-s0513a2:150_3": "puna āgacchantā taṃ kūṭassaṃ gāhāpetvā āgacchiṃsu. Rājā “assavāṇijā āgatā”ti sutvā",
  "atk-s0513a2:150_4": "sīhapañjaraṃ ugghāṭetvā asse oloketvā mahāsoṇaṃ vissajjāpesi. Assavāṇijāpi mahāsoṇaṃ",
  "atk-s0513a2:150_5": "āgacchantaṃ disvā suhanuṃ vissajjāpesuṃ. Te aññamaññaṃ patvā sarīrāni lehantā sammodamānā",
  "atk-s0513a2:150_6": "aṭṭhaṃsu. Rājā bodhisattaṃ pucchi – “passasi ime dve kūṭassā aññesaṃ caṇḍā pharusā",
  "atk-s0513a2:150_7": "sāhasikā, aññe asse ḍaṃsitvā gelaññaṃ pāpenti, idāni aññamaññaṃ pana sarīraṃ lehantā",
  "atk-s0513a2:150_8": "sammodamānā aṭṭhaṃsu, kiṃ nāmeta”nti? Bodhisatto “nayime, mahārāja, visamasīlā, samasīlā",
  "atk-s0513a2:150_9": "samadhātukā ca ete”ti vatvā imaṃ gāthādvayamāha –",
  "atk-s0513a2:151": "15.",
  "atk-s0513a2:152": "“Nayidaṃ visamasīlena, soṇena suhanū saha;",
  "atk-s0513a2:153": "Suhanūpi tādisoyeva, yo soṇassa sagocaro.",
  "atk-s0513a2:154": "16.",
  "atk-s0513a2:155": "“Pakkhandinā pagabbhena, niccaṃ sandānakhādinā;",
  "atk-s0513a2:156": "Sameti pāpaṃ pāpena, sameti asatā asa”nti.",
  "atk-s0513a2:157_0": "Tattha nayidaṃ visamasīlena, soṇena suhanū sahāti yaṃ idaṃ suhanu kūṭasso soṇena",
  "atk-s0513a2:157_1": "saddhiṃ pemaṃ karoti, idaṃ na attano visamasīlena, atha kho attano samasīleneva saddhiṃ",
  "atk-s0513a2:157_2": "karoti. Ubhopi hete attano anācāratāya dussīlatāya samasīlā samadhātukā. Suhanūpi",
  "atk-s0513a2:157_3": "tādisoyeva, yo soṇassa sagocaroti yādiso soṇo, suhanupi tādisoyeva, yo soṇassa sagocaro",
  "atk-s0513a2:157_4": "yaṃgocaro soṇo, sopi taṃgocaroyeva. Yatheva hi soṇo assagocaro asse ḍaṃsentova carati,",
  "atk-s0513a2:157_5": "tathā suhanupi. Iminā nesaṃ samānagocarataṃ dasseti.",
  "atk-s0513a2:158_0": "Te pana ācāragocare ekato katvā dassetuṃ “pakkhandinā”tiādi vuttaṃ. Tattha pakkhandināti",
  "atk-s0513a2:158_1": "assānaṃ upari pakkhandanasīlena pakkhandanagocarena. Pagabbhenāti kāyapāgabbhiyādisamannāgatena",
  "atk-s0513a2:158_2": "dussīlena. Niccaṃ sandānakhādināti sadā attano bandhanayottaṃ khādanasīlena khādanagocarena",
  "atk-s0513a2:158_3": "ca. Sameti pāpaṃ pāpenāti etesu aññatarena pāpena saddhiṃ aññatarassa pāpaṃ dussīlyaṃ",
  "atk-s0513a2:158_4": "sameti. Asatā asanti etesu aññatarena asatā anācāragocarasampannena saha itarassa",
  "atk-s0513a2:158_5": "asaṃ asādhukammaṃ sameti, gūthādīni viya gūthādīhi ekato saṃsandati sadisaṃ nibbisesameva hotīti.",
  "atk-s0513a2:159_0": "Evaṃ vatvā ca pana bodhisatto “mahārāja, raññā nāma atiluddhena na bhavitabbaṃ, parassa",
  "atk-s0513a2:159_1": "santakaṃ nāma nāsetuṃ na vaṭṭatī”ti rājānaṃ ovaditvā asse agghāpetvā bhūtameva mūlaṃ",
  "atk-s0513a2:159_2": "dāpesi. Assavāṇijā yathāsabhāvameva mūlaṃ labhitvā haṭṭhatuṭṭhā agamaṃsu. Rājāpi",
  "atk-s0513a2:159_3": "bodhisattassa ovāde ṭhatvā yathākammaṃ gato.",
  "atk-s0513a2:160": "Satthā imaṃ dhammadesanaṃ āharitvā jātakaṃ samodhānesi – “tadā dve assā ime dve duṭṭhabhikkhū ahesuṃ, rājā ānando, paṇḍitāmacco pana ahameva ahosi”nti.",
  "atk-s0513a2:161": "Suhanujātakavaṇṇanā aṭṭhamā.",
  "atk-s0513a2:163": "[159] 9. Morajātakavaṇṇanā",
  "atk-s0513a2:164_0": "Udetayaṃ cakkhumā ekarājāti idaṃ satthā jetavane viharanto ekaṃ ukkaṇṭhitabhikkhuṃ",
  "atk-s0513a2:164_1": "ārabbha kathesi. So hi bhikkhu bhikkhūhi satthu santikaṃ nīto “saccaṃ kira, tvaṃ",
  "atk-s0513a2:164_2": "bhikkhu, ukkaṇṭhito”ti vutte “saccaṃ, bhante”ti vatvā “kiṃ disvā”ti vutte “ekaṃ alaṅkatapaṭiyattasarīraṃ",
  "atk-s0513a2:164_3": "mātugāmaṃ oloketvā”ti āha. Atha naṃ satthā “bhikkhu mātugāmo nāma kasmā tumhādisānaṃ",
  "atk-s0513a2:164_4": "cittaṃ nāluḷessati, porāṇakapaṇḍitānampi hi mātugāmassa saddaṃ sutvā satta vassasatāni",
  "atk-s0513a2:164_5": "asamudāciṇṇakilesā okāsaṃ labhitvā khaṇeneva samudācariṃsu. Visuddhāpi sattā saṃkilissanti,",
  "atk-s0513a2:164_6": "uttamayasasamaṅginopi āyasakyaṃ pāpuṇanti, pageva aparisuddhā”ti vatvā atītaṃ āhari.",
  "atk-s0513a2:165_0": "Atīte bārāṇasiyaṃ brahmadatte rajjaṃ kārente bodhisatto morayoniyaṃ paṭisandhiṃ gahetvā",
  "atk-s0513a2:165_1": "aṇḍakālepi kaṇikāramakuḷavaṇṇaaṇḍakoso hutvā aṇḍaṃ bhinditvā nikkhanto suvaṇṇavaṇṇo",
  "atk-s0513a2:165_2": "ahosi dassanīyo pāsādiko pakkhānaṃ antare surattarājivirājito, so attano jīvitaṃ",
  "atk-s0513a2:165_3": "rakkhanto tisso pabbatarājiyo atikkamma catutthāya pabbatarājiyā ekasmiṃ daṇḍakahiraññapabbatatale",
  "atk-s0513a2:165_4": "vāsaṃ kappesi. So pabhātāya rattiyā pabbatamatthake nisinno sūriyaṃ uggacchantaṃ",
  "atk-s0513a2:165_5": "oloketvā attano gocarabhūmiyaṃ rakkhāvaraṇatthāya brahmamantaṃ bandhanto “udetaya”ntiādimāha.",
  "atk-s0513a2:166": "17.",
  "atk-s0513a2:167": "“Udetayaṃ cakkhumā ekarājā,",
  "atk-s0513a2:168": "Harissavaṇṇo pathavippabhāso;",
  "atk-s0513a2:169": "Taṃ taṃ namassāmi harissavaṇṇaṃ pathavippabhāsaṃ,",
  "atk-s0513a2:170": "Tayājja guttā viharemu divasa”nti.",
  "atk-s0513a2:171_0": "Tattha udetīti pācīnalokadhātuto uggacchati. Cakkhumāti sakalacakkavāḷavāsīnaṃ andhakāraṃ",
  "atk-s0513a2:171_1": "vidhamitvā cakkhupaṭilābhakaraṇena yaṃ tena tesaṃ dinnaṃ cakkhu, tena cakkhunā cakkhumā.",
  "atk-s0513a2:171_2": "Ekarājāti sakalacakkavāḷe ālokakarānaṃ antare seṭṭhavisiṭṭhaṭṭhena ekarājā. Harissavaṇṇoti",
  "atk-s0513a2:171_3": "harisamānavaṇṇo, suvaṇṇavaṇṇoti attho. Pathavippabhāsoti pathaviyā pabhāso. Taṃ taṃ",
  "atk-s0513a2:171_4": "namassāmīti tasmā taṃ evarūpaṃ bhavantaṃ namassāmi vandāmi. Tayājja guttā viharemu",
  "atk-s0513a2:171_5": "divasanti tayā ajja rakkhitā gopitā hutvā imaṃ divasaṃ catuiriyāpathavihārena sukhaṃ vihareyyāma.",
  "atk-s0513a2:172": "Evaṃ bodhisatto imāya gāthāya sūriyaṃ namassitvā dutiyagāthāya atīte parinibbute buddhe ceva buddhaguṇe ca namassati.",
  "atk-s0513a2:173": "“Ye brāhmaṇā vedagū sabbadhamme, te me namo te ca maṃ pālayantu;",
  "atk-s0513a2:174": "Namatthu buddhānaṃ namatthu bodhiyā, namo vimuttānaṃ namo vimuttiyā;",
  "atk-s0513a2:175": "Imaṃ so parittaṃ katvā, moro carati esanā”ti.",
  "atk-s0513a2:176_0": "Tattha ye brāhmaṇāti ye bāhitapāpā visuddhibrāhmaṇā. Vedagūti vedānaṃ pāraṃ gatātipi",
  "atk-s0513a2:176_1": "vedagū, vedehi pāraṃ gatātipi vedagū. Idha pana sabbe saṅkhatāsaṅkhatadhamme vidite",
  "atk-s0513a2:176_2": "pākaṭe katvā gatāti vedagū. Tenevāha “sabbadhamme”ti. Sabbe khandhāyatanadhātudhamme",
  "atk-s0513a2:176_3": "salakkhaṇasāmaññalakkhaṇavasena attano ñāṇassa vidite pākaṭe katvā gatā, tiṇṇaṃ mārānaṃ",
  "atk-s0513a2:176_4": "matthakaṃ madditvā dasasahassilokadhātuṃ unnādetvā bodhitale sammāsambodhiṃ patvā",
  "atk-s0513a2:176_5": "saṃsāraṃ vā atikkantāti attho. Te me namoti te mama imaṃ namakkāraṃ paṭicchantu.",
  "atk-s0513a2:176_6": "Te ca maṃ pālayantūti evaṃ mayā namassitā ca te bhagavanto maṃ pālentu rakkhantu",
  "atk-s0513a2:176_7": "gopentu. Namatthu buddhānaṃ namatthu bodhiyā, namo vimuttānaṃ namo vimuttiyāti ayaṃ",
  "atk-s0513a2:176_8": "mama namakkāro atītānaṃ parinibbutānaṃ buddhānaṃ atthu, tesaññeva catūsu ca maggesu",
  "atk-s0513a2:176_9": "catūsu phalesu ñāṇasaṅkhātāya bodhiyā atthu, tathā tesaññeva arahattaphalavimuttiyā",
  "atk-s0513a2:176_10": "vimuttānaṃ atthu, yā ca nesaṃ tadaṅgavimutti vikkhambhanavimutti samucchedavimutti",
  "atk-s0513a2:176_11": "paṭippassaddhivimutti nissaraṇavimuttīti pañcavidhā vimutti, tassā nesaṃ vimuttiyāpi",
  "atk-s0513a2:176_12": "ayaṃ mayhaṃ namakkāro atthūti. “Imaṃ so parittaṃ katvā, moro carati esanā”ti idaṃ",
  "atk-s0513a2:176_13": "pana padadvayaṃ satthā abhisambuddho hutvā āha. Tassattho – bhikkhave, so moro imaṃ",
  "atk-s0513a2:176_14": "parittaṃ imaṃ rakkhaṃ katvā attano gocarabhūmiyaṃ pupphaphalādīnaṃ atthāya nānappakārāya esanāya carati.",
  "atk-s0513a2:177_0": "Evaṃ divasaṃ caritvā sāyaṃ pabbatamatthake nisīditvā atthaṅgataṃ sūriyaṃ olokento",
  "atk-s0513a2:177_1": "buddhaguṇe āvajjetvā nivāsaṭṭhāne rakkhāvaraṇatthāya puna brahmamantaṃ bandhanto",
  "atk-s0513a2:177_2": "“apetaya”ntiādimāha.",
  "atk-s0513a2:178": "18.",
  "atk-s0513a2:179": "“Apetayaṃ cakkhumā ekarājā, harissavaṇṇo pathavippabhāso;",
  "atk-s0513a2:180": "Taṃ taṃ namassāmi harissavaṇṇaṃ pathavippabhāsaṃ, tayājja guttā viharemu rattiṃ.",
  "atk-s0513a2:181": "“Ye brāhmaṇā vedagū sabbadhamme, te me namo te ca maṃ pālayantu;",
  "atk-s0513a2:182": "Namatthu buddhānaṃ namatthu bodhiyā, namo vimuttānaṃ namo vimuttiyā;",
  "atk-s0513a2:183": "Imaṃ so parittaṃ katvā, moro vāsamakappayī”ti.",
  "atk-s0513a2:184_0": "Tattha apetīti apayāti atthaṃ gacchati. Imaṃ so parittaṃ katvā, moro vāsamakappayīti",
  "atk-s0513a2:184_1": "idampi abhisambuddho hutvā āha. Tassattho – bhikkhave, so moro imaṃ parittaṃ imaṃ",
  "atk-s0513a2:184_2": "rakkhaṃ katvā attano nivāsaṭṭhāne vāsaṃ kappayittha, tassa rattiṃ vā divā vā imassa",
  "atk-s0513a2:184_3": "parittassānubhāvena neva bhayaṃ, na lomahaṃso ahosi.",
  "atk-s0513a2:185_0": "Atheko bārāṇasiyā avidūre nesādagāmavāsī nesādo himavantapadese vicaranto tasmiṃ",
  "atk-s0513a2:185_1": "daṇḍakahiraññapabbatamatthake nisinnaṃ bodhisattaṃ disvā āgantvā puttassa ārocesi.",
  "atk-s0513a2:185_2": "Athekadivasaṃ khemā nāma bārāṇasirañño devī supinena suvaṇṇavaṇṇaṃ moraṃ dhammaṃ",
  "atk-s0513a2:185_3": "desentaṃ disvā pabuddhakāle rañño ārocesi – “ahaṃ, deva, suvaṇṇavaṇṇassa morassa",
  "atk-s0513a2:185_4": "dhammaṃ sotukāmā”ti. Rājā amacce pucchi. Amaccā “brāhmaṇā jānissantī”ti āhaṃsu. Brāhmaṇā",
  "atk-s0513a2:185_5": "taṃ sutvā “suvaṇṇavaṇṇā morā nāma hontī”ti vatvā “kattha hontī”ti vutte “nesādā jānissantī”ti",
  "atk-s0513a2:185_6": "āhaṃsu. Rājā nesāde sannipātetvā pucchi. Atha so nesādaputto “āma, mahārāja, daṇḍakahiraññapabbato",
  "atk-s0513a2:185_7": "nāma atthi, tattha suvaṇṇavaṇṇo moro vasatī”ti āha. “Tena hi taṃ moraṃ amāretvā bandhitvāva",
  "atk-s0513a2:185_8": "ānehī”ti. Nesādo gantvā tassa gocarabhūmiyaṃ pāse oḍḍesi. Morena akkantaṭṭhānepi",
  "atk-s0513a2:185_9": "pāso na sañcarati. Nesādo gaṇhituṃ asakkonto satta vassāni vicaritvā tattheva kālamakāsi.",
  "atk-s0513a2:185_10": "Khemāpi devī patthitaṃ alabhamānā kālamakāsi.",
  "atk-s0513a2:186_0": "Rājā “moraṃ me nissāya devī kālakatā”ti kujjhitvā “himavantapadese daṇḍakahiraññapabbato",
  "atk-s0513a2:186_1": "nāma atthi, tattha suvaṇṇavaṇṇo moro vasati, ye tassa maṃsaṃ khādanti, te ajarā amarā",
  "atk-s0513a2:186_2": "hontī”ti akkharaṃ suvaṇṇapaṭṭe likhāpetvā suvaṇṇapaṭṭaṃ mañjūsāya nikkhipāpesi. Tasmiṃ",
  "atk-s0513a2:186_3": "kālakate añño rājā rajjaṃ patvā suvaṇṇapaṭṭaṃ vācetvā “ajaro amaro bhavissāmī”ti",
  "atk-s0513a2:186_4": "aññaṃ nesādaṃ pesesi. Sopi gantvā bodhisattaṃ gahetuṃ asakkonto tattheva kālamakāsi.",
  "atk-s0513a2:186_5": "Eteneva niyāmena cha rājaparivaṭṭā gatā. Atha sattamo rājā rajjaṃ patvā ekaṃ nesādaṃ",
  "atk-s0513a2:186_6": "pahiṇi. So gantvā bodhisattena akkantaṭṭhānepi pāsassa asañcaraṇabhāvaṃ, attano parittaṃ",
  "atk-s0513a2:186_7": "katvā gocarabhūmigamanabhāvañcassa ñatvā paccantaṃ otaritvā ekaṃ moriṃ gahetvā yathā",
  "atk-s0513a2:186_8": "hatthatāḷasaddena naccati, accharāsaddena ca vassati, evaṃ sikkhāpetvā taṃ ādāya",
  "atk-s0513a2:186_9": "gantvā morena paritte akate pātoyeva pāsayaṭṭhiyo ropetvā pāse oḍḍetvā moriṃ vassāpesi.",
  "atk-s0513a2:186_10": "Moro visabhāgaṃ mātugāmasaddaṃ sutvā kilesāturo hutvā parittaṃ kātuṃ asakkuṇitvā",
  "atk-s0513a2:186_11": "gantvā pāse bajjhi. Atha naṃ nesādo gahetvā gantvā bārāṇasirañño adāsi.",
  "atk-s0513a2:187_0": "Rājā tassa rūpasampattiṃ disvā tuṭṭhamānaso āsanaṃ dāpesi. Bodhisatto paññattāsane",
  "atk-s0513a2:187_1": "nisīditvā “mahārāja, kasmā maṃ gaṇhāpesī”ti pucchi. “Ye kira tava maṃsaṃ khādanti,",
  "atk-s0513a2:187_2": "te ajarā amarā honti, svāhaṃ tava maṃsaṃ khāditvā ajaro amaro hotukāmo taṃ gaṇhāpesi”nti.",
  "atk-s0513a2:187_3": "“Mahārāja, mama tāva maṃsaṃ khādantā ajarā amarā hontu, ahaṃ pana marissāmī”ti? “Āma,",
  "atk-s0513a2:187_4": "marissasī”ti. “Mayi marante pana mama maṃsameva khāditvā kinti katvā na marissantī”ti?",
  "atk-s0513a2:187_5": "“Tvaṃ suvaṇṇavaṇṇo, tasmā kira tava maṃsaṃ khādakā ajarā amarā bhavissantī”ti. “Mahārāja,",
  "atk-s0513a2:187_6": "ahaṃ pana na akāraṇā suvaṇṇavaṇṇo jāto, pubbe panāhaṃ imasmiṃyeva nagare cakkavattī",
  "atk-s0513a2:187_7": "rājā hutvā sayampi pañca sīlāni rakkhiṃ, sakalacakkavāḷavāsinopi rakkhāpesiṃ, svāhaṃ",
  "atk-s0513a2:187_8": "kālaṃ karitvā tāvatiṃsabhavane nibbatto, tattha yāvatāyukaṃ ṭhatvā tato cuto aññassa",
  "atk-s0513a2:187_9": "akusalassa nissandena morayoniyaṃ nibbattitvāpi porāṇasīlānubhāvena suvaṇṇavaṇṇo",
  "atk-s0513a2:187_10": "jāto”ti. “‘Tvaṃ cakkavattī rājā hutvā sīlaṃ rakkhitvā sīlaphalena suvaṇṇavaṇṇo jāto’ti",
  "atk-s0513a2:187_11": "kathamidaṃ amhehi saddhātabbaṃ. Atthi no koci sakkhī”ti? “Atthi, mahārājā”ti. “Ko",
  "atk-s0513a2:187_12": "nāmā”ti? “Mahārāja, ahaṃ cakkavattikāle ratanamaye rathe nisīditvā ākāse vicariṃ,",
  "atk-s0513a2:187_13": "so me ratho maṅgalapokkharaṇiyā antobhūmiyaṃ nidahāpito, taṃ maṅgalapokkharaṇito",
  "atk-s0513a2:187_14": "ukkhipāpehi, so me sakkhi bhavissatī”ti.",
  "atk-s0513a2:188_0": "Rājā “sādhū”ti paṭissuṇitvā pokkharaṇito udakaṃ harāpetvā rathaṃ nīharāpetvā bodhisattassa",
  "atk-s0513a2:188_1": "saddahi. Bodhisatto “mahārāja, ṭhapetvā amatamahānibbānaṃ avasesā sabbe saṅkhatadhammā",
  "atk-s0513a2:188_2": "hutvā abhāvino aniccā khayavayadhammāyevā”ti rañño dhammaṃ desetvā rājānaṃ pañcasu",
  "atk-s0513a2:188_3": "sīlesu patiṭṭhāpesi. Rājā pasanno bodhisattaṃ rajjena pūjetvā mahantaṃ sakkāraṃ akāsi.",
  "atk-s0513a2:188_4": "So rajjaṃ tasseva paṭiniyyādetvā katipāhaṃ vasitvā “appamatto hohi, mahārājā”ti ovaditvā",
  "atk-s0513a2:188_5": "ākāse uppatitvā daṇḍakahiraññapabbatameva agamāsi. Rājāpi bodhisattassa ovāde ṭhatvā",
  "atk-s0513a2:188_6": "dānādīni puññāni katvā yathākammaṃ gato.",
  "atk-s0513a2:189_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:189_1": "ukkaṇṭhitabhikkhu arahatte patiṭṭhahi. “Tadā rājā ānando ahosi, suvaṇṇamoro pana ahameva ahosi”nti.",
  "atk-s0513a2:190": "Morajātakavaṇṇanā navamā.",
  "atk-s0513a2:192": "[160] 10. Vinīlajātakavaṇṇanā",
  "atk-s0513a2:193_0": "Evameva nūna rājānanti idaṃ satthā veḷuvane viharanto devadattassa sugatālayaṃ ārabbha",
  "atk-s0513a2:193_1": "kathesi. Devadatte hi gayāsīsagatānaṃ dvinnaṃ aggasāvakānaṃ sugatālayaṃ dassetvā",
  "atk-s0513a2:193_2": "nipanne ubhopi therā dhammaṃ desetvā attano nissitake ādāya veḷuvanaṃ agamiṃsu. Te",
  "atk-s0513a2:193_3": "satthārā “sāriputta, devadatto tumhe disvā kiṃ akāsī”ti puṭṭhā “bhante, sugatālayaṃ",
  "atk-s0513a2:193_4": "dassetvā mahāvināsaṃ pāpuṇī”ti ārocesuṃ. Satthā “na kho, sāriputta, devadatto idāneva",
  "atk-s0513a2:193_5": "mama anukiriyaṃ karonto vināsaṃ patto, pubbepi pāpuṇiyevā”ti vatvā therehi yācito atītaṃ āhari.",
  "atk-s0513a2:194_0": "Atīte videharaṭṭhe mithilāyaṃ videharāje rajjaṃ kārente bodhisatto tassa aggamahesiyā",
  "atk-s0513a2:194_1": "kucchimhi nibbatti. So vayappatto takkasilāyaṃ sabbasippāni uggaṇhitvā pitu accayena",
  "atk-s0513a2:194_2": "rajje patiṭṭhāsi. Tadā ekassa suvaṇṇahaṃsarājassa gocarabhūmiyaṃ kākiyā saddhiṃ saṃvāso",
  "atk-s0513a2:194_3": "ahosi. Sā puttaṃ vijāyi. So neva mātupatirūpako ahosi, na pitu. Athassa vinīlakadhātukattā",
  "atk-s0513a2:194_4": "“vinīlako”tveva nāmaṃ akaṃsu. Haṃsarājā abhiṇhaṃ gantvā puttaṃ passati. Apare panassa",
  "atk-s0513a2:194_5": "dve haṃsapotakā puttā ahesuṃ. Te pitaraṃ abhiṇhaṃ manussapathaṃ gacchantaṃ disvā",
  "atk-s0513a2:194_6": "pucchiṃsu – “tāta, tumhe kasmā abhiṇhaṃ manussapathaṃ gacchathā”ti? “Tātā, ekāya",
  "atk-s0513a2:194_7": "me kākiyā saddhiṃ saṃvāsamanvāya eko putto jāto, ‘vinīlako’tissa nāmaṃ, tamahaṃ daṭṭhuṃ",
  "atk-s0513a2:194_8": "gacchāmī”ti. “Kahaṃ panete vasantī”ti? “Videharaṭṭhe mithilāya avidūre asukasmiṃ",
  "atk-s0513a2:194_9": "nāma ṭhāne ekasmiṃ tālagge vasantī”ti. “Tāta, manussapatho nāma sāsaṅko sappaṭibhayo,",
  "atk-s0513a2:194_10": "tumhe mā gacchatha, mayaṃ gantvā taṃ ānessāmā”ti dve haṃsapotakā pitarā ācikkhitasaññāya",
  "atk-s0513a2:194_11": "tattha gantvā taṃ vinīlakaṃ ekasmiṃ daṇḍake nisīdāpetvā mukhatuṇḍakena daṇḍakoṭiyaṃ",
  "atk-s0513a2:194_12": "ḍaṃsitvā mithilānagaramatthakena pāyiṃsu. Tasmiṃ khaṇe videharājā sabbasetacatusindhavayuttarathavare",
  "atk-s0513a2:194_13": "nisīditvā nagaraṃ padakkhiṇaṃ karoti. Vinīlako taṃ disvā cintesi – “mayhaṃ videharaññā",
  "atk-s0513a2:194_14": "kiṃ nānākāraṇaṃ, esa catusindhavayuttarathe nisīditvā nagaraṃ anusañcarati, ahaṃ",
  "atk-s0513a2:194_15": "pana haṃsayuttarathe nisīditvā gacchāmī”ti. So ākāsena gacchanto paṭhamaṃ gāthamāha –",
  "atk-s0513a2:195": "19.",
  "atk-s0513a2:196": "“Evameva nūna rājānaṃ, vedehaṃ mithilaggahaṃ;",
  "atk-s0513a2:197": "Assā vahanti ājaññā, yathā haṃsā vinīlaka”nti.",
  "atk-s0513a2:198_0": "Tattha evamevāti evaṃ eva, nūnāti parivitakke nipāto. Ekaṃsepi vaṭṭatiyeva. Vedehanti",
  "atk-s0513a2:198_1": "videharaṭṭhasāmikaṃ. Mithilaggahanti mithilagehaṃ, mithilāyaṃ gharaṃ pariggahetvā",
  "atk-s0513a2:198_2": "vasamānanti attho. Ājaññāti kāraṇākāraṇājānanakā. Yathā haṃsā vinīlakanti yathā ime",
  "atk-s0513a2:198_3": "haṃsā maṃ vinīlakaṃ vahanti, evameva vahantīti.",
  "atk-s0513a2:199_0": "Haṃsapotakā tassa vacanaṃ sutvā kujjhitvā “idheva naṃ pātetvā gamissāmā”ti cittaṃ",
  "atk-s0513a2:199_1": "uppādetvāpi “evaṃ kate pitā no kiṃ vakkhatī”ti garahabhayena pitu santikaṃ netvā",
  "atk-s0513a2:199_2": "tena katakiriyaṃ pitu ācikkhiṃsu. Atha naṃ pitā kujjhitvā “kiṃ tvaṃ mama puttehi",
  "atk-s0513a2:199_3": "adhikatarosi, yo mama putte abhibhavitvā rathe yuttasindhave viya karosi, attano",
  "atk-s0513a2:199_4": "pamāṇaṃ na jānāsi. Imaṃ ṭhānaṃ tava agocaro, attano mātu vasanaṭṭhānameva gacchāhī”ti",
  "atk-s0513a2:199_5": "tajjetvā dutiyaṃ gāthamāha –",
  "atk-s0513a2:200": "20.",
  "atk-s0513a2:201": "“Vinīla duggaṃ bhajasi, abhūmiṃ tāta sevasi;",
  "atk-s0513a2:202": "Gāmantakāni sevassu, etaṃ mātālayaṃ tavā”ti.",
  "atk-s0513a2:203_0": "Tattha vinīlāti taṃ nāmenālapati. Duggaṃ bhajasīti imesaṃ vasena giriduggaṃ bhajasi.",
  "atk-s0513a2:203_1": "Abhūmiṃ, tāta, sevasīti, tāta, girivisamaṃ nāma tava abhūmi, taṃ sevasi upagacchasi.",
  "atk-s0513a2:203_2": "Etaṃ mātālayaṃ tavāti etaṃ gāmantaṃ ukkāraṭṭhānaṃ āmakasusānaṭṭhānañca tava mātu",
  "atk-s0513a2:203_3": "ālayaṃ gehaṃ vasanaṭṭhānaṃ, tattha gacchāhīti. Evaṃ taṃ tajjetvā “gacchatha, naṃ",
  "atk-s0513a2:203_4": "mithilanagarassa ukkārabhūmiyaññeva otāretvā ethā”ti putte āṇāpesi, te tathā akaṃsu.",
  "atk-s0513a2:204_0": "Satthā imaṃ dhammadesanaṃ āharitvā jātakaṃ samodhānesi – “tadā vinīlako devadatto",
  "atk-s0513a2:204_1": "ahosi, dve haṃsapotakā dve aggasāvakā ahesuṃ, pitā ānando ahosi, videharājā pana ahameva ahosi”nti.",
  "atk-s0513a2:205": "Vinīlajātakavaṇṇanā dasamā.",
  "atk-s0513a2:206": "Daḷhavaggo paṭhamo.",
  "atk-s0513a2:207": "Tassuddānaṃ –",
  "atk-s0513a2:208": "Rājovādañca siṅgālaṃ, sūkaraṃ uragaṃ bhaggaṃ;",
  "atk-s0513a2:209": "Alīnacittaguṇañca, suhanu moravinīlaṃ.",
  "atk-s0513a2:210": "2. Santhavavaggo",
  "atk-s0513a2:212": "[161] 1. Indasamānagottajātakavaṇṇanā",
  "atk-s0513a2:213_0": "Na santhavaṃ kāpurisena kayirāti idaṃ satthā jetavane viharanto ekaṃ dubbacajātikaṃ",
  "atk-s0513a2:213_1": "ārabbha kathesi. Tassa vatthu navakanipāte gijjhajātake āvibhavissati. Satthā pana",
  "atk-s0513a2:213_2": "taṃ bhikkhuṃ “pubbepi tvaṃ, bhikkhu, dubbacatāya paṇḍitānaṃ vacanaṃ akatvā mattahatthipādehi",
  "atk-s0513a2:213_3": "sañcuṇṇito”ti vatvā atītaṃ āhari.",
  "atk-s0513a2:214_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a2:214_1": "vuḍḍhippatto gharāvāsaṃ pahāya isipabbajjaṃ pabbajitvā pañcannaṃ isisatānaṃ gaṇasatthā",
  "atk-s0513a2:214_2": "hutvā himavantapadese vāsaṃ kappesi. Tadā tesu tāpasesu indasamānagotto nāmeko tāpaso",
  "atk-s0513a2:214_3": "ahosi dubbaco anovādako. So ekaṃ hatthipotakaṃ posesi. Bodhisatto sutvā taṃ pakkositvā",
  "atk-s0513a2:214_4": "“saccaṃ kira tvaṃ hatthipotakaṃ posesī”ti pucchi. “Saccaṃ, ācariya, matamātikaṃ ekaṃ",
  "atk-s0513a2:214_5": "hatthipotakaṃ posemī”ti. “Hatthino nāma vuḍḍhippattā posakeyeva mārenti, mā taṃ posehī”ti.",
  "atk-s0513a2:214_6": "“Tena vinā vattituṃ na sakkomi ācariyā”ti. “Tena hi paññāyissasī”ti. So tena posiyamāno",
  "atk-s0513a2:214_7": "aparabhāge mahāsarīro ahosi.",
  "atk-s0513a2:215_0": "Athekasmiṃ kāle te isayo vanamūlaphalāphalatthāya dūraṃ gantvā tattheva katipāhaṃ",
  "atk-s0513a2:215_1": "vasiṃsu. Hatthīpi aggadakkhiṇavāte pabhinnamado hutvā tassa paṇṇasālaṃ viddhaṃsetvā",
  "atk-s0513a2:215_2": "pānīyaghaṭaṃ bhinditvā pāsāṇaphalakaṃ khipitvā ālambanaphalakaṃ luñcitvā “taṃ tāpasaṃ",
  "atk-s0513a2:215_3": "māretvāva gamissāmī”ti ekaṃ gahanaṭṭhānaṃ pavisitvā tassa āgamanamaggaṃ olokento",
  "atk-s0513a2:215_4": "aṭṭhāsi. Indasamānagotto tassa gocaraṃ gahetvā sabbesaṃ puratova āgacchanto taṃ disvā",
  "atk-s0513a2:215_5": "pakatisaññāyevassa santikaṃ agamāsi. Atha naṃ so hatthī gahanaṭṭhānā nikkhamitvā",
  "atk-s0513a2:215_6": "soṇḍāya parāmasitvā bhūmiyaṃ pātetvā sīsaṃ pādena akkamitvā jīvitakkhayaṃ pāpetvā",
  "atk-s0513a2:215_7": "madditvā koñcanādaṃ katvā araññaṃ pāvisi. Sesatāpasā taṃ pavattiṃ bodhisattassa ārocesuṃ.",
  "atk-s0513a2:215_8": "Bodhisatto “kāpurisehi nāma saddhiṃ saṃsaggo na kātabbo”ti vatvā imā gāthā āha –",
  "atk-s0513a2:216": "21.",
  "atk-s0513a2:217": "“Na santhavaṃ kāpurisena kayirā, ariyo anariyena pajānamatthaṃ;",
  "atk-s0513a2:218": "Cirānuvutthopi karoti pāpaṃ, gajo yathā indasamānagottaṃ.",
  "atk-s0513a2:219": "22.",
  "atk-s0513a2:220": "“Yaṃ tveva jaññā sadiso mamanti, sīlena paññāya sutena cāpi;",
  "atk-s0513a2:221": "Teneva mettiṃ kayirātha saddhiṃ, sukho have sappurisena saṅgamo”ti.",
  "atk-s0513a2:222_0": "Tattha na santhavaṃ kāpurisena kayirāti kucchitena kodhapurisena saddhiṃ taṇhāsanthavaṃ",
  "atk-s0513a2:222_1": "vā mittasanthavaṃ vā na kayirātha. Ariyo anariyena pajānamatthanti ariyoti cattāro",
  "atk-s0513a2:222_2": "ariyā ācāraariyo liṅgaariyo dassanaariyo paṭivedhaariyoti. Tesu ācāraariyo idha adhippeto.",
  "atk-s0513a2:222_3": "So pajānamatthaṃ atthaṃ pajānanto atthānatthakusalo ācāre ṭhito ariyapuggalo anariyena",
  "atk-s0513a2:222_4": "nillajjena dussīlena saddhiṃ santhavaṃ na kareyyāti attho. Kiṃ kāraṇā? Cirānuvutthopi",
  "atk-s0513a2:222_5": "karoti pāpanti, yasmā anariyo ciraṃ ekato anuvutthopi taṃ ekato nivāsaṃ agaṇetvā",
  "atk-s0513a2:222_6": "karoti pāpaṃ lāmakakammaṃ karotiyeva. Yathā kiṃ? Gajo yathā indasamānagottanti, yathā",
  "atk-s0513a2:222_7": "so gajo indasamānagottaṃ mārento pāpaṃ akāsīti attho. Yaṃ tveva jaññā sadiso mamantiādīsu",
  "atk-s0513a2:222_8": "yaṃ tveva puggalaṃ “ayaṃ mama sīlādīhi sadiso”ti jāneyya, teneva saddhiṃ mettiṃ kayirātha,",
  "atk-s0513a2:222_9": "sappurisena saddhiṃ samāgamo sukhāvahoti.",
  "atk-s0513a2:223_0": "Evaṃ bodhisatto “anovādakena nāma na bhavitabbaṃ, susikkhitena bhavituṃ vaṭṭatī”ti",
  "atk-s0513a2:223_1": "isigaṇaṃ ovaditvā indasamānagottassa sarīrakiccaṃ kāretvā brahmavihāre bhāvetvā brahmalokūpago ahosi.",
  "atk-s0513a2:224": "Satthā imaṃ dhammadesanaṃ āharitvā jātakaṃ samodhānesi – “tadā indasamānagotto ayaṃ dubbaco ahosi, gaṇasatthā pana ahameva ahosi”nti.",
  "atk-s0513a2:225": "Indasamānagottajātakavaṇṇanā paṭhamā.",
  "atk-s0513a2:227": "[162] 2. Santhavajātakavaṇṇanā",
  "atk-s0513a2:228_0": "Na santhavasmā paramatthi pāpiyoti idaṃ satthā jetavane viharanto aggijuhanaṃ ārabbha",
  "atk-s0513a2:228_1": "kathesi. Vatthu heṭṭhā naṅguṭṭhajātake kathitasadisameva. Bhikkhū te aggiṃ juhante",
  "atk-s0513a2:228_2": "disvā “bhante, jaṭilā nānappakāraṃ micchātapaṃ karonti, atthi nu kho ettha vuḍḍhī”ti",
  "atk-s0513a2:228_3": "bhagavantaṃ pucchiṃsu. “Na, bhikkhave, etthakāci vuḍḍhi nāma atthi, porāṇakapaṇḍitāpi",
  "atk-s0513a2:228_4": "aggijuhane vuḍḍhi atthīti saññāya ciraṃ aggiṃ juhitvā tasmiṃ kamme avuḍḍhimeva disvā",
  "atk-s0513a2:228_5": "aggiṃ udakena nibbāpetvā sākhādīhi pothetvā puna nivattitvāpi na olokesu”nti vatvā atītaṃ āhari.",
  "atk-s0513a2:229_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbatti. Mātāpitaro",
  "atk-s0513a2:229_1": "tassa jātaggiṃ gahetvā taṃ soḷasavassuddese ṭhitaṃ āhaṃsu – “kiṃ, tāta, jātaggiṃ",
  "atk-s0513a2:229_2": "gahetvā araññe aggiṃ paricarissasi, udāhu tayo vede uggaṇhitvā kuṭumbaṃ saṇṭhapetvā",
  "atk-s0513a2:229_3": "gharāvāsaṃ vasissasī”ti. So “na me gharāvāsena attho, araññe aggiṃ paricaritvā brahmalokaparāyaṇo",
  "atk-s0513a2:229_4": "bhavissāmī”ti jātaggiṃ gahetvā mātāpitaro vanditvā araññaṃ pavisitvā paṇṇasālāya",
  "atk-s0513a2:229_5": "vāsaṃ kappetvā aggiṃ paricari. So ekadivasaṃ nimantitaṭṭhānaṃ gantvā sappinā pāyāsaṃ",
  "atk-s0513a2:229_6": "labhitvā “imaṃ pāyāsaṃ mahābrahmuno yajissāmī”ti taṃ pāyāsaṃ āharitvā aggiṃ jāletvā",
  "atk-s0513a2:229_7": "“aggiṃ tāva bhavantaṃ sappiyuttaṃ pāyāsaṃ pāyemī”ti pāyāsaṃ aggimhi pakkhipi. Bahusinehe",
  "atk-s0513a2:229_8": "pāyāse aggimhi pakkhittamatteyeva aggi jalitvā paccuggatāhi accīhi paṇṇasālaṃ jhāpesi.",
  "atk-s0513a2:229_9": "Brāhmaṇo bhītatasito palāyitvā bahi ṭhatvā “kāpurisehi nāma santhavo na kātabbo,",
  "atk-s0513a2:229_10": "idāni me iminā agginā kicchena katā paṇṇasālā jhāpitā”ti vatvā paṭhamaṃ gāthamāha –",
  "atk-s0513a2:230": "23.",
  "atk-s0513a2:231": "“Na santhavasmā paramatthi pāpiyo, yo santhavo kāpurisena hoti;",
  "atk-s0513a2:232": "Santappito sappinā pāyasena, kicchākataṃ paṇṇakuṭiṃ adayhī”ti.",
  "atk-s0513a2:233_0": "Tattha na santhavasmāti taṇhāsanthavāpi ca mittasanthavāpi cāti duvidhāpi etasmā",
  "atk-s0513a2:233_1": "santhavā paraṃ uttari aññaṃ pāpataraṃ natthi, lāmakataraṃ nāma natthīti attho. Yo",
  "atk-s0513a2:233_2": "santhavo kāpurisenāti yo pāpakena kāpurisena saddhiṃ duvidhopi santhavo, tato pāpataraṃ",
  "atk-s0513a2:233_3": "aññaṃ natthi. Kasmā? Santappito …pe…adayhīti, yasmā sappinā ca pāyāsena ca santappitopi",
  "atk-s0513a2:233_4": "ayaṃ aggi mayā kicchena kataṃ paṇṇasālaṃ jhāpesīti attho.",
  "atk-s0513a2:234_0": "So evaṃ vatvā “na me tayā mittadubbhinā attho”ti taṃ aggiṃ udakena nibbāpetvā sākhāhi",
  "atk-s0513a2:234_1": "pothetvā antohimavantaṃ pavisitvā ekaṃ sāmamigiṃ sīhassa ca byagghassa ca dīpino",
  "atk-s0513a2:234_2": "ca mukhaṃ lehantiṃ disvā “sappurisehi saddhiṃ santhavā paraṃ seyyo nāma natthī”ti",
  "atk-s0513a2:234_3": "cintetvā dutiyaṃ gāthamāha –",
  "atk-s0513a2:235": "24.",
  "atk-s0513a2:236": "“Na santhavasmā paramatthi seyyo, yo santhavo sappurisena hoti;",
  "atk-s0513a2:237": "Sīhassa byagghassa ca dīpino ca, sāmā mukhaṃ lehati santhavenā”ti.",
  "atk-s0513a2:238": "Tattha sāmā mukhaṃ lehati santhavenāti sāmā nāma migī imesaṃ tiṇṇaṃ janānaṃ santhavena sinehena mukhaṃ lehatīti.",
  "atk-s0513a2:239": "Evaṃ vatvā bodhisatto antohimavantaṃ pavisitvā isipabbajjaṃ pabbajitvā abhiññā ca samāpattiyo ca nibbattetvā jīvitapariyosāne brahmalokūpago ahosi.",
  "atk-s0513a2:240": "Satthā imaṃ dhammadesanaṃ āharitvā jātakaṃ samodhānesi – “tena samayena tāpaso ahameva ahosi”nti.",
  "atk-s0513a2:241": "Santhavajātakavaṇṇanā dutiyā.",
  "atk-s0513a2:243": "[163] 3. Susīmajātakavaṇṇanā",
  "atk-s0513a2:244_0": "Kāḷā migā setadantā tavīmeti idaṃ satthā jetavane viharanto chandakadānaṃ ārabbha",
  "atk-s0513a2:244_1": "kathesi. Sāvatthiyañhi kadāci ekameva kulaṃ buddhappamukhassa bhikkhusaṅghassa dānaṃ",
  "atk-s0513a2:244_2": "deti, kadāci aññatitthiyānaṃ deti, kadāci gaṇabandhanena bahū ekato hutvā denti,",
  "atk-s0513a2:244_3": "kadāci vīthisabhāgena, kadāci sakalanagaravāsino chandakaṃ saṃharitvā dānaṃ denti.",
  "atk-s0513a2:244_4": "Imasmiṃ pana kāle sakalanagaravāsino chandakaṃ saṃharitvā sabbaparikkhāradānaṃ sajjetvā",
  "atk-s0513a2:244_5": "dve koṭṭhāsā hutvā ekacce “imaṃ sabbaparikkhāradānaṃ aññatitthiyānaṃ dassāmā”ti āhaṃsu,",
  "atk-s0513a2:244_6": "ekacce “buddhappamukhassa bhikkhusaṅghassā”ti. Evaṃ punappunaṃ kathāya vattamānāya",
  "atk-s0513a2:244_7": "aññatitthiyasāvakehi aññatitthiyānaññeva, buddhasāvakehi “‘buddhappamukhassa bhikkhusaṅghassevā’ti",
  "atk-s0513a2:244_8": "vutte sambahulaṃ karisāmā”ti sambahulāya kathāya “buddhappamukhassa bhikkhusaṅghassa",
  "atk-s0513a2:244_9": "dassāmā”ti vadantāyeva bahukā jātā, tesaññeva kathā patiṭṭhāsi. Aññatitthiyasāvakā",
  "atk-s0513a2:244_10": "buddhānaṃ dātabbadānassa antarāyaṃ kātuṃ nāsakkhiṃsu. Nāgarā buddhappamukhaṃ bhikkhusaṅghaṃ",
  "atk-s0513a2:244_11": "nimantetvā sattāhaṃ mahādānaṃ pavattetvā sattame divase sabbaparikkhāre adaṃsu. Satthā",
  "atk-s0513a2:244_12": "anumodanaṃ katvā mahājanaṃ maggaphalehi pabodhetvā jetavanavihārameva gantvā bhikkhusaṅghena",
  "atk-s0513a2:244_13": "vatte dassite gandhakuṭippamukhe ṭhatvā sugatovādaṃ datvā gandhakuṭiṃ pāvisi.",
  "atk-s0513a2:245_0": "Sāyanhasamaye bhikkhū dhammasabhāyaṃ sannipatitvā kathaṃ samuṭṭhāpesuṃ – “āvuso,",
  "atk-s0513a2:245_1": "aññatitthiyasāvakā buddhānaṃ dātabbadānassa antarāyakaraṇatthāya vāyamantāpi antarāyaṃ",
  "atk-s0513a2:245_2": "kātuṃ nāsakkhiṃsu, taṃ sabbaparikkhāradānaṃ buddhānaṃyeva pādamūlaṃ āgataṃ, aho buddhabalaṃ",
  "atk-s0513a2:245_3": "nāma mahanta”nti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:245_4": "pucchitvā “imāya nāmā”ti vutte “na, bhikkhave, ete aññatitthiyasāvakā idāneva mayhaṃ",
  "atk-s0513a2:245_5": "dātabbadānassa antarāyakaraṇatthāya vāyamanti, pubbepi vāyamiṃsu, so pana parikkhāro",
  "atk-s0513a2:245_6": "sabbakālepi mameva pādamūlaṃ āgacchatī”ti vatvā atītaṃ āhari.",
  "atk-s0513a2:246_0": "Atīte bārāṇasiyaṃ susīmo nāma rājā ahosi. Tadā bodhisatto tassa purohitassa brāhmaṇiyā",
  "atk-s0513a2:246_1": "kucchimhi paṭisandhiṃ gaṇhi, tassa soḷasavassikakāle pitā kālamakāsi. So pana dharamānakāle",
  "atk-s0513a2:246_2": "rañño hatthimaṅgalakārako ahosi. Hatthīnaṃ maṅgalakaraṇaṭṭhāne ābhataupakaraṇabhaṇḍañca",
  "atk-s0513a2:246_3": "hatthālaṅkārañca sabbaṃ soyeva alattha. Evamassa ekekasmiṃ maṅgale koṭimattaṃ dhanaṃ",
  "atk-s0513a2:246_4": "uppajjati. Atha tasmiṃ kāle hatthimaṅgalachaṇo sampāpuṇi. Sesā brāhmaṇā rājānaṃ upasaṅkamitvā",
  "atk-s0513a2:246_5": "“mahārāja, hatthimaṅgalachaṇo sampatto, maṅgalaṃ kātuṃ vaṭṭati. Purohitabrāhmaṇassa",
  "atk-s0513a2:246_6": "pana putto atidaharo, neva tayo vede jānāti, na hatthisuttaṃ, mayaṃ hatthimaṅgalaṃ",
  "atk-s0513a2:246_7": "karissāmā”ti āhaṃsu. Rājā “sādhū”ti sampaṭicchi. Brāhmaṇā purohitaputtassa hatthimaṅgalaṃ",
  "atk-s0513a2:246_8": "kātuṃ adatvā “hatthimaṅgalaṃ katvā mayaṃ dhanaṃ gaṇhissāmā”ti haṭṭhatuṭṭhā vicaranti.",
  "atk-s0513a2:246_9": "Atha “catutthe divase hatthimaṅgalaṃ bhavissatī”ti bodhisattassa mātā taṃ pavattiṃ",
  "atk-s0513a2:246_10": "sutvā “hatthimaṅgalakaraṇaṃ nāma yāva sattamā kulaparivaṭṭā amhākaṃ vaṃso, vaṃso",
  "atk-s0513a2:246_11": "ca no osakkissati, dhanā ca parihāyissāmā”ti anusocamānā parodi.",
  "atk-s0513a2:247_0": "Bodhisatto “kasmā, amma, rodasī”ti vatvā taṃ kāraṇaṃ sutvā “nanu, amma, ahaṃ maṅgalaṃ",
  "atk-s0513a2:247_1": "karissāmī”ti āha. “Tāta, tvaṃ neva tayo vede jānāsi, na hatthisuttaṃ, kathaṃ maṅgalaṃ",
  "atk-s0513a2:247_2": "karissasī”ti. “Amma, kadā pana hatthimaṅgalaṃ karissatī”ti? “Ito catutthe divase,",
  "atk-s0513a2:247_3": "tātā”ti. “Amma, tayo pana vede paguṇe katvā hatthisuttaṃ jānanakaācariyo kahaṃ vasatī”ti?",
  "atk-s0513a2:247_4": "“Tāta, evarūpo disāpāmokkho ācariyo ito vīsayojanasatamatthake gandhāraraṭṭhe takkasilāyaṃ",
  "atk-s0513a2:247_5": "vasatī”ti. “Amma, amhākaṃ vaṃsaṃ na nāsessāmi, ahaṃ sve ekadivaseneva takkasilaṃ",
  "atk-s0513a2:247_6": "gantvā ekaratteneva tayo vede ca hatthisuttañca uggaṇhitvā punadivase āgantvā catutthe",
  "atk-s0513a2:247_7": "divase hatthimaṅgalaṃ karissāmi, mā rodī”ti mātaraṃ samassāsetvā punadivase bodhisatto",
  "atk-s0513a2:247_8": "pātova bhuñjitvā ekakova nikkhamitvā ekadivaseneva takkasilaṃ gantvā ācariyaṃ vanditvā ekamantaṃ nisīdi.",
  "atk-s0513a2:248_0": "Atha naṃ ācariyo “kuto āgatosi, tātā”ti pucchi. “Bārāṇasito, ācariyā”ti. “Kenatthenā”ti?",
  "atk-s0513a2:248_1": "“Tumhākaṃ santike tayo vede ca hatthisuttañca uggaṇhanatthāyā”ti. “Sādhu, tāta, uggaṇhā”ti.",
  "atk-s0513a2:248_2": "Bodhisatto “ācariya, mayhaṃ kammaṃ accāyika”nti sabbaṃ pavattiṃ ārocetvā “ahaṃ ekadivaseneva",
  "atk-s0513a2:248_3": "vīsayojanasataṃ āgato, ajjevekarattiṃ mayhameva okāsaṃ karotha, ito tatiyadivase",
  "atk-s0513a2:248_4": "hatthimaṅgalaṃ bhavissati, ahaṃ ekeneva uddesamaggena sabbaṃ uggaṇhissāmī”ti vatvā",
  "atk-s0513a2:248_5": "ācariyaṃ okāsaṃ kāretvā ācariyassa bhuttakāle sayaṃ bhuñjitvā ācariyassa pāde dhovitvā",
  "atk-s0513a2:248_6": "sahassatthavikaṃ purato ṭhapetvā vanditvā ekamantaṃ nisinno pariyattiṃ paṭṭhapetvā",
  "atk-s0513a2:248_7": "aruṇe uggacchante tayo vede ca hatthisuttañca niṭṭhapetvā “aññopi atthi, ācariyā”ti",
  "atk-s0513a2:248_8": "pucchitvā “natthi tāta, sabbaṃ niṭṭhita”nti vutte “ācariya, imasmiṃ ganthe ettakaṃ",
  "atk-s0513a2:248_9": "padapaccābhaṭṭhaṃ, ettakaṃ sajjhāyasammohaṭṭhānaṃ, ito paṭṭhāya tumhe antevāsike",
  "atk-s0513a2:248_10": "evaṃ vāceyyāthā”ti ācariyassa sippaṃ sodhetvā pātova bhuñjitvā ācariyaṃ vanditvā",
  "atk-s0513a2:248_11": "ekadivaseneva bārāṇasiṃ paccāgantvā mātaraṃ vanditvā “uggahitaṃ te, tāta, sippa”nti",
  "atk-s0513a2:248_12": "vutte “āma, ammā”ti vatvā mātaraṃ paritosesi.",
  "atk-s0513a2:249_0": "Punadivase hatthimaṅgalachaṇo paṭiyādiyittha. Satamatte hatthisoṇḍālaṅkāre ca suvaṇṇaddhaje",
  "atk-s0513a2:249_1": "hemajālasañchanne katvā ṭhapesuṃ, rājaṅgaṇaṃ alaṅkariṃsu. Brāhmaṇā “mayaṃ hatthimaṅgalaṃ",
  "atk-s0513a2:249_2": "karissāma, mayaṃ karissāmā”ti maṇḍitapasādhitā aṭṭhaṃsu. Susīmopi rājā sabbālaṅkārapaṭimaṇḍito",
  "atk-s0513a2:249_3": "upakaraṇabhaṇḍaṃ gāhāpetvā maṅgalaṭṭhānaṃ agamāsi. Bodhisattopi kumāraparihārena",
  "atk-s0513a2:249_4": "alaṅkato attano parisāya purakkhataparivārito rañño santikaṃ gantvā “saccaṃ kira,",
  "atk-s0513a2:249_5": "mahārāja, tumhe amhākaṃ vaṃsañca attano vaṃsañca nāsetvā ‘aññehi brāhmaṇehi hatthimaṅgalaṃ",
  "atk-s0513a2:249_6": "kāretvā hatthālaṅkārañca upakaraṇāni ca tesaṃ dassāmā’ti avacutthā”ti vatvā paṭhamaṃ gāthamāha –",
  "atk-s0513a2:250": "25.",
  "atk-s0513a2:251": "“Kāḷā migā setadantā tavīme, parosataṃ hemajālābhichannā;",
  "atk-s0513a2:252": "Te te dadāmīti susīma brūsi, anussaraṃ pettipitāmahāna”nti.",
  "atk-s0513a2:253_0": "Tattha te te dadāmīti susīma brūsīti te ete tava santake “kāḷā migā setadantā”ti",
  "atk-s0513a2:253_1": "evaṃ gate parosataṃ sabbālaṅkārapaṭimaṇḍite hatthī aññesaṃ brāhmaṇānaṃ dadāmīti saccaṃ",
  "atk-s0513a2:253_2": "kira, bho susīma, evaṃ brūsīti attho. Anussaraṃ pettipitāmahānanti amhākañca attano",
  "atk-s0513a2:253_3": "ca vaṃse pitupitāmahānaṃ āciṇṇaṃ sarantoyeva. Idaṃ vuttaṃ hoti – mahārāja, yāva sattamakulaparivaṭṭā",
  "atk-s0513a2:253_4": "tumhākaṃ pettipitāmahānaṃ amhākaṃ pettipitāmahā ca hatthimaṅgalaṃ karonti, so tvaṃ",
  "atk-s0513a2:253_5": "evaṃ anussarantopi amhākañca attano ca vaṃsaṃ nāsetvā saccaṃ kira evaṃ brūsīti.",
  "atk-s0513a2:254": "Susīmo rājā bodhisattassa vacanaṃ sutvā dutiyaṃ gāthamāha –",
  "atk-s0513a2:255": "26.",
  "atk-s0513a2:256": "“Kāḷā migā setadantā mamīme, parosataṃ hemajālābhichannā;",
  "atk-s0513a2:257": "Te te dadāmīti vadāmi māṇava, anussaraṃ pettipitāmahāna”nti.",
  "atk-s0513a2:258_0": "Tattha te te dadāmīti te ete hatthī aññesaṃ brāhmaṇānaṃ dadāmīti saccameva māṇava",
  "atk-s0513a2:258_1": "vadāmi, neva hatthī brāhmaṇānaṃ dadāmīti attho. Anussaranti pettipitāmahānaṃ kiriyaṃ",
  "atk-s0513a2:258_2": "anussarāmiyeva, no nānussarāmi, amhākaṃ pettipitāmahānaṃ hatthimaṅgalaṃ tumhākaṃ",
  "atk-s0513a2:258_3": "pettipitāmahā karontīti pana anussarantopi evaṃ vadāmiyevāti adhippāyenevamāha.",
  "atk-s0513a2:259_0": "Atha naṃ bodhisatto etadavoca – “mahārāja, amhākañca attano ca vaṃsaṃ anussarantoyeva",
  "atk-s0513a2:259_1": "kasmā maṃ ṭhapetvā aññehi hatthimaṅgalaṃ kārāpethā”ti. “Tvaṃ kira, tāta, tayo vede",
  "atk-s0513a2:259_2": "hatthisuttañca na jānāsī”ti mayhaṃ ārocesuṃ, tenāhaṃ aññehi brāhmaṇehi kārāpemīti.",
  "atk-s0513a2:259_3": "“Tena hi, mahārāja, ettakesu brāhmaṇesu ekabrāhmaṇopi tīsu vedesu vā hatthisuttesu",
  "atk-s0513a2:259_4": "vā ekadesampi yadi mayā saddhiṃ kathetuṃ samatto atthi, uṭṭhahatu, tayopi vede hatthisuttañca",
  "atk-s0513a2:259_5": "saddhiṃ hatthimaṅgalakaraṇena maṃ ṭhapetvā añño sakalajambudīpepi jānanto nāma natthī”ti",
  "atk-s0513a2:259_6": "sīhanādaṃ nadi. Ekabrāhmaṇopi tassa paṭisattu hutvā uṭṭhātuṃ nāsakkhi. Bodhisatto",
  "atk-s0513a2:259_7": "attano kulavaṃsaṃ patiṭṭhāpetvā maṅgalaṃ katvā bahuṃ dhanaṃ ādāya attano nivesanaṃ agamāsi.",
  "atk-s0513a2:260_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:260_1": "keci sotāpannā ahesuṃ, keci sakadāgāmino, keci anāgāmino, keci arahattaṃ pāpuṇiṃsu.",
  "atk-s0513a2:260_2": "“Tadā mātā mahāmāyā ahosi, pitā suddhodanamahārājā, susīmo rājā ānando, disāpāmokkho",
  "atk-s0513a2:260_3": "ācariyo sāriputto, māṇavo pana ahameva ahosi”nti.",
  "atk-s0513a2:261": "Susīmajātakavaṇṇanā tatiyā.",
  "atk-s0513a2:263": "[164] 4. Gijjhajātakavaṇṇanā",
  "atk-s0513a2:264_0": "Yaṃ nu gijjho yojanasatanti idaṃ satthā jetavane viharanto ekaṃ mātuposakabhikkhuṃ",
  "atk-s0513a2:264_1": "ārabbha kathesi. Vatthu sāmajātake āvibhavissati. Satthā pana taṃ bhikkhuṃ “saccaṃ",
  "atk-s0513a2:264_2": "kira tvaṃ, bhikkhu, gihī posesī”ti pucchitvā “sacca”nti vutte “kiṃ pana te hontī”ti",
  "atk-s0513a2:264_3": "pucchitvā “mātāpitaro me, bhante”ti vutte “sādhu sādhū”ti tassa sādhukāraṃ datvā",
  "atk-s0513a2:264_4": "“mā, bhikkhave, imaṃ bhikkhuṃ ujjhāyittha, porāṇakapaṇḍitāpi guṇavasena aññātakānampi",
  "atk-s0513a2:264_5": "upakāraṃ akaṃsu, imassa pana mātāpitūnaṃ upakārakaraṇaṃ bhāroyevā”ti vatvā atītaṃ āhari.",
  "atk-s0513a2:265_0": "Atīte bārāṇasiyaṃ brahmadatte rajjaṃ kārente bodhisatto gijjhakūṭapabbate gijjhayoniyaṃ",
  "atk-s0513a2:265_1": "nibbattitvā mātāpitaro poseti. Athekasmiṃ kāle mahatī vātavuṭṭhi ahosi. Gijjhā vātavuṭṭhiṃ",
  "atk-s0513a2:265_2": "sahituṃ asakkontā sītabhayena bārāṇasiṃ gantvā pākārasamīpe ca parikhāsamīpe ca sītena",
  "atk-s0513a2:265_3": "kampamānā nisīdiṃsu. Tadā bārāṇasiseṭṭhi nagarā nikkhamitvā nhāyituṃ gacchanto te",
  "atk-s0513a2:265_4": "gijjhe kilamante disvā ekasmiṃ anovassakaṭṭhāne sannipātetvā aggiṃ kārāpetvā gosusānaṃ",
  "atk-s0513a2:265_5": "pesetvā gomaṃsaṃ āharāpetvā tesaṃ dāpetvā ārakkhaṃ ṭhapesi. Gijjhā vūpasantāya vātavuṭṭhiyā",
  "atk-s0513a2:265_6": "kallasarīrā hutvā pabbatameva agamaṃsu. Te tattheva sannipatitvā evaṃ mantayiṃsu",
  "atk-s0513a2:265_7": "– “bārāṇasiseṭṭhinā amhākaṃ upakāro kato, katūpakārassa ca nāma paccupakāraṃ kātuṃ",
  "atk-s0513a2:265_8": "vaṭṭati, tasmā ito paṭṭhāya tumhesu yo yaṃ vatthaṃ vā ābharaṇaṃ vā labhati, tena",
  "atk-s0513a2:265_9": "taṃ bārāṇasiseṭṭhissa gehe ākāsaṅgaṇe pātetabba”nti.",
  "atk-s0513a2:266_0": "Tato paṭṭhāya gijjhā manussānaṃ vatthābharaṇāni ātape sukkhāpentānaṃ pamādaṃ oloketvā",
  "atk-s0513a2:266_1": "senā viya maṃsapesiṃ sahasā gahetvā bārāṇasiseṭṭhissa gehe ākāsaṅgaṇe pātenti. So",
  "atk-s0513a2:266_2": "gijjhānaṃ āharaṇabhāvaṃ ñatvā sabbāni tāni visuṃyeva ṭhapesi. “Gijjhā nagaraṃ vilumpantī”ti",
  "atk-s0513a2:266_3": "rañño ārocesuṃ. Rājā “ekaṃ gijjhampi tāva gaṇhatha, sabbaṃ āharāpessāmī”ti tattha",
  "atk-s0513a2:266_4": "tattha pāse ceva jālāni ca oḍḍāpesi. Mātuposakagijjho pāse bajjhi, taṃ gahetvā “rañño",
  "atk-s0513a2:266_5": "dassessāmā”ti nenti. Bārāṇasiseṭṭhi rājupaṭṭhānaṃ gacchanto te manusse gijjhaṃ gahetvā",
  "atk-s0513a2:266_6": "gacchante disvā “mā imaṃ gijjhaṃ bādhayiṃsū”ti saddhiññeva agamāsi. Gijjhaṃ rañño",
  "atk-s0513a2:266_7": "dassesuṃ. Atha naṃ rājā pucchi – “tumhe nagaraṃ vilumpitvā vatthādīni gaṇhathā”ti.",
  "atk-s0513a2:266_8": "“Āma, mahārājā”ti. “Kassa tāni dinnānī”ti? “Bārāṇasiseṭṭhissā”ti. “Kiṃkāraṇā”ti?",
  "atk-s0513a2:266_9": "“Amhākaṃ tena jīvitaṃ dvinnaṃ, upakārassa nāma paccupakāraṃ kātuṃ vaṭṭati, tasmā",
  "atk-s0513a2:266_10": "adamhā”ti. Atha naṃ rājā “gijjhā kira yojanasatamatthake ṭhatvā kuṇapaṃ passanti,",
  "atk-s0513a2:266_11": "kasmā tvaṃ attano oḍḍitaṃ pāsaṃ na passasī”ti vatvā paṭhamaṃ gāthamāha –",
  "atk-s0513a2:267": "27.",
  "atk-s0513a2:268": "“Yaṃ nu gijjho yojanasataṃ, kuṇapāni avekkhati;",
  "atk-s0513a2:269": "Kasmā jālañca pāsañca, āsajjāpi na bujjhasī”ti.",
  "atk-s0513a2:270_0": "Tattha yanti nipātamattaṃ, nūti nāmatthe nipāto. Gijjho nāma yojanasataṃ atikkamitvā",
  "atk-s0513a2:270_1": "ṭhitāni kuṇapāni avekkhati, passatīti attho. Āsajjāpīti āsādetvāpi, sampāpuṇitvāpīti",
  "atk-s0513a2:270_2": "attho. “Tvaṃ attano atthāya oḍḍitaṃ jālañca pāsañca patvāpi kasmā na bujjhasī”ti pucchi.",
  "atk-s0513a2:271": "Gijjho tassa vacanaṃ sutvā dutiyaṃ gāthamāha –",
  "atk-s0513a2:272": "28.",
  "atk-s0513a2:273": "“Yadā parābhavo hoti, poso jīvitasaṅkhaye;",
  "atk-s0513a2:274": "Atha jālañca pāsañca, āsajjāpi na bujjhatī”ti.",
  "atk-s0513a2:275": "Tattha parābhavoti vināso. Posoti satto.",
  "atk-s0513a2:276_0": "Gijjhassa vacanaṃ sutvā rājā seṭṭhiṃ pucchi – “saccaṃ kira, mahāseṭṭhi, gijjhehi",
  "atk-s0513a2:276_1": "tumhākaṃ gehe vatthādīni ābhatānī”ti. “Saccaṃ, devā”ti. “Kahaṃ tānī”ti? “Deva, mayā",
  "atk-s0513a2:276_2": "tāni sabbāni visuṃ ṭhapitāni, yaṃ yesaṃ santakaṃ, taṃ tesaṃ dassāmi, imaṃ gijjhaṃ",
  "atk-s0513a2:276_3": "vissajjethā”ti gijjhaṃ vissajjāpetvā mahāseṭṭhiṃ sabbesaṃ santakāni dāpesi.",
  "atk-s0513a2:277_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:277_1": "mātuposakabhikkhu sotāpattiphale patiṭṭhahi. “Tadā rājā ānando ahosi, bārāṇasiseṭṭhi",
  "atk-s0513a2:277_2": "sāriputto, mātuposakagijjho pana ahameva ahosi”nti.",
  "atk-s0513a2:278": "Gijjhajātakavaṇṇanā catutthā.",
  "atk-s0513a2:280": "[165] 5. Nakulajātakavaṇṇanā",
  "atk-s0513a2:281_0": "Saddhiṃ katvā amittenāti idaṃ satthā jetavane viharanto seṇibhaṇḍanaṃ ārabbha kathesi.",
  "atk-s0513a2:281_1": "Vatthu heṭṭhā uragajātake kathitasadisameva. Idhāpi satthā “na, bhikkhave, ime dve",
  "atk-s0513a2:281_2": "mahāmattā idāneva mayā samaggā katā, pubbepāhaṃ ime samagge akāsiṃyevā”ti vatvā atītaṃ āhari.",
  "atk-s0513a2:282_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake brāhmaṇakule",
  "atk-s0513a2:282_1": "nibbattitvā vayappatto takkasilāyaṃ sabbasippāni uggahetvā gharāvāsaṃ pahāya isipabbajjaṃ",
  "atk-s0513a2:282_2": "pabbajitvā abhiññā ca samāpattiyo ca nibbattetvā uñchācariyāya vanamūlaphalāhāro",
  "atk-s0513a2:282_3": "himavantapadese vāsaṃ kappesi. Tassa caṅkamanakoṭiyaṃ ekasmiṃ vammike nakulo, tasseva",
  "atk-s0513a2:282_4": "santike ekasmiṃ rukkhabile sappo ca vāsaṃ kappesi. Te ubhopi ahinakulā niccakālaṃ",
  "atk-s0513a2:282_5": "kalahaṃ karonti. Bodhisatto tesaṃ kalahe ādīnavañca mettābhāvanāya ca ānisaṃsaṃ kathetvā",
  "atk-s0513a2:282_6": "“kalahaṃ nāma akatvā samaggavāsaṃ vasituṃ vaṭṭatī”ti ovaditvā ubhopi te samagge akāsi.",
  "atk-s0513a2:282_7": "Atha sappassa bahinikkhantakāle nakulo caṅkamanakoṭiyaṃ vammikassa biladvāre sīsaṃ",
  "atk-s0513a2:282_8": "nīharitvā mukhaṃ vivaritvā nipanno assasanto passasanto niddaṃ upagañchi. Bodhisatto",
  "atk-s0513a2:282_9": "taṃ tathā niddāyamānaṃ disvā “kiṃ nu kho te nissāya bhayaṃ uppanna”nti pucchanto",
  "atk-s0513a2:282_10": "paṭhamaṃ gāthamāha –",
  "atk-s0513a2:283": "29.",
  "atk-s0513a2:284": "“Sandhiṃ katvā amittena, aṇḍajena jalābuja;",
  "atk-s0513a2:285": "Vivariya dāṭhaṃ sesi, kuto te bhayamāgata”nti.",
  "atk-s0513a2:286": "Tattha sandhiṃ katvāti mittabhāvaṃ karitvā. Aṇḍajenāti aṇḍakose nibbattena nāgena. Jalābujāti nakulaṃ ālapati. So hi jalābumhi jātattā “jalābujo”ti vuccati. Vivariyāti vivaritvā.",
  "atk-s0513a2:287": "Evaṃ bodhisattena vutto nakulo “ayya, paccāmitto nāma na avajānitabbo āsaṅkitabboyevā”ti vatvā dutiyaṃ gāthamāha –",
  "atk-s0513a2:288": "30.",
  "atk-s0513a2:289": "“Saṅketheva amittasmiṃ, mittasmimpi na vissase;",
  "atk-s0513a2:290": "Abhayā bhayamuppannaṃ, api mūlāni kantatī”ti.",
  "atk-s0513a2:291_0": "Tattha abhayā bhayamuppannanti na ito te bhayamuppannanti abhayo, ko so? Mitto. Yañhi",
  "atk-s0513a2:291_1": "mittasmimpi vissāse sati tato bhayaṃ uppajjati, taṃ mūlānipi kantati, mittassa sabbarandhānaṃ",
  "atk-s0513a2:291_2": "viditattā mūlaghaccāya saṃvattatīti attho.",
  "atk-s0513a2:292_0": "Atha naṃ bodhisatto “mā bhāyi, yathā sappo tayi na dubbhati, evamahaṃ karissāmi,",
  "atk-s0513a2:292_1": "tvaṃ ito paṭṭhāya tasmiṃ āsaṅkaṃ mā karī”ti ovaditvā cattāro brahmavihāre bhāvetvā",
  "atk-s0513a2:292_2": "brahmalokaparāyaṇo ahosi. Tepi yathākammaṃ gatā.",
  "atk-s0513a2:293": "Satthā imaṃ dhammadesanaṃ āharitvā jātakaṃ samodhānesi – “tadā sappo ca nakulo ca ime dve mahāmattā ahesuṃ, tāpaso pana ahameva ahosi”nti.",
  "atk-s0513a2:294": "Nakulajātakavaṇṇanā pañcamā.",
  "atk-s0513a2:296": "[166] 6. Upasāḷakajātakavaṇṇanā",
  "atk-s0513a2:297_0": "Upasāḷakanāmānīti idaṃ satthā veḷuvane viharanto ekaṃ upasāḷakaṃ nāma susānasuddhikaṃ",
  "atk-s0513a2:297_1": "brāhmaṇaṃ ārabbha kathesi. So kira aḍḍho ahosi mahaddhano, diṭṭhigatikattā pana dhuravihāre",
  "atk-s0513a2:297_2": "vasantānampi buddhānaṃ saṅgahaṃ nāma na akāsi. Putto panassa paṇḍito ahosi ñāṇasampanno.",
  "atk-s0513a2:297_3": "So mahallakakāle puttaṃ āha – “mā kho maṃ, tāta, aññassa vasalassa jhāpitasusāne",
  "atk-s0513a2:297_4": "jhāpehi, ekasmiṃ pana anucchiṭṭhasusāneyeva maṃ jhāpeyyāsī”ti. “Tāta, ahaṃ tumhākaṃ",
  "atk-s0513a2:297_5": "jhāpetabbayuttakaṃ ṭhānaṃ na jānāmi, sādhu vata maṃ ādāya gantvā ‘imasmiṃ ṭhāne maṃ",
  "atk-s0513a2:297_6": "jhāpeyyāsī’ti tumheva ācikkhathā”ti. Brāhmaṇo “sādhu, tātā”ti taṃ ādāya nagarā nikkhamitvā",
  "atk-s0513a2:297_7": "gijjhakūṭamatthakaṃ abhiruhitvā “tāta, idaṃ aññassa vasalassa ajhāpitaṭṭhānaṃ, ettha",
  "atk-s0513a2:297_8": "maṃ jhāpeyyāsī”ti vatvā puttena saddhiṃ pabbatā otarituṃ ārabhi.",
  "atk-s0513a2:298_0": "Satthā pana taṃ divasaṃ paccūsakāle bodhaneyyabandhave olokento tesaṃ pitāputtānaṃ",
  "atk-s0513a2:298_1": "sotāpattimaggassa upanissayaṃ addasa. Tasmā maggaṃ gahetvā ṭhitaluddako viya pabbatapādaṃ",
  "atk-s0513a2:298_2": "gantvā tesaṃ pabbatamatthakā otarantānaṃ āgamayamāno nisīdi, te otarantā satthāraṃ",
  "atk-s0513a2:298_3": "addasaṃsu. Satthā paṭisanthāraṃ karonto “kahaṃ gamissatha brāhmaṇā”ti pucchi. Māṇavo",
  "atk-s0513a2:298_4": "tamatthaṃ ārocesi. Satthā “tena hi ehi, tava pitarā ācikkhitaṭṭhānaṃ gacchāmā”ti",
  "atk-s0513a2:298_5": "ubho pitāputte gahetvā pabbatamatthakaṃ āruyha “kataraṃ ṭhāna”nti pucchi. Māṇavo",
  "atk-s0513a2:298_6": "“imesaṃ tiṇṇaṃ pabbatānaṃ antaraṃ ācikkhi, bhante”ti āha. Satthā “na kho, māṇava,",
  "atk-s0513a2:298_7": "tava pitā idāneva susānasuddhiko, pubbepi susānasuddhikova, na cesa idāneva ‘imasmiṃ",
  "atk-s0513a2:298_8": "ṭhāne maṃ jhāpeyyāsī’ti tava ācikkhati, pubbepi imasmiṃyeva ṭhāne attano jhāpitabhāvaṃ",
  "atk-s0513a2:298_9": "ācikkhī”ti vatvā tena yācito atītaṃ āhari.",
  "atk-s0513a2:299_0": "Atīte imasmiññeva rājagahe ayameva upasāḷako brāhmaṇo ayamevassa putto ahosi. Tadā",
  "atk-s0513a2:299_1": "bodhisatto magadharaṭṭhe brāhmaṇakule nibbattitvā paripuṇṇasippo isipabbajjaṃ pabbajitvā",
  "atk-s0513a2:299_2": "abhiññā ca samāpattiyo ca nibbattetvā jhānakīḷaṃ kīḷanto himavantapadese ciraṃ vasitvā",
  "atk-s0513a2:299_3": "loṇambilasevanatthāya gijjhakūṭe paṇṇasālāyaṃ vihāsi. Tadā so brāhmaṇo imināva niyāmena",
  "atk-s0513a2:299_4": "puttaṃ vatvā puttena “tumheyeva me tathārūpaṃ ṭhānaṃ ācikkhathā”ti vutte “idameva",
  "atk-s0513a2:299_5": "ṭhāna”nti ācikkhitvā puttena saddhiṃ otaranto bodhisattaṃ disvā tassa santikaṃ upasaṅkami.",
  "atk-s0513a2:299_6": "Bodhisatto imināva niyāmena pucchitvā māṇavassa vacanaṃ sutvā “ehi, tava pitarā ācikkhitaṭṭhānassa",
  "atk-s0513a2:299_7": "ucchiṭṭhabhāvaṃ vā anucchiṭṭhabhāvaṃ vā jānissāmā”ti tehi saddhiṃ pabbatamatthakaṃ",
  "atk-s0513a2:299_8": "āruyha “idaṃ tiṇṇaṃ pabbatānaṃ antaraṃ anucchiṭṭhaṭṭhāna”nti māṇavena vutte “māṇava,",
  "atk-s0513a2:299_9": "imasmiṃyeva ṭhāne jhāpitakānaṃ pamāṇaṃ natthi, taveva pitā imasmiṃyeva rājagahe brāhmaṇakuleyeva",
  "atk-s0513a2:299_10": "nibbattitvā upasāḷakoyeva nāma hutvā imasmiṃyeva pabbatantare cuddasa jātisahassāni",
  "atk-s0513a2:299_11": "jhāpito. Pathaviyañhi ajhāpitaṭṭhānaṃ vā asusānaṭṭhānaṃ vā sīsānaṃ anivesitaṭṭhānaṃ",
  "atk-s0513a2:299_12": "vā laddhuṃ na sakkā”ti pubbenivāsañāṇena paricchinditvā imaṃ gāthādvayamāha –",
  "atk-s0513a2:300": "31.",
  "atk-s0513a2:301": "“Upasāḷakanāmāni, sahassāni catuddasa;",
  "atk-s0513a2:302": "Asmiṃ padese daḍḍhāni, natthi loke anāmataṃ.",
  "atk-s0513a2:303": "32.",
  "atk-s0513a2:304": "“Yamhi saccañca dhammo ca, ahiṃsā saṃyamo damo;",
  "atk-s0513a2:305": "Etaṃ ariyā sevanti, etaṃ loke anāmata”nti.",
  "atk-s0513a2:306_0": "Tattha anāmatanti mataṭṭhānaṃ. Tañhi upacāravasena “amata”nti vuccati, taṃ paṭisedhento",
  "atk-s0513a2:306_1": "“anāmata”nti āha. “Anamata”ntipi pāṭho, lokasmiñhi anamataṭṭhānaṃ asusānaṃ nāma natthīti",
  "atk-s0513a2:306_2": "attho. Yamhi saccañca dhammo cāti yasmiṃ puggale catusaccavatthukaṃ pubbabhāgasaccañāṇañca",
  "atk-s0513a2:306_3": "lokuttaradhammo ca atthi. Ahiṃsāti paresaṃ avihesā aviheṭhanā. Saṃyamoti sīlasaṃyamo.",
  "atk-s0513a2:306_4": "Damoti indriyadamanaṃ. Idañca guṇajātaṃ yamhi puggale atthi, etaṃ ariyā sevantīti,",
  "atk-s0513a2:306_5": "ariyā buddhā ca paccekabuddhā ca buddhasāvakā ca etaṃ ṭhānaṃ sevanti, evarūpaṃ puggalaṃ",
  "atk-s0513a2:306_6": "upasaṅkamanti bhajantīti attho. Etaṃ loke anāmatanti etaṃ guṇajātaṃ loke amatabhāvasādhanato anāmataṃ nāma.",
  "atk-s0513a2:307": "Evaṃ bodhisatto pitāputtānaṃ dhammaṃ desetvā cattāro brahmavihāre bhāvetvā brahmalokaparāyaṇo ahosi.",
  "atk-s0513a2:308_0": "Satthā imaṃ dhammaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:308_1": "saccapariyosāne ubho pitāputtā sotāpattiphale patiṭṭhahiṃsu. “Tadā pitāputtāva etarahi",
  "atk-s0513a2:308_2": "pitāputtā ahesuṃ, tāpaso pana ahameva ahosi”nti.",
  "atk-s0513a2:309": "Upasāḷakajātakavaṇṇanā chaṭṭhā.",
  "atk-s0513a2:311": "[167] 7. Samiddhijātakavaṇṇanā",
  "atk-s0513a2:312_0": "Abhutvā bhikkhasi bhikkhūti idaṃ satthā rājagahaṃ upanissāya tapodārāme viharanto",
  "atk-s0513a2:312_1": "samiddhitheraṃ ārabbha kathesi. Ekadivasañhi āyasmā samiddhi sabbarattiṃ padhānaṃ",
  "atk-s0513a2:312_2": "padahitvā aruṇuggamanavelāya nhatvā suvaṇṇavaṇṇaṃ attabhāvaṃ sukkhāpayamāno antaravāsakaṃ",
  "atk-s0513a2:312_3": "nivāsetvā uttarāsaṅgaṃ hatthena gahetvā aṭṭhāsi suparikammakatā viya suvaṇṇapaṭimā.",
  "atk-s0513a2:312_4": "Attabhāvasamiddhiyāyeva hissa “samiddhī”ti nāmaṃ ahosi. Athassa sarīrasobhaggaṃ disvā",
  "atk-s0513a2:312_5": "ekā devadhītā paṭibaddhacittā theraṃ evamāha – “tvaṃ khosi, bhikkhu, daharo yuvā",
  "atk-s0513a2:312_6": "susu kāḷakeso bhadrena yobbanena samannāgato abhirūpo dassanīyo pāsādiko, evarūpassa",
  "atk-s0513a2:312_7": "tava kāme aparibhuñjitvā ko attho pabbajjāya, kāme tāva paribhuñjassu, pacchā pabbajitvā",
  "atk-s0513a2:312_8": "samaṇadhammaṃ karissasī”ti. Atha naṃ thero āha – “devadhīte, ‘asukasmiṃ nāma vaye",
  "atk-s0513a2:312_9": "ṭhito marissāmī’ti mama maraṇakālaṃ na jānāmi, esa me kālo paṭicchanno, tasmā taruṇakāleyeva",
  "atk-s0513a2:312_10": "samaṇadhammaṃ katvā dukkhassantaṃ karissāmī”ti. Sā therassa santikā paṭisanthāraṃ",
  "atk-s0513a2:312_11": "alabhitvā tattheva antaradhāyi. Thero satthāraṃ upasaṅkamitvā etamatthaṃ ārocesi.",
  "atk-s0513a2:312_12": "Satthā “na kho, samiddhi, tvaññeva etarahi devadhītāya palobhito, pubbepi devadhītaro",
  "atk-s0513a2:312_13": "pabbajite palobhiṃsuyevā”ti vatvā tena yācito atītaṃ āhari.",
  "atk-s0513a2:313_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ kāsigāmake brāhmaṇakule",
  "atk-s0513a2:313_1": "nibbattitvā vayappatto sabbasippesu nipphattiṃ patvā isipabbajjaṃ pabbajitvā abhiññā",
  "atk-s0513a2:313_2": "ca samāpattiyo ca nibbattetvā himavantapadese ekaṃ jātassaraṃ nissāya vāsaṃ kappesi.",
  "atk-s0513a2:313_3": "So sabbarattiṃ padhānaṃ padahitvā aruṇuggamanavelāya nhatvā ekaṃ vakkalaṃ nivāsetvā",
  "atk-s0513a2:313_4": "ekaṃ hatthena gahetvā sarīraṃ vodakaṃ karonto aṭṭhāsi. Athassa rūpasobhaggappattaṃ",
  "atk-s0513a2:313_5": "attabhāvaṃ oloketvā paṭibaddhacittā ekā devadhītā bodhisattaṃ palobhayamānā paṭhamaṃ gāthamāha –",
  "atk-s0513a2:314": "33.",
  "atk-s0513a2:315": "“Abhutvā bhikkhasi bhikkhu, na hi bhutvāna bhikkhasi;",
  "atk-s0513a2:316": "Bhutvāna bhikkhu bhikkhassu, mā taṃ kālo upaccagā”ti.",
  "atk-s0513a2:317_0": "Tattha abhutvā bhikkhasi bhikkhūti bhikkhu tvaṃ daharakāle kilesakāmavasena vatthukāme",
  "atk-s0513a2:317_1": "abhutvāva bhikkhāya carasi. Na hi bhutvāna bhikkhasīti nanu nāma pañca kāmaguṇe bhutvā",
  "atk-s0513a2:317_2": "bhikkhāya caritabbaṃ, kāme abhutvāva bhikkhācariyaṃ upagatosi. Bhutvāna bhikkhu bhikkhassūti",
  "atk-s0513a2:317_3": "bhikkhu daharakāle tāva kāme bhuñjitvā pacchā mahallakakāle bhikkhassu. Mā taṃ kālo",
  "atk-s0513a2:317_4": "upaccagāti ayaṃ kāme bhuñjanakālo daharakālo, taṃ mā atikkamatūti.",
  "atk-s0513a2:318": "Bodhisatto devatāya vacanaṃ sutvā attano ajjhāsayaṃ pakāsento dutiyaṃ gāthamāha –",
  "atk-s0513a2:319": "34.",
  "atk-s0513a2:320": "“Kālaṃ vohaṃ na jānāmi, channo kālo na dissati;",
  "atk-s0513a2:321": "Tasmā abhutvā bhikkhāmi, mā maṃ kālo upaccagā”ti.",
  "atk-s0513a2:322_0": "Tattha kālaṃ vohaṃ na jānāmīti voti nipātamattaṃ. Ahaṃ pana “paṭhamavaye vā mayā",
  "atk-s0513a2:322_1": "maritabbaṃ majjhimavaye vā pacchimavaye vā”ti evaṃ attano maraṇakālaṃ na jānāmi.",
  "atk-s0513a2:322_2": "Paṇḍitena hi puggalena –",
  "atk-s0513a2:323": "“Jīvitaṃ byādhi kālo ca, dehanikkhepanaṃ gati;",
  "atk-s0513a2:324": "Pañcete jīvalokasmiṃ, animittā na nāyare”ti.",
  "atk-s0513a2:325_0": "Channo kālo na dissatīti yasmā “asukasmiṃ nāma vayakāle hemantādiutukāle vā mayā",
  "atk-s0513a2:325_1": "maritabba”nti mayhampesa channo hutvā kālo na dissati, suppaṭicchanno hutvā ṭhito",
  "atk-s0513a2:325_2": "na paññāyati. Tasmā abhutvā bhikkhāmīti tena kāraṇena pañca kāmaguṇe abhutvā bhikkhāmi.",
  "atk-s0513a2:325_3": "Mā maṃ kālo upaccagāti maṃ samaṇadhammakaraṇakālo mā atikkamatūti attho. Iminā kāraṇena",
  "atk-s0513a2:325_4": "daharova samāno pabbajitvā samaṇadhammaṃ karomīti. Devadhītā bodhisattassa vacanaṃ",
  "atk-s0513a2:325_5": "sutvā tattheva antaradhāyi.",
  "atk-s0513a2:326": "Satthā imaṃ dhammadesanaṃ āharitvā jātakaṃ samodhānesi – “tadā devadhītā ayaṃ devadhītā ahosi, ahameva tena samayena tāpaso ahosi”nti.",
  "atk-s0513a2:327": "Samiddhijātakavaṇṇanā sattamā.",
  "atk-s0513a2:329": "[168] 8. Sakuṇagghijātakavaṇṇanā",
  "atk-s0513a2:330_0": "Seno balasā patamānoti idaṃ satthā jetavane viharanto attajjhāsayaṃ sakuṇovādasuttaṃ",
  "atk-s0513a2:330_1": "ārabbha kathesi. Ekadivasañhi satthā bhikkhū āmantetvā “gocare, bhikkhave, caratha",
  "atk-s0513a2:330_2": "sake pettike visaye”ti imaṃ saṃyuttamahāvagge suttantaṃ kathento “tumhe tāva tiṭṭhatha,",
  "atk-s0513a2:330_3": "pubbe tiracchānagatāpi sakaṃ pettikavisayaṃ pahāya agocare carantā paccāmittānaṃ",
  "atk-s0513a2:330_4": "hatthapathaṃ gantvāpi attano paññāsampattiyā upāyakosallena paccāmittānaṃ hatthā",
  "atk-s0513a2:330_5": "mucciṃsū”ti vatvā atītaṃ āhari.",
  "atk-s0513a2:331_0": "Atīte bārāṇasiyaṃ brahmadatte rajjaṃ kārente bodhisatto lāpasakuṇayoniyaṃ nibbattitvā",
  "atk-s0513a2:331_1": "naṅgalakaṭṭhakaraṇe leḍḍuṭṭhāne vāsaṃ kappesi. So ekadivasaṃ “sakavisaye gocaragahaṇaṃ",
  "atk-s0513a2:331_2": "pahāya paravisaye gocaraṃ gaṇhissāmī”ti aṭavipariyantaṃ agamāsi. Atha naṃ tattha",
  "atk-s0513a2:331_3": "gocaraṃ gaṇhantaṃ disvā sakuṇagghi sahasā ajjhappattā aggahesi. So sakuṇagghiyā hariyamāno",
  "atk-s0513a2:331_4": "evaṃ paridevasi – “mayamevamha alakkhikā, mayaṃ appapuññā, ye mayaṃ agocare carimha",
  "atk-s0513a2:331_5": "paravisaye, sacejja mayaṃ gocare careyyāma sake pettike visaye, na myāyaṃ sakuṇagghi",
  "atk-s0513a2:331_6": "alaṃ abhavissa yadidaṃ yuddhāyā”ti. “Ko pana, te lāpa, gocaro sako pettiko visayo”ti?",
  "atk-s0513a2:331_7": "“Yadidaṃ naṅgalakaṭṭhakaraṇaṃ leḍḍuṭṭhāna”nti. Atha naṃ sakuṇagghi sake bale apatthaddhā",
  "atk-s0513a2:331_8": "amuñci – “gaccha kho, tvaṃ lāpa, tatrapi me gantvā na mokkhasī”ti. So tattha gantvā",
  "atk-s0513a2:331_9": "mahantaṃ leḍḍuṃ abhiruhitvā “ehi kho dāni sakuṇagghī”ti senaṃ avhayanto aṭṭhāsi.",
  "atk-s0513a2:331_10": "Sakuṇagghi sake bale apatthaddhā ubho pakkhe sannayha lāpasakuṇaṃ sahasā ajjhappattā.",
  "atk-s0513a2:331_11": "Yadā pana taṃ lāpo “bahuāgatā kho myāyaṃ sakuṇagghī”ti aññāsi, atha parivattitvā",
  "atk-s0513a2:331_12": "tasseva leḍḍussa antaraṃ paccāpādi. Sakuṇagghi vegaṃ sandhāretuṃ asakkontī tattheva",
  "atk-s0513a2:331_13": "uraṃ paccatāḷesi. Evaṃ sā bhinnena hadayena nikkhantehi akkhīhi jīvitakkhayaṃ pāpuṇi.",
  "atk-s0513a2:332_0": "Satthā imaṃ atītaṃ dassetvā “evaṃ, bhikkhave, tiracchānagatāpi agocare carantā sapattahatthaṃ",
  "atk-s0513a2:332_1": "gacchanti, gocare pana sake pettike visaye carantā sapatte niggaṇhanti, tasmā tumhepi",
  "atk-s0513a2:332_2": "mā agocare caratha paravisaye. Agocare, bhikkhave, carataṃ paravisaye lacchati māro",
  "atk-s0513a2:332_3": "otāraṃ, lacchati māro ārammaṇaṃ. Ko ca, bhikkhave, bhikkhuno agocaro paravisayo?",
  "atk-s0513a2:332_4": "Yadidaṃ pañca kāmaguṇā. Katame pañca? Cakkhuviññeyyā rūpā…pe… ayaṃ, bhikkhave, bhikkhuno",
  "atk-s0513a2:332_5": "agocaro paravisayo”ti vatvā abhisambuddho hutvā paṭhamaṃ gāthamāha –",
  "atk-s0513a2:333": "35.",
  "atk-s0513a2:334": "“Seno balasā patamāno, lāpaṃ gocaraṭhāyinaṃ;",
  "atk-s0513a2:335": "Sahasā ajjhappattova, maraṇaṃ tenupāgamī”ti.",
  "atk-s0513a2:336_0": "Tattha balasā patamānoti “lāpaṃ gaṇhissāmī”ti balena thāmena patamāno. Gocaraṭhāyinanti",
  "atk-s0513a2:336_1": "sakavisayā nikkhamitvā gocaratthāya aṭavipariyante ṭhitaṃ. Ajjhappattoti sampatto.",
  "atk-s0513a2:336_2": "Maraṇaṃ tenupāgamīti tena kāraṇena maraṇaṃ patto.",
  "atk-s0513a2:337": "Tasmiṃ pana maraṇaṃ patte lāpo nikkhamitvā “diṭṭhā vata me paccāmittassa piṭṭhī”ti tassa hadaye ṭhatvā udānaṃ udānento dutiyaṃ gāthamāha –",
  "atk-s0513a2:338": "36.",
  "atk-s0513a2:339": "“Sohaṃ nayena sampanno, pettike gocare rato;",
  "atk-s0513a2:340": "Apetasattu modāmi, sampassaṃ atthamattano”ti.",
  "atk-s0513a2:341": "Tattha nayenāti upāyena. Atthamattanoti attano arogabhāvasaṅkhātaṃ vuḍḍhiṃ.",
  "atk-s0513a2:342_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:342_1": "bahū bhikkhū sotāpattiphalādīni pāpuṇiṃsu. “Tadā seno devadatto ahosi, lāpo pana ahameva ahosi”nti.",
  "atk-s0513a2:343": "Sakuṇagghijātakavaṇṇanā aṭṭhamā.",
  "atk-s0513a2:345": "[169] 9. Arakajātakavaṇṇanā",
  "atk-s0513a2:346_0": "Yo ve mettena cittenāti idaṃ satthā jetavane viharanto mettasuttaṃ ārabbha kathesi.",
  "atk-s0513a2:346_1": "Ekasmiñhi samaye satthā bhikkhū āmantesi – “mettāya, bhikkhave, cetovimuttiyā āsevitāya",
  "atk-s0513a2:346_2": "bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya",
  "atk-s0513a2:346_3": "ekādasānisaṃsā pāṭikaṅkhā. Katame ekādasa? Sukhaṃ supati, sukhaṃ paṭibujjhati, na",
  "atk-s0513a2:346_4": "pāpakaṃ supinaṃ passati, manussānaṃ piyo hoti, amanussānaṃ piyo hoti, devatā rakkhanti,",
  "atk-s0513a2:346_5": "nāssa aggi vā visaṃ vā satthaṃ vā kamati, tuvaṭaṃ cittaṃ samādhiyati, mukhavaṇṇo",
  "atk-s0513a2:346_6": "vippasīdati, asammūḷho kālaṃ karoti, uttari appaṭivijjhanto brahmalokūpago hoti.",
  "atk-s0513a2:346_7": "Mettāya, bhikkhave, cetovimuttiyā āsevitāya…pe… susamāraddhāya ime ekādasānisaṃsā",
  "atk-s0513a2:346_8": "pāṭikaṅkhā”ti. Ime ekādasānisaṃse gahetvā ṭhitaṃ mettābhāvanaṃ vaṇṇetvā “bhikkhave,",
  "atk-s0513a2:346_9": "bhikkhunā nāma sabbasattesu odissakānodissakavasena mettā bhāvetabbā, hitopi hitena",
  "atk-s0513a2:346_10": "pharitabbo, ahitopi hitena pharitabbo, majjhattopi hitena pharitabbo. Evaṃ sabbasattesu",
  "atk-s0513a2:346_11": "odissakānodissakavasena mettā bhāvetabbā, karuṇā muditā upekkhā bhāvetabbā, catūsu",
  "atk-s0513a2:346_12": "brahmavihāresu kammaṃ kātabbameva. Evaṃ karonto hi maggaṃ vā phalaṃ vā alabhantopi",
  "atk-s0513a2:346_13": "brahmalokaparāyaṇo ahosi, porāṇakapaṇḍitāpi satta vassāni mettaṃ bhāvetvā satta saṃvaṭṭavivaṭṭakappe",
  "atk-s0513a2:346_14": "brahmalokasmiṃyeva vasiṃsū”ti vatvā atītaṃ āhari.",
  "atk-s0513a2:347_0": "Atīte ekasmiṃ kappe bodhisatto brāhmaṇakule nibbattitvā vayappatto kāme pahāya isipabbajjaṃ",
  "atk-s0513a2:347_1": "pabbajitvā catunnaṃ brahmavihārānaṃ lābhī arako nāma satthā hutvā himavantapadese",
  "atk-s0513a2:347_2": "vāsaṃ kappesi, tassa mahā parivāro ahosi. So isigaṇaṃ ovadanto “pabbajitena nāma",
  "atk-s0513a2:347_3": "mettā bhāvetabbā, karuṇā muditā upekkhā bhāvetabbā. Mettacittañhi nāmetaṃ appanāppattaṃ",
  "atk-s0513a2:347_4": "brahmalokaparāyaṇataṃ sādhetī”ti mettāya ānisaṃsaṃ pakāsento imā gāthā āha –",
  "atk-s0513a2:348": "37.",
  "atk-s0513a2:349": "“Yo ve mettena cittena, sabbalokānukampati;",
  "atk-s0513a2:350": "Uddhaṃ adho ca tiriyaṃ, appamāṇena sabbaso.",
  "atk-s0513a2:351": "38.",
  "atk-s0513a2:352": "“Appamāṇaṃ hitaṃ cittaṃ, paripuṇṇaṃ subhāvitaṃ;",
  "atk-s0513a2:353": "Yaṃ pamāṇakataṃ kammaṃ, na taṃ tatrāvasissatī”ti.",
  "atk-s0513a2:354_0": "Tattha yo ve mettena cittena, sabbalokānukampatīti khattiyādīsu vā samaṇabrāhmaṇesu",
  "atk-s0513a2:354_1": "vā yo koci appamāṇena mettena cittena sakalaṃ sattalokaṃ anukampati. Uddhanti pathavito",
  "atk-s0513a2:354_2": "yāva nevasaññānāsaññāyatanabrahmalokā. Adhoti pathaviyā heṭṭhā ussade mahāniraye.",
  "atk-s0513a2:354_3": "Tiriyanti manussaloke, yattakāni cakkavāḷāni ca tesu sabbesu ettake ṭhāne nibbattā",
  "atk-s0513a2:354_4": "sabbe sattā averā hontu, abyāpajjhā anīghā, sukhī attānaṃ pariharantūti evaṃ bhāvitena",
  "atk-s0513a2:354_5": "mettena cittenāti attho. Appamāṇenāti appamāṇasattānaṃ appamāṇārammaṇattā appamāṇena.",
  "atk-s0513a2:354_6": "Sabbasoti sabbākārena, uddhaṃ adho tiriyanti evaṃ sabbasugatiduggativasenāti attho.",
  "atk-s0513a2:355_0": "Appamāṇaṃ hitaṃ cittanti appamāṇaṃ katvā bhāvitaṃ sabbasattesu hitacittaṃ. Paripuṇṇanti",
  "atk-s0513a2:355_1": "avikalaṃ. Subhāvitanti suvaḍḍhitaṃ, appanācittassetaṃ nāmaṃ. Yaṃ pamāṇakataṃ kammanti",
  "atk-s0513a2:355_2": "yaṃ “appamāṇaṃ appamāṇārammaṇa”nti evaṃ ārammaṇattikavasena ca vasībhāvappattivasena",
  "atk-s0513a2:355_3": "ca avaḍḍhitvā kataṃ parittaṃ kāmāvacarakammaṃ. Na taṃ tatrāvasissatīti taṃ parittaṃ",
  "atk-s0513a2:355_4": "kammaṃ yaṃ taṃ “appamāṇaṃ hitaṃ citta”nti saṅkhagataṃ rūpāvacarakammaṃ, tatra na",
  "atk-s0513a2:355_5": "avasissati. Yathā nāma mahoghena ajjhotthaṭaṃ parittodakaṃ oghassa abbhantare tena",
  "atk-s0513a2:355_6": "asaṃhīramānaṃ nāvasissati na tiṭṭhati, atha kho mahoghova taṃ ajjhottharitvā tiṭṭhati,",
  "atk-s0513a2:355_7": "evameva taṃ parittakammaṃ tassa mahaggatakammassa abbhantare tena mahaggatakammena",
  "atk-s0513a2:355_8": "acchinditvā aggahitavipākokāsaṃ hutvā na avasissati na tiṭṭhati, na sakkoti attano",
  "atk-s0513a2:355_9": "vipākaṃ dātuṃ, atha kho mahaggatakammameva taṃ ajjhottharitvā tiṭṭhati vipākaṃ detīti.",
  "atk-s0513a2:356": "Evaṃ bodhisatto antevāsikānaṃ mettābhāvanāya ānisaṃsaṃ kathetvā aparihīnajjhāno brahmaloke nibbattitvā satta saṃvaṭṭavivaṭṭakappe na imaṃ lokaṃ puna agamāsi.",
  "atk-s0513a2:357": "Satthā imaṃ dhammadesanaṃ āharitvā jātakaṃ samodhānesi – “tadā isigaṇo buddhaparisā ahosi, arako pana satthā ahameva ahosi”nti.",
  "atk-s0513a2:358": "Arakajātakavaṇṇanā navamā.",
  "atk-s0513a2:360": "[170] 10. Kakaṇṭakajātakavaṇṇanā",
  "atk-s0513a2:361": "Nāyaṃ pure uṇṇamatīti idaṃ kakaṇṭakajātakaṃ mahāumaṅgajātake āvibhavissati.",
  "atk-s0513a2:362": "Kakaṇṭakajātakavaṇṇanā dasamā.",
  "atk-s0513a2:363": "Santhavavaggo dutiyo.",
  "atk-s0513a2:364": "Tassuddānaṃ –",
  "atk-s0513a2:365": "Indasamānagottañca, santhavaṃ susīmaṃ gijjhaṃ;",
  "atk-s0513a2:366": "Nakulaṃ upasāḷakaṃ, samiddhi ca sakuṇagghi;",
  "atk-s0513a2:367": "Arakañca kakaṇṭakaṃ.",
  "atk-s0513a2:368": "3. Kalyāṇavaggo",
  "atk-s0513a2:370": "[171] 1. Kalyāṇadhammajātakavaṇṇanā",
  "atk-s0513a2:371_0": "Kalyāṇadhammoti idaṃ satthā jetavane viharanto ekaṃ badhirasassuṃ ārabbha kathesi.",
  "atk-s0513a2:371_1": "Sāvatthiyañhi eko kuṭumbiko saddho pasanno tisaraṇagato pañcasīlena samannāgato.",
  "atk-s0513a2:371_2": "So ekadivasaṃ bahūni sappiādīni bhesajjāni ceva pupphagandhavatthādīni ca gahetvā",
  "atk-s0513a2:371_3": "“jetavane satthu santike dhammaṃ sossāmī”ti agamāsi. Tassa tattha gatakāle sassu",
  "atk-s0513a2:371_4": "khādanīyabhojanīyaṃ gahetvā dhītaraṃ daṭṭhukāmā taṃ gehaṃ agamāsi, sā ca thokaṃ badhiradhātukā",
  "atk-s0513a2:371_5": "hoti. Sā dhītarā saddhiṃ bhuttabhojanā bhattasammadaṃ vinodayamānā dhītaraṃ pucchi",
  "atk-s0513a2:371_6": "– “kiṃ, amma, bhattā te sammodamāno avivadamāno piyasaṃvāsaṃ vasatī”ti. “Kiṃ, amma,",
  "atk-s0513a2:371_7": "kathetha yādiso tumhākaṃ jāmātā sīlena ceva ācārasampadāya ca, tādiso pabbajitopi",
  "atk-s0513a2:371_8": "dullabho”ti. Upāsikā dhītu vacanaṃ sādhukaṃ asallakkhetvā “pabbajito”ti padameva",
  "atk-s0513a2:371_9": "gahetvā “amma, kasmā te bhattā pabbajito”ti mahāsaddaṃ akāsi. Taṃ sutvā sakalagehavāsino",
  "atk-s0513a2:371_10": "“amhākaṃ kira kuṭumbiko pabbajito”ti viraviṃsu. Tesaṃ saddaṃ sutvā dvārena sañcarantā",
  "atk-s0513a2:371_11": "“kiṃ nāma kireta”nti pucchiṃsu. “Imasmiṃ kira gehe kuṭumbiko pabbajito”ti. Sopi kho",
  "atk-s0513a2:371_12": "kuṭumbiko dasabalassa dhammaṃ sutvā vihārā nikkhamma nagaraṃ pāvisi.",
  "atk-s0513a2:372_0": "Atha naṃ antarāmaggeyeva eko puriso disvā “samma, tvaṃ kira pabbajitoti tava gehe",
  "atk-s0513a2:372_1": "puttadāraparijano paridevatī”ti āha. Athassa etadahosi – “ayaṃ apabbajitameva kira",
  "atk-s0513a2:372_2": "maṃ ‘pabbajito’ti vadati, uppanno kho pana me kalyāṇasaddo na antaradhāpetabbo, ajjeva",
  "atk-s0513a2:372_3": "mayā pabbajituṃ vaṭṭatī”ti tatova nivattitvā satthu santikaṃ gantvā “kiṃ nu kho,",
  "atk-s0513a2:372_4": "upāsaka, idāneva buddhupaṭṭhānaṃ katvā gantvā idāneva paccāgatosī”ti vutte tamatthaṃ",
  "atk-s0513a2:372_5": "ārocetvā “bhante, kalyāṇasaddo nāma uppanno na antaradhāpetuṃ vaṭṭati, tasmā pabbajitukāmo",
  "atk-s0513a2:372_6": "hutvā āgatomhī”ti āha. So pabbajjañca upasampadañca labhitvā sammā paṭipanno nacirasseva",
  "atk-s0513a2:372_7": "arahattaṃ pāpuṇi. Idaṃ kira kāraṇaṃ bhikkhusaṅghe pākaṭaṃ jātaṃ. Athekadivasaṃ dhammasabhāyaṃ",
  "atk-s0513a2:372_8": "bhikkhū kathaṃ samuṭṭhāpesuṃ – “āvuso, asuko nāma kuṭumbiko ‘uppanno kalyāṇasaddo",
  "atk-s0513a2:372_9": "na antaradhāpetabbo’ti pabbajitvā idāni arahattaṃ patto”ti. Satthā āgantvā “kāya",
  "atk-s0513a2:372_10": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0513a2:372_11": "porāṇakapaṇḍitāpi ‘uppanno kalyāṇasaddo virādhetuṃ na vaṭṭatī’ti pabbajiṃsuyevā”ti vatvā atītaṃ āhari.",
  "atk-s0513a2:373_0": "Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā vayappatto",
  "atk-s0513a2:373_1": "pitu accayena seṭṭhiṭṭhānaṃ pāpuṇi. So ekadivasaṃ nivesanā nikkhamitvā rājupaṭṭhānaṃ",
  "atk-s0513a2:373_2": "agamāsi. Athassa sassu “dhītaraṃ passissāmī”ti taṃ gehaṃ agamāsi, sā thokaṃ badhiradhātukāti",
  "atk-s0513a2:373_3": "sabbaṃ paccuppannavatthusadisameva. Taṃ pana rājupaṭṭhānaṃ gantvā attano gharaṃ āgacchantaṃ",
  "atk-s0513a2:373_4": "disvā eko puriso “tumhe kira pabbajitāti tumhākaṃ gehe mahāparidevo pavattatī”ti",
  "atk-s0513a2:373_5": "āha. Bodhisatto “uppanno kalyāṇasaddo nāma na antaradhāpetuṃ vaṭṭatī”ti tatova nivattitvā",
  "atk-s0513a2:373_6": "rañño santikaṃ gantvā “kiṃ, mahāseṭṭhi, idāneva gantvā puna āgatosī”ti vutte “deva,",
  "atk-s0513a2:373_7": "gehajano kira maṃ apabbajitameva ‘pabbajito’ti vatvā paridevati, uppanno kho pana",
  "atk-s0513a2:373_8": "kalyāṇasaddo na antaradhāpetabbo, pabbajissāmahaṃ, pabbajjaṃ me anujānāhī”ti etamatthaṃ",
  "atk-s0513a2:373_9": "pakāsetuṃ imā gāthā āha –",
  "atk-s0513a2:374": "41.",
  "atk-s0513a2:375": "“Kalyāṇadhammoti yadā janinda, loke samaññaṃ anupāpuṇāti;",
  "atk-s0513a2:376": "Tasmā na hiyyetha naro sapañño, hiriyāpi santo ghuramādiyanti.",
  "atk-s0513a2:377": "42.",
  "atk-s0513a2:378": "“Sāyaṃ samaññā idha majja pattā, kalyāṇadhammoti janinda loke;",
  "atk-s0513a2:379": "Tāhaṃ samekkhaṃ idha pabbajissaṃ, na hi matthi chando idha kāmabhoge”ti.",
  "atk-s0513a2:380_0": "Tattha kalyāṇadhammoti sundaradhammo. Samaññaṃ anupāpuṇātīti yadā sīlavā kalyāṇadhammo",
  "atk-s0513a2:380_1": "pabbajitoti idaṃ paññattivohāraṃ pāpuṇāti. Tasmā na hiyyethāti tato sāmaññato na",
  "atk-s0513a2:380_2": "parihāyetha. Hiriyāpi santo dhuramādiyantīti, mahārāja, sappurisā nāma ajjhattasamuṭṭhitāya",
  "atk-s0513a2:380_3": "hiriyā bahiddhasamuṭṭhitena ottappenapi etaṃ pabbajitadhuraṃ gaṇhanti. Idha majja",
  "atk-s0513a2:380_4": "pattāti idha mayā ajja pattā. Tāhaṃ samekkhanti taṃ ahaṃ guṇavasena laddhasamaññaṃ",
  "atk-s0513a2:380_5": "samekkhanto passanto. Na hi matthi chandoti na hi me atthi chando. Idha kāmabhogeti",
  "atk-s0513a2:380_6": "imasmiṃ loke kilesakāmavatthukāmaparibhogehi.",
  "atk-s0513a2:381": "Bodhisatto evaṃ vatvā rājānaṃ pabbajjaṃ anujānāpetvā himavantapadesaṃ gantvā isipabbajjaṃ pabbajitvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a2:382": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, bārāṇasiseṭṭhi pana ahameva ahosi”nti.",
  "atk-s0513a2:383": "Kalyāṇadhammajātakavaṇṇanā paṭhamā.",
  "atk-s0513a2:385": "[172] 2. Daddarajātakavaṇṇanā",
  "atk-s0513a2:386_0": "Ko nu saddena mahatāti idaṃ satthā jetavane viharanto kokālikaṃ ārabbha kathesi.",
  "atk-s0513a2:386_1": "Tasmiñhi kāle bahū bahussutā bhikkhū manosilātale nadamānā taruṇasīhā viya ākāsagaṅgaṃ",
  "atk-s0513a2:386_2": "otārentā viya saṅghamajjhe sarabhāṇaṃ bhaṇanti. Kokāliko tesu sarabhāṇaṃ bhaṇantesu",
  "atk-s0513a2:386_3": "attano tucchabhāvaṃ ajānitvāva “ahampi sarabhāṇaṃ bhaṇissāmī”ti bhikkhūnaṃ antaraṃ",
  "atk-s0513a2:386_4": "pavisitvā “amhākaṃ sarabhāṇaṃ na pāpenti. Sace amhākampi pāpeyyuṃ, mayampi bhaṇeyyāmā”ti",
  "atk-s0513a2:386_5": "bhikkhusaṅghassa nāmaṃ aggahetvāva tattha tattha kathento āhiṇḍati. Tassa sā kathā",
  "atk-s0513a2:386_6": "bhikkhusaṅghe pākaṭā jātā. Bhikkhū “vīmaṃsissāma tāva na”nti saññāya evamāhaṃsu –",
  "atk-s0513a2:386_7": "“āvuso kokālika, ajja saṅghassa sarabhāṇaṃ bhaṇāhī”ti. So attano balaṃ ajānitvāva",
  "atk-s0513a2:386_8": "“sādhū”ti sampaṭicchitvā “ajja sarabhāṇaṃ bhaṇissāmī”ti attano sappāyaṃ yāguṃ pivi,",
  "atk-s0513a2:386_9": "khajjakaṃ khādi, sappāyeneva sūpena bhuñji.",
  "atk-s0513a2:387_0": "Sūriye atthaṅgate dhammassavanakāle ghosite bhikkhusaṅgho sannipati. So kaṇṭakuraṇḍakavaṇṇaṃ",
  "atk-s0513a2:387_1": "kāsāvaṃ nivāsetvā kaṇikārapupphavaṇṇaṃ cīvaraṃ pārupitvā saṅghamajjhaṃ pavisitvā",
  "atk-s0513a2:387_2": "there vanditvā alaṅkataratanamaṇḍape paññattavaradhammāsanaṃ abhiruhitvā citrabījaniṃ",
  "atk-s0513a2:387_3": "gahetvā “sarabhāṇaṃ bhaṇissāmī”ti nisīdi, tāvadevassa sarīrā sedā mucciṃsu, sārajjaṃ",
  "atk-s0513a2:387_4": "okkami, pubbagāthāya paṭhamaṃ padaṃ udāharitvā anantaraṃ na passi. So kampamāno āsanā",
  "atk-s0513a2:387_5": "oruyha lajjito saṅghamajjhato apakkamma attano pariveṇaṃ agamāsi. Añño bahussuto",
  "atk-s0513a2:387_6": "bhikkhu sarabhāṇaṃ bhaṇi. Tato paṭṭhāya bhikkhū tassa tucchabhāvaṃ jāniṃsu. Athekadivasaṃ",
  "atk-s0513a2:387_7": "dhammasabhāyaṃ bhikkhū kathaṃ samuṭṭhāpesuṃ – “āvuso, paṭhamaṃ kokālikassa tucchabhāvo",
  "atk-s0513a2:387_8": "dujjāno, idāni panesa sayaṃ naditvā pākaṭo jāto”ti. Satthā āgantvā “kāya nuttha,",
  "atk-s0513a2:387_9": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0513a2:387_10": "kokāliko idāneva naditvā pākaṭo jāto, pubbepi naditvā pākaṭo ahosī”ti vatvā atītaṃ āhari.",
  "atk-s0513a2:388_0": "Atīte bārāṇasiyaṃ brahmadatte rajjaṃ kārente bodhisatto himavantapadese sīhayoniyaṃ",
  "atk-s0513a2:388_1": "nibbattitvā bahūnaṃ sīhānaṃ rājā ahosi. So anekasīhaparivāro rajataguhāyaṃ vāsaṃ",
  "atk-s0513a2:388_2": "kappesi. Tassa avidūre ekissāya guhāya eko siṅgālopi vasati. Athekadivasaṃ deve vassitvā",
  "atk-s0513a2:388_3": "vigate sabbe sīhā sīharājasseva guhadvāre sannipatitvā sīhanādaṃ nadantā sīhakīḷaṃ",
  "atk-s0513a2:388_4": "kīḷiṃsu. Tesaṃ evaṃ naditvā kīḷanakāle sopi siṅgālo nadati. Sīhā tassa saddaṃ sutvā",
  "atk-s0513a2:388_5": "“ayaṃ siṅgālo amhehi saddhiṃ nadatī”ti lajjitā tuṇhī ahesuṃ. Tesaṃ tuṇhībhūtakāle",
  "atk-s0513a2:388_6": "bodhisattassa putto sīhapotako “tāta, ime sīhā naditvā sīhakīḷaṃ kīḷantā etassa saddaṃ",
  "atk-s0513a2:388_7": "sutvā lajjāya tuṇhī jātā, ko nāmesa attano saddena attānaṃ jānāpetī”ti pitaraṃ pucchanto",
  "atk-s0513a2:388_8": "paṭhamaṃ gāthamāha –",
  "atk-s0513a2:389": "43.",
  "atk-s0513a2:390": "“Ko nu saddena mahatā, abhinādeti daddaraṃ;",
  "atk-s0513a2:391": "Taṃ sīhā nappaṭinadanti, ko nāmeso migādhibhū”ti.",
  "atk-s0513a2:392": "Tattha abhinādeti daddaranti daddaraṃ rajatapabbataṃ ekanādaṃ karoti. Migādhibhūti pitaraṃ ālapati. Ayañhettha attho – migādhibhū migajeṭṭhaka sīharāja pucchāmi taṃ “ko nāmeso”ti.",
  "atk-s0513a2:393": "Athassa vacanaṃ sutvā pitā dutiyaṃ gāthamāha –",
  "atk-s0513a2:394": "44.",
  "atk-s0513a2:395": "“Adhamo migajātānaṃ, siṅgālo tāta vassati;",
  "atk-s0513a2:396": "Jātimassa jigucchantā, tuṇhī sīhā samaccare”ti.",
  "atk-s0513a2:397": "Tattha samaccareti santi upasaggamattaṃ, accantīti attho, tuṇhī hutvā nisīdantīti vuttaṃ hoti. Potthakesu pana “samacchare”ti likhanti.",
  "atk-s0513a2:398_0": "Satthā “na, bhikkhave, kokāliko idāneva attano nādena attānaṃ pākaṭaṃ karoti, pubbepi",
  "atk-s0513a2:398_1": "akāsiyevā”ti vatvā imaṃ dhammadesanaṃ āharitvā jātakaṃ samodhānesi – “tadā siṅgālo",
  "atk-s0513a2:398_2": "kokāliko ahosi, sīhapotako rāhulo, sīharājā pana ahameva ahosi”nti.",
  "atk-s0513a2:399": "Daddarajātakavaṇṇanā dutiyā.",
  "atk-s0513a2:401": "[173] 3. Makkaṭajātakavaṇṇanā",
  "atk-s0513a2:402_0": "Tātamāṇavako esoti idaṃ satthā jetavane viharanto ekaṃ kuhakabhikkhuṃ ārabbha kathesi.",
  "atk-s0513a2:402_1": "Vatthu pakiṇṇakanipāte uddālakajātake āvibhavissati. Tadā pana satthā “bhikkhave,",
  "atk-s0513a2:402_2": "nāyaṃ bhikkhu idāneva kuhako, pubbepi makkaṭo hutvā aggissa kāraṇā kohaññaṃ akāsiyevā”ti vatvā atītaṃ āhari.",
  "atk-s0513a2:403_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ kāsigāmake brāhmaṇakule",
  "atk-s0513a2:403_1": "nibbattitvā vayappatto takkasilāyaṃ sippaṃ uggaṇhitvā gharāvāsaṃ saṇṭhapesi. Athassa",
  "atk-s0513a2:403_2": "brāhmaṇī ekaṃ puttaṃ vijāyitvā puttassa ādhāvitvā paridhāvitvā vicaraṇakāle kālamakāsi.",
  "atk-s0513a2:403_3": "Bodhisatto tassā petakiccaṃ katvā “kiṃ me dāni gharāvāsena, puttaṃ gahetvā pabbajissāmī”ti",
  "atk-s0513a2:403_4": "assumukhaṃ ñātimittavaggaṃ pahāya puttaṃ ādāya himavantaṃ pavisitvā isipabbajjaṃ",
  "atk-s0513a2:403_5": "pabbajitvā tattha vanamūlaphalāhāro vāsaṃ kappesi. So ekadivasaṃ vassānakāle deve",
  "atk-s0513a2:403_6": "vassante sāradārūni aggiṃ jāletvā visibbanto phalakatthare nipajji, puttopissa tāpasakumārako",
  "atk-s0513a2:403_7": "pitu pāde sambāhantova nisīdi.",
  "atk-s0513a2:404_0": "Atheko vanamakkaṭo sītena pīḷiyamāno tassa paṇṇasālāya taṃ aggiṃ disvā “sacāhaṃ ettha",
  "atk-s0513a2:404_1": "pavisissāmi, ‘makkaṭo makkaṭo’ti maṃ pothetvā nīharissanti, aggiṃ visibbetuṃ na labhissāmi,",
  "atk-s0513a2:404_2": "atthi dāni me upāyo, tāpasavesaṃ gahetvā kohaññaṃ katvā pavisissāmī”ti cintetvā ekassa",
  "atk-s0513a2:404_3": "matatāpasassa vakkalāni nivāsetvā pacchiñca aṅkusayaṭṭhiñca gahetvā paṇṇasāladvāre",
  "atk-s0513a2:404_4": "ekaṃ tālarukkhaṃ nissāya saṃkuṭito aṭṭhāsi. Tāpasakumārako taṃ disvā makkaṭabhāvaṃ",
  "atk-s0513a2:404_5": "ajānanto “eko mahallakatāpaso sītena pīḷito aggiṃ visibbetuṃ āgato bhavissatī”ti",
  "atk-s0513a2:404_6": "pitu tāpasassa kathetvā “etaṃ paṇṇasālaṃ pavesetvā visibbāpessāmī”ti cintetvā pitaraṃ",
  "atk-s0513a2:404_7": "ālapanto paṭhamaṃ gāthamāha –",
  "atk-s0513a2:405": "45.",
  "atk-s0513a2:406": "“Tāta māṇavako eso, tālamūlaṃ apassito;",
  "atk-s0513a2:407": "Agārakañcidaṃ atthi, handa demassagāraka”nti.",
  "atk-s0513a2:408_0": "Tattha māṇavakoti sattādhivacanaṃ. Tena “tāta, eso eko māṇavako satto eko tāpaso”ti",
  "atk-s0513a2:408_1": "dīpeti. Tālamūlaṃ apassitoti tālakkhandhaṃ nissāya ṭhito. Agārakañcidaṃ atthīti idañca",
  "atk-s0513a2:408_2": "amhākaṃ pabbajitāgāraṃ atthi, paṇṇasālaṃ sandhāya vadati. Handāti vavassaggatthe",
  "atk-s0513a2:408_3": "nipāto. Demassagārakanti etassa ekamante vasanatthāya agārakaṃ dema.",
  "atk-s0513a2:409_0": "Bodhisatto puttassa vacanaṃ sutvā uṭṭhāya paṇṇasāladvāre ṭhatvā olokento tassa makkaṭabhāvaṃ",
  "atk-s0513a2:409_1": "ñatvā “tāta, manussānaṃ nāma na evarūpaṃ mukhaṃ hoti, makkaṭo esa, nayidha pakkositabbo”ti",
  "atk-s0513a2:409_2": "vatvā dutiyaṃ gāthamāha –",
  "atk-s0513a2:410": "46.",
  "atk-s0513a2:411": "“Mā kho tvaṃ tāta pakkosi, dūseyya no agārakaṃ;",
  "atk-s0513a2:412": "Netādisaṃ mukhaṃ hoti, brāhmaṇassa susīlino”ti.",
  "atk-s0513a2:413_0": "Tattha dūseyya no agārakanti ayañhi idha paviṭṭho samāno imaṃ kicchena kataṃ paṇṇasālaṃ",
  "atk-s0513a2:413_1": "agginā vā jhāpento uccārādīni vā karonto dūseyya. Netādisanti “etādisaṃ brāhmaṇassa",
  "atk-s0513a2:413_2": "susīlino mukhaṃ na hoti, makkaṭo eso”ti vatvā bodhisatto ekaṃ ummukaṃ gahetvā “kiṃ",
  "atk-s0513a2:413_3": "ettha tiṭṭhasī”ti khipitvā taṃ palāpesi. Makkaṭo vakkalāni chaḍḍetvā rukkhaṃ abhiruhitvā",
  "atk-s0513a2:413_4": "vanasaṇḍaṃ pāvisi. Bodhisatto cattāro brahmavihāre bhāvetvā brahmalokūpago ahosi.",
  "atk-s0513a2:414": "Satthā imaṃ dhammadesanaṃ āharitvā jātakaṃ samodhānesi – “tadā makkaṭo ayaṃ kuhakabhikkhu ahosi, tāpasakumāro rāhulo, tāpaso pana ahameva ahosi”nti.",
  "atk-s0513a2:415": "Makkaṭajātakavaṇṇanā tatiyā.",
  "atk-s0513a2:417": "[174] 4. Dubbhiyamakkaṭajātakaṇṇanā",
  "atk-s0513a2:418_0": "Adamha te vāri pahūtarūpanti idaṃ satthā veḷuvane viharanto devadattaṃ ārabbha kathesi.",
  "atk-s0513a2:418_1": "Ekadivasañhi dhammasabhāyaṃ bhikkhū devadattassa akataññumittadubbhibhāvaṃ kathentā",
  "atk-s0513a2:418_2": "nisīdiṃsu. Satthā āgantvā “na, bhikkhave, devadatto idāneva akataññū mittadubbhī,",
  "atk-s0513a2:418_3": "pubbepi evarūpo ahosī”ti vatvā atītaṃ āhari.",
  "atk-s0513a2:419_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ kāsigāmake brāhmaṇakule",
  "atk-s0513a2:419_1": "nibbattitvā vayappatto gharāvāsaṃ saṇṭhapesi. Tasmiṃ pana samaye kāsiraṭṭhe vattanimahāmagge",
  "atk-s0513a2:419_2": "eko gambhīro udapāno hoti anotaraṇīyo tiracchānānaṃ, maggappaṭipannā puññatthikā",
  "atk-s0513a2:419_3": "manussā dīgharajjukena vārakena udakaṃ ussiñcitvā ekissā doṇiyā pūretvā tiracchānānaṃ",
  "atk-s0513a2:419_4": "pānīyaṃ denti. Tassa sāmantato mahantaṃ araññaṃ, tattha bahū makkaṭā vasanti. Atha",
  "atk-s0513a2:419_5": "tasmiṃ magge dve tīṇi divasāni manussasañcāro pacchijji, tiracchānā pānīyaṃ na labhiṃsu.",
  "atk-s0513a2:419_6": "Eko makkaṭo pipāsāturo hutvā pānīyaṃ pariyesanto udapānassa santike vicarati. Bodhisatto",
  "atk-s0513a2:419_7": "kenacideva karaṇīyena taṃ maggaṃ paṭipajjitvā tattha gacchanto pānīyaṃ uttāretvā",
  "atk-s0513a2:419_8": "pivitvā hatthapāde dhovitvā ṭhito taṃ makkaṭaṃ addasa. Athassa pipāsitabhāvaṃ ñatvā",
  "atk-s0513a2:419_9": "pānīyaṃ ussiñcitvā doṇiyaṃ ākiritvā adāsi, datvā ca pana “vissamissāmī”ti ekasmiṃ",
  "atk-s0513a2:419_10": "rukkhamūle nipajji. Makkaṭo pānīyaṃ pivitvā avidūre nisīditvā mukhamakkaṭikaṃ karonto",
  "atk-s0513a2:419_11": "bodhisattaṃ bhiṃsāpesi. Bodhisatto tassa taṃ kiriyaṃ disvā “are duṭṭhamakkaṭa, ahaṃ",
  "atk-s0513a2:419_12": "tava pipāsitassa kilantassa bahuṃ pānīyaṃ adāsiṃ, idāni tvaṃ mayhaṃ mukhamakkaṭikaṃ",
  "atk-s0513a2:419_13": "karosi, aho pāpajanassa nāma kato upakāro niratthako”ti vatvā paṭhamaṃ gāthamāha –",
  "atk-s0513a2:420": "47.",
  "atk-s0513a2:421": "“Adamha te vāri pahūtarūpaṃ, ghammābhitattassa pipāsitassa;",
  "atk-s0513a2:422": "So dāni pitvāna kiriṅkarosi, asaṅgamo pāpajanena seyyo”ti.",
  "atk-s0513a2:423_0": "Tattha so dāni pitvāna kiriṅkarosīti so idāni tvaṃ mayā dinnapānīyaṃ pivitvā mukhamakkaṭikaṃ",
  "atk-s0513a2:423_1": "karonto “kiri kirī”ti saddaṃ karosi. Asaṅgamo pāpajanena seyyoti pāpajanena saddhiṃ",
  "atk-s0513a2:423_2": "saṅgamo na seyyo, asaṅgamova seyyoti.",
  "atk-s0513a2:424": "Taṃ sutvā so mittadubbhī makkaṭo “tvaṃ ‘ettakenavetaṃ niṭṭhita’nti saññaṃ karosi, idāni te sīse vaccaṃ pātetvā gamissāmī”ti vatvā dutiyaṃ gāthamāha –",
  "atk-s0513a2:425": "48.",
  "atk-s0513a2:426": "“Ko te suto vā diṭṭho vā, sīlavā nāma makkaṭo;",
  "atk-s0513a2:427": "Idāni kho taṃ ohacchaṃ, esā asmāka dhammatā”ti.",
  "atk-s0513a2:428_0": "Tatrāyaṃ saṅkhepattho – bho brāhmaṇa, “makkaṭo kataguṇajānanako ācārasampanno sīlavā",
  "atk-s0513a2:428_1": "nāma atthī”ti kahaṃ tayā suto vā diṭṭho vā, idāni kho ahaṃ taṃ ohacchaṃ vaccaṃ te",
  "atk-s0513a2:428_2": "sīse katvā pakkamissāmi, asmākañhi makkaṭānaṃ nāma esā dhammatā ayaṃ jātisabhāvo,",
  "atk-s0513a2:428_3": "yadidaṃ upakārakassa sīse vaccaṃ kātabbanti.",
  "atk-s0513a2:429_0": "Taṃ sutvā bodhisatto uṭṭhāya gantuṃ ārabhi. Makkaṭo taṅkhaṇaññeva uppatitvā sākhāyaṃ",
  "atk-s0513a2:429_1": "nisīditvā olambakaṃ otaranto viya tassa sīse vaccaṃ pātetvā viravanto vanasaṇḍaṃ",
  "atk-s0513a2:429_2": "pāvisi. Bodhisatto nhatvā agamāsi.",
  "atk-s0513a2:430_0": "Satthā “na, bhikkhave, idāneva devadatto, pubbepi mayā kataguṇaṃ na jānāsiyevā”ti",
  "atk-s0513a2:430_1": "vatvā imaṃ dhammadesanaṃ āharitvā jātakaṃ samodhānesi – “tadā makkaṭo devadatto ahosi,",
  "atk-s0513a2:430_2": "brāhmaṇo pana ahameva ahosi”nti.",
  "atk-s0513a2:431": "Dubbhiyamakkaṭajātakavaṇṇanā catutthā.",
  "atk-s0513a2:433": "[175] 5. Ādiccupaṭṭhānajātakavaṇṇanā",
  "atk-s0513a2:434": "Sabbesu kira bhūtesūti idaṃ satthā jetavane viharanto ekaṃ kuhakabhikkhuṃ ārabbha kathesi. Vatthu heṭṭhā kathitasadisameva.",
  "atk-s0513a2:435_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā",
  "atk-s0513a2:435_1": "vayappatto takkasilāyaṃ sabbasippāni uggaṇhitvā isipabbajjaṃ pabbajitvā abhiññā ca",
  "atk-s0513a2:435_2": "samāpattiyo ca nibbattetvā mahāparivāro gaṇasatthā hutvā himavante vāsaṃ kappesi.",
  "atk-s0513a2:435_3": "So tattha ciraṃ vasitvā loṇambilasevanatthāya pabbatā oruyha paccante ekaṃ gāmaṃ",
  "atk-s0513a2:435_4": "nissāya paṇṇasālāyaṃ vāsaṃ upagañchi. Atheko lolamakkaṭo isigaṇe bhikkhācāraṃ gate",
  "atk-s0513a2:435_5": "assamapadaṃ āgantvā paṇṇasālā uttiṇṇā karoti, pānīyaghaṭesu udakaṃ chaḍḍeti, kuṇḍikaṃ",
  "atk-s0513a2:435_6": "bhindati, aggisālāyaṃ vaccaṃ karoti. Tāpasā vassaṃ vasitvā “idāni himavanto pupphaphalasamiddho",
  "atk-s0513a2:435_7": "ramaṇīyo, tattheva gamissāmā”ti paccantagāmavāsike āpucchiṃsu. Manussā “sve, bhante,",
  "atk-s0513a2:435_8": "mayaṃ bhikkhaṃ gahetvā assamapadaṃ āgamissāma, taṃ paribhuñjitvāva gamissathā”ti",
  "atk-s0513a2:435_9": "vatvā dutiyadivase pahūtaṃ khādanīyabhojanīyaṃ gahetvā tattha agamaṃsu. Taṃ disvā",
  "atk-s0513a2:435_10": "so makkaṭo cintesi – “kohaññaṃ katvā manusse ārādhetvā mayhampi khādanīyabhojanīyaṃ",
  "atk-s0513a2:435_11": "āharāpessāmī”ti. So tāpasacaraṇaṃ caranto viya sīlavā viya ca hutvā tāpasānaṃ avidūre",
  "atk-s0513a2:435_12": "sūriyaṃ namassamāno aṭṭhāsi. Manussā taṃ disvā “sīlavantānaṃ santike vasantā sīlavantā",
  "atk-s0513a2:435_13": "hontī”ti vatvā paṭhamaṃ gāthamāha –",
  "atk-s0513a2:436": "49.",
  "atk-s0513a2:437": "“Sabbesu kira bhūtesu, santi sīlasamāhitā;",
  "atk-s0513a2:438": "Passa sākhamigaṃ jammaṃ, ādiccamupatiṭṭhatī”ti.",
  "atk-s0513a2:439_0": "Tattha santi sīlasamāhitāti sīlena samannāgatā saṃvijjanti, sīlavantā ca samāhitā",
  "atk-s0513a2:439_1": "ca ekaggacittā saṃvijjantītipi attho. Jammanti lāmakaṃ. Ādiccamupatiṭṭhatīti sūriyaṃ",
  "atk-s0513a2:439_2": "namassamāno tiṭṭhati.",
  "atk-s0513a2:440": "Evaṃ te manusse tassa guṇaṃ kathente disvā bodhisatto “tumhe imassa lolamakkaṭassa sīlācāraṃ ajānitvā avatthusmiṃyeva pasannā”ti vatvā dutiyaṃ gāthamāha –",
  "atk-s0513a2:441": "50.",
  "atk-s0513a2:442": "“Nāssa sīlaṃ vijānātha, anaññāya pasaṃsatha;",
  "atk-s0513a2:443": "Aggihuttañca uhannaṃ, dve ca bhinnā kamaṇḍalū”ti.",
  "atk-s0513a2:444": "Tattha anaññāyāti ajānitvā. Uhannanti iminā pāpamakkaṭena ūhadaṃ. Kamaṇḍalūti kuṇḍikā. “Dve ca kuṇḍikā tena bhinnā”ti evamassa aguṇaṃ kathesi.",
  "atk-s0513a2:445_0": "Manussā makkaṭassa kuhakabhāvaṃ ñatvā leḍḍuñca yaṭṭhiñca gahetvā pothetvā palāpetvā",
  "atk-s0513a2:445_1": "isigaṇassa bhikkhaṃ adaṃsu. Isayopi himavantameva gantvā aparihīnajjhānā brahmalokaparāyaṇā ahesuṃ.",
  "atk-s0513a2:446": "Satthā imaṃ dhammadesanaṃ āharitvā jātakaṃ samodhānesi – “tadā makkaṭo ayaṃ kuhako bhikkhu ahosi, isigaṇo buddhaparisā, gaṇasatthā pana ahameva ahosi”nti.",
  "atk-s0513a2:447": "Ādiccupaṭṭhānajātakavaṇṇanā pañcamā.",
  "atk-s0513a2:449": "[176] 6. Kaḷāyamuṭṭhijātakavaṇṇanā",
  "atk-s0513a2:450_0": "Bālo vatāyaṃ dumasākhagocaroti idaṃ satthā jetavane viharanto kosalarājānaṃ ārabbha",
  "atk-s0513a2:450_1": "kathesi. Ekasmiñhi samaye vassakāle kosalarañño paccanto kupi. Tattha ṭhitā yodhā",
  "atk-s0513a2:450_2": "dve tīṇi yuddhāni katvā paccatthike abhibhavituṃ asakkontā rañño sāsanaṃ pesesuṃ.",
  "atk-s0513a2:450_3": "Rājā akāle vassāneyeva nikkhamitvā jetavanasamīpe khandhāvāraṃ bandhitvā cintesi",
  "atk-s0513a2:450_4": "– “ahaṃ akāle nikkhanto, kandarapadarādayo udakapūrā, duggamo maggo, satthāraṃ upasaṅkamissāmi,",
  "atk-s0513a2:450_5": "so maṃ ‘kahaṃ gacchasi, mahārājā’ti pucchissati, athāhaṃ etamatthaṃ ārocessāmi, na",
  "atk-s0513a2:450_6": "kho pana maṃ satthā samparāyikenevatthena anuggaṇhāti, diṭṭhadhammikenāpi anuggaṇhātiyeva,",
  "atk-s0513a2:450_7": "tasmiṃ sace me gamanena avuḍḍhi bhavissati, ‘akālo, mahārājā’ti vakkhati. Sace pana",
  "atk-s0513a2:450_8": "vuḍḍi bhavissati, tuṇhī bhavissatī”ti. So jetavanaṃ pavisitvā satthāraṃ vanditvā",
  "atk-s0513a2:450_9": "ekamantaṃ nisīdi. Satthā “handa kuto nu tvaṃ, mahārāja, āgacchasi divā divassā”ti",
  "atk-s0513a2:450_10": "pucchi. “Bhante, ahaṃ paccantaṃ vūpasametuṃ nikkhanto ‘tumhe vanditvā gamissāmī’ti",
  "atk-s0513a2:450_11": "āgatomhī”ti. Satthā “pubbepi, mahārāja, rājāno senāya abbhuggacchamānāya paṇḍitānaṃ",
  "atk-s0513a2:450_12": "kathaṃ sutvā akāle abbhuggamanaṃ nāma na gamiṃsū”ti vatvā tena yācito atītaṃ āhari.",
  "atk-s0513a2:451_0": "Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako",
  "atk-s0513a2:451_1": "sabbatthakaamacco ahosi. Atha rañño paccante kupite paccantayodhā paṇṇaṃ pesesuṃ.",
  "atk-s0513a2:451_2": "Rājā vassakāle nikkhamitvā uyyāne khandhāvāraṃ bandhi, bodhisatto rañño santike aṭṭhāsi.",
  "atk-s0513a2:451_3": "Tasmiṃ khaṇe assānaṃ kaḷāye sedetvā āharitvā doṇiyaṃ pakkhipiṃsu. Uyyāne makkaṭesu",
  "atk-s0513a2:451_4": "eko makkaṭo rukkhā otaritvā tato kaḷāye gahetvā mukhaṃ pūretvā hatthehipi gahetvā",
  "atk-s0513a2:451_5": "uppatitvā rukkhe nisīditvā khādituṃ ārabhi, athassa khādamānassa hatthako eko kaḷāyo",
  "atk-s0513a2:451_6": "bhūmiyaṃ pati. So mukhena ca hatthehi ca gahite sabbe kaḷāye chaḍḍetvā rukkhā oruyha",
  "atk-s0513a2:451_7": "tameva kaḷāyaṃ olokento taṃ kaḷāyaṃ adisvāva puna rukkhaṃ abhiruhitvā aḍḍe sahassaparājito",
  "atk-s0513a2:451_8": "viya socamāno dummukho rukkhasākhāyaṃ nisīdi. Rājā makkaṭassa kiriyaṃ disvā bodhisattaṃ",
  "atk-s0513a2:451_9": "āmantetvā “passatha, kiṃ nāmetaṃ makkaṭena kata”nti pucchi. Bodhisatto “mahārāja,",
  "atk-s0513a2:451_10": "bahuṃ anavaloketvā appaṃ oloketvā dubbuddhino bālā evarūpaṃ karontiyevā”ti vatvā",
  "atk-s0513a2:451_11": "paṭhamaṃ gāthamāha –",
  "atk-s0513a2:452": "51.",
  "atk-s0513a2:453": "“Bālo vatāyaṃ dumasākhagocaro, paññā janinda nayimassa vijjati;",
  "atk-s0513a2:454": "Kaḷāyamuṭṭhiṃ avakiriya kevalaṃ, ekaṃ kaḷāyaṃ patitaṃ gavesatī”ti.",
  "atk-s0513a2:455_0": "Tattha dumasākhagocaroti makkaṭo. So hi dumasākhāsu gocaraṃ gaṇhāti, sāva assa gocaro",
  "atk-s0513a2:455_1": "sañcaraṇabhūmibhūtā, tasmā “dumasākhagocaro”ti vuccati. Janindāti rājānaṃ ālapati.",
  "atk-s0513a2:455_2": "Rājā hi paramissarabhāvena janassa indoti janindo. Kaḷāyamuṭṭhinti caṇakamuṭṭhiṃ.",
  "atk-s0513a2:455_3": "“Kāḷarājamāsamuṭṭhi”ntipi vadantiyeva. Avakiriyāti avakiritvā. Kevalanti sabbaṃ.",
  "atk-s0513a2:455_4": "Gavesatīti bhūmiyaṃ patitaṃ ekameva pariyesati.",
  "atk-s0513a2:456": "Evaṃ vatvā puna bodhisatto taṃ upasaṅkamitvā rājānaṃ āmantetvā dutiyaṃ gāthamāha –",
  "atk-s0513a2:457": "52.",
  "atk-s0513a2:458": "“Evameva mayaṃ rāja, ye caññe atilobhino;",
  "atk-s0513a2:459": "Appena bahuṃ jiyyāma, kaḷāyeneva vānaro”ti.",
  "atk-s0513a2:460_0": "Tatrāyaṃ saṅkhepattho – mahārāja, evameva mayañca ye caññe lobhābhibhūtā janā sabbepi",
  "atk-s0513a2:460_1": "appena bahuṃ jiyyāma. Mayañhi etarahi akāle vassānasamaye maggaṃ gacchantā appakassa",
  "atk-s0513a2:460_2": "atthassa kāraṇā bahukā atthā parihāyāma. Kaḷāyeneva vānaroti yathā ayaṃ vānaro ekaṃ",
  "atk-s0513a2:460_3": "kaḷāyaṃ pariyesamāno tenekena kaḷāyena sabbakaḷāyehi parihīno, evaṃ mayampi akālena",
  "atk-s0513a2:460_4": "kandarapadarādīsu pūresu gacchamānā appamattakaṃ atthaṃ pariyesamānā bahūhi hatthivāhanaassavāhanādīhi",
  "atk-s0513a2:460_5": "ceva balakāyena ca parihāyissāma. Tasmā akāle gantuṃ na vaṭṭatīti rañño ovādaṃ adāsi.",
  "atk-s0513a2:461_0": "Rājā tassa kathaṃ sutvā tato nivattitvā bārāṇasimeva pāvisi. Corāpi “rājā kira coramaddanaṃ",
  "atk-s0513a2:461_1": "karissāmīti nagarā nikkhanto”ti sutvā paccantato palāyiṃsu. Paccuppannepi corā “kosalarājā",
  "atk-s0513a2:461_2": "kira nikkhanto”ti sutvā palāyiṃsu. Rājā satthu dhammadesanaṃ sutvā uṭṭhāyāsanā vanditvā",
  "atk-s0513a2:461_3": "padakkhiṇaṃ katvā sāvatthimeva pāvisi.",
  "atk-s0513a2:462": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, paṇḍitāmacco pana ahameva ahosi”nti.",
  "atk-s0513a2:463": "Kaḷāyamuṭṭhijātakavaṇṇanā chaṭṭhā.",
  "atk-s0513a2:465": "[177] 7. Tindukajātakavaṇṇanā",
  "atk-s0513a2:466_0": "Dhanuhatthakalāpehīti idaṃ satthā jetavane viharanto paññāpāramiṃ ārabbha kathesi.",
  "atk-s0513a2:466_1": "Satthā hi mahābodhijātake viya umaṅgajātake viya ca attano paññāya vaṇṇaṃ vaṇṇitaṃ",
  "atk-s0513a2:466_2": "sutvā “na, bhikkhave, idāneva tathāgato paññavā, pubbepi paññavā upāyakusaloyevā”ti vatvā atītaṃ āhari.",
  "atk-s0513a2:467_0": "Atīte bārāṇasiyaṃ brahmadatte rajjaṃ kārente bodhisatto vānarayoniyaṃ nibbattitvā",
  "atk-s0513a2:467_1": "asītisahassavānaragaṇaparivāro himavantapadese vāsaṃ kappesi. Tassāsanne eko paccantagāmako",
  "atk-s0513a2:467_2": "kadāci vasati, kadāci ubbasati. Tassa pana gāmassa majjhe sākhāviṭapasampanno madhuraphalo",
  "atk-s0513a2:467_3": "eko tindukarukkho atthi, vānaragaṇo ubbasitakāle āgantvā tassa phalāni khādati. Athāparasmiṃ",
  "atk-s0513a2:467_4": "phalavāre so gāmo puna āvāso ahosi daḷhaparikkhitto dvārayutto, sopi rukkho phalabhāranamitasākho",
  "atk-s0513a2:467_5": "aṭṭhāsi. Vānaragaṇo cintesi – “mayaṃ pubbe asukagāme tindukaphalāni khādāma, phalito",
  "atk-s0513a2:467_6": "nu kho so etarahi rukkho, udāhu no, āvasito so gāmo, udāhu no”ti. Evañca pana cintetvā",
  "atk-s0513a2:467_7": "“gaccha imaṃ pavattiṃ jānāhī”ti ekaṃ vānaraṃ pesesi. So gantvā rukkhassa ca phalitabhāvaṃ",
  "atk-s0513a2:467_8": "gāmassa ca gāḷhavāsabhāvaṃ ñatvā āgantvā vānarānaṃ ārocesi.",
  "atk-s0513a2:468_0": "Vānarā tassa phalitabhāvaṃ sutvā “madhurāni tindukaphalāni khādissāmā”ti ussāhajātā",
  "atk-s0513a2:468_1": "vānarindassa tamatthaṃ ārocesuṃ. Vānarindo “gāmo āvāso anāvāso”ti pucchi. “Āvāso,",
  "atk-s0513a2:468_2": "devā”ti. “Tena hi na gantabbaṃ. Manussā hi bahumāyā hontī”ti. “Deva, manussānaṃ paṭisallānavelāya",
  "atk-s0513a2:468_3": "aḍḍharattasamaye khādissāmā”ti bahū gantvā vānarindaṃ sampaṭicchāpetvā himavantā",
  "atk-s0513a2:468_4": "otaritvā tassa gāmassa avidūre manussānaṃ paṭisallānakālaṃ āgamayamānā mahāpāsāṇapiṭṭhe",
  "atk-s0513a2:468_5": "sayitvā majjhimayāme manussesu niddaṃ okkamantesu rukkhaṃ āruyha phalāni khādiṃsu.",
  "atk-s0513a2:468_6": "Atheko puriso sarīrakiccena gehā nikkhamitvā gāmamajjhagato vānare disvā manussānaṃ",
  "atk-s0513a2:468_7": "ācikkhi. Bahū manussā dhanukalāpaṃ sannayhitvā nānāvudhahatthā leḍḍudaṇḍādīni ādāya",
  "atk-s0513a2:468_8": "“pabhātāya rattiyā vānare gaṇhissāmā”ti rukkhaṃ parivāretvā aṭṭhaṃsu. Asītisahassavānarā",
  "atk-s0513a2:468_9": "manusse disvā maraṇabhayatajjitā “natthi no aññaṃ paṭissaraṇaṃ aññatra vānarindenā”ti",
  "atk-s0513a2:468_10": "tassa santikaṃ gantvā paṭhamaṃ gāthamāhaṃsu –",
  "atk-s0513a2:469": "53.",
  "atk-s0513a2:470": "“Dhanuhatthakalāpehi, nettiṃsavaradhāribhi;",
  "atk-s0513a2:471": "Samantā parikiṇṇamha, kathaṃ mokkho bhavissatī”ti.",
  "atk-s0513a2:472_0": "Tattha dhanuhatthakalāpehīti dhanukalāpahatthehi, dhanūni ceva sarakalāpe ca gahetvā",
  "atk-s0513a2:472_1": "ṭhitehīti attho. Nettiṃsavaradhāribhīti nettiṃsā vuccanti khaggā, uttamakhaggadhārīhīti",
  "atk-s0513a2:472_2": "attho. Parikiṇṇamhāti parivāritamha. Kathanti kena nu kho upāyena amhākaṃ mokkho bhavissatīti.",
  "atk-s0513a2:473_0": "Tesaṃ kathaṃ sutvā vānarindo “mā bhāyittha, manussā nāma bahukiccā, ajjapi majjhimayāmo",
  "atk-s0513a2:473_1": "vattati, api nāma tesaṃ ‘amhe māressāmā’ti parivāritānaṃ imassa kiccassa antarāyakaraṃ",
  "atk-s0513a2:473_2": "aññaṃ kiccaṃ uppajjeyyā”ti vānare samassāsetvā dutiyaṃ gāthamāha –",
  "atk-s0513a2:474": "54.",
  "atk-s0513a2:475": "“Appeva bahukiccānaṃ, attho jāyetha koci naṃ;",
  "atk-s0513a2:476": "Atthi rukkhassa acchinnaṃ, khajjathaññeva tinduka”nti.",
  "atk-s0513a2:477_0": "Tattha nanti nipātamattaṃ, appeva bahukiccānaṃ manussānaṃ añño koci attho uppajjeyyāti",
  "atk-s0513a2:477_1": "ayamevettha attho. Atthi rukkhassa acchinnanti imassa rukkhassa phalānaṃ ākaḍḍhanaparikaḍḍhanavasena",
  "atk-s0513a2:477_2": "acchinnaṃ bahu ṭhānaṃ atthi. Khajjathaññeva tindukanti tindukaphalaṃ khajjathaññeva.",
  "atk-s0513a2:477_3": "Tumhe hi yāvatakena vo attho atthi, tattakaṃ khādatha, amhākaṃ paharaṇakālaṃ jānissāmāti.",
  "atk-s0513a2:478_0": "Evaṃ mahāsatto kapigaṇaṃ samassāsesi. Ettakañhi assāsaṃ alabhamānā sabbepi te phalitena",
  "atk-s0513a2:478_1": "hadayena jīvitakkhayaṃ pāpuṇeyyuṃ. Mahāsatto pana evaṃ vānaragaṇaṃ assāsetvā “sabbe",
  "atk-s0513a2:478_2": "vānare samānethā”ti āha. Samānentā tassa bhāgineyyaṃ senakaṃ nāma vānaraṃ adisvā",
  "atk-s0513a2:478_3": "“senako nāgato”ti ārocesuṃ. “Sace senako nāgato, tumhe mā bhāyittha, idāni vo so",
  "atk-s0513a2:478_4": "sotthiṃ karissatī”ti. Senakopi kho vānaragaṇassa gamanakāle niddāyitvā pacchā pabuddho",
  "atk-s0513a2:478_5": "kañci adisvā padānupadiko hutvā āgacchanto manusse disvā “vānaragaṇassa bhayaṃ uppanna”nti",
  "atk-s0513a2:478_6": "ñatvā ekasmiṃ pariyante gehe aggiṃ jāletvā suttaṃ kantantiyā mahallakitthiyā santikaṃ",
  "atk-s0513a2:478_7": "gantvā khettaṃ gacchanto gāmadārako viya ekaṃ ummukaṃ gahetvā uparivāte ṭhatvā gāmaṃ",
  "atk-s0513a2:478_8": "padīpesi. Manussā makkaṭe chaḍḍetvā aggiṃ nibbāpetuṃ agamaṃsu. Vānarā palāyantā senakassatthāya",
  "atk-s0513a2:478_9": "ekekaṃ phalaṃ gahetvā palāyiṃsu.",
  "atk-s0513a2:479": "Satthā imaṃ dhammadesanaṃ āharitvā jātakaṃ samodhānesi – “tadā bhāgineyyo senako mahānāmo sakko ahosi, vānaragaṇo buddhaparisā, vānarindo pana ahameva ahosi”nti.",
  "atk-s0513a2:480": "Tindukajātakavaṇṇanā sattamā.",
  "atk-s0513a2:482": "[178] 8. Kacchapajātakavaṇṇanā",
  "atk-s0513a2:483_0": "Janittaṃ me bhavittaṃ meti idaṃ satthā jetavane viharanto ekaṃ ahivātakarogamuttaṃ",
  "atk-s0513a2:483_1": "ārabbha kathesi. Sāvatthiyaṃ kira ekasmiṃ kule ahivātakarogo uppajji. Mātāpitaro",
  "atk-s0513a2:483_2": "puttaṃ āhaṃsu – “tāta, mā imasmiṃ gehe vasa, bhittiṃ bhinditvā palāyitvā yattha katthaci",
  "atk-s0513a2:483_3": "gantvā jīvitaṃ rakkha, pacchā āgantvā imasmiṃ nāma ṭhāne mahānidhānaṃ atthi, taṃ",
  "atk-s0513a2:483_4": "uddharitvā kuṭumbaṃ saṇṭhapetvā sukhena jīveyyāsī”ti. Putto tesaṃ vacanaṃ sampaṭicchitvā",
  "atk-s0513a2:483_5": "bhittiṃ bhinditvā palāyitvā attano roge vūpasante āgantvā mahānidhānaṃ uddharitvā",
  "atk-s0513a2:483_6": "kuṭumbaṃ saṇṭhapetvā gharāvāsaṃ vasi. So ekadivasaṃ sappitelādīni ceva vatthacchādanādīni",
  "atk-s0513a2:483_7": "ca gāhāpetvā jetavanaṃ gantvā satthāraṃ vanditvā nisīdi. Satthā tena saddhiṃ paṭisanthāraṃ",
  "atk-s0513a2:483_8": "katvā “tumhākaṃ gehe ahivātakarogo uppannoti assumha, kinti katvā muttosī”ti pucchi,",
  "atk-s0513a2:483_9": "so taṃ pavattiṃ ācikkhi. Satthā “pubbepi kho, upāsaka, bhaye uppanne attano vasanaṭṭhāne",
  "atk-s0513a2:483_10": "ālayaṃ katvā aññattha agatā jīvitakkhayaṃ pāpuṇiṃsu, anālayaṃ pana katvā aññattha",
  "atk-s0513a2:483_11": "gatā jīvitaṃ labhiṃsū”ti vatvā tena yācito atītaṃ āhari.",
  "atk-s0513a2:484_0": "Atīte bārāṇasiyaṃ brahmadatte rajjaṃ kārente bodhisatto kāsigāmake kumbhakārakule",
  "atk-s0513a2:484_1": "nibbattitvā kumbhakārakammaṃ katvā puttadāraṃ posesi. Tadā pana bārāṇasiyaṃ mahānadiyā",
  "atk-s0513a2:484_2": "saddhiṃ ekābaddho mahājātassaro ahosi. So bahuudakakāle nadiyā saddhiṃ ekodako hoti,",
  "atk-s0513a2:484_3": "udake mandībhūte visuṃ hoti. Macchakacchapā pana “imasmiṃ saṃvacchare suvuṭṭhikā",
  "atk-s0513a2:484_4": "bhavissati, imasmiṃ saṃvacchare dubbuṭṭhikā”ti jānanti. Atha tasmiṃ sare nibbattamacchakacchapā",
  "atk-s0513a2:484_5": "“imasmiṃ saṃvacchare dubbuṭṭhikā bhavissatī”ti ñatvā udakassa ekābaddhakāleyeva tamhā",
  "atk-s0513a2:484_6": "sarā nikkhamitvā nadiṃ agamiṃsu. Eko pana kacchapo “idaṃ me jātaṭṭhānaṃ vaḍḍhitaṭṭhānaṃ,",
  "atk-s0513a2:484_7": "mātāpitūhi vasitaṭṭhānaṃ, na sakkomi imaṃ jahitu”nti nadiṃ na agamāsi. Atha nidāghasamaye",
  "atk-s0513a2:484_8": "tattha udakaṃ chijji, so kacchapo bodhisattassa mattikagahaṇaṭṭhāne bhūmiṃ khaṇitvā",
  "atk-s0513a2:484_9": "pāvisi. Bodhisatto “mattikaṃ gahessāmī”ti tattha gantvā mahākuddālena bhūmiṃ khaṇanto",
  "atk-s0513a2:484_10": "kacchapassa piṭṭhiṃ bhinditvā mattikapiṇḍaṃ viya kuddāleneva naṃ uddharitvā thale",
  "atk-s0513a2:484_11": "pātesi. So vedanāppatto hutvā “vasanaṭṭhāne ālayaṃ jahituṃ asakkonto evaṃ vināsaṃ",
  "atk-s0513a2:484_12": "pāpuṇi”nti vatvā paridevamāno imā gāthā avoca –",
  "atk-s0513a2:485": "55.",
  "atk-s0513a2:486": "“Janittaṃ me bhavittaṃ me, iti paṅke avassayiṃ;",
  "atk-s0513a2:487": "Taṃ maṃ paṅko ajjhabhavi, yathā dubbalakaṃ tathā;",
  "atk-s0513a2:488": "Taṃ taṃ vadāmi bhaggava, suṇohi vacanaṃ mama.",
  "atk-s0513a2:489": "56.",
  "atk-s0513a2:490": "“Gāme vā yadi vāraññe, sukhaṃ yatrādhigacchati;",
  "atk-s0513a2:491": "Taṃ janittaṃ bhavittañca, purisassa pajānato;",
  "atk-s0513a2:492": "Yamhi jīve tamhi gacche, na niketahato siyā”ti.",
  "atk-s0513a2:493_0": "Tattha janittaṃ me bhavittaṃ meti idaṃ mama jātaṭṭhānaṃ, idaṃ mama vaḍḍhitaṭṭhānaṃ.",
  "atk-s0513a2:493_1": "Iti paṅke avassayinti iminā kāraṇenāhaṃ imasmiṃ kaddame avassayiṃ nipajjiṃ, vāsaṃ",
  "atk-s0513a2:493_2": "kappesinti attho. Ajjhabhavīti adhiabhavi vināsaṃ pāpesi. Bhaggavāti kumbhakāraṃ",
  "atk-s0513a2:493_3": "ālapati. Kumbhakārānañhi nāmagottapaññatti esā, yadidaṃ bhaggavāti. Sukhanti kāyikacetasikassādaṃ.",
  "atk-s0513a2:493_4": "Taṃ janittaṃ bhavittañcāti taṃ jātaṭṭhānañca vaḍḍhitaṭṭhānañca. “Jānittaṃ bhāvitta”nti",
  "atk-s0513a2:493_5": "dīghavasenapi pāṭho, soyevattho. Pajānatoti atthānatthaṃ kāraṇākāraṇaṃ jānantassa.",
  "atk-s0513a2:493_6": "Na niketahato siyāti nikete ālayaṃ katvā aññattha agantvā niketena hato, evarūpaṃ",
  "atk-s0513a2:493_7": "maraṇadukkhaṃ pāpito na bhaveyyāti.",
  "atk-s0513a2:494_0": "Evaṃ so bodhisattena saddhiṃ kathento kālamakāsi. Bodhisatto taṃ gahetvā sakalagāmavāsino",
  "atk-s0513a2:494_1": "sannipātāpetvā te manusse ovadanto evamāha – “passatha imaṃ kacchapaṃ, ayaṃ aññesaṃ",
  "atk-s0513a2:494_2": "macchakacchapānaṃ mahānadiṃ gamanakāle attano vasanaṭṭhāne ālayaṃ chindituṃ asakkonto",
  "atk-s0513a2:494_3": "tehi saddhiṃ agantvā mama mattikagahaṇaṭṭhānaṃ pavisitvā nipajji. Athassāhaṃ mattikaṃ",
  "atk-s0513a2:494_4": "gaṇhanto mahākuddālena piṭṭhiṃ bhinditvā mattikapiṇḍaṃ viya naṃ thale pātesiṃ, ayaṃ",
  "atk-s0513a2:494_5": "attanā katakammaṃ saritvā dvīhi gāthāhi paridevitvā kālamakāsi. Evamesa attano vasanaṭṭhāne",
  "atk-s0513a2:494_6": "ālayaṃ katvā maraṇaṃ patto, tumhepi mā iminā kacchapena sadisā ahuvattha, ito paṭṭhāya",
  "atk-s0513a2:494_7": "‘mayhaṃ rūpaṃ mayhaṃ saddo mayhaṃ gandho mayhaṃ raso mayhaṃ phoṭṭhabbo mayhaṃ putto",
  "atk-s0513a2:494_8": "mayhaṃ dhītā mayhaṃ dāsadāsiparicchedo mayhaṃ hiraññasuvaṇṇa’nti taṇhāvasena upabhogavasena",
  "atk-s0513a2:494_9": "mā gaṇhittha, ekakovesa satto tīsu bhavesu parivattatī”ti. Evaṃ buddhalīlāya mahājanassa",
  "atk-s0513a2:494_10": "ovādamadāsi, so ovādo sakalajambudīpaṃ pattharitvā saṭṭhimattāni vassasahassāni aṭṭhāsi.",
  "atk-s0513a2:494_11": "Mahājano bodhisattassa ovāde ṭhatvā dānādīni puññāni katvā āyupariyosāne saggapuraṃ",
  "atk-s0513a2:494_12": "pūresi, bodhisattopi tatheva puññāni katvā saggapuraṃ pūresi.",
  "atk-s0513a2:495_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:495_1": "so kulaputto sotāpattiphale patiṭṭhāsi. “Tadā kacchapo ānando ahosi, kumbhakāro pana ahameva ahosi”nti.",
  "atk-s0513a2:496": "Kacchapajātakavaṇṇanā aṭṭhamā.",
  "atk-s0513a2:498": "[179] 9. Satadhammajātakavaṇṇanā",
  "atk-s0513a2:499_0": "Tañca appanti idaṃ satthā jetavane viharanto ekavīsatividhaṃ anesanaṃ ārabbha kathesi.",
  "atk-s0513a2:499_1": "Ekasmiñhi kāle bahū bhikkhū vejjakammena dūtakammena pahiṇakammena jaṅghapesanikena",
  "atk-s0513a2:499_2": "piṇḍapaṭipiṇḍenāti evarūpāya ekavīsatividhāya anesanāya jīvikaṃ kappesuṃ. Sā sāketajātake",
  "atk-s0513a2:499_3": "āvibhavissati. Satthā tesaṃ tathā jīvikakappanabhāvaṃ ñatvā “etarahi kho bahū bhikkhū",
  "atk-s0513a2:499_4": "anesanāya jīvikaṃ kappenti, te pana evaṃ jīvikaṃ kappetvā yakkhattabhāvā petattabhāvā",
  "atk-s0513a2:499_5": "na muccissanti, dhuragoṇā hutvāva nibbattissanti, niraye paṭisandhiṃ gaṇhissanti,",
  "atk-s0513a2:499_6": "etesaṃ hitatthāya sukhatthāya attajjhāsayaṃ sakapaṭibhānaṃ ekaṃ dhammadesanaṃ kathetuṃ",
  "atk-s0513a2:499_7": "vaṭṭatī”ti bhikkhusaṅghaṃ sannipātāpetvā “na, bhikkhave, ekavīsatividhāya anesanāya",
  "atk-s0513a2:499_8": "paccayā uppādetabbā. Anesanāya hi uppanno piṇḍapāto ādittalohaguḷasadiso halāhalavisūpamo.",
  "atk-s0513a2:499_9": "Anesanā hi nāmesā buddhapaccekabuddhasāvakehi garahitabbā paṭikuṭṭhā. Anesanāya uppannaṃ",
  "atk-s0513a2:499_10": "piṇḍapātaṃ bhuñjantassa hi hāso vā somanassaṃ vā natthi. Evaṃ uppanno hi piṇḍapāto",
  "atk-s0513a2:499_11": "mama sāsane caṇḍālassa ucchiṭṭhabhojanasadiso, tassa paribhogo satadhammamāṇavassa",
  "atk-s0513a2:499_12": "caṇḍālucchiṭṭhabhattaparibhogo viya hotī”ti vatvā atītaṃ āhari.",
  "atk-s0513a2:500_0": "Atīte bārāṇasiyaṃ brahmadatte rajjaṃ kārente bodhisatto caṇḍālayoniyaṃ nibbattitvā",
  "atk-s0513a2:500_1": "vayappatto kenacideva karaṇīyena pātheyyataṇḍule ca bhattapuṭañca gahetvā maggaṃ",
  "atk-s0513a2:500_2": "paṭipajji. Tasmiñhi kāle bārāṇasiyaṃ eko māṇavo atthi satadhammo nāma udiccabrāhmaṇamahāsālakule",
  "atk-s0513a2:500_3": "nibbatto. Sopi kenacideva karaṇīyena taṇḍule ca bhattapuṭañca agahetvāva maggaṃ paṭipajji,",
  "atk-s0513a2:500_4": "te ubhopi mahāmagge samāgacchiṃsu. Māṇavo bodhisattaṃ “kiṃjātikosī”ti pucchi. So",
  "atk-s0513a2:500_5": "“ahaṃ caṇḍālo”ti vatvā “tvaṃ kiṃjātikosī”ti māṇavaṃ pucchi. “Udiccabrāhmaṇo aha”nti.",
  "atk-s0513a2:500_6": "“Sādhu gacchāmā”ti te ubhopi maggaṃ agamaṃsu. Bodhisatto pātarāsavelāya udakaphāsukaṭṭhāne",
  "atk-s0513a2:500_7": "nisīditvā hatthe dhovitvā bhattapuṭaṃ mocetvā “māṇava, bhattaṃ bhuñjāhī”ti āha. “Natthi,",
  "atk-s0513a2:500_8": "are caṇḍāla, mama bhattena attho”ti. Bodhisatto “sādhū”ti puṭakabhattaṃ ucchiṭṭhaṃ",
  "atk-s0513a2:500_9": "akatvāva attano yāpanamattaṃ aññasmiṃ paṇṇe pakkhipitvā puṭakabhattaṃ bandhitvā ekamante",
  "atk-s0513a2:500_10": "ṭhapetvā bhuñjitvā pānīyaṃ pivitvā dhotahatthapādo taṇḍule ca sesabhattañca ādāya",
  "atk-s0513a2:500_11": "“gacchāma, māṇavā”ti maggaṃ paṭipajji.",
  "atk-s0513a2:501_0": "Te sakaladivasaṃ gantvā sāyaṃ ubhopi ekasmiṃ udakaphāsukaṭṭhāne nhatvā paccuttariṃsu.",
  "atk-s0513a2:501_1": "Bodhisatto phāsukaṭṭhāne nisīditvā bhattapuṭaṃ mocetvā māṇavaṃ anāpucchitvā bhuñjituṃ",
  "atk-s0513a2:501_2": "ārabhi. Māṇavo sakaladivasaṃ maggagamanena kilanto chātajjhatto “sace me bhattaṃ",
  "atk-s0513a2:501_3": "dassati, bhuñjissāmī”ti olokento aṭṭhāsi. Itaro kiñci avatvā bhuñjateva. Māṇavo cintesi",
  "atk-s0513a2:501_4": "– “ayaṃ caṇḍālo mayhaṃ avatvāva sabbaṃ bhuñjati nippīḷetvāpi taṃ gahetvā upari ucchiṭṭhabhattaṃ",
  "atk-s0513a2:501_5": "chaḍḍetvā sesaṃ bhuñjituṃ vaṭṭatī”ti. So tathā katvā ucchiṭṭhabhattaṃ bhuñji. Athassa",
  "atk-s0513a2:501_6": "bhuttamattasseva “mayā attano jātigottakulapadesānaṃ ananucchavikaṃ kataṃ, caṇḍālassa",
  "atk-s0513a2:501_7": "nāma me ucchiṭṭhabhattaṃ bhutta”nti balavavippaṭisāro uppajji, tāvadevassa salohitaṃ",
  "atk-s0513a2:501_8": "bhattaṃ mukhato uggacchi. So “appamattakassa vata me kāraṇā ananucchavikaṃ kammaṃ",
  "atk-s0513a2:501_9": "kata”nti uppannabalavasokatāya paridevamāno paṭhamaṃ gāthamāha –",
  "atk-s0513a2:502": "57.",
  "atk-s0513a2:503": "“Tañca appañca ucchiṭṭhaṃ, tañca kicchena no adā;",
  "atk-s0513a2:504": "Sohaṃ brāhmaṇajātiko, yaṃ bhuttaṃ tampi uggata”nti.",
  "atk-s0513a2:505_0": "Tatrāyaṃ saṅkhepattho – yaṃ mayā bhuttaṃ, taṃ appañca ucchiṭṭhañca, tañca so caṇḍālo",
  "atk-s0513a2:505_1": "na attano ruciyā maṃ adāsi, atha kho nippīḷiyamāno kicchena kasirena adāsi, sohaṃ",
  "atk-s0513a2:505_2": "parisuddhabrāhmaṇajātiko, teneva me yaṃ bhuttaṃ, tampi saddhiṃ lohitena uggatanti.",
  "atk-s0513a2:506": "Evaṃ māṇavo paridevitvā “kiṃ dāni me evarūpaṃ ananucchavikaṃ kammaṃ katvā jīvitenā”ti araññaṃ pavisitvā kassaci attānaṃ adassetvāva anāthamaraṇaṃ patto.",
  "atk-s0513a2:507_0": "Satthā imaṃ atītaṃ dassetvā “seyyathāpi, bhikkhave, satadhammamāṇavassa taṃ caṇḍālucchiṭṭhakaṃ",
  "atk-s0513a2:507_1": "bhuñjitvā attano ayuttabhojanassa bhuttattā neva hāso, na somanassaṃ uppajji, evameva",
  "atk-s0513a2:507_2": "yo imasmiṃ sāsane pabbajito anesanāya jīvikaṃ kappento tathāladdhapaccayaṃ paribhuñjati,",
  "atk-s0513a2:507_3": "tassa buddhapaṭikuṭṭhagarahitajīvitabhāvato neva hāso, na somanassaṃ uppajjatī”ti",
  "atk-s0513a2:507_4": "vatvā abhisambuddho hutvā dutiyaṃ gāthamāha –",
  "atk-s0513a2:508": "58.",
  "atk-s0513a2:509": "“Evaṃ dhammaṃ niraṃkatvā, yo adhammena jīvati;",
  "atk-s0513a2:510": "Satadhammova lābhena, laddhenapi na nandatī”ti.",
  "atk-s0513a2:511_0": "Tattha dhammanti ājīvapārisuddhisīladhammaṃ. Niraṃkatvāti nīharitvā chaḍḍetvā. Adhammenāti",
  "atk-s0513a2:511_1": "ekavīsatiyā anesanasaṅkhātena micchājīvena. Satadhammoti tassa nāmaṃ, “santadhammo”tipi",
  "atk-s0513a2:511_2": "pāṭho. Na nandatīti yathā satadhammo māṇavo “caṇḍālucchiṭṭhakaṃ me laddha”nti tena",
  "atk-s0513a2:511_3": "lābhena na nandati, evaṃ imasmimpi sāsane pabbajito kulaputto anesanāya laddhalābhaṃ",
  "atk-s0513a2:511_4": "paribhuñjanto na nandati na tussati, “buddhagarahitajīvikāya jīvāmī”ti domanassappatto",
  "atk-s0513a2:511_5": "hoti. Tasmā anesanāya jīvikaṃ kappentassa satadhammamāṇavasseva araññaṃ pavisitvā",
  "atk-s0513a2:511_6": "anāthamaraṇaṃ marituṃ varanti.",
  "atk-s0513a2:512_0": "Evaṃ satthā imaṃ dhammadesanaṃ desetvā saccāni pakāsetvā jātakaṃ samodhānesi, saccapariyosāne",
  "atk-s0513a2:512_1": "bahū bhikkhū sotāpattiphalādīni pāpuṇiṃsu. “Tadā māṇavo ānando ahosi, ahameva caṇḍālaputto ahosi”nti.",
  "atk-s0513a2:513": "Satadhammajātakavaṇṇanā navamā.",
  "atk-s0513a2:515": "[180] 10. Duddadajātakavaṇṇanā",
  "atk-s0513a2:516_0": "Duddadaṃ dadamānānanti idaṃ satthā jetavane viharanto gaṇadānaṃ ārabbha kathesi.",
  "atk-s0513a2:516_1": "Sāvatthiyaṃ kira dve sahāyakā kuṭumbiyaputtā chandakaṃ saṃharitvā sabbaparikkhāradānaṃ",
  "atk-s0513a2:516_2": "sajjetvā buddhappamukhaṃ bhikkhusaṅghaṃ nimantetvā sattāhaṃ mahādānaṃ pavattetvā",
  "atk-s0513a2:516_3": "sattame divase sabbaparikkhāre adaṃsu. Tesu gaṇajeṭṭhako satthāraṃ vanditvā ekamantaṃ",
  "atk-s0513a2:516_4": "nisīditvā “bhante, imasmiṃ dāne bahudāyakāpi atthi appadāyakāpi, tesaṃ sabbesampi",
  "atk-s0513a2:516_5": "‘idaṃ dānaṃ mahapphalaṃ hotū”’ti dānaṃ niyyādesi. Satthā “tumhehi kho upāsakā buddhappamukhassa",
  "atk-s0513a2:516_6": "bhikkhusaṅghassa dānaṃ datvā evaṃ niyyādentehi mahākammaṃ kataṃ, porāṇakapaṇḍitāpi",
  "atk-s0513a2:516_7": "dānaṃ datvā evameva niyyādiṃsū”ti vatvā tena yācito atītaṃ āhari.",
  "atk-s0513a2:517_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā",
  "atk-s0513a2:517_1": "vayappatto takkasilāyaṃ sabbasippāni uggaṇhitvā gharāvāsaṃ pahāya isipabbajjaṃ pabbajitvā",
  "atk-s0513a2:517_2": "gaṇasatthā hutvā himavantapadese ciraṃ vasitvā loṇambilasevanatthāya janapadacārikaṃ",
  "atk-s0513a2:517_3": "caramāno bārāṇasiṃ patvā rājuyyāne vasitvā punadivase dvāragāme saparivāro bhikkhāya",
  "atk-s0513a2:517_4": "cari. Manussā bhikkhaṃ adaṃsu. Punadivase bārāṇasiyaṃ cari, manussā sampiyāyamānā",
  "atk-s0513a2:517_5": "bhikkhaṃ datvā gaṇabandhanena chandakaṃ saṃharitvā dānaṃ sajjetvā isigaṇassa mahādānaṃ",
  "atk-s0513a2:517_6": "pavattayiṃsu. Dānapariyosāne gaṇajeṭṭhako evameva vatvā imināva niyāmena dānaṃ niyyādesi.",
  "atk-s0513a2:517_7": "Bodhisatto “āvuso, cittappasāde sati appakaṃ nāma dānaṃ natthī”ti vatvā anumodanaṃ",
  "atk-s0513a2:517_8": "karonto imā gāthā avoca –",
  "atk-s0513a2:518": "59.",
  "atk-s0513a2:519": "“Duddadaṃ dadamānānaṃ, dukkaraṃ kamma kubbataṃ;",
  "atk-s0513a2:520": "Asanto nānukubbanti, sataṃ dhammo durannayo.",
  "atk-s0513a2:521": "60.",
  "atk-s0513a2:522": "“Tasmā satañca asataṃ, nānā hoti ito gati;",
  "atk-s0513a2:523": "Asanto nirayaṃ yanti, santo saggaparāyaṇā”ti.",
  "atk-s0513a2:524_0": "Tattha duddadanti dānaṃ nāma lobhadosavasikehi apaṇḍitehi dātuṃ na sakkā, tasmā “duddada”nti",
  "atk-s0513a2:524_1": "vuccati. Taṃ dadamānānaṃ. Dukkaraṃ kamma kubbatanti tadeva dānakammaṃ sabbehi kātuṃ",
  "atk-s0513a2:524_2": "na sakkāti dukkaraṃ. Taṃ kurumānānaṃ. Asantoti apaṇḍitā bālā. Nānukubbantīti taṃ",
  "atk-s0513a2:524_3": "kammaṃ nānukaronti. Sataṃ dhammoti paṇḍitānaṃ sabhāvo. Dānaṃ sandhāyetaṃ vuttaṃ.",
  "atk-s0513a2:524_4": "Durannayoti phalasambandhavasena dujjāno, evarūpassa dānassa evarūpo phalavipāko",
  "atk-s0513a2:524_5": "hotīti duranubodho. Apica durannayoti duradhigamo, apaṇḍitehi dānaṃ datvā dānaphalaṃ",
  "atk-s0513a2:524_6": "nāma laddhuṃ na sakkātipi attho. Nānā hoti ito gatīti ito cavitvā paralokaṃ gacchantānaṃ",
  "atk-s0513a2:524_7": "paṭisandhiggahaṇaṃ nānā hoti. Asanto nirayaṃ yantīti apaṇḍitā dussīlā dānaṃ adatvā",
  "atk-s0513a2:524_8": "sīlaṃ arakkhitvā nirayaṃ gacchanti. Santo saggaparāyaṇāti paṇḍitā pana dānaṃ datvā",
  "atk-s0513a2:524_9": "sīlaṃ rakkhitvā uposathakammaṃ karitvā tīṇi sucaritāni pūretvā saggaparāyaṇā honti,",
  "atk-s0513a2:524_10": "mahantaṃ saggasukhasampattiṃ anubhavantīti.",
  "atk-s0513a2:525": "Evaṃ bodhisatto anumodanaṃ katvā cattāro vassike māse tattheva vasitvā vassātikkame himavantaṃ gantvā jhānaṃ nibbattetvā aparihīnajjhāno brahmalokūpago ahosi.",
  "atk-s0513a2:526": "Satthā imaṃ dhammadesanaṃ āharitvā jātakaṃ samodhānesi – “tadā isigaṇo buddhaparisā ahosi, gaṇasatthā pana ahameva ahosi”nti.",
  "atk-s0513a2:527": "Duddadajātakavaṇṇanā dasamā.",
  "atk-s0513a2:528": "Kalyāṇavaggo tatiyo.",
  "atk-s0513a2:529": "Tassuddānaṃ –",
  "atk-s0513a2:530": "Kalyāṇadhammaṃ daddaraṃ, makkaṭi dubbhimakkaṭaṃ;",
  "atk-s0513a2:531": "Ādiccupaṭṭhānañceva, kaḷāyamuṭṭhi tindukaṃ;",
  "atk-s0513a2:532": "Kacchapaṃ satadhammañca, duddadanti ca te dasa.",
  "atk-s0513a2:533": "4. Asadisavaggo",
  "atk-s0513a2:535": "[181] 1. Asadisajātakavaṇṇanā",
  "atk-s0513a2:536_0": "Dhanuggaho asadisoti idaṃ satthā jetavane viharanto mahābhinikkhamanaṃ ārabbha kathesi.",
  "atk-s0513a2:536_1": "Ekadivasañhi bhikkhū dhammasabhāyaṃ sannisinnā bhagavato mahānikkhamapāramiṃ vaṇṇentā",
  "atk-s0513a2:536_2": "nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:536_3": "pucchitvā “imāya nāmā”ti vutte “na, bhikkhave, tathāgato idāneva mahābhinikkhamanaṃ",
  "atk-s0513a2:536_4": "nikkhanto, pubbepi setacchattaṃ pahāya nikkhantoyevā”ti vatvā atītaṃ āhari.",
  "atk-s0513a2:537_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a2:537_1": "paṭisandhiṃ gaṇhi, tassa sotthinā jātassa nāmaggahaṇadivase “asadisakumāro”ti nāmaṃ",
  "atk-s0513a2:537_2": "akaṃsu. Athassa ādhāvitvā paridhāvitvā vicaraṇakāle añño puññavā satto deviyā kucchimhi",
  "atk-s0513a2:537_3": "paṭisandhiṃ gaṇhi, tassa sotthinā jātassa nāmaggahaṇadivase “brahmadattakumāro”ti",
  "atk-s0513a2:537_4": "nāmaṃ akaṃsu. Tesu bodhisatto soḷasavassakāle takkasilaṃ gantvā disāpāmokkhassa ācariyassa",
  "atk-s0513a2:537_5": "santike tayo vede aṭṭhārasa ca sippāni uggaṇhitvā tesu issāsasippe asadiso hutvā",
  "atk-s0513a2:537_6": "bārāṇasiṃ paccāgami. Rājā kālaṃ karonto “asadisakumārassa rajjaṃ datvā brahmadattassa",
  "atk-s0513a2:537_7": "oparajjaṃ dethā”ti vatvā kālamakāsi. Tasmiṃ kālakate bodhisatto attano rajje dīyamāne",
  "atk-s0513a2:537_8": "“na mayhaṃ rajjenattho”ti paṭikkhipi, brahmadattaṃ rajje abhisiñciṃsu. Bodhisatto",
  "atk-s0513a2:537_9": "“mayhaṃ rajjena attho natthī”ti kiñcipi na icchi, kaniṭṭhe rajjaṃ kārente pakatiyā",
  "atk-s0513a2:537_10": "vasanākāreneva vasi. Rājapādamūlikā “asadisakumāro rajjaṃ patthetī”ti vatvā rañño",
  "atk-s0513a2:537_11": "santike bodhisattaṃ paribhindiṃsu. Sopi tesaṃ vacanaṃ gahetvā paribhinnacitto “bhātaraṃ",
  "atk-s0513a2:537_12": "me gaṇhathā”ti manusse payojesi.",
  "atk-s0513a2:538_0": "Atheko bodhisattassa atthacarako taṃ kāraṇaṃ bodhisattassa ārocesi. Bodhisatto kaniṭṭhabhātikassa",
  "atk-s0513a2:538_1": "kujjhitvā nagarā nikkhamitvā aññaṃ raṭṭhaṃ gantvā “eko dhanuggaho āgantvā rājadvāre",
  "atk-s0513a2:538_2": "ṭhito”ti rañño ārocāpesi. Rājā “kittakaṃ bhogaṃ icchasī”ti pucchi. “Ekasaṃvaccharena",
  "atk-s0513a2:538_3": "satasahassa”nti. “Sādhu āgacchatū”ti. Atha naṃ āgantvā samīpe ṭhitaṃ pucchi – “tvaṃ",
  "atk-s0513a2:538_4": "dhanaggahosī”ti? “Āma, devā”ti. “Sādhu maṃ upaṭṭhahassū”ti. So tato paṭṭhāya rājānaṃ",
  "atk-s0513a2:538_5": "upaṭṭhahi. Tassa paribbayaṃ dīyamānaṃ disvā “atibahuṃ labhatī”ti porāṇakadhanuggahā",
  "atk-s0513a2:538_6": "ujjhāyiṃsu. Athekadivasaṃ rājā uyyānaṃ gantvā maṅgalasilāpaṭṭasamīpe sāṇipākāraṃ",
  "atk-s0513a2:538_7": "parikkhipāpetvā ambarukkhamūle mahāsayane nipanno uddhaṃ olokento rukkhagge ekaṃ",
  "atk-s0513a2:538_8": "ambapiṇḍiṃ disvā “imaṃ na sakkā abhiruhitvā gaṇhitu”nti dhanuggahe pakkosāpetvā “imaṃ",
  "atk-s0513a2:538_9": "ambapiṇḍiṃ sarena chinditvā pātetuṃ sakkhissathā”ti āha. Na taṃ, deva, amhākaṃ garu,",
  "atk-s0513a2:538_10": "devena pana no bahuvāre kammaṃ diṭṭhapubbaṃ, adhunāgato dhanuggaho amhehi bahutaraṃ",
  "atk-s0513a2:538_11": "labhati, taṃ pātāpethāti.",
  "atk-s0513a2:539_0": "Rājā bodhisattaṃ pakkosāpetvā “sakkhissasi, tāta, etaṃ pātetu”nti pucchi. “Āma, mahārāja,",
  "atk-s0513a2:539_1": "ekaṃ okāsaṃ labhamāno sakkhissāmī”ti. “Katarokāsa”nti? “Tumhākaṃ sayanassa antokāsa”nti.",
  "atk-s0513a2:539_2": "Rājā sayanaṃ harāpetvā okāsaṃ kāresi. Bodhisattassa hatthe dhanu natthi, nivāsanantare",
  "atk-s0513a2:539_3": "dhanuṃ sannayhitvā vicarati, tasmā “sāṇiṃ laddhuṃ vaṭṭatī”ti āha. Rājā “sādhū”ti",
  "atk-s0513a2:539_4": "sāṇiṃ āharāpetvā parikkhipāpesi. Bodhisatto antosāṇiṃ pavisitvā uparinivatthaṃ setavatthaṃ",
  "atk-s0513a2:539_5": "haritvā ekaṃ rattapaṭaṃ nivāsetvā kacchaṃ bandhitvā ekaṃ rattapaṭaṃ udare bandhitvā",
  "atk-s0513a2:539_6": "pasibbakato sandhiyuttaṃ khaggaṃ nīharitvā vāmapasse sannayhitvā suvaṇṇakañcukaṃ",
  "atk-s0513a2:539_7": "paṭimuñcitvā cāpanāḷiṃ piṭṭhiyaṃ sannayhitvā sandhiyuttameṇḍakamahādhanuṃ ādāya pavāḷavaṇṇaṃ",
  "atk-s0513a2:539_8": "jiyaṃ āropetvā uṇhīsaṃ sīse paṭimuñcitvā tikhiṇakhurappaṃ nakhehi parivattayamāno",
  "atk-s0513a2:539_9": "sāṇiṃ dvidhā katvā pathaviṃ phāletvā alaṅkatanāgakumāro viya nikkhamitvā sarakhipanaṭṭhānaṃ",
  "atk-s0513a2:539_10": "gantvā khurappaṃ sannayhitvā rājānaṃ āha – “kiṃ, mahārāja, etaṃ ambapiṇḍiṃ uddhaṃ",
  "atk-s0513a2:539_11": "ārohanakaṇḍena pātemi, udāhu adho orohanakaṇḍenā”ti. “Tāta, bahū mayā ārohanakaṇḍena",
  "atk-s0513a2:539_12": "pātentā diṭṭhapubbā, orohanakaṇḍena pana pātentā mayā na diṭṭhapubbā, orohanakaṇḍena",
  "atk-s0513a2:539_13": "pātehī”ti. “Mahārāja, idaṃ kaṇḍaṃ dūraṃ ārohissati, yāva cātumahārājikabhavanaṃ,",
  "atk-s0513a2:539_14": "tāva gantvā sayaṃ orohissati, yāvassa orohanaṃ, tāva tumhehi adhivāsetuṃ vaṭṭatī”ti.",
  "atk-s0513a2:539_15": "Rājā “sādhū”ti sampaṭicchi.",
  "atk-s0513a2:540_0": "Atha naṃ puna āha – “mahārāja, idaṃ kaṇḍaṃ pana ārohamānaṃ ambapiṇḍivaṇṭaṃ yāvamajjhaṃ",
  "atk-s0513a2:540_1": "kantamānaṃ ārohissati, orohamānaṃ kesaggamattampi ito vā etto vā agantvā ujuññeva",
  "atk-s0513a2:540_2": "patitvā ambapiṇḍiṃ gahetvā otarissati, passa, mahārājā”ti vegaṃ janetvā kaṇḍaṃ khipi.",
  "atk-s0513a2:540_3": "Taṃ kaṇḍaṃ ambapiṇḍivaṇṭaṃ yāvamajjhaṃ kantamānaṃ abhiruhi. Bodhisatto “idāni taṃ",
  "atk-s0513a2:540_4": "kaṇḍaṃ yāva cātumahārājikabhavanaṃ gataṃ bhavissatī”ti ñatvā paṭhamaṃ khittakaṇḍato",
  "atk-s0513a2:540_5": "adhikataraṃ vegaṃ janetvā aññaṃ kaṇḍaṃ khipi, taṃ gantvā purimakaṇḍapuṅkhe paharitvā",
  "atk-s0513a2:540_6": "nivattitvā sayaṃ tāvatiṃsabhavanaṃ abhiruhi. Tattha naṃ devatā aggahesuṃ, nivattanakaṇḍassa",
  "atk-s0513a2:540_7": "vātachinnasaddo asanisaddo viya ahosi. Mahājanena “kiṃ eso saddo”ti vutte bodhisatto",
  "atk-s0513a2:540_8": "“nivattanakaṇḍassa saddo”ti vatvā attano attano sarīre kaṇḍassa patanabhāvaṃ ñatvā",
  "atk-s0513a2:540_9": "bhītatasitaṃ mahājanaṃ “mā bhāyitthā”ti samassāsetvā “kaṇḍassa bhūmiyaṃ patituṃ na",
  "atk-s0513a2:540_10": "dassāmī”ti āha. Kaṇḍaṃ otaramānaṃ kesaggamattampi ito vā etto vā agantvā ujuññeva",
  "atk-s0513a2:540_11": "patitvā ambapiṇḍiṃ chindi. Bodhisatto ambapiṇḍiyā ca kaṇḍassa ca bhūmiyaṃ patituṃ",
  "atk-s0513a2:540_12": "adatvā ākāseyeva sampaṭicchanto ekena hatthena ambapiṇḍiṃ, ekena hatthena kaṇḍaṃ",
  "atk-s0513a2:540_13": "aggahesi. Mahājano taṃ acchariyaṃ disvā “na no evarūpaṃ diṭṭhapubba”nti mahāpurisaṃ",
  "atk-s0513a2:540_14": "pasaṃsati unnadati apphoṭeti aṅguliyo vidhūnati, celukkhepasahassāni pavatteti. Rājaparisāya",
  "atk-s0513a2:540_15": "tuṭṭhapahaṭṭhāya bodhisattassa dinnadhanaṃ koṭimattaṃ ahosi. Rājāpissa dhanavassaṃ",
  "atk-s0513a2:540_16": "vassento viya bahuṃ dhanaṃ mahantañca yasaṃ adāsi.",
  "atk-s0513a2:541_0": "Evaṃ bodhisatte tena raññā sakkate garukate tattha vasante “asadisakumāro kira bārāṇasiyaṃ",
  "atk-s0513a2:541_1": "natthī”ti satta rājāno āgantvā bārāṇasinagaraṃ parivāretvā “rajjaṃ vā detu yuddhaṃ",
  "atk-s0513a2:541_2": "vā”ti rañño paṇṇaṃ pesesuṃ. Rājā maraṇabhayabhīto “kuhiṃ me bhātā vasatī”ti pucchitvā",
  "atk-s0513a2:541_3": "“ekaṃ sāmantarājānaṃ upaṭṭhahatī”ti sutvā “mama bhātike anāgacchante mayhaṃ jīvitaṃ",
  "atk-s0513a2:541_4": "natthi, gacchatha tassa mama vacanena pāde vanditvā khamāpetvā gaṇhitvā āgacchathā”ti",
  "atk-s0513a2:541_5": "dūte pāhesi. Te gantvā bodhisattassa taṃ pavattiṃ ārocesuṃ. Bodhisatto taṃ rājānaṃ",
  "atk-s0513a2:541_6": "āpucchitvā bārāṇasiṃ paccāgantvā rājānaṃ “mā bhāyī”ti samassāsetvā kaṇḍe akkharāni",
  "atk-s0513a2:541_7": "chinditvā “ahaṃ asadisakumāro āgato, aññaṃ ekakaṇḍaṃ khipanto sabbesaṃ vo jīvitaṃ",
  "atk-s0513a2:541_8": "harissāmi, jīvitena atthikā palāyantū”ti aṭṭālake ṭhatvā sattannaṃ rājūnaṃ bhuñjantānaṃ",
  "atk-s0513a2:541_9": "kañcanapātimakuleyeva kaṇḍaṃ pātesi. Te akkharāni disvā maraṇabhayabhītā sabbeva",
  "atk-s0513a2:541_10": "palāyiṃsu. Evaṃ mahāsatto khuddakamakkhikāya pivanamattampi lohitaṃ anuppādetvā satta",
  "atk-s0513a2:541_11": "rājāno palāpetvā kaniṭṭhabhātaraṃ apaloketvā kāme pahāya isipabbajjaṃ pabbajitvā",
  "atk-s0513a2:541_12": "abhiññā ca samāpattiyo ca nibbattetvā jīvitapariyosāne brahmalokūpago ahosi.",
  "atk-s0513a2:542": "Satthā “evaṃ, bhikkhave, asadisakumāro satta rājāno palāpetvā vijitasaṅgāmo isipabbajjaṃ pabbajito”ti abhisambuddho hutvā imā gāthā avoca –",
  "atk-s0513a2:543": "61.",
  "atk-s0513a2:544": "“Dhanuggaho asadiso, rājaputto mahabbalo;",
  "atk-s0513a2:545": "Dūrepātī akkhaṇavedhī, mahākāyappadālano.",
  "atk-s0513a2:546": "62.",
  "atk-s0513a2:547": "“Sabbāmitte raṇaṃ katvā, na ca kañci viheṭhayi;",
  "atk-s0513a2:548": "Bhātaraṃ sotthiṃ katvāna, saṃyamaṃ ajjhupāgamī”ti.",
  "atk-s0513a2:549_0": "Tattha asadisoti na kevalaṃ nāmeneva, balavīriyapaññāhipi asadisova. Mahabbaloti",
  "atk-s0513a2:549_1": "kāyabalenapi paññābalenapi mahabbalo. Dūrepātīti yāva cātumahārājikabhavanā tāvatiṃsabhavanā",
  "atk-s0513a2:549_2": "ca kaṇḍaṃ pesetuṃ samatthatāya dūrepātī. Akkhaṇavedhīti avirādhitavedhī. Atha vā",
  "atk-s0513a2:549_3": "akkhaṇā vuccati vijju, yāva ekā vijju niccharati, tāva tenobhāsena sattaṭṭha vāre",
  "atk-s0513a2:549_4": "kaṇḍāni gahetvā vijjhatīti akkhaṇavedhī. Mahākāyappadālanoti mahante kāye padāleti.",
  "atk-s0513a2:549_5": "Cammakāyo, dārukāyo, lohakāyo, ayokāyo, vālikakāyo, udakakāyo, phalakakāyoti ime",
  "atk-s0513a2:549_6": "satta mahākāyā nāma. Tattha añño cammakāyapadālano mahiṃsacammaṃ vinivijjhati, so",
  "atk-s0513a2:549_7": "pana satampi mahiṃsacammānaṃ vinivijjhatiyeva. Añño aṭṭhaṅgulabahalaṃ udumbarapadaraṃ,",
  "atk-s0513a2:549_8": "caturaṅgulabahalaṃ asanapadaraṃ vinivijjhati, so pana phalakasatampi ekato baddhaṃ",
  "atk-s0513a2:549_9": "vinivijjhati, tathā dvaṅgulabahalaṃ tambalohapaṭṭaṃ, aṅgulabahalaṃ ayapaṭṭaṃ. Vālikasakaṭassa",
  "atk-s0513a2:549_10": "badarasakaṭassa palālasakaṭassa vā pacchābhāgena kaṇḍaṃ pavesetvā purebhāgena atipāteti,",
  "atk-s0513a2:549_11": "pakatiyā udake catuusabhaṭṭhānaṃ kaṇḍaṃ peseti, thale aṭṭhausabhanti evaṃ imesaṃ",
  "atk-s0513a2:549_12": "sattannaṃ mahākāyānaṃ padālanato mahākāyappadālano. Sabbāmitteti sabbe amitte. Raṇaṃ",
  "atk-s0513a2:549_13": "katvāti yuddhaṃ katvā palāpesīti attho. Na ca kañci viheṭhayīti ekampi na viheṭhesi.",
  "atk-s0513a2:549_14": "Aviheṭhayantoyeva pana tehi saddhiṃ kaṇḍapesaneneva raṇaṃ katvā. Saṃyamaṃ ajjhupāgamīti",
  "atk-s0513a2:549_15": "sīlasaṃyamaṃ pabbajjaṃ upagato.",
  "atk-s0513a2:550": "Evaṃ satthā imaṃ dhammadesanaṃ āharitvā jātakaṃ samodhānesi – “tadā kaniṭṭhabhātā ānando ahosi, asadisakumāro pana ahameva ahosi”nti.",
  "atk-s0513a2:551": "Asadisajātakavaṇṇanā paṭhamā.",
  "atk-s0513a2:553": "[182] 2. Saṅgāmāvacarajātakavaṇṇanā",
  "atk-s0513a2:554_0": "Saṅgāmāvacaro sūroti idaṃ satthā jetavane viharanto nandattheraṃ ārabbha kathesi.",
  "atk-s0513a2:554_1": "Satthari hi paṭhamagamanena kapilapuraṃ gantvā kaniṭṭhabhātikaṃ nandarājakumāraṃ",
  "atk-s0513a2:554_2": "pabbājetvā kapilapurā nikkhamma anupubbena sāvatthiṃ gantvā viharante āyasmā nando",
  "atk-s0513a2:554_3": "bhagavato pattaṃ ādāya tathāgatena saddhiṃ gehā nikkhamanakāle “nandakumāro kira",
  "atk-s0513a2:554_4": "satthārā saddhiṃ gacchatī”ti sutvā aḍḍhullikhitehi kesehi vātapānantarena oloketvā",
  "atk-s0513a2:554_5": "“tuvaṭaṃ kho, ayyaputta, āgaccheyyāsī”ti idaṃ janapadakalyāṇiyā vuttavacanaṃ anussaranto",
  "atk-s0513a2:554_6": "ukkaṇṭhito anabhirato uppaṇḍuppaṇḍukajāto dhamanisanthatagatto ahosi. Satthā tassa",
  "atk-s0513a2:554_7": "taṃ pavattiṃ ñatvā “yaṃnūnāhaṃ nandaṃ arahatte patiṭṭhāpeyya”nti cintetvā tassa vasanapariveṇaṃ",
  "atk-s0513a2:554_8": "gantvā paññattāsane nisinno “kacci, nanda, imasmiṃ sāsane abhiramasī”ti pucchi. “Bhante,",
  "atk-s0513a2:554_9": "janapadakalyāṇiyā paṭibaddhacitto hutvā nābhiramāmī”ti. “Himavantacārikaṃ gatapubbosi",
  "atk-s0513a2:554_10": "nandā”ti? “Na gatapubbo, bhante”ti. “Tena hi gacchāmā”ti. “Natthi me, bhante, iddhi,",
  "atk-s0513a2:554_11": "katāhaṃ gamissāmī”ti. Satthā “ahaṃ taṃ, nanda, mama iddhibalena nessāmī”ti theraṃ",
  "atk-s0513a2:554_12": "hatthe gahetvā ākāsaṃ pakkhandanto antarāmagge ekasmiṃ jhāmakhette jhāmakhāṇuke nisinnaṃ",
  "atk-s0513a2:554_13": "chinnakaṇṇanāsanaṅguṭṭhaṃ jhāmalomaṃ chinnachaviṃ cammamattaṃ lohitapaliguṇṭhitaṃ",
  "atk-s0513a2:554_14": "ekaṃ paluṭṭhamakkaṭiṃ dassesi – “passasi, nanda, etaṃ makkaṭi”nti. “Āma, bhante”ti.",
  "atk-s0513a2:554_15": "“Suṭṭhu paccakkhaṃ karohī”ti.",
  "atk-s0513a2:555_0": "Atha naṃ gahetvā saṭṭhiyojanikaṃ manosilātalaṃ, anotattadahādayo satta mahāsare,",
  "atk-s0513a2:555_1": "pañca mahānadiyo, suvaṇṇapabbatarajatapabbatamaṇipabbatapaṭimaṇḍitaṃ anekasatarāmaṇeyyakaṃ",
  "atk-s0513a2:555_2": "himavantapabbatañca dassetvā “tāvatiṃsabhavanaṃ te, nanda, diṭṭhapubba”nti pucchitvā",
  "atk-s0513a2:555_3": "“na, diṭṭhapubbaṃ, bhante”ti vutte “ehi, nanda, tāvatiṃsabhavanaṃ te dassayissāmī”ti",
  "atk-s0513a2:555_4": "tattha netvā paṇḍukambalasilāsane nisīdi. Sakko devarājā dvīsu devalokesu devasaṅghena",
  "atk-s0513a2:555_5": "saddhiṃ āgantvā vanditvā ekamantaṃ nisīdi. Aḍḍhatiyakoṭisaṅkhā tassa paricārikā pañcasatā",
  "atk-s0513a2:555_6": "kakuṭapādā devaccharāyopi āgantvā vanditvā ekamantaṃ nisīdiṃsu. Satthā āyasmantaṃ",
  "atk-s0513a2:555_7": "nandaṃ tā pañcasatā accharā kilesavasena punappunaṃ olokāpesi. “Passasi, nanda, imā",
  "atk-s0513a2:555_8": "kakuṭapādiniyo accharāyo”ti? “Āma, bhante”ti. “Kiṃ nu kho etā sobhanti, udāhu janapadakalyāṇī”ti.",
  "atk-s0513a2:555_9": "“Seyyathāpi, bhante, janapadakalyāṇiṃ upanidhāya sā paluṭṭhamakkaṭī, evameva imā",
  "atk-s0513a2:555_10": "upanidhāya janapadakalyāṇī”ti. “Idāni kiṃ karissasi nandā”ti? “Kiṃ kammaṃ katvā,",
  "atk-s0513a2:555_11": "bhante, imā accharā labhantī”ti? “Samaṇadhammaṃ katvā”ti. “Sace me, bhante, imāsaṃ",
  "atk-s0513a2:555_12": "paṭilābhatthāya bhagavā pāṭibhogo hoti, ahaṃ samaṇadhammaṃ karissāmī”ti. “Karohi,",
  "atk-s0513a2:555_13": "nanda, ahaṃ te pāṭibhogo”ti. Evaṃ thero devasaṅghassa majjhe tathāgataṃ pāṭibhogaṃ",
  "atk-s0513a2:555_14": "gahetvā “mā, bhante, atipapañcaṃ karotha, etha gacchāma, ahaṃ samaṇadhammaṃ karissāmī”ti",
  "atk-s0513a2:555_15": "āha. Satthā taṃ ādāya jetavanameva paccāgami. Thero samaṇadhammaṃ kātuṃ ārabhi.",
  "atk-s0513a2:556_0": "Satthā dhammasenāpatiṃ āmantetvā “sāriputta, mayhaṃ kaniṭṭhabhātā nando tāvatiṃsadevaloke",
  "atk-s0513a2:556_1": "devasaṅghassa majjhe devaccharānaṃ kāraṇā maṃ pāṭibhogaṃ aggahesī”ti tassa ācikkhi.",
  "atk-s0513a2:556_2": "Etenupāyena mahāmoggallānattherassa mahākassapattherassa anuruddhattherassa dhammabhaṇḍāgārikaānandattherassāti",
  "atk-s0513a2:556_3": "asītiyā mahāsāvakānaṃ yebhuyyena ca sesabhikkhūnaṃ ācikkhi. Dhammasenāpati sāriputtatthero",
  "atk-s0513a2:556_4": "nandattheraṃ upasaṅkamitvā “saccaṃ kira tvaṃ, āvuso nanda, tāvatiṃsadevaloke devasaṅghassa",
  "atk-s0513a2:556_5": "majjhe ‘devaccharā labhanto samaṇadhammaṃ karissāmī’ti dasabalaṃ pāṭibhogaṃ gaṇhī”ti",
  "atk-s0513a2:556_6": "vatvā “nanu evaṃ sante tava brahmacariyavāso mātugāmasannissito kilesasannissito,",
  "atk-s0513a2:556_7": "tassa te itthīnaṃ atthāya samaṇadhammaṃ karontassa bhatiyā kammaṃ karontena kammakārakena",
  "atk-s0513a2:556_8": "saddhiṃ kiṃ nānākaraṇa”nti theraṃ lajjāpesi nittejaṃ akāsi. Etenupāyena sabbepi asītimahāsāvakā",
  "atk-s0513a2:556_9": "avasesabhikkhū ca taṃ āyasmantaṃ nandaṃ lajjāpayiṃsu.",
  "atk-s0513a2:557_0": "So “ayuttaṃ vata me kata”nti hiriyā ca ottappena ca vīriyaṃ daḷhaṃ paggaṇhitvā vipassanaṃ",
  "atk-s0513a2:557_1": "vaḍḍhetvā arahattaṃ patvā satthāraṃ upasaṅkamitvā “ahaṃ, bhante, bhagavato paṭissavaṃ",
  "atk-s0513a2:557_2": "muñcāmī”ti āha. Satthāpi “yadā tvaṃ, nanda, arahattaṃ patto, tadāyevāhaṃ paṭissavā",
  "atk-s0513a2:557_3": "mutto”ti āha. Etamatthaṃ viditvā dhammasabhāyaṃ bhikkhū kathaṃ samuṭṭhāpesuṃ – “yāva",
  "atk-s0513a2:557_4": "ovādakkhamo cāyaṃ, āvuso, nandatthero ekovādeneva hirottappaṃ paccupaṭṭhapetvā samaṇadhammaṃ",
  "atk-s0513a2:557_5": "katvā arahattaṃ patto”ti. Satthā āgantvā “kāya nuttha, bhikkhave, etarahi kathāya",
  "atk-s0513a2:557_6": "sannisinnā”ti pucchitvā “imāya nāmā”ti vutte “na, bhikkhave, idāneva, pubbepi nando",
  "atk-s0513a2:557_7": "ovādakkhamoyevā”ti vatvā atītaṃ āhari.",
  "atk-s0513a2:558_0": "Atīte bārāṇasiyaṃ brahmadatte rajjaṃ kārente bodhisatto hatthācariyakule nibbattitvā",
  "atk-s0513a2:558_1": "vayappatto hatthācariyasippe nipphattiṃ patto ekaṃ bārāṇasirañño sapattarājānaṃ upaṭṭhāsi.",
  "atk-s0513a2:558_2": "So tassa maṅgalahatthiṃ susikkhitaṃ katvā sikkhāpesi. So rājā “bārāṇasirajjaṃ gaṇhissāmī”ti",
  "atk-s0513a2:558_3": "bodhisattaṃ gahetvā maṅgalahatthiṃ āruyha mahatiyā senāya bārāṇasiṃ gantvā parivāretvā",
  "atk-s0513a2:558_4": "“rajjaṃ vā detu yuddhaṃ vā”ti rañño paṇṇaṃ pesesi. Brahmadatto “yuddhaṃ dassāmī”ti",
  "atk-s0513a2:558_5": "pākāradvāraṭṭālakagopuresu balakāyaṃ āropetvā yuddhaṃ adāsi. Sapattarājā maṅgalahatthiṃ",
  "atk-s0513a2:558_6": "vammena chādetvā sayampi vammaṃ paṭimuñcitvā hattikkhandhavaragato tikhiṇaṃ aṅkusaṃ",
  "atk-s0513a2:558_7": "ādāya “nagaraṃ bhinditvā paccāmittaṃ jīvitakkhayaṃ pāpetvā rajjaṃ hatthagataṃ karissāmī”ti",
  "atk-s0513a2:558_8": "hatthiṃ nagarābhimukhaṃ pesesi. So uṇhakalalāni ceva yantapāsāṇe ca nānappakārāni",
  "atk-s0513a2:558_9": "ca paharaṇāni vissajjente disvā maraṇabhayabhīto upasaṅkamituṃ asakkonto paṭikkami.",
  "atk-s0513a2:558_10": "Atha naṃ hatthācariyo upasaṅkamitvā “tāta, tvaṃ sūro saṅgāmāvacaro, evarūpe ṭhāne",
  "atk-s0513a2:558_11": "paṭikkamanaṃ nāma tuyhaṃ nānucchavika”nti vatvā hatthiṃ ovadanto imā gāthā avoca –",
  "atk-s0513a2:559": "63.",
  "atk-s0513a2:560": "“Saṅgāmāvacaro sūro, balavā iti vissuto;",
  "atk-s0513a2:561": "Kiṃ nu toraṇamāsajja, paṭikkamasi kuñjara.",
  "atk-s0513a2:562": "64.",
  "atk-s0513a2:563": "“Omadda khippaṃ palighaṃ, esikāni ca abbaha;",
  "atk-s0513a2:564": "Toraṇāni ca madditvā, khippaṃ pavisa kuñjarā”ti.",
  "atk-s0513a2:565_0": "Tattha iti vissutoti, tāta, tvaṃ pavattasampahāraṃ saṅgāmaṃ madditvā avacaraṇato",
  "atk-s0513a2:565_1": "saṅgāmāvacaro, thirahadayatāya sūro, thāmasampattiyā balavāti evaṃ vissuto paññāto",
  "atk-s0513a2:565_2": "pākaṭo. Toraṇamāsajjāti nagaradvārasaṅkhātaṃ toraṇaṃ patvā. Paṭikkamasīti kiṃ nu",
  "atk-s0513a2:565_3": "kho osakkasi, kena kāraṇena nivattasīti vadati. Omaddāti avamadda adho pātaya. Esikāni",
  "atk-s0513a2:565_4": "ca abbahāti nagaradvāre soḷasaratanaṃ aṭṭharatanaṃ bhūmiyaṃ pavesetvā niccalaṃ katvā",
  "atk-s0513a2:565_5": "nikhātā esikatthambhā honti, te khippaṃ uddhara luñcāhīti āṇāpeti. Toraṇāni ca madditvāti",
  "atk-s0513a2:565_6": "nagaradvārassa piṭṭhasaṅghāṭe madditvā. Khippaṃ pavisāti sīghaṃ nagaraṃ pavisa. Kuñjarāti nāgaṃ ālapati.",
  "atk-s0513a2:566_0": "Taṃ sutvā nāgo bodhisattassa ekovādeneva nivattitvā esikatthambhe soṇḍāya paliveṭhetvā",
  "atk-s0513a2:566_1": "ahicchattakāni viya luñcitvā toraṇaṃ madditvā palighaṃ otāretvā nagaradvāraṃ bhinditvā",
  "atk-s0513a2:566_2": "nagaraṃ pavisitvā rajjaṃ gahetvā adāsi.",
  "atk-s0513a2:567": "Satthā imaṃ dhammadesanaṃ āharitvā jātakaṃ samodhānesi – “tadā hatthī nando ahosi, rājā ānando, hatthācariyo pana ahameva ahosi”nti.",
  "atk-s0513a2:568": "Saṅgāmāvacarajātakavaṇṇanā dutiyā.",
  "atk-s0513a2:570": "[183] 3. Vālodakajātakavaṇṇanā",
  "atk-s0513a2:571_0": "Vālodakaṃ apparasaṃ nihīnanti idaṃ satthā jetavane viharanto pañcasate vighāsāde",
  "atk-s0513a2:571_1": "ārabbha kathesi. Sāvatthiyaṃ kira pañcasatā upāsakā gharāvāsapalibodhaṃ puttadārassa",
  "atk-s0513a2:571_2": "niyyādetvā satthu dhammadesanaṃ suṇantā ekatova vicaranti. Tesu keci sotāpannā, keci",
  "atk-s0513a2:571_3": "sakadāgāmino, keci anāgāmino, ekopi puthujjano nāma natthi, satthāraṃ nimantentāpi",
  "atk-s0513a2:571_4": "te upāsake antokaritvāva nimantenti. Tesaṃ pana dantakaṭṭhamukhodakavatthagandhamāladāyakā",
  "atk-s0513a2:571_5": "pañcasatā cūḷupaṭṭhākā vighāsādā hutvā vasanti. Te bhuttapātarāsā niddāyitvā uṭṭhāya",
  "atk-s0513a2:571_6": "aciravatiṃ gantvā nadītīre unnadantā mallayuddhaṃ yujjhanti. Te pana pañcasatā upāsakā",
  "atk-s0513a2:571_7": "appasaddā appanigghosā paṭisallānamanuyuñjanti. Satthā tesaṃ vighāsādānaṃ uccāsaddaṃ",
  "atk-s0513a2:571_8": "sutvā “kiṃ eso, ānanda, saddo”ti theraṃ pucchitvā “vighāsādasaddo, bhante”ti vutte",
  "atk-s0513a2:571_9": "“na kho, ānanda, ime vighāsādā idāneva vighāsaṃ khāditvā unnadanti, pubbepi unnadantiyeva,",
  "atk-s0513a2:571_10": "imepi upāsakā na idāneva sannisinnā, pubbepi sannisinnāyevā”ti vatvā therena yācito atītaṃ āhari.",
  "atk-s0513a2:572_0": "Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto",
  "atk-s0513a2:572_1": "rañño atthadhammānusāsako ahosi. Athekasmiṃ kāle so rājā “paccanto kupito”ti sutvā",
  "atk-s0513a2:572_2": "pañcasate sindhave kappāpetvā caturaṅginiyā senāya gantvā paccantaṃ vūpasametvā bārāṇasimeva",
  "atk-s0513a2:572_3": "paccāgantvā “sindhavā kilantā allarasameva nesaṃ muddikapānaṃ dethā”ti āṇāpesi. Sindhavā",
  "atk-s0513a2:572_4": "gandhapānaṃ pivitvā assasālaṃ gantvā attano attano ṭhānesu aṭṭhaṃsu. Tesaṃ pana dinnāvasiṭṭhakaṃ",
  "atk-s0513a2:572_5": "apparasaṃ bahukasaṭaṃ ahosi. Manussā “idaṃ kiṃ karomā”ti rājānaṃ pucchiṃsu. Rājā",
  "atk-s0513a2:572_6": "udakena madditvā makacipilotikāhi parissāvetvā “ye gadrabhā sindhavānaṃ nivāpaṃ pahiṃsu,",
  "atk-s0513a2:572_7": "tesaṃ dāpethā”ti dāpesi. Gadrabhā kasaṭaudakaṃ pivitvā mattā hutvā viravantā rājaṅgaṇe",
  "atk-s0513a2:572_8": "vicariṃsu. Rājā mahāvātapānaṃ vivaritvā rājaṅgaṇaṃ olokayamāno samīpe ṭhitaṃ bodhisattaṃ",
  "atk-s0513a2:572_9": "āmantetvā “passa, ime gadrabhā kasaṭodakaṃ pivitvā mattā hutvā viravantā uppatantā",
  "atk-s0513a2:572_10": "vicaranti, sindhavakule jātasindhavā pana gandhapānaṃ pivitvā nissaddā sannisinnā",
  "atk-s0513a2:572_11": "na uppilavanti, kiṃ nu kho kāraṇa”nti pucchanto paṭhamaṃ gāthamāha –",
  "atk-s0513a2:573": "65.",
  "atk-s0513a2:574": "“Vālodakaṃ apparasaṃ nihīnaṃ, pitvā mado jāyati gadrabhānaṃ;",
  "atk-s0513a2:575": "Imañca pitvāna rasaṃ paṇītaṃ, mado na sañjāyati sindhavāna”nti.",
  "atk-s0513a2:576_0": "Tattha vālodakanti makacivālehi parissāvitaudakaṃ. “Vāludaka”ntipi pāṭho. Nihīnanti",
  "atk-s0513a2:576_1": "nihīnarasabhāvena nihīnaṃ. Na sañjāyatīti sindhavānaṃ mado na jāyati, kiṃ nu kho kāraṇanti pucchi.",
  "atk-s0513a2:577": "Athassa kāraṇaṃ ācikkhanto bodhisatto dutiyaṃ gāthamāha –",
  "atk-s0513a2:578": "66.",
  "atk-s0513a2:579": "“Appaṃ pivitvāna nihīnajacco, so majjatī tena janinda puṭṭho;",
  "atk-s0513a2:580": "Dhorayhasīlī ca kulamhi jāto, na majjatī aggarasaṃ pivitvā”ti.",
  "atk-s0513a2:581_0": "Tattha tena janinda puṭṭhoti janinda uttamarāja yo nihīnajacco, tena nihīnajaccabhāvena",
  "atk-s0513a2:581_1": "puṭṭho majjati pamajjati. Dhorayhasīlīti dhorayhasīlo dhuravahanakaācārena sampanno",
  "atk-s0513a2:581_2": "jātisindhavo. Aggarasanti sabbapaṭhamaṃ gahitaṃ muddikarasaṃ pivitvāpi na majjati.",
  "atk-s0513a2:582": "Rājā bodhisattassa vacanaṃ sutvā gadrabhe rājaṅgaṇā nīharāpetvā tasseva ovāde ṭhito dānādīni puññāni katvā yathākammaṃ gato.",
  "atk-s0513a2:583_0": "Satthā imaṃ dhammadesanaṃ āharitvā jātakaṃ samodhānesi – “tadā pañcasatā gadrabhā",
  "atk-s0513a2:583_1": "ime vighāsādā ahesuṃ, pañcasatā sindhavā ime upāsakā, rājā ānando, paṇḍitāmacco pana ahameva ahosi”nti.",
  "atk-s0513a2:584": "Vālodakajātakavaṇṇanā tatiyā.",
  "atk-s0513a2:586": "[184] 4. Giridattajātakavaṇṇanā",
  "atk-s0513a2:587_0": "Dūsito giridattenāti idaṃ satthā veḷuvane viharanto ekaṃ vipakkhaseviṃ bhikkhuṃ ārabbha",
  "atk-s0513a2:587_1": "kathesi. Vatthu heṭṭhā mahiḷāmukhajātake kathitameva. Satthā pana “na, bhikkhave,",
  "atk-s0513a2:587_2": "ayaṃ bhikkhu idāneva vipakkhaṃ sevati, pubbepesa vipakkhasevakoyevā”ti vatvā atītaṃ āhari.",
  "atk-s0513a2:588_0": "Atīte bārāṇasiyaṃ sāmarājā rajjaṃ kāresi. Tadā bodhisatto amaccakule nibbattitvā",
  "atk-s0513a2:588_1": "vayappatto tassa atthadhammānusāsako ahosi. Rañño pana paṇḍavo nāma maṅgalasso, tassa",
  "atk-s0513a2:588_2": "giridatto nāma assabandho, so khañjo ahosi. Asso mukharajjuke gahetvā taṃ purato",
  "atk-s0513a2:588_3": "purato gacchantaṃ disvā “maṃ esa sikkhāpetī”ti saññāya tassa anusikkhanto khañjo",
  "atk-s0513a2:588_4": "ahosi. Tassa assassa khañjabhāvaṃ rañño ārocesuṃ, rājā vejje pesesi. Te gantvā assassa",
  "atk-s0513a2:588_5": "sarīre rogaṃ apassantā “rogamassa na passāmā”ti rañño kathayiṃsu. Rājā bodhisattaṃ",
  "atk-s0513a2:588_6": "pesesi – “gaccha vayassa, ettha kāraṇaṃ jānāhī”ti. So gantvā khañjaassabandhasaṃsaggena",
  "atk-s0513a2:588_7": "tassa khañjabhūtabhāvaṃ ñatvā rañño tamatthaṃ ārocetvā “saṃsaggadosena nāma evaṃ",
  "atk-s0513a2:588_8": "hotī”ti dassento paṭhamaṃ gāthamāha –-",
  "atk-s0513a2:589": "67.",
  "atk-s0513a2:590": "“Dūsito giridattena, hayo sāmassa paṇḍavo;",
  "atk-s0513a2:591": "Porāṇaṃ pakatiṃ hitvā, tassevānuvidhiyyatī”ti.",
  "atk-s0513a2:592": "Tattha hayo sāmassāti sāmassa rañño maṅgalasso. Porāṇaṃ pakatiṃ hitvāti attano porāṇapakatiṃ siṅgārabhāvaṃ pahāya. Anuvidhiyyatīti anusikkhati.",
  "atk-s0513a2:593": "Atha naṃ rājā “idāni vayassa kiṃ kattabba”nti pucchi. Bodhisatto “sundaraṃ assabandhaṃ labhitvā yathā porāṇo bhavissatī”ti vatvā dutiyaṃ gāthamāha –",
  "atk-s0513a2:594": "68.",
  "atk-s0513a2:595": "“Sace ca tanujo poso, sikharākārakappito;",
  "atk-s0513a2:596": "Ānane naṃ gahetvāna, maṇḍale parivattaye;",
  "atk-s0513a2:597": "Khippameva pahantvāna, tassevānuvidhiyyatī”ti.",
  "atk-s0513a2:598_0": "Tattha tanujoti tassa anujo. Anurūpaṃ jāto hi anujo, tassa anujo tanujo. Idaṃ vuttaṃ",
  "atk-s0513a2:598_1": "hoti – sace hi, mahārāja, tassa siṅgārassa ācārasampannassa assassa anurūpaṃ jāto",
  "atk-s0513a2:598_2": "siṅgāro ācārasampanno poso. Sikharākārakappitoti sikharena sundarena ākārena kappitakesamassu",
  "atk-s0513a2:598_3": "taṃ assaṃ ānane gahetvā assamaṇḍale parivatteyya, khippamevesa taṃ khañjabhāvaṃ pahāya",
  "atk-s0513a2:598_4": "“ayaṃ siṅgāro ācārasampanno assagopako maṃ sikkhāpetī”ti saññāya khippameva tassa",
  "atk-s0513a2:598_5": "anuvidhiyyati anusikkhissati, pakatibhāveyeva ṭhassatīti attho. Rājā tathā kāresi,",
  "atk-s0513a2:598_6": "asso pakatibhāve patiṭṭhāsi. Rājā “tiracchānānampi nāma āsayaṃ jānissatī”ti tuṭṭhacitto",
  "atk-s0513a2:598_7": "bodhisattassa mahantaṃ yasaṃ adāsi.",
  "atk-s0513a2:599": "Satthā imaṃ dhammadesanaṃ āharitvā jātakaṃ samodhānesi – “tadā giridatto devadatto ahosi, asso vipakkhasevako bhikkhu, rājā ānando, amaccapaṇḍito pana ahameva ahosi”nti.",
  "atk-s0513a2:600": "Giridattajātakavaṇṇanā catutthā.",
  "atk-s0513a2:602": "[185] 5. Anabhiratijātakavaṇṇanā",
  "atk-s0513a2:603_0": "Yathodake āvile appasanneti idaṃ satthā jetavane viharanto aññataraṃ brāhmaṇakumāraṃ",
  "atk-s0513a2:603_1": "ārabbha kathesi. Sāvatthiyaṃ kira eko brāhmaṇakumāro tiṇṇaṃ vedānaṃ pāragū bahū khattiyakumāre",
  "atk-s0513a2:603_2": "ca brāhmaṇakumāre ca mante vācesi. So aparabhāge gharāvāsaṃ saṇṭhapetvā vatthālaṅkāradāsadāsikhettavatthugomahiṃsaputtadārādīnaṃ",
  "atk-s0513a2:603_3": "atthāya cintayamāno rāgadosamohavasiko hutvā āvilacitto ahosi, mante paṭipāṭiyā parivattetuṃ",
  "atk-s0513a2:603_4": "nāsakkhi, ito cito ca mantā na paṭibhaṃsu. So ekadivasaṃ bahuṃ gandhamālādiṃ gahetvā",
  "atk-s0513a2:603_5": "jetavanaṃ gantvā satthāraṃ pūjetvā vanditvā ekamantaṃ nisīdi. Satthā tena saddhiṃ",
  "atk-s0513a2:603_6": "paṭisanthāraṃ katvā “kiṃ, māṇava, mante vācesi, paguṇā te mantā”ti pucchi. “Pubbe",
  "atk-s0513a2:603_7": "me, bhante, mantā paguṇā ahesuṃ, gharāvāsassa pana gahitakālato paṭṭhāya cittaṃ me",
  "atk-s0513a2:603_8": "āvilaṃ jātaṃ, tena me mantā na paguṇā”ti. Atha naṃ satthā “na kho, māṇava, idāneva,",
  "atk-s0513a2:603_9": "pubbepi te cittassa anāvilakāle tava mantā paguṇā ahesuṃ, rāgādīhi pana āvilakāle",
  "atk-s0513a2:603_10": "tava mantā na paṭibhaṃsū”ti vatvā tena yācito atītaṃ āhari.",
  "atk-s0513a2:604_0": "Atīte bārāṇasiyaṃ brahmadatte rajjaṃ kārente bodhisatto brāhmaṇamahāsālakule nibbattitvā",
  "atk-s0513a2:604_1": "vayappatto takkasilāyaṃ mante uggaṇhitvā disāpāmokkho ācariyo hutvā bārāṇasiyaṃ bahū",
  "atk-s0513a2:604_2": "khattiyakumāre ca brāhmaṇakumāre ca mante vācesi. Tassa santike eko brāhmaṇamāṇavo",
  "atk-s0513a2:604_3": "tayo vede paguṇe akāsi, ekapadepi nikkaṅkho piṭṭhiācariyo hutvā mante vācesi. So",
  "atk-s0513a2:604_4": "aparena samayena gharāvāsaṃ gahetvā gharāvāsacintāya āvilacitto mante parivattetuṃ",
  "atk-s0513a2:604_5": "nāsakkhi. Atha naṃ ācariyo attano santikaṃ āgataṃ “kiṃ, māṇava, paguṇā te mantā”ti",
  "atk-s0513a2:604_6": "pucchitvā “gharāvāsagahitakālato paṭṭhāya me cittaṃ āvilaṃ jātaṃ, mante parivattetuṃ",
  "atk-s0513a2:604_7": "na sakkomī”ti vutte “tāta, āvile cittamhi paguṇāpi mantā na paṭibhanti, anāvile pana",
  "atk-s0513a2:604_8": "citte appaṭibhāṇaṃ nāma natthī”ti vatvā imā gāthā āha –",
  "atk-s0513a2:605": "69.",
  "atk-s0513a2:606": "“Yathodake āvile appasanne, na passati sippikasambukañca;",
  "atk-s0513a2:607": "Sakkharaṃ vālukaṃ macchagumbaṃ, evaṃ āvilamhi citte;",
  "atk-s0513a2:608": "Na so passati attadatthaṃ paratthaṃ.",
  "atk-s0513a2:609": "70.",
  "atk-s0513a2:610": "“Yathodake acche vippasanne, so passati sippikasambukañca;",
  "atk-s0513a2:611": "Sakkharaṃ vālukaṃ macchagumbaṃ, evaṃ anāvilamhi citte;",
  "atk-s0513a2:612": "So passati atthadatthaṃ parattha”nti.",
  "atk-s0513a2:613_0": "Tattha āvileti kaddamāluḷite. Appasanneti tāyeva āvilatāya avippasanne. Sippikasambukañcāti",
  "atk-s0513a2:613_1": "sippikañca sambukañca. Macchagumbanti macchaghaṭaṃ. Evaṃ āvilamhīti evameva rāgādīhi",
  "atk-s0513a2:613_2": "āvile citte. Attadatthaṃ paratthanti neva attadatthaṃ na paratthaṃ passatīti attho.",
  "atk-s0513a2:613_3": "So passatīti evameva anāvile citte so puriso attadatthaṃ paratthañca passatīti.",
  "atk-s0513a2:614_0": "Satthā imaṃ atītaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:614_1": "brāhmaṇakumāro sotāpattiphale patiṭṭhahi. “Tadā māṇavo ayameva māṇavo ahosi, ācariyo",
  "atk-s0513a2:614_2": "pana ahameva ahosi”nti.",
  "atk-s0513a2:615": "Anabhiratijātakavaṇṇanā pañcamā.",
  "atk-s0513a2:617": "[186] 6. Dadhivāhanajātakavaṇṇanā",
  "atk-s0513a2:618_0": "Vaṇṇagandharasūpetoti idaṃ satthā veḷuvane viharanto vipakkhaseviṃ bhikkhuṃ ārabbha",
  "atk-s0513a2:618_1": "kathesi. Vatthu heṭṭhā kathitameva. Satthā pana “bhikkhave, asādhusannivāso nāma",
  "atk-s0513a2:618_2": "pāpo anatthakaro, tattha manussabhūtānaṃ tāva pāpasannivāsassa anatthakaratāya kiṃ",
  "atk-s0513a2:618_3": "vattabbaṃ, pubbe pana asātena amadhurena nimbarukkhena saddhiṃ sannivāsamāgamma madhuraraso",
  "atk-s0513a2:618_4": "dibbarasapaṭibhāgo acetano ambarukkhopi amadhuro tittako jāto”ti vatvā atītaṃ āhari.",
  "atk-s0513a2:619_0": "Atīte bārāṇasiyaṃ brahmadatte rajjaṃ kārente kāsiraṭṭhe cattāro bhātaro brāhmaṇā",
  "atk-s0513a2:619_1": "isipabbajjaṃ pabbajitvā himavantapadese paṭipāṭiyā paṇṇasālā katvā vāsaṃ kappesuṃ.",
  "atk-s0513a2:619_2": "Tesaṃ jeṭṭhakabhātā kālaṃ katvā sakkattaṃ pāpuṇi. So taṃ kāraṇaṃ ñatvā antarantarā",
  "atk-s0513a2:619_3": "sattaṭṭhadivasaccayena tesaṃ upaṭṭhānaṃ gacchanto ekadivasaṃ jeṭṭhakatāpasaṃ vanditvā",
  "atk-s0513a2:619_4": "ekamantaṃ nisīditvā – “bhante, kena te attho”ti pucchi. Paṇḍurogo tāpaso “agginā",
  "atk-s0513a2:619_5": "me attho”ti āha. So taṃ sutvā tassa vāsipharasukaṃ adāsi. Vāsipharasuko nāma daṇḍe",
  "atk-s0513a2:619_6": "pavesanavasena vāsipi hoti pharasupi. Tāpaso “ko me imaṃ ādāya dārūni āharissatī”ti",
  "atk-s0513a2:619_7": "āha. Atha naṃ sakko evamāha – “yadā te, bhante, dārūhi attho, imaṃ pharasuṃ hatthena",
  "atk-s0513a2:619_8": "paharitvā ‘dārūni me āharitvā aggiṃ karohī’ti vadeyyāsi, dārūni āharitvā aggiṃ katvā",
  "atk-s0513a2:619_9": "dassatī”ti. Tassa vāsipharasukaṃ datvā dutiyampi upasaṅkamitvā “bhante, kena te attho”ti",
  "atk-s0513a2:619_10": "pucchi. Tassa paṇṇasālāya hatthimaggo hoti, so hatthīhi upadduto “hatthīnaṃ me vasena",
  "atk-s0513a2:619_11": "dukkhaṃ uppajjati, te palāpehī”ti āha. Sakko tassa ekaṃ bheriṃ upanāmetvā “bhante,",
  "atk-s0513a2:619_12": "imasmiṃ tale pahaṭe tumhākaṃ paccāmittā palāyissanti, imasmiṃ tale pahaṭe mettacittā",
  "atk-s0513a2:619_13": "hutvā caturaṅginiyā senāya parivāressantī”ti vatvā taṃ bheriṃ datvā kaniṭṭhassa santikaṃ",
  "atk-s0513a2:619_14": "gantvā “bhante, kena te attho”ti pucchi. Sopi paṇḍurogadhātukova, tasmā “dadhinā",
  "atk-s0513a2:619_15": "me attho”ti āha. Sakko tassa ekaṃ dadhighaṭaṃ datvā “sace tumhe icchamānā imaṃ āsiñceyyātha,",
  "atk-s0513a2:619_16": "mahānadī hutvā mahoghaṃ pavattetvā tumhākaṃ rajjaṃ gahetvā dātuṃ samatthopi bhavissatī”ti",
  "atk-s0513a2:619_17": "vatvā pakkāmi. Tato paṭṭhāya vāsipharasuko jeṭṭhabhātikassa aggiṃ karoti, itarena",
  "atk-s0513a2:619_18": "bheritale pahaṭe hatthī palāyanti, kaniṭṭho dadhiṃ paribhuñjati.",
  "atk-s0513a2:620_0": "Tasmiṃ kāle eko sūkaro ekasmiṃ purāṇagāmaṭṭhāne caranto ānubhāvasampannaṃ ekaṃ maṇikkhandhaṃ",
  "atk-s0513a2:620_1": "addasa. So taṃ maṇikkhandhaṃ mukhena ḍaṃsitvā tassānubhāvena ākāse uppatitvā samuddassa",
  "atk-s0513a2:620_2": "majjhe ekaṃ dīpakaṃ gantvā “ettha dāni mayā vasituṃ vaṭṭatī”ti otaritvā phāsukaṭṭhāne",
  "atk-s0513a2:620_3": "ekassa udumbararukkhassa heṭṭhā vāsaṃ kappesi. So ekadivasaṃ tasmiṃ rukkhamūle maṇikkhandhaṃ",
  "atk-s0513a2:620_4": "purato ṭhapetvā niddaṃ okkami. Atheko kāsiraṭṭhavāsī manusso “nirupakāro esa amhāka”nti",
  "atk-s0513a2:620_5": "mātāpitūhi gehā nikkaḍḍhito ekaṃ paṭṭanagāmaṃ gantvā nāvikānaṃ kammakāro hutvā nāvaṃ",
  "atk-s0513a2:620_6": "āruyha samuddamajjhe bhinnāya nāvāya phalake nipanno taṃ dīpakaṃ patvā phalāphalāni",
  "atk-s0513a2:620_7": "pariyesanto taṃ sūkaraṃ niddāyantaṃ disvā saṇikaṃ gantvā maṇikkhandhaṃ gaṇhitvā tassa",
  "atk-s0513a2:620_8": "ānubhāvena ākāse uppatitvā udumbararukkhe nisīditvā cintesi – “ayaṃ sūkaro imassa",
  "atk-s0513a2:620_9": "maṇikkhandhassa ānubhāvena ākāsacāriko hutvā idha vasati maññe, mayā paṭhamameva",
  "atk-s0513a2:620_10": "imaṃ sūkaraṃ māretvā maṃsaṃ khāditvā pacchā gantuṃ vaṭṭatī”ti. So ekaṃ daṇḍakaṃ bhañjitvā",
  "atk-s0513a2:620_11": "tassa sīse pāteti. Sūkaro pabujjhitvā maṇiṃ apassanto ito cito ca kampamāno vidhāvati,",
  "atk-s0513a2:620_12": "rukkhe nisinnapuriso hasi. Sūkaro olokento taṃ disvā taṃ rukkhaṃ sīsena paharitvā tattheva mato.",
  "atk-s0513a2:621_0": "So puriso otaritvā aggiṃ katvā tassa maṃsaṃ pacitvā khāditvā ākāse uppatitvā himavantamatthakena",
  "atk-s0513a2:621_1": "gacchanto assamapadaṃ disvā jeṭṭhabhātikassa tāpasassa assame otaritvā dvīhatīhaṃ",
  "atk-s0513a2:621_2": "vasitvā tāpasassa vattapaṭivattaṃ akāsi, vāsipharasukassa ānubhāvañca passi. So “imaṃ",
  "atk-s0513a2:621_3": "mayā gahetuṃ vaṭṭatī”ti maṇikkhandhassa ānubhāvaṃ tāpasassa dassetvā “bhante, imaṃ",
  "atk-s0513a2:621_4": "maṇiṃ gahetvā vāsipharasukaṃ dethā”ti āha. Tāpaso ākāsena caritukāmo taṃ gahetvā",
  "atk-s0513a2:621_5": "vāsipharasukaṃ adāsi. So taṃ gahetvā thokaṃ gantvā vāsipharasukaṃ paharitvā “vāsipharasuka",
  "atk-s0513a2:621_6": "tāpasassa sīsaṃ chinditvā maṇikkhandhaṃ me āharā”ti āha. So gantvā tāpasassa sīsaṃ",
  "atk-s0513a2:621_7": "chinditvā maṇikkhandhaṃ āhari. So vāsipharasukaṃ paṭicchannaṭṭhāne ṭhapetvā majjhimatāpasassa",
  "atk-s0513a2:621_8": "santikaṃ gantvā katipāhaṃ vasitvā bheriyā ānubhāvaṃ disvā maṇikkhandhaṃ datvā bheriṃ",
  "atk-s0513a2:621_9": "gaṇhitvā purimanayeneva tassapi sīsaṃ chindāpetvā kaniṭṭhaṃ upasaṅkamitvā dadhighaṭassa",
  "atk-s0513a2:621_10": "ānubhāvaṃ disvā maṇikkhandhaṃ datvā dadhighaṭaṃ gahetvā purimanayeneva tassa sīsaṃ",
  "atk-s0513a2:621_11": "chindāpetvā maṇikkhandhañca vāsipharasukañca bheriñca dadhighaṭañca gahetvā ākāse",
  "atk-s0513a2:621_12": "uppatitvā bārāṇasiyā avidūre ṭhatvā bārāṇasirañño “yuddhaṃ vā me detu rajjaṃ vā”ti",
  "atk-s0513a2:621_13": "ekassa purisassa hatthe paṇṇaṃ pāhesi.",
  "atk-s0513a2:622_0": "Rājā sāsanaṃ sutvāva “coraṃ gaṇhissāmī”ti nikkhami. So ekaṃ bheritalaṃ pahari, caturaṅginī",
  "atk-s0513a2:622_1": "senā parivāresi. Rañño avattharaṇabhāvaṃ ñatvā dadhighaṭaṃ vissajjesi, mahānadī pavatti.",
  "atk-s0513a2:622_2": "Mahājano dadhimhi osīditvā nikkhamituṃ nāsakkhi. Vāsipharasukaṃ paharitvā “rañño",
  "atk-s0513a2:622_3": "sīsaṃ āharā”ti āha, vāsipharasuko gantvā rañño sīsaṃ āharitvā pādamūle nikkhipi.",
  "atk-s0513a2:622_4": "Ekopi āvudhaṃ ukkhipituṃ nāsakkhi. So mahantena balena parivuto nagaraṃ pavisitvā",
  "atk-s0513a2:622_5": "abhisekaṃ kāretvā dadhivāhano nāma rājā hutvā dhammena samena rajjaṃ kāresi.",
  "atk-s0513a2:623_0": "Tassekadivasaṃ mahānadiyaṃ jālakaraṇḍake kīḷantassa kaṇṇamuṇḍadahato devaparibhogaṃ",
  "atk-s0513a2:623_1": "ekaṃ ambapakkaṃ āgantvā jāle laggi, jālaṃ ukkhipantā taṃ disvā rañño adaṃsu. Taṃ",
  "atk-s0513a2:623_2": "mahantaṃ ghaṭappamāṇaṃ parimaṇḍalaṃ suvaṇṇavaṇṇaṃ ahosi. Rājā “kissa phalaṃ nāmeta”nti",
  "atk-s0513a2:623_3": "vanacarake pucchitvā “ambaphala”nti sutvā paribhuñjitvā tassa aṭṭhiṃ attano uyyāne",
  "atk-s0513a2:623_4": "ropāpetvā khīrodakena siñcāpesi. Rukkho nibbattitvā tatiye saṃvacchare phalaṃ adāsi.",
  "atk-s0513a2:623_5": "Ambassa sakkāro mahā ahosi, khīrodakena siñcanti, gandhapañcaṅgulikaṃ denti, mālādāmāni",
  "atk-s0513a2:623_6": "parikkhipanti, gandhatelena dīpaṃ jālenti, parikkhepo panassa paṭasāṇiyā ahosi. Phalāni",
  "atk-s0513a2:623_7": "madhurāni suvaṇṇavaṇṇāni ahesuṃ. Dadhivāhanarājā aññesaṃ rājūnaṃ ambaphalaṃ pesento",
  "atk-s0513a2:623_8": "aṭṭhito rukkhanibbattanabhayena aṅkuranibbattanaṭṭhānaṃ maṇḍūkakaṇṭakena vijjhitvā",
  "atk-s0513a2:623_9": "pesesi. Tesaṃ ambaṃ khāditvā aṭṭhi ropitaṃ na sampajjati. Te “kiṃ nu kho ettha kāraṇa”nti",
  "atk-s0513a2:623_10": "pucchantā taṃ kāraṇaṃ jāniṃsu.",
  "atk-s0513a2:624_0": "Atheko rājā uyyānapālaṃ pakkositvā “dadhivāhanassa ambaphalānaṃ rasaṃ nāsetvā tittakabhāvaṃ",
  "atk-s0513a2:624_1": "kātuṃ sakkhissasī”ti pucchitvā “āma, devā”ti vutte “tena hi gacchāhī”ti sahassaṃ",
  "atk-s0513a2:624_2": "datvā pesesi. So bārāṇasiṃ gantvā “eko uyyānapālo āgato”ti rañño ārocāpetvā tena",
  "atk-s0513a2:624_3": "pakkosāpito pavisitvā rājānaṃ vanditvā “tvaṃ uyyānapālo”ti puṭṭho “āma, devā”ti vatvā",
  "atk-s0513a2:624_4": "attano ānubhāvaṃ vaṇṇesi. Rājā “gaccha amhākaṃ uyyānapālassa santike hohī”ti āha.",
  "atk-s0513a2:624_5": "Te tato paṭṭhāya dve janā uyyānaṃ paṭijagganti. Adhunāgato uyyānapālo akālapupphāni",
  "atk-s0513a2:624_6": "suṭṭhu pupphāpento akālaphalāni gaṇhāpento uyyānaṃ ramaṇīyaṃ akāsi. Rājā tassa pasīditvā",
  "atk-s0513a2:624_7": "porāṇakauyyānapālaṃ nīharitvā tasseva uyyānaṃ adāsi. So uyyānassa attano hatthagatabhāvaṃ",
  "atk-s0513a2:624_8": "ñatvā ambarukkhaṃ parivāretvā nimbe ca phaggavavalliyo ca ropesi, anupubbena nimbā",
  "atk-s0513a2:624_9": "vaḍḍhiṃsu, mūlehi mūlāni, sākhāhi ca sākhā saṃsaṭṭhā onaddhavinaddhā ahesuṃ. Tena",
  "atk-s0513a2:624_10": "asātaamadhurasaṃsaggena tāvamadhuraphalo ambo tittako jāto nimbapaṇṇasadisaraso,",
  "atk-s0513a2:624_11": "ambaphalānaṃ tittakabhāvaṃ ñatvā uyyānapālo palāyi.",
  "atk-s0513a2:625_0": "Dadhivāhano uyyānaṃ gantvā ambaphalaṃ khādanto mukhe paviṭṭhaṃ ambarasaṃ nimbakasaṭaṃ",
  "atk-s0513a2:625_1": "viya ajjhoharituṃ asakkonto kakkāretvā niṭṭhubhi. Tadā bodhisatto tassa atthadhammānusāsako",
  "atk-s0513a2:625_2": "amacco ahosi. Rājā bodhisattaṃ āmantetvā “paṇḍita, imassa rukkhassa porāṇakaparihārato",
  "atk-s0513a2:625_3": "parihīnaṃ natthi, evaṃ santepissa phalaṃ tittakaṃ jātaṃ, kiṃ nu kho kāraṇa”nti pucchanto",
  "atk-s0513a2:625_4": "paṭhamaṃ gāthamāha –",
  "atk-s0513a2:626": "71.",
  "atk-s0513a2:627": "“Vaṇṇagandharasūpeto, amboyaṃ ahuvā pure;",
  "atk-s0513a2:628": "Tameva pūjaṃ labhamāno, kenambo kaṭukapphalo”ti.",
  "atk-s0513a2:629": "Athassa kāraṇaṃ ācikkhanto bodhisatto dutiyaṃ gāthamāha –",
  "atk-s0513a2:630": "72.",
  "atk-s0513a2:631": "“Pucimandaparivāro, ambo te dadhivāhana;",
  "atk-s0513a2:632": "Mūlaṃ mūlena saṃsaṭṭhaṃ, sākhā sākhā nisevare;",
  "atk-s0513a2:633": "Asātasannivāsena, tenambo kaṭukapphalo”ti.",
  "atk-s0513a2:634_0": "Tattha pucimandaparivāroti nimbarukkhaparivāro. Sākhā sākhā nisevareti pucimandassa",
  "atk-s0513a2:634_1": "sākhāyo ambarukkhassa sākhāyo nisevanti. Asātasannivāsenāti amadhurehi pucimandehi",
  "atk-s0513a2:634_2": "saddhiṃ sannivāsena. Tenāti tena kāraṇena ayaṃ ambo kaṭukapphalo asātaphalo tittakaphalo jātoti.",
  "atk-s0513a2:635_0": "Rājā tassa vacanaṃ sutvā sabbepi pucimande ca phaggavavalliyo ca chindāpetvā mūlāni",
  "atk-s0513a2:635_1": "uddharāpetvā samantā amadhurapaṃsuṃ harāpetvā madhurapaṃsuṃ pakkhipāpetvā khīrodakasakkharodakagandhodakehi",
  "atk-s0513a2:635_2": "ambaṃ paṭijaggāpesi. So madhurasaṃsaggena puna madhurova ahosi. Rājā pakatiuyyānapālasseva",
  "atk-s0513a2:635_3": "uyyānaṃ niyyādetvā yāvatāyukaṃ ṭhatvā yathākammaṃ gato.",
  "atk-s0513a2:636": "Satthā imaṃ dhammadesanaṃ āharitvā jātakaṃ samodhānesi – “tadā ahameva paṇḍitāmacco ahosi”nti.",
  "atk-s0513a2:637": "Dadhivāhanajātakavaṇṇanā chaṭṭhā.",
  "atk-s0513a2:639": "[187] 7. Catumaṭṭhajātakavaṇṇanā",
  "atk-s0513a2:640_0": "Ucce viṭabhimāruyhāti idaṃ satthā jetavane viharanto aññataraṃ mahallakabhikkhuṃ",
  "atk-s0513a2:640_1": "ārabbha kathesi. Ekadivasaṃ kira dvīsu aggasāvakesu aññamaññaṃ pañhapucchanavissajjanakathāya",
  "atk-s0513a2:640_2": "nisinnesu eko mahallako bhikkhu tesaṃ santikaṃ gantvā tatiyo hutvā nisīditvā “bhante,",
  "atk-s0513a2:640_3": "mayampi tumhe pañhaṃ pucchissāma, tumhepi attano kaṅkhaṃ amhe pucchathā”ti āha. Therā",
  "atk-s0513a2:640_4": "taṃ jigucchitvā uṭṭhāya pakkamiṃsu. Therānaṃ dhammaṃ sotuṃ nisinnaparisā samāgamassa",
  "atk-s0513a2:640_5": "bhinnakāle satthu santikaṃ gantvā “kiṃ akāle āgatatthā”ti vutte taṃ kāraṇaṃ ārocayiṃsu.",
  "atk-s0513a2:640_6": "Satthā “na, bhikkhave, idāneva sāriputtamoggallānā etaṃ jigucchitvā akathetvā pakkamanti,",
  "atk-s0513a2:640_7": "pubbepi pakkamiṃsū”ti vatvā atītaṃ āhari.",
  "atk-s0513a2:641_0": "Atīte bārāṇasiyaṃ brahmadatte rajjaṃ kārente bodhisatto araññāyatane rukkhadevatā",
  "atk-s0513a2:641_1": "ahosi. Atha dve haṃsapotakā cittakūṭapabbatā nikkhamitvā tasmiṃ rukkhe nisīditvā",
  "atk-s0513a2:641_2": "gocarāya gantvā nivattantāpi tasmiṃyeva vissamitvā cittakūṭaṃ gacchanti. Gacchante",
  "atk-s0513a2:641_3": "gacchante kāle tesaṃ bodhisattena saddhiṃ vissāso ahosi. Gacchantā ca āgacchantā",
  "atk-s0513a2:641_4": "ca aññamaññaṃ sammoditvā dhammakathaṃ kathetvā pakkamiṃsu. Athekadivasaṃ tesu rukkhagge",
  "atk-s0513a2:641_5": "nisīditvā bodhisattena saddhiṃ kathentesu eko siṅgālo tassa rukkhassa heṭṭhā ṭhatvā",
  "atk-s0513a2:641_6": "tehi haṃsapotakehi saddhiṃ mantento paṭhamaṃ gāthamāha –",
  "atk-s0513a2:642": "73.",
  "atk-s0513a2:643": "“Ucce viṭabhimāruyha, mantayavho rahogatā;",
  "atk-s0513a2:644": "Nīce oruyha mantavho, migarājāpi sossatī”ti.",
  "atk-s0513a2:645_0": "Tattha ucce viṭabhimāruyhāti pakatiyā ca ucce imasmiṃ rukkhe uccataraṃ ekaṃ viṭapaṃ",
  "atk-s0513a2:645_1": "abhiruhitvā. Mantayavhoti mantetha kathetha. Nīce oruyhāti otaritvā nīce ṭhāne ṭhatvā",
  "atk-s0513a2:645_2": "mantetha. Migarājāpi sossatīti attānaṃ migarājānaṃ katvā āha. Haṃsapotakā jigucchitvā",
  "atk-s0513a2:645_3": "uṭṭhāya cittakūṭameva gatā.",
  "atk-s0513a2:646": "Tesaṃ gatakāle bodhisatto siṅgālassa dutiyaṃ gāthamāha –",
  "atk-s0513a2:647": "74.",
  "atk-s0513a2:648": "“Yaṃ suvaṇṇo suvaṇṇena, devo devena mantaye;",
  "atk-s0513a2:649": "Kiṃ tettha catumaṭṭhassa, bilaṃ pavisa jambukā”ti.",
  "atk-s0513a2:650_0": "Tattha suvaṇṇoti sundaravaṇṇo. Suvaṇṇenāti dutiyena haṃsapotakena. Devo devenāti",
  "atk-s0513a2:650_1": "teyeva dve deve katvā katheti. Catumaṭṭhassāti sarīrena jātiyā sarena guṇenāti imehi",
  "atk-s0513a2:650_2": "catūhi maṭṭhassa suddhassāti akkharattho. Asuddhaṃyeva pana taṃ pasaṃsāvacanena nindanto",
  "atk-s0513a2:650_3": "evamāha, catūhi lāmakassa kiṃ te ettha siṅgālassāti ayamettha adhippāyo. “Bilaṃ pavisā”ti",
  "atk-s0513a2:650_4": "idaṃ bodhisatto bheravārammaṇaṃ dassetvā taṃ palāpento āha.",
  "atk-s0513a2:651": "Satthā imaṃ dhammadesanaṃ āharitvā jātakaṃ samodhānesi – “tadā siṅgālo mahallako ahosi, dve haṃsapotakā sāriputtamoggallānā, rukkhadevatā pana ahameva ahosi”nti.",
  "atk-s0513a2:652": "Catumaṭṭhajātakavaṇṇanā sattamā.",
  "atk-s0513a2:654": "[188] 8. Sīhakotthujātakavaṇṇanā",
  "atk-s0513a2:655_0": "Sīhaṅgulī sīhanakhoti idaṃ satthā jetavane viharanto kokālikaṃ ārabbha kathesi. Ekadivasaṃ",
  "atk-s0513a2:655_1": "kira kokāliko aññesu bahussutesu dhammaṃ kathentesu sayampi kathetukāmo ahosīti sabbaṃ",
  "atk-s0513a2:655_2": "heṭṭhā vuttanayeneva vitthāretabbaṃ. Taṃ pana pavattiṃ sutvā satthā “na, bhikkhave,",
  "atk-s0513a2:655_3": "kokāliko idāneva attano saddena pākaṭo jāto, pubbepi pākaṭo ahosī”ti vatvā atītaṃ āhari.",
  "atk-s0513a2:656_0": "Atīte bārāṇasiyaṃ brahmadatte rajjaṃ kārente bodhisatto himavantapadese sīho hutvā",
  "atk-s0513a2:656_1": "ekāya siṅgāliyā saddhiṃ saṃvāsamanvāya puttaṃ paṭilabhi. So aṅgulīhi nakhehi kesarena",
  "atk-s0513a2:656_2": "vaṇṇena saṇṭhānenāti imehi ākārehi pitusadiso ahosi, saddena mātusadiso. Athekadivasaṃ",
  "atk-s0513a2:656_3": "deve vassitvā vigate sīhesu naditvā sīhakīḷaṃ kīḷantesu sopi tesaṃ antare naditukāmo",
  "atk-s0513a2:656_4": "hutvā siṅgālikaṃ nādaṃ nadi. Athassa saddaṃ sutvā sīhā tuṇhī ahesuṃ. Tassa saddaṃ",
  "atk-s0513a2:656_5": "sutvā aparo bodhisattassa sajātiputto “tāta, ayaṃ sīho vaṇṇādīhi amhehi samāno, saddo",
  "atk-s0513a2:656_6": "panassa aññādiso, ko nāmeso”ti pucchanto paṭhamaṃ gāthamāha –",
  "atk-s0513a2:657": "75.",
  "atk-s0513a2:658": "“Sīhaṅgulī sīhanakho, sīhapādapatiṭṭhito;",
  "atk-s0513a2:659": "So sīho sīhasaṅghamhi, eko nadati aññathā”ti.",
  "atk-s0513a2:660": "Tattha sīhapādapatiṭṭhitoti sīhapādeheva patiṭṭhito. Eko nadati aññathāti ekova avasesasīhehi asadisena siṅgālasaddena nadanto aññathā nadati.",
  "atk-s0513a2:661_0": "Taṃ sutvā bodhisatto “tāta, esa tava bhātā siṅgāliyā putto, rūpena mayā sadiso, saddena",
  "atk-s0513a2:661_1": "mātarā sadiso”ti vatvā siṅgāliputtaṃ āmantetvā “tāta, tvaṃ ito paṭṭhāya idha vasanto",
  "atk-s0513a2:661_2": "appasaddo vasa, sace puna nadissasi, siṅgālabhāvaṃ te jānissantī”ti ovadanto dutiyaṃ gāthamāha –",
  "atk-s0513a2:662": "76.",
  "atk-s0513a2:663": "“Mā tvaṃ nadi rājaputta, appasaddo vane vasa;",
  "atk-s0513a2:664": "Sarena kho taṃ jāneyyuṃ, na hi te pettiko saro”ti.",
  "atk-s0513a2:665": "Tattha rājaputtāti sīhassa migarañño putta. Imañca pana ovādaṃ sutvā puna so nadituṃ nāma na ussahi.",
  "atk-s0513a2:666": "Satthā imaṃ dhammadesanaṃ āharitvā jātakaṃ samodhānesi – “tadā siṅgālo kokāliko ahosi, sajātiputto rāhulo, migarājā pana ahameva ahosi”nti.",
  "atk-s0513a2:667": "Sīhakotthujātakavaṇṇanā aṭṭhamā.",
  "atk-s0513a2:669": "[189] 9. Sīhacammajātakavaṇṇanā",
  "atk-s0513a2:670": "Netaṃ sīhassa naditanti idaṃ satthā jetavane viharanto kokālikaññeva ārabbha kathesi. So imasmiṃ kāle sarabhaññaṃ bhaṇitukāmo ahosi. Satthā taṃ pavattiṃ sutvā atītaṃ āhari.",
  "atk-s0513a2:671_0": "Atīte bārāṇasiyaṃ brahmadatte rajjaṃ kārente bodhisatto kassakakule nibbattitvā vayappatto",
  "atk-s0513a2:671_1": "kasikammena jīvikaṃ kappesi. Tasmiṃ kāle eko vāṇijo gadrabhabhārakena vohāraṃ karonto",
  "atk-s0513a2:671_2": "vicarati. So gatagataṭṭhāne gadrabhassa piṭṭhito bhaṇḍikaṃ otāretvā gadrabhaṃ sīhacammena",
  "atk-s0513a2:671_3": "pārupitvā sāliyavakhettesu vissajjeti. Khettarakkhakā taṃ disvā “sīho”ti saññāya",
  "atk-s0513a2:671_4": "upasaṅkamituṃ na sakkonti. Athekadivasaṃ so vāṇijo ekasmiṃ gāmadvāre nivāsaṃ gahetvā",
  "atk-s0513a2:671_5": "pātarāsaṃ pacāpento tato gadrabhaṃ sīhacammaṃ pārupitvā yavakhette vissajjesi. Khettarakkhakā",
  "atk-s0513a2:671_6": "“sīho”ti saññāya taṃ upasaṅkamituṃ asakkontā gehaṃ gantvā ārocesuṃ. Sakalagāmavāsino",
  "atk-s0513a2:671_7": "āvudhāni gahetvā saṅkhe dhamentā bheriyo vādentā khettasamīpaṃ gantvā unnadiṃsu,",
  "atk-s0513a2:671_8": "gadrabho maraṇabhayabhīto gadrabharavaṃ ravi. Athassa gadrabhabhāvaṃ ñatvā bodhisatto",
  "atk-s0513a2:671_9": "paṭhamaṃ gāthamāha –",
  "atk-s0513a2:672": "77.",
  "atk-s0513a2:673": "“Netaṃ sīhassa naditaṃ, na byagghassa na dīpino;",
  "atk-s0513a2:674": "Pāruto sīhacammena, jammo nadati gadrabho”ti.",
  "atk-s0513a2:675": "Tattha jammoti lāmako. Gāmavāsinopi tassa gadrabhabhāvaṃ ñatvā taṃ aṭṭhīni bhañjantā pothetvā sīhacammaṃ ādāya agamaṃsu.",
  "atk-s0513a2:676": "Atha so vāṇijo āgantvā taṃ byasanabhāvappattaṃ gadrabhaṃ disvā dutiyaṃ gāthamāha –",
  "atk-s0513a2:677": "78.",
  "atk-s0513a2:678": "“Cirampi kho taṃ khādeyya, gadrabho haritaṃ yavaṃ;",
  "atk-s0513a2:679": "Pāruto sīhacammena, ravamānova dūsayī”ti.",
  "atk-s0513a2:680_0": "Tattha tanti nipātamattaṃ, ayaṃ gadrabho attano gadrabhabhāvaṃ ajānāpetvā sīhacammena",
  "atk-s0513a2:680_1": "pāruto cirampi kālaṃ haritaṃ yavaṃ khādeyyāti attho. Ravamānova dūsayīti attano pana",
  "atk-s0513a2:680_2": "gadrabharavaṃ ravamānovesa attānaṃ dūsayi, natthettha sīhacammassa dosoti. Tasmiṃ",
  "atk-s0513a2:680_3": "evaṃ kathenteyeva gadrabho tattheva nipanno mari, vāṇijopi taṃ pahāya pakkāmi.",
  "atk-s0513a2:681": "Satthā imaṃ dhammadesanaṃ āharitvā jātakaṃ samodhānesi – “tadā vāṇijo devadatto ahosi, gadrabho kokāliko, paṇḍitakassako pana ahameva ahosi”nti.",
  "atk-s0513a2:682": "Sīhacammajātakavaṇṇanā navamā.",
  "atk-s0513a2:684": "[190] 10. Sīlānisaṃsajātakavaṇṇanā",
  "atk-s0513a2:685_0": "Passa saddhāya sīlassāti idaṃ satthā jetavane viharanto ekaṃ saddhaṃ upāsakaṃ ārabbha",
  "atk-s0513a2:685_1": "kathesi. So kira saddho pasanno ariyasāvako ekadivasaṃ jetavanaṃ gacchanto sāyaṃ",
  "atk-s0513a2:685_2": "aciravatinadītīraṃ gantvā nāvike nāvaṃ tīre ṭhapetvā dhammassavanatthāya gate titthe",
  "atk-s0513a2:685_3": "nāvaṃ adisvā buddhārammaṇaṃ pītiṃ gahetvā nadiṃ otari, pādā udakamhi na osīdiṃsu.",
  "atk-s0513a2:685_4": "So pathavītale gacchanto viya vemajjhaṃ gatakāle vīciṃ passi. Athassa buddhārammaṇā",
  "atk-s0513a2:685_5": "pīti mandā jātā, pādā osīdituṃ ārabhiṃsu, so puna buddhārammaṇaṃ pītiṃ daḷhaṃ katvā",
  "atk-s0513a2:685_6": "udakapiṭṭheneva gantvā jetavanaṃ pavisitvā satthāraṃ vanditvā ekamantaṃ nisīdi. Satthā",
  "atk-s0513a2:685_7": "tena saddhiṃ paṭisanthāraṃ katvā “upāsaka, kacci maggaṃ āgacchanto appakilamathena",
  "atk-s0513a2:685_8": "āgatosī”ti pucchitvā “bhante, buddhārammaṇaṃ pītiṃ gahetvā udakapiṭṭhe patiṭṭhaṃ",
  "atk-s0513a2:685_9": "labhitvā pathaviṃ maddanto viya āgatomhī”ti vutte “na kho pana, upāsaka, tvaññeva",
  "atk-s0513a2:685_10": "buddhaguṇe anussaritvā patiṭṭhaṃ laddho, pubbepi upāsakā samuddamajjhe nāvāya bhinnāya",
  "atk-s0513a2:685_11": "buddhaguṇe anussarantā patiṭṭhaṃ labhiṃsū”ti vatvā tena yācito atītaṃ āhari.",
  "atk-s0513a2:686_0": "Atīte kassapasammāsambuddhakāle sotāpanno ariyasāvako ekena nhāpitakuṭumbikena saddhiṃ",
  "atk-s0513a2:686_1": "nāvaṃ abhiruhi, tassa nhāpitassa bhariyā “ayya, imassa sukhadukkhaṃ tava bhāro”ti",
  "atk-s0513a2:686_2": "nhāpitaṃ tassa upāsakassa hatthe nikkhipi. Atha sā nāvā sattame divase samuddamajjhe",
  "atk-s0513a2:686_3": "bhinnā, tepi dve janā ekasmiṃ phalake nipannā ekaṃ dīpakaṃ pāpuṇiṃsu. Tattha so nhāpito",
  "atk-s0513a2:686_4": "sakuṇe māretvā pacitvā khādanto upāsakassapi deti. Upāsako “alaṃ mayha”nti na khādati.",
  "atk-s0513a2:686_5": "So cintesi – “imasmiṃ ṭhāne amhākaṃ ṭhapetvā tīṇi saraṇāni aññā patiṭṭhā natthī”ti.",
  "atk-s0513a2:686_6": "So tiṇṇaṃ ratanānaṃ guṇe anussari. Athassānusarantassa tasmiṃ dīpake nibbatto nāgarājā",
  "atk-s0513a2:686_7": "attano sarīraṃ mahānāvaṃ katvā māpesi, samuddadevatā niyāmako ahosi, nāvā sattahi",
  "atk-s0513a2:686_8": "ratanehi pūrayittha, tayo kūpakā indanīlamaṇimayā ahesuṃ, suvaṇṇamayo laṅkāro, rajatamayāni",
  "atk-s0513a2:686_9": "yottāni, suvaṇṇamayāni yaṭṭhiphiyāni.",
  "atk-s0513a2:687_0": "Samuddadevatā nāvāya ṭhatvā “atthi jambudīpagamikā”ti ghosesi. Upāsako “mayaṃ gamissāmā”ti",
  "atk-s0513a2:687_1": "āha. Tena hi ehi, nāvaṃ abhiruhāti. So nāvaṃ abhiruhitvā nhāpitaṃ pakkosi, samuddadevatā",
  "atk-s0513a2:687_2": "– “tuyhaññeva labbhati, na etassā”ti āha. “Kiṃkāraṇā”ti? “Etassa sīlaguṇācāro natthi,",
  "atk-s0513a2:687_3": "taṃ kāraṇaṃ. Ahañhi tuyhaṃ nāvaṃ āhariṃ, na etassā”ti. “Hotu, ahaṃ attanā dinnadānena",
  "atk-s0513a2:687_4": "rakkhitasīlena bhāvitabhāvanāya etassa pattiṃ dammī”ti. Nhāpito “anumodāmi, sāmī”ti",
  "atk-s0513a2:687_5": "āha. Devatā “idāni gaṇhissāmī”ti tampi āropetvā ubhopi jane samuddā nikkhāmetvā nadiyā",
  "atk-s0513a2:687_6": "bārāṇasiṃ gantvā attano ānubhāvena dvinnampi tesaṃ gehe dhanaṃ patiṭṭhapetvā “paṇḍiteheva",
  "atk-s0513a2:687_7": "saddhiṃ saṃsaggo nāma kātabbo. Sace hi imassa nhāpitassa iminā upāsakena saddhiṃ",
  "atk-s0513a2:687_8": "saṃsaggo nābhavissa, samuddamajjheyeva nassissā”ti paṇḍitasaṃsaggaguṇaṃ kathayamānā imā gāthā avoca –",
  "atk-s0513a2:688": "79.",
  "atk-s0513a2:689": "“Passa saddhāya sīlassa, cāgassa ca ayaṃ phalaṃ;",
  "atk-s0513a2:690": "Nāgo nāvāya vaṇṇena, saddhaṃ vahatupāsakaṃ.",
  "atk-s0513a2:691": "80.",
  "atk-s0513a2:692": "“Sabbhireva samāsetha, sabbhi kubbetha santhavaṃ;",
  "atk-s0513a2:693": "Satañhi sannivāsena, sotthiṃ gacchati nhāpito”ti.",
  "atk-s0513a2:694_0": "Tattha passāti kañci aniyametvā passathāti ālapati. Saddhāyāti lokiyalokuttarāya",
  "atk-s0513a2:694_1": "saddhāya. Sīlepi eseva nayo. Cāgassāti deyyadhammapariccāgassa ceva kilesapariccāgassa",
  "atk-s0513a2:694_2": "ca. Ayaṃ phalanti idaṃ phalaṃ, guṇaṃ ānisaṃsanti attho. Atha vā cāgassa ca phalaṃ",
  "atk-s0513a2:694_3": "passa, ayaṃ nāgo nāvāya vaṇṇenāti evampettha attho daṭṭhabbo. Nāvāya vaṇṇenāti nāvāya",
  "atk-s0513a2:694_4": "saṇṭhānena. Saddhanti tīsu ratanesu patiṭṭhitasaddhaṃ. Sabbhirevāti paṇḍitehiyeva.",
  "atk-s0513a2:694_5": "Samāsethāti ekato āvaseyya, upavaseyyāti attho. Kubbethāti kareyya. Santhavanti mittasanthavaṃ.",
  "atk-s0513a2:694_6": "Taṇhāsanthavo pana kenacipi saddhiṃ na kātabbo. Nhāpitoti nhāpitakuṭumbiko. “Nahāpito”tipi pāṭho.",
  "atk-s0513a2:695": "Evaṃ samuddadevatā ākāse ṭhatvā dhammaṃ desetvā ovaditvā nāgarājānaṃ gaṇhitvā attano vimānameva agamāsi.",
  "atk-s0513a2:696_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne",
  "atk-s0513a2:696_1": "upāsako sakadāgāmiphale patiṭṭhahi. “Tadā sotāpannaupāsako parinibbāyi, nāgarājā",
  "atk-s0513a2:696_2": "sāriputto ahosi, samuddadevatā pana ahameva ahosi”nti.",
  "atk-s0513a2:697": "Sīlānisaṃsajātakavaṇṇanā dasamā.",
  "atk-s0513a2:698": "Asadisavaggo catuttho.",
  "atk-s0513a2:699": "Tassuddānaṃ –",
  "atk-s0513a2:700": "Asadisañca saṅgāmaṃ, vālodakaṃ giridattaṃ;",
  "atk-s0513a2:701": "Nabhirati dadhivāhaṃ, catumaṭṭhaṃ sīhakoṭṭhaṃ;",
  "atk-s0513a2:702": "Sīhacammaṃ sīlānisaṃsaṃ.",
  "atk-s0513a2:703": "5. Ruhakavaggo",
  "atk-s0513a2:705": "[191] 1. Ruhakajātakavaṇṇanā",
  "atk-s0513a2:706_0": "Api ruhaka chinnāpīti idaṃ satthā jetavane viharanto purāṇadutiyikāpalobhanaṃ ārabbha",
  "atk-s0513a2:706_1": "kathesi. Vatthu aṭṭhakanipāte indriyajātake āvibhavissati. Satthā pana taṃ bhikkhuṃ",
  "atk-s0513a2:706_2": "“ayaṃ te bhikkhu itthī anatthakārikā, pubbepi te esā sarājikāya parisāya majjhe lajjāpetvā",
  "atk-s0513a2:706_3": "gehā nikkhamanākāraṃ kāresī”ti vatvā tena yācito atītaṃ āhari.",
  "atk-s0513a2:707_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a2:707_1": "nibbattitvā vayappatto pitu accayena rajje patiṭṭhāya dhammena rajjaṃ kāresi. Tassa",
  "atk-s0513a2:707_2": "ruhako nāma purohito ahosi, tassa purāṇī nāma brāhmaṇī bhariyā. Rājā brāhmaṇassa",
  "atk-s0513a2:707_3": "assabhaṇḍakena alaṅkaritvā assaṃ adāsi. So taṃ assaṃ āruyha rañño upaṭṭhānaṃ gacchati.",
  "atk-s0513a2:707_4": "Atha naṃ alaṅkataassassa piṭṭhe nisīditvā gacchantaṃ āgacchantañca disvā tahiṃ tahiṃ",
  "atk-s0513a2:707_5": "ṭhitā manussā “aho assassa rūpaṃ, aho asso sobhatī”ti assameva pasaṃsanti. So gehaṃ",
  "atk-s0513a2:707_6": "āgantvā pāsādaṃ abhiruyha bhariyaṃ āmantesi – “bhadde, amhākaṃ asso ativiya sobhati,",
  "atk-s0513a2:707_7": "ubhosu passesu ṭhitā manussā amhākaṃ assameva vaṇṇentī”ti. Sā pana brāhmaṇī thokaṃ",
  "atk-s0513a2:707_8": "chinnikā dhuttikadhātukā, tena naṃ evamāha – “ayya, tvaṃ assassa sobhanakāraṇaṃ na",
  "atk-s0513a2:707_9": "jānāsi, ayaṃ asso attano alaṅkataṃ assabhaṇḍakaṃ nissāya sobhati, sace tvampi asso",
  "atk-s0513a2:707_10": "viya sobhitukāmo assabhaṇḍakaṃ piḷandhitvā antaravīthiṃ oruyha asso viya pāde koṭṭayamāno",
  "atk-s0513a2:707_11": "gantvā rājānaṃ passa, rājāpi taṃ vaṇṇayissati, manussāpi taññeva vaṇṇayissantī”ti.",
  "atk-s0513a2:708_0": "So ummattakajātiko brāhmaṇo tassā vacanaṃ sutvā “iminā nāma kāraṇena sā maṃ vadatī”ti",
  "atk-s0513a2:708_1": "ajānitvā tathāsaññī hutvā tathā akāsi. Ye ye passanti, te te parihāsaṃ karontā “sobhati",
  "atk-s0513a2:708_2": "ācariyo”ti vadiṃsu. Rājā pana naṃ “kiṃ, ācariya, pittaṃ te kupitaṃ, ummattakosi jāto”tiādīni",
  "atk-s0513a2:708_3": "vatvā lajjāpesi. Tasmiṃ kāle brāhmaṇo “ayuttaṃ mayā kata”nti lajjito brāhmaṇiyā kujjhitvā",
  "atk-s0513a2:708_4": "“tāyamhi sarājikāya parisāya antare lajjāpito, pothetvā taṃ nikkaḍḍhissāmī”ti gehaṃ",
  "atk-s0513a2:708_5": "agamāsi. Dhuttikabrāhmaṇī tassa kujjhitvā āgamanabhāvaṃ ñatvā puretaraññeva cūḷadvārena",
  "atk-s0513a2:708_6": "nikkhamitvā rājanivesanaṃ gantvā catūhapañcāhaṃ tattheva ahosi. Rājā taṃ kāraṇaṃ",
  "atk-s0513a2:708_7": "ñatvā purohitaṃ pakkosāpetvā “ācariya, mātugāmassa nāma doso hotiyeva, brāhmaṇiyā",
  "atk-s0513a2:708_8": "khamituṃ vaṭṭatī”ti khamāpanatthāya paṭhamaṃ gāthamāha –",
  "atk-s0513a2:709": "81.",
  "atk-s0513a2:710": "“Api ruhaka chinnāpi, jiyā sandhīyate puna;",
  "atk-s0513a2:711": "Sandhīyassu purāṇiyā, mā kodhassa vasaṃ gamī”ti.",
  "atk-s0513a2:712": "Tatrāyaṃ saṅkhepattho – bho ruhaka, nanu chinnāpi dhanujiyā puna sandhīyati ghaṭīyati, evameva tvampi purāṇiyā saddhiṃ sandhīyassu, kodhassa vasaṃ mā gamīti.",
  "atk-s0513a2:713": "Taṃ sutvā ruhako dutiyaṃ gāthamāha –",
  "atk-s0513a2:714": "82.",
  "atk-s0513a2:715": "“Vijjamānesu vākesu, vijjamānesu kārisu;",
  "atk-s0513a2:716": "Aññaṃ jiyaṃ karissāmi, alaññeva purāṇiyā”ti.",
  "atk-s0513a2:717_0": "Tassattho – mahārāja, dhanukāramuduvākesu ca jiyakārakesu ca manussesu vijjamānesu",
  "atk-s0513a2:717_1": "aññaṃ jiyaṃ karissāmi, imāya chinnāya purāṇiyā jiyāya alaṃ, natthi me koci atthoti.",
  "atk-s0513a2:717_2": "Evañca pana vatvā taṃ nīharitvā aññaṃ brāhmaṇiṃ ānesi.",
  "atk-s0513a2:718_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne",
  "atk-s0513a2:718_1": "ukkaṇṭhitabhikkhu sotāpattiphale patiṭṭhahi. “Tadā, brāhmaṇī, purāṇadutiyikā ahosi,",
  "atk-s0513a2:718_2": "ruhako ukkaṇṭhitabhikkhu, bārāṇasirājā pana ahameva ahosi”nti.",
  "atk-s0513a2:719": "Ruhakajātakavaṇṇanā paṭhamā.",
  "atk-s0513a2:721": "[192] 2. Sirikāḷakaṇṇijātakavaṇṇanā",
  "atk-s0513a2:722": "Itthī siyā rūpavatīti idaṃ sirikāḷakaṇṇijātakaṃ mahāumaṅgajātake āvibhavissati.",
  "atk-s0513a2:723": "Sirikāḷakaṇṇijātakavaṇṇanā dutiyā.",
  "atk-s0513a2:725": "[193] 3. Cūḷapadumajātakavaṇṇanā",
  "atk-s0513a2:726_0": "Ayameva sā ahamapi so anaññoti idaṃ satthā jetavane viharanto ukkaṇṭhitabhikkhuṃ",
  "atk-s0513a2:726_1": "ārabbha kathesi. Vatthu ummādantījātake āvibhavissati. So pana bhikkhu satthārā “saccaṃ",
  "atk-s0513a2:726_2": "kira tvaṃ, bhikkhu, ukkaṇṭhito”ti vutte “saccaṃ, bhagavā”ti vatvā “kena pana tvaṃ",
  "atk-s0513a2:726_3": "ukkaṇṭhāpito”ti vutte “ahaṃ, bhante, ekaṃ alaṅkatapaṭiyattaṃ mātugāmaṃ disvā kilesānuvattako",
  "atk-s0513a2:726_4": "hutvā ukkaṇṭhitomhī”ti āha. Atha naṃ satthā “bhikkhu, mātugāmo nāma akataññū mittadubbhī",
  "atk-s0513a2:726_5": "bahumāyā, porāṇakapaṇḍitāpi attano dakkhiṇajāṇulohitaṃ pāyetvā yāvajīvitadānampi",
  "atk-s0513a2:726_6": "datvā mātugāmassa cittaṃ na labhiṃsū”ti vatvā atītaṃ āhari.",
  "atk-s0513a2:727_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a2:727_1": "nibbatti, nāmaggahaṇadivase cassa “padumakumāro”ti nāmaṃ akaṃsu. Tassa aparena cha",
  "atk-s0513a2:727_2": "kaniṭṭhabhātikā ahesuṃ. Te sattapi janā anupubbena vuḍḍhippattā gharāvāsaṃ gahetvā",
  "atk-s0513a2:727_3": "rañño sahāyā viya vicaranti. Athekadivasaṃ rājā rājaṅgaṇaṃ olokento ṭhito te mahāparivārena",
  "atk-s0513a2:727_4": "rājupaṭṭhānaṃ āgacchante disvā “ime maṃ vadhitvā rajjampi gaṇheyyu”nti āsaṅkaṃ uppādetvā",
  "atk-s0513a2:727_5": "te pakkosāpetvā – “tātā, tumhe imasmiṃ nagare vasituṃ na labhatha, aññattha gantvā",
  "atk-s0513a2:727_6": "mama accayena āgantvā kulasantakaṃ rajjaṃ gaṇhathā”ti āha. Te pitu vacanaṃ sampaṭicchitvā",
  "atk-s0513a2:727_7": "roditvā kanditvā attano attano gharāni gantvā pajāpatiyo ādāya “yattha vā tattha",
  "atk-s0513a2:727_8": "vā gantvā jīvissāmā”ti nagarā nikkhamitvā maggaṃ gacchantā ekaṃ kantāraṃ patvā annapānaṃ",
  "atk-s0513a2:727_9": "alabhamānā khudaṃ adhivāsetuṃ asakkontā “mayaṃ jīvamānā itthiyo labhissāmā”ti kaniṭṭhassa",
  "atk-s0513a2:727_10": "bhariyaṃ māretvā terasa koṭṭhāse katvā maṃsaṃ khādiṃsu. Bodhisatto attano ca bhariyāya",
  "atk-s0513a2:727_11": "ca laddhakoṭṭhāsesu ekaṃ ṭhapetvā ekaṃ dvepi khādiṃsu. Evaṃ cha divase cha itthiyo",
  "atk-s0513a2:727_12": "māretvā maṃsaṃ khādiṃsu.",
  "atk-s0513a2:728_0": "Bodhisatto pana divase divase ekekaṃ ṭhapetvā cha koṭṭhāse ṭhapesi. Sattame divase",
  "atk-s0513a2:728_1": "“bodhisattassa bhariyaṃ māressāmā”ti vutte bodhisatto te cha koṭṭhāse tesaṃ datvā",
  "atk-s0513a2:728_2": "“ajja tāva ime cha koṭṭhāse khādatha, sve jānissāmā”ti vatvā tesaṃ maṃsaṃ khāditvā",
  "atk-s0513a2:728_3": "niddāyanakāle bhariyaṃ gahetvā palāyi. Sā thokaṃ gantvā “gantuṃ na sakkomi, sāmī”ti",
  "atk-s0513a2:728_4": "āha. Atha naṃ bodhisatto khandhenādāya aruṇuggamanavelāya kantārā nikkhami. Sā sūriye",
  "atk-s0513a2:728_5": "uggate “pipāsitāmhi, sāmī”ti āha. Bodhisatto “udakaṃ natthi, bhadde”ti vatvā punappunaṃ",
  "atk-s0513a2:728_6": "kathite khaggena dakkhiṇajāṇukaṃ paharitvā – “bhadde, pānīyaṃ natthi, idaṃ pana me",
  "atk-s0513a2:728_7": "dakkhiṇajāṇulohitaṃ pivamānā nisīdāhī”ti āha. Sā tathā akāsi. Te anupubbena mahāgaṅgaṃ",
  "atk-s0513a2:728_8": "patvā pivitvā ca nhatvā ca phalāphalaṃ khāditvā phāsukaṭṭhāne vissamitvā ekasmiṃ",
  "atk-s0513a2:728_9": "gaṅgānivattane assamapadaṃ māpetvā vāsaṃ kappesuṃ.",
  "atk-s0513a2:729_0": "Athekadivasaṃ uparigaṅgāya rājāparādhikaṃ coraṃ hatthapāde ca kaṇṇanāsañca chinditvā",
  "atk-s0513a2:729_1": "ekasmiṃ ambaṇake nipajjāpetvā mahāgaṅgāya pavāhesuṃ. So mahantaṃ aṭṭassaraṃ karonto",
  "atk-s0513a2:729_2": "taṃ ṭhānaṃ pāpuṇi. Bodhisatto tassa karuṇaṃ paridevitasaddaṃ sutvā “dukkhappatto",
  "atk-s0513a2:729_3": "satto mayi ṭhite mā nassī”ti gaṅgātīraṃ gantvā taṃ uttāretvā assamapadaṃ ānetvā kāsāvadhovanalepanādīhi",
  "atk-s0513a2:729_4": "vaṇapaṭikammaṃ akāsi. Bhariyā panassa “evarūpaṃ nāma dussīlaṃ kuṇṭhaṃ gaṅgāya āvāhetvā",
  "atk-s0513a2:729_5": "paṭijagganto vicaratī”ti vatvā taṃ kuṇṭhaṃ jigucchamānā niṭṭhubhantī vicarati. Bodhisatto",
  "atk-s0513a2:729_6": "tassa vaṇesu saṃviruḷhesu bhariyāya saddhiṃ taṃ assamapadeyeva ṭhapetvā aṭavito phalāphalāni",
  "atk-s0513a2:729_7": "āharitvā tañca bhariyañca posesi. Tesu evaṃ vasantesu sā itthī etasmiṃ kuṇṭhe paṭibaddhacittā",
  "atk-s0513a2:729_8": "hutvā tena saddhiṃ anācāraṃ caritvā ekenupāyena bodhisattaṃ māretukāmā hutvā evamāha",
  "atk-s0513a2:729_9": "– “sāmi, ahaṃ tumhākaṃ aṃse nisīditvā kantārā nikkhamamānā ekaṃ pabbataṃ oloketvā",
  "atk-s0513a2:729_10": "ayye pabbatamhi nibbattadevate ‘sace ahaṃ sāmikena saddhiṃ arogā jīvitaṃ labhissāmi,",
  "atk-s0513a2:729_11": "balikammaṃ te karissāmī’ti āyāciṃ, sā maṃ idāni uttāseti, karomassā balikamma”nti.",
  "atk-s0513a2:729_12": "Bodhisatto taṃ māyaṃ ajānanto “sādhū”ti sampaṭicchitvā balikammaṃ sajjetvā tāya balibhājanaṃ",
  "atk-s0513a2:729_13": "gāhāpetvā pabbatamatthakaṃ abhiruhi. Atha naṃ sā evamāha – “sāmi, devatāyapi tvaññeva",
  "atk-s0513a2:729_14": "uttamadevatā, paṭhamaṃ tāva taṃ vanapupphehi pūjetvā padakkhiṇaṃ katvā vanditvā pacchā",
  "atk-s0513a2:729_15": "devatāya balikammaṃ karissāmī”ti. Sā bodhisattaṃ papātābhimukhaṃ ṭhapetvā vanapupphehi",
  "atk-s0513a2:729_16": "pūjetvā padakkhiṇaṃ katvā vanditukāmā viya hutvā piṭṭhipasse ṭhatvā piṭṭhiyaṃ paharitvā",
  "atk-s0513a2:729_17": "papāte pātetvā “diṭṭhā me paccāmittassa piṭṭhī”ti tuṭṭhamānasā pabbatā orohitvā kuṇṭhassa santikaṃ agamāsi.",
  "atk-s0513a2:730_0": "Bodhisattopi papātānusārena pabbatā patanto udumbararukkhamatthake ekasmiṃ akaṇṭake",
  "atk-s0513a2:730_1": "pattasañchanne gumbe laggi, heṭṭhāpabbataṃ pana orohituṃ na sakkā. So udumbaraphalāni",
  "atk-s0513a2:730_2": "khāditvā sākhantare nisīdi. Atheko mahāsarīro godharājā heṭṭhāpabbatapādato abhiruhitvā",
  "atk-s0513a2:730_3": "tasmiṃ udumbaraphalāni khādati. So taṃ divasaṃ bodhisattaṃ disvā palāyi, punadivase",
  "atk-s0513a2:730_4": "āgantvā ekasmiṃ passe phalāni khāditvā pakkāmi. So evaṃ punappunaṃ āgacchanto bodhisattena",
  "atk-s0513a2:730_5": "saddhiṃ vissāsaṃ āpajjitvā “tvaṃ imaṃ ṭhānaṃ kena kāraṇena āgatosī”ti pucchitvā “iminā",
  "atk-s0513a2:730_6": "nāma kāraṇenā”ti vutte “tena hi mā bhāyī”ti vatvā bodhisattaṃ attano piṭṭhiyaṃ nipajjāpetvā",
  "atk-s0513a2:730_7": "otāretvā araññato nikkhamitvā mahāmagge ṭhapetvā “tvaṃ iminā maggena gacchāhī”ti",
  "atk-s0513a2:730_8": "uyyojetvā araññameva pāvisi. Bodhisatto ekaṃ gāmakaṃ gantvā tattheva vasanto pitu",
  "atk-s0513a2:730_9": "kālakatabhāvaṃ sutvā bārāṇasiṃ gantvā kulasantake rajje patiṭṭhāya padumarājā nāma",
  "atk-s0513a2:730_10": "hutvā dasa rājadhamme akopetvā dhammena rajjaṃ kārento catūsu nagaradvāresu nagaramajjhe",
  "atk-s0513a2:730_11": "nivesanadvāreti cha dānasālāyo kāretvā devasikaṃ cha satasahassāni vissajjetvā dānaṃ adāsi.",
  "atk-s0513a2:731_0": "Sāpi kho itthī taṃ kuṇṭhaṃ khandhe nisīdāpetvā araññā nikkhamitvā manussapathe bhikkhaṃ",
  "atk-s0513a2:731_1": "caramānā yāgubhattaṃ saṃharitvā taṃ kuṇṭhaṃ posesi. Manussā “ayaṃ te kiṃ hotī”ti",
  "atk-s0513a2:731_2": "pucchiyamānā “ahaṃ etassa mātuladhītā, pitucchāputto me eso, etasseva maṃ adaṃsu,",
  "atk-s0513a2:731_3": "sāhaṃ vajjhappattampi attano sāmikaṃ ukkhipitvā pariharantī bhikkhaṃ caritvā posemī”ti.",
  "atk-s0513a2:731_4": "Manussā “ayaṃ patibbatā”ti tato paṭṭhāya bahutaraṃ yāgubhattaṃ adaṃsu. Apare pana",
  "atk-s0513a2:731_5": "janā evamāhaṃsu – “tvaṃ mā evaṃ vicari, padumarājā bārāṇasiyaṃ rajjaṃ kāreti, sakalajambudīpaṃ",
  "atk-s0513a2:731_6": "saṅkhobhetvā dānaṃ deti, so taṃ disvā tussissati, tuṭṭho te bahuṃ dhanaṃ dassati,",
  "atk-s0513a2:731_7": "tava sāmikaṃ idheva nisīdāpetvā gacchā”ti thiraṃ katvā vettapacchiṃ adaṃsu. Sā anācārā",
  "atk-s0513a2:731_8": "taṃ kuṇṭhaṃ vettapacchiyaṃ nisīdāpetvā pacchiṃ ukkhipitvā bārāṇasiṃ gantvā dānasālāsu",
  "atk-s0513a2:731_9": "bhuñjamānā vicarati. Bodhisatto alaṅkatahatthikkhandhavaragato dānaggaṃ gantvā aṭṭhannaṃ",
  "atk-s0513a2:731_10": "vā dasannaṃ vā sahatthā dānaṃ datvā puna gehaṃ gacchati. Sā anācārā taṃ kuṇṭhaṃ pacchiyaṃ",
  "atk-s0513a2:731_11": "nisīdāpetvā pacchiṃ ukkhipitvā tassa gamanamagge aṭṭhāsi.",
  "atk-s0513a2:732_0": "Rājā disvā “kiṃ eta”nti pucchi. “Ekā, deva, patibbatā”ti. Atha naṃ pakkosāpetvā sañjānitvā",
  "atk-s0513a2:732_1": "kuṇṭhaṃ pacchiyā nīharāpetvā “ayaṃ te kiṃ hotī”ti pucchi. Sā “pitucchāputto me, deva,",
  "atk-s0513a2:732_2": "kuladattiko sāmiko”ti āha. Manussā taṃ antaraṃ ajānantā “aho patibbatā”tiādīni vatvā",
  "atk-s0513a2:732_3": "taṃ anācāritthiṃ vaṇṇayiṃsu. Puna rājā “ayaṃ te kuṇṭho kuladattiko sāmiko”ti pucchi.",
  "atk-s0513a2:732_4": "Sā rājānaṃ asañjānantī “āma, devā”ti sūrā hutvā kathesi. Atha naṃ rājā “kiṃ esa bārāṇasirañño",
  "atk-s0513a2:732_5": "putto, nanu tvaṃ padumakumārassa bhariyā asukarañño dhītā, asukā nāma mama jāṇulohitaṃ",
  "atk-s0513a2:732_6": "pivitvā imasmiṃ kuṇṭhe paṭibaddhacittā maṃ papāte pātesi. Sā idāni tvaṃ nalāṭena",
  "atk-s0513a2:732_7": "maccuṃ gahetvā maṃ ‘mato’ti maññamānā imaṃ ṭhānaṃ āgatā, nanu ahaṃ jīvāmī”ti vatvā",
  "atk-s0513a2:732_8": "amacce āmantetvā “bho, amaccā nanu cāhaṃ tumhehi puṭṭho evaṃ kathesiṃ ‘mama kaniṭṭhabhātikā",
  "atk-s0513a2:732_9": "cha itthiyo māretvā maṃsaṃ khādiṃsu, ahaṃ pana mayhaṃ bhariyaṃ arogaṃ katvā gaṅgātīraṃ",
  "atk-s0513a2:732_10": "netvā assamapade vasanto ekaṃ vajjhappattaṃ kuṇṭhaṃ uttāretvā paṭijaggiṃ. Sā itthī",
  "atk-s0513a2:732_11": "etasmiṃ paṭibaddhacittā maṃ pabbatapāde pātesi. Ahaṃ attano mettacittatāya jīvitaṃ",
  "atk-s0513a2:732_12": "labhi’nti. Yāya ahaṃ pabbatā pātito, na sā aññā, esā dussīlā, sopi vajjhappatto kuṇṭho",
  "atk-s0513a2:732_13": "na añño, ayamevā”ti vatvā imā gāthā avoca –",
  "atk-s0513a2:733": "85.",
  "atk-s0513a2:734": "“Ayameva sā ahamapi so anañño, ayameva so hatthacchinno anañño;",
  "atk-s0513a2:735": "Yamāha ‘komārapatī mama’nti, vajjhitthiyo natthi itthīsu saccaṃ.",
  "atk-s0513a2:736": "86.",
  "atk-s0513a2:737": "“Imañca jammaṃ musalena hantvā, luddaṃ chavaṃ paradārūpaseviṃ;",
  "atk-s0513a2:738": "Imissā ca naṃ pāpapatibbatāya, jīvantiyā chindatha kaṇṇanāsa”nti.",
  "atk-s0513a2:739_0": "Tattha yamāha komārapatī mamanti yaṃ esā “ayaṃ me, komārapati, kuladattiko sāmiko”ti",
  "atk-s0513a2:739_1": "āha, ayameva so, na añño. “Yamāhu, komārapatī”tipi pāṭho. Ayameva hi potthakesu likhito,",
  "atk-s0513a2:739_2": "tassāpi ayamevattho, vacanavipallāso panettha veditabbo. Yañhi raññā vuttaṃ, tadeva",
  "atk-s0513a2:739_3": "idha āgataṃ. Vajjhitthiyoti itthiyo nāma vajjhā vadhitabbā eva. Natthi itthīsu saccanti",
  "atk-s0513a2:739_4": "etāsu sabhāvo nāmeko natthi. “Imañca jamma”ntiādi dvinnampi tesaṃ daṇḍāṇāpanavasena",
  "atk-s0513a2:739_5": "vuttaṃ. Tattha jammanti lāmakaṃ. Musalena hantvāti musalena hanitvā pothetvā aṭṭhīni",
  "atk-s0513a2:739_6": "bhañjitvā cuṇṇavicuṇṇaṃ katvā. Luddanti dāruṇaṃ. Chavanti guṇābhāvena nijjīvaṃ matasadisaṃ.",
  "atk-s0513a2:739_7": "Imissā ca nanti ettha nanti nipātamattaṃ, imissā ca pāpapatibbatāya anācārāya dussīlāya",
  "atk-s0513a2:739_8": "jīvantiyāva kaṇṇanāsaṃ chindathāti attho.",
  "atk-s0513a2:740_0": "Bodhisatto kodhaṃ adhivāsetuṃ asakkonto evaṃ tesaṃ daṇḍaṃ āṇāpetvāpi na tathā kāresi.",
  "atk-s0513a2:740_1": "Kopaṃ pana mandaṃ katvā yathā sā pacchiṃ sīsato oropetuṃ na sakkoti, evaṃ gāḷhataraṃ",
  "atk-s0513a2:740_2": "bandhāpetvā kuṇṭhaṃ tattha pakkhipāpetvā attano vijitā nīharāpesi.",
  "atk-s0513a2:741_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne",
  "atk-s0513a2:741_1": "ukkaṇṭhitabhikkhu sotāpattiphale patiṭṭhahi. “Tadā cha bhātaro aññatarā therā ahesuṃ,",
  "atk-s0513a2:741_2": "bhariyā ciñcamāṇavikā, kuṇṭho devadatto, godharājā ānando, padumarājā pana ahameva ahosi”nti.",
  "atk-s0513a2:742": "Cūḷapadumajātakavaṇṇanā tatiyā.",
  "atk-s0513a2:744": "[194] 4. Maṇicorajātakavaṇṇanā",
  "atk-s0513a2:745_0": "Na santi devā pavasanti nūnāti idaṃ satthā veḷuvane viharanto vadhāya parisakkantaṃ",
  "atk-s0513a2:745_1": "devadattaṃ ārabbha kathesi. Tadā pana satthā “devadatto vadhāya parisakkatī”ti sutvā",
  "atk-s0513a2:745_2": "“na, bhikkhave, idāneva, pubbepi devadatto mayhaṃ vadhāya parisakkatiyeva, parisakkantopi",
  "atk-s0513a2:745_3": "pana maṃ vadhituṃ nāsakkhī”ti vatvā atītaṃ āhari.",
  "atk-s0513a2:746_0": "Atīte bārāṇasiyaṃ brahmadatte rajjaṃ kārente bodhisatto bārāṇasito avidūre gāmake",
  "atk-s0513a2:746_1": "gahapatikule nibbatti. Athassa vayappattassa bārāṇasito kuladhītaraṃ ānesuṃ, sā suvaṇṇavaṇṇā",
  "atk-s0513a2:746_2": "ahosi abhirūpā dassanīyā devaccharā viya pupphalatā viya laḷamānā mattakinnarī viya",
  "atk-s0513a2:746_3": "ca sujātāti nāmena patibbatā sīlācārasampannā vattasampannā. Niccakālampissā pativattaṃ",
  "atk-s0513a2:746_4": "sassuvattaṃ sasuravattañca katameva hoti, sā bodhisattassa piyā ahosi manāpā. Iti",
  "atk-s0513a2:746_5": "ubhopi te sammodamānā ekacittā samaggavāsaṃ vasiṃsu.",
  "atk-s0513a2:747_0": "Athekadivasaṃ sujātā “mātāpitaro daṭṭhukāmāmhī”ti bodhisattassa ārocesi. “Sādhu,",
  "atk-s0513a2:747_1": "bhadde, maggapātheyyaṃ pahonakaṃ paṭiyādehī”ti khajjavikatiṃ pacāpetvā khajjakādīni",
  "atk-s0513a2:747_2": "yānake ṭhapetvā yānakaṃ pājento yānakassa purato ahosi, itarā pacchato. Te nagarasamīpaṃ",
  "atk-s0513a2:747_3": "gantvā yānakaṃ mocetvā nhatvā bhuñjiṃsu. Puna bodhisatto yānakaṃ yojetvā purato nisīdi,",
  "atk-s0513a2:747_4": "sujātā vatthāni parivattetvā alaṅkaritvā pacchato nisīdi. Yānakassa antonagaraṃ paviṭṭhakāle",
  "atk-s0513a2:747_5": "bārāṇasirājā hatthikkhandhavaragato nagaraṃ padakkhiṇaṃ karonto taṃ padesaṃ agamāsi.",
  "atk-s0513a2:747_6": "Sujātā otaritvā yānakassa pacchato padasā pāyāsi. Rājā taṃ disvā tassā rūpasampattiyā",
  "atk-s0513a2:747_7": "ākaḍḍhiyamānalocano paṭibaddhacitto hutvā ekaṃ amaccaṃ āṇāpesi – “gaccha tvaṃ etissā",
  "atk-s0513a2:747_8": "sassāmikabhāvaṃ vā assāmikabhāvaṃ vā jānāhī”ti. So gantvā tassā sassāmikabhāvaṃ ñatvā",
  "atk-s0513a2:747_9": "“sassāmikā kira, deva, yānake nisinno puriso etissā sāmiko”ti āha.",
  "atk-s0513a2:748_0": "Rājā paṭibaddhacittaṃ vinodetuṃ asakkonto kilesāturo hutvā “ekena naṃ upāyena mārāpetvā",
  "atk-s0513a2:748_1": "itthiṃ gaṇhissāmī”ti cintetvā ekaṃ purisaṃ āmantetvā “gaccha, bho, imaṃ cūḷāmaṇiṃ",
  "atk-s0513a2:748_2": "vīthiṃ gacchanto viya hutvā etassa purisassa yānake pakkhipitvā ehī”ti cūḷāmaṇiṃ",
  "atk-s0513a2:748_3": "datvā uyyojesi. So “sādhū”ti taṃ gahetvā gantvā yānake ṭhapetvā “ṭhapito me, devā”ti",
  "atk-s0513a2:748_4": "āgantvā ārocesi. Rājā “cūḷāmaṇi me naṭṭho”ti āha, manussā ekakolāhalaṃ akaṃsu. Rājā",
  "atk-s0513a2:748_5": "“sabbadvārāni pidahitvā sañcāraṃ chinditvā coraṃ pariyesathā”ti āha, rājapurisā tathā",
  "atk-s0513a2:748_6": "akaṃsu, nagaraṃ ekasaṅkhobhaṃ ahosi. Itaro puriso manusse gahetvā bodhisattassa santikaṃ",
  "atk-s0513a2:748_7": "gantvā “bho, yānakaṃ ṭhapehi, rañño cūḷāmaṇi naṭṭho, yānakaṃ sodhessāmī”ti yānakaṃ",
  "atk-s0513a2:748_8": "sodhento attanā ṭhapitamaṇiṃ gahetvā bodhisattaṃ gahetvā “maṇicoro”ti hatthehi ca",
  "atk-s0513a2:748_9": "pādehi ca pothetvā pacchābāhaṃ bandhitvā netvā “ayaṃ maṇicoro”ti rañño dassesi. Rājāpi",
  "atk-s0513a2:748_10": "“sīsamassa chindathā”ti āṇāpesi.",
  "atk-s0513a2:749_0": "Atha naṃ rājapurisā catukke catukke kasāhi tāḷentā dakkhiṇadvārena nagarā nikkhamāpesuṃ.",
  "atk-s0513a2:749_1": "Sujātāpi yānakaṃ pahāya bāhā paggayha paridevamānā “sāmi, maṃ nissāya imaṃ dukkhaṃ",
  "atk-s0513a2:749_2": "pattosī”ti paridevamānā pacchato pacchato agamāsi. Rājapurisā “sīsamassa chindissāmā”ti",
  "atk-s0513a2:749_3": "bodhisattaṃ uttānaṃ nipajjāpesuṃ. Taṃ disvā sujātā attano sīlaguṇaṃ āvajjetvā “natthi",
  "atk-s0513a2:749_4": "vata maññe imasmiṃ loke sīlavantānaṃ viheṭhake pāpasāhasikamanusse nisedhetuṃ samatthā",
  "atk-s0513a2:749_5": "devatā nāmā”tiādīni vatvā paṭhamaṃ gāthamāha –",
  "atk-s0513a2:750": "87.",
  "atk-s0513a2:751": "“Na santi devā pavasanti nūna, na hi nūna santi idha lokapālā;",
  "atk-s0513a2:752": "Sahasā karontānamasaññatānaṃ, na hi nūna santi paṭisedhitāro”ti.",
  "atk-s0513a2:753_0": "Tattha na santi, devāti imasmiṃ loke sīlavantānaṃ olokanakā pāpānañca nisedhakā na",
  "atk-s0513a2:753_1": "santi nūna devā. Pavasanti nūnāti evarūpesu vā kiccesu uppannesu nūna pavasanti pavāsaṃ",
  "atk-s0513a2:753_2": "gacchanti. Idha, lokapālāti imasmiṃ loke lokapālasammatā samaṇabrāhmaṇāpi sīlavantānaṃ",
  "atk-s0513a2:753_3": "anuggāhakā na hi nūna santi. Sahasā karontānamasaññatānanti sahasā avīmaṃsitvā sāhasikaṃ",
  "atk-s0513a2:753_4": "dāruṇaṃ kammaṃ karontānaṃ dussīlānaṃ. Paṭisedhitāroti evarūpaṃ kammaṃ mā karittha,",
  "atk-s0513a2:753_5": "na labbhā etaṃ kātunti paṭisedhentā natthīti attho.",
  "atk-s0513a2:754_0": "Evaṃ tāya sīlasampannāya paridevamānāya sakkassa devarañño nisinnāsanaṃ uṇhākāraṃ",
  "atk-s0513a2:754_1": "dassesi, sakko “ko nu kho maṃ sakkattato cāvetukāmo”ti āvajjento imaṃ kāraṇaṃ ñatvā",
  "atk-s0513a2:754_2": "“bārāṇasirājā atipharusakammaṃ karoti, sīlasampannaṃ sujātaṃ kilameti, gantuṃ dāni",
  "atk-s0513a2:754_3": "me vaṭṭatī”ti devalokā oruyha attano ānubhāvena hatthipiṭṭhe nisinnaṃ taṃ pāparājānaṃ",
  "atk-s0513a2:754_4": "hatthikkhandhato otāretvā dhammagaṇḍikāya uttānaṃ nipajjāpetvā bodhisattaṃ ukkhipitvā",
  "atk-s0513a2:754_5": "sabbālaṅkārehi alaṅkaritvā rājavesaṃ gāhāpetvā hatthikkhandhe nisīdāpesi. Rājapurisā",
  "atk-s0513a2:754_6": "pharasuṃ ukkhipitvā sīsaṃ chindantā rañño sīsaṃ chindiṃsu, chinnakāleyeva cassa rañño",
  "atk-s0513a2:754_7": "sīsabhāvaṃ jāniṃsu. Sakko devarājā dissamānakasarīreneva bodhisattassa santikaṃ gantvā",
  "atk-s0513a2:754_8": "bodhisattassa rājābhisekaṃ katvā sujātāya ca aggamahesiṭṭhānaṃ dāpesi. Amaccā ceva",
  "atk-s0513a2:754_9": "brāhmaṇagahapatikādayo ca sakkaṃ devarājānaṃ disvā “adhammikarājā mārito, idāni amhehi",
  "atk-s0513a2:754_10": "sakkadattiko dhammikarājā laddho”ti somanassappattā ahesuṃ.",
  "atk-s0513a2:755_0": "Sakkopi ākāse ṭhatvā “ayaṃ vo sakkadattiko rājā, ito paṭṭhāya dhammena rajjaṃ kāressati.",
  "atk-s0513a2:755_1": "Sace hi rājā adhammiko hoti, devo akāle vassati, kāle na vassati, chātabhayaṃ rogabhayaṃ",
  "atk-s0513a2:755_2": "satthabhayanti imāni tīṇi bhayāni upagatāneva hontī”ti ovadanto dutiyaṃ gāthamāha –",
  "atk-s0513a2:756": "88.",
  "atk-s0513a2:757": "“Akāle vassatī tassa, kāle tassa na vassati;",
  "atk-s0513a2:758": "Saggā ca cavati ṭhānā, nanu so tāvatā hato”ti.",
  "atk-s0513a2:759_0": "Tattha akāleti adhammikarañño rajje ayuttakāle sassānaṃ pakkakāle vā lāyanamaddanādikāle",
  "atk-s0513a2:759_1": "vā devo vassati. Kāleti yuttapayuttakāle vapanakāle taruṇasassakāle gabbhaggahaṇakāle",
  "atk-s0513a2:759_2": "ca na vassati. Saggā ca cavati ṭhānāti saggasaṅkhātā ṭhānā devalokā cavatīti attho.",
  "atk-s0513a2:759_3": "Adhammikarājā hi appaṭilābhavasena devalokā cavati nāma, saggepi vā rajjaṃ kārento",
  "atk-s0513a2:759_4": "adhammikarājā tato cavatītipi attho. Nanu so tāvatā hatoti nanu so adhammiko rājā",
  "atk-s0513a2:759_5": "ettakena hato hoti. Atha vā ekaṃsavācī ettha nu-kāro, neso ekaṃsena ettāvatā hato,",
  "atk-s0513a2:759_6": "aṭṭhasu pana mahānirayesu soḷasasu ca ussadanirayesu dīgharattaṃ so haññissatīti ayamettha attho.",
  "atk-s0513a2:760": "Evaṃ sakko mahājanassa ovādaṃ datvā attano devaṭṭhānameva agamāsi. Bodhisattopi dhammena rajjaṃ kāretvā saggapuraṃ pūresi.",
  "atk-s0513a2:761_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā",
  "atk-s0513a2:761_1": "adhammikarājā devadatto ahosi, sakko anuruddho, sujātā rāhulamātā, sakkadattiyarājā",
  "atk-s0513a2:761_2": "pana ahameva ahosi”nti.",
  "atk-s0513a2:762": "Maṇicorajātakavaṇṇanā catutthā.",
  "atk-s0513a2:764": "[195] 5. Pabbatūpattharajātakavaṇṇanā",
  "atk-s0513a2:765_0": "Pabbatūpatthare rammeti idaṃ satthā jetavane viharanto kosalarājānaṃ ārabbha kathesi.",
  "atk-s0513a2:765_1": "Kosalarañño kira eko amacco antepure padussi. Rājāpi parivīmaṃsamāno taṃ tathato",
  "atk-s0513a2:765_2": "ñatvā “satthu ārocessāmī”ti jetavanaṃ gantvā satthāraṃ vanditvā “bhante, amhākaṃ",
  "atk-s0513a2:765_3": "antepure eko amacco padussi, tassa kiṃ kātuṃ vaṭṭatī”ti pucchi. Atha naṃ satthā “upakārako",
  "atk-s0513a2:765_4": "te, mahārāja, so ca amacco sā ca itthī piyā”ti pucchitvā “āma, bhante, ativiya upakārako",
  "atk-s0513a2:765_5": "sakalaṃ rājakulaṃ sandhāreti, sāpi me itthī piyā”ti vutte “mahārāja, ‘attano upakārakesu",
  "atk-s0513a2:765_6": "sevakesu piyāsu ca itthīsu dubbhituṃ na sakkā’ti pubbepi rājāno paṇḍitānaṃ kathaṃ",
  "atk-s0513a2:765_7": "sutvā majjhattāva ahesu”nti vatvā tena yācito atītaṃ āhari.",
  "atk-s0513a2:766_0": "Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto",
  "atk-s0513a2:766_1": "tassa atthadhammānusāsako ahosi. Athassa rañño eko amacco antepure padussi. Rājā",
  "atk-s0513a2:766_2": "naṃ tathato ñatvā “amaccopi me bahūpakāro, ayaṃ itthīpi me piyā, dvepi ime nāsetuṃ",
  "atk-s0513a2:766_3": "na sakkā, paṇḍitāmaccaṃ pañhaṃ pucchitvā sace sahitabbaṃ bhavissati, sahissāmi, no",
  "atk-s0513a2:766_4": "ce, na sahissāmī”ti bodhisattaṃ pakkosāpetvā āsanaṃ datvā “paṇḍita, pañhaṃ pucchissāmī”ti",
  "atk-s0513a2:766_5": "vatvā “pucchatha, mahārāja, vissajjessāmī”ti vutte pañhaṃ pucchanto paṭhamaṃ gāthamāha –",
  "atk-s0513a2:767": "89.",
  "atk-s0513a2:768": "“Pabbatūpatthare ramme, jātā pokkharaṇī sivā;",
  "atk-s0513a2:769": "Taṃ siṅgālo apāpāyi, jānaṃ sīhena rakkhita”nti.",
  "atk-s0513a2:770_0": "Tattha pabbatūpatthare rammeti himavantapabbatapāde pattharitvā ṭhite aṅgaṇaṭṭhāneti",
  "atk-s0513a2:770_1": "attho. Jātā pokkharaṇī sivāti sivā sītalā madhurodakā pokkharaṇī nibbattā, apica",
  "atk-s0513a2:770_2": "kho pokkharasañchannā nadīpi pokkharaṇīyeva. Apāpāyīti apa-iti upasaggo, apāyīti",
  "atk-s0513a2:770_3": "attho. Jānaṃ sīhena rakkhitanti sā pokkharaṇī sīhaparibhogā sīhena rakkhitā, sopi",
  "atk-s0513a2:770_4": "naṃ siṅgālo “sīhena rakkhitā aya”nti jānantova apāyi. Taṃ kiṃ maññati, bālo siṅgālo",
  "atk-s0513a2:770_5": "sīhassa abhāyitvā piveyya evarūpaṃ pokkharaṇinti ayametthādhippāyo.",
  "atk-s0513a2:771": "Bodhisatto “addhā etassa antepure eko amacco paduṭṭho bhavissatī”ti ñatvā dutiyaṃ gāthamāha –",
  "atk-s0513a2:772": "90.",
  "atk-s0513a2:773": "“Pivanti ce mahārāja, sāpadāni mahānadiṃ;",
  "atk-s0513a2:774": "Na tena anadī hoti, khamassu yadi te piyā”ti.",
  "atk-s0513a2:775_0": "Tattha sāpadānīti na kevalaṃ siṅgālova, avasesāni sunakhapasadabiḷāramigādīni sabbasāpadāni",
  "atk-s0513a2:775_1": "taṃ pokkharasañchannattā “pokkharaṇī”ti laddhanāmaṃ nadiṃ pivanti ce. Na tena anadī",
  "atk-s0513a2:775_2": "hotīti nadiyañhi dvipadacatuppadāpi ahimacchāpi sabbe pipāsitā pānīyaṃ pivanti, na",
  "atk-s0513a2:775_3": "sā tena kāraṇena anadī nāma hoti, nāpi ucchiṭṭhanadī. Kasmā? Sabbesaṃ sādhāraṇattā.",
  "atk-s0513a2:775_4": "Yathā nadī yena kenaci pītā na dussati, evaṃ itthīpi kilesavasena sāmikaṃ atikkamitvā",
  "atk-s0513a2:775_5": "aññena saddhiṃ saṃvāsaṃ gatā neva anitthī hoti. Kasmā? Sabbesaṃ sādhāraṇabhāvena.",
  "atk-s0513a2:775_6": "Nāpi ucchiṭṭhitthī. Kasmā? Odakantikatāya suddhabhāvena. Khamassu yadi te piyāti",
  "atk-s0513a2:775_7": "yadi pana te sā itthī piyā, so ca amacco bahūpakāro, tesaṃ ubhinnampi khamassu majjhattabhāvena tiṭṭhāhīti.",
  "atk-s0513a2:776_0": "Evaṃ mahāsatto rañño ovādaṃ adāsi. Rājā tassa ovāde ṭhatvā “puna evarūpaṃ pāpakammaṃ",
  "atk-s0513a2:776_1": "mā karitthā”ti vatvā ubhinnampi khami. Tato paṭṭhāya te oramiṃsu. Rājāpi dānādīni",
  "atk-s0513a2:776_2": "puññāni katvā jīvitapariyosāne saggapuraṃ pūresi. Kosalarājāpi imaṃ dhammadesanaṃ",
  "atk-s0513a2:776_3": "sutvā tesaṃ ubhinnampi khamitvā majjhatto ahosi.",
  "atk-s0513a2:777": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, paṇḍitāmacco pana ahameva ahosi”nti.",
  "atk-s0513a2:778": "Pabbatūpattharajātakavaṇṇanā pañcamā.",
  "atk-s0513a2:780": "[196] 6. Valāhakassajātakavaṇṇanā",
  "atk-s0513a2:781_0": "Ye na kāhanti ovādanti idaṃ satthā jetavane viharanto ekaṃ ukkaṇṭhitabhikkhuṃ ārabbha",
  "atk-s0513a2:781_1": "kathesi. So hi bhikkhu satthārā “saccaṃ kira tvaṃ, bhikkhu, ukkaṇṭhitosī”ti puṭṭho",
  "atk-s0513a2:781_2": "“sacca”nti vatvā “kiṃ kāraṇā”ti vutte “ekaṃ alaṅkataṃ mātugāmaṃ disvā kilesavasenā”ti",
  "atk-s0513a2:781_3": "āha. Atha naṃ satthā “itthiyo nāmetā bhikkhu attano rūpasaddagandharasaphoṭṭhabbehi",
  "atk-s0513a2:781_4": "ceva itthikuttavilāsehi ca purise palobhetvā attano vase katvā vasaṃ upagatabhāvaṃ",
  "atk-s0513a2:781_5": "ñatvā sīlavināsañceva dhanavināsañca pāpanaṭṭhena ‘yakkhiniyo’ti vuccanti. Pubbepi",
  "atk-s0513a2:781_6": "hi yakkhiniyo itthikuttena ekaṃ purisasatthaṃ upasaṅkamitvā vāṇije palobhetvā attano",
  "atk-s0513a2:781_7": "vase katvā puna aññe purise disvā te sabbepi jīvitakkhayaṃ pāpetvā ubhohi hanukapassehi",
  "atk-s0513a2:781_8": "lohitena paggharantena mukhaṃ pūrāpetvā khādiṃsū”ti vatvā atītaṃ āhari.",
  "atk-s0513a2:782_0": "Atīte tambapaṇṇidīpe sirīsavatthu nāma yakkhanagaraṃ ahosi, tattha yakkhiniyo vasiṃsu.",
  "atk-s0513a2:782_1": "Tā bhinnanāvānaṃ vāṇijānaṃ āgatakāle alaṅkatapaṭiyattā khādanīyabhojanīyaṃ gāhāpetvā",
  "atk-s0513a2:782_2": "dāsigaṇaparivutā dārake aṅkenādāya vāṇije upasaṅkamanti. Tesaṃ “manussāvāsaṃ āgatamhā”ti",
  "atk-s0513a2:782_3": "sañjānanatthaṃ tattha tattha kasigorakkhādīni karonte manusse gogaṇe sunakheti evamādīni",
  "atk-s0513a2:782_4": "dassenti, vāṇijānaṃ santikaṃ gantvā “imaṃ yāguṃ pivatha, bhattaṃ bhuñjatha, khādanīyaṃ",
  "atk-s0513a2:782_5": "khādathā”ti vadanti. Vāṇijā ajānantā tāhi dinnaṃ paribhuñjanti. Atha tesaṃ khāditvā",
  "atk-s0513a2:782_6": "bhuñjitvā pivitvā vissamitakāle paṭisanthāraṃ karonti, “tumhe kattha vāsikā, kuto",
  "atk-s0513a2:782_7": "āgatā, kahaṃ gacchissatha, kena kammena idhāgatatthā”ti pucchanti. “Bhinnanāvā hutvā",
  "atk-s0513a2:782_8": "idhāgatamhā”ti vutte “sādhu, ayyā, amhākampi sāmikānaṃ nāvaṃ abhiruhitvā gatānaṃ",
  "atk-s0513a2:782_9": "tīṇi saṃvaccharāni atikkantāni, te matā bhavissanti; tumhepi vāṇijāyeva, mayaṃ tumhākaṃ",
  "atk-s0513a2:782_10": "pādaparicārikā bhavissāmā”ti vatvā te vāṇije itthikuttahāvabhāvavilāsehi palobhetvā",
  "atk-s0513a2:782_11": "yakkhanagaraṃ netvā sace paṭhamagahitā manussā atthi, te devasaṅkhalikāya bandhitvā",
  "atk-s0513a2:782_12": "kāraṇaghare pakkhipanti, attano vasanaṭṭhāne bhinnanāve manusse alabhantiyo pana",
  "atk-s0513a2:782_13": "parato kalyāṇiṃ orato nāgadīpanti evaṃ samuddatīraṃ anusañcaranti. Ayaṃ tāsaṃ dhammatā.",
  "atk-s0513a2:783_0": "Athekadivasaṃ pañcasatā bhinnanāvā vāṇijā tāsaṃ nagarasamīpe uttariṃsu. Tā tesaṃ",
  "atk-s0513a2:783_1": "santikaṃ gantvā palobhetvā yakkhanagaraṃ netvā paṭhamaṃ gahite manusse devasaṅkhalikāya",
  "atk-s0513a2:783_2": "bandhitvā kāraṇaghare pakkhipitvā jeṭṭhayakkhinī jeṭṭhakavāṇijaṃ, sesā seseti tā",
  "atk-s0513a2:783_3": "pañcasatā yakkhiniyo te pañcasate vāṇije attano sāmike akaṃsu. Atha sā jeṭṭhayakkhinī",
  "atk-s0513a2:783_4": "rattibhāge vāṇije niddaṃ upagate uṭṭhāya gantvā kāraṇaghare manusse māretvā maṃsaṃ",
  "atk-s0513a2:783_5": "khāditvā āgacchati, sesāpi tatheva karonti. Jeṭṭhayakkhiniyā manussamaṃsaṃ khāditvā",
  "atk-s0513a2:783_6": "āgatakāle sarīraṃ sītalaṃ hoti. Jeṭṭhavāṇijo pariggaṇhanto tassā yakkhinibhāvaṃ ñatvā",
  "atk-s0513a2:783_7": "“imā pañcasatā yakkhiniyo bhavissanti, amhehi palāyituṃ vaṭṭatī”ti punadivase pātova",
  "atk-s0513a2:783_8": "mukhadhovanatthāya gantvā sesavāṇijānaṃ ārocesi – “imā yakkhiniyo, na manussitthiyo,",
  "atk-s0513a2:783_9": "aññesaṃ bhinnanāvānaṃ āgatakāle te sāmike katvā amhepi khādissanti, etha ito palāyissāmā”ti",
  "atk-s0513a2:783_10": "tesu pañcasatesu aḍḍhateyyasatā “na mayaṃ etā vijahituṃ sakkhissāma, tumhe gacchatha,",
  "atk-s0513a2:783_11": "mayaṃ na palāyissāmā”ti āhaṃsu. Jeṭṭhavāṇijo attano vacanakāre aḍḍhateyyasate gahetvā tāsaṃ bhīto palāyi.",
  "atk-s0513a2:784_0": "Tasmiṃ pana kāle bodhisatto valāhakassayoniyaṃ nibbatti, sabbaseto kāḷasīso muñjakeso",
  "atk-s0513a2:784_1": "iddhimā vehāsaṅgamo ahosi. So himavantato ākāse uppatitvā tambapaṇṇidīpaṃ gantvā",
  "atk-s0513a2:784_2": "tattha tambapaṇṇisare pallale sayaṃjātasāliṃ khāditvā gacchati. Evaṃ gacchanto ca",
  "atk-s0513a2:784_3": "“janapadaṃ gantukāmā atthī”ti tikkhattuṃ karuṇāparibhāvitaṃ mānusiṃ vācaṃ bhāsati.",
  "atk-s0513a2:784_4": "Te bodhisattassa vacanaṃ sutvā upasaṅkamitvā añjaliṃ paggayha “sāmi, mayaṃ janapadaṃ",
  "atk-s0513a2:784_5": "gamissāmā”ti āhaṃsu. Tena hi mayhaṃ piṭṭhiṃ abhiruhathāti. Appekacce abhiruhiṃsu,",
  "atk-s0513a2:784_6": "tesu ekacce vāladhiṃ gaṇhiṃsu, ekacce añjaliṃ paggahetvā aṭṭhaṃsuyeva. Bodhisatto",
  "atk-s0513a2:784_7": "antamaso añjaliṃ paggahetvā ṭhite sabbepi te aḍḍhateyyasate vāṇije attano ānubhāvena",
  "atk-s0513a2:784_8": "janapadaṃ netvā sakasakaṭṭhānesu patiṭṭhapetvā attano vasanaṭṭhānaṃ āgamāsi. Tāpi",
  "atk-s0513a2:784_9": "kho yakkhiniyo aññesaṃ āgatakāle tattha ohīnake aḍḍhateyyasate manusse vadhitvā khādiṃsu.",
  "atk-s0513a2:785_0": "Satthā bhikkhū āmantetvā “bhikkhave, yathā te yakkhinīnaṃ vasaṃ gatā vāṇijā jīvitakkhayaṃ",
  "atk-s0513a2:785_1": "pattā, valāhakassarājassa vacanakarā vāṇijā sakasakaṭṭhānesu patiṭṭhitā, evameva",
  "atk-s0513a2:785_2": "buddhānaṃ ovādaṃ akarontā bhikkhūpi bhikkhuniyopi upāsakāpi upāsikāyopi catūsu apāyesu",
  "atk-s0513a2:785_3": "pañcavidhabandhanakammakaraṇaṭṭhānādīsu mahādukkhaṃ pāpuṇanti. Ovādakarā pana tisso",
  "atk-s0513a2:785_4": "kulasampattiyo ca cha kāmasagge vīsati brahmaloketi imāni ca ṭhānāni patvā amatamahānibbānaṃ",
  "atk-s0513a2:785_5": "sacchikatvā mahantaṃ sukhaṃ anubhavantī”ti vatvā abhisambuddho hutvā imā gāthā avoca –",
  "atk-s0513a2:786": "91.",
  "atk-s0513a2:787": "“Ye na kāhanti ovādaṃ, narā buddhena desitaṃ;",
  "atk-s0513a2:788": "Byasanaṃ te gamissanti, rakkhasīhiva vāṇijā.",
  "atk-s0513a2:789": "92.",
  "atk-s0513a2:790": "“Ye ca kāhanti ovādaṃ, narā buddhena desitaṃ;",
  "atk-s0513a2:791": "Sotthiṃ pāraṃ gamissanti, valāheneva vāṇijā”ti.",
  "atk-s0513a2:792_0": "Tattha ye na kāhantīti ye na karissanti. Byasanaṃ te gamissantīti te mahāvināsaṃ",
  "atk-s0513a2:792_1": "pāpuṇissanti. Rakkhasīhiva vāṇijāti rakkhasīhi palobhitavāṇijā viya. Sotthiṃ pāraṃ",
  "atk-s0513a2:792_2": "gamissantīti anantarāyena nibbānaṃ pāpuṇissanti. Valāheneva vāṇijāti valāheneva “āgacchathā”ti",
  "atk-s0513a2:792_3": "vuttā tassa vacanakarā vāṇijā viya. Yathā hi te samuddapāraṃ gantvā sakasakaṭṭhānaṃ",
  "atk-s0513a2:792_4": "agamaṃsu, evaṃ buddhānaṃ ovādakarā saṃsārapāraṃ nibbānaṃ gacchantīti amatamahānibbānena",
  "atk-s0513a2:792_5": "dhammadesanāya kūṭaṃ gaṇhi.",
  "atk-s0513a2:793_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne",
  "atk-s0513a2:793_1": "ukkaṇṭhitabhikkhu sotāpattiphale patiṭṭhahi, aññepi bahū sotāpattiphalasakadāgāmiphalaanāgāmiphalaarahattaphalāni",
  "atk-s0513a2:793_2": "pāpuṇiṃsu. “Tadā valāhakassarājassa vacanakarā aḍḍhateyyasatā vāṇijā buddhaparisā",
  "atk-s0513a2:793_3": "ahesuṃ, valāhakassarājā pana ahameva ahosi”nti.",
  "atk-s0513a2:794": "Valāhakassajātakavaṇṇanā chaṭṭhā.",
  "atk-s0513a2:796": "[197] 7. Mittāmittajātakavaṇṇanā",
  "atk-s0513a2:797_0": "Na naṃ umhayate disvāti idaṃ satthā jetavane viharanto aññataraṃ bhikkhuṃ ārabbha",
  "atk-s0513a2:797_1": "kathesi. Aññataro bhikkhu “mayā gahite mayhaṃ upajjhāyo na kujjhissatī”ti upajjhāyena",
  "atk-s0513a2:797_2": "ṭhapitaṃ vissāsena ekaṃ vatthakhaṇḍaṃ gahetvā upāhanatthavikaṃ katvā pacchā upajjhāyaṃ",
  "atk-s0513a2:797_3": "āpucchi. Atha taṃ upajjhāyo “kiṃkāraṇā gaṇhī”ti vatvā “mayā gahite na kujjhissatīti",
  "atk-s0513a2:797_4": "tumhākaṃ vissāsenā”ti vutte “ko mayā saddhiṃ tuyhaṃ vissāso nāmā”ti vatvā kuddho",
  "atk-s0513a2:797_5": "uṭṭhahitvā pahari. Tassa sā kiriyā bhikkhūsu pākaṭā jātā. Athekadivasaṃ bhikkhū dhammasabhāyaṃ",
  "atk-s0513a2:797_6": "kathaṃ samuṭṭhāpesuṃ – “āvuso, asuko kira daharo upajjhāyassa vissāsena vatthakhaṇḍaṃ",
  "atk-s0513a2:797_7": "gahetvā upāhanatthavikaṃ akāsi. Atha naṃ upajjhāyo ‘ko mayā saddhiṃ tuyhaṃ vissāso",
  "atk-s0513a2:797_8": "nāmā’ti vatvā kuddho uṭṭhahitvā paharī”ti. Satthā āgantvā “kāya nuttha, bhikkhave,",
  "atk-s0513a2:797_9": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idānevesa",
  "atk-s0513a2:797_10": "bhikkhu attano saddhivihārikena saddhiṃ avissāsiko, pubbepi avissāsikoyevā”ti vatvā atītaṃ āhari.",
  "atk-s0513a2:798_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā",
  "atk-s0513a2:798_1": "vayappatto isipabbajjaṃ pabbajitvā abhiññā ca samāpattiyo ca nibbattetvā gaṇasatthā",
  "atk-s0513a2:798_2": "hutvā himavantapadese vāsaṃ kappesi. Tasmiṃ isigaṇe eko tāpaso bodhisattassa vacanaṃ",
  "atk-s0513a2:798_3": "akatvā ekaṃ matamātikaṃ hatthipotakaṃ paṭijaggi. Atha naṃ so vuddhippatto māretvā",
  "atk-s0513a2:798_4": "araññaṃ pāvisi. Tassa sarīrakiccaṃ katvā isigaṇo bodhisattaṃ parivāretvā – “bhante,",
  "atk-s0513a2:798_5": "kena nu ko kāraṇena mittabhāvo vā amittabhāvo vā sakkā jānitu”nti pucchi. Bodhisatto",
  "atk-s0513a2:798_6": "“iminā ca iminā ca kāraṇenā”ti ācikkhanto imā gāthā avoca –",
  "atk-s0513a2:799": "93.",
  "atk-s0513a2:800": "“Na naṃ umhayate disvā, na ca naṃ paṭinandati;",
  "atk-s0513a2:801": "Cakkhūni cassa na dadāti, paṭilomañca vattati.",
  "atk-s0513a2:802": "94.",
  "atk-s0513a2:803": "“Ete bhavanti ākārā, amittasmiṃ patiṭṭhitā;",
  "atk-s0513a2:804": "Yehi amittaṃ jāneyya, disvā sutvā ca paṇḍito”ti.",
  "atk-s0513a2:805_0": "Tattha na naṃ umhayate disvāti yo hi yassa amitto hoti, so taṃ puggalaṃ disvā na",
  "atk-s0513a2:805_1": "umhayate, hasitaṃ na karoti, pahaṭṭhākāraṃ na dasseti. Na ca naṃ paṭinandatīti tassa",
  "atk-s0513a2:805_2": "vacanaṃ sutvāpi taṃ puggalaṃ na paṭinandati, sādhu subhāsitanti na cānumodati. Cakkhūni",
  "atk-s0513a2:805_3": "cassa na dadātīti cakkhunā cakkhuṃ āhacca paṭimukho hutvā na oloketi, aññato cakkhūni",
  "atk-s0513a2:805_4": "harati. Paṭilomañca vattatīti tassa kāyakammampi vacīkammampi na roceti, paṭilomagāhaṃ",
  "atk-s0513a2:805_5": "gaṇhāti paccanīkagāhaṃ. Ākārāti kāraṇāni. Yehi amittanti yehi kāraṇehi tāni kāraṇāni",
  "atk-s0513a2:805_6": "disvā sutvā ca paṇḍito puggalo “ayaṃ me amitto”ti jāneyya, tato viparītehi pana mittabhāvo jānitabboti.",
  "atk-s0513a2:806": "Evaṃ bodhisatto mittāmittabhāvakāraṇāni ācikkhitvā brahmavihāre bhāvetvā brahmalokūpago ahosi.",
  "atk-s0513a2:807": "Satthā imaṃ dhammadesanaṃ āharitvā jātakaṃ samodhānesi – “tadā hatthiposakatāpaso saddhivihāriko ahosi, hatthī upajjhāyo, isigaṇo buddhaparisā, gaṇasatthā pana ahameva ahosi”nti.",
  "atk-s0513a2:808": "Mittāmittajātakavaṇṇanā sattamā.",
  "atk-s0513a2:810": "[198] 8. Rādhajātakavaṇṇanā",
  "atk-s0513a2:811_0": "Pavāsā āgato tātāti idaṃ satthā jetavane viharanto ekaṃ ukkaṇṭhitabhikkhuṃ ārabbha",
  "atk-s0513a2:811_1": "kathesi. So kira satthārā “saccaṃ kira, tvaṃ bhikkhu, ukkaṇṭhito”ti puṭṭho “saccaṃ,",
  "atk-s0513a2:811_2": "bhante”ti vatvā “kiṃkāraṇā”ti vutte “ekaṃ alaṅkataitthiṃ disvā kilesavasenā”ti āha.",
  "atk-s0513a2:811_3": "Atha naṃ satthā “mātugāmo nāma bhikkhu na sakkā rakkhituṃ, pubbepi dovārike ṭhapetvā",
  "atk-s0513a2:811_4": "rakkhantāpi rakkhituṃ na sakkhiṃsu, kiṃ te itthiyā, laddhāpi sā rakkhituṃ na sakkā”ti vatvā atītaṃ āhari.",
  "atk-s0513a2:812_0": "Atīte bārāṇasiyaṃ brahmadatte rajjaṃ kārente bodhisatto suvayoniyaṃ nibbatti, “rādho”tissa",
  "atk-s0513a2:812_1": "nāmaṃ, kaniṭṭhabhātā panassa poṭṭhapādo nāma. Te ubhopi taruṇakāleyeva eko luddako",
  "atk-s0513a2:812_2": "gahetvā bārāṇasiyaṃ aññatarassa brāhmaṇassa adāsi, brāhmaṇo te puttaṭṭhāne ṭhapetvā",
  "atk-s0513a2:812_3": "paṭijaggi. Brāhmaṇassa pana brāhmaṇī arakkhitā dussīlā. So vohārakaraṇatthāya gacchanto",
  "atk-s0513a2:812_4": "te suvapotake āmantetvā “tātā, ahaṃ vohārakaraṇatthāya gacchāmi, kāle vā vikāle vā",
  "atk-s0513a2:812_5": "tumhākaṃ mātu karaṇakammaṃ olokeyyātha, aññassa purisassa gamanabhāvaṃ vā agamanabhāvaṃ",
  "atk-s0513a2:812_6": "vā jāneyyāthā”ti brāhmaṇiṃ suvapotakānaṃ paṭicchāpetvā agamāsi. Sā tassa nikkhantakālato",
  "atk-s0513a2:812_7": "paṭṭhāya anācāraṃ cari, rattimpi divāpi āgacchantānañca gacchantānañca pamāṇaṃ natthi.",
  "atk-s0513a2:813_0": "Taṃ disvā poṭṭhapādo rādhaṃ pucchi – “brāhmaṇo imaṃ brāhmaṇiṃ amhākaṃ niyyādetvā",
  "atk-s0513a2:813_1": "gato, ayañca pāpakammaṃ karoti, vadāmi na”nti. Rādho “mā vadāhī”ti āha. So tassa",
  "atk-s0513a2:813_2": "vacanaṃ aggahetvā “amma, kiṃkāraṇā pāpakammaṃ karosī”ti āha. Sā taṃ māretukāmā hutvā",
  "atk-s0513a2:813_3": "“tāta, tvaṃ nāma mayhaṃ putto, ito paṭṭhāya na karissāmi, ehi, tāta, tāvā”ti piyāyamānā",
  "atk-s0513a2:813_4": "viya pakkositvā āgataṃ gahetvā “tvaṃ maṃ ovadasi, attano pamāṇaṃ na jānāsī”ti gīvaṃ",
  "atk-s0513a2:813_5": "parivattetvā māretvā uddhanantaresu pakkhipi. Brāhmaṇo āgantvā vissamitvā bodhisattaṃ",
  "atk-s0513a2:813_6": "“kiṃ, tāta rādha, mātā te anācāraṃ karoti, na karotī”ti pucchanto paṭhamaṃ gāthamāha –",
  "atk-s0513a2:814": "95.",
  "atk-s0513a2:815": "“Pavāsā āgato tāta, idāni nacirāgato;",
  "atk-s0513a2:816": "Kaccinnu tāta te mātā, na aññamupasevatī”ti.",
  "atk-s0513a2:817": "Tassattho – ahaṃ, tāta rādha, pavāsā āgato, so camhi idāneva āgato nacirāgato, tena pavattiṃ ajānanto taṃ pucchāmi – “kacci nu te, tāta, mātā aññaṃ purisaṃ na upasevatī”ti.",
  "atk-s0513a2:818": "Rādho “tāta, paṇḍitā nāma bhūtaṃ vā abhūtaṃ vā aniyyānikaṃ nāma na kathesu”nti ñāpento dutiyaṃ gāthamāha –",
  "atk-s0513a2:819": "96.",
  "atk-s0513a2:820": "“Na kho panetaṃ subhaṇaṃ, giraṃ saccupasaṃhitaṃ;",
  "atk-s0513a2:821": "Sayetha poṭṭhapādova, mummure upakūthito”ti.",
  "atk-s0513a2:822_0": "Tattha giranti vacanaṃ. Tañhi yathā idāni girā, evaṃ tadā “gira”nti vuccati, so suvapotako",
  "atk-s0513a2:822_1": "liṅgaṃ anādiyitvā evamāha. Ayaṃ panettha attho – tāta, paṇḍitena nāma saccupasaṃhitaṃ",
  "atk-s0513a2:822_2": "yathābhūtaṃ atthayuttaṃ sabhāvavacanampi aniyyānikaṃ na subhaṇaṃ. Aniyyānikañca saccaṃ",
  "atk-s0513a2:822_3": "bhaṇanto sayetha poṭṭhapādova, mummure upakūthito, yathā poṭṭhapādo kukkuḷe jhāmo",
  "atk-s0513a2:822_4": "sayati, evaṃ sayeyyāti. “Upakūdhito”tipi pāṭho, ayamevattho.",
  "atk-s0513a2:823": "Evaṃ bodhisatto brāhmaṇassa dhammaṃ desetvā “mayāpi imasmiṃ ṭhāne vasituṃ na sakkā”ti brāhmaṇaṃ āpucchitvā araññameva pāvisi.",
  "atk-s0513a2:824_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:824_1": "ukkaṇṭhitabhikkhu sotāpattiphale patiṭṭhahi. “Tadā poṭṭhapādo ānando ahosi, rādho",
  "atk-s0513a2:824_2": "pana ahameva ahosi”nti.",
  "atk-s0513a2:825": "Rādhajātakavaṇṇanā aṭṭhamā.",
  "atk-s0513a2:827": "[199] 9. Gahapatijātakavaṇṇanā",
  "atk-s0513a2:828_0": "Ubhayaṃ me na khamatīti idaṃ satthā jetavane viharanto ukkaṇṭhitameva bhikkhuṃ ārabbha",
  "atk-s0513a2:828_1": "kathesi. Kathento ca “mātugāmo nāma arakkhito, pāpakammaṃ katvā yena kenaci upāyena",
  "atk-s0513a2:828_2": "sāmikaṃ vañcetiyevā”ti vatvā atītaṃ āhari.",
  "atk-s0513a2:829_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe gahapatikule nibbattitvā",
  "atk-s0513a2:829_1": "vayappatto gharāvāsaṃ gaṇhi. Tassa bhariyā dussīlā gāmabhojakena saddhiṃ anācāraṃ",
  "atk-s0513a2:829_2": "carati. Bodhisatto taṃ ñatvā pariggaṇhanto carati. Tadā pana antovasse bījesu nīhaṭesu",
  "atk-s0513a2:829_3": "chātakaṃ ahosi, sassānaṃ gabbhagahaṇakālo jāto. Sakalagāmavāsino “ito māsadvayena",
  "atk-s0513a2:829_4": "sassāni uddharitvā vīhiṃ dassāmā”ti ekato hutvā gāmabhojakassa hatthato ekaṃ jaragoṇaṃ",
  "atk-s0513a2:829_5": "gahetvā maṃsaṃ khādiṃsu.",
  "atk-s0513a2:830_0": "Athekadivasaṃ gāmabhājako khaṇaṃ oloketvā bodhisattassa bahigatavelāyaṃ gehaṃ pāvisi.",
  "atk-s0513a2:830_1": "Tesaṃ sukhanipannakkhaṇeyeva bodhisatto gāmadvārena pavisitvā gehābhimukho pāyāsi.",
  "atk-s0513a2:830_2": "Sā itthī gāmadvārābhimukhī taṃ disvā “ko nu kho eso”ti ummāre ṭhatvā olokentī “soyevā”ti",
  "atk-s0513a2:830_3": "ñatvā gāmabhojakassa ācikkhi, gāmabhojako bhīto pakampi. Atha naṃ sā “mā bhāyi, attheko",
  "atk-s0513a2:830_4": "upāyo, amhehi tava hatthato goṇamaṃsaṃ khāditaṃ, tvaṃ maṃsamūlaṃ sodhento viya hohi,",
  "atk-s0513a2:830_5": "ahaṃ koṭṭhaṃ āruyha koṭṭhadvāre ṭhatvā ‘vīhi natthī’ti vakkhāmi. Tvaṃ gehamajjhe",
  "atk-s0513a2:830_6": "ṭhatvā ‘amhākaṃ ghare dārakā chātā, maṃsamūlaṃ me dehī’ti punappunaṃ codeyyāsī”ti",
  "atk-s0513a2:830_7": "vatvā koṭṭhaṃ āruyha koṭṭhadvāre nisīdi. Itaro gehamajjhe ṭhatvā “maṃsamūlaṃ dehī”ti",
  "atk-s0513a2:830_8": "vadati. Sā koṭṭhadvāre nisinnā “koṭṭhe vīhi natthi, sasse uddharante dassāmi gacchāhī”ti āha.",
  "atk-s0513a2:831_0": "Bodhisatto gehaṃ pavisitvā tesaṃ kiriyaṃ disvā “imāya pāpāya kataupāyo esa bhavissatī”ti",
  "atk-s0513a2:831_1": "ñatvā gāmabhojakaṃ āmantetvā “so gāmabhojaka amhe tava jaragoṇassa maṃsaṃ khādantā",
  "atk-s0513a2:831_2": "‘ito māsadvayena vīhiṃ dassāmā’ti khādimha, tvaṃ aḍḍhamāsampi anatikkamitvā idāneva",
  "atk-s0513a2:831_3": "kasmā āharāpesi, na tvaṃ iminā kāraṇena āgato, aññena kāraṇena āgato bhavissasi,",
  "atk-s0513a2:831_4": "mayhaṃ tava kiriyā na ruccati, ayampi anācārā pāpadhammā koṭṭhe vīhīnaṃ abhāvaṃ jānāti,",
  "atk-s0513a2:831_5": "sā dāni koṭṭhaṃ āruyha ‘vīhi natthī’ti vadati, tvampi ‘dehī’ti vadati, ubhinnampi",
  "atk-s0513a2:831_6": "vo karaṇaṃ mayhaṃ na ruccatī”ti etamatthaṃ pakāsento imā gāthā avoca –",
  "atk-s0513a2:832": "97.",
  "atk-s0513a2:833": "“Ubhayaṃ me na khamati, ubhayaṃ me na ruccati;",
  "atk-s0513a2:834": "Yācāyaṃ koṭṭhamotiṇṇā, nadassaṃ iti bhāsati.",
  "atk-s0513a2:835": "98.",
  "atk-s0513a2:836": "“Taṃ taṃ gāmapati brūmi, kadare appasmi jīvite;",
  "atk-s0513a2:837": "Dve māse saṅgaraṃ katvā, maṃsaṃ jaraggavaṃ kisaṃ;",
  "atk-s0513a2:838": "Appattakāle codesi, tampi mayhaṃ na ruccatī”ti.",
  "atk-s0513a2:839_0": "Tattha taṃ taṃ gāmapati brūmīti, ambho gāmajeṭṭhaka, tena kāraṇena taṃ vadāmi. Kadare",
  "atk-s0513a2:839_1": "appasmi jīviteti amhākaṃ jīvitaṃ nāma kadarañceva thaddhaṃ lūkhaṃ kasiraṃ appañca",
  "atk-s0513a2:839_2": "mandaṃ parittaṃ, tasmiṃ no evarūpe jīvite vattamāne. Dve māse saṅgaraṃ katvā, maṃsaṃ",
  "atk-s0513a2:839_3": "jaraggavaṃ kisanti amhākaṃ maṃsaṃ gaṇhantānaṃ jaraggavaṃ kisaṃ dubbalaṃ jaragoṇaṃ",
  "atk-s0513a2:839_4": "dadamāno tvaṃ “dvīhi māsehi mūlaṃ dātabba”nti evaṃ dve māse saṅgaraṃ paricchedaṃ",
  "atk-s0513a2:839_5": "katvā. Appattakāle codesīti tasmiṃ kāle asampatte antarāva codesi. Tampi mayhaṃ na",
  "atk-s0513a2:839_6": "ruccatīti yā cāyaṃ pāpadhammā dussīlā antokoṭṭhe vīhīnaṃ natthibhāvaṃ jānamānāva",
  "atk-s0513a2:839_7": "ajānantī viya hutvā koṭṭhamotiṇṇā koṭṭhadvāre ṭhatvā na dassaṃ iti bhāsati, yañca",
  "atk-s0513a2:839_8": "tvaṃ akāle codesi, tampīti idaṃ ubhayampi mama neva khamati na ruccatīti.",
  "atk-s0513a2:840_0": "Evaṃ so kathentova gāmabhojakaṃ cūḷāya gahetvā kaḍḍhitvā gehamajjhe pātetvā “gāmabhojakomhīti",
  "atk-s0513a2:840_1": "parassa rakkhitagopitabhaṇḍe aparajjhasī”tiādīhi paribhāsitvā pothetvā dubbalaṃ katvā",
  "atk-s0513a2:840_2": "gīvāya gahetvā gehā nikkaḍḍhitvā tampi duṭṭhaitthiṃ kesesu gahetvā koṭṭhā otāretvā",
  "atk-s0513a2:840_3": "nippothetvā “sace puna evarūpaṃ karosi, jānissasī”ti santajjesi. Tato paṭṭhāya gāmabhojako",
  "atk-s0513a2:840_4": "taṃ gehaṃ oloketumpi na visahi, sāpi pāpā puna manasāpi aticarituṃ nāsakkhi.",
  "atk-s0513a2:841_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:841_1": "ukkaṇṭhitabhikkhu sotāpattiphale patiṭṭhahi. “Tadā gāmabhojako devadatto, niggahakārako",
  "atk-s0513a2:841_2": "gahapati pana ahameva ahosi”nti.",
  "atk-s0513a2:842": "Gahapatijātakavaṇṇanā navamā.",
  "atk-s0513a2:844": "[200] 10. Sādhusīlajātakavaṇṇanā",
  "atk-s0513a2:845_0": "Sarīradabyanti idaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0513a2:845_1": "Tassa kira catasso dhītaro ahesuṃ. Tā cattāro janā patthenti, tesu eko abhirūpo sarīrasampanno,",
  "atk-s0513a2:845_2": "eko vayappatto mahallako, eko jātisampanno, eko sīlavā. Brāhmaṇo cintesi – “dhītaro",
  "atk-s0513a2:845_3": "nivesentena patiṭṭhāpentena kassa nu kho dātabbā, kiṃ rūpasampannassa, udāhu vayappattassa,",
  "atk-s0513a2:845_4": "jātisampannasīlavantānaṃ aññatarassā”ti. So cintentopi ajānitvā “imaṃ kāraṇaṃ sammāsambuddho",
  "atk-s0513a2:845_5": "jānissati, taṃ pucchitvā etesaṃ antare anucchavikassa dassāmī”ti gandhamālādīni gāhāpetvā",
  "atk-s0513a2:845_6": "vihāraṃ gantvā satthāraṃ vanditvā ekamantaṃ nisinno ādito paṭṭhāya tamatthaṃ ārocetvā",
  "atk-s0513a2:845_7": "“bhante, imesu catūsu janesu kassa dātuṃ vaṭṭatī”ti pucchi. Satthā “pubbepi paṇḍitā",
  "atk-s0513a2:845_8": "etaṃ pañhaṃ kathayiṃsu, bhavasaṅkhepagatattā pana sallakkhetuṃ na sakkosī”ti vatvā",
  "atk-s0513a2:845_9": "tena yācito atītaṃ āhari.",
  "atk-s0513a2:846_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a2:846_1": "vayappatto takkasilāyaṃ sippaṃ uggaṇhitvā āgantvā bārāṇasiyaṃ disāpāmokkho ācariyo",
  "atk-s0513a2:846_2": "ahosi. Athekassa brāhmaṇassa catasso dhītaro ahesuṃ, tā evameva cattāro janā patthayiṃsu.",
  "atk-s0513a2:846_3": "Brāhmaṇo “kassa nu kho dātabbā”ti ajānanto “ācariyaṃ pucchitvā dātabbayuttakassa",
  "atk-s0513a2:846_4": "dassāmī”ti tassa santikaṃ gantvā tamatthaṃ pucchanto paṭhamaṃ gāthamāha –",
  "atk-s0513a2:847": "99.",
  "atk-s0513a2:848": "“Sarīradabyaṃ vuḍḍhabyaṃ, sojaccaṃ sādhusīliyaṃ;",
  "atk-s0513a2:849": "Brāhmaṇaṃ teva pucchāma, kannu tesaṃ vanimhase”ti.",
  "atk-s0513a2:850_0": "Tattha “sarīradabya”ntiādīhi tesaṃ catunnaṃ vijjamāne guṇe pakāseti. Ayañhettha adhippāyo",
  "atk-s0513a2:850_1": "– dhītaro me cattāro janā patthenti, tesu ekassa sarīradabyamatthi, sarīrasampadā",
  "atk-s0513a2:850_2": "abhirūpabhāvo saṃvijjati. Ekassa vuḍḍhabyaṃ vuḍḍhibhāvo mahallakatā atthi. Ekassa",
  "atk-s0513a2:850_3": "sojaccaṃ sujātitā jātisampadā atthi. “Sujacca”ntipi pāṭho. Ekassa sādhusīliyaṃ sundarasīlabhāvo",
  "atk-s0513a2:850_4": "sīlasampadā atthi. Brāhmaṇaṃ teva pucchāmāti tesu asukassa nāmetā dātabbāti ajānantā",
  "atk-s0513a2:850_5": "mayaṃ bhavantaṃ brāhmaṇaññeva pucchāma. Kannu tesaṃ vanimhaseti tesaṃ catunnaṃ janānaṃ",
  "atk-s0513a2:850_6": "kaṃ vanimhase, kaṃ icchāma, kassa tā kumārikā dadāmāti pucchati.",
  "atk-s0513a2:851": "Taṃ sutvā ācariyo “rūpasampadādīsu vijjamānāsupi vipannasīlo gārayho, tasmā taṃ nappamāṇaṃ, amhākaṃ sīlavantabhāvo ruccatī”ti imamatthaṃ pakāsento dutiyaṃ gāthamāha –",
  "atk-s0513a2:852": "100.",
  "atk-s0513a2:853": "“Attho atthi sarīrasmiṃ, vuḍḍhabyassa namo kare;",
  "atk-s0513a2:854": "Attho atthi sujātasmiṃ, sīlaṃ asmāka ruccatī”ti.",
  "atk-s0513a2:855_0": "Tattha attho atthi sarīrasminti rūpasampanne sarīrepi attho viseso vuddhi atthiyeva,",
  "atk-s0513a2:855_1": "“natthī”ti na vadāmi. Vuḍḍhabyassa namo kareti vuḍḍhabhāvassa pana namakkārameva",
  "atk-s0513a2:855_2": "karomi. Vuḍḍhabhāvo hi vandanamānanaṃ labhati. Attho atthi sujātasminti sujātepi",
  "atk-s0513a2:855_3": "purise vuḍḍhi atthi, jātisampattipi icchitabbāyeva. Sīlaṃ asmāka ruccatīti amhākaṃ",
  "atk-s0513a2:855_4": "pana sīlameva ruccati. Sīlavā hi ācārasampanno sarīradabyavirahitopi pujjo pāsaṃsoti.",
  "atk-s0513a2:855_5": "Brāhmaṇo tassa vacanaṃ sutvā sīlavantasseva dhītaro adāsi.",
  "atk-s0513a2:856_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – saccapariyosāne",
  "atk-s0513a2:856_1": "brāhmaṇo sotāpattiphale patiṭṭhahi. “Tadā brāhmaṇo ayameva brāhmaṇo ahosi, disāpāmokkho",
  "atk-s0513a2:856_2": "ācariyo pana ahameva ahosi”nti.",
  "atk-s0513a2:857": "Sādhusīlajātakavaṇṇanā dasamā.",
  "atk-s0513a2:858": "Ruhakavaggo pañcamo.",
  "atk-s0513a2:859": "Tassuddānaṃ –",
  "atk-s0513a2:860": "Ruhakaṃ sirikāḷakaṃ, padumaṃ maṇicorakaṃ;",
  "atk-s0513a2:861": "Pabbatūpattharavalāhaṃ, mittāmittañca rādhañca;",
  "atk-s0513a2:862": "Gahapati sādhusīlaṃ.",
  "atk-s0513a2:863": "6. Nataṃdaḷhavaggo",
  "atk-s0513a2:865": "[201] 1. Bandhanāgārajātakavaṇṇanā",
  "atk-s0513a2:866_0": "Na taṃ daḷhaṃ bandhanamāhu dhīrāti idaṃ satthā jetavane viharanto bandhanāgāraṃ ārabbha",
  "atk-s0513a2:866_1": "kathesi. Tasmiṃ kira kāle bahū sandhicchedakapanthaghātakacore ānetvā kosalarañño",
  "atk-s0513a2:866_2": "dassesuṃ. Te rājā addubandhanarajjubandhanasaṅkhalikabandhanehi bandhāpesi. Tiṃsamattā",
  "atk-s0513a2:866_3": "jānapadā bhikkhū satthāraṃ daṭṭhukāmā āgantvā disvā vanditvā punadivase piṇḍāya carantā",
  "atk-s0513a2:866_4": "bandhanāgāraṃ gantvā te core disvā piṇḍapātapaṭikkantā sāyanhasamaye tathāgataṃ upasaṅkamitvā",
  "atk-s0513a2:866_5": "“bhante, ajja amhehi piṇḍāya carantehi bandhanāgāre bahū corā addubandhanādīhi baddhā",
  "atk-s0513a2:866_6": "mahādukkhaṃ anubhavantā diṭṭhā, te tāni bandhanāni chinditvā palāyituṃ na sakkonti,",
  "atk-s0513a2:866_7": "atthi nu kho tehi bandhanehi thirataraṃ nāma aññaṃ bandhana”nti pucchiṃsu. Satthā",
  "atk-s0513a2:866_8": "“bhikkhave, kiṃ bandhanāni nāmetāni, yaṃ panetaṃ dhanadhaññaputtadārādīsu taṇhāsaṅkhātaṃ",
  "atk-s0513a2:866_9": "kilesabandhanaṃ, etaṃ etehi bandhanehi sataguṇena sahassaguṇena thirataraṃ, evaṃ",
  "atk-s0513a2:866_10": "mahantampi panetaṃ ducchindaniyaṃ bandhanaṃ porāṇakapaṇḍitā chinditvā himavantaṃ",
  "atk-s0513a2:866_11": "pavisitvā pabbajiṃsū”ti vatvā atītaṃ āhari.",
  "atk-s0513a2:867_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ duggatagahapatikule",
  "atk-s0513a2:867_1": "nibbatti, tassa vayappattassa pitā kālamakāsi. So bhatiṃ katvā mātaraṃ posesi, athassa",
  "atk-s0513a2:867_2": "mātā anicchamānasseva ekaṃ kuladhītaraṃ gehe katvā aparabhāge kālamakāsi. Bhariyāyapissa",
  "atk-s0513a2:867_3": "kucchiyaṃ gabbho patiṭṭhāsi. So gabbhassa patiṭṭhitabhāvaṃ ajānanto “bhadde, tvaṃ",
  "atk-s0513a2:867_4": "bhatiṃ katvā jīvāhi, ahaṃ pabbajissāmī”ti āha. Sāpi “gabbho me patiṭṭhito, mayi vijātāya",
  "atk-s0513a2:867_5": "dārakaṃ disvā pabbajissasī”ti āha. So “sādhū”ti sampaṭicchitvā tassā vijātakāle “bhadde,",
  "atk-s0513a2:867_6": "tvaṃ sotthinā vijātā, idānāhaṃ pabbajissāmī”ti āpucchi. Atha naṃ sā “puttakassa tāva",
  "atk-s0513a2:867_7": "thanapānato apagamanakālaṃ āgamehī”ti vatvā puna gabbhaṃ gaṇhi.",
  "atk-s0513a2:868_0": "So cintesi – “imaṃ sampaṭicchāpetvā gantuṃ na sakkā, imissā anācikkhitvāva palāyitvā",
  "atk-s0513a2:868_1": "pabbajissāmī”ti. So tassā anācikkhitvā ratthibhāge uṭṭhāya palāyi. Atha naṃ nagaraguttikā",
  "atk-s0513a2:868_2": "aggahesuṃ. So “ahaṃ, sāmi, mātuposako nāma, vissajjetha ma”nti tehi attānaṃ vissajjāpetvā",
  "atk-s0513a2:868_3": "ekasmiṃ ṭhāne vasitvā aggadvāreneva nikkhamitvā himavantaṃ pavisitvā isipabbajjaṃ",
  "atk-s0513a2:868_4": "pabbajitvā abhiññā ca samāpattiyo ca nibbattetvā jhānakīḷaṃ kīḷanto vihāsi. So tattha",
  "atk-s0513a2:868_5": "vasanto “evarūpampi nāma me ducchindaniyaṃ puttadārabandhanaṃ kilesabandhanaṃ chindita”nti",
  "atk-s0513a2:868_6": "udānaṃ udānento imā gāthā avoca –",
  "atk-s0513a2:869": "101.",
  "atk-s0513a2:870": "“Na taṃ daḷhaṃ bandhanamāhu dhīrā, yadāyasaṃ dārujapabbajañca;",
  "atk-s0513a2:871": "Sārattarattā maṇikuṇḍalesu, puttesu dāresu ca yā apekkhā.",
  "atk-s0513a2:872": "102.",
  "atk-s0513a2:873": "“Etaṃ daḷhaṃ bandhanamāhu dhīrā, ohārinaṃ sīthilaṃ duppamuñcaṃ;",
  "atk-s0513a2:874": "Etampi chetvāna vajanti dhīrā, anapekkhino kāmasukhaṃ pahāyā”ti.",
  "atk-s0513a2:875_0": "Tattha dhīrāti dhitimantā, dhikkatapāpāti dhīrā. Atha vā dhī vuccati paññā, tāya",
  "atk-s0513a2:875_1": "paññāya samannāgatāti dhīrā, buddhā paccekabuddhā buddhasāvakā bodhisattā ca ime",
  "atk-s0513a2:875_2": "dhīrā nāma. Yadāyasantiādīsu yaṃ saṅkhalikasaṅkhātaṃ ayasā nibbattaṃ āyasaṃ, yaṃ",
  "atk-s0513a2:875_3": "addubandhanasaṅkhātaṃ dārujaṃ, yañca pabbajatiṇehi vā aññehi vā vākādīhi rajjuṃ katvā",
  "atk-s0513a2:875_4": "katarajjubandhanaṃ, taṃ āyasādiṃ chindituṃ sakkuṇeyyabhāvena dhīrā daḷhaṃ thiranti",
  "atk-s0513a2:875_5": "nāhu na kathenti. Sārattarattāti sārattā hutvā rattā, balavarāgarattāti attho. Maṇikuṇḍalesūti",
  "atk-s0513a2:875_6": "maṇīsu ca kuṇḍalesu ca, maṇiyuttesu vā kuṇḍalesu.",
  "atk-s0513a2:876_0": "Etaṃ daḷhanti ye maṇikuṇḍalesu sārattarattā, tesaṃ yo ca sārāgo, yā ca tesaṃ puttadāresu",
  "atk-s0513a2:876_1": "apekkhā taṇhā, etaṃ kilesamayaṃ bandhanaṃ daḷhaṃ thiranti dhīrā āhu. Ohārinanti ākaḍḍhitvā",
  "atk-s0513a2:876_2": "catūsu apāyesu pātanato avaharati heṭṭhā haratīti ohārinaṃ. Sithilanti bandhanaṭṭhāne",
  "atk-s0513a2:876_3": "chavicammamaṃsāni na chindati, lohitaṃ na nīharati, bandhanabhāvampi na jānāpeti,",
  "atk-s0513a2:876_4": "thalapathajalapathādīsu kammāni kātuṃ detīti sithilaṃ. Duppamuñcanti taṇhālobhavasena",
  "atk-s0513a2:876_5": "hi ekavārampi uppannaṃ kilesabandhanaṃ daṭṭhaṭṭhānato kacchapo viya dummocayaṃ hotīti",
  "atk-s0513a2:876_6": "duppamuñcaṃ. Etampi chetvānāti etaṃ evaṃ daḷhampi kilesabandhanaṃ ñāṇakhaggena chinditvā",
  "atk-s0513a2:876_7": "ayadāmāni chinditvā mattavaravāraṇā viya pañjare chinditvā sīhapotakā viya ca dhīrā",
  "atk-s0513a2:876_8": "vatthukāmakilesakāme ukkārabhūmiṃ viya jigucchamānā anapekkhino hutvā kāmasukhaṃ",
  "atk-s0513a2:876_9": "pahāya vajanti pakkamanti, pakkamitvā ca pana himavantaṃ pavisitvā isipabbajjaṃ pabbajitvā",
  "atk-s0513a2:876_10": "jhānasukhena vītināmentīti.",
  "atk-s0513a2:877": "Evaṃ bodhisatto imaṃ udānaṃ udānetvā aparihīnajjhāno brahmalokaparāyaṇo ahosi.",
  "atk-s0513a2:878_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:878_1": "keci sotāpannā, keci sakadāgāmino, keci anāgāmino, keci arahanto ahesuṃ. “Tadā mātā",
  "atk-s0513a2:878_2": "mahāmāyā ahosi, pitā suddhodanamahārājā, bhariyā rāhulamātā, putto rāhulo, puttadāraṃ",
  "atk-s0513a2:878_3": "pahāya nikkhamitvā pabbajito puriso pana ahameva ahosi”nti.",
  "atk-s0513a2:879": "Bandhanāgārajātakavaṇṇanā paṭhamā.",
  "atk-s0513a2:881": "[202] 2. Keḷisīlajātakavaṇṇanā",
  "atk-s0513a2:882_0": "Haṃsā koñcā mayūrā cāti idaṃ satthā jetavane viharanto āyasmantaṃ lakuṇḍakabhaddiyaṃ",
  "atk-s0513a2:882_1": "ārabbha kathesi. So kirāyasmā buddhasāsane pākaṭo ahosi paññāto madhurassaro madhuradhammakathiko",
  "atk-s0513a2:882_2": "paṭisambhidāppatto mahākhīṇāsavo asītiyā mahātherānaṃ antaro pamāṇena omako lakuṇḍako",
  "atk-s0513a2:882_3": "sāmaṇero viya, khuddako kīḷanatthāya kato viya. Tasmiṃ ekadivasaṃ tathāgataṃ vanditvā",
  "atk-s0513a2:882_4": "jetavanakoṭṭhakaṃ gate janapadā tiṃsamattā bhikkhū “dasabalaṃ vandissāmā”ti jetavanaṃ",
  "atk-s0513a2:882_5": "pavisantā vihārakoṭṭhake theraṃ disvā “sāmaṇero eso”ti saññāya theraṃ cīvarakaṇṇe",
  "atk-s0513a2:882_6": "gaṇhantā hatthe gaṇhantā sīsaṃ gaṇhantā nāsāya parāmasantā kaṇṇesu gahetvā cāletvā",
  "atk-s0513a2:882_7": "hatthakukkuccaṃ katvā pattacīvaraṃ paṭisāmetvā satthāraṃ upasaṅkamitvā vanditvā nisīditvā",
  "atk-s0513a2:882_8": "satthārā madhurapaṭisanthāre kate pucchiṃsu – “bhante, lakuṇḍakabhaddiyatthero kira",
  "atk-s0513a2:882_9": "nāmeko tumhākaṃ sāvako madhuradhammakathiko atthi, kahaṃ so idānī”ti. “Kiṃ pana,",
  "atk-s0513a2:882_10": "bhikkhave, daṭṭhukāmatthā”ti? “Āma, bhante”ti. “Yaṃ, bhikkhave, tumhe dvārakoṭṭhake",
  "atk-s0513a2:882_11": "disvā cīvarakaṇṇādīsu gaṇhantā hatthakukkuccaṃ katvā āgatā, esa so”ti. “Bhante, evarūpo",
  "atk-s0513a2:882_12": "patthitapatthano abhinīhārasampanno sāvako kiṃkāraṇā appesakkho jāto”ti? Satthā “attanā",
  "atk-s0513a2:882_13": "katapāpakammaṃ nissāyā”ti vatvā tehi yācito atītaṃ āhari.",
  "atk-s0513a2:883_0": "Atīte bārāṇasiyaṃ brahmadatte rajjaṃ kārente bodhisatto sakko devarājā ahosi. Tadā",
  "atk-s0513a2:883_1": "brahmadattassa jiṇṇaṃ jarāppattaṃ hatthiṃ vā assaṃ vā goṇaṃ vā dassetuṃ na sakkā,",
  "atk-s0513a2:883_2": "keḷisīlo hutvā tathārūpaṃ disvāva anubandhāpeti, jiṇṇasakaṭampi disvā bhindāpeti,",
  "atk-s0513a2:883_3": "jiṇṇamātugāme disvā pakkosāpetvā udare paharāpetvā pātāpetvā puna uṭṭhāpetvā bhāyāpeti,",
  "atk-s0513a2:883_4": "jiṇṇapurise disvā laṅghake viya bhūmiyaṃ saṃparivattakādikīḷaṃ kīḷāpeti, apassanto",
  "atk-s0513a2:883_5": "“asukaghare kira mahallako atthī”ti sutvāpi pakkosāpetvā kīḷati. Manussā lajjantā",
  "atk-s0513a2:883_6": "attano mātāpitaro tiroraṭṭhāni pesenti, mātupaṭṭhānadhammo pitupaṭṭhānadhammo pacchijji,",
  "atk-s0513a2:883_7": "rājasevakāpi keḷisīlāva ahesuṃ. Matamatā cattāro apāye pūrenti, devaparisā parihāyati.",
  "atk-s0513a2:884_0": "Sakko abhinave devaputte apassanto “kiṃ nu kho kāraṇa”nti āvajjento taṃ kāraṇaṃ ñatvā",
  "atk-s0513a2:884_1": "“damessāmi na”nti mahallakavaṇṇaṃ abhinimminitvā jiṇṇayānake dve takkacāṭiyo āropetvā",
  "atk-s0513a2:884_2": "dve jaragoṇe yojetvā ekasmiṃ chaṇadivase alaṅkatahatthiṃ abhiruhitvā brahmadatte",
  "atk-s0513a2:884_3": "alaṅkatanagaraṃ padakkhiṇaṃ karonte pilotikanivattho taṃ yānakaṃ pājento rañño abhimukho",
  "atk-s0513a2:884_4": "agamāsi. Rājā jiṇṇayānakaṃ disvā “etaṃ yānakaṃ apanethā”ti vadati. Manussā “kahaṃ,",
  "atk-s0513a2:884_5": "deva, na passāmā”ti āhaṃsu. Sakko attano ānubhāvena raññoyeva dassesi. Atha naṃ bahusampatte",
  "atk-s0513a2:884_6": "tasmiṃ tassa uparibhāgena pājento rañño matthake ekaṃ cāṭiṃ bhinditvā nivattāpento",
  "atk-s0513a2:884_7": "dutiyaṃ bhindi. Athassa sīsato paṭṭhāya ito cito ca takkaṃ paggharati, so tena aṭṭīyati",
  "atk-s0513a2:884_8": "harāyati jigucchati. Athassa taṃ upaddutabhāvaṃ ñatvā sakko yānakaṃ antaradhāpetvā",
  "atk-s0513a2:884_9": "sakkattabhāvaṃ māpetvā vajirahattho ākāse ṭhatvā “pāpa adhammikarāja, kiṃ tvaṃ mahallako",
  "atk-s0513a2:884_10": "na bhavissasi, tava sarīraṃ jarā na paharissati, keḷisīlo hutvā vuḍḍhe viheṭhanakammaṃ",
  "atk-s0513a2:884_11": "karosi, ekakaṃ taṃ nissāya etaṃ kammaṃ katvā matamatā apāye paripūrenti, manussā",
  "atk-s0513a2:884_12": "mātāpitaro paṭijaggituṃ na labhanti. Sace imamhā kammā na viramissasi, vajirena te",
  "atk-s0513a2:884_13": "sīsaṃ padālessāmi, mā ito paṭṭhāyetaṃ kammaṃ akatthā”ti santajjetvā mātāpitūnaṃ guṇaṃ",
  "atk-s0513a2:884_14": "kathetvā vuḍḍhāpacāyikakammassa ānisaṃsaṃ pakāsetvā ovaditvā sakaṭṭhānameva agamāsi.",
  "atk-s0513a2:884_15": "Rājā tato paṭṭhāya tathārūpaṃ kammaṃ kātuṃ cittampi na uppādesi.",
  "atk-s0513a2:885": "Satthā imaṃ atītaṃ āharitvā abhisambuddho hutvā imā gāthā avoca –",
  "atk-s0513a2:886": "103.",
  "atk-s0513a2:887": "“Haṃsā koñcā mayūrā ca, hatthayo pasadā migā;",
  "atk-s0513a2:888": "Sabbe sīhassa bhāyanti, natthi kāyasmi tulyatā.",
  "atk-s0513a2:889": "104.",
  "atk-s0513a2:890": "“Evameva manussesu, daharo cepi paññavā;",
  "atk-s0513a2:891": "So hi tattha mahā hoti, neva bālo sarīravā”ti.",
  "atk-s0513a2:892_0": "Tattha pasadā migāti pasadasaṅkhātā migā, pasadā migā ca avasesā migā cātipi attho.",
  "atk-s0513a2:892_1": "“Pasadamigā”tipi pāṭho, pasadā migāti attho. Natthi kāyasmi tulyatāti sarīre pamāṇaṃ",
  "atk-s0513a2:892_2": "nāma natthi. Yadi bhaveyya, mahāsarīrā hatthino ceva pasadamigā ca sīhaṃ māreyyuṃ,",
  "atk-s0513a2:892_3": "sīho haṃsādayo khuddakasarīreyeva māreyya, khuddakāyeva sīhassa bhāyeyyuṃ, na mahantā.",
  "atk-s0513a2:892_4": "Yasmā panetaṃ natthi, tasmā sabbepi te sīhassa bhāyanti. Sarīravāti bālo mahāsarīropi",
  "atk-s0513a2:892_5": "mahā nāma na hoti, tasmā lakuṇḍakabhaddiyo sarīrena khuddakopi mā taṃ ñāṇenapi khuddakoti maññitthāti attho.",
  "atk-s0513a2:893_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:893_1": "tesu bhikkhūsu keci sotāpannā, keci sakadāgāmino, keci anāgāmino, keci arahanto ahesuṃ.",
  "atk-s0513a2:893_2": "“Tadā rājā lakuṇḍakabhaddiyo ahosi, so tāya keḷisīlatāya paresaṃ keḷinissayo jāto,",
  "atk-s0513a2:893_3": "sakko pana ahameva ahosi”nti.",
  "atk-s0513a2:894": "Keḷisīlajātakavaṇṇanā dutiyā.",
  "atk-s0513a2:896": "[203] 3. Khandhajātakavaṇṇanā",
  "atk-s0513a2:897_0": "Virūpakkhehi me mettanti idaṃ satthā jetavane viharanto aññataraṃ bhikkhuṃ ārabbha",
  "atk-s0513a2:897_1": "kathesi. Taṃ kira jantāgharadvāre kaṭṭhāni phālentaṃ pūtirukkhantarā nikkhamitvā",
  "atk-s0513a2:897_2": "eko sappo pādaṅguliyaṃ ḍaṃsi, so tattheva mato. Tassa matabhāvo sakalavihāre pākaṭo",
  "atk-s0513a2:897_3": "ahosi. Dhammasabhāyaṃ bhikkhū kathaṃ samuṭṭhāpesuṃ – “āvuso, asuko kira bhikkhu jantāgharadvāre",
  "atk-s0513a2:897_4": "kaṭṭhāni phālento sappena daṭṭho tattheva mato”ti. Satthā āgantvā “kāya nuttha, bhikkhave,",
  "atk-s0513a2:897_5": "etarahi kathāya sannisinnā”ti pucchitvā “imāya nāmā”ti vutte “sace so, bhikkhave,",
  "atk-s0513a2:897_6": "bhikkhu cattāri ahirājakulāni ārabbha mettaṃ abhāvayissa, na naṃ sappo ḍaṃseyya.",
  "atk-s0513a2:897_7": "Porāṇakatāpasāpi anuppanne buddhe catūsu ahirājakulesu mettaṃ bhāvetvā tāni ahirājakulāni",
  "atk-s0513a2:897_8": "nissāya uppajjanakabhayato mucciṃsū”ti vatvā atītaṃ āhari.",
  "atk-s0513a2:898_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā",
  "atk-s0513a2:898_1": "vayappatto kāme pahāya isipabbajjaṃ pabbajitvā abhiññā ca samāpattiyo ca nibbattetvā",
  "atk-s0513a2:898_2": "himavantapadese ekasmiṃ gaṅgānivattane assamapadaṃ māpetvā jhānakīḷaṃ kīḷanto isigaṇaparivuto",
  "atk-s0513a2:898_3": "vihāsi. Tadā gaṅgātīre nānappakārā dīghajātikā isīnaṃ paripanthaṃ karonti, yebhuyyena",
  "atk-s0513a2:898_4": "isayo jīvitakkhayaṃ pāpuṇanti. Tāpasā tamatthaṃ bodhisattassa ārocesuṃ. Bodhisatto",
  "atk-s0513a2:898_5": "sabbe tāpase sannipātāpetvā “sace tumhe catūsu ahirājakulesu mettaṃ bhāveyyātha,",
  "atk-s0513a2:898_6": "na vo sappā ḍaṃseyyuṃ, tasmā ito paṭṭhāya catūsu ahirājakulesu evaṃ mettaṃ bhāvethā”ti",
  "atk-s0513a2:898_7": "vatvā imaṃ gāthamāha –",
  "atk-s0513a2:899": "105.",
  "atk-s0513a2:900": "“Virūpakkhehi me mettaṃ, mettaṃ erāpathehi me;",
  "atk-s0513a2:901": "Chabyāputtehi me mettaṃ, mettaṃ kaṇhāgotamakehi cā”ti.",
  "atk-s0513a2:902_0": "Tattha virūpakkhehi me mettanti virūpakkhanāgarājakulehi saddhiṃ mayhaṃ mettaṃ. Erāpathādīsupi",
  "atk-s0513a2:902_1": "eseva nayo. Etānipi hi erāpathanāgarājakulaṃ chabyāputtanāgarājakulaṃ kaṇhāgotamakanāgarājakulanti nāgarājakulāneva.",
  "atk-s0513a2:903": "Evaṃ cattāri nāgarājakulāni dassetvā “sace tumhe etesu mettaṃ bhāvetuṃ sakkhissatha, dīghajātikā vo na ḍaṃsissanti na viheṭhessantī”ti vatvā dutiyaṃ gāthamāha –",
  "atk-s0513a2:904": "“Apādakehi me mettaṃ, mettaṃ dvipādakehi me;",
  "atk-s0513a2:905": "Catuppadehi me mettaṃ, mettaṃ bahuppadehi me”ti.",
  "atk-s0513a2:906_0": "Tattha paṭhamapadena odissakaṃ katvā sabbesu apādakesu dīghajātikesu ceva macchesu",
  "atk-s0513a2:906_1": "ca mettābhāvanā dassitā, dutiyapadena manussesu ceva pakkhijātesu ca, tatiyapadena",
  "atk-s0513a2:906_2": "hatthiassādīsu sabbacatuppadesu, catutthapadena vicchikasatapadiuccāliṅgapāṇakamakkaṭakādīsu.",
  "atk-s0513a2:907": "Evaṃ sarūpena mettābhāvanaṃ dassetvā idāni āyācanavasena dassento imaṃ gāthamāha –",
  "atk-s0513a2:908": "“Mā maṃ apādako hiṃsi, mā maṃ hiṃsi dvipādako;",
  "atk-s0513a2:909": "Mā maṃ catuppado hiṃsi, mā maṃ hiṃsi bahuppado”ti.",
  "atk-s0513a2:910": "Tattha mā manti etesu apādakādīsu koci ekopi mā maṃ hiṃsatu, mā viheṭhetūti evaṃ āyācantā mettaṃ bhāvethāti attho.",
  "atk-s0513a2:911": "Idāni anodissakavasena mettābhāvanaṃ dassento imaṃ gāthamāha –",
  "atk-s0513a2:912": "“Sabbe sattā sabbe pāṇā, sabbe bhūtā ca kevalā;",
  "atk-s0513a2:913": "Sabbe bhadrāni passantu, mā kañci pāpamāgamā”ti.",
  "atk-s0513a2:914_0": "Tattha taṇhādiṭṭhivasena vaṭṭe pañcasu khandhesu āsattā visattā laggā laggitāti sattā,",
  "atk-s0513a2:914_1": "assāsapassāsapavattanasaṅkhātena pāṇanavasena pāṇā, bhūtabhāvitanibbattanavasena",
  "atk-s0513a2:914_2": "bhūtāti evaṃ vacanamattaviseso veditabbo. Avisesena pana sabbānipetāni padāni sabbasattasaṅgāhakāneva.",
  "atk-s0513a2:914_3": "Kevalāti sakalā. Idaṃ sabbasaddasseva hi pariyāyavacanaṃ. Bhadrāni passantūti sabbepete",
  "atk-s0513a2:914_4": "sattā bhadrāni sādhūni kalyāṇāneva passantu. Mā kañci pāpamāgamāti etesu kañci ekaṃ",
  "atk-s0513a2:914_5": "sattampi pāpaṃ lāmakaṃ dukkhaṃ mā āgamā, mā āgacchatu mā pāpuṇātu, sabbe averā abyāpajjā",
  "atk-s0513a2:914_6": "sukhī niddukkhā hontūti.",
  "atk-s0513a2:915": "Evaṃ “sabbasattesu anodissakavasena mettaṃ bhāvethā”ti vatvā puna tiṇṇaṃ ratanānaṃ guṇe anussarāpetuṃ –",
  "atk-s0513a2:916": "106.",
  "atk-s0513a2:917": "“Appamāṇo buddho, appamāṇo dhammo;",
  "atk-s0513a2:918": "Appamāṇo saṅgho”ti āha.",
  "atk-s0513a2:919_0": "Tattha pamāṇakarānaṃ kilesānaṃ abhāvena guṇānañca pamāṇābhāvena buddharatanaṃ appamāṇaṃ.",
  "atk-s0513a2:919_1": "Dhammoti navavidho lokuttaradhammo. Tassapi pamāṇaṃ kātuṃ na sakkāti appamāṇo. Tena",
  "atk-s0513a2:919_2": "appamāṇena dhammena samannāgatattā saṅghopi appamāṇo.",
  "atk-s0513a2:920": "Iti bodhisatto “imesaṃ tiṇṇaṃ ratanānaṃ guṇe anussarathā”ti vatvā tiṇṇaṃ ratanānaṃ appamāṇaguṇataṃ dassetvā sappamāṇe satte dassetuṃ –",
  "atk-s0513a2:921": "“Pamāṇavantāni sarīsapāni, ahi vicchika satapadī;",
  "atk-s0513a2:922": "Uṇṇanābhi sarabū mūsikā”ti āha.",
  "atk-s0513a2:923_0": "Tattha sarīsapānīti sappadīghajātikānaṃ nāmaṃ. Te hi sarantā gacchanti, sirena vā",
  "atk-s0513a2:923_1": "sapantīti sarīsapā. “Ahī”tiādi tesaṃ sarūpato nidassanaṃ. Tattha uṇṇanābhīti makkaṭako.",
  "atk-s0513a2:923_2": "Tassa hi nābhito uṇṇāsadisaṃ suttaṃ nikkhamati, tasmā “uṇṇanābhī”ti vuccati. Sarabūti gharagoḷikā.",
  "atk-s0513a2:924_0": "Iti bodhisatto “yasmā etesaṃ antorāgādayo pamāṇakarā dhammā atthi, tasmā tāni sarīsapādīni",
  "atk-s0513a2:924_1": "pamāṇavantānī”ti dassetvā “appamāṇānaṃ tiṇṇaṃ ratanānaṃ ānubhāvena ime pamāṇavantā",
  "atk-s0513a2:924_2": "sattā rattindivaṃ parittakammaṃ karontūti evaṃ tiṇṇaṃ ratanānaṃ guṇe anussarathā”ti",
  "atk-s0513a2:924_3": "vatvā tato uttari kattabbaṃ dassetuṃ imaṃ gāthamāha –",
  "atk-s0513a2:925": "“Katā me rakkhā katā me parittā, paṭikkamantu bhūtāni;",
  "atk-s0513a2:926": "Sohaṃ namo bhagavato, namo sattannaṃ sammāsambuddhāna”nti.",
  "atk-s0513a2:927_0": "Tattha katā me rakkhāti mayā ratanattayaguṇe anussarantena attano rakkhā gutti katā.",
  "atk-s0513a2:927_1": "Katā me parittāti parittāṇampi me attano kataṃ. Paṭikkamantu bhūtānīti mayi ahitajjhāsayāni",
  "atk-s0513a2:927_2": "bhūtāni paṭikkamantu apagacchantu. Sohaṃ namo bhagavatoti so ahaṃ evaṃ kataparitto",
  "atk-s0513a2:927_3": "atītassa parinibbutassa sabbassapi buddhassa bhagavato namo karomi. Namo sattannaṃ",
  "atk-s0513a2:927_4": "sammāsambuddhānanti visesena pana atīte paṭipāṭiyā parinibbutānaṃ sattannaṃ sammāsambuddhānaṃ namo karomīti.",
  "atk-s0513a2:928_0": "Evaṃ “namakkāraṃ karontāpi satta buddhe anussarathā”ti bodhisatto isigaṇassa imaṃ",
  "atk-s0513a2:928_1": "parittaṃ bandhitvā adāsi. Ādito pana paṭṭhāya dvīhi gāthāhi catūsu ahirājakulesu",
  "atk-s0513a2:928_2": "mettāya dīpitattā odissakānodissakavasena vā dvinnaṃ mettābhāvanānaṃ dīpitattā idaṃ",
  "atk-s0513a2:928_3": "parittaṃ idha vuttanti veditabbaṃ, aññaṃ vā kāraṇaṃ pariyesitabbaṃ. Tato paṭṭhāya",
  "atk-s0513a2:928_4": "isigaṇo bodhisattassa ovāde ṭhatvā mettaṃ bhāvesi, buddhaguṇe anussari. Evametesu",
  "atk-s0513a2:928_5": "buddhaguṇe anussarantesuyeva sabbe dīghajātikā paṭikkamiṃsu. Bodhisattopi brahmavihāre",
  "atk-s0513a2:928_6": "bhāvetvā brahmalokaparāyaṇo ahosi.",
  "atk-s0513a2:929": "Satthā imaṃ dhammadesanaṃ āharitvā jātakaṃ samodhānesi – “tadā isigaṇo buddhaparisā ahosi, gaṇasatthā pana ahameva ahosi”nti.",
  "atk-s0513a2:930": "Khandhajātakavaṇṇanā tatiyā.",
  "atk-s0513a2:932": "[204] 4. Vīrakajātakavaṇṇanā",
  "atk-s0513a2:933_0": "Api vīraka passesīti idaṃ satthā jetavane viharanto sugatālayaṃ ārabbha kathesi.",
  "atk-s0513a2:933_1": "Devadattassa parisaṃ gahetvā āgatesu hi theresu satthā “sāriputta, devadatto tumhe",
  "atk-s0513a2:933_2": "disvā kiṃ akāsī”ti pucchitvā “sugatālayaṃ, bhante, dassesī”ti vutte “na kho, sāriputta,",
  "atk-s0513a2:933_3": "idāneva devadatto mama anukiriyaṃ karonto vināsaṃ patto, pubbepi vināsaṃ pāpuṇī”ti",
  "atk-s0513a2:933_4": "vatvā therena yācito atītaṃ āhari.",
  "atk-s0513a2:934_0": "Atīte bārāṇasiyaṃ brahmadatte rajjaṃ kārente bodhisatto himavantapadese udakakākayoniyaṃ",
  "atk-s0513a2:934_1": "nibbattitvā ekaṃ saraṃ upanissāya vasi, “vīrako”tissa nāmaṃ ahosi. Tadā kāsiraṭṭhe",
  "atk-s0513a2:934_2": "dubbhikkhaṃ ahosi, manussā kākabhattaṃ vā dātuṃ yakkhanāgabalikammaṃ vā kātuṃ nāsakkhiṃsu.",
  "atk-s0513a2:934_3": "Chātakaraṭṭhato kākā yebhuyyena araññaṃ pavisiṃsu. Tattheko bārāṇasivāsī saviṭṭhako",
  "atk-s0513a2:934_4": "nāma kāko kākiṃ ādāya vīrakassa vasanaṭṭhānaṃ gantvā taṃ saraṃ nissāya ekamante vāsaṃ",
  "atk-s0513a2:934_5": "kappesi. So ekadivasaṃ tasmiṃ sare gocaraṃ gaṇhanto vīrakaṃ saraṃ otaritvā macche",
  "atk-s0513a2:934_6": "khāditvā paccuttaritvā sarīraṃ sukkhāpentaṃ disvā “imaṃ udakakākaṃ nissāya sakkā",
  "atk-s0513a2:934_7": "bahū macche laddhuṃ, imaṃ upaṭṭhahissāmī”ti taṃ upasaṅkamitvā “kiṃ, sammā”ti vutte",
  "atk-s0513a2:934_8": "“icchāmi taṃ sāmi upaṭṭhahitu”nti vatvā “sādhū”ti tena sampaṭicchito tato paṭṭhāya",
  "atk-s0513a2:934_9": "upaṭṭhāsi. Vīrakopi tato paṭṭhāya attano yāpanamattaṃ khāditvā macche uddharitvā",
  "atk-s0513a2:934_10": "saviṭṭhakassa deti. Sopi attano yāpanamattaṃ khāditvā sesaṃ kākiyā deti.",
  "atk-s0513a2:935_0": "Tassa aparabhāge māno uppajji – “ayampi udakakāko kāḷako, ahampi kāḷako, akkhituṇḍapādehipi",
  "atk-s0513a2:935_1": "etassa ca mayhañca nānākaraṇaṃ natthi, ito paṭṭhāya iminā gahitamacchehi mayhaṃ kammaṃ",
  "atk-s0513a2:935_2": "natthi, ahameva gaṇhissāmī”ti. So vīrakaṃ upasaṅkamitvā “samma, ito paṭṭhāya ahameva",
  "atk-s0513a2:935_3": "saraṃ otaritvā macche gaṇhissāmī”ti vatvā “na tvaṃ, samma, udakaṃ otaritvā macche",
  "atk-s0513a2:935_4": "gaṇhanakakule nibbatto, mā nassī”ti tena vāriyamānopi vacanaṃ anādiyitvā saraṃ oruyha",
  "atk-s0513a2:935_5": "udakaṃ pavisitvā ummujjamāno sevālaṃ chinditvā nikkhamituṃ nāsakkhi, sevālantare",
  "atk-s0513a2:935_6": "laggi, aggatuṇḍameva paññāyi. So nirassāso antoudakeyeva jīvitakkhayaṃ pāpuṇi. Athassa",
  "atk-s0513a2:935_7": "bhariyā āgamanaṃ apassamānā taṃ pavattiṃ jānanatthaṃ vīrakassa santikaṃ gantvā “sāmi,",
  "atk-s0513a2:935_8": "saviṭṭhako na paññāyati, kahaṃ nu kho so”ti pucchamānā paṭhamaṃ gāthamāha –",
  "atk-s0513a2:936": "107.",
  "atk-s0513a2:937": "“Api vīraka passesi, sakuṇaṃ mañjubhāṇakaṃ;",
  "atk-s0513a2:938": "Mayūragīvasaṅkāsaṃ, patiṃ mayhaṃ saviṭṭhaka”nti.",
  "atk-s0513a2:939_0": "Tattha api, vīraka, passesīti, sāmi vīraka, api passasi. Mañjubhāṇakanti mañjubhāṇinaṃ.",
  "atk-s0513a2:939_1": "Sā hi rāgavasena “madhurassaro me patī”ti maññati, tasmā evamāha. Mayūragīvasaṅkāsanti",
  "atk-s0513a2:939_2": "moragīvasamānavaṇṇaṃ.",
  "atk-s0513a2:940": "Taṃ sutvā vīrako “āma, jānāmi te sāmikassa gataṭṭhāna”nti vatvā dutiyaṃ gāthamāha –",
  "atk-s0513a2:941": "108.",
  "atk-s0513a2:942": "“Udakathalacarassa pakkhino, niccaṃ āmakamacchabhojino;",
  "atk-s0513a2:943": "Tassānukaraṃ saviṭṭhako, sevāle paliguṇṭhito mato”ti.",
  "atk-s0513a2:944_0": "Tattha udakathalacarassāti udake ca thale ca carituṃ samatthassa. Pakkhinoti attānaṃ",
  "atk-s0513a2:944_1": "sandhāya vadati. Tassānukaranti tassa anukaronto. Sevāle paliguṇṭhito matoti udakaṃ",
  "atk-s0513a2:944_2": "pavisitvā sevālaṃ chinditvā nikkhamituṃ asakkonto sevālapariyonaddho antoudakeyeva",
  "atk-s0513a2:944_3": "mato, passa, etassa tuṇḍaṃ dissatīti. Taṃ sutvā kākī paridevitvā bārāṇasimeva agamāsi.",
  "atk-s0513a2:945": "Satthā imaṃ dhammadesanaṃ āharitvā jātakaṃ samodhānesi – “tadā saviṭṭhako devadatto ahosi, vīrako pana ahameva ahosi”nti.",
  "atk-s0513a2:946": "Vīrakajātakavaṇṇanā catutthā.",
  "atk-s0513a2:948": "[205] 5. Gaṅgeyyajātakavaṇṇanā",
  "atk-s0513a2:949_0": "Sobhati maccho gaṅgeyyoti idaṃ satthā jetavane viharanto dve daharabhikkhū ārabbha",
  "atk-s0513a2:949_1": "kathesi. Te kira sāvatthivāsino kulaputtā sāsane pabbajitvā asubhabhāvanaṃ anunuyuñjitvā",
  "atk-s0513a2:949_2": "rūpapasaṃsakā hutvā rūpaṃ upalāḷentā vicariṃsu. Te ekadivasaṃ “tvaṃ na sobhasi, ahaṃ",
  "atk-s0513a2:949_3": "sobhāmī”ti rūpaṃ nissāya uppannavivādā avidūre nisinnaṃ ekaṃ mahallakattheraṃ disvā",
  "atk-s0513a2:949_4": "“eso amhākaṃ sobhanabhāvaṃ vā asobhanabhāvaṃ vā jānissatī”ti taṃ upasaṅkamitvā “bhante,",
  "atk-s0513a2:949_5": "ko amhesu sobhano”ti pucchiṃsu. So “āvuso, tumhehi ahameva sobhanataro”ti āha. Daharā",
  "atk-s0513a2:949_6": "“ayaṃ mahallako amhehi pucchitaṃ akathetvā apucchitaṃ kathetī”ti taṃ paribhāsitvā",
  "atk-s0513a2:949_7": "pakkamiṃsu. Sā tesaṃ kiriyā bhikkhusaṅghe pākaṭā jātā. Athekadivasaṃ dhammasabhāyaṃ",
  "atk-s0513a2:949_8": "kathaṃ samuṭṭhāpesuṃ – “āvuso, asuko mahallako thero kira te rūpanissitake dahare",
  "atk-s0513a2:949_9": "lajjāpesī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:949_10": "pucchitvā “imāya nāmā”ti vutte “na, bhikkhave, ime dve daharā idāneva rūpapasaṃsakā,",
  "atk-s0513a2:949_11": "pubbepete rūpameva upalāḷentā vicariṃsū”ti vatvā atītaṃ āhari.",
  "atk-s0513a2:950_0": "Atīte bārāṇasiyaṃ brahmadatte rajjaṃ kārente bodhisatto gaṅgātīre rukkhadevatā ahosi.",
  "atk-s0513a2:950_1": "Tadā gaṅgāyamunānaṃ samāgamaṭṭhāne gaṅgeyyo ca yāmuneyyo ca dve macchā “ahaṃ sobhāmi,",
  "atk-s0513a2:950_2": "tvaṃ na sobhasī”ti rūpaṃ nissāya vivadamānā avidūre gaṅgātīre kacchapaṃ nipannaṃ",
  "atk-s0513a2:950_3": "disvā “eso amhākaṃ sobhanabhāvaṃ vā asobhanabhāvaṃ vā jānissatī”ti taṃ upasaṅkamitvā",
  "atk-s0513a2:950_4": "“kiṃ nu kho, samma kacchapa, gaṅgeyyo sobhati, udāhu yāmuneyyo”ti pucchiṃsu. Kacchapo",
  "atk-s0513a2:950_5": "“gaṅgeyyopi sobhati, yāmuneyyopi sobhati, tumhehi pana dvīhi ahameva atirekataraṃ",
  "atk-s0513a2:950_6": "sobhāmī”ti imamatthaṃ pakāsento paṭhamaṃ gāthamāha –",
  "atk-s0513a2:951": "109.",
  "atk-s0513a2:952": "“Sobhati maccho gaṅgeyyo, atho sobhati yāmuno;",
  "atk-s0513a2:953": "Catuppadoyaṃ puriso, nigrodhaparimaṇḍalo;",
  "atk-s0513a2:954": "Īsakāyatagīvo ca, sabbeva atirocatī”ti.",
  "atk-s0513a2:955_0": "Tattha catuppadoyanti catuppado ayaṃ. Purisoti attānaṃ sandhāya vadati. Nigrodhaparimaṇḍaloti",
  "atk-s0513a2:955_1": "sujāto nigrodho viya parimaṇḍalo. Īsakāyatagīvoti rathīsā viya āyatagīvo. Sabbeva",
  "atk-s0513a2:955_2": "atirocatīti evaṃ saṇṭhānasampanno kacchapo sabbeva atirocati, ahameva sabbe tumhe",
  "atk-s0513a2:955_3": "atikkamitvā sobhāmīti vadati.",
  "atk-s0513a2:956": "Macchā tassa kathaṃ hutvā “ambho! Pāpakacchapa amhehi pucchitaṃ akathetvā aññameva kathesī”ti vatvā dutiyaṃ gāthamāha –",
  "atk-s0513a2:957": "110.",
  "atk-s0513a2:958": "“Yaṃ pucchito na taṃ akkhāsi, aññaṃ akkhāsi pucchito;",
  "atk-s0513a2:959": "Atthappasaṃsako poso, nāyaṃ asmāka ruccatī”ti.",
  "atk-s0513a2:960_0": "Tattha attappasaṃsakoti attānaṃ pasaṃsanasīlo attukkaṃsako poso. Nāyaṃ asmāka ruccatīti",
  "atk-s0513a2:960_1": "ayaṃ pāpakacchapo amhākaṃ na ruccati na khamatīti kacchapassa upari udakaṃ khipitvā",
  "atk-s0513a2:960_2": "sakaṭṭhānameva gamiṃsu.",
  "atk-s0513a2:961_0": "Satthā imaṃ dhammadesanaṃ āharitvā jātakaṃ samodhānesi – “tadā dve macchā dve daharabhikkhū",
  "atk-s0513a2:961_1": "ahesuṃ, kacchapo mahallako, imassa kāraṇassa paccakkhakārikā gaṅgātīre nibbattarukkhadevatā",
  "atk-s0513a2:961_2": "pana ahameva ahosi”nti.",
  "atk-s0513a2:962": "Gaṅgeyyajātakavaṇṇanā pañcamā.",
  "atk-s0513a2:964": "[206] 6. Kuruṅgamigajātakavaṇṇanā",
  "atk-s0513a2:965_0": "Iṅgha vaṭṭamayaṃ pāsanti idaṃ satthā veḷuvane viharanto devadattaṃ ārabbha kathesi.",
  "atk-s0513a2:965_1": "Tadā hi satthā “devadatto vadhāya parisakkatī”ti sutvā “na, bhikkhave, devadatto",
  "atk-s0513a2:965_2": "idāneva mayhaṃ vadhāya parisakkati, pubbepi parisakkiyevā”ti vatvā atītaṃ āhari.",
  "atk-s0513a2:966_0": "Atīte bārāṇasiyaṃ brahmadatte rajjaṃ kārente bodhisatto kuruṅgamigo hutvā araññe",
  "atk-s0513a2:966_1": "ekassa sarassa avidūre ekasmiṃ gumbe vāsaṃ kappesi. Tasseva sarassa avidūre ekasmiṃ",
  "atk-s0513a2:966_2": "rukkhagge satapatto, sarasmiṃ pana kacchapo vāsaṃ kappesi. Evaṃ te tayopi sahāyakā",
  "atk-s0513a2:966_3": "aññamaññaṃ piyasaṃvāsaṃ vasiṃsu. Atheko migaluddako araññe caranto pānīyatitthe bodhisattassa",
  "atk-s0513a2:966_4": "padavalañjaṃ disvā lohanigaḷasadisaṃ vaṭṭamayaṃ pāsaṃ oḍḍetvā agamāsi. Bodhisatto",
  "atk-s0513a2:966_5": "pānīyaṃ pātuṃ āgato paṭhamayāmeyeva pāse bajjhitvā baddharavaṃ ravi. Tassa tena saddena",
  "atk-s0513a2:966_6": "rukkhaggato satapatto udakato ca kacchapo āgantvā “kiṃ nu kho kātabba”nti mantayiṃsu.",
  "atk-s0513a2:966_7": "Atha satapatto kacchapaṃ āmantetvā “samma, tava dantā atthi, tvaṃ imaṃ pāsaṃ chinda,",
  "atk-s0513a2:966_8": "ahaṃ gantvā yathā so nāgacchati, tathā karissāmi, evaṃ amhehi dvīhipi kataparakkamena",
  "atk-s0513a2:966_9": "sahāyo no jīvitaṃ labhissatī”ti imamatthaṃ pakāsento paṭhamaṃ gāthamāha –",
  "atk-s0513a2:967": "111.",
  "atk-s0513a2:968": "“Iṅgha vaṭṭamayaṃ pāsaṃ, chinda dantehi kacchapa;",
  "atk-s0513a2:969": "Ahaṃ tathā karissāmi, yathā nehiti luddako”ti.",
  "atk-s0513a2:970_0": "Atha kacchapo cammavarattaṃ khādituṃ ārabhi, satapatto luddakassa vasanagāmaṃ gato",
  "atk-s0513a2:970_1": "avidūre rukkhe nisīdi. Luddako paccūsakāleyeva sattiṃ gahetvā nikkhami. Sakuṇo tassa",
  "atk-s0513a2:970_2": "nikkhamanabhāvaṃ ñatvā vassitvā pakkhe papphoṭetvā taṃ purimadvārena nikkhamantaṃ",
  "atk-s0513a2:970_3": "mukhe pahari. Luddo “kāḷakaṇṇinā sakuṇenamhi pahaṭo”ti nivattitvā thokaṃ sayitvā",
  "atk-s0513a2:970_4": "puna sattiṃ gahetvā uṭṭhāsi. Sakuṇo “ayaṃ paṭhamaṃ purimadvārena nikkhanto idāni",
  "atk-s0513a2:970_5": "pacchimadvārena nikkhamissatī”ti ñatvā gantvā pacchimagehe nisīdi. Luddopi “purimadvārena",
  "atk-s0513a2:970_6": "me nikkhantena kāḷakaṇṇī sakuṇo diṭṭho, idāni pacchimadvārena nikkhamissāmī”ti pacchimadvārena",
  "atk-s0513a2:970_7": "nikkhami, sakuṇo puna vassitvā gantvā mukhe pahari. Luddo “punapi kāḷakaṇṇīsakuṇena",
  "atk-s0513a2:970_8": "pahaṭo, na dāni me esa nikkhamituṃ detī”ti nivattitvā yāva aruṇuggamanā sayitvā aruṇuggamanavelāya",
  "atk-s0513a2:970_9": "sattiṃ gahetvā nikkhami. Sakuṇo vegena gantvā “luddo āgacchatī”ti bodhisattassa kathesi.",
  "atk-s0513a2:971_0": "Tasmiṃ khaṇe kacchapena ekameva cammavaddhaṃ ṭhapetvā sesavarattā khāditā honti.",
  "atk-s0513a2:971_1": "Dantā panassa patanākārappattā jātā, mukhato lohitaṃ paggharati. Bodhisatto luddaputtaṃ",
  "atk-s0513a2:971_2": "sattiṃ gahetvā asanivegena āgacchantaṃ disvā taṃ vaddhaṃ chinditvā vanaṃ pāvisi,",
  "atk-s0513a2:971_3": "sakuṇo rukkhagge nisīdi, kacchapo pana dubbalattā tattheva nipajji. Luddo kacchapaṃ",
  "atk-s0513a2:971_4": "gahetvā pasibbake pakkhipitvā ekasmiṃ khāṇuke laggesi. Bodhisatto nivattitvā olokento",
  "atk-s0513a2:971_5": "kacchapassa gahitabhāvaṃ ñatvā “sahāyassa jīvitadānaṃ dassāmī”ti dubbalo viya hutvā",
  "atk-s0513a2:971_6": "luddassa attānaṃ dassesi. So “dubbalo esa bhavissati, māressāmi na”nti sattiṃ ādāya",
  "atk-s0513a2:971_7": "anubandhi. Bodhisatto nātidūre nāccāsanne gacchanto taṃ ādāya araññaṃ pāvisi, dūraṃ",
  "atk-s0513a2:971_8": "gatabhāvaṃ ñatvā padaṃ vañcetvā aññena maggena vātavegena gantvā siṅgena pasibbakaṃ",
  "atk-s0513a2:971_9": "ukkhipitvā bhūmiyaṃ pātetvā phāletvā kacchapaṃ nīhari. Satapattopi rukkhā otari.",
  "atk-s0513a2:971_10": "Bodhisatto dvinnampi ovādaṃ dadamāno “ahaṃ tumhe nissāya jīvitaṃ labhiṃ, tumhehi",
  "atk-s0513a2:971_11": "sahāyakassa kattabbaṃ mayhaṃ kataṃ, idāni luddo āgantvā tumhe gaṇheyya, tasmā, samma",
  "atk-s0513a2:971_12": "satapatta, tvaṃ attano puttake gahetvā aññattha yāhi, tvampi, samma kacchapa, udakaṃ",
  "atk-s0513a2:971_13": "pavisāhī”ti āha. Te tathā akaṃsu.",
  "atk-s0513a2:972": "Satthā abhisambuddho hutvā dutiyaṃ gāthamāha –",
  "atk-s0513a2:973": "112.",
  "atk-s0513a2:974": "“Kacchapo pāvisī vāriṃ, kuruṅgo pāvisī vanaṃ;",
  "atk-s0513a2:975": "Satapatto dumaggamhā, dūre putte apānayī”ti.",
  "atk-s0513a2:976": "Tattha apānayīti ānayi, gahetvā agamāsīti attho;",
  "atk-s0513a2:977": "Luddopi taṃ ṭhānaṃ āgantvā kañci apassitvā chinnapasibbakaṃ gahetvā domanassappatto attano gehaṃ agamāsi. Te tayopi sahāyā yāvajīvaṃ vissāsaṃ acchinditvā yathākammaṃ gatā.",
  "atk-s0513a2:978": "Satthā imaṃ dhammadesanaṃ āharitvā jātakaṃ samodhānesi – “tadā luddako devadatto ahosi, satapatto sāriputto, kacchapo moggallāno, kuruṅgamigo pana ahameva ahosi”nti.",
  "atk-s0513a2:979": "Kuruṅgamigajātakavaṇṇanā chaṭṭhā.",
  "atk-s0513a2:981": "[207] 7. Assakajātakavaṇṇanā",
  "atk-s0513a2:982_0": "Ayamassakarājenāti idaṃ satthā jetavane viharanto purāṇadutiyikāpalobhanaṃ ārabbha",
  "atk-s0513a2:982_1": "kathesi. So hi bhikkhu satthārā “saccaṃ kira, tvaṃ bhikkhu, ukkaṇṭhitosī”ti puṭṭho",
  "atk-s0513a2:982_2": "“sacca”nti vatvā “kena ukkaṇṭhāpitosī”ti vutte “purāṇadutiyikāyā”ti āha. Atha naṃ",
  "atk-s0513a2:982_3": "satthā “na idāneva tassā bhikkhu itthiyā tayi sineho atthi, pubbepi tvaṃ taṃ nissāya",
  "atk-s0513a2:982_4": "mahādukkhaṃ patto”ti vatvā atītaṃ āhari.",
  "atk-s0513a2:983_0": "Atīte kāsiraṭṭhe pāṭalinagare assako nāma rājā rajjaṃ kāresi. Tassa uparī nāma aggamahesī",
  "atk-s0513a2:983_1": "piyā ahosi manāpā abhirūpā dassanīyā pāsādikā atikkantā mānusavaṇṇaṃ, apattā dibbavaṇṇaṃ.",
  "atk-s0513a2:983_2": "Sā kālamakāsi, tassā kālakiriyāya rājā sokābhibhūto ahosi dukkhī dummano. So tassā",
  "atk-s0513a2:983_3": "sarīraṃ doṇiyaṃ nipajjāpetvā telakalalaṃ pakkhipāpetvā heṭṭhāmañce ṭhapāpetvā nirāhāro",
  "atk-s0513a2:983_4": "rodamāno paridevamāno nipajji. Mātāpitaro avasesañātakā mittāmaccabrāhmaṇagahapatikādayopi",
  "atk-s0513a2:983_5": "“mā soci, mahārāja, aniccā saṅkhārā”tiādīni vadantā saññāpetuṃ nāsakkhiṃsu. Tassa",
  "atk-s0513a2:983_6": "vilapantasseva satta divasā atikkantā. Tadā bodhisatto pañcābhiññaaṭṭhasamāpattilābhī",
  "atk-s0513a2:983_7": "tāpaso hutvā himavantapadese viharanto ālokaṃ vaḍḍhetvā dibbena cakkhunā jambudīpaṃ",
  "atk-s0513a2:983_8": "olokento taṃ rājānaṃ tathā paridevamānaṃ disvā “etassa mayā avassayena bhavitabba”nti",
  "atk-s0513a2:983_9": "iddhānubhāvena ākāse uppatitvā rañño uyyāne otaritvā maṅgalasilāpaṭṭe kañcanapaṭimā viya nisīdi.",
  "atk-s0513a2:984_0": "Atheko pāṭalinagaravāsī brāhmaṇamāṇavo uyyānaṃ gato bodhisattaṃ disvā vanditvā nisīdi.",
  "atk-s0513a2:984_1": "Bodhisatto tena saddhiṃ paṭisanthāraṃ katvā “kiṃ, māṇava, rājā dhammiko”ti pucchi.",
  "atk-s0513a2:984_2": "“Āma, bhante, dhammiko rājā, bhariyā panassa kālakatā, so tassā sarīraṃ doṇiyaṃ pakkhipāpetvā",
  "atk-s0513a2:984_3": "vilapamāno nipanno, ajja sattamo divaso, kissa tumhe rājānaṃ evarūpā dukkhā na mocetha,",
  "atk-s0513a2:984_4": "yuttaṃ nu kho tumhādisesu sīlavantesu saṃvijjamānesu rañño evarūpaṃ dukkhaṃ anubhavitu”nti.",
  "atk-s0513a2:984_5": "“Na kho ahaṃ, māṇava, rājānaṃ jānāmi, sace pana so āgantvā maṃ puccheyya, ahamevassa",
  "atk-s0513a2:984_6": "tassā nibbattaṭṭhānaṃ ācikkhitvā rañño santikeyeva taṃ kathāpeyya”nti. “Tena hi,",
  "atk-s0513a2:984_7": "bhante, yāva rājānaṃ ānemi, tāva imeva nisīdathā”ti māṇavo bodhisattassa paṭiññaṃ",
  "atk-s0513a2:984_8": "gahetvā rañño santikaṃ gantvā tamatthaṃ ārocetvā “tassa dibbacakkhukassa santikaṃ",
  "atk-s0513a2:984_9": "gantuṃ vaṭṭatī”ti āha.",
  "atk-s0513a2:985_0": "Rājā “upariṃ kira daṭṭhuṃ labhissāmī”ti tuṭṭhamānaso rathaṃ abhiruhitvā tattha gantvā",
  "atk-s0513a2:985_1": "bodhisattaṃ vanditvā ekamantaṃ nisinno – “saccaṃ kira tumhe deviyā nibbattaṭṭhānaṃ",
  "atk-s0513a2:985_2": "jānāthā”ti pucchi. “Āma, mahārājā”ti. “Kattha nibbattā”ti? “Sā kho, mahārāja, rūpasmiṃyeva",
  "atk-s0513a2:985_3": "mattā pamādamāgamma kalyāṇakammaṃ akatvā imasmiṃyeva uyyāne gomayapāṇakayoniyaṃ nibbattā”ti.",
  "atk-s0513a2:985_4": "“Nāhaṃ saddahāmī”ti. “Tena hi te dassetvā kathāpemī”ti. “Sādhu kathāpethā”ti. Bodhisatto",
  "atk-s0513a2:985_5": "attano ānubhāvena “ubhopi gomayapiṇḍaṃ vaṭṭayamānā rañño purato āgacchantū”ti tesaṃ",
  "atk-s0513a2:985_6": "āgamanaṃ akāsi. Te tatheva āgamiṃsu. Bodhisatto taṃ dassento “ayaṃ te, mahārāja,",
  "atk-s0513a2:985_7": "uparidevī, taṃ jahitvā gomayapāṇakassa pacchato pacchato gacchati, passatha na”nti",
  "atk-s0513a2:985_8": "āha. Bhante “‘uparī nāma gomayapāṇakayoniyaṃ nibbattissatī’ti na saddahāmaha”nti.",
  "atk-s0513a2:985_9": "“Kathāpemi naṃ, mahārājā”ti. “Kathāpetha, bhante”ti.",
  "atk-s0513a2:986_0": "Bodhisatto attano ānubhāvena taṃ kathāpento “uparī”ti āha. Sā manussabhāsāya “kiṃ,",
  "atk-s0513a2:986_1": "bhante”ti āha. “Tvaṃ atītabhave kā nāma ahosī”ti? “Bhante, assakarañño aggamahesī",
  "atk-s0513a2:986_2": "uparī nāma ahosi”nti. “Kiṃ pana te idāni assakarājā piyo, udāhu gomayapāṇako”ti?",
  "atk-s0513a2:986_3": "“Bhante, so mayhaṃ purimajātiyā sāmiko, tadā ahaṃ imasmiṃ uyyāne tena saddhiṃ rūpasaddagandharasaphoṭṭhabbe",
  "atk-s0513a2:986_4": "anubhavamānā vicariṃ. Idāni pana me bhavasaṅkhepagatakālato paṭṭhāya so kiṃ hoti,",
  "atk-s0513a2:986_5": "ahañhi idāni assakarājānaṃ māretvā tassa galalohitena mayhaṃ sāmikassa gomayapāṇakassa",
  "atk-s0513a2:986_6": "pāde makkheyya”nti vatvā parisamajjhe manussabhāsāya imā gāthā avoca –",
  "atk-s0513a2:987": "113.",
  "atk-s0513a2:988": "“Ayamassakarājena, deso vicarito mayā;",
  "atk-s0513a2:989": "Anukāmaya kāmena, piyena patinā saha.",
  "atk-s0513a2:990": "114.",
  "atk-s0513a2:991": "“Navena sukhadukkhena, porāṇaṃ apidhīyati;",
  "atk-s0513a2:992": "Tasmā assakaraññāva, kīṭo piyataro mamā”ti.",
  "atk-s0513a2:993_0": "Tattha ayamassakarājena, deso vicarito mayāti ayaṃ ramaṇīyo uyyānapadeso pubbe mayā",
  "atk-s0513a2:993_1": "assakarājena saddhiṃ vicarito. Anukāmaya kāmenāti anūti nipātamattaṃ, mayā taṃ kāmayamānāya",
  "atk-s0513a2:993_2": "tena maṃ kāmayamānena sahāti attho. Piyenāti tasmiṃ attabhāve piyena. Navena sukhadukkhena,",
  "atk-s0513a2:993_3": "porāṇaṃ apidhīyatīti, bhante, navena hi sukhena porāṇaṃ sukhaṃ, navena ca dukkhena",
  "atk-s0513a2:993_4": "porāṇaṃ dukkhaṃ pidhīyati paṭicchādīyati, esā lokassa dhammatāti dīpeti. Tasmā assakaraññāva,",
  "atk-s0513a2:993_5": "kīṭo piyataro mamāti yasmā navena porāṇaṃ pidhīyati, tasmā mama assakarājato sataguṇena",
  "atk-s0513a2:993_6": "sahassaguṇena kīṭova piyataroti.",
  "atk-s0513a2:994_0": "Taṃ sutvā assakarājā vippaṭisārī hutvā tattha ṭhitova kuṇapaṃ nīharāpetvā sīsaṃ nhatvā",
  "atk-s0513a2:994_1": "bodhisattaṃ vanditvā nagaraṃ pavisitvā aññaṃ aggamahesiṃ katvā dhammena rajjaṃ kāresi.",
  "atk-s0513a2:994_2": "Bodhisattopi rājānaṃ ovaditvā nissokaṃ katvā himavantameva agamāsi.",
  "atk-s0513a2:995_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:995_1": "ukkaṇṭhitabhikkhu sotāpattiphale patiṭṭhahi. “Tadā uparī purāṇadutiyikā ahosi, assakarājā",
  "atk-s0513a2:995_2": "ukkaṇṭhito bhikkhu, māṇavo sāriputto, tāpaso pana ahameva ahosi”nti.",
  "atk-s0513a2:996": "Assakajātakavaṇṇanā sattamā.",
  "atk-s0513a2:998": "[208] 8. Susumārajātakavaṇṇanā",
  "atk-s0513a2:999_0": "Alaṃ metehi ambehīti idaṃ satthā jetavane viharanto devadattassa vadhāya parisakkanaṃ",
  "atk-s0513a2:999_1": "ārabbha kathesi. Tadā hi satthā “devadatto vadhāya parisakkatī”ti sutvā “na, bhikkhave,",
  "atk-s0513a2:999_2": "idāneva devadatto mayhaṃ vadhāya parisakkati, pubbepi parisakkiyeva, santāsamattampi",
  "atk-s0513a2:999_3": "pana kātuṃ na sakkhī”ti vatvā atītaṃ āhari.",
  "atk-s0513a2:1000_0": "Atīte bārāṇasiyaṃ brahmadatte rajjaṃ kārente himavantapadese bodhisatto kapiyoniyaṃ",
  "atk-s0513a2:1000_1": "nibbattitvā nāgabalo thāmasampanno mahāsarīro sobhaggappatto hutvā gaṅgānivattane",
  "atk-s0513a2:1000_2": "araññāyatane vāsaṃ kappesi. Tadā gaṅgāya eko susumāro vasi. Athassa bhariyā bodhisattassa",
  "atk-s0513a2:1000_3": "sarīraṃ disvā tassa hadayamaṃse dohaḷaṃ uppādetvā susumāraṃ āha – “ahaṃ sāmi, etassa",
  "atk-s0513a2:1000_4": "kapirājassa hadayamaṃsaṃ khāditukāmā”ti. “Bhadde, mayaṃ jalagocarā, eso thalagocaro,",
  "atk-s0513a2:1000_5": "kinti naṃ gaṇhituṃ sakkhissāmā”ti. “Yena kenaci upāyena gaṇha, sace na labhissāmi,",
  "atk-s0513a2:1000_6": "marissāmī”ti. “Tena hi mā soci, attheko upāyo, khādāpessāmi taṃ tassa hadayamaṃsa”nti",
  "atk-s0513a2:1000_7": "susumāriṃ samassāsetvā bodhisattassa gaṅgāya pānīyaṃ pivitvā gaṅgātīre nisinnakāle",
  "atk-s0513a2:1000_8": "santikaṃ gantvā evamāha – “vānarinda, imasmiṃ padese kasāyaphalāni khādanto kiṃ tvaṃ",
  "atk-s0513a2:1000_9": "niviṭṭhaṭṭhāneyeva carasi, pāragaṅgāya ambalabujādīnaṃ madhuraphalānaṃ anto natthi,",
  "atk-s0513a2:1000_10": "kiṃ te tattha gantvā phalāphalaṃ khādituṃ na vaṭṭatī”ti? “Kumbhīlarāja, gaṅgā mahodakā",
  "atk-s0513a2:1000_11": "vitthiṇṇā, kathaṃ tattha gamissāmī”ti? “Sace icchasi, ahaṃ taṃ mama piṭṭhiṃ āropetvā",
  "atk-s0513a2:1000_12": "nessāmī”ti. So saddahitvā “sādhū”ti sampaṭicchi. “Tena hi ehi piṭṭhiṃ me abhirūhā”ti",
  "atk-s0513a2:1000_13": "ca vutte taṃ abhiruhi. Susumāro thokaṃ netvā udake osīdāpesi.",
  "atk-s0513a2:1001_0": "Bodhisatto “samma, udake maṃ osīdāpesi, kiṃ nu kho eta”nti āha. “Nāhaṃ taṃ dhammasudhammatāya",
  "atk-s0513a2:1001_1": "gahetvā gacchāmi, bhariyāya pana me tava hadayamaṃse dohaḷo uppanno, tamahaṃ tava",
  "atk-s0513a2:1001_2": "hadayaṃ khādāpetukāmo”ti. “Samma, kathentena te sundaraṃ kataṃ. Sace hi amhākaṃ udare",
  "atk-s0513a2:1001_3": "hadayaṃ bhaveyya, sākhaggesu carantānaṃ cuṇṇavicuṇṇaṃ bhaveyyā”ti. “Kahaṃ pana tumhe",
  "atk-s0513a2:1001_4": "ṭhapethā”ti? Bodhisatto avidūre ekaṃ udumbaraṃ pakkaphalapiṇḍisañchannaṃ dassento",
  "atk-s0513a2:1001_5": "“passetāni amhākaṃ hadayāni etasmiṃ udumbare olambantī”ti āha. “Sace me hadayaṃ dassasi,",
  "atk-s0513a2:1001_6": "ahaṃ taṃ na māressāmī”ti. “Tena hi maṃ ettha nehi, ahaṃ te rukkhe olambantaṃ dassāmī”ti.",
  "atk-s0513a2:1001_7": "So taṃ ādāya tattha agamāsi. Bodhisatto tassa piṭṭhito uppatitvā udumbararukkhe nisīditvā",
  "atk-s0513a2:1001_8": "“samma, bāla susumāra, ‘imesaṃ sattānaṃ hadayaṃ nāma rukkhagge hotī’ti saññī ahosi,",
  "atk-s0513a2:1001_9": "bālosi, ahaṃ taṃ vañcesiṃ, tava phalāphalaṃ taveva hotu, sarīrameva pana te mahantaṃ",
  "atk-s0513a2:1001_10": "paññā pana natthī”ti vatvā imamatthaṃ pakāsento imā gāthā avoca –",
  "atk-s0513a2:1002": "115.",
  "atk-s0513a2:1003": "“Alaṃ metehi ambehi, jambūhi panasehi ca;",
  "atk-s0513a2:1004": "Yāni pāraṃ samuddassa, varaṃ mayhaṃ udumbaro.",
  "atk-s0513a2:1005": "116.",
  "atk-s0513a2:1006": "“Mahatī vata te bondi, na ca paññā tadūpikā;",
  "atk-s0513a2:1007": "Susumāra vañcito mesi, gaccha dāni yathāsukha”nti.",
  "atk-s0513a2:1008_0": "Tattha alaṃ metehīti yāni tayā dīpake niddiṭṭhāni, etehi mayhaṃ alaṃ. Varaṃ mayhaṃ",
  "atk-s0513a2:1008_1": "udumbaroti mayhaṃ ayameva udumbararukkho varaṃ. Bondīti sarīraṃ. Tadūpikāti paññā",
  "atk-s0513a2:1008_2": "pana te tadūpikā tassa sarīrassa anucchavikā natthi. Gaccha dāni yathāsukhanti idāni",
  "atk-s0513a2:1008_3": "yathāsukhaṃ gaccha, natthi te hadayamaṃsagahaṇūpāyoti attho. Susumāro sahassaṃ parājito",
  "atk-s0513a2:1008_4": "viya dukkhī dummano pajjhāyantova attano nivāsaṭṭhānameva gato.",
  "atk-s0513a2:1009": "Satthā imaṃ dhammadesanaṃ āharitvā jātakaṃ samodhānesi – “tadā susumāro devadatto ahosi, susumārī ciñcamāṇavikā, kapirājā pana ahameva ahosi”nti.",
  "atk-s0513a2:1010": "Susumārajātakavaṇṇanā aṭṭhamā.",
  "atk-s0513a2:1012": "[209] 9. Kukkuṭajātakavaṇṇanā",
  "atk-s0513a2:1013_0": "Diṭṭhā mayā vane rukkhāti idaṃ satthā jetavane viharanto dhammasenāpatisāriputtattherassa",
  "atk-s0513a2:1013_1": "saddhivihārikaṃ daharabhikkhuṃ ārabbha kathesi. So kira attano sarīrassa guttikamme",
  "atk-s0513a2:1013_2": "cheko ahosi. “Sarīrassa me na sukhaṃ bhaveyyā”ti bhayena atisītaṃ accuṇhaṃ paribhogaṃ",
  "atk-s0513a2:1013_3": "na karoti, “sītuṇhehi sarīraṃ kilameyyā”ti bhayena bahi na nikkhamati, atikilinnauttaṇḍulādīni",
  "atk-s0513a2:1013_4": "na bhuñjati. Tassa sā sarīraguttikusalatā saṅghamajjhe pākaṭā jātā. Bhikkhū dhammasabhāyaṃ",
  "atk-s0513a2:1013_5": "kathaṃ samuṭṭhāpesuṃ – “āvuso, asuko daharo kira bhikkhu sarīraguttikamme cheko”ti.",
  "atk-s0513a2:1013_6": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a2:1013_7": "nāmā”ti vutte “na, bhikkhave, ayaṃ daharo idāneva sarīraguttikamme cheko, pubbepi",
  "atk-s0513a2:1013_8": "chekova ahosī”ti vatvā atītaṃ āhari.",
  "atk-s0513a2:1014_0": "Atīte bārāṇasiyaṃ brahmadatte rajjaṃ kārente bodhisatto araññāyatane rukkhadevatā",
  "atk-s0513a2:1014_1": "ahosi. Atheko sakuṇaluddako ekaṃ dīpakakukkuṭamādāya vālarajjuñca yaṭṭhiñca gahetvā",
  "atk-s0513a2:1014_2": "araññe kukkuṭe bandhanto ekaṃ palāyitvā araññaṃ paviṭṭhaṃ porāṇakukkuṭaṃ bandhituṃ",
  "atk-s0513a2:1014_3": "ārabhi. So vālapāse kusalatāya attānaṃ bandhituṃ na deti, uṭṭhāyuṭṭhāya nilīyati.",
  "atk-s0513a2:1014_4": "Luddako attānaṃ sākhāpallavehi paṭicchādetvā punappunaṃ yaṭṭhiñca pāsañca oḍḍeti.",
  "atk-s0513a2:1014_5": "Kukkuṭo taṃ lajjāpetukāmo mānusiṃ vācaṃ nicchāretvā paṭhamaṃ gāthamāha –",
  "atk-s0513a2:1015": "117.",
  "atk-s0513a2:1016": "“Diṭṭhā mayā vane rukkhā, assakaṇṇā vibhīṭakā;",
  "atk-s0513a2:1017": "Na tāni evaṃ sakkanti, yathā tvaṃ rukkha sakkasī”ti.",
  "atk-s0513a2:1018_0": "Tassattho – samma luddaka, mayā imasmiṃ vane jātā bahū assakaṇṇā ca vibhīṭakā ca",
  "atk-s0513a2:1018_1": "rukkhā diṭṭhapubbā, tāni pana rukkhāni yathā tvaṃ sakkasi saṅkamasi ito cito ca vicarasi,",
  "atk-s0513a2:1018_2": "evaṃ na sakkanti na saṅkamanti na vicarantīti.",
  "atk-s0513a2:1019": "Evaṃ vatvā ca pana so kukkuṭo palāyitvā aññattha agamāsi. Tassa palāyitvā gatakāle luddako dutiyaṃ gāthamāha –",
  "atk-s0513a2:1020": "118.",
  "atk-s0513a2:1021": "“Porāṇakukkuṭo ayaṃ, bhetvā pañjaramāgato;",
  "atk-s0513a2:1022": "Kusalo vālapāsānaṃ, apakkamati bhāsatī”ti.",
  "atk-s0513a2:1023_0": "Tattha kusalo vālapāsānanti vālamayesu pāsesu kusalo attānaṃ bandhituṃ adatvā apakkamati",
  "atk-s0513a2:1023_1": "ceva bhāsati ca, bhāsitvā ca pana palātoti evaṃ vatvā luddako araññe caritvā yathāladdhamādāya gehameva gato.",
  "atk-s0513a2:1024_0": "Satthā imaṃ dhammadesanaṃ āharitvā jātakaṃ samodhānesi – “tadā luddako devadatto",
  "atk-s0513a2:1024_1": "ahosi, kukkuṭo kāyaguttikusalo daharabhikkhu, tassa pana kāraṇassa paccakkhakārikā",
  "atk-s0513a2:1024_2": "rukkhadevatā pana ahameva ahosi”nti.",
  "atk-s0513a2:1025": "Kukkuṭajātakavaṇṇanā navamā.",
  "atk-s0513a2:1027": "[210] 10. Kandagalakajātakavaṇṇanā",
  "atk-s0513a2:1028_0": "Ambho ko nāmayaṃ rukkhoti idaṃ satthā veḷuvane viharanto sugatālayaṃ ārabbha kathesi.",
  "atk-s0513a2:1028_1": "Tadā hi satthā “devadatto sugatālayaṃ akāsī”ti sutvā “na, bhikkhave, idāneva devadatto",
  "atk-s0513a2:1028_2": "mayhaṃ anukiriyaṃ karonto vināsaṃ patto, pubbepi pāpuṇiyevā”ti vatvā atītaṃ āhari.",
  "atk-s0513a2:1029_0": "Atīte bārāṇasiyaṃ brahmadatte rajjaṃ kārente bodhisatto himavantapadese rukkhakoṭṭakasakuṇayoniyaṃ",
  "atk-s0513a2:1029_1": "nibbatti, “khadiravaniyo”tissa nāmaṃ ahosi. So khadiravaneyeva gocaraṃ gaṇhi, tasseko",
  "atk-s0513a2:1029_2": "kandagalako nāma sahāyo ahosi, so simbalipālibhaddakavane gocaraṃ gaṇhāti. So ekadivasaṃ",
  "atk-s0513a2:1029_3": "khadiravaniyassa santikaṃ agamāsi. Khadiravaniyo “sahāyo me āgato”ti kandagalakaṃ",
  "atk-s0513a2:1029_4": "gahetvā khadiravanaṃ pavisitvā khadirakhandhaṃ tuṇḍena paharitvā rukkhato pāṇake",
  "atk-s0513a2:1029_5": "nīharitvā adāsi. Kandagalako dinne dinne madhurapūve viya chinditvā chinditvā khādi.",
  "atk-s0513a2:1029_6": "Tassa khādantasseva māno uppajji – “ayampi rukkhakoṭṭakayoniyaṃ nibbatto, ahampi,",
  "atk-s0513a2:1029_7": "kiṃ me etena dinnagocarena, sayameva khadiravane gocaraṃ gaṇhissāmī”ti. So khadiravaniyaṃ",
  "atk-s0513a2:1029_8": "āha – “samma, mā tvaṃ dukkhaṃ anubhavi, ahameva khadiravane gocaraṃ gaṇhissāmī”ti.",
  "atk-s0513a2:1030_0": "Atha naṃ so “handa tvaṃ samma, simbalipālibhaddakādivane nissāre gocaraggahaṇakule",
  "atk-s0513a2:1030_1": "jāto, khadirā nāma jātasārā thaddhā, mā te etaṃ ruccī”ti āha. Kandagalako “kiṃ dānāhaṃ",
  "atk-s0513a2:1030_2": "na rukkhakoṭṭakayoniyaṃ nibbatto”ti tassa vacanaṃ anādiyitvā vegena gantvā khadirarukkhaṃ",
  "atk-s0513a2:1030_3": "tuṇḍena pahari. Tāvadevassa tuṇḍaṃ bhijji, akkhīni nikkhamanākārappattāni jātāni,",
  "atk-s0513a2:1030_4": "sīsaṃ phalitaṃ. So khandhe patiṭṭhātuṃ asakkonto bhūmiyaṃ patitvā paṭhamaṃ gāthamāha –",
  "atk-s0513a2:1031": "119.",
  "atk-s0513a2:1032": "“Ambho ko nāmayaṃ rukkho, sinnapatto sakaṇṭako;",
  "atk-s0513a2:1033": "Yattha ekappahārena, uttamaṅgaṃ vibhijjita”nti.",
  "atk-s0513a2:1034_0": "Tattha ambho ko nāmayaṃ rukkhoti, bho khadiravaniya, ko nāma ayaṃ rukkho. “Ko nāma",
  "atk-s0513a2:1034_1": "so”tipi pāṭho. Sinnapattoti sukhumapatto. Yattha ekappahārenāti yasmiṃ rukkhe ekeneva",
  "atk-s0513a2:1034_2": "pahārena. Uttamaṅgaṃ vibhijjitanti sīsaṃ bhinnaṃ, na kevalañca sīsaṃ, tuṇḍampi bhinnaṃ.",
  "atk-s0513a2:1034_3": "So vedanāppattatāya khadirarukkhaṃ “kiṃ rukkho nāmeso”ti jānituṃ asakkonto vedanāppatto",
  "atk-s0513a2:1034_4": "hutvā imāya gāthāya vippalapi.",
  "atk-s0513a2:1035": "Taṃ vacanaṃ sutvā khadiravaniyo dutiyaṃ gāthamāha –",
  "atk-s0513a2:1036": "120.",
  "atk-s0513a2:1037": "“Acāri vatāyaṃ vitudaṃ vanāni, kaṭṭhaṅgarukkhesu asārakesu;",
  "atk-s0513a2:1038": "Athāsadā khadiraṃ jātasāraṃ, yatthabbhidā garuḷo uttamaṅga”nti.",
  "atk-s0513a2:1039_0": "Tattha acāri vatāyanti acari vata ayaṃ. Vitudaṃ vanānīti nissārasimbalipālibhaddakavanāni",
  "atk-s0513a2:1039_1": "vitudanto vijjhanto. Kaṭṭhaṅgarukkhesūti vanakaṭṭhakoṭṭhāsesu rukkhesu. Asārakesūti",
  "atk-s0513a2:1039_2": "nissāresu pālibhaddakasimbaliādīsu. Athāsadā khadiraṃ jātasāranti atha potakakālato",
  "atk-s0513a2:1039_3": "paṭṭhāya jātasāraṃ khadiraṃ sampāpuṇi. Yatthabbhidā garuḷo uttamaṅganti yatthabbhidāti",
  "atk-s0513a2:1039_4": "yasmiṃ khadire abhindi padālayi. Garuḷoti sakuṇo. Sabbasakuṇānañhetaṃ sagāravasappatissa vacanaṃ.",
  "atk-s0513a2:1040": "Iti naṃ khadiravaniyo vatvā “bho kandagalaka, yattha tvaṃ uttamaṅgaṃ abhindi, khadiro nāmeso sārarukkho”ti āha. So tattheva jīvitakkhayaṃ pāpuṇi.",
  "atk-s0513a2:1041": "Satthā imaṃ dhammadesanaṃ āharitvā jātakaṃ samodhānesi – “tadā kandagalako devadatto ahosi, khadiravaniyo pana ahameva ahosi”nti.",
  "atk-s0513a2:1042": "Kandagalakajātakavaṇṇanā dasamā.",
  "atk-s0513a2:1043": "Nataṃdaḷhavaggo chaṭṭho.",
  "atk-s0513a2:1044": "Tassuddānaṃ –",
  "atk-s0513a2:1045": "Bandhanāgāraṃ keḷisīlaṃ, khaṇḍaṃ vīrakagaṅgeyyaṃ;",
  "atk-s0513a2:1046": "Kuruṅgamassakañceva, susumārañca kukkuṭaṃ;",
  "atk-s0513a2:1047": "Kandagalakanti te dasa.",
  "atk-s0513a2:1048": "7. Bīraṇathambhavaggo",
  "atk-s0513a2:1050": "[211] 1. Somadattajātakavaṇṇanā",
  "atk-s0513a2:1051_0": "Akāsi yogganti idaṃ satthā jetavane viharanto lāḷudāyittheraṃ ārabbha kathesi. So",
  "atk-s0513a2:1051_1": "hi dvinnaṃ tiṇṇaṃ janānaṃ antare ekavacanampi sampādetvā kathesuṃ na sakkoti, sārajjabahulo",
  "atk-s0513a2:1051_2": "“aññaṃ kathessāmī”ti aññameva kathesi. Tassa taṃ pavattiṃ bhikkhū dhammasabhāyaṃ",
  "atk-s0513a2:1051_3": "kathentā nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:1051_4": "pucchitvā “imāya nāmā”ti vutte “na, bhikkhave, lāḷudāyī idāneva sārajjabahulo, pubbepi",
  "atk-s0513a2:1051_5": "sārajjabahuloyevā”ti vatvā atītaṃ āhari.",
  "atk-s0513a2:1052_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe aññatarasmiṃ brāhmaṇakule",
  "atk-s0513a2:1052_1": "nibbattitvā vayappatto takkasilāyaṃ sippaṃ uggaṇhitvā puna gehaṃ āgantvā mātāpitūnaṃ",
  "atk-s0513a2:1052_2": "duggatabhāvaṃ ñatvā “parihīnakulato seṭṭhikulaṃ patiṭṭhapessāmī”ti mātāpitaro āpucchitvā",
  "atk-s0513a2:1052_3": "bārāṇasiṃ gantvā rājānaṃ upaṭṭhāsi. So raññā piyo ahosi manāpo. Athassa pituno “dvīhiyeva",
  "atk-s0513a2:1052_4": "goṇehi kasiṃ katvā jīvikaṃ kappentassa eko goṇo mato. So bodhisattaṃ upasaṅkamitvā",
  "atk-s0513a2:1052_5": "“tāta, eko goṇo mato, kasikammaṃ na pavattati, rājānaṃ ekaṃ goṇaṃ yācāhī”ti āha.",
  "atk-s0513a2:1052_6": "“Tāta, nacirasseva me rājā diṭṭho, idāneva goṇaṃ yācituṃ na yuttaṃ, tumhe yācathā”ti.",
  "atk-s0513a2:1052_7": "“Tāta, tvaṃ mayhaṃ sārajjabahulabhāvaṃ na jānāsi, ahañhi dvinnaṃ tiṇṇaṃ sammukhe",
  "atk-s0513a2:1052_8": "kathaṃ sampādetuṃ na sakkomi. Sace ahaṃ rañño santikaṃ goṇaṃ yācituṃ gamissāmi, imampi",
  "atk-s0513a2:1052_9": "datvā āgamissāmī”ti. “Tāta, yaṃ hoti, taṃ hotu, na sakkā mayā rājānaṃ yācituṃ, apica",
  "atk-s0513a2:1052_10": "kho panāhaṃ tumhe yoggaṃ kāressāmī”ti. “Tena hi sādhu maṃ yoggaṃ kārehī”ti.",
  "atk-s0513a2:1053_0": "Bodhisatto pitaraṃ ādāya bīraṇatthambhakasusānaṃ gantvā tattha tattha tiṇakalāpe",
  "atk-s0513a2:1053_1": "bandhitvā “ayaṃ rājā, ayaṃ uparājā, ayaṃ senāpatī”ti nāmāni katvā paṭipāṭiyā pitu",
  "atk-s0513a2:1053_2": "dassetvā “tāta, tvaṃ rañño santikaṃ gantvā ‘jayatu, mahārājā’ti evaṃ imaṃ gāthaṃ",
  "atk-s0513a2:1053_3": "vatvā goṇaṃ yāceyyāsī”ti gāthaṃ uggaṇhāpesi –",
  "atk-s0513a2:1054": "“Dve me goṇā mahārāja, yehi khettaṃ kasāmase;",
  "atk-s0513a2:1055": "Tesu eko mato deva, dutiyaṃ dehi khattiyā”ti.",
  "atk-s0513a2:1056_0": "Brāhmaṇo ekena saṃvaccharena imaṃ gāthaṃ paguṇaṃ katvā bodhisattaṃ āha – “tāta, somadatta,",
  "atk-s0513a2:1056_1": "gāthā me paguṇā jātā, idāni ahaṃ yassa kassaci santike vattuṃ sakkomi, maṃ rañño",
  "atk-s0513a2:1056_2": "santikaṃ nehī”ti. So “sādhu, tātā”ti tathārūpaṃ paṇṇākāraṃ gāhāpetvā pitaraṃ rañño",
  "atk-s0513a2:1056_3": "santikaṃ nesi. Brāhmaṇo “jayatu, mahārājā”ti vatvā paṇṇākāraṃ adāsi. Rājā “ayaṃ te",
  "atk-s0513a2:1056_4": "somadatta brāhmaṇo kiṃ hotī”ti āha. “Pitā me, mahārājā”ti. “Kenaṭṭhenāgato”ti? Tasmiṃ",
  "atk-s0513a2:1056_5": "khaṇe brāhmaṇo goṇayācanatthāya gāthaṃ vadanto –",
  "atk-s0513a2:1057": "“Dve me goṇā mahārāja, yehi khettaṃ kasāmase;",
  "atk-s0513a2:1058": "Tesu eko mato deva, dutiyaṃ gaṇha khattiyā”ti. – āha;",
  "atk-s0513a2:1059_0": "Rājā brāhmaṇena virajjhitvā kathitabhāvaṃ ñatvā sitaṃ katvā “somadatta, tumhākaṃ",
  "atk-s0513a2:1059_1": "gehe bahū maññe goṇā”ti āha. “Tumhehi dinnā bhavissanti, mahārājā”ti. Rājā bodhisattassa",
  "atk-s0513a2:1059_2": "tussitvā brāhmaṇassa soḷasa goṇe alaṅkārabhaṇḍake nivāsanagāmañcassa brahmadeyyaṃ",
  "atk-s0513a2:1059_3": "datvā mahantena yasena brāhmaṇaṃ uyyojesi. Brāhmaṇo sabbasetasindhavayuttaṃ rathaṃ",
  "atk-s0513a2:1059_4": "abhiruyha mahantena parivārena gāmaṃ agamāsi. Bodhisatto pitarā saddhiṃ rathe nisīditvā",
  "atk-s0513a2:1059_5": "gacchanto “tāta, ahaṃ tumhe sakalasaṃvaccharaṃ yoggaṃ kāresiṃ, sanniṭṭhānakāle pana",
  "atk-s0513a2:1059_6": "tumhākaṃ goṇaṃ rañño adatthā”ti vatvā paṭhamaṃ gāthamāha –",
  "atk-s0513a2:1060": "121.",
  "atk-s0513a2:1061": "“Akāsi yoggaṃ dhuvamappamatto, saṃvaccharaṃ bīraṇathambhakasmiṃ;",
  "atk-s0513a2:1062": "Byākāsi saññaṃ parisaṃ vigayha, na niyyamo tāyati appapañña”nti.",
  "atk-s0513a2:1063_0": "Tattha akāsi yoggaṃ dhuvamappamatto, saṃvaccharaṃ bīraṇathambhakasminti, tāta, tvaṃ",
  "atk-s0513a2:1063_1": "niccaṃ appamatto bīraṇatthambhamaye susāne yoggaṃ akāsi. Byākāsi saññaṃ parisaṃ vigayhāti",
  "atk-s0513a2:1063_2": "atha ca pana parisaṃ vigāhitvā taṃ saññaṃ viakāsi vikāraṃ āpādesi, parivattesīti",
  "atk-s0513a2:1063_3": "attho. Na niyyamo tāyati appapaññanti appahaññaṃ nāma puggalaṃ niyyamo yoggāciṇṇaṃ",
  "atk-s0513a2:1063_4": "caraṇaṃ na tāyati na rakkhatīti.",
  "atk-s0513a2:1064": "Athassa vacanaṃ sutvā brāhmaṇo dutiyaṃ gāthamāha –",
  "atk-s0513a2:1065": "122.",
  "atk-s0513a2:1066": "“Dvayaṃ yācanako tāta, somadatta nigacchati;",
  "atk-s0513a2:1067": "Alābhaṃ dhanalābhaṃ vā, evaṃdhammā hi yācanā”ti.",
  "atk-s0513a2:1068": "Tattha evaṃdhammā hi yācanāti yācanā hi evaṃsabhāvāti.",
  "atk-s0513a2:1069_0": "Satthā “na, bhikkhave, lāḷudāyī idāneva sārajjabahulo, pubbepi sārajjabahuloyevā”ti",
  "atk-s0513a2:1069_1": "vatvā imaṃ dhammadesanaṃ āharitvā jātakaṃ samodhānesi – “tadā rājā ānando, somadattassa",
  "atk-s0513a2:1069_2": "pitā lāḷudāyī ahosi, somadatto pana ahameva ahosi”nti.",
  "atk-s0513a2:1070": "Somadattajātakavaṇṇanā paṭhamā.",
  "atk-s0513a2:1072": "[212] 2. Ucchiṭṭhabhattajātakavaṇṇanā",
  "atk-s0513a2:1073_0": "Añño uparimo vaṇṇoti idaṃ satthā jetavane viharanto purāṇadutiyikāpalobhanaṃ ārabbha",
  "atk-s0513a2:1073_1": "kathesi. So hi bhikkhu satthārā “saccaṃ kira, tvaṃ bhikkhu, ukkaṇṭhitosī”ti puṭṭho",
  "atk-s0513a2:1073_2": "“sacca”nti vatvā “ko taṃ ukkaṇṭhāpesī”ti vutte “purāṇadutiyikā”ti āha. Atha naṃ satthā",
  "atk-s0513a2:1073_3": "“bhikkhu ayaṃ te itthī anatthakārikā, pubbepi attano jārassa ucchiṭṭhakaṃ bhojesī”ti vatvā atītaṃ āhari.",
  "atk-s0513a2:1074_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ ṭhāne bhikkhaṃ caritvā",
  "atk-s0513a2:1074_1": "jīvikakappake kapaṇe naṭakakule nibbattitvā vayappatto duggato durūpako hutvā bhikkhaṃ",
  "atk-s0513a2:1074_2": "caritvā jīvikaṃ kappesi. Tadā kāsiraṭṭhe ekasmiṃ gāmake ekassa brāhmaṇassa brāhmaṇī",
  "atk-s0513a2:1074_3": "dussīlā pāpadhammā aticāraṃ carati. Athekadivasaṃ brāhmaṇe kenacideva karaṇīyena",
  "atk-s0513a2:1074_4": "bahi gate tassā jāro taṃ khaṇaṃ oloketvā taṃ gehaṃ pāvisi. Sā tena saddhiṃ aticaritvā",
  "atk-s0513a2:1074_5": "“muhuttaṃ accha, bhuñjitvāva gamissasī”ti bhattaṃ sampādetvā sūpabyañjanasampannaṃ",
  "atk-s0513a2:1074_6": "uṇhabhattaṃ vaḍḍhetvā “tvaṃ bhuñjā”ti tassa datvā sayaṃ brāhmaṇassa āgamanaṃ olokayamānā",
  "atk-s0513a2:1074_7": "dvāre aṭṭhāsi. Bodhisatto brāhmaṇiyā jārassa bhuñjanaṭṭhāne piṇḍaṃ paccāsīsanto aṭṭhāsi.",
  "atk-s0513a2:1075_0": "Tasmiṃ khaṇe brāhmaṇo gehābhimukho āgacchati. Brāhmaṇī taṃ āgacchantaṃ disvā vegena",
  "atk-s0513a2:1075_1": "pavisitvā “uṭṭhehi, brāhmaṇo āgacchatī”ti jāraṃ koṭṭhe otāretvā brāhmaṇassa pavisitvā",
  "atk-s0513a2:1075_2": "nisinnakāle phalakaṃ upanetvā hatthadhovanaṃ datvā itarena bhuttāvasiṭṭhassa sītabhattassa",
  "atk-s0513a2:1075_3": "upari uṇhabhattaṃ vaḍḍhetvā brāhmaṇassa adāsi. So bhatte hatthaṃ otāretvā upari uṇhaṃ",
  "atk-s0513a2:1075_4": "heṭṭhā ca bhattaṃ sītalaṃ disvā cintesi – “iminā aññassa bhuttādhikena ucchiṭṭhabhattena",
  "atk-s0513a2:1075_5": "bhavitabba”nti. So brāhmaṇiṃ pucchanto paṭhamaṃ gāthamāha –",
  "atk-s0513a2:1076": "123.",
  "atk-s0513a2:1077": "“Añño uparimo vaṇṇo, añño vaṇṇo ca heṭṭhimo;",
  "atk-s0513a2:1078": "Brāhmaṇī tveva pucchāmi, kiṃ heṭṭhā kiñca upparī”ti.",
  "atk-s0513a2:1079_0": "Tattha vaṇṇoti ākāro. Ayañhi uparimassa uṇhabhāvaṃ heṭṭhimassa ca sītabhāvaṃ pucchanto",
  "atk-s0513a2:1079_1": "evamāha. Kiṃ heṭṭhā kiñca upparīti vuḍḍhitabhattena nāma upari sītalena, heṭṭhā uṇhena",
  "atk-s0513a2:1079_2": "bhavitabbaṃ, idañca pana na tādisaṃ, tena taṃ pucchāmi – “kena kāraṇena upari bhattaṃ",
  "atk-s0513a2:1079_3": "uṇhaṃ, heṭṭhimaṃ sītala”nti.",
  "atk-s0513a2:1080_0": "Brāhmaṇī attanā katakammassa uttānabhāvabhayena brāhmaṇe punappunaṃ kathentepi tuṇhīyeva",
  "atk-s0513a2:1080_1": "ahosi. Tasmiṃ khaṇe naṭaputtassa etadahosi – “koṭṭhe nisīdāpitapāpapurisena jārena",
  "atk-s0513a2:1080_2": "bhavitabbaṃ, iminā gehassāmikena, brāhmaṇī pana attanā katakammassa pākaṭabhāvabhayena",
  "atk-s0513a2:1080_3": "kiñci na katheti, handāhaṃ imissā katakammaṃ pakāsetvā jārassa koṭṭhake nisīdāpitabhāvaṃ",
  "atk-s0513a2:1080_4": "brāhmaṇassa kathemī”ti. So brāhmaṇassa gehā nikkhantakālato paṭṭhāya itarassa gehapavesanaṃ",
  "atk-s0513a2:1080_5": "aticaraṇaṃ aggabhattabhuñjanaṃ brāhmaṇiyā dvāre ṭhatvā maggaṃ olokanaṃ itarassa koṭṭhe",
  "atk-s0513a2:1080_6": "otāritabhāvanti sabbaṃ taṃ pavattiṃ ācikkhitvā dutiyaṃ gāthamāha –",
  "atk-s0513a2:1081": "124.",
  "atk-s0513a2:1082": "“Ahaṃ naṭosmi bhaddante, bhikkhakosmi idhāgato;",
  "atk-s0513a2:1083": "Ayañhi koṭṭhamotiṇṇo, ayaṃ so yaṃ gavesasī”ti.",
  "atk-s0513a2:1084_0": "Tattha ahaṃ naṭosmi, bhaddanteti, sāmi, ahaṃ naṭajātiko. Bhikkhakosmi idhāgatoti",
  "atk-s0513a2:1084_1": "svāhaṃ imaṃ ṭhānaṃ bhikkhako bhikkhaṃ pariyesamāno āgatosmi. Ayañhi koṭṭhamotiṇṇoti",
  "atk-s0513a2:1084_2": "ayaṃ pana etissā jāro imaṃ bhattaṃ bhuñjanto tava bhayena koṭṭhaṃ otiṇṇo. Ayaṃ so",
  "atk-s0513a2:1084_3": "yaṃ gavesasīti yaṃ tvaṃ kassa nu kho iminā ucchiṭṭhakena bhavitabbanti gavesasi,",
  "atk-s0513a2:1084_4": "ayaṃ so. Cūḷāya naṃ gahetvā koṭṭhā nīharitvā yathā na punevarūpaṃ pāpaṃ karoti, tathā",
  "atk-s0513a2:1084_5": "assa satiṃ janehīti vatvā pakkāmi. Brāhmaṇo ubhopi te yathā naṃ na punevarūpaṃ pāpaṃ",
  "atk-s0513a2:1084_6": "karonti, tajjanapothanehi tathā sikkhāpetvā yathākammaṃ gato.",
  "atk-s0513a2:1085_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1085_1": "ukkaṇṭhito bhikkhu sotāpattiphale patiṭṭhahi. “Tadā brāhmaṇī purāṇadutiyikā ahosi,",
  "atk-s0513a2:1085_2": "brāhmaṇo ukkaṇṭhito bhikkhu, naṭaputto pana ahameva ahosi”nti.",
  "atk-s0513a2:1086": "Ucchiṭṭhabhattajātakavaṇṇanā dutiyā.",
  "atk-s0513a2:1088": "[213] 3. Bharujātakavaṇṇanā",
  "atk-s0513a2:1089": "Isīnamantaraṃ katvāti idaṃ satthā jetavane viharanto kosalarājānaṃ ārabbha kathesi. Bhagavato hi bhikkhusaṅghassa ca lābhasakkāro mahā ahosi. Yathāha –",
  "atk-s0513a2:1090_0": "“Tena kho pana samayena bhagavā sakkato hoti garukato mānito pūjito apacito lābhī",
  "atk-s0513a2:1090_1": "cīvarapiṇḍapātasenāsanagilānapaccayabhesajjaparikkhārānaṃ. Bhikkhusaṅghopi kho sakkato",
  "atk-s0513a2:1090_2": "hoti…pe… parikkhārānaṃ. Aññatitthiyā pana paribbājakā asakkatā honti…pe… parikkhārāna”nti.",
  "atk-s0513a2:1091_0": "Te evaṃ parihīnalābhasakkārā ahorattaṃ guḷhasannipātaṃ katvā mantayanti “samaṇassa",
  "atk-s0513a2:1091_1": "gotamassa uppannakālato paṭṭhāya mayaṃ hatalābhasakkārā jātā, samaṇo gotamo lābhaggayasaggappatto",
  "atk-s0513a2:1091_2": "jāto, kena nu kho kāraṇenassa esā sampattī”ti. Tatreke evamāhaṃsu – “samaṇo gotamo",
  "atk-s0513a2:1091_3": "sakalajambudīpassa uttamaṭṭhāne bhūmisīse vasati. Tenassa lābhasakkāro uppajjatī”ti,",
  "atk-s0513a2:1091_4": "sesā “atthetaṃ kāraṇaṃ, mayampi jetavanapiṭṭhe titthiyārāmaṃ kāremu, evaṃ lābhino",
  "atk-s0513a2:1091_5": "bhavissāmā”ti āhaṃsu. Te sabbepi “evameta”nti sanniṭṭhānaṃ katvā “sacepi mayaṃ rañño",
  "atk-s0513a2:1091_6": "anārocetvā ārāmaṃ kāressāma, bhikkhū vāressanti, lañjaṃ labhitvā abhijjanako nāma",
  "atk-s0513a2:1091_7": "natthi, tasmā rañño lañjaṃ datvā ārāmaṭṭhānaṃ gaṇhissāmā”ti sammantetvā upaṭṭhāke",
  "atk-s0513a2:1091_8": "yācitvā rañño satasahassaṃ datvā “mahārāja, mayaṃ jetavanapiṭṭhiyaṃ titthiyārāmaṃ",
  "atk-s0513a2:1091_9": "karissāma, sace bhikkhū ‘kātuṃ na dassāmā’ti tumhākaṃ ārocenti, nesaṃ paṭivacanaṃ",
  "atk-s0513a2:1091_10": "na dātabba”nti āhaṃsu. Rājā lañjalobhena “sādhū”ti sampaṭicchi.",
  "atk-s0513a2:1092_0": "Titthiyā rājānaṃ saṅgaṇhitvā vaḍḍhakiṃ pakkosāpetvā kammaṃ paṭṭhapesuṃ, mahāsaddo",
  "atk-s0513a2:1092_1": "ahosi. Satthā “ke panete, ānanda, uccāsaddamahāsaddā”ti pucchi. “Aññatitthiyā, bhante,",
  "atk-s0513a2:1092_2": "jetavanapiṭṭhiyaṃ titthiyārāmaṃ kārenti, tattheso saddo”ti. “Ānanda, netaṃ ṭhānaṃ",
  "atk-s0513a2:1092_3": "titthiyārāmassa anucchavikaṃ, titthiyā uccāsaddakāmā, na sakkā tehi saddhiṃ vasitu”nti",
  "atk-s0513a2:1092_4": "vatvā bhikkhusaṅghaṃ sannipātetvā “gacchatha, bhikkhave, rañño ācikkhitvā titthiyārāmakaraṇaṃ",
  "atk-s0513a2:1092_5": "nivārethā”ti āha. Bhikkhusaṅgho gantvā rañño nivesanadvāre aṭṭhāsi. Rājā saṅghassa",
  "atk-s0513a2:1092_6": "āgatabhāvaṃ sutvāpi “titthiyārāmaṃ nissāya āgatā bhavissantī”ti lañjassa gahitattā",
  "atk-s0513a2:1092_7": "“rājā gehe natthī”ti vadāpesi. Bhikkhū gantvā satthu ārocesuṃ. Satthā “lañjaṃ nissāya",
  "atk-s0513a2:1092_8": "evaṃ karotī”ti dve aggasāvake pesesi. Rājā tesampi āgatabhāvaṃ sutvā tatheva vadāpesi.",
  "atk-s0513a2:1092_9": "Tepi āgantvā satthu ārācesuṃ. Satthā “na idāni, sāriputta, rājā gehe nisīdituṃ labhissati,",
  "atk-s0513a2:1092_10": "bahi nikkhamissatī”ti punadivase pubbaṇhasamayaṃ nivāsetvā pattacīvaramādāya pañcahi",
  "atk-s0513a2:1092_11": "bhikkhusatehi saddhiṃ rañño nivesanadvāraṃ agamāsi. Rājā sutvā pāsādā otaritvā pattaṃ",
  "atk-s0513a2:1092_12": "gahetvā satthāraṃ pavesetvā buddhappamukhassa saṅghassa yāgukhajjakaṃ datvā satthāraṃ",
  "atk-s0513a2:1092_13": "vanditvā ekamantaṃ nisīdi. Satthā rañño ekaṃ pariyāyadhammadesanaṃ ārabhanto “mahārāja,",
  "atk-s0513a2:1092_14": "porāṇakarājāno lañjaṃ gahetvā sīlavante aññamaññaṃ kalahaṃ kāretvā attano raṭṭhassa",
  "atk-s0513a2:1092_15": "assāmino hutvā mahāvināsaṃ pāpuṇiṃsū”ti vatvā tena yācito atītaṃ āhari.",
  "atk-s0513a2:1093_0": "Atīte bharuraṭṭhe bharurājā nāma rajjaṃ kāresi. Tadā bodhisatto pañcābhiñño aṭṭhasamāpattilābhī",
  "atk-s0513a2:1093_1": "gaṇasatthā tāpaso hutvā himavantapadese ciraṃ vasitvā loṇambilasevanatthāya pañcasatatāpasaparivuto",
  "atk-s0513a2:1093_2": "himavantā otaritvā anupubbena bharunagaraṃ patvā tattha piṇḍāya caritvā nagarā nikkhamitvā",
  "atk-s0513a2:1093_3": "uttaradvāre sākhāviṭapasampannassa vaṭarukkhassa mūle nisīditvā bhattakiccaṃ katvā",
  "atk-s0513a2:1093_4": "tattheva rukkhamūle vāsaṃ kappesi. Evaṃ tasmiṃ isigaṇe tattha vasante aḍḍhamāsaccayena",
  "atk-s0513a2:1093_5": "añño gaṇasatthā pañcasataparivāro āgantvā nagare bhikkhāya caritvā nagarā nikkhamitvā",
  "atk-s0513a2:1093_6": "dakkhiṇadvāre tādisasseva vaṭarukkhassa mūle nisīditvā bhattakiccaṃ katvā tattha",
  "atk-s0513a2:1093_7": "rukkhamūle vāsaṃ kappesi. Iti te dvepi isigaṇā tattha yathābhirantaṃ viharitvā himavantameva agamaṃsu.",
  "atk-s0513a2:1094_0": "Tesaṃ gatakāle dakkhiṇadvāre vaṭarukkho sukkho. Punavāre tesu āgacchantesu dakkhiṇadvāre",
  "atk-s0513a2:1094_1": "vaṭarukkhavāsino paṭhamataraṃ āgantvā attano vaṭarukkhassa sukkhabhāvaṃ ñatvā bhikkhāya",
  "atk-s0513a2:1094_2": "caritvā nagarā nikkhamitvā uttaradvāre vaṭarukkhamūlaṃ gantvā bhattakiccaṃ katvā",
  "atk-s0513a2:1094_3": "tattha vāsaṃ kappesuṃ. Itare pana isayo pacchā āgantvā nagare bhikkhāya caritvā attano",
  "atk-s0513a2:1094_4": "rukkhamūlameva gantvā bhattakiccaṃ katvā vāsaṃ kappesuṃ. Te “na so tumhākaṃ rukkho,",
  "atk-s0513a2:1094_5": "amhākaṃ rukkho”ti rukkhaṃ nissāya aññamaññaṃ kalahaṃ kariṃsu, kalaho mahā ahosi.",
  "atk-s0513a2:1094_6": "Eke “amhākaṃ paṭhamaṃ vasitaṭṭhānaṃ tumhe na labhissathā”ti vadanti. Eke “mayaṃ imasmiṃ",
  "atk-s0513a2:1094_7": "vāre paṭhamataraṃ idhāgatā, tumhe na labhissathā”ti vadanti. Iti te “mayaṃ sāmino,",
  "atk-s0513a2:1094_8": "mayaṃ sāmino”ti kalahaṃ karontā rukkhamūlassatthāya rājakulaṃ agamaṃsu. Rājā paṭhamaṃ",
  "atk-s0513a2:1094_9": "vutthaisigaṇaññeva sāmikaṃ akāsi. Itare “na dāni mayaṃ imehi parājitāti attānaṃ vadāpessāmā”ti",
  "atk-s0513a2:1094_10": "dibbacakkhunā oloketvā ekaṃ cakkavattiparibhogaṃ rathapañjaraṃ disvā āharitvā rañño",
  "atk-s0513a2:1094_11": "lañjaṃ datvā “mahārāja, amhepi sāmike karohī”ti āhaṃsu.",
  "atk-s0513a2:1095_0": "Rājā lañjaṃ gahetvā “dvepi gaṇā vasantū”ti dvepi sāmike akāsi. Itare isayo tassa",
  "atk-s0513a2:1095_1": "rathapañjarassa rathacakkāni nīharitvā lañjaṃ datvā “mahārāja, amheyeva sāmike karohī”ti",
  "atk-s0513a2:1095_2": "āhaṃsu. Rājā tathā akāsi. Isigaṇā “amhehi vatthukāme ca kilesakāme ca pahāya pabbajitehi",
  "atk-s0513a2:1095_3": "rukkhamūlassa kāraṇā kalahaṃ karontehi lañjaṃ dadantehi ayuttaṃ kata”nti vippaṭisārino",
  "atk-s0513a2:1095_4": "hutvā vegena palāyitvā himavantameva agamaṃsu. Sakalabharuraṭṭhavāsino devatā ekato",
  "atk-s0513a2:1095_5": "hutvā “sīlavante kalahaṃ karontena raññā ayuttaṃ kata”nti bharurañño kujjhitvā tiyojanasatikaṃ",
  "atk-s0513a2:1095_6": "bharuraṭṭhaṃ samuddaṃ ubbattetvā araṭṭhamakaṃsu. Iti ekaṃ bharurājānaṃ nissāya sakalaraṭṭhavāsinopi vināsaṃ pattāti.",
  "atk-s0513a2:1096": "Satthā imaṃ atītaṃ āharitvā abhisambuddho hutvā imā gāthā avoca –",
  "atk-s0513a2:1097": "125.",
  "atk-s0513a2:1098": "“Isīnamantaraṃ katvā, bharurājāti me sutaṃ;",
  "atk-s0513a2:1099": "Ucchinno saha raṭṭhehi, sa rājā vibhavaṅgato.",
  "atk-s0513a2:1100": "126.",
  "atk-s0513a2:1101": "“Tasmā hi chandāgamanaṃ, nappasaṃsanti paṇḍitā;",
  "atk-s0513a2:1102": "Aduṭṭhacitto bhāseyya, giraṃ saccupasaṃhita”nti.",
  "atk-s0513a2:1103_0": "Tattha antaraṃ katvāti chandāgativasena vivaraṃ katvā. Bharurājāti bharuraṭṭhe rājā.",
  "atk-s0513a2:1103_1": "Iti me sutanti iti mayā pubbe etaṃ sutaṃ. Tasmā hi chandāgamananti yasmā hi chandāgamanaṃ",
  "atk-s0513a2:1103_2": "gantvā bharurājā saha raṭṭhena ucchinno, tasmā chandāgamanaṃ paṇḍitā nappasaṃsanti.",
  "atk-s0513a2:1103_3": "Aduṭṭhacittoti kilesehi adūsitacitto hutvā. Bhāseyya giraṃ saccupasaṃhitanti sabhāvanissitaṃ",
  "atk-s0513a2:1103_4": "atthanissitaṃ kāraṇanissitameva giraṃ bhāseyya. Ye hi tattha bharurañño lañjaṃ gaṇhantassa",
  "atk-s0513a2:1103_5": "ayuttaṃ etanti paṭikkosantā saccupasaṃhitaṃ giraṃ bhāsiṃsu, tesaṃ ṭhitaṭṭhānaṃ nāḷikeradīpe",
  "atk-s0513a2:1103_6": "ajjāpi dīpakasahassaṃ paññāyatīti.",
  "atk-s0513a2:1104_0": "Satthā imaṃ dhammadesanaṃ āharitvā “mahārāja, chandavasikena nāma na bhavitabbaṃ,",
  "atk-s0513a2:1104_1": "dve pabbajitagaṇe kalahaṃ kāretuṃ na vaṭṭatī”ti vatvā jātakaṃ samodhānesi – “ahaṃ",
  "atk-s0513a2:1104_2": "tena samayena jeṭṭhakaisi ahosi”nti, rājā tathāgatassa bhattakiccaṃ katvā gatakāle",
  "atk-s0513a2:1104_3": "manusse pesetvā titthiyārāmaṃ viddhaṃsāpesi, titthiyā appatiṭṭhā ahesuṃ.",
  "atk-s0513a2:1105": "Bharujātakavaṇṇanā tatiyā.",
  "atk-s0513a2:1107": "[214] 4. Puṇṇanadījātakavaṇṇanā",
  "atk-s0513a2:1108_0": "Puṇṇaṃ nadinti idaṃ satthā jetavane viharanto paññāpāramiṃ ārabbha kathesi. Ekasmiñhi",
  "atk-s0513a2:1108_1": "divase dhammasabhāyaṃ bhikkhū tathāgatassa paññaṃ ārabbha kathaṃ samuṭṭhāpesuṃ –",
  "atk-s0513a2:1108_2": "“āvuso, sammāsambuddho mahāpañño puthupañño hāsapañño javanapañño tikkhapañño gambhīrapañño",
  "atk-s0513a2:1108_3": "nibbedhikapañño upāyapaññāya samannāgato”ti. Satthā āgantvā “kāya nuttha, bhikkhave,",
  "atk-s0513a2:1108_4": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0513a2:1108_5": "pubbepi tathāgato paññavā upāyakusaloyevā”ti vatvā atītaṃ āhari.",
  "atk-s0513a2:1109_0": "Atīte bārāṇasiyaṃ brahmadatte rajjaṃ kārente bodhisatto purohitakule nibbattitvā",
  "atk-s0513a2:1109_1": "vayappatto takkasilāyaṃ sabbasippāni uggaṇhitvā pitu accayena purohitaṭṭhānaṃ labhitvā",
  "atk-s0513a2:1109_2": "bārāṇasirañño atthadhammānusāsako ahosi. Aparabhāge rājā paribhedakānaṃ kathaṃ gahetvā",
  "atk-s0513a2:1109_3": "bodhisattassa kuddho “mā mama santike vasī”ti bodhisattaṃ bārāṇasito pabbājesi. Bodhisatto",
  "atk-s0513a2:1109_4": "puttadāraṃ gahetvā ekasmiṃ kāsikagāmake vāsaṃ kappesi. Aparabhāge rājā tassa guṇaṃ",
  "atk-s0513a2:1109_5": "saritvā “mayhaṃ kañci pesetvā ācariyaṃ pakkosituṃ na yuttaṃ, ekaṃ pana gāthaṃ bandhitvā",
  "atk-s0513a2:1109_6": "paṇṇaṃ likhitvā kākamaṃsaṃ pacāpetvā paṇṇañca maṃsañca setavatthena paliveṭhetvā",
  "atk-s0513a2:1109_7": "rājamuddikāya lañchetvā pesessāmi. Yadi paṇḍito bhavissati, paṇṇaṃ vācetvā kākamaṃsabhāvaṃ",
  "atk-s0513a2:1109_8": "ñatvā āgamissati, no ce, nāgamissatī”ti “puṇṇaṃ nadi”nti imaṃ gāthaṃ paṇṇe likhi –",
  "atk-s0513a2:1110": "127.",
  "atk-s0513a2:1111": "“Puṇṇaṃ nadiṃ yena ca peyyamāhu, jātaṃ yavaṃ yena ca guyhamāhu;",
  "atk-s0513a2:1112": "Dūraṃ gataṃ yena ca avhayanti, so tyāgato handa ca bhuñja brāhmaṇā”ti.",
  "atk-s0513a2:1113_0": "Tattha puṇṇaṃ nadiṃ yena ca peyyamāhūti kākapeyyā nadīhi vadantā yena puṇṇaṃ nadiṃ",
  "atk-s0513a2:1113_1": "kākapeyyamāhu, na hi apuṇṇā nadī “kākapeyyā”ti vuccati. Yadāpi nadītīre ṭhatvā gīvaṃ",
  "atk-s0513a2:1113_2": "pasāretvā kākena pātuṃ sakkā hoti, tadā naṃ “kākapeyyā”ti vadanti. Jātaṃ yavaṃ yena",
  "atk-s0513a2:1113_3": "ca guyhamāhūti yavanti desanāsīsamattaṃ, idha pana sabbampi jātaṃ uggataṃ sampannataruṇasassaṃ",
  "atk-s0513a2:1113_4": "adhippetaṃ. Tañhi yadā anto paviṭṭhakākaṃ paṭicchādetuṃ sakkoti, tadā guyhatīti guyhaṃ.",
  "atk-s0513a2:1113_5": "Kiṃ guyhati? Kākaṃ. Iti kākassa guyhaṃ kākaguyhanti taṃ vadamānā kākena guyhavacanassa",
  "atk-s0513a2:1113_6": "kāraṇabhūtena “guyha”nti vadanti. Tena vuttaṃ “yena ca guyhamāhū”ti. Dūraṃ gataṃ",
  "atk-s0513a2:1113_7": "yena ca avhayantīti dūraṃ gataṃ vippavutthaṃ piyapuggalaṃ yaṃ āgantvā nisinnaṃ disvā",
  "atk-s0513a2:1113_8": "sace itthannāmo āgacchati, vassa kākāti vā vassantaññeva vā sutvā “yathā kāko vassati,",
  "atk-s0513a2:1113_9": "itthannāmo āgamissatī”ti evaṃ vadantā yena ca avhayanti kathenti mantenti, udāharantīti",
  "atk-s0513a2:1113_10": "attho. So tyāgatoti so te ānīto. Handa ca bhuñja, brāhmaṇāti gaṇha, brāhmaṇa, bhuñjassu",
  "atk-s0513a2:1113_11": "naṃ, khāda idaṃ kākamaṃsanti attho.",
  "atk-s0513a2:1114": "Iti rājā imaṃ gāthaṃ paṇṇe likhitvā bodhisattassa pesesi. So paṇṇaṃ vācetvā “rājā maṃ daṭṭhukāmo”ti ñatvā dutiyaṃ gāthamāha –",
  "atk-s0513a2:1115": "128.",
  "atk-s0513a2:1116": "“Yato maṃ saratī rājā, vāyasampi pahetave;",
  "atk-s0513a2:1117": "Haṃsā koñcā mayūrā ca, asatīyeva pāpiyā”ti.",
  "atk-s0513a2:1118_0": "Tattha yato maṃ saratī rājā, vāyasampi pahetaveti yadā rājā vāyasamaṃsaṃ labhitvā",
  "atk-s0513a2:1118_1": "tampi pahetuṃ maṃ sarati. Haṃsā koñcā mayūrā cāti yadā panassa ete haṃsādayo upanītā",
  "atk-s0513a2:1118_2": "bhavissanti, ekāni haṃsamaṃsādīni lacchati, tadā maṃ kasmā na sarissatīti attho?",
  "atk-s0513a2:1118_3": "Aṭṭhakathāyaṃ pana “haṃsakoñcamayūrāna”nti pāṭho. So sundaratarā, imesaṃ haṃsādīnaṃ",
  "atk-s0513a2:1118_4": "maṃsaṃ labhitvā kasmā maṃ na sarissati, sarissatiyevāti attho. Asatīyeva pāpiyāti",
  "atk-s0513a2:1118_5": "yaṃ vā taṃ vā labhitvā saraṇaṃ nāma sundaraṃ, lokasmiṃ pana asatiyeva pāpiyā, asatikaraṇaṃyeva",
  "atk-s0513a2:1118_6": "hīnaṃ lāmakaṃ, tañca amhākaṃ rañño natthi. Sarati maṃ rājā, āgamanaṃ me paccāsīsati,",
  "atk-s0513a2:1118_7": "tasmā gamissāmīti yānaṃ yojāpetvā gantvā rājānaṃ passi, rājā tussitvā purohitaṭṭhāneyeva patiṭṭhāpesi.",
  "atk-s0513a2:1119": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, purohito pana ahameva ahosi”nti.",
  "atk-s0513a2:1120": "Puṇṇanadījātakavaṇṇanā catutthā.",
  "atk-s0513a2:1122": "[215] 5. Kacchapajātakavaṇṇanā",
  "atk-s0513a2:1123_0": "Avadhī vata attānanti idaṃ satthā jetavane viharanto kokālikaṃ ārabbha kathesi. Vatthu",
  "atk-s0513a2:1123_1": "mahātakkārijātake āvi-bhavissati. Tadā pana satthā “na, bhikkhave, kokāliko idāneva",
  "atk-s0513a2:1123_2": "vācāya hato, pubbepi vācāya hatoyevā”ti vatvā atītaṃ āhari.",
  "atk-s0513a2:1124_0": "Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto",
  "atk-s0513a2:1124_1": "tassa atthadhammānusāsako ahosi. So pana rājā bahubhāṇī ahosi, tasmiṃ kathente aññesaṃ",
  "atk-s0513a2:1124_2": "vacanassa okāso nāma natthi. Bodhisatto tassa taṃ bahubhāṇitaṃ vāretukāmo ekaṃ upāyaṃ",
  "atk-s0513a2:1124_3": "upadhārento vicarati. Tasmiñca kāle himavantapadese ekasmiṃ sare kacchapo vasati,",
  "atk-s0513a2:1124_4": "dve haṃsapotakā gocarāya carantā tena saddhiṃ vissāsaṃ akaṃsu. Te daḷhavissāsikā",
  "atk-s0513a2:1124_5": "hutvā ekadivasaṃ kacchapaṃ āhaṃsu – “samma kacchapa, amhākaṃ himavante cittakūṭapabbatatale",
  "atk-s0513a2:1124_6": "kañcanaguhāyaṃ vasanaṭṭhānaṃ ramaṇīyo padeso, gacchasi amhākaṃ saddhi”nti. “Ahaṃ",
  "atk-s0513a2:1124_7": "kinti katvā gamissāmī”ti? “Mayaṃ taṃ gahetvā gamissāma, sace tvaṃ mukhaṃ rakkhituṃ",
  "atk-s0513a2:1124_8": "sakkhissasi, kassaci kiñci na kathessasī”ti. “Rakkhissāmi, sāmi, gahetvā maṃ gacchathā”ti.",
  "atk-s0513a2:1124_9": "Te “sādhū”ti vatvā ekaṃ daṇḍakaṃ kacchapena ḍaṃsāpetvā sayaṃ tassa ubho koṭiyo ḍaṃsitvā",
  "atk-s0513a2:1124_10": "ākāsaṃ pakkhandiṃsu. Taṃ tathā haṃsehi nīyamānaṃ gāmadārakā disvā “dve haṃsā kacchapaṃ",
  "atk-s0513a2:1124_11": "daṇḍakena harantī”ti āhaṃsu.",
  "atk-s0513a2:1125_0": "Kacchapo “yadi maṃ sahāyakā nenti, tumhākaṃ ettha kiṃ duṭṭhaceṭakā”ti vattukāmo haṃsānaṃ",
  "atk-s0513a2:1125_1": "sīghavegatāya bārāṇasinagare rājanivesanassa uparibhāgaṃ sampattakāle daṭṭhaṭṭhānato",
  "atk-s0513a2:1125_2": "daṇḍakaṃ vissajjetvā ākāsaṅgaṇe patitvā dvebhāgo ahosi, “kacchapo ākāsato patitvā",
  "atk-s0513a2:1125_3": "dvedhā bhinno”ti ekakolāhalaṃ ahosi. Rājā bodhisattaṃ ādāya amaccagaṇaparivuto taṃ",
  "atk-s0513a2:1125_4": "ṭhānaṃ gantvā kacchapaṃ disvā bodhisattaṃ pucchi – “paṇḍita, kinti katvā esa patito”ti?",
  "atk-s0513a2:1125_5": "Bodhisatto “cirapaṭikaṅkhohaṃ rājānaṃ ovaditukāmo upāyaṃ upadhārento carāmi, iminā",
  "atk-s0513a2:1125_6": "kacchapena haṃsehi saddhiṃ vissāso kato bhavissati, tehi imaṃ ‘himavantaṃ nesssāmā’ti",
  "atk-s0513a2:1125_7": "daṇḍakaṃ ḍaṃsāpetvā ākāsaṃ pakkhantehi bhavitabbaṃ, atha iminā kassaci vacanaṃ sutvā",
  "atk-s0513a2:1125_8": "arakkhitamukhatāya kiñci vattukāmena daṇḍakā vissaṭṭho bhavissati, evaṃ ākāsato patitvā",
  "atk-s0513a2:1125_9": "jīvitakkhayaṃ patteneva bhavitabba”nti cintetvā “āma mahārāja, atimukharā nāma apariyantavacanā",
  "atk-s0513a2:1125_10": "evarūpaṃ dukkhaṃ pāpuṇantiyevā”ti vatvā imā gāthā avoca –",
  "atk-s0513a2:1126": "129.",
  "atk-s0513a2:1127": "“Avadhī vata attānaṃ, kacchapo byāharaṃ giraṃ;",
  "atk-s0513a2:1128": "Suggahītasmiṃ kaṭṭhasmiṃ, vācāya sakiyāvadhi.",
  "atk-s0513a2:1129": "130.",
  "atk-s0513a2:1130": "“Etampi disvā naravīriyaseṭṭha, vācaṃ pamuñce kusalaṃ nātivelaṃ;",
  "atk-s0513a2:1131": "Passasi bahubhāṇena, kacchapaṃ byasanaṃ gata”nti.",
  "atk-s0513a2:1132_0": "Tattha avadhī vatāti ghātesi vata. Byāharanti byāharanto. Suggahītasmiṃ kaṭṭhasminti",
  "atk-s0513a2:1132_1": "mukhena suṭṭhu ḍaṃsitvā gahite daṇḍake. Vācāya sakiyāvadhīti atimukharatāya akāle",
  "atk-s0513a2:1132_2": "vācaṃ nicchārento daṭṭhaṭṭhānaṃ vissajjetvā tāya sakāya vācāya attānaṃ avadhi ghātesi.",
  "atk-s0513a2:1132_3": "Evamesa jīvitakkhayaṃ patto, na aññathāti. Etampi disvāti etampi kāraṇaṃ disvā. Naravīriyaseṭṭhāti",
  "atk-s0513a2:1132_4": "naresu vīriyena seṭṭha uttamavīriya rājavara. Vācaṃ pamuñce kusalaṃ nātivelanti saccādipaṭisaṃyuttaṃ",
  "atk-s0513a2:1132_5": "kusalameva paṇḍito puriso muñceyya nicchāreyya, tampi hitaṃ kālayuttaṃ, na ativelaṃ,",
  "atk-s0513a2:1132_6": "atikkantakālaṃ apariyantavācaṃ na bhāseyya. Passasīti nanu paccakkhato passasi. Bahubhāṇenāti",
  "atk-s0513a2:1132_7": "bahubhaṇanena. Kacchapaṃ byasanaṃ gatanti etaṃ kacchapaṃ jīvitakkhayaṃ pattanti.",
  "atk-s0513a2:1133_0": "Rājā “maṃ sandhāya bhāsatī”ti ñatvā “amhe sandhāya kathesi, paṇḍitā”ti āha. Bodhisatto",
  "atk-s0513a2:1133_1": "“mahārāja, tvaṃ vā hohi añño vā, yo koci pamāṇātikkantaṃ bhāsanto evarūpaṃ byasanaṃ",
  "atk-s0513a2:1133_2": "pāpuṇātī”ti pākaṭaṃ katvā kathesi. Rājā tato paṭṭhāya viramitvā mandabhāṇī ahosi.",
  "atk-s0513a2:1134": "Satthā imaṃ dhammadesanaṃ āharitvā jātakaṃ samodhānesi – “tadā kacchapo kokāliko ahosi, dve haṃsapotakā dve mahātherā, rājā ānando, amaccapaṇḍito pana ahameva ahosi”nti.",
  "atk-s0513a2:1135": "Kacchapajātakavaṇṇanā pañcamā.",
  "atk-s0513a2:1137": "[216] 6. Macchajātakavaṇṇanā",
  "atk-s0513a2:1138_0": "Na māyamaggi tapatīti idaṃ satthā jetavane viharanto purāṇadutiyikāpalobhanaṃ ārabbha",
  "atk-s0513a2:1138_1": "kathesi. Tañhi bhikkhuṃ satthā “saccaṃ kira tvaṃ, bhikkhu, ukkaṇṭhitosī”ti pucchi.",
  "atk-s0513a2:1138_2": "“Saccaṃ, bhante”ti vutte “kena ukkaṇṭhāpitosī”ti puṭṭho “purāṇadutiyikāyā”ti āha.",
  "atk-s0513a2:1138_3": "Atha naṃ satthā “ayaṃ te bhikkhu itthī anatthakārikā, pubbepi tvaṃ etaṃ nissāya sūlena",
  "atk-s0513a2:1138_4": "vijjhitvā aṅgāresu pacitvā khāditabbataṃ patto paṇḍite nissāya jīvitaṃ alatthā”ti vatvā atītaṃ āhari.",
  "atk-s0513a2:1139_0": "Atīte bārāṇasiyaṃ brahmadatte rajjaṃ kārente bodhisatto tassa purohito ahosi. Athekadivasaṃ",
  "atk-s0513a2:1139_1": "kevaṭṭā jāle laggaṃ macchaṃ uddharitvā uṇhavālukāpiṭṭhe ṭhapetvā “aṅgāresu naṃ pacitvā",
  "atk-s0513a2:1139_2": "khādissāmā”ti sūlaṃ tacchiṃsu. Maccho macchiṃ ārabbha paridevamāno imā gāthā avoca –",
  "atk-s0513a2:1140": "131.",
  "atk-s0513a2:1141": "“Na māyamaggi tapati, na sūlo sādhutacchito;",
  "atk-s0513a2:1142": "Yañca maṃ maññate macchī, aññaṃ so ratiyā gato.",
  "atk-s0513a2:1143": "132.",
  "atk-s0513a2:1144": "“So maṃ dahati rāgaggi, cittaṃ cūpatapeti maṃ;",
  "atk-s0513a2:1145": "Jālino muñcathāyirā maṃ, na kāme haññate kvacī”ti.",
  "atk-s0513a2:1146_0": "Tattha na māyamaggi tapatīti na maṃ ayaṃ aggi tapati, na tāpaṃ janeti, na socayatīti",
  "atk-s0513a2:1146_1": "attho. Na sūloti ayaṃ sūlopi sādhutacchito maṃ na tapati, na me sokaṃ uppādeti. Yañca",
  "atk-s0513a2:1146_2": "maṃ maññateti yaṃ pana maṃ macchī evaṃ maññati “aññaṃ macchiṃ so pañcakāmaguṇaratiyā",
  "atk-s0513a2:1146_3": "gato”ti, tadeva maṃ tapati socayati. So maṃ dahatīti yo panesa rāgaggi, so maṃ dahati",
  "atk-s0513a2:1146_4": "jhāpeti. Cittaṃ cūpatapeti manti rāgasampayuttakaṃ mama cittameva ca maṃ upatāpeti",
  "atk-s0513a2:1146_5": "kilameti viheṭheti. Jālinoti kevaṭṭe ālapati. Te hi jālassa atthitāya “jālino”ti",
  "atk-s0513a2:1146_6": "vuccanti. Muñcathāyirā manti muñcatha maṃ sāminoti yācati. Na kāme haññate kvacīti",
  "atk-s0513a2:1146_7": "kāme patiṭṭhito kāmena nīyamāno satto na kvaci haññati. Na hi taṃ tumhādisā hanituṃ",
  "atk-s0513a2:1146_8": "anucchavikāti paridevati. Atha vā kāmeti hetuvacane bhummaṃ, kāmahetu macchiṃ anubandhamāno",
  "atk-s0513a2:1146_9": "nāma na kvaci tumhādisehi haññatīti paridevati. Tasmiṃ khaṇe bodhisatto nadītīraṃ",
  "atk-s0513a2:1146_10": "gato tassa macchassa paridevitasaddaṃ sutvā kevaṭṭe upasaṅkamitvā taṃ macchaṃ mocesi.",
  "atk-s0513a2:1147_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1147_1": "ukkaṇṭhitabhikkhu sotāpattiphale patiṭṭhahi. “Tadā macchī purāṇadutiyikā ahosi, maccho",
  "atk-s0513a2:1147_2": "ukkaṇṭhitabhikkhu, purohito pana ahameva ahosi”nti.",
  "atk-s0513a2:1148": "Macchajātakavaṇṇanā chaṭṭhā.",
  "atk-s0513a2:1150": "[217] 7. Seggujātakavaṇṇanā",
  "atk-s0513a2:1151_0": "Sabbo lokoti idaṃ satthā jetavane viharanto ekaṃ paṇṇikaupāsakaṃ ārabbha kathesi.",
  "atk-s0513a2:1151_1": "Vatthu ekakanipāte vitthāritameva. Idhāpi satthā taṃ “kiṃ, upāsaka, cirassaṃ āgatosī”ti",
  "atk-s0513a2:1151_2": "pucchi. Paṇṇikaupāsako “dhītā me, bhante, niccaṃ pahaṃsitamukhī, tamahaṃ vīmaṃsitvā",
  "atk-s0513a2:1151_3": "ekassa kuladārakassa adāsiṃ, tattha itikattabbatāya tumhākaṃ dassanāya āgantuṃ okāsaṃ",
  "atk-s0513a2:1151_4": "na labhi”nti āha. Atha naṃ satthā “na kho, upāsaka, idānevesā sīlavatī, pubbepi sīlavatī,",
  "atk-s0513a2:1151_5": "tvañca na idānevetaṃ vīmaṃsasi, pubbepi vīmaṃsiyevā”ti vatvā tena yācito atītaṃ āhari.",
  "atk-s0513a2:1152_0": "Atīte bārāṇasiyaṃ brahmadatte rajjaṃ kārente bodhisatto rukkhadevatā ahosi. Tadā",
  "atk-s0513a2:1152_1": "ayameva paṇṇikaupāsako “dhītaraṃ vīmaṃsissāmī”ti araññaṃ netvā kilesavasena icchanto",
  "atk-s0513a2:1152_2": "viya hatthe gaṇhi. Atha naṃ paridevamānaṃ paṭhamagāthāya ajjhabhāsi –",
  "atk-s0513a2:1153": "133.",
  "atk-s0513a2:1154": "“Sabbo loko attamano ahosi, akovidā gāmadhammassa seggu;",
  "atk-s0513a2:1155": "Komāri ko nāma tavajja dhammo, yaṃ tvaṃ gahitā pavane parodasī”ti.",
  "atk-s0513a2:1156_0": "Tattha sabbo loko attamano ahosīti, amma, sakalopi sattaloko etissā kāmasevanāya",
  "atk-s0513a2:1156_1": "attamano jāto. Akovidā gāmadhammassa seggūti seggūti tassā nāmaṃ. Tena tvaṃ pana,",
  "atk-s0513a2:1156_2": "amma, seggu akovidā gāmadhammassa, imasmiṃ gāmadhamme vasaladhamme akusalāsīti vuttaṃ",
  "atk-s0513a2:1156_3": "hoti. Komāri ko nāma tavajja dhammoti, amma, kumāri ko nāmesa tava ajja sabhāvo.",
  "atk-s0513a2:1156_4": "Yaṃ tvaṃ gahitā pavane parodasīti tvaṃ mayā imasmiṃ pavane santhavavasena hatthe",
  "atk-s0513a2:1156_5": "gahitā parodasi na sampaṭicchasi, ko esa tava sabhāvo, kiṃ kumārikāyeva tvanti pucchati.",
  "atk-s0513a2:1157": "Taṃ sutvā kumārikā “āma, tāta, kumārikāyevāhaṃ, nāhaṃ methunadhammaṃ nāma jānāmī”ti vatvā paridevamānā dutiyaṃ gāthamāha –",
  "atk-s0513a2:1158": "134.",
  "atk-s0513a2:1159": "“Yo dukkhaphuṭṭhāya bhaveyya tāṇaṃ, so me pitā dubbhi vane karoti;",
  "atk-s0513a2:1160": "Sā kassa kandāmi vanassa majjhe, yo tāyitā so sahasaṃ karotī”ti.",
  "atk-s0513a2:1161": "Sā heṭṭhā kathitāyeva. Iti so paṇṇiko tadā dhītaraṃ vīmaṃsitvā gehaṃ netvā kuladārakassa datvā yathākammaṃ gato.",
  "atk-s0513a2:1162_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1162_1": "paṇṇikaupāsako sotāpattiphale patiṭṭhahi. “Tadā dhītā dhītāyeva, pitā pitāyeva ahosi,",
  "atk-s0513a2:1162_2": "tassa kāraṇassa paccakkhakārikā rukkhadevatā pana ahameva ahosi”nti.",
  "atk-s0513a2:1163": "Seggujātakavaṇṇanā sattamā.",
  "atk-s0513a2:1165": "[218] 8. Kūṭavāṇijajātakavaṇṇanā",
  "atk-s0513a2:1166_0": "Saṭhassa sāṭheyyamidanti idaṃ satthā jetavane viharanto ekaṃ kūṭavāṇijaṃ ārabbha",
  "atk-s0513a2:1166_1": "kathesi. Sāvatthivāsino hi kūṭavāṇijo ca paṇḍitavāṇijo ca dve vāṇijā mittikā hutvā",
  "atk-s0513a2:1166_2": "pañca sakaṭasatāni bhaṇḍassa pūrāpetvā pubbantato aparantaṃ vicaramānā vohāraṃ katvā",
  "atk-s0513a2:1166_3": "bahuṃ lābhaṃ labhitvā sāvatthiṃ paccāgamiṃsu. Paṇḍitavāṇijo kūṭavāṇijaṃ āha – “samma,",
  "atk-s0513a2:1166_4": "bhaṇḍaṃ bhājemā”ti. Kūṭavāṇijo “ayaṃ dīgharattaṃ dukkhaseyyāya dubbhojanena kilanto",
  "atk-s0513a2:1166_5": "attano ghare nānaggarasaṃ bhattaṃ bhuñjitvā ajīrakena marissati, atha sabbampetaṃ",
  "atk-s0513a2:1166_6": "bhaṇḍaṃ mayhameva bhavissatī”ti cintetvā “nakkhattaṃ na manāpaṃ, divaso na manāpo,",
  "atk-s0513a2:1166_7": "sve jānissāmi, punadivase jānissāmī”ti kālaṃ khepeti. Atha naṃ paṇḍitavāṇijo nippīḷetvā",
  "atk-s0513a2:1166_8": "bhājāpetvā gandhamālaṃ ādāya satthu santikaṃ gantvā satthāraṃ pūjetvā vanditvā ekamantaṃ",
  "atk-s0513a2:1166_9": "nisīdi. Satthā “kadā āgatosī”ti pucchitvā “aḍḍhamāsamatto me, bhante, āgatassā”ti",
  "atk-s0513a2:1166_10": "vatvā “atha kasmā evaṃ papañcaṃ katvā buddhupaṭṭhānaṃ āgatosī”ti puṭṭho taṃ pavattiṃ",
  "atk-s0513a2:1166_11": "ārocesi. Satthā “na kho, upāsaka, idāneva, pubbepesa kūṭavāṇijoyevā”ti vatvā tena",
  "atk-s0513a2:1166_12": "yācito atītaṃ āhari.",
  "atk-s0513a2:1167_0": "Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto",
  "atk-s0513a2:1167_1": "tassa vinicchayāmacco ahosi. Tadā gāmavāsī ca nagaravāsī ca dve vāṇijā mittā ahesuṃ.",
  "atk-s0513a2:1167_2": "Gāmavāsī nagaravāsissa santike pañca phālasatāni ṭhapesi. So te phāle vikkiṇitvā",
  "atk-s0513a2:1167_3": "mūlaṃ gahetvā phālānaṃ ṭhapitaṭṭhāne mūsikavaccaṃ ākiritvā ṭhapesi. Aparabhāge gāmavāsī",
  "atk-s0513a2:1167_4": "āgantvā “phāle me dehī”ti āha. Kūṭavāṇijo “phālā te mūsikāhi khāditā”ti mūsikavaccaṃ",
  "atk-s0513a2:1167_5": "dassesi. Itaro “khāditāva hontu, mūsikāhi khādite kiṃ sakkā kātu”nti nhānatthāya",
  "atk-s0513a2:1167_6": "tassa puttaṃ ādāya gacchanto ekassa sahāyakassa gehe “imassa katthaci gantuṃ mā adatthā”ti",
  "atk-s0513a2:1167_7": "vatvā antogabbhe nisīdāpetvā sayaṃ nhāyitvā kūṭavāṇijassa gehaṃ agamāsi. So “putto",
  "atk-s0513a2:1167_8": "me kaha”nti āha. “Samma, tava puttaṃ tīre ṭhapetvā mama udake nimuggakāle eko kulalo",
  "atk-s0513a2:1167_9": "āgantvā tava puttaṃ nakhapañjarena gahetvā ākāsaṃ pakkhanto, ahaṃ pāṇiṃ paharitvā",
  "atk-s0513a2:1167_10": "viravitvā vāyamantopi mocetuṃ nāsakkhi”nti. “Tvaṃ musā bhaṇasi, kulalā dārake gahetvā",
  "atk-s0513a2:1167_11": "gantuṃ samatthā nāma natthī”ti. “Samma, hotu, ayuttepi honte ahaṃ kiṃ karomi, kulaleneva",
  "atk-s0513a2:1167_12": "te putto nīto”ti. So taṃ santajjetvā “are duṭṭhacora manussamāraka, idāni taṃ vinicchayaṃ",
  "atk-s0513a2:1167_13": "gantvā kaḍḍhāpessāmī”ti nikkhami. So “mama ruccanakameva karosī”ti teneva saddhiṃ",
  "atk-s0513a2:1167_14": "vinicchayaṭṭhānaṃ agamāsi.",
  "atk-s0513a2:1168_0": "Kūṭavāṇijo bodhisattaṃ āha – “ayaṃ, sāmi, mama puttaṃ gahetvā nhāyituṃ gato, ‘kahaṃ",
  "atk-s0513a2:1168_1": "me putto’ti vutte ‘kulalena haṭo’ti āha, vinicchinatha me aḍḍa”nti. Bodhisatto “saccaṃ",
  "atk-s0513a2:1168_2": "bhaṇe”ti itaraṃ pucchi. So āha – “āma, sāmi, ahaṃ taṃ ādāya gato, senena pahaṭabhāvo",
  "atk-s0513a2:1168_3": "saccameva, sāmī”ti. “Kiṃ pana loke kulalā nāma dārake harantī”ti? “Sāmi, ahampi tumhe",
  "atk-s0513a2:1168_4": "pucchāmi – “kulalā dārake gahetvā ākāse gantuṃ na sakkonti, mūsikā pana ayaphāle",
  "atk-s0513a2:1168_5": "khādantī”ti. “Idaṃ kiṃ nāmā”ti? “Sāmi, mayā etassa ghare pañca phālasatāni ṭhapitāni,",
  "atk-s0513a2:1168_6": "svāyaṃ ‘phālā te mūsikāhi khāditā’ti vatvā ‘idaṃ te phāle khāditamūsikānaṃ vacca’nti",
  "atk-s0513a2:1168_7": "vaccaṃ dasseti, sāmi, mūsikā ce phāle khādanti, kulalāpi dārake harissanti. Sace",
  "atk-s0513a2:1168_8": "na khādanti, senāpi taṃ na harissanti. Eso pana ‘phālā te mūsikāhi khāditā’ti vadati,",
  "atk-s0513a2:1168_9": "tesaṃ khāditabhāvaṃ vā akhāditabhāvaṃ vā jānātha, aḍḍaṃ me vinicchinathā”ti. Bodhisatto",
  "atk-s0513a2:1168_10": "“saṭhassa paṭisāṭheyyaṃ katvā jinissāmīti iminā cintitaṃ bhavissatī”ti ñatvā “suṭṭhu",
  "atk-s0513a2:1168_11": "te cintita”nti vatvā imā gāthā avoca –",
  "atk-s0513a2:1169": "135.",
  "atk-s0513a2:1170": "“Saṭhassa sāṭheyyamiṃda sucintitaṃ, paccoḍḍitaṃ paṭikūṭassa kūṭaṃ;",
  "atk-s0513a2:1171": "Phālaṃ ce khādeyyuṃ mūsikā, kasmā kumāraṃ kulalā na hareyyuṃ.",
  "atk-s0513a2:1172": "136.",
  "atk-s0513a2:1173": "“Kūṭassa hi santi kūṭakūṭā, bhavati cāpi nikatino nikatyā;",
  "atk-s0513a2:1174": "Dehi puttanaṭṭha phālanaṭṭhassa phālaṃ, mā te puttamahāsi phālanaṭṭho”ti.",
  "atk-s0513a2:1175_0": "Tattha saṭhassāti saṭhabhāvena kerāṭikena “ekaṃ upāyaṃ katvā parasantakaṃ khādituṃ",
  "atk-s0513a2:1175_1": "vaṭṭatī”ti saṭhassa. Sāṭheyyamidaṃ sucintitanti idaṃ paṭisāṭheyyaṃ cintentena tayā",
  "atk-s0513a2:1175_2": "suṭṭhu cintitaṃ. Paccoḍḍitaṃ paṭikūṭassa kūṭanti kūṭassa puggalassa tayā paṭikūṭaṃ",
  "atk-s0513a2:1175_3": "suṭṭhu paccoḍḍitaṃ, paṭibhāgaṃ katvā oḍḍitasadisameva katanti attho. Phālaṃ ce khādeyyuṃ",
  "atk-s0513a2:1175_4": "mūsikāti yadi mūsikā phālaṃ khādeyyuṃ. Kasmā kumāraṃ kulalā na hareyyunti mūsikāsu",
  "atk-s0513a2:1175_5": "phāle khādantīsu kulalā kiṃ kāraṇā kumāraṃ no hareyyuṃ.",
  "atk-s0513a2:1176_0": "Kūṭassa hi santi kūṭakūṭāti tvaṃ “ahameva mūsikāhi phāle khādāpitapuriso kūṭo”ti",
  "atk-s0513a2:1176_1": "maññasi, tādisassa pana kūṭassa imasmiṃ loke bahū kūṭā santi, kūṭassa kūṭāti kūṭapaṭikūṭānaṃ",
  "atk-s0513a2:1176_2": "etaṃ nāmaṃ, kūṭassa paṭikūṭā nāma santīti vuttaṃ hoti. Bhavati cāpi nikatino nikatyāti",
  "atk-s0513a2:1176_3": "nikatino nekatikassa vañcanakapuggalassa nikatyā aparo nikatikārako vañcanakapuriso",
  "atk-s0513a2:1176_4": "bhavatiyeva. Dehi puttanaṭṭha phālanaṭṭhassa phālanti ambho naṭṭhaputta purisa, etassa",
  "atk-s0513a2:1176_5": "naṭṭhaphālassa phālaṃ dehi. Mā te puttamahāsi phālanaṭṭhoti sace hissa phālaṃ na",
  "atk-s0513a2:1176_6": "dassasi, puttaṃ te harissati, taṃ te esa mā haratu, phālamassa dehīti. “Demi, sāmi,",
  "atk-s0513a2:1176_7": "sace me puttaṃ detī”ti. “Demi, sāmi, sace me phāle detī”ti. Evaṃ naṭṭhaputto puttaṃ,",
  "atk-s0513a2:1176_8": "naṭṭhaphālo ca phālaṃ paṭilabhitvā ubhopi yathākammaṃ gatā.",
  "atk-s0513a2:1177": "Satthā imaṃ dhammadesanaṃ āharitvā jātakaṃ samodhānesi – “tadā kūṭavāṇijo idāni kūṭavāṇijova, paṇḍitavāṇijo paṇḍitavāṇijoyeva, vinicchayāmacco pana ahameva ahosi”nti.",
  "atk-s0513a2:1178": "Kūṭavāṇijajātakavaṇṇanā aṭṭhamā.",
  "atk-s0513a2:1180": "[219] 9. Garahitajātakavaṇṇanā",
  "atk-s0513a2:1181_0": "Hiraññaṃ me suvaṇṇaṃ meti idaṃ satthā jetavane viharanto ekaṃ anabhiratiyā ukkaṇṭhitabhikkhuṃ",
  "atk-s0513a2:1181_1": "ārabbha kathesi. Etassa hi paccekaṃ gahitaṃ ārammaṇaṃ nāma natthi, anabhirativāsaṃ",
  "atk-s0513a2:1181_2": "vasantaṃ pana taṃ satthu santikaṃ ānesuṃ. So satthārā “saccaṃ kira tvaṃ, bhikkhu,",
  "atk-s0513a2:1181_3": "ukkaṇṭhitosī”ti puṭṭho “sacca”nti vatvā “kiṃkāraṇā”ti vutte “kilesavasenā”ti āha.",
  "atk-s0513a2:1181_4": "Atha naṃ satthā “ayaṃ, bhikkhu, kileso nāma pubbe tiracchānehipi garahito, tvaṃ evarūpe",
  "atk-s0513a2:1181_5": "sāsane pabbajito kasmā tiracchānehipi garahitakilesavasena ukkaṇṭhito”ti vatvā atītaṃ āhari.",
  "atk-s0513a2:1182_0": "Atīte bārāṇasiyaṃ brahmadatte rajjaṃ kārente bodhisatto himavantapadese vānarayoniyaṃ",
  "atk-s0513a2:1182_1": "nibbatti. Tamenaṃ eko vanacarako gahetvā ānetvā rañño adāsi. So ciraṃ rājagehe vasamāno",
  "atk-s0513a2:1182_2": "vattasampanno ahosi, manussaloke vattamānaṃ kiriyaṃ yebhuyyena aññāsi. Rājā tassa",
  "atk-s0513a2:1182_3": "vatte pasīditvā vanacarakaṃ pakkosāpetvā “imaṃ vānaraṃ gahitaṭṭhāneyeva vissajjehī”ti",
  "atk-s0513a2:1182_4": "āṇāpesi, so tathā akāsi. Vānaragaṇo bodhisattassa āgatabhāvaṃ ñatvā tassa dassanatthāya",
  "atk-s0513a2:1182_5": "mahante pāsāṇapiṭṭhe sannipatitvā bodhisattena saddhiṃ sammodanīyaṃ kathaṃ katvā",
  "atk-s0513a2:1182_6": "“samma, kahaṃ ettakaṃ kālaṃ vutthosī”ti āha. “Bārāṇasiyaṃ rājanivesane”ti. “Atha",
  "atk-s0513a2:1182_7": "kathaṃ muttosī”ti? “Rājā maṃ keḷimakkaṭaṃ katvā mama vatte pasanno maṃ vissajjesī”ti.",
  "atk-s0513a2:1183_0": "Atha naṃ te vānarā “manussaloke vattamānakiriyaṃ nāma tumhe jānissatha, amhākampi",
  "atk-s0513a2:1183_1": "tāva kathetha, sotukāmamhā”ti āhaṃsu. “Mā maṃ manussānaṃ kiriyaṃ pucchathā”ti. “Kathetha",
  "atk-s0513a2:1183_2": "sotukāmamhā”ti. Bodhisattopi “manussā nāma khattiyāpi brāhmaṇāpi ‘mayhaṃ mayha’nti",
  "atk-s0513a2:1183_3": "vadanti, hutvā abhāvaṭṭhena aniccataṃ na jānanti, suṇātha dāni tesaṃ andhabālānaṃ",
  "atk-s0513a2:1183_4": "kāraṇa”nti vatvā imā gāthā avoca –",
  "atk-s0513a2:1184": "137.",
  "atk-s0513a2:1185": "“Hiraññaṃ me suvaṇṇaṃ me, esā rattiṃ divā kathā;",
  "atk-s0513a2:1186": "Dummedhānaṃ manussānaṃ, ariyadhammaṃ apassataṃ.",
  "atk-s0513a2:1187": "138.",
  "atk-s0513a2:1188": "“Dve dve gahapatayo gehe, eko tattha amassuko;",
  "atk-s0513a2:1189": "Lambatthano veṇikato, atho aṅkitakaṇṇako;",
  "atk-s0513a2:1190": "Kīto dhanena bahunā, so taṃ vitudate jana”nti.",
  "atk-s0513a2:1191_0": "Tattha hiraññaṃ me suvaṇṇaṃ meti desanāsīsamattametaṃ, iminā pana padadvayena dasavidhampi",
  "atk-s0513a2:1191_1": "ratanaṃ sabbaṃ, pubbaṇṇāparaṇṇaṃ khettavatthuṃ dvipadacatuppadañca sabbaṃ dassento",
  "atk-s0513a2:1191_2": "“idaṃ me idaṃ me”ti āha. Esā rattiṃ divā kathāti esā manussānaṃ rattiñca divā ca",
  "atk-s0513a2:1191_3": "niccakālaṃ kathā. Aññaṃ pana te “pañcakkhandhā aniccā”ti vā “hutvā na bhavantī”ti",
  "atk-s0513a2:1191_4": "vā na jānanti, evameva paridevantā vicaranti. Dummedhānanti appapaññānaṃ. Ariyadhammaṃ",
  "atk-s0513a2:1191_5": "apassatanti ariyānaṃ buddhādīnaṃ dhammaṃ, ariyaṃ vā niddosaṃ navavidhaṃ lokuttaradhammaṃ",
  "atk-s0513a2:1191_6": "apassantānaṃ esāva kathā. Aññā pana “aniccaṃ vā dukkhaṃ vā”ti tesaṃ kathā nāma natthi.",
  "atk-s0513a2:1192_0": "Gahapatayoti gehe adhipatibhūtā. Eko tatthāti tesu dvīsu gharasāmikesu “eko”ti mātugāmaṃ",
  "atk-s0513a2:1192_1": "sandhāya vadati. Tattha veṇikatoti kataveṇī, nānappakārena saṇṭhāpitakesakalāpoti",
  "atk-s0513a2:1192_2": "attho. Atho aṅkitakaṇṇakoti atha sveva viddhakaṇṇo chiddakaṇṇoti lambakaṇṇataṃ sandhāyāha.",
  "atk-s0513a2:1192_3": "Kīto dhanena bahunāti so panesa amassuko lambatthano veṇikato aṅkitakaṇṇo mātāpitūnaṃ",
  "atk-s0513a2:1192_4": "bahuṃ dhanaṃ datvā kīto, maṇḍetvā pasādhetvā yānaṃ āropetvā mahantena parivārena",
  "atk-s0513a2:1192_5": "gharaṃ ānīto. So taṃ vitudate jananti so gahapati āgatakālato paṭṭhāya tasmiṃ gehe",
  "atk-s0513a2:1192_6": "dāsakammakarādibhedaṃ janaṃ “are duṭṭhadāsa duṭṭhadāsi, imaṃ na karosī”ti mukhasattīhi",
  "atk-s0513a2:1192_7": "vitudati, sāmiko viya hutvā mahājanaṃ vicāreti. Evaṃ tāva “manussaloke ativiya ayutta”nti",
  "atk-s0513a2:1192_8": "manussalokaṃ garahi.",
  "atk-s0513a2:1193_0": "Taṃ sutvā sabbe vānarā “mā kathetha, mā kathetha, asotabbayuttakaṃ assumhā”ti ubhohi",
  "atk-s0513a2:1193_1": "hatthehi kaṇṇe daḷhaṃ pidahiṃsu. “Imasmiṃ ṭhāne amhehi idaṃ ayuttaṃ suta”nti taṃ",
  "atk-s0513a2:1193_2": "ṭhānampi garahitvā aññattha agamaṃsu. So piṭṭhipāsāṇo garahitapiṭṭhipāsāṇoyeva kira nāma jāto.",
  "atk-s0513a2:1194_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1194_1": "so bhikkhu sotāpattiphale patiṭṭhahi. “Tadā vānaragaṇo buddhaparisā ahosi, vānarindo",
  "atk-s0513a2:1194_2": "pana ahameva ahosi”nti.",
  "atk-s0513a2:1195": "Garahitajātakavaṇṇanā navamā.",
  "atk-s0513a2:1197": "[220] 10. Dhammadhajajātakavaṇṇanā",
  "atk-s0513a2:1198_0": "Sukhaṃ jīvitarūposīti idaṃ satthā veḷuvane viharanto devadattassa vadhāya parisakkanaṃ",
  "atk-s0513a2:1198_1": "ārabbha kathesi. Tadā hi satthā “na, bhikkhave, idāneva, pubbepi devadatto mayhaṃ",
  "atk-s0513a2:1198_2": "vadhāya parisakkiyeva, santāsamattampi pana kātuṃ nāsakkhī”ti vatvā atītaṃ āhari.",
  "atk-s0513a2:1199_0": "Atīte bārāṇasiyaṃ yasapāṇi nāma rājā rajjaṃ kāresi, kāḷako nāmassa senāpati ahosi.",
  "atk-s0513a2:1199_1": "Tadā bodhisatto tasseva purohito ahosi nāmena dhammadhajo nāma, rañño pana sīsappasādhanakappako",
  "atk-s0513a2:1199_2": "chattapāṇi nāma. Rājā dhammena rajjaṃ kāreti, senāpati panassa vinicchayaṃ karonto",
  "atk-s0513a2:1199_3": "lañjaṃ khādati parapiṭṭhimaṃsiko, lañjaṃ gahetvā assāmike sāmike karoti. Athekadivasaṃ",
  "atk-s0513a2:1199_4": "vinicchaye parājito manusso bāhā paggayha kandanto vinicchayā nikkhanto rājupaṭṭhānaṃ",
  "atk-s0513a2:1199_5": "gacchantaṃ bodhisattaṃ disvā tassa pādesu patitvā “tumhādisesu nāma, sāmi, rañño",
  "atk-s0513a2:1199_6": "atthañca dhammañca anusāsantesu kāḷakasenāpati lañjaṃ gahetvā assāmike sāmike karotī”ti",
  "atk-s0513a2:1199_7": "attano parājitabhāvaṃ bodhisattassa kathesi. Bodhisatto kāruññaṃ uppādetvā “ehi bhaṇe,",
  "atk-s0513a2:1199_8": "aḍḍaṃ te vinicchinissāmī”ti taṃ gahetvā vinicchayaṭṭhānaṃ agamāsi. Mahājano sannipati,",
  "atk-s0513a2:1199_9": "bodhisatto taṃ aḍḍaṃ paṭivinicchinitvā sāmikaññeva sāmikaṃ akāsi.",
  "atk-s0513a2:1200_0": "Mahājano sādhukāraṃ adāsi, so saddo mahā ahosi. Rājā taṃ sutvā “kiṃ saddo nāmeso”ti",
  "atk-s0513a2:1200_1": "pucchi. “Deva, dhammadhajapaṇḍitena dubbinicchito aḍḍo suvinicchito, tatresa sādhukārasaddo”ti.",
  "atk-s0513a2:1200_2": "Rājā tuṭṭho bodhisattaṃ pakkosāpetvā “aḍḍo kira te ācariya vinicchito”ti pucchi.",
  "atk-s0513a2:1200_3": "“Āma, mahārāja, kāḷakena dubbinicchitaṃ aḍḍaṃ vinicchini”nti vutte “ito dāni paṭṭhāya",
  "atk-s0513a2:1200_4": "tumheva aḍḍaṃ vinicchinatha, mayhañca kaṇṇasukhaṃ bhavissati lokassa ca vuḍḍhī”ti",
  "atk-s0513a2:1200_5": "vatvā anicchantampi taṃ “sattānuddayāya vinicchaye nisīdathā”ti yācitvā sampaṭicchāpesi.",
  "atk-s0513a2:1200_6": "Tato paṭṭhāya bodhisatto vinicchaye nisīdati, sāmikeyeva sāmike karoti.",
  "atk-s0513a2:1201_0": "Kāḷako tato paṭṭhāya lañjaṃ alabhanto lābhato parihāyitvā bodhisattassa āghātaṃ bandhitvā",
  "atk-s0513a2:1201_1": "“mahārāja, dhammadhajapaṇḍito tava rajjaṃ patthetī”ti bodhisattaṃ rañño antare paribhindi.",
  "atk-s0513a2:1201_2": "Rājā asaddahanto “mā evaṃ avacā”ti paṭikkhipitvā puna tena “sace me na saddahatha,",
  "atk-s0513a2:1201_3": "tassāgamanakāle vātapānena oloketha. Athānena sakalanagarassa attano hatthe katabhāvaṃ",
  "atk-s0513a2:1201_4": "passissathā”ti vutte rājā tassa aḍḍakārakaparisaṃ disvā “etasseva parisā”ti saññāya",
  "atk-s0513a2:1201_5": "bhijjitvā “kiṃ karoma senāpatī”ti pucchi. “Deva, etaṃ māretuṃ vaṭṭatī”ti. “Oḷārikadosaṃ",
  "atk-s0513a2:1201_6": "apassantā kathaṃ māressāmā”ti? “Attheko upāyo”ti. “Katarūpāyo”ti. “Asayhamassa kammaṃ",
  "atk-s0513a2:1201_7": "āropetvā taṃ kātuṃ asakkontaṃ taṃ tena dosena māressāmā”ti. “Kiṃ pana asayhakamma”nti?",
  "atk-s0513a2:1201_8": "“Mahārāja, uyyānaṃ nāma sārabhūmiyaṃ ropitaṃ paṭijaggiyamānaṃ tīhi catūhi saṃvaccharehi",
  "atk-s0513a2:1201_9": "phalaṃ deti. Tumhe taṃ pakkosāpetvā ‘sve uyyānaṃ kīḷissāma, uyyānaṃ me māpehī’ti",
  "atk-s0513a2:1201_10": "vadatha, so māpetuṃ na sakkhissati. Atha naṃ tasmiṃ dose māressāmā”ti.",
  "atk-s0513a2:1202_0": "Rājā bodhisattaṃ āmantetvā “paṇḍita, mayhaṃ purāṇauyyāne ciraṃ kīḷimha, idāni navauyyāne",
  "atk-s0513a2:1202_1": "kīḷitukāmamha, sve kīḷissāma, uyyānaṃ no māpehi, sace māpetuṃ na sakkhissasi, jīvitaṃ",
  "atk-s0513a2:1202_2": "te natthī”ti. Bodhisatto “kāḷakena lañjaṃ alabhamānena rājā antare paribhinno bhavissatī”ti",
  "atk-s0513a2:1202_3": "ñatvā “sakkonto jānissāmi, mahārājā”ti vatvā gehaṃ gantvā subhojanaṃ bhuñjitvā cintayamāno",
  "atk-s0513a2:1202_4": "sayane nipajji, sakkassa bhavanaṃ uṇhākāraṃ dassesi. Sakko āvajjento bodhisattassa",
  "atk-s0513a2:1202_5": "cittaṃ ñatvā vegenāgantvā sirigabbhaṃ pavisitvā ākāse ṭhatvā “kiṃ cintesi paṇḍitā”ti",
  "atk-s0513a2:1202_6": "pucchi. “Kosi tva”nti? “Sakkohamasmī”ti. “Rājā maṃ ‘uyyānaṃ māpehī’ti āha, taṃ cintemī”ti.",
  "atk-s0513a2:1202_7": "“Paṇḍita, mā cintayi, ahaṃ te nandanavanacittalatāvanasadisaṃ uyyānaṃ māpessāmi,",
  "atk-s0513a2:1202_8": "katarasmiṃ ṭhāne māpemī”ti? “Asukaṭṭhāne māpehī”ti. Sakko māpetvā devapurameva gato.",
  "atk-s0513a2:1203_0": "Punadivase bodhisatto uyyānaṃ paccakkhato disvā gantvā rañño ārocesi – “niṭṭhitaṃ",
  "atk-s0513a2:1203_1": "te, mahārāja, uyyānaṃ, kīḷassū”ti. Rājā gantvā aṭṭhārasahatthena manosilāvaṇṇena",
  "atk-s0513a2:1203_2": "pākārena parikkhittaṃ dvāraṭṭālakasampannaṃ pupphaphalabhārabharitanānārukkhapaṭimaṇḍitaṃ",
  "atk-s0513a2:1203_3": "uyyānaṃ disvā kāḷakaṃ pucchi – “paṇḍitena amhākaṃ vacanaṃ kataṃ, idāni kiṃ karomā”ti.",
  "atk-s0513a2:1203_4": "“Mahārāja, ekarattena uyyānaṃ māpetuṃ sakkonto rajjaṃ gahetuṃ kiṃ na sakkotī”ti?",
  "atk-s0513a2:1203_5": "“Idāni kiṃ karomā”ti? “Aparampi naṃ asayhakammaṃ kāremā”ti. “Kiṃ kammaṃ nāmā”ti?",
  "atk-s0513a2:1203_6": "“Sattaratanamayaṃ pokkharaṇiṃ māpemā”ti. Rājā “sādhū”ti bodhisattaṃ āmantetvā “ācariya,",
  "atk-s0513a2:1203_7": "uyyānaṃ tāva te māpitaṃ, etassa pana anucchavikaṃ sattaratanamayaṃ pokkharaṇiṃ māpehi.",
  "atk-s0513a2:1203_8": "Sace māpetuṃ na sakkhissasi, jīvitaṃ te natthī”ti āha. Bodhisatto “sādhu, mahārāja,",
  "atk-s0513a2:1203_9": "sakkonto māpessāmī”ti āha. Athassa sakko pokkharaṇiṃ māpesi sobhaggappattaṃ satatitthaṃ",
  "atk-s0513a2:1203_10": "sahassavaṅkaṃ pañcavaṇṇapadumasañchannaṃ nandanapokkharaṇisadisaṃ.",
  "atk-s0513a2:1204_0": "Punadivase bodhisatto tampi paccakkhaṃ katvā rañño ārocesi – “māpitā, deva, pokkharaṇī”ti.",
  "atk-s0513a2:1204_1": "Rājā tampi disvā “idāni kiṃ karomā”ti kāḷakaṃ pucchi. “Uyyānassa anucchavikaṃ gehaṃ",
  "atk-s0513a2:1204_2": "māpetuṃ āṇāpehi, devā”ti. Rājā bodhisattaṃ āmantetvā “idāni, ācariya, imassa uyyānassa",
  "atk-s0513a2:1204_3": "ceva pokkharaṇiyā ca anucchavikaṃ sabbadantamayaṃ gehaṃ māpehi, no ce māpessasi,",
  "atk-s0513a2:1204_4": "jīvitaṃ te natthī”ti āha. Athassa sakko gehampi māpesi. Bodhisatto punadivase tampi",
  "atk-s0513a2:1204_5": "paccakkhaṃ katvā rañño ārocesi. Rājā tampi disvā “idāni kiṃ karomā”ti kāḷakaṃ pucchi.",
  "atk-s0513a2:1204_6": "“Gehassa anucchavikaṃ maṇiṃ māpetuṃ āṇāpehi, mahārājā”ti āha. Rājā bodhisattaṃ āmantetvā",
  "atk-s0513a2:1204_7": "“paṇḍita, imassa dantamayagehassa anucchavikaṃ maṇiṃ māpehi, maṇiālokena vicarissāma.",
  "atk-s0513a2:1204_8": "Sace māpetuṃ na sakkosi, jīvitaṃ te natthī”ti āha. Athassa sakko maṇimpi māpesi.",
  "atk-s0513a2:1205_0": "Bodhisatto punadivase taṃ paccakkhaṃ katvā rañño ārocesi. Rājā tampi disvā “idāni",
  "atk-s0513a2:1205_1": "kiṃ karissāmā”ti kāḷakaṃ pucchi. “Mahārāja, dhammadhajabrāhmaṇassa icchiticchitadāyikā",
  "atk-s0513a2:1205_2": "devatā atthi maññe, idāni yaṃ devatāpi māpetuṃ na sakkoti, taṃ āṇāpehi. Caturaṅgasamannāgataṃ",
  "atk-s0513a2:1205_3": "nāma manussaṃ devatāpi māpetuṃ na sakkoti, tasmā ‘caturaṅgasamannāgataṃ me uyyānapālaṃ",
  "atk-s0513a2:1205_4": "māpehī’ti taṃ vadāhī”ti. Rājā bodhisattaṃ āmantetvā “ācariya, tayā amhākaṃ uyyānaṃ,",
  "atk-s0513a2:1205_5": "pokkharaṇī, dantamayapāsādo, tassa ālokakaraṇatthāya maṇiratanañca māpitaṃ, idāni",
  "atk-s0513a2:1205_6": "me uyyānarakkhakaṃ caturaṅgasamannāgataṃ uyyānapālaṃ māpehi, no ce māpessasi, jīvitaṃ",
  "atk-s0513a2:1205_7": "te natthī”ti āha. Bodhisatto “hotu, labhamāno jānissāmī”ti gehaṃ gantvā subhojanaṃ",
  "atk-s0513a2:1205_8": "bhuñjitvā nipanno paccūsakāle pabujjhitvā sayanapīṭhe nisinno cintesi – “sakko devarājā",
  "atk-s0513a2:1205_9": "yaṃ attanā sakkā māpetuṃ, taṃ māpesi, caturaṅgasamannāgataṃ pana uyyānapālaṃ na sakkā",
  "atk-s0513a2:1205_10": "māpetuṃ, evaṃ sante paresaṃ hatthe maraṇato araññe anāthamaraṇameva varatara”nti.",
  "atk-s0513a2:1205_11": "So kassaci anārocetvā pāsādā otaritvā aggadvāreneva nagarā nikkhamitvā araññaṃ pavisitvā",
  "atk-s0513a2:1205_12": "aññatarasmiṃ rukkhamūle sataṃ dhammaṃ āvajjamāno nisīdi.",
  "atk-s0513a2:1206_0": "Sakko taṃ kāraṇaṃ ñatvā vanacarako viya hutvā bodhisattaṃ upasaṅkamitvā “brāhmaṇa,",
  "atk-s0513a2:1206_1": "tvaṃ sukhumālo, adiṭṭhapubbadukkharūpo viya imaṃ araññaṃ pavisitvā kiṃ karonto nisinnosī”ti",
  "atk-s0513a2:1206_2": "imamatthaṃ pucchanto paṭhamaṃ gāthamāha –",
  "atk-s0513a2:1207": "136.",
  "atk-s0513a2:1208": "“Sukhaṃ jīvitarūposi, raṭṭhā vivanamāgato;",
  "atk-s0513a2:1209": "So ekako rukkhamūle, kapaṇo viya jhāyasī”ti.",
  "atk-s0513a2:1210_0": "Tattha sukhaṃ jīvitarūposīti tvaṃ sukhena jīvitasadiso sukhedhito sukhaparihato viya.",
  "atk-s0513a2:1210_1": "Raṭṭhāti ākiṇṇamanussaṭṭhānā. Vivanamāgatoti nirudakaṭṭhānaṃ araññaṃ paviṭṭho. Rukkhamūleti",
  "atk-s0513a2:1210_2": "rukkhasamīpe. Kapaṇo viya jhāyasīti kapaṇo viya ekako nisinno jhāyasi pajjhāyasi,",
  "atk-s0513a2:1210_3": "kiṃ nāmetaṃ cintesīti pucchi.",
  "atk-s0513a2:1211": "Taṃ sutvā bodhisatto dutiyaṃ gāthamāha –",
  "atk-s0513a2:1212": "140.",
  "atk-s0513a2:1213": "“Sukhaṃ jīvitarūposmi, raṭṭhā vivanamāgato;",
  "atk-s0513a2:1214": "So ekako rukkhamūle, kapaṇo viya jhāyāmi;",
  "atk-s0513a2:1215": "Sataṃ dhammaṃ anussara”nti.",
  "atk-s0513a2:1216_0": "Tattha sataṃ dhammaṃ anussaranti, samma, saccametaṃ, ahaṃ sukhaṃ jīvitarūpo raṭṭhā",
  "atk-s0513a2:1216_1": "ca vivanamāgato, sohaṃ ekakova imasmiṃ rukkhamūle nisīditvā kapaṇo viya jhāyāmi.",
  "atk-s0513a2:1216_2": "Yaṃ pana vadesi “kiṃ nāmetaṃ cintesī”ti, taṃ te pavedemi “sataṃ dhamma”nti. Ahañhi",
  "atk-s0513a2:1216_3": "sataṃ dhammaṃ anussaranto idha nisinno. Sataṃ dhammanti buddhapaccekabuddhabuddhasāvakānaṃ",
  "atk-s0513a2:1216_4": "sataṃ sappurisānaṃ paṇḍitānaṃ dhammaṃ. Lābho alābho yaso ayaso nindā pasaṃsā sukhaṃ",
  "atk-s0513a2:1216_5": "dukkhanti ayañhi aṭṭhavidho lokadhammo. Iminā pana abbhāhatā santo na kampanti na",
  "atk-s0513a2:1216_6": "pavedhenti, ayamettha akampanasaṅkhāto sataṃ dhammo imaṃ anussaranto nisinnomhīti dīpeti.",
  "atk-s0513a2:1217_0": "Atha naṃ sakko “evaṃ sante, brāhmaṇa, imasmiṃ ṭhāne kasmā nisinnosī”ti. “Rājā caturaṅgasamannāgataṃ",
  "atk-s0513a2:1217_1": "uyyānapālaṃ āharāpeti, tādisaṃ na sakkomi laddhuṃ, sohaṃ ‘kiṃ me parassa hatthe maraṇena,",
  "atk-s0513a2:1217_2": "araññaṃ pavisitvā anāthamaraṇaṃ marissāmī’ti cintetvā idhāgantvā nisinno”ti. “Brāhmaṇa,",
  "atk-s0513a2:1217_3": "ahaṃ sakko devarājā, mayā te uyyānādīni māpitāni, caturaṅgasamannāgataṃ uyyānapālaṃ",
  "atk-s0513a2:1217_4": "māpetuṃ na sakkā, tumhākaṃ rañño sīsappasādhanakappako chattapāṇi nāma, so caturaṅgasamannāgato,",
  "atk-s0513a2:1217_5": "caturaṅgasamannāgatena uyyānapālena atthe sati etaṃ kappakaṃ uyyānapālaṃ kātuṃ vadehī”ti.",
  "atk-s0513a2:1217_6": "Iti sakko bodhisattassa ovādaṃ datvā “mā bhāyī”ti samassāsetvā attano devapurameva gato.",
  "atk-s0513a2:1218_0": "Bodhisatto gehaṃ gantvā bhuttapātarāso rājadvāraṃ gantvā chattapāṇimpi tattheva disvā",
  "atk-s0513a2:1218_1": "hatthe gahetvā “tvaṃ kira, samma chattapāṇi, caturaṅgasamannāgatosī”ti pucchitvā",
  "atk-s0513a2:1218_2": "“ko te mayhaṃ caturaṅgasamannāgatabhāvaṃ ācikkhī”ti vutte “sakko, devarājā”ti vatvā",
  "atk-s0513a2:1218_3": "“kiṃkāraṇā ācikkhī”ti puṭṭho “iminā nāma kāraṇenā”ti sabbaṃ ācikkhi. So “āma, ahaṃ",
  "atk-s0513a2:1218_4": "caturaṅgasamannāgato”ti āha. Atha naṃ bodhisatto hatthe gahetvāva rañño santikaṃ",
  "atk-s0513a2:1218_5": "gantvā “ayaṃ, mahārāja, chattapāṇi, caturaṅgasamannāgato, caturaṅgasamannāgatena",
  "atk-s0513a2:1218_6": "uyyānapālena atthe sati imaṃ uyyānapālaṃ karothā”ti āha. Atha naṃ rājā “tvaṃ kira",
  "atk-s0513a2:1218_7": "caturaṅgasamannāgatosī”ti pucchi. “Āma, mahārājā”ti. “Katamehi caturaṅgehi samannāgatosī”ti?",
  "atk-s0513a2:1219": "“Anusūyako ahaṃ deva, amajjapāyako ahaṃ;",
  "atk-s0513a2:1220": "Nisnehako ahaṃ deva, akkodhanaṃ adhiṭṭhito”ti.",
  "atk-s0513a2:1221": "“Mayhañhi, mahārāja, usūyā nāma natthi, majjaṃ me na pivitapubbaṃ, paresu me sneho vā kodho vā na bhūtapūbbo. Imehi catūhi aṅgehi samannāgatomhī”ti.",
  "atk-s0513a2:1222_0": "Atha naṃ rājā, bho chattapāṇi, “anusūyakosmī”ti vadasīti. “Āma, deva, anusūyakomhī”ti.",
  "atk-s0513a2:1222_1": "“Kiṃ ārammaṇaṃ disvā anusūyako jātosī”ti? “Suṇāhi devā”ti attano anusūyakakāraṇaṃ",
  "atk-s0513a2:1222_2": "kathento imaṃ gāthamāha –",
  "atk-s0513a2:1223": "“Itthiyā kāraṇā rāja, bandhāpesiṃ purohitaṃ;",
  "atk-s0513a2:1224": "So maṃ atthe nivedesi, tasmāhaṃ anusūyako”ti.",
  "atk-s0513a2:1225": "Tassattho – ahaṃ, deva, pubbe imasmiṃyeva bārāṇasinagare tādisova rājā hutvā itthiyā kāraṇā purohitaṃ bandhāpesiṃ.",
  "atk-s0513a2:1226": "“Abaddhā tattha bajjhanti, yattha bālā pabhāsare;",
  "atk-s0513a2:1227": "Baddhāpi tattha muccanti, yattha dhīrā pabhāsare”ti. –",
  "atk-s0513a2:1228_0": "Imasmiñhi jātake āgatanayeneva ekasmiṃ kāle ayaṃ chattapāṇi rājā hutvā catusaṭṭhiyā",
  "atk-s0513a2:1228_1": "pādamūlikehi saddhiṃ sampadussitvā bodhisattaṃ attano manorathaṃ apūrentaṃ nāsetukāmāya",
  "atk-s0513a2:1228_2": "deviyā paribhinno bandhāpesi. Tadā naṃ bandhitvā ānīto bodhisatto yathābhūtaṃ deviyā",
  "atk-s0513a2:1228_3": "dosaṃ āropetvā sayaṃ mutto raññā bandhāpite sabbepi te pādamūlike mocetvā “etesañca",
  "atk-s0513a2:1228_4": "deviyā ca aparādhaṃ khamatha, mahārājā”ti ovadi. Sabbaṃ heṭṭhā vuttanayeneva vitthārato",
  "atk-s0513a2:1228_5": "veditabbaṃ. Taṃ sandhāyāha –",
  "atk-s0513a2:1229": "“Itthiyā kāraṇā rāja, bandhāpesiṃ purohitaṃ;",
  "atk-s0513a2:1230": "So maṃ atthe nivedesi, tasmāhaṃ anusūyako”ti.",
  "atk-s0513a2:1231_0": "Tadā pana sohaṃ cintesiṃ – “ahaṃ soḷasa sahassaitthiyo pahāya etaṃ ekameva kilesavasena",
  "atk-s0513a2:1231_1": "saṅgaṇhantopi santappetuṃ nāsakkhiṃ, evaṃ duppūraṇīyānaṃ itthīnaṃ kujjhanaṃ nāma",
  "atk-s0513a2:1231_2": "nivatthavatthe kilissante ‘kasmā kilissasī’ti kujjhanasadisaṃ hoti, bhuttabhatte",
  "atk-s0513a2:1231_3": "gūthabhāvaṃ āpajjante ‘kasmā etaṃ sabhāvaṃ āpajjasī’ti kujjhanasadisaṃ hoti. ‘Ito",
  "atk-s0513a2:1231_4": "dāni paṭṭhāya yāva arahattaṃ na pāpuṇāmi, tāva kilesaṃ nissāya mayi usūyā mā uppajjatū”’ti",
  "atk-s0513a2:1231_5": "adhiṭṭhahiṃ. Tato paṭṭhāya anusūyako jāto. Idaṃ sandhāya – “tasmāhaṃ anusūyako”ti āha.",
  "atk-s0513a2:1232": "Atha naṃ rājā “samma chattapāṇi, kiṃ ārammaṇaṃ disvā amajjapo jātosī”ti pucchi. So taṃ kāraṇaṃ ācikkhanto imaṃ gāthamāha –",
  "atk-s0513a2:1233": "“Matto ahaṃ mahārāja, puttamaṃsāni khādayiṃ;",
  "atk-s0513a2:1234": "Tassa sokenahaṃ phuṭṭho, majjapānaṃ vivajjayi”nti.",
  "atk-s0513a2:1235_0": "Ahaṃ, mahārāja, pubbe tādiso bārāṇasirājā hutvā majjena vinā vattituṃ nāsakkhiṃ,",
  "atk-s0513a2:1235_1": "amaṃsakabhattampi bhuñjituṃ nāsakkhiṃ. Nagare uposathadivasesu māghāto hoti, bhattakārako",
  "atk-s0513a2:1235_2": "pakkhassa terasiyaññeva maṃsaṃ gahetvā ṭhapesi, taṃ dunnikkhittaṃ sunakhā khādiṃsu.",
  "atk-s0513a2:1235_3": "Bhattakārako uposathadivase maṃsaṃ alabhitvā rañño nānaggarasabhojanaṃ pacitvā pāsādaṃ",
  "atk-s0513a2:1235_4": "āropetvā upanāmetuṃ asakkonto deviṃ upasaṅkamitvā “devi, ajja me maṃsaṃ na laddhaṃ,",
  "atk-s0513a2:1235_5": "amaṃsakabhojanaṃ nāma upanāmetuṃ na sakkomi, kinti karomī”ti āha. “Tāta, mayhaṃ putto",
  "atk-s0513a2:1235_6": "raññā piyo manāpo, puttaṃ me disvā rājā tameva cumbanto parissajanto attano atthibhāvampi",
  "atk-s0513a2:1235_7": "na jānāti, ahaṃ puttaṃ maṇḍetvā rañño ūrumhi nisīdāpeyyaṃ, rañño puttena saddhiṃ",
  "atk-s0513a2:1235_8": "kīḷanakāle tvaṃ bhattaṃ upaneyyāsī”ti. Sā evaṃ vatvā attano puttaṃ alaṅkatābharaṇaṃ",
  "atk-s0513a2:1235_9": "maṇḍetvā rañño ūrumhi nisīdāpesi. Rañño puttena saddhiṃ kīḷanakāle bhattakārako bhattaṃ",
  "atk-s0513a2:1235_10": "upanāmesi. Rājā surāmadamatto pātiyaṃ maṃsaṃ adisvā “maṃsaṃ kaha”nti pucchitvā “ajja,",
  "atk-s0513a2:1235_11": "deva, uposathadivasaṃ māghātatāya maṃsaṃ na laddha”nti vutte “mayhaṃ maṃsaṃ nāma",
  "atk-s0513a2:1235_12": "dullabha”nti vatvā ūrumhi nisinnassa piyaputtassa gīvaṃ vaṭṭetvā jīvitakkhayaṃ pāpetvā",
  "atk-s0513a2:1235_13": "bhattakārakassa purato khipitvā “vegena sampādetvā āharā”ti āha. Bhattakārako tathā",
  "atk-s0513a2:1235_14": "akāsi, rājā puttamaṃsena bhattaṃ bhuñji. Rañño bhayena ekopi kandituṃ vā rodituṃ",
  "atk-s0513a2:1235_15": "vā kathetuṃ vā samattho nāma nāhosi.",
  "atk-s0513a2:1236_0": "Rājā bhuñjitvā sayanapiṭṭhe niddaṃ upagantvā paccūsakāle pabujjhitvā vigatamado “puttaṃ",
  "atk-s0513a2:1236_1": "me ānethā”ti āha. Tasmiṃ kāle devī kandamānā pādamūle pati. “Kiṃ, bhadde”ti ca vutte,",
  "atk-s0513a2:1236_2": "“deva, hiyyo te puttaṃ māretvā puttamaṃsena bhattaṃ bhutta”nti āha. Rājā puttasokena",
  "atk-s0513a2:1236_3": "roditvā kanditvā “idaṃ me dukkhaṃ surāpānaṃ nissāya uppanna”nti surāpāne dosaṃ disvā",
  "atk-s0513a2:1236_4": "“ito paṭṭhāya yāva arahattaṃ na pāpuṇāmi, tāva evarūpaṃ vināsakārakaṃ suraṃ nāma",
  "atk-s0513a2:1236_5": "na pivissāmī”ti paṃsuṃ gahetvā mukhaṃ puñchitvā adhiṭṭhāsi. Tato paṭṭhāya majjaṃ",
  "atk-s0513a2:1236_6": "nāma na piviṃ. Imamatthaṃ sandhāya – “matto ahaṃ, mahārājā”ti imaṃ gāthamāha.",
  "atk-s0513a2:1237": "Atha naṃ rājā “kiṃ pana, samma chattapāṇi, ārammaṇaṃ disvā nisneho jātosī”ti pucchi. So taṃ kāraṇaṃ ācikkhanto imaṃ gāthamāha –",
  "atk-s0513a2:1238": "“Kitavāso nāmahaṃ rāja, putto paccekabodhi me;",
  "atk-s0513a2:1239": "Pattaṃ bhinditvā cavito, nisneho tassa kāraṇā”ti.",
  "atk-s0513a2:1240_0": "Mahārāja, pubbe ahaṃ bārāṇasiyaṃyeva kitavāso nāma rājā. Tassa me putto vijāyi. Lakkhaṇapāṭhakā",
  "atk-s0513a2:1240_1": "taṃ disvā “mahārāja, ayaṃ kumāro pānīyaṃ alabhitvā marissatī”ti āhaṃsu. “Duṭṭhakumāro”tissa",
  "atk-s0513a2:1240_2": "nāmaṃ ahosi. So viññutaṃ patto oparajjaṃ kāresi, rājā kumāraṃ purato vā pacchato",
  "atk-s0513a2:1240_3": "vā katvā vicari, pānīyaṃ alabhitvā maraṇabhayena cassa catūsu dvāresu antonagaresu",
  "atk-s0513a2:1240_4": "ca tattha tattha pokkharaṇiyo kāresi, catukkādīsu maṇḍape kāretvā pānīyacāṭiyo ṭhapāpesi.",
  "atk-s0513a2:1240_5": "So ekadivase alaṅkatapaṭiyatto pātova uyyānaṃ gacchanto antarāmagge paccekabuddhaṃ",
  "atk-s0513a2:1240_6": "passi. Mahājanopi paccekabuddhaṃ disvā tameva vandati pasaṃsati, añjaliñcassa paggaṇhāti.",
  "atk-s0513a2:1241_0": "Kumāro cintesi – “mādisena saddhiṃ gacchantā imaṃ muṇḍakaṃ vandanti pasaṃsanti, añjaliñcassa",
  "atk-s0513a2:1241_1": "paggaṇhantī”ti. So kupito hatthikkhandhato oruyha paccekabuddhaṃ upasaṅkamitvā “laddhaṃ",
  "atk-s0513a2:1241_2": "te, samaṇa, bhatta”nti vatvā “āma, kumārā”ti vutte tassa hatthato pattaṃ gahetvā",
  "atk-s0513a2:1241_3": "bhūmiyaṃ pātetvā saddhiṃ bhattena madditvā pādappahārena cuṇṇavicuṇṇaṃ akāsi. Paccekabuddho",
  "atk-s0513a2:1241_4": "“naṭṭho vatāyaṃ satto”ti tassa mukhaṃ olokesi. Kumāro “ahaṃ, samaṇa, kitavāsarañño",
  "atk-s0513a2:1241_5": "putto, nāmena duṭṭhakumāro nāma, tvaṃ me kuddho akkhīni ummīletvā olokento kiṃ karissasī”ti āha.",
  "atk-s0513a2:1242_0": "Paccekabuddho chinnabhatto hutvā vehāsaṃ abbhuggantvā uttarahimavante nandanamūlapabbhārameva",
  "atk-s0513a2:1242_1": "gato. Kumārassāpi taṅkhaṇaññeva pāpakammaṃ paripacci. So “ḍayhāmi ḍayhāmī”ti samuggatasarīraḍāho",
  "atk-s0513a2:1242_2": "tattheva pati. Tattha tattheva yattakaṃ pānīyaṃ, tattakaṃ pānīyaṃ sabbaṃ chijji,",
  "atk-s0513a2:1242_3": "mātikā sussiṃsu, tattheva jīvitakkhayaṃ patvā avīcimhi nibbatti. Rājā taṃ pavattiṃ",
  "atk-s0513a2:1242_4": "sutvā puttasokena abhibhūto cintesi – “ayaṃ me soko piyavatthuto uppajji, sace me",
  "atk-s0513a2:1242_5": "sneho nābhavissa, soko na uppajjissa, ito dāni me paṭṭhāya saviññāṇake vā aviññāṇake",
  "atk-s0513a2:1242_6": "vā kismiñci vatthusmiṃ sneho nāma mā uppajjatū”ti adhiṭṭhāsi, tato paṭṭhāya sneho",
  "atk-s0513a2:1242_7": "nāma natthi. Taṃ sandhāya “kitavāso nāmāha”nti gāthamāha.",
  "atk-s0513a2:1243_0": "Tattha putto paccekabodhi me. Pattaṃ bhinditvā cavitoti mama putto paccekabodhipattaṃ",
  "atk-s0513a2:1243_1": "bhinditvā cavitoti attho. Nisneho tassa kāraṇāti tadā uppannasnehavatthussa kāraṇā",
  "atk-s0513a2:1243_2": "ahaṃ nisneho jātoti attho.",
  "atk-s0513a2:1244": "Atha naṃ rājā “kiṃ pana, samma, ārammaṇaṃ disvā nikkodho jātosī”ti pucchi. So taṃ kāraṇaṃ ācikkhanto imaṃ gāthamāha –",
  "atk-s0513a2:1245": "“Arako hutvā mettacittaṃ, satta vassāni bhāvayiṃ;",
  "atk-s0513a2:1246": "Satta kappe brahmaloke, tasmā akkodhano aha”nti.",
  "atk-s0513a2:1247_0": "Tassattho – ahaṃ, mahārāja, arako nāma tāpaso hutvā satta vassāni mettacittaṃ bhāvetvā",
  "atk-s0513a2:1247_1": "satta saṃvaṭṭavivaṭṭakappe brahmaloke vasiṃ, tasmā ahaṃ dīgharattaṃ mettābhāvanāya",
  "atk-s0513a2:1247_2": "āciṇṇapariciṇṇattā akkodhano jātoti.",
  "atk-s0513a2:1248_0": "Evaṃ chattapāṇinā attano catūsu aṅgesu kathitesu rājā parisāya iṅgitasaññaṃ adāsi.",
  "atk-s0513a2:1248_1": "Taṅkhaṇaññeva amaccā ca brāhmaṇagahapatikādayo ca uṭṭhahitvā “are lañjakhādaka duṭṭhacora,",
  "atk-s0513a2:1248_2": "tvaṃ lañjaṃ alabhitvā paṇḍitaṃ upavaditvā māretukāmo jāto”ti kāḷakaṃ senāpatiṃ hatthapādesu",
  "atk-s0513a2:1248_3": "gahetvā rājanivesanā otāretvā gahitagahiteheva pāsāṇamuggarehi sīsaṃ bhinditvā jīvitakkhayaṃ",
  "atk-s0513a2:1248_4": "pāpetvā pādesu gahetvā kaḍḍhantā saṅkāraṭṭhāne chaḍḍesuṃ. Tato paṭṭhāya rājā dhammena",
  "atk-s0513a2:1248_5": "rajjaṃ kārento yathākammaṃ gato.",
  "atk-s0513a2:1249": "Satthā imaṃ dhammadesanaṃ āharitvā jātakaṃ samodhānesi – “tadā kāḷakasenāpati devadatto ahosi, chattapāṇikappako sāriputto, sakko anuruddho, dhammadhajo pana ahameva ahosi”nti.",
  "atk-s0513a2:1250": "Dhammadhajajātakavaṇṇanā dasamā.",
  "atk-s0513a2:1251": "Bīraṇathambhavaggo sattamo.",
  "atk-s0513a2:1252": "Tassuddānaṃ –",
  "atk-s0513a2:1253": "Somadattañca ucchiṭṭhaṃ, kuru puṇṇanadīpi ca;",
  "atk-s0513a2:1254": "Kacchapamacchaseggu ca, kūṭavāṇijagarahi;",
  "atk-s0513a2:1255": "Dhammadhajanti te dasa.",
  "atk-s0513a2:1256": "8. Kāsāvavaggo",
  "atk-s0513a2:1258": "[221] 1. Kāsāvajātakavaṇṇanā",
  "atk-s0513a2:1259_0": "Anikkasāvo kāsāvanti idaṃ satthā jetavane viharanto devadattaṃ ārabbha kathesi. Vatthu",
  "atk-s0513a2:1259_1": "pana rājagahe samuṭṭhitaṃ. Ekasmiṃ samaye dhammasenāpati pañcahi bhikkhusatehi saddhiṃ",
  "atk-s0513a2:1259_2": "veḷuvane viharati. Devadattopi attano anurūpāya dussīlaparisāya parivuto gayāsīse",
  "atk-s0513a2:1259_3": "viharati. Tasmiṃ samaye rājagahavāsino chandakaṃ saṅgharitvā dānaṃ sajjayiṃsu. Atheko",
  "atk-s0513a2:1259_4": "vohāratthāya āgatavāṇijo imaṃ sāṭakaṃ vissajjetvā “mampi pattikaṃ karothā”ti mahagghaṃ",
  "atk-s0513a2:1259_5": "gandhakāsāvaṃ adāsi. Nāgarā mahādānaṃ pavattayiṃsu, sabbaṃ chandakena saṅkaḍḍhitaṃ",
  "atk-s0513a2:1259_6": "kahāpaṇeheva niṭṭhāsi. So sāṭako atireko ahosi. Mahājano sannipatitvā “ayaṃ gandhakāsāvasāṭako",
  "atk-s0513a2:1259_7": "atireko. Kassa naṃ dema, kiṃ sāriputtattherassa, udāhu devadattassā”ti mantayiṃsu.",
  "atk-s0513a2:1260_0": "Tattheke “sāriputtattherassā”ti āhaṃsu. Apare “sāriputtatthero katipāhaṃ vasitvā",
  "atk-s0513a2:1260_1": "yathāruci pakkamissati, devadattatthero pana nibaddhaṃ amhākaṃ nagarameva upanissāya",
  "atk-s0513a2:1260_2": "viharati, maṅgalāmaṅgalesu ayameva amhākaṃ avassayo, devadattassa dassāmā”ti āhaṃsu.",
  "atk-s0513a2:1260_3": "Sambahulikaṃ karontesupi “devadattassa dassāmā”ti vattāro bahutarā ahesuṃ, atha naṃ",
  "atk-s0513a2:1260_4": "devadattassa adaṃsu. Devadatto tassa dasā chindāpetvā ovaṭṭikaṃ sibbāpetvā rajāpetvā",
  "atk-s0513a2:1260_5": "suvaṇṇapaṭṭavaṇṇaṃ katvā pārupi. Tasmiṃ kāle tiṃsamattā bhikkhū rājagahā nikkhamitvā",
  "atk-s0513a2:1260_6": "sāvatthiṃ gantvā satthāraṃ vanditvā katapaṭisanthārā taṃ pavattiṃ ārocetvā “evaṃ,",
  "atk-s0513a2:1260_7": "bhante, attano ananucchavikaṃ arahaddhajaṃ pārupī”ti ārocesuṃ. Satthā “na, bhikkhave,",
  "atk-s0513a2:1260_8": "devadatto idāneva attano ananurūpaṃ arahaddhajaṃ paridahati, pubbepi paridahiyevā”ti vatvā atītaṃ āhari.",
  "atk-s0513a2:1261_0": "Atīte bārāṇasiyaṃ brahmadatte rajjaṃ kārente bodhisatto himavantapadese hatthikule",
  "atk-s0513a2:1261_1": "nibbattitvā vayappatto asītisahassamattavāraṇaparivāro yūthapati hutvā araññāyatane",
  "atk-s0513a2:1261_2": "vasati. Atheko duggatamanusso bārāṇasiyaṃ viharanto dantakāravīthiyaṃ dantakāre dantavalayādīni",
  "atk-s0513a2:1261_3": "karonte disvā “hatthidante labhitvā gaṇhissathā”ti pucchi. Te “āma gaṇhissāmā”ti",
  "atk-s0513a2:1261_4": "āhaṃsu. So āvudhaṃ ādāya kāsāvavatthavasano paccekabuddhavesaṃ gaṇhitvā paṭisīsakaṃ",
  "atk-s0513a2:1261_5": "paṭimuñcitvā hatthivīthiyaṃ ṭhatvā āvudhena hatthiṃ māretvā dante ādāya bārāṇasiyaṃ",
  "atk-s0513a2:1261_6": "vikkiṇanto jīvikaṃ kappesi. So aparabhāge bodhisattassa parivārahatthīnaṃ sabbapacchimaṃ",
  "atk-s0513a2:1261_7": "hatthiṃ māretuṃ ārabhi. Hatthino devasikaṃ hatthīsu parihāyantesu “kena nu kho kāraṇena",
  "atk-s0513a2:1261_8": "hatthino parihāyantī”ti bodhisattassa ārocesuṃ.",
  "atk-s0513a2:1262_0": "Bodhisatto pariggaṇhanto “paccekabuddhavesaṃ gahetvā hatthivīthipariyante eko puriso",
  "atk-s0513a2:1262_1": "tiṭṭhati, kacci nu kho so māreti, pariggaṇhissāmi na”nti ekadivasaṃ hatthī purato",
  "atk-s0513a2:1262_2": "katvā sayaṃ pacchato ahosi. So bodhisattaṃ disvā āvudhaṃ ādāya pakkhandi. Bodhisatto",
  "atk-s0513a2:1262_3": "nivattitvā ṭhito “bhūmiyaṃ pothetvā māressāmi na”nti soṇḍaṃ pasāretvā tena paridahitāni",
  "atk-s0513a2:1262_4": "kāsāvāni disvā “imaṃ arahaddhajaṃ mayā garuṃ kātuṃ vaṭṭatī”ti soṇḍaṃ paṭisaṃharitvā",
  "atk-s0513a2:1262_5": "“ambho purisa, nanu esa arahaddhajo ananucchaviko tuyhaṃ, kasmā etaṃ paridahasī”ti imā gāthā avoca –",
  "atk-s0513a2:1263": "141.",
  "atk-s0513a2:1264": "“Anikkasāvo kāsāvaṃ, yo vatthaṃ paridahissati;",
  "atk-s0513a2:1265": "Apeto damasaccena, na so kāsāvamarahati.",
  "atk-s0513a2:1266": "142.",
  "atk-s0513a2:1267": "“Yo ca vantakasāvassa, sīlesu susamāhito;",
  "atk-s0513a2:1268": "Upeto damasaccena, sa ve kāsāvamarahatī”ti.",
  "atk-s0513a2:1269_0": "Tattha anikkasāvoti kasāvo vuccati rāgo doso moho makkho paḷāso issā macchariyaṃ",
  "atk-s0513a2:1269_1": "māyā sāṭheyyaṃ thambho sārambho māno atimāno mado pamādo, sabbe akusalā dhammā sabbe",
  "atk-s0513a2:1269_2": "duccaritā sabbaṃ bhavagāmikammaṃ diyaḍḍhakilesasahassaṃ, eso kasāvo nāma. So yassa",
  "atk-s0513a2:1269_3": "puggalassa appahīno santānato anissaṭṭho anikkhanto, so anikkasāvo nāma. Kāsāvanti",
  "atk-s0513a2:1269_4": "kasāyarasapītaṃ arahaddhajabhūtaṃ. Yo vatthaṃ paridahissatīti yo evarūpo hutvā evarūpaṃ",
  "atk-s0513a2:1269_5": "vatthaṃ paridahissati nivāseti ceva pārupati ca. Apeto damasaccenāti indriyadamasaṅkhātena",
  "atk-s0513a2:1269_6": "damena ca nibbānasaṅkhātena ca paramatthasaccena apeto parivajjito. Nissakkatthe",
  "atk-s0513a2:1269_7": "vā karaṇavacanaṃ, etasmā damasaccā apetoti attho. “Sacca”nti cettha vacīsaccaṃ catusaccampi",
  "atk-s0513a2:1269_8": "vaṭṭatiyeva. Na so kāsāvamarahatīti so puggalo anikkasāvattā arahaddhajaṃ kāsāvaṃ",
  "atk-s0513a2:1269_9": "na arahati ananucchaviko etassa.",
  "atk-s0513a2:1270_0": "Yo ca vantakasāvassāti yo pana puggalo yathāvuttasseva kasāvassa vantattā vantakasāvo",
  "atk-s0513a2:1270_1": "assa. Sīlesu susamāhitoti maggasīlesu ceva phalasīlesu ca sammā āhito, ānetvā ṭhapito",
  "atk-s0513a2:1270_2": "viya tesu patiṭṭhito. Tehi sīlehi samaṅgībhūtassetaṃ adhivacanaṃ. Upetoti samannāgato.",
  "atk-s0513a2:1270_3": "Damasaccenāti vuttappakārena damena ca saccena ca. Sa ve kāsāvamarahatīti so evarūpo",
  "atk-s0513a2:1270_4": "puggalo imaṃ arahaddhajaṃ kāsāvaṃ arahati.",
  "atk-s0513a2:1271": "Evaṃ bodhisatto tassa purisassa imaṃ kāraṇaṃ kathetvā “ito paṭṭhāya mā idha āgami, āgacchasi ce, jīvitaṃ te natthī”’ti tajjetvā palāpesi.",
  "atk-s0513a2:1272": "Satthā imaṃ dhammadesanaṃ āharitvā jātakaṃ samodhānesi – “tadā hatthimārakapuriso devadatto ahosi, yūthapati pana ahameva ahosi”nti.",
  "atk-s0513a2:1273": "Kāsāvajātakavaṇṇanā paṭhamā.",
  "atk-s0513a2:1275": "[222] 2. Cūḷanandiyajātakavaṇṇanā",
  "atk-s0513a2:1276_0": "Idaṃ tadācariyavacoti idaṃ satthā veḷuvane viharanto devadattaṃ ārabbha kathesi.",
  "atk-s0513a2:1276_1": "Ekadivasañhi bhikkhū dhammasabhāyaṃ kathaṃ samuṭṭhāpesuṃ – “āvuso, devadatto nāma",
  "atk-s0513a2:1276_2": "kakkhaḷo pharuso sāhasiko sammāsambuddhe abhimāre payojesi, silaṃ pavijjhi, nāḷāgiriṃ",
  "atk-s0513a2:1276_3": "payojesi, khantimettānuddayamattampissa tathāgate natthī”ti. Satthā āgantvā “kāya",
  "atk-s0513a2:1276_4": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1276_5": "bhikkhave, idāneva, pubbepi devadatto kakkhaḷo pharuso nikkāruṇikoyevā”ti vatvā atītaṃ āhari.",
  "atk-s0513a2:1277_0": "Atīte bārāṇasiyaṃ brahmadatte rajjaṃ kārente bodhisatto himavantapadese mahānandiyo",
  "atk-s0513a2:1277_1": "nāma vānaro ahosi, kaniṭṭhabhātiko panassa cūḷanandiyo nāma. Te ubhopi asītisahassavānaraparivārā",
  "atk-s0513a2:1277_2": "himavantapadese andhamātaraṃ paṭijaggantā vāsaṃ kappesuṃ. Te mātaraṃ sayanagumbe",
  "atk-s0513a2:1277_3": "ṭhapetvā araññaṃ pavisitvā madhurāni phalāphalāni mātuyā pesenti. Āharaṇakavānarā",
  "atk-s0513a2:1277_4": "tassā na denti, sā khudāpīḷitā aṭṭhicammāvasesā kisā ahosi. Atha naṃ bodhisatto āha",
  "atk-s0513a2:1277_5": "– “mayaṃ, amma, tumhākaṃ madhuraphalāphalāni pesema, tumhe kasmā milāyathā”ti. “Tāta,",
  "atk-s0513a2:1277_6": "nāhaṃ labhāmī”ti. Bodhisatto cintesi – “mayi yūthaṃ pariharante mātā me nassissati,",
  "atk-s0513a2:1277_7": "yūthaṃ pahāya mātaraṃyeva paṭijaggissāmī”ti. So cūḷanandiyaṃ pakkositvā “tāta, tvaṃ",
  "atk-s0513a2:1277_8": "yūthaṃ parihara, ahaṃ mātaraṃ paṭijaggissāmī”ti āha. Sopi naṃ “bhātika, mayhaṃ yūthapariharaṇena",
  "atk-s0513a2:1277_9": "kammaṃ natthi, ahampi mātarameva paṭijaggissāmī”ti āha. Iti te ubhopi ekacchandā",
  "atk-s0513a2:1277_10": "hutvā yūthaṃ pahāya mātaraṃ gahetvā himavantā oruyha paccante nigrodharukkhe vāsaṃ",
  "atk-s0513a2:1277_11": "kappetvā mātaraṃ paṭijaggiṃsu.",
  "atk-s0513a2:1278_0": "Atheko bārāṇasivāsī brāhmaṇamāṇavo takkasilāyaṃ disāpāmokkhassa ācariyassa santike",
  "atk-s0513a2:1278_1": "sabbasippāni uggaṇhitvā “gamissāmī”ti ācariyaṃ āpucchi. Ācariyo aṅgavijjānubhāvena",
  "atk-s0513a2:1278_2": "tassa kakkhaḷapharusasāhasikabhāvaṃ ñatvā “tāta, tvaṃ kakkhaḷo pharuso sāhasiko,",
  "atk-s0513a2:1278_3": "evarūpānaṃ na sabbakālaṃ ekasadisameva ijjhati, mahāvināsaṃ mahādukkhaṃ pāpuṇissasi,",
  "atk-s0513a2:1278_4": "mā tvaṃ kakkhaḷo hohi, pacchānutāpanakāraṇaṃ kammaṃ mā karī”ti ovaditvā uyyojesi.",
  "atk-s0513a2:1278_5": "So ācariyaṃ vanditvā bārāṇasiṃ gantvā gharāvāsaṃ gahetvā aññehi sippehi jīvikaṃ kappetuṃ",
  "atk-s0513a2:1278_6": "asakkonto “dhanukoṭiṃ nissāya jīvissāmi, luddakammaṃ katvā jīvikaṃ kappessāmī”ti",
  "atk-s0513a2:1278_7": "bārāṇasito nikkhamitvā paccantagāmake vasanto dhanukalāpasannaddho araññaṃ pavisitvā",
  "atk-s0513a2:1278_8": "nānāmige māretvā maṃsavikkayena jīvikaṃ kappesi. So ekadivasaṃ araññe kiñci alabhitvā",
  "atk-s0513a2:1278_9": "āgacchanto aṅgaṇapariyante ṭhitaṃ nigrodharukkhaṃ disvā “api nāmettha kiñci bhaveyyā”ti",
  "atk-s0513a2:1278_10": "nigrodharukkhābhimukho pāyāsi.",
  "atk-s0513a2:1279_0": "Tasmiṃ khaṇe ubhopi te bhātaro mātaraṃ phalāni khādāpetvā purato katvā viṭapabbhantare",
  "atk-s0513a2:1279_1": "nisinnā taṃ āgacchantaṃ disvā “kiṃ no mātaraṃ karissatī”ti sākhantare nilīyiṃsu.",
  "atk-s0513a2:1279_2": "Sopi kho sāhasikapuriso rukkhamūlaṃ āgantvā taṃ tesaṃ mātaraṃ jarādubbalaṃ andhaṃ",
  "atk-s0513a2:1279_3": "disvā cintesi – “kiṃ me tucchahatthagamanena imaṃ makkaṭiṃ vijjhitvā gahetvā gamissāmī”ti.",
  "atk-s0513a2:1279_4": "So tassā vijjhanatthāya dhanuṃ gaṇhi. Taṃ disvā bodhisatto “tāta cūḷanandiya, eso",
  "atk-s0513a2:1279_5": "me puriso mātaraṃ vijjhitukāmo, ahamassā jīvitadānaṃ dassāmi, tvaṃ mamaccayena mātaraṃ",
  "atk-s0513a2:1279_6": "paṭijaggeyyāsī”ti vatvā sākhantarā nikkhamitvā “bho purisa, mā me mātaraṃ vijjhi,",
  "atk-s0513a2:1279_7": "esā andhā jarādubbalā, ahamassā jīvitadānaṃ demi, tvaṃ etaṃ amāretvā maṃ mārehī”ti",
  "atk-s0513a2:1279_8": "tassa paṭiññaṃ gahetvā sarassa āsannaṭṭhāne nisīdi. So nikkaruṇo bodhisattaṃ vijjhitvā",
  "atk-s0513a2:1279_9": "pātetvā mātarampissa vijjhituṃ puna dhanuṃ sannayhi. Taṃ disvā cūḷanandiyo “ayaṃ",
  "atk-s0513a2:1279_10": "me mātaraṃ vijjhitukāmo, ekadivasampi kho me mātā jīvamānā laddhajīvitāyeva nāma",
  "atk-s0513a2:1279_11": "hoti, jīvitadānamassā dassāmī”ti sākhantarā nikkhamitvā “bho purisa, mā me mātaraṃ",
  "atk-s0513a2:1279_12": "vijjhi, ahamassā jīvitadānaṃ dammi, tvaṃ maṃ vijjhitvā amhe dve bhātike gahetvā amhākaṃ",
  "atk-s0513a2:1279_13": "mātu jīvitadānaṃ dehī”ti tassa paṭiññaṃ gahetvā sarassa āsannaṭṭhāne nisīdi. So tampi",
  "atk-s0513a2:1279_14": "vijjhitvā pātetvā “ayaṃ makkaṭī ghare dārakānaṃ bhavissatī”ti mātarampi tesaṃ vijjhitvā",
  "atk-s0513a2:1279_15": "pātetvā tayopi kājenādāya gehābhimukho pāyāsi.",
  "atk-s0513a2:1280_0": "Athassa pāpapurisassa gehe asani patitvā bhariyañca dve dārake ca geheneva saddhiṃ",
  "atk-s0513a2:1280_1": "jhāpesi, piṭṭhivaṃsathūṇamattaṃ avasissi. Athassa naṃ gāmadvāreyeva eko puriso disvā",
  "atk-s0513a2:1280_2": "taṃ pavattiṃ ārocesi. So puttadārasokena abhibhūto tasmiṃyeva ṭhāne maṃsakājañja",
  "atk-s0513a2:1280_3": "dhanuñca chaḍḍetvā vatthaṃ pahāya naggo bāhā paggayha paridevamāno gantvā gharaṃ",
  "atk-s0513a2:1280_4": "pāvisi. Athassa sā thūṇā bhijjitvā sīse patitvā sīsaṃ bhindi, pathavī vivaraṃ adāsi,",
  "atk-s0513a2:1280_5": "avīcito jālā uṭṭhahi. So pathaviyā giliyamāno ācariyassa ovādaṃ saritvā “imaṃ vata",
  "atk-s0513a2:1280_6": "kāraṇaṃ disvā pārāsariyabrāhmaṇo mayhaṃ ovādamadāsī”ti paridevamāno imaṃ gāthādvayamāha –",
  "atk-s0513a2:1281": "143.",
  "atk-s0513a2:1282": "“Idaṃ tadācariyavaco, pārāsariyo yadabravi;",
  "atk-s0513a2:1283": "Māsu tvaṃ akari pāpaṃ, yaṃ tvaṃ pacchā kataṃ tape.",
  "atk-s0513a2:1284": "144.",
  "atk-s0513a2:1285": "“Yāni karoti puriso, tāni attani passati;",
  "atk-s0513a2:1286": "Kalyāṇakārī kalyāṇaṃ, pāpakārī ca pāpakaṃ;",
  "atk-s0513a2:1287": "Yādisaṃ vapate bījaṃ, tādisaṃ harate phala”nti.",
  "atk-s0513a2:1288_0": "Tassattho – yaṃ pārāsariyo brāhmaṇo abravi – “māsu tvaṃ pāpaṃ akarī, yaṃ kataṃ pacchā",
  "atk-s0513a2:1288_1": "tvaññeva tapeyyā”ti, idaṃ taṃ ācariyassa vacanaṃ. Yāni kāyavacīmanodvārehi kammāni",
  "atk-s0513a2:1288_2": "puriso karoti, tesaṃ vipākaṃ paṭilabhanto tāniyeva attani passati. Kalyāṇakammakārī",
  "atk-s0513a2:1288_3": "kalyāṇaṃ phalamanubhoti, pāpakārī ca pāpakameva hīnaṃ lāmakaṃ aniṭṭhaphalaṃ anubhoti.",
  "atk-s0513a2:1288_4": "Lokasmimpi hi yādisaṃ vapate bījaṃ, tādisaṃ harate phalaṃ, bījānurūpaṃ bījānucchavikameva",
  "atk-s0513a2:1288_5": "phalaṃ harati gaṇhāti anubhavatīti. Iti so paridevanto pathaviṃ pavisitvā avīcimahāniraye nibbatti.",
  "atk-s0513a2:1289_0": "Satthā “na, bhikkhave, devadatto idāneva, pubbepi kakkhaḷo pharuso nikkāruṇikoyevā”ti",
  "atk-s0513a2:1289_1": "vatvā imaṃ dhammadesanaṃ āharitvā jātakaṃ samodhānesi – “tadā luddakapuriso devadatto",
  "atk-s0513a2:1289_2": "ahosi, disāpāmokkho ācariyo sāriputto, cūḷanandiyo ānando, mātā mahāpajāpatigotamī,",
  "atk-s0513a2:1289_3": "mahānandiyo pana ahameva ahosi”nti.",
  "atk-s0513a2:1290": "Cūḷanandiyajātakavaṇṇanā dutiyā.",
  "atk-s0513a2:1292": "[223] 3. Puṭabhattajātakavaṇṇanā",
  "atk-s0513a2:1293_0": "Name namantassa bhaje bhajantanti idaṃ satthā jetavane viharanto ekaṃ kuṭumbikaṃ",
  "atk-s0513a2:1293_1": "ārabbha kathesi. Sāvatthinagaravāsī kireko kuṭumbiko ekena janapadakuṭumbikena saddhiṃ",
  "atk-s0513a2:1293_2": "vohāraṃ akāsi. So attano bhariyaṃ ādāya tassa dhāraṇakassa santikaṃ agamāsi. Dhāraṇako",
  "atk-s0513a2:1293_3": "“dātuṃ na sakkomī”ti na kiñci adāsi, itaro kujjhitvā bhattaṃ abhuñjitvāva nikkhami.",
  "atk-s0513a2:1293_4": "Atha naṃ antarāmagge chātajjhattaṃ disvā maggapaṭipannā purisā “bhariyāyapi datvā",
  "atk-s0513a2:1293_5": "bhuñjāhī”ti bhattapuṭaṃ adaṃsu. So taṃ gahetvā tassā adātukāmo hutvā “bhadde, idaṃ",
  "atk-s0513a2:1293_6": "corānaṃ tiṭṭhanaṭṭhānaṃ, tvaṃ purato yāhī”ti uyyojetvā sabbaṃ bhattaṃ bhuñjitvā tucchapuṭaṃ",
  "atk-s0513a2:1293_7": "dassetvā “bhadde, abhattakaṃ tucchapuṭameva adaṃsū”ti āha. Sā tena ekakeneva bhuttabhāvaṃ",
  "atk-s0513a2:1293_8": "ñatvā domanassappattā ahosi. Te ubhopi jetavanapiṭṭhivihārena gacchantā “pānīyaṃ",
  "atk-s0513a2:1293_9": "pivissāmā”ti jetavanaṃ pavisiṃsu.",
  "atk-s0513a2:1294_0": "Satthāpi tesaññeva āgamanaṃ olokento maggaṃ gahetvā ṭhitaluddako viya gandhakuṭichāyāya",
  "atk-s0513a2:1294_1": "nisīdi, te satthāraṃ disvā upasaṅkamitvā vanditvā nisīdiṃsu. Satthā tehi saddhiṃ",
  "atk-s0513a2:1294_2": "paṭisanthāraṃ katvā “kiṃ, upāsike, ayaṃ te bhattā hitakāmo sasneho”ti pucchi. “Bhante,",
  "atk-s0513a2:1294_3": "ahaṃ etassa sasnehā, ayaṃ pana mayhaṃ nisneho, tiṭṭhantu aññepi divasā, ajjevesa",
  "atk-s0513a2:1294_4": "antarāmagge puṭabhattaṃ labhitvā mayhaṃ adatvā attanāva bhuñjī”ti. “Upāsike, niccakālampi",
  "atk-s0513a2:1294_5": "tvaṃ etassa hitakāmā sasnehā, ayaṃ pana nisnehova. Yadā pana paṇḍite nissāya tava",
  "atk-s0513a2:1294_6": "guṇe jānāti, tadā te sabbissariyaṃ niyyādetī”ti vatvā tāya yācito atītaṃ āhari.",
  "atk-s0513a2:1295_0": "Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto",
  "atk-s0513a2:1295_1": "tassa atthadhammānusāsako ahosi. Atha rājā “padubbheyyāpi me aya”nti attano puttaṃ",
  "atk-s0513a2:1295_2": "āsaṅkanto nīhari. So attano bhariyaṃ gahetvā nagarā nikkhamma ekasmiṃ kāsikagāmake",
  "atk-s0513a2:1295_3": "vāsaṃ kappesi. So aparabhāge pitu kālakatabhāvaṃ sutvā “kulasantakaṃ rajjaṃ gaṇhissāmī”ti",
  "atk-s0513a2:1295_4": "bārāṇasiṃ paccāgacchanto antarāmagge “bhariyāyapi datvā bhuñjāhī”ti bhattapuṭaṃ labhitvā",
  "atk-s0513a2:1295_5": "tassā adatvā sayameva taṃ bhuñji. Sā “kakkhaḷo vatāyaṃ puriso”ti domanassappattā",
  "atk-s0513a2:1295_6": "ahosi. So bārāṇasiyaṃ rajjaṃ gahetvā taṃ aggamahesiṭṭhāne ṭhapetvā “ettakameva etissā",
  "atk-s0513a2:1295_7": "ala”nti na aññaṃ sakkāraṃ vā sammānaṃ vā karoti, “kathaṃ yāpesī”tipi naṃ na pucchati.",
  "atk-s0513a2:1296_0": "Bodhisatto cintesi – “ayaṃ devī rañño bahūpakārā sasnehā, rājā panetaṃ kismiñci na",
  "atk-s0513a2:1296_1": "maññati, sakkārasammānamassā kāressāmī”ti taṃ upasaṅkamitvā upacāraṃ katvā ekamantaṃ",
  "atk-s0513a2:1296_2": "ṭhatvā “kiṃ, tātā”ti vutte “kathaṃ samuṭṭhāpetuṃ mayaṃ, devi, tumhe upaṭṭhahāma,",
  "atk-s0513a2:1296_3": "kiṃ nāma mahallakānaṃ pitūnaṃ vatthakhaṇḍaṃ vā bhattapiṇḍaṃ vā dātuṃ na vaṭṭatī”ti",
  "atk-s0513a2:1296_4": "āha. “Tāta, ahaṃ attanāva kiñci na labhāmi, tumhākaṃ kiṃ dassāmi, nanu labhanakāle",
  "atk-s0513a2:1296_5": "adāsiṃ, idāni pana me rājā na kiñci deti. Tiṭṭhatu aññaṃ dānaṃ, rajjaṃ gaṇhituṃ āgacchanto",
  "atk-s0513a2:1296_6": "antarāmagge bhattapuṭaṃ labhitvā bhattamattampi me adatvā attanāva bhuñjī”ti. “Kiṃ",
  "atk-s0513a2:1296_7": "pana, amma, rañño santike evaṃ kathetuṃ sakkhissathā”ti? “Sakkhissāmi, tātā”ti. “Tena",
  "atk-s0513a2:1296_8": "hi ajjeva mama rañño santike ṭhitakāle mayi pucchante evaṃ kathetha ajjeva vo guṇaṃ",
  "atk-s0513a2:1296_9": "jānāpessāmī”ti evaṃ vatvā bodhisatto purimataraṃ gantvā rañño santike aṭṭhāsi. Sāpi",
  "atk-s0513a2:1296_10": "gantvā rañño samīpe aṭṭhāsi.",
  "atk-s0513a2:1297_0": "Atha naṃ bodhisatto “amma, tumhe ativiya kakkhaḷā, kiṃ nāma pitūnaṃ vatthakhaṇḍaṃ",
  "atk-s0513a2:1297_1": "vā bhattapiṇḍamattaṃ vā dātuṃ na vaṭṭatī”ti āha. “Tāta, ahameva rañño santikā kiñci",
  "atk-s0513a2:1297_2": "na labhāmi, tumhākaṃ kiṃ dassāmī”ti? “Nanu aggamahesiṭṭhānaṃ te laddha”nti? “Tāta,",
  "atk-s0513a2:1297_3": "kismiñci sammāne asati aggamahesiṭṭhānaṃ kiṃ karissati, idāni me tumhākaṃ rājā kiṃ",
  "atk-s0513a2:1297_4": "dassati, so antarāmagge bhattapuṭaṃ labhitvā tato kiñci adatvā sayameva bhuñjī”ti.",
  "atk-s0513a2:1297_5": "Bodhisatto “evaṃ kira, mahārājā”ti pucchi. Rājā adhivāsesi. Bodhisatto tassa adhivāsanaṃ",
  "atk-s0513a2:1297_6": "viditvā “tena hi, amma, rañño appiyakālato paṭṭhāya kiṃ tumhākaṃ idha vāsena. Lokasmiñhi",
  "atk-s0513a2:1297_7": "appiyasampayogo ca dukkho, tumhākaṃ idha vāse sati rañño appiyasampayogova dukkhaṃ",
  "atk-s0513a2:1297_8": "bhavissati, ime sattā nāma bhajante bhajanti, abhajanabhāvaṃ ñatvā aññattha gantabbaṃ,",
  "atk-s0513a2:1297_9": "mahanto lokasannivāso”ti vatvā imā gāthā avoca –",
  "atk-s0513a2:1298": "145.",
  "atk-s0513a2:1299": "“Name namantassa bhaje bhajantaṃ, kiccānukubbassa kareyya kiccaṃ;",
  "atk-s0513a2:1300": "Nānatthakāmassa kareyya atthaṃ, asambhajantampi na sambhajeyya.",
  "atk-s0513a2:1301": "146.",
  "atk-s0513a2:1302": "“Caje cajantaṃ vanathaṃ na kayirā, apetacittena na sambhajeyya;",
  "atk-s0513a2:1303": "Dijo dumaṃ khīṇaphalanti ñatvā, aññaṃ samekkheyya mahā hi loko”ti.",
  "atk-s0513a2:1304_0": "Tattha name namantassa bhaje bhajantanti yo attano namati, tasseva paṭinameyya. Yo",
  "atk-s0513a2:1304_1": "ca bhajati, tameva bhajeyya. Kiccānukubbassa kareyya kiccanti attano uppannakiccaṃ",
  "atk-s0513a2:1304_2": "anukubbantasseva tassapi uppannakiccaṃ paṭikareyya. Caje cajantaṃ vanathaṃ na kayirāti",
  "atk-s0513a2:1304_3": "attānaṃ jahantaṃ jaheyyeva, tasmiṃ taṇhāsaṅkhātaṃ vanathaṃ na kareyya. Apetacittenāti",
  "atk-s0513a2:1304_4": "vigatacittena vipallatthacittena. Na sambhajeyyāti tathārūpena saddhiṃ na samāgaccheyya.",
  "atk-s0513a2:1304_5": "Dijo dumanti yathā sakuṇo pubbe phalitampi rukkhaṃ phale khīṇe “khīṇaphalo aya”nti",
  "atk-s0513a2:1304_6": "ñatvā taṃ chaḍḍetvā aññaṃ samekkhati pariyesati, evaṃ aññaṃ samekkheyya. Mahā hi",
  "atk-s0513a2:1304_7": "esa loko, atha tumhe sasnehaṃ ekaṃ purisaṃ labhissathāti.",
  "atk-s0513a2:1305": "Taṃ sutvā bārāṇasirājā deviyā sabbissariyaṃ adāsi. Tato paṭṭhāya samaggā sammodamānā vasiṃsu.",
  "atk-s0513a2:1306_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1306_1": "dve jayampatikā sotāpattiphale patiṭṭhahiṃsu. “Tadā jayampatikā ime dve jayampatikā",
  "atk-s0513a2:1306_2": "ahesuṃ, paṇḍitāmacco pana ahameva ahosi”nti.",
  "atk-s0513a2:1307": "Puṭabhattajātakavaṇṇanā tatiyā.",
  "atk-s0513a2:1309": "[224] 4. Kumbhilajātakavaṇṇanā",
  "atk-s0513a2:1310": "Yassete caturo dhammāti idaṃ satthā veḷuvane viharanto devadattaṃ ārabbha kathesi.",
  "atk-s0513a2:1311": "147.",
  "atk-s0513a2:1312": "“Yassete caturo dhammā, vānarinda yathā tava;",
  "atk-s0513a2:1313": "Saccaṃ dhammo dhiti cāgo, diṭṭhaṃ so ativattati.",
  "atk-s0513a2:1314": "148.",
  "atk-s0513a2:1315": "“Yassa cete na vijjanti, guṇā paramabhaddakā;",
  "atk-s0513a2:1316": "Saccaṃ dhammo dhiti cāgo, diṭṭhaṃ so nātivattatī”ti.",
  "atk-s0513a2:1317_0": "Tattha guṇā paramabhaddakāti yassa ete paramabhaddakā cattāro rāsaṭṭhena piṇḍaṭṭhena",
  "atk-s0513a2:1317_1": "guṇā na vijjanti, so paccāmittaṃ atikkamituṃ na sakkotīti. Sesamettha sabbaṃ heṭṭhā",
  "atk-s0513a2:1317_2": "kumbhilajātake vuttanayameva saddhiṃ samodhānenāti.",
  "atk-s0513a2:1318": "Kumbhilajātakavaṇṇanā catutthā.",
  "atk-s0513a2:1320": "[225] 5. Khantivaṇṇajātakavaṇṇanā",
  "atk-s0513a2:1321_0": "Atthi me puriso, devāti idaṃ satthā jetavane viharanto kosalarājānaṃ ārabbha kathesi.",
  "atk-s0513a2:1321_1": "Tassa kireko bahūpakāro amacco antepure padussi. Rājā “upakārako me”ti ñatvāpi adhivāsetvā",
  "atk-s0513a2:1321_2": "satthu ārocesi. Satthā “porāṇakarājānopi, mahārāja, evaṃ adhivāsesuṃyevā”ti vatvā",
  "atk-s0513a2:1321_3": "tena yācito atītaṃ āhari.",
  "atk-s0513a2:1322_0": "Atīte bārāṇasiyaṃ brahmadatte rajjaṃ kārente eko amacco tassa antepure padussi, amaccassāpi",
  "atk-s0513a2:1322_1": "sevako tassa gehe padussi. So tassa aparādhaṃ adhivāsetuṃ asakkonto taṃ ādāya rañño",
  "atk-s0513a2:1322_2": "santikaṃ gantvā “deva, eko me upaṭṭhāko sabbakiccakārako, so mayhaṃ gehe padussi,",
  "atk-s0513a2:1322_3": "tassa kiṃ kātuṃ vaṭṭatī”ti pucchanto paṭhamaṃ gāthamāha –",
  "atk-s0513a2:1323": "149.",
  "atk-s0513a2:1324": "“Atthi me puriso deva, sabbakiccesu byāvaṭo;",
  "atk-s0513a2:1325": "Tassa cekoparādhatthi, tattha tvaṃ kinti maññasī”ti.",
  "atk-s0513a2:1326_0": "Tattha tassa cekoparādhatthīti tassa ca purisassa eko aparādho atthi. Tattha tvaṃ",
  "atk-s0513a2:1326_1": "kinti maññasīti tattha tassa purisassa aparādhe tvaṃ “kiṃ kātabba”nti maññasi, yathā",
  "atk-s0513a2:1326_2": "te cittaṃ uppajjati, tadanurūpamassa daṇḍaṃ paṇehīti dīpeti.",
  "atk-s0513a2:1327": "Taṃ sutvā rājā dutiyaṃ gāthamāha –",
  "atk-s0513a2:1328": "150.",
  "atk-s0513a2:1329": "“Amhākampatthi puriso, ediso idha vijjati;",
  "atk-s0513a2:1330": "Dullabho aṅgasampanno, khantirasmāka ruccatī”ti.",
  "atk-s0513a2:1331_0": "Tassattho – amhākampi rājūnaṃ sataṃ ediso bahūpakāro agāre dussanakapuriso atthi,",
  "atk-s0513a2:1331_1": "so ca kho idha vijjati, idānipi idheva saṃvijjati, mayaṃ rājānopi samānā tassa bahūpakārataṃ",
  "atk-s0513a2:1331_2": "sandhāya adhivāsema, tuyhaṃ pana araññopi sato adhivāsanabhāro jāto. Aṅgasampanno",
  "atk-s0513a2:1331_3": "hi sabbehi guṇakoṭṭhāsehi samannāgato puriso nāma dullabho, tena kāraṇena asmākaṃ",
  "atk-s0513a2:1331_4": "evarūpesu ṭhānesu adhivāsanakhantiyeva ruccatīti.",
  "atk-s0513a2:1332": "Amacco attānaṃ sandhāya rañño vuttabhāvaṃ ñatvā tato paṭṭhāya antepure padussituṃ na visahi, sopissa sevako rañño ārocitabhāvaṃ ñatvā tato paṭṭhāya taṃ kammaṃ kātuṃ na visahi.",
  "atk-s0513a2:1333_0": "Satthā imaṃ dhammadesanaṃ āharitvā jātakaṃ samodhānesi – “tadā ahameva bārāṇasirājā",
  "atk-s0513a2:1333_1": "ahosi”nti. Sopi amacco rañño satthu kathitabhāvaṃ ñatvā tato paṭṭhāya taṃ kammaṃ kātuṃ nāsakkhīti.",
  "atk-s0513a2:1334": "Khantivaṇṇajātakavaṇṇanā pañcamā.",
  "atk-s0513a2:1336": "[226] 6. Kosiyajātakavaṇṇanā",
  "atk-s0513a2:1337": "Kāle nikkhamanā sādhūti idaṃ satthā jetavane viharanto kosalarājānaṃ ārabbha kathesi. Kosalarājā paccantavūpasamanatthāya akāle nikkhami. Vatthu heṭṭhā vuttanayameva.",
  "atk-s0513a2:1338_0": "Satthā pana atītaṃ āharitvā āha – “mahārāja, atīte bārāṇasirājā akāle nikkhamitvā",
  "atk-s0513a2:1338_1": "uyyāne khandhāvāraṃ nivesayi. Tasmiṃ kāle eko ulūkasakuṇo veḷugumbaṃ pavisitvā nilīyi.",
  "atk-s0513a2:1338_2": "Kākasenā āgantvā ‘nikkhantameva taṃ gaṇhissāmā”’ti parivāresi. So sūriyatthaṅgamanaṃ",
  "atk-s0513a2:1338_3": "anoloketvā akāleyeva nikkhamitvā palāyituṃ ārabhi. Atha naṃ kākā parivāretvā tuṇḍehi",
  "atk-s0513a2:1338_4": "koṭṭentā paripātesuṃ. Rājā bodhisattaṃ āmantetvā “kiṃ nu kho, paṇḍita, ime kākā kosiyaṃ",
  "atk-s0513a2:1338_5": "paripātentī”ti pucchi. Bodhisatto “akāle, mahārāja, attano vasanaṭṭhānā nikkhamantā",
  "atk-s0513a2:1338_6": "evarūpaṃ dukkhaṃ paṭilabhantiyeva, tasmā akāle attano vasanaṭṭhānā nikkhamituṃ na",
  "atk-s0513a2:1338_7": "vaṭṭatī”ti imamatthaṃ pakāsento imaṃ gāthādvayamāha –",
  "atk-s0513a2:1339": "151.",
  "atk-s0513a2:1340": "“Kāle nikkhamanā sādhu, nākāle sādhu nikkhamo;",
  "atk-s0513a2:1341": "Akālena hi nikkhamma, ekakampi bahujjano;",
  "atk-s0513a2:1342": "Na kiñci atthaṃ joteti, dhaṅkasenāva kosiyaṃ.",
  "atk-s0513a2:1343": "152.",
  "atk-s0513a2:1344": "“Dhīro ca vidhividhānaññū, paresaṃ vivarānugū;",
  "atk-s0513a2:1345": "Sabbāmitte vasīkatvā, kosiyova sukhī siyā”ti.",
  "atk-s0513a2:1346_0": "Tattha kāle nikkhamanā sādhūti, mahārāja, nikkhamanā nāma nikkhamanaṃ vā parakkamanaṃ",
  "atk-s0513a2:1346_1": "vā yuttapayuttakāle sādhu. Nākāle sādhu nikkhamoti akāle pana attano vasanaṭṭhānato",
  "atk-s0513a2:1346_2": "aññattha gantuṃ nikkhamo nāma nikkhamanaṃ vā parakkamanaṃ vā na sādhu. “Akālena hī”tiādīsu",
  "atk-s0513a2:1346_3": "catūsu padesu paṭhamena saddhiṃ tatiyaṃ, dutiyena catutthaṃ yojetvā evaṃ attho veditabbo.",
  "atk-s0513a2:1346_4": "Attano vasanaṭṭhānato hi koci puriso akālena nikkhamitvā vā parakkamitvā vā na kiñci",
  "atk-s0513a2:1346_5": "atthaṃ joteti, attano appamattakampi vuḍḍhiṃ uppādetuṃ na sakkoti, atha kho ekakampi",
  "atk-s0513a2:1346_6": "bahujjano bahupi so paccatthikajano etaṃ akāle nikkhamantaṃ vā parakkamantaṃ vā ekakaṃ",
  "atk-s0513a2:1346_7": "parivāretvā mahāvināsaṃ pāpeti. Tatrāyaṃ upamā – dhaṅkasenāva kosiyaṃ, yathā ayaṃ",
  "atk-s0513a2:1346_8": "dhaṅkasenā imaṃ akāle nikkhamantañca parakkamantañca kosiyaṃ tuṇḍehi vitudanti mahāvināsaṃ",
  "atk-s0513a2:1346_9": "pāpenti, tathā tasmā tiracchānagate ādiṃ katvā kenaci akāle attano vasanaṭṭhānato",
  "atk-s0513a2:1346_10": "na nikkhamitabbaṃ na parakkamitabbanti.",
  "atk-s0513a2:1347_0": "Dutiyagāthāya dhīroti paṇḍito. Vidhīti porāṇakapaṇḍitehi ṭhapitapaveṇī. Vidhānanti",
  "atk-s0513a2:1347_1": "koṭṭhāso vā saṃvidahanaṃ vā. Vivarānugūti vivaraṃ anugacchanto jānanto. Sabbāmitteti",
  "atk-s0513a2:1347_2": "sabbe amitte. Vasīkatvāti attano vase katvā. Kosiyovāti imamhā bālakosiyā añño paṇḍitakosiyo",
  "atk-s0513a2:1347_3": "viya. Idaṃ vuttaṃ hoti – yo ca kho paṇḍito “imasmiṃ kāle nikkhamitabbaṃ parakkamitabbaṃ,",
  "atk-s0513a2:1347_4": "imasmiṃ na nikkhamitabbaṃ na parakkamitabba”nti porāṇakapaṇḍitehi ṭhapitassa paveṇisaṅkhātassa",
  "atk-s0513a2:1347_5": "vidhino koṭṭhāsasaṅkhātaṃ vidhānaṃ vā tassa vā vidhino vidhānaṃ saṃvidahanaṃ anuṭṭhānaṃ",
  "atk-s0513a2:1347_6": "jānāti, so vidhividhānaññū paresaṃ attano paccāmittānaṃ vivaraṃ ñatvā yathā nāma",
  "atk-s0513a2:1347_7": "paṇḍito kosiyo rattisaṅkhāte attano kāle nikkhamitvā ca parakkamitvā ca tattha tattha",
  "atk-s0513a2:1347_8": "sayitānaññeva kākānaṃ sīsāni chindamāno te sabbe amitte vasīkatvā sukhī siyā, evaṃ",
  "atk-s0513a2:1347_9": "dhīropi kāle nikkhamitvā parakkamitvā attano paccāmitte vasīkatvā sukhī niddukkho",
  "atk-s0513a2:1347_10": "bhaveyyāti. Rājā bodhisattassa vacanaṃ sutvā nivatti.",
  "atk-s0513a2:1348": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, paṇḍitāmacco pana ahameva ahosi”nti.",
  "atk-s0513a2:1349": "Kosiyajātakavaṇṇanā chaṭṭhā.",
  "atk-s0513a2:1351": "[227] 7. Gūthapāṇajātakavaṇṇanā",
  "atk-s0513a2:1352_0": "Sūro sūrena saṅgammāti idaṃ satthā jetavane viharanto aññataraṃ bhikkhuṃ ārabbha",
  "atk-s0513a2:1352_1": "kathesi. Tasmiṃ kira kāle jetavanato tigāvutaḍḍhayojanamatte eko nigamagāmo, tattha",
  "atk-s0513a2:1352_2": "bahūni salākabhattapakkhiyabhattāni atthi. Tatreko pañhapucchako koṇḍo vasati. So",
  "atk-s0513a2:1352_3": "salākabhattapakkhiyabhattānaṃ atthāya āgate dahare ca sāmaṇere ca “ke khādanti, ke",
  "atk-s0513a2:1352_4": "pivanti, ke bhuñjantī”ti pañhaṃ pucchitvā kathetuṃ asakkonte lajjāpesi. Te tassa",
  "atk-s0513a2:1352_5": "bhayena salākabhattapakkhiyabhattatthāya taṃ gāmaṃ na gacchanti. Athekadivasaṃ eko",
  "atk-s0513a2:1352_6": "bhikkhu salākaggaṃ gantvā “bhante, asukagāme salākabhattaṃ vā pakkhiyabhattaṃ vā",
  "atk-s0513a2:1352_7": "atthī”ti pucchitvā “atthāvuso, tattha paneko koṇḍo pañhaṃ pucchati, taṃ kathetuṃ",
  "atk-s0513a2:1352_8": "asakkonte akkosati paribhāsati, tassa bhayena koci gantuṃ na sakkotī”ti vutte “bhante,",
  "atk-s0513a2:1352_9": "tattha bhattāni mayhaṃ pāpetha, ahaṃ taṃ dametvā nibbisevanaṃ katvā tato paṭṭhāya",
  "atk-s0513a2:1352_10": "tumhe disvā palāyanakaṃ karissāmī”ti āha. Bhikkhū “sādhū”ti sampaṭicchitvā tassa",
  "atk-s0513a2:1352_11": "tattha bhattāni pāpesuṃ.",
  "atk-s0513a2:1353_0": "So tattha gantvā gāmadvāre cīvaraṃ pārupi. Taṃ disvā koṇḍo caṇḍameṇḍako viya vegena",
  "atk-s0513a2:1353_1": "upagantvā “pañhaṃ me, samaṇa, kathehī”ti āha. “Upāsaka, gāme caritvā yāguṃ ādāya",
  "atk-s0513a2:1353_2": "āsanasālaṃ tāva me āgantuṃ dehī”ti. So yāguṃ ādāya āsanasālaṃ āgatepi tasmiṃ tatheva",
  "atk-s0513a2:1353_3": "āha. Sopi naṃ bhikkhu “yāguṃ tāva me pātuṃ dehi, āsanasālaṃ tāva sammajjituṃ dehi,",
  "atk-s0513a2:1353_4": "salākabhattaṃ tāva me āharituṃ dehī”ti vatvā salākabhattaṃ āharitvā tameva pattaṃ",
  "atk-s0513a2:1353_5": "gāhāpetvā “ehi, pañhaṃ te kathessāmī”ti bahigāmaṃ netvā cīvaraṃ saṃharitvā aṃse ṭhapetvā",
  "atk-s0513a2:1353_6": "tassa hatthato pattaṃ gahetvā aṭṭhāsi. Tatrāpi naṃ so “samaṇa, pañhaṃ me kathehī”ti",
  "atk-s0513a2:1353_7": "āha. Atha naṃ “kathemi te pañha”nti ekappahāreneva pātetvā aṭṭhīni saṃcuṇṇento viya",
  "atk-s0513a2:1353_8": "pothetvā gūthaṃ mukhe pakkhipitvā “ito dāni paṭṭhāya imaṃ gāmaṃ āgataṃ kañci bhikkhuṃ",
  "atk-s0513a2:1353_9": "pañhaṃ pucchitakāle jānissāmī”ti santajjetvā pakkāmi. So tato paṭṭhāya bhikkhū disvāva",
  "atk-s0513a2:1353_10": "palāyati. Aparabhāge tassa bhikkhuno sā kiriyā bhikkhusaṅghe pākaṭā jātā. Athekadivasaṃ",
  "atk-s0513a2:1353_11": "dhammasabhāyaṃ bhikkhū kathaṃ samuṭṭhāpesuṃ – “āvuso, asukabhikkhu kira koṇḍassa",
  "atk-s0513a2:1353_12": "mukhe gūthaṃ pakkhipitvā gato”ti. Satthā āgantvā “kāya nuttha, bhikkhave, etarahi",
  "atk-s0513a2:1353_13": "kathāya sannisinnā”ti pucchitvā “imāya nāmā”ti vutte “na, bhikkhave, so bhikkhu idāneva",
  "atk-s0513a2:1353_14": "taṃ mīḷhena āsādeti, pubbepi āsādesiyevā”ti vatvā atītaṃ āhari.",
  "atk-s0513a2:1354_0": "Atīte aṅgamagadhavāsino aññamaññassa raṭṭhaṃ gacchantā ekadivasaṃ dvinnaṃ raṭṭhānaṃ",
  "atk-s0513a2:1354_1": "sīmantare ekaṃ saraṃ nissāya vasitvā suraṃ pivitvā macchamaṃsaṃ khāditvā pātova yānāni",
  "atk-s0513a2:1354_2": "yojetvā pakkamiṃsu. Tesaṃ gatakāle eko gūthakhādako pāṇako gūthagandhena āgantvā",
  "atk-s0513a2:1354_3": "tesaṃ pītaṭṭhāne chaḍḍitaṃ suraṃ disvā pipāsāya pivitvā matto hutvā gūthapuñjaṃ abhiruhi,",
  "atk-s0513a2:1354_4": "allagūthaṃ tasmiṃ āruḷhe thokaṃ onami. So “pathavī maṃ dhāretuṃ na sakkotī”ti viravi.",
  "atk-s0513a2:1354_5": "Tasmiññeva khaṇe eko mattavaravāraṇo taṃ padesaṃ patvā gūthagandhaṃ ghāyitvā jigucchanto",
  "atk-s0513a2:1354_6": "paṭikkami. So taṃ disvā “esa mama bhayena palāyatī”ti saññī hutvā “iminā me saddhiṃ",
  "atk-s0513a2:1354_7": "saṅgāmaṃ kātuṃ vaṭṭatī”ti taṃ avhayanto paṭhamaṃ gāthamāha –",
  "atk-s0513a2:1355": "153.",
  "atk-s0513a2:1356": "“Sūro sūrena saṅgamma, vikkantena pahārinā;",
  "atk-s0513a2:1357": "Ehi nāga nivattassu, kiṃ nu bhīto palāyasi;",
  "atk-s0513a2:1358": "Passantu aṅgamagadhā, mama tuyhañca vikkama”nti.",
  "atk-s0513a2:1359_0": "Tassattho – tvaṃ sūro mayā sūrena saddhiṃ samāgantvā vīriyavikkamena vikkantena pahāradānasamatthatāya",
  "atk-s0513a2:1359_1": "pahārinā kiṃkāraṇā asaṅgāmetvāva gacchasi, nanu nāma ekasampahāropi dātabbo siyā,",
  "atk-s0513a2:1359_2": "tasmā ehi nāga nivattassu, ettakeneva maraṇabhayatajjito hutvā kiṃ nu bhīto palāyasi,",
  "atk-s0513a2:1359_3": "ime imaṃ sīmaṃ antaraṃ katvā vasantā passantu, aṅgamagadhā mama tuyhañca vikkamaṃ",
  "atk-s0513a2:1359_4": "ubhinnampi amhākaṃ parakkamaṃ passantūti.",
  "atk-s0513a2:1360": "So hatthī kaṇṇaṃ datvā tassa vacanaṃ sutvā nivattitvā tassa santikaṃ gantvā taṃ apasādento dutiyaṃ gāthamāha –",
  "atk-s0513a2:1361": "154.",
  "atk-s0513a2:1362": "“Na taṃ pādā vadhissāmi, na dantehi na soṇḍiyā;",
  "atk-s0513a2:1363": "Mīḷhena taṃ vadhissāmi, pūti haññatu pūtinā”ti.",
  "atk-s0513a2:1364": "Tassattho – na taṃ pādādīhi vadhissāmi, tuyhaṃ pana anucchavikena mīḷhena taṃ vadhissāmīti.",
  "atk-s0513a2:1365_0": "Evañca pana vatvā “pūtigūthapāṇako pūtināva haññatū”ti tassa matthake mahantaṃ laṇḍaṃ",
  "atk-s0513a2:1365_1": "pātetvā udakaṃ vissajjetvā tattheva taṃ jīvitakkhayaṃ pāpetvā koñcanādaṃ nadanto araññameva pāvisi.",
  "atk-s0513a2:1366_0": "Satthā imaṃ dhammadesanaṃ āharitvā jātakaṃ samodhānesi – “tadā gūthapāṇako koṇḍo",
  "atk-s0513a2:1366_1": "ahosi, vāraṇo so bhikkhu, taṃ kāraṇaṃ paccakkhato disvā tasmiṃ vanasaṇḍe nivutthadevatā",
  "atk-s0513a2:1366_2": "pana ahameva ahosi”nti.",
  "atk-s0513a2:1367": "Gūthapāṇajātakavaṇṇanā sattamā.",
  "atk-s0513a2:1369": "[228] 8. Kāmanītajātakavaṇṇanā",
  "atk-s0513a2:1370_0": "Tayo girinti idaṃ satthā jetavane viharanto kāmanītabrāhmaṇaṃ nāma ārabbha kathesi.",
  "atk-s0513a2:1370_1": "Vatthu paccuppannañca atītañca dvādasakanipāte kāmajātake āvibhavissati. Tesu pana",
  "atk-s0513a2:1370_2": "dvīsu rājaputtesu jeṭṭhako āgantvā bārāṇasiyaṃ rājā ahosi, kaniṭṭho uparājā. Tesu",
  "atk-s0513a2:1370_3": "rājā vatthukāmakilesakāmesu atitto dhanalolo ahosi. Tadā bodhisatto sakko devarājā",
  "atk-s0513a2:1370_4": "hutvā jambudīpaṃ olokento tassa rañño dvīsupi kāmesu atittabhāvaṃ ñatvā “imaṃ rājānaṃ",
  "atk-s0513a2:1370_5": "niggaṇhitvā lajjāpessāmī”ti brāhmaṇamāṇavavaṇṇena āgantvā rājānaṃ passi, raññā ca",
  "atk-s0513a2:1370_6": "“kenatthena āgatosi māṇavā”ti vutte “ahaṃ, mahārāja, tīṇi nagarāni passāmi khemāni",
  "atk-s0513a2:1370_7": "subhikkhāni pahūtahatthiassarathapattīni hiraññasuvaṇṇālaṅkārabharitāni, sakkā ca",
  "atk-s0513a2:1370_8": "pana tāni appakeneva balena gaṇhituṃ, ahaṃ te tāni gahetvā dātuṃ āgato”ti āha. “Kadā",
  "atk-s0513a2:1370_9": "gacchāma, māṇavā”ti vutte “sve mahārājā”ti. “Tena hi gaccha, pātova āgaccheyyāsī”ti.",
  "atk-s0513a2:1370_10": "“Sādhu, mahārāja, vegena balaṃ sajjehī”ti vatvā sakko sakaṭṭhānameva gato.",
  "atk-s0513a2:1371_0": "Rājā punadivase bheriṃ carāpetvā balasajjaṃ kāretvā amacce pakkosāpetvā hiyyo eko",
  "atk-s0513a2:1371_1": "brāhmaṇamāṇavo “uttarapañcāle indapatte kekaketi imesu tīsu nagaresu rajjaṃ gahetvā",
  "atk-s0513a2:1371_2": "dassāmī”ti āha, taṃ māṇavaṃ ādāya tīsu nagaresu rajjaṃ gaṇhissāma, vegena naṃ pakkosathāti.",
  "atk-s0513a2:1371_3": "“Katthassa, deva, nivāso dāpito”ti? “Na me tassa nivāsagehaṃ dāpita”nti. “Nivāsaparibbayo",
  "atk-s0513a2:1371_4": "pana dinno”ti? “Sopi na dinno”ti. Atha “kahaṃ naṃ passissāmā”ti? “Nagaravīthīsu olokethā”ti.",
  "atk-s0513a2:1371_5": "Te olokentā adisvā “na passāma, mahārājā”ti āhaṃsu. Rañño māṇavaṃ apassantassa “evaṃ",
  "atk-s0513a2:1371_6": "mahantā nāma issariyā parihīnomhī”ti mahāsoko udapādi, hadayavatthu uṇhaṃ ahosi,",
  "atk-s0513a2:1371_7": "vatthulohitaṃ kuppi, lohitapakkhandikā udapādi, vejjā tikicchituṃ nāsakkhiṃsu.",
  "atk-s0513a2:1372_0": "Tato tīhacatūhaccayena sakko āvajjamāno tassa taṃ ābādhaṃ ñatvā “tikicchissāmi na”nti",
  "atk-s0513a2:1372_1": "brāhmaṇavaṇṇena āgantvā dvāre ṭhatvā “vejjabrāhmaṇo tumhākaṃ tikicchanatthāya āgato”ti",
  "atk-s0513a2:1372_2": "ārocāpesi. Rājā taṃ sutvā “mahantamahantā rājavejjā maṃ tikicchituṃ nāsakkhiṃsu,",
  "atk-s0513a2:1372_3": "paribbayamassa dāpetvā uyyojethā”ti āha. Sakko taṃ sutvā “mayhaṃ neva nivāsaparibbayena",
  "atk-s0513a2:1372_4": "attho, vejjalābhampi na gaṇhissāmi, tikicchissāmi naṃ, puna rājā maṃ passatū”ti āha.",
  "atk-s0513a2:1372_5": "Rājā taṃ sutvā “tena hi āgacchatū”ti āha. Sakko pavisitvā jayāpetvā ekamantaṃ aṭṭhāsi,",
  "atk-s0513a2:1372_6": "rājā “tvaṃ maṃ tikicchasī”ti āha. “Āma, devā”ti. “Tena hi tikicchassū”ti. “Sādhu,",
  "atk-s0513a2:1372_7": "mahārāja, byādhino me lakkhaṇaṃ kathetha, kena kāraṇena uppanno, kiṃ khāditaṃ vā",
  "atk-s0513a2:1372_8": "pītaṃ vā nissāya, udāhu diṭṭhaṃ vā sutaṃ vā”ti? “Tāta, mayhaṃ byādhi sutaṃ nissāya",
  "atk-s0513a2:1372_9": "uppanno”ti. “Kiṃ te suta”nti. “Tāta eko māṇavo āgantvā mayhaṃ ‘tīsu nagaresu rajjaṃ",
  "atk-s0513a2:1372_10": "gaṇhitvā dassāmī’ti āha, ahaṃ tassa nivāsaṭṭhānaṃ vā nivāsaparibbayaṃ vā na dāpesiṃ,",
  "atk-s0513a2:1372_11": "so mayhaṃ kujjhitvā aññassa rañño santikaṃ gato bhavissati. Atha me ‘evaṃ mahantā",
  "atk-s0513a2:1372_12": "nāma issariyā parihīnomhī’ti cintentassa ayaṃ byādhi uppanno. Sace sakkosi tvaṃ me",
  "atk-s0513a2:1372_13": "kāmacittaṃ nissāya uppannaṃ byādhiṃ tikicchituṃ, tikicchāhī”ti etamatthaṃ pakāsento",
  "atk-s0513a2:1372_14": "paṭhamaṃ gāthamāha –",
  "atk-s0513a2:1373": "155.",
  "atk-s0513a2:1374": "“Tayo giriṃ antaraṃ kāmayāmi, pañcālā kuruyo kekake ca;",
  "atk-s0513a2:1375": "Tatuttariṃ brāhmaṇa kāmayāmi, tikiccha maṃ brāhmaṇa kāmanīta”nti.",
  "atk-s0513a2:1376_0": "Tattha tayo girinti tayo girī, ayameva vā pāṭho. Yathā “sudassanassa girino, dvārañhetaṃ",
  "atk-s0513a2:1376_1": "pakāsatī”ti ettha sudassanaṃ devanagaraṃ yujjhitvā duggaṇhatāya duccalanatāya “sudassanagirī”ti",
  "atk-s0513a2:1376_2": "vuttaṃ, evamidhāpi tīṇi nagarāni “tayo giri”nti adhippetāni. Tasmā ayamettha attho",
  "atk-s0513a2:1376_3": "– tīṇi ca nagarāni tesañca antaraṃ tividhampi raṭṭhaṃ kāmayāmi. “Pañcālā kuruyo kekake",
  "atk-s0513a2:1376_4": "cā”ti imāni tesaṃ raṭṭhānaṃ nāmāni. Tesu pañcālāti uttarapañcālā, tattha kapilaṃ",
  "atk-s0513a2:1376_5": "nāma nagaraṃ. Kuruyoti kururaṭṭhaṃ, tattha indapattaṃ nāma nagaraṃ. Kekake cāti paccatte",
  "atk-s0513a2:1376_6": "upayogavacanaṃ, tena kekakaraṭṭhaṃ dasseti. Tattha kekakarājadhānīyeva nagaraṃ. Tatuttarinti",
  "atk-s0513a2:1376_7": "taṃ ahaṃ ito paṭiladdhā bārāṇasirajjā tatuttariṃ tividhaṃ rajjaṃ kāmayāmi. Tikiccha",
  "atk-s0513a2:1376_8": "maṃ, brāhmaṇa, kāmanītanti imehi vatthukāmehi ca kilesakāmehi ca nītaṃ hataṃ pahataṃ",
  "atk-s0513a2:1376_9": "sace sakkosi, tikiccha maṃ brāhmaṇāti.",
  "atk-s0513a2:1377": "Atha naṃ sakko “mahārāja, tvaṃ mūlosadhādīhi atekiccho. Ñāṇosadheneva tikicchitabbo”ti vatvā dutiyaṃ gāthamāha –",
  "atk-s0513a2:1378": "156.",
  "atk-s0513a2:1379": "“Kaṇhāhidaṭṭhassa karonti heke, amanussapaviṭṭhassa karonti paṇḍitā;",
  "atk-s0513a2:1380": "Na kāmanītassa karoti koci, okkantasukkassa hi kā tikicchā”ti.",
  "atk-s0513a2:1381_0": "Tattha kaṇhāhidaṭṭhassa karonti heketi ekacce hi tikicchakā ghoravisena kāḷasappena",
  "atk-s0513a2:1381_1": "daṭṭhassa mantehi ceva osadhehi ca tikicchaṃ karonti. Amanussapaviṭṭhassa karonti",
  "atk-s0513a2:1381_2": "paṇḍitāti apare paṇḍitā bhūtavejjā bhūtayakkhādīhi amanussehi paviṭṭhassa abhibhūtassa",
  "atk-s0513a2:1381_3": "gahitassa balikammaparittakaraṇaosadhaparibhāvitādīhi tikicchaṃ karonti. Na kāmanītassa",
  "atk-s0513a2:1381_4": "karoti kocīti kāmehi pana nītassa kāmavasikassa puggalassa aññatra paṇḍitehi añño",
  "atk-s0513a2:1381_5": "koci tikicchaṃ na karoti, karontopi kātuṃ samattho nāma natthi. Kiṃkāraṇā? Okkantasukkassa",
  "atk-s0513a2:1381_6": "hi kā tikicchāti, okkantasukkassa avakkantassa kusaladhammamariyādaṃ atikkantassa",
  "atk-s0513a2:1381_7": "akusaladhamme patiṭṭhitassa puggalassa mantosadhādīhi kā nāma tikicchā, na sakkā",
  "atk-s0513a2:1381_8": "osadhehi tikicchitunti.",
  "atk-s0513a2:1382_0": "Itissa mahāsatto imaṃ kāraṇaṃ dassetvā uttari evamāha – “mahārāja, sace tvaṃ tāni",
  "atk-s0513a2:1382_1": "tīṇi rajjāni lacchasi, api nu kho imesu catūsu nagaresu rajjaṃ karonto ekappahāreneva",
  "atk-s0513a2:1382_2": "cattāri sāṭakayugāni paridaheyyāsi, catūsu vā suvaṇṇapātīsu bhuñjeyyāsi, catūsu vā",
  "atk-s0513a2:1382_3": "sayanesu sayeyyāsi, mahārāja, taṇhāvasikena nāma bhavituṃ na vaṭṭati, taṇhā hi nāmesā",
  "atk-s0513a2:1382_4": "vipattimūlā. Sā vaḍḍhamānā yo taṃ vaḍḍheti, taṃ puggalaṃ aṭṭhasu mahānirayesu soḷasasu",
  "atk-s0513a2:1382_5": "ussadanirayesu nānappakārabhedesu ca avasesesu apāyesu khipatī”ti. Evaṃ rājānaṃ nirayādibhayena",
  "atk-s0513a2:1382_6": "tajjetvā mahāsatto dhammaṃ desesi. Rājāpissa dhammaṃ sutvā vigatasoko hutvā tāvadeva",
  "atk-s0513a2:1382_7": "nibyādhitaṃ pāpuṇi. Sakkopissa ovādaṃ datvā sīlesu patiṭṭhāpetvā devalokameva gato.",
  "atk-s0513a2:1382_8": "Sopi tato paṭṭhāya dānādīni puññāni katvā yathākammaṃ gato.",
  "atk-s0513a2:1383": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā rājā kāmanītabrāhmaṇo ahosi, sakko pana ahameva ahosi”nti.",
  "atk-s0513a2:1384": "Kāmanītajātakavaṇṇanā aṭṭhamā.",
  "atk-s0513a2:1386": "[229] 9. Palāyitajātakavaṇṇanā",
  "atk-s0513a2:1387_0": "Gajaggameghehīti idaṃ satthā jetavane viharanto palāyitaparibbājakaṃ ārabbha kathesi.",
  "atk-s0513a2:1387_1": "So kira vādatthāya sakalajambudīpaṃ vicaritvā kañci paṭivādiṃ alabhitvā anupubbena",
  "atk-s0513a2:1387_2": "sāvatthiṃ gantvā “atthi nu kho koci mayā saddhiṃ vādaṃ kātuṃ samattho”ti manusse",
  "atk-s0513a2:1387_3": "pucchi. Manussā “tādisānaṃ sahassenapi saddhiṃ vādaṃ kātuṃ samattho sabbaññū dvipadānaṃ",
  "atk-s0513a2:1387_4": "aggo mahāgotamo dhammissaro parappavādamaddano, sakalepi jambudīpe uppanno parappavādo",
  "atk-s0513a2:1387_5": "taṃ bhagavantaṃ atikkamituṃ samattho nāma natthi. Velantaṃ patvā samuddaūmiyo viya",
  "atk-s0513a2:1387_6": "hi sabbavādā tassa pādamūlaṃ patvā cuṇṇavicuṇṇā hontī”ti buddhaguṇe kathesuṃ. Paribbājako",
  "atk-s0513a2:1387_7": "“kahaṃ pana so etarahī”ti pucchitvā “jetavane”ti sutvā “idānissa vādaṃ āropessāmī”ti",
  "atk-s0513a2:1387_8": "mahājanaparivuto jetavanaṃ gacchanto jetena rājakumārena navakoṭidhanaṃ vissajjetvā",
  "atk-s0513a2:1387_9": "kāritaṃ jetavanadvārakoṭṭhakaṃ disvā “ayaṃ samaṇassa gotamassa vasanapāsādo”ti pucchitvā",
  "atk-s0513a2:1387_10": "“dvārakoṭṭhako aya”nti sutvā “dvārakoṭṭhako tāva evarūpo, vasanagehaṃ kīdisaṃ bhavissatī”ti",
  "atk-s0513a2:1387_11": "vatvā “gandhakuṭi nāma appameyyā”ti vutte “evarūpena samaṇena saddhiṃ ko vādaṃ karissatī”ti",
  "atk-s0513a2:1387_12": "tatova palāyi. Manussā unnādino hutvā jetavanaṃ pavisitvā satthārā “kiṃ akāle āgatatthā”ti",
  "atk-s0513a2:1387_13": "vuttā taṃ pavattiṃ kathayiṃsu. Satthā “na kho upāsakā idāneva, pubbepesa mama vasanaṭṭhānassa",
  "atk-s0513a2:1387_14": "dvārakoṭṭhakaṃ disvā palāyatevā”ti vatvā tehi yācito atītaṃ āhari.",
  "atk-s0513a2:1388_0": "Atīte gandhāraraṭṭhe takkasilāyaṃ bodhisatto rajjaṃ kāresi, bārāṇasiyaṃ brahmadatto.",
  "atk-s0513a2:1388_1": "So “takkasilaṃ gaṇhissāmī”ti mahantena balakāyena gantvā nagarato avidūre ṭhatvā",
  "atk-s0513a2:1388_2": "“iminā niyāmena hatthī pesetha, iminā asse, iminā rathe, iminā pattī, evaṃ dhāvitvā",
  "atk-s0513a2:1388_3": "āvudhehi paharatha, evaṃ ghanavassavalāhakā viya saravassaṃ vassathā”ti tenaṃ vicārento",
  "atk-s0513a2:1388_4": "imaṃ gāthādvayamāha –",
  "atk-s0513a2:1389": "157.",
  "atk-s0513a2:1390": "“Gajaggameghehi hayaggamālibhi, rathūmijātehi sarābhivassebhi;",
  "atk-s0513a2:1391": "Tharuggahāvaṭṭadaḷhappahāribhi, parivāritā takkasilā samantato.",
  "atk-s0513a2:1392": "158.",
  "atk-s0513a2:1393": "“Abhidhāvatha cūpadhāvatha ca, vividhā vināditā vadantibhi;",
  "atk-s0513a2:1394": "Vattatajja tumulo ghoso yathā, vijjulatā jaladharassa gajjato”ti.",
  "atk-s0513a2:1395_0": "Tattha gajaggameghehīti aggagajameghehi, koñcanādaṃ gajjantehi mattavaravāraṇavalāhakehīti",
  "atk-s0513a2:1395_1": "attho. Hayaggamālibhīti aggahayamālīhi, varasindhavavalāhakakulehi assānīkehīti attho.",
  "atk-s0513a2:1395_2": "Rathūmijātehīti sañjātaūmivegehi sāgarasalilehi viya sañjātarathūmīhi, rathānīkehīti",
  "atk-s0513a2:1395_3": "attho. Sarābhivassebhīti tehiyeva rathānīkehi ghanavassamegho viya saravassaṃ vassantehi.",
  "atk-s0513a2:1395_4": "Tharuggahāvaṭṭadaḷhappahāribhīti tharuggahehi āvaṭṭadaḷhappahārīhi, ito cito ca āvattitvā",
  "atk-s0513a2:1395_5": "parivattitvā daḷhaṃ paharantehi gahitakhaggaratanatharudaṇḍehi pattiyodhehi cāti",
  "atk-s0513a2:1395_6": "attho. Parivāritā takkasilā samantatoti yathā ayaṃ takkasilā parivāritā hoti, sīghaṃ",
  "atk-s0513a2:1395_7": "tathā karothāti attho.",
  "atk-s0513a2:1396_0": "Abhidhāvatha cūpadhāvatha cāti vegena dhāvatha ceva upadhāvatha ca. Vividhā vināditā",
  "atk-s0513a2:1396_1": "vadantibhīti varavāraṇehi saddhiṃ vividhā vinaditā bhavatha, selitagajjitavāditehi",
  "atk-s0513a2:1396_2": "nānāviravā hothāti attho. Vattatajja tumulo ghosoti vattatu ajja tumulo mahanto asanisaddasadiso",
  "atk-s0513a2:1396_3": "ghoso. Yathā vijjulatā jaladharassa gajjatoti yathā gajjantassa jaladharassa mukhato",
  "atk-s0513a2:1396_4": "niggatā vijjulatā caranti, evaṃ vicarantā nagaraṃ parivāretvā rajjaṃ gaṇhathāti vadati.",
  "atk-s0513a2:1397_0": "Iti so rājā gajjitvā senaṃ vicāretvā nagaradvārasamīpaṃ gantvā dvārakoṭṭhakaṃ disvā",
  "atk-s0513a2:1397_1": "“idaṃ rañño vasanageha”nti pucchitvā “ayaṃ nagaradvārakoṭṭhako”ti vutte “nagaradvārakoṭṭhako",
  "atk-s0513a2:1397_2": "tāva evarūpo, rañño nivesanaṃ kīdisaṃ bhavissatī”ti vatvā “vejayantapāsādasadisa”nti",
  "atk-s0513a2:1397_3": "sutvā “evaṃ yasasampannena raññā saddhiṃ yujjhituṃ na sakkhissāmā”ti dvārakoṭṭhakaṃ",
  "atk-s0513a2:1397_4": "disvāva nivattitvā palāyitvā bārāṇasimeva agamāsi.",
  "atk-s0513a2:1398": "Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā palāyitaparibbājako ahosi, takkasilarājā pana ahameva ahosi”nti.",
  "atk-s0513a2:1399": "Palāyitajātakavaṇṇanā navamā.",
  "atk-s0513a2:1401": "[230] 10. Dutiyapalāyitajātakavaṇṇanā",
  "atk-s0513a2:1402_0": "Dhajamaparimitanti idaṃ satthā jetavane viharanto ekaṃ palāyitaparibbājakameva ārabbha",
  "atk-s0513a2:1402_1": "kathesi. Imasmiṃ pana vatthusmiṃ so paribbājako jetavanaṃ pāvisi. Tasmiṃ khaṇe satthā",
  "atk-s0513a2:1402_2": "mahājanaparivuto alaṅkatadhammāsane nisinno manosilātale sīhanādaṃ nadanto sīhapotako",
  "atk-s0513a2:1402_3": "viya dhammaṃ deseti. Paribbājako dasabalassa brahmasarīrapaṭibhāgaṃ rūpaṃ puṇṇacandasassirikaṃ",
  "atk-s0513a2:1402_4": "mukhaṃ suvaṇṇapaṭṭasadisaṃ nalāṭañca disvā “ko evarūpaṃ purisuttamaṃ jinituṃ sakkhissatī”ti",
  "atk-s0513a2:1402_5": "nivattitvā parisantaraṃ pavisitvā palāyi. Mahājano taṃ anubandhitvā nivattitvā satthussa",
  "atk-s0513a2:1402_6": "taṃ pavattiṃ ārocesi. Satthā “na so paribbājako idāneva, pubbepi mama suvaṇṇavaṇṇaṃ",
  "atk-s0513a2:1402_7": "mukhaṃ disvā palātoyevā”ti vatvā atītaṃ āhari.",
  "atk-s0513a2:1403_0": "Atīte bodhisatto bārāṇasiyaṃ rajjaṃ kāresi, takkasilāyaṃ eko gandhārarājā. So “bārāṇasiṃ",
  "atk-s0513a2:1403_1": "gahessāmī”ti caturaṅginiyā senāya āgantvā nagaraṃ parivāretvā nagaradvāre ṭhito attano",
  "atk-s0513a2:1403_2": "balavāhanaṃ oloketvā “ko ettakaṃ balavāhanaṃ jinituṃ sakkhissatī”ti attano senaṃ",
  "atk-s0513a2:1403_3": "saṃvaṇṇetvā paṭhamaṃ gāthamāha –",
  "atk-s0513a2:1404": "159.",
  "atk-s0513a2:1405": "“Dhajamaparimitaṃ anantapāraṃ, duppasahaṃ dhaṅkehi sāgaraṃva;",
  "atk-s0513a2:1406": "Girimiva anilena duppasayho, duppasaho ahamajja tādisenā”ti.",
  "atk-s0513a2:1407_0": "Tattha dhajamaparimitanti idaṃ tāva me rathesu morachade ṭhapetvā ussāpitadhajameva",
  "atk-s0513a2:1407_1": "aparimitaṃ bahuṃ anekasatasaṅkhyaṃ. Anantapāranti balavāhanampi me “ettakā hatthī",
  "atk-s0513a2:1407_2": "ettakā assā ettakā rathā ettakā pattī”ti gaṇanaparicchedarahitaṃ anantapāraṃ. Duppasahanti",
  "atk-s0513a2:1407_3": "na sakkā paṭisattūhi sahituṃ abhibhavituṃ. Yathā kiṃ? Dhaṅkehi sāgaraṃva, yathā sāgaro",
  "atk-s0513a2:1407_4": "bahūhi kākehi vegavikkhambhanavasena vā atikkamanavasena vā duppasaho, evaṃ duppasahaṃ.",
  "atk-s0513a2:1407_5": "Girimiva anilena duppasayhoti apica me ayaṃ balakāyo yathā pabbato vātena akampanīyato",
  "atk-s0513a2:1407_6": "duppasaho, tathā aññena balakāyena duppasaho. Duppasaho ahamajja tādisenāti svāhaṃ",
  "atk-s0513a2:1407_7": "iminā balena samannāgato ajja tādisena duppasahoti aṭṭālake ṭhitaṃ bodhisattaṃ sandhāya vadati.",
  "atk-s0513a2:1408": "Athassa so puṇṇacandasassirikaṃ attano mukhaṃ dassetvā “bāla, mā vippalapasi, idāni te balavāhanaṃ mattavāraṇo viya naḷavanaṃ viddhaṃsessāmī”ti santajjetvā dutiyaṃ gāthamāha –",
  "atk-s0513a2:1409": "160.",
  "atk-s0513a2:1410": "“Mā bāliyaṃ vilapi na hissa tādisaṃ, viḍayhase na hi labhase nisedhakaṃ;",
  "atk-s0513a2:1411": "Āsajjasi gajamiva ekacārinaṃ, yo taṃ padā naḷamiva pothayissatī”ti.",
  "atk-s0513a2:1412_0": "Tattha mā bāliyaṃ vilapīti mā attano bālabhāvaṃ vippalapasi. Na hissa tādisanti na",
  "atk-s0513a2:1412_1": "hi assa tādiso, ayameva vā pāṭho. Tādiso “anantapāraṃ me balavāhana”nti evarūpaṃ",
  "atk-s0513a2:1412_2": "takkento rajjañca gahetuṃ samattho nāma na hi assa, na hotīti attho. Viḍayhaseti",
  "atk-s0513a2:1412_3": "tvaṃ bāla, kevalaṃ rāgadosamohamānapariḷāhena viḍayhasiyeva. Na hi labhase nisedhakanti",
  "atk-s0513a2:1412_4": "mādisaṃ pana pasayha abhibhavitvā nisedhakaṃ na tāva labhasi, ajja taṃ āgatamaggeneva",
  "atk-s0513a2:1412_5": "palāpessāmi. Āsajjasīti upagacchasi. Gajamiva ekacārinanti ekacārinaṃ mattavaravāraṇaṃ",
  "atk-s0513a2:1412_6": "viya. Yo taṃ padā naḷamiva pothayissatīti yo taṃ yathā nāma mattavaravāraṇo pādā",
  "atk-s0513a2:1412_7": "naḷaṃ potheti saṃcuṇṇeti, evaṃ pothayissati, taṃ tvaṃ āsajjasīti attānaṃ sandhāyāha.",
  "atk-s0513a2:1413": "Evaṃ tajjentassa panassa kathaṃ sutvā gandhārarājā ullokento kañcanapaṭṭasadisaṃ mahānalāṭaṃ disvā attano gahaṇabhīto nivattitvā palāyanto sakanagarameva agamāsi.",
  "atk-s0513a2:1414": "Satthā imaṃ dhammadesanaṃ āharitvā jātakaṃ samodhānesi – “tadā gandhārarājā palāyitaparibbājako ahosi, bārāṇasirājā pana ahameva ahosi”nti.",
  "atk-s0513a2:1415": "Dutiyapalāyitajātakavaṇṇanā dasamā.",
  "atk-s0513a2:1416": "Kāsāvavaggo aṭṭhamo.",
  "atk-s0513a2:1417": "Tassuddānaṃ –",
  "atk-s0513a2:1418": "Kāsāvaṃ cūḷanandiyaṃ, puṭabhattañca kumbhilaṃ;",
  "atk-s0513a2:1419": "Khantivaṇṇaṃ kosiyañca, gūthapāṇaṃ kāmanītaṃ;",
  "atk-s0513a2:1420": "Palāyitadvayampi ca.",
  "atk-s0513a2:1421": "9. Upāhanavaggo",
  "atk-s0513a2:1423": "[231] 1. Upāhanajātakavaṇṇanā",
  "atk-s0513a2:1424_0": "Yathāpi kītāti idaṃ satthā jetavane viharanto devadattaṃ ārabbha kathesi. Dhammasabhāyañhi",
  "atk-s0513a2:1424_1": "bhikkhū kathaṃ samuṭṭhāpesuṃ – “āvuso, devadatto ācariyaṃ paccakkhāya tathāgatassa",
  "atk-s0513a2:1424_2": "paṭipakkho paṭisattu hutvā mahāvināsaṃ pāpuṇī”ti. Satthā āgantvā “kāya nuttha, bhikkhave,",
  "atk-s0513a2:1424_3": "etarahi kathāya sannisinnā”ti pucchitvā “imāya nāmā”ti vutte “na, bhikkhave, devadatto",
  "atk-s0513a2:1424_4": "idāneva ācariyaṃ paccakkhāya mama paṭipakkho hutvā mahāvināsaṃ patto, pubbepi pattoyevā”ti vatvā atītaṃ āhari.",
  "atk-s0513a2:1425_0": "Atīte bārāṇasiyaṃ brahmadatte rajjaṃ kārente bodhisatto hatthācariyakule nibbattitvā",
  "atk-s0513a2:1425_1": "vayappatto hatthisippe nipphattiṃ pāpuṇi. Atheko kāsigāmako māṇavako āgantvā tassa",
  "atk-s0513a2:1425_2": "santike sippaṃ uggaṇhi. Bodhisattā nāma sippaṃ vācentā ācariyamuṭṭhiṃ na karonti,",
  "atk-s0513a2:1425_3": "attano jānananiyāmena niravasesaṃ sikkhāpenti. Tasmā so māṇavo bodhisattassa jānanasippaṃ",
  "atk-s0513a2:1425_4": "niravasesamuggaṇhitvā bodhisattaṃ āha – “ācariya, ahaṃ rājānaṃ upaṭṭhahissāmī”ti.",
  "atk-s0513a2:1425_5": "Bodhisatto “sādhu, tātā”ti gantvā rañño ārocesi – “mahārāja, mama antevāsiko tumhe",
  "atk-s0513a2:1425_6": "upaṭṭhātuṃ icchatī”ti. “Sādhu, upaṭṭhātū”ti. “Tena hissa paribbayaṃ jānāthā”ti? “Tumhākaṃ",
  "atk-s0513a2:1425_7": "antevāsiko tumhehi samakaṃ na lacchati, tumhesu sataṃ labhantesu paṇṇāsaṃ lacchati,",
  "atk-s0513a2:1425_8": "dve labhantesu ekaṃ lacchatī”ti. So gehaṃ gantvā taṃ pavattiṃ antevāsikassa ārocesi.",
  "atk-s0513a2:1425_9": "Antevāsiko “ahaṃ, ācariya, tumhehi samaṃ sippaṃ jānāmi. Sace samakaññeva paribbayaṃ",
  "atk-s0513a2:1425_10": "labhissāmi, upaṭṭhahissāmi. No ce, na upaṭṭhahissāmī”ti āha. Bodhisatto taṃ pavattiṃ",
  "atk-s0513a2:1425_11": "rañño ārocesi. Rājā “sace so tumhehi samappakāro, tumhehi samakaññeva sippaṃ dassetuṃ",
  "atk-s0513a2:1425_12": "sakkonto samakaṃ labhissatī”ti āha. Bodhisatto taṃ pavattiṃ tassa ārocetvā tena “sādhu",
  "atk-s0513a2:1425_13": "dassessāmī”ti vutte rañño ārocesi. Rājā “tena hi sve sippaṃ dassethā”ti. “Sādhu,",
  "atk-s0513a2:1425_14": "dassessāma, nagare bheriṃ carāpethā”ti. Rājā “sve kira ācariyo ca antevāsiko ca ubho",
  "atk-s0513a2:1425_15": "hatthisippaṃ dassessanti, rājaṅgaṇe sannipatitvā daṭṭhukāmā passantū”ti bheriṃ carāpesi.",
  "atk-s0513a2:1426_0": "Ācariyo “na me antevāsiko upāyakosallaṃ jānātī”ti ekaṃ hatthiṃ gahetvā ekaratteneva",
  "atk-s0513a2:1426_1": "vilomaṃ sikkhāpesi. So taṃ “gacchā”ti vutte osakkituṃ, “osakkā”ti vutte gantuṃ, “tiṭṭhā”ti",
  "atk-s0513a2:1426_2": "vutte nipajjituṃ, “nipajjā”ti vutte ṭhātuṃ, “gaṇhā”ti vutte ṭhapetuṃ, “ṭhapehī”ti",
  "atk-s0513a2:1426_3": "vutte gaṇhituṃ sikkhāpetvā punadivase taṃ hatthiṃ abhiruhitvā rājaṅgaṇaṃ agamāsi.",
  "atk-s0513a2:1426_4": "Antevāsikopi ekaṃ manāpaṃ hatthiṃ abhiruhi. Mahājano sannipati. Ubhopi samakaṃ sippaṃ",
  "atk-s0513a2:1426_5": "dassesuṃ. Puna bodhisatto attano hatthiṃ vilomaṃ kāresi, so “gacchā”ti vutte osakki,",
  "atk-s0513a2:1426_6": "“osakkā”ti vutte purato dhāvi, “tiṭṭhā”ti vutte nipajji, “nipajjā”ti vutte aṭṭhāsi,",
  "atk-s0513a2:1426_7": "“gaṇhā”ti vutte nikkhipi, “nikkhipā”ti vutte gaṇhi. Mahājano “are duṭṭhaantevāsika,",
  "atk-s0513a2:1426_8": "tvaṃ ācariyena saddhiṃ sārambhaṃ karosi, attano pamāṇaṃ na jānāsi, ‘ācariyena samakaṃ",
  "atk-s0513a2:1426_9": "jānāmī’ti evaṃsaññī hosī”ti leḍḍudaṇḍādīhi paharitvā tattheva jīvitakkhayaṃ pāpesi.",
  "atk-s0513a2:1427_0": "Bodhisatto hatthimhā oruyha rājānaṃ upasaṅkamitvā “mahārāja, sippaṃ nāma attano sukhatthāya",
  "atk-s0513a2:1427_1": "gaṇhanti, ekaccassa pana gahitasippaṃ dukkaṭaupāhanā viya vināsameva āvahatī”ti vatvā",
  "atk-s0513a2:1427_2": "idaṃ gāthādvayamāha –",
  "atk-s0513a2:1428": "161.",
  "atk-s0513a2:1429": "“Yathāpi kītā purisassupāhanā, sukhassa atthāya dukhaṃ udabbahe;",
  "atk-s0513a2:1430": "Ghammābhitattā talasā papīḷitā, tasseva pāde purisassa khādare.",
  "atk-s0513a2:1431": "162.",
  "atk-s0513a2:1432": "“Evameva yo dukkulīno anariyo, tammāka vijjañca sutañca ādiya;",
  "atk-s0513a2:1433": "Tameva so tattha sutena khādati, anariyo vuccati pānadūpamo”ti.",
  "atk-s0513a2:1434_0": "Tattha udabbaheti udabbaheyya. Ghammābhitattā talasā papīḷitāti ghammena abhitattā",
  "atk-s0513a2:1434_1": "pādatalena ca pīḷitā. Tassevāti yena tā sukhatthāya kiṇitvā pādesu paṭimukkā dukkaṭūpāhanā,",
  "atk-s0513a2:1434_2": "tasseva. Khādareti vaṇaṃ karontā pāde khādanti.",
  "atk-s0513a2:1435_0": "Dukkulīnoti dujjātiko akulaputto. Anariyoti hirottappavajjito asappuriso. Tammāka",
  "atk-s0513a2:1435_1": "vijjañca sutañca ādiyāti ettha taṃ taṃ manatīti “tammo”ti vattabbe tammāko, taṃ taṃ",
  "atk-s0513a2:1435_2": "sippaṃ āsevati parivattetīti attho, ācariyassetaṃ nāmaṃ. Tasmā tammākā, gāthābandhasukhatthaṃ",
  "atk-s0513a2:1435_3": "panassa rassabhāvo kato. Vijjanti aṭṭhārasasu vijjāṭṭhānesu yaṃkiñci. Sutanti yaṃkiñci",
  "atk-s0513a2:1435_4": "sutapariyatti. Ādiyātiādiyitvā. Tameva so tattha sutena khādatīti tamevāti attānameva.",
  "atk-s0513a2:1435_5": "Soti yo dukkulīno anariyo ācariyamhā vijjañca sutañca ādiyati, so. Tattha sutena",
  "atk-s0513a2:1435_6": "khādatīti tassa santike sutena so attānameva khādatīti attho. Aṭṭhakathāyaṃ pana",
  "atk-s0513a2:1435_7": "“teneva so tattha sutena khādatī”tipi pāṭho. Tassāpi so tena tattha sutena attānameva",
  "atk-s0513a2:1435_8": "khādatīti ayameva attho. Anariyo vuccati pānadūpamoti iti anariyo dupāhanūpamo dukkaṭūpāhanūpamo",
  "atk-s0513a2:1435_9": "vuccati. Yathā hi dukkaṭūpāhanā purisaṃ khādanti, evamesa sutena khādanto attanāva",
  "atk-s0513a2:1435_10": "attānaṃ khādati. Atha vā pānāya dutoti pānadu, upāhanūpatāpitassa upāhanāya khāditapādassetaṃ",
  "atk-s0513a2:1435_11": "nāmaṃ. Tasmā yo so attānaṃ sutena khādati, so tena sutena khāditattā “anariyo”ti",
  "atk-s0513a2:1435_12": "vuccati pānadūpamo, upāhanūpatāpitapādasadisoti vuccatīti ayamettha attho. Rājā tuṭṭho",
  "atk-s0513a2:1435_13": "bodhisattassa mahantaṃ yasaṃ adāsi.",
  "atk-s0513a2:1436": "Satthā imaṃ dhammadesanaṃ āharitvā jātakaṃ samodhānesi – “tadā antevāsiko devadatto ahosi, ācariyo pana ahameva ahosi”nti.",
  "atk-s0513a2:1437": "Upāhanajātakavaṇṇanā paṭhamā.",
  "atk-s0513a2:1439": "[232] 2. Vīṇāthūṇajātakavaṇṇanā",
  "atk-s0513a2:1440_0": "Ekacintitoyamatthoti idaṃ satthā jetavane viharanto aññataraṃ kumārikaṃ ārabbha kathesi.",
  "atk-s0513a2:1440_1": "Sā kirekā sāvatthiyaṃ seṭṭhidhītā attano gehe usabharājassa sakkāraṃ kayiramānaṃ",
  "atk-s0513a2:1440_2": "disvā dhātiṃ pucchi – “amma, ko nāmesa evaṃ sakkāraṃ labhatī”ti. “Usabharājā nāma,",
  "atk-s0513a2:1440_3": "ammā”ti. Puna sā ekadivasaṃ pāsāde ṭhatvā antaravīthiṃ olokentī ekaṃ khujjaṃ disvā",
  "atk-s0513a2:1440_4": "cintesi – “gunnaṃ antare jeṭṭhakassa piṭṭhiyaṃ kakudhaṃ hoti, manussajeṭṭhakassapi",
  "atk-s0513a2:1440_5": "tena bhavitabbaṃ, ayaṃ manussesu purisūsabho bhavissati, etassa mayā pādaparicārikāya",
  "atk-s0513a2:1440_6": "bhavituṃ vaṭṭatī”ti. Sā dāsiṃ pesetvā “seṭṭhidhītā tayā saddhiṃ gantukāmā, asukaṭṭhānaṃ",
  "atk-s0513a2:1440_7": "kira gantvā tiṭṭhā”ti tassa ārocetvā sārabhaṇḍakaṃ ādāya aññātakavesena pāsādā otaritvā",
  "atk-s0513a2:1440_8": "tena saddhiṃ palāyi. Aparabhāge taṃ kammaṃ nagare ca bhikkhusaṅghe ca pākaṭaṃ jātaṃ.",
  "atk-s0513a2:1440_9": "Dhammasabhāyaṃ bhikkhū kathaṃ samuṭṭhāpesuṃ – “āvuso, asukā kira seṭṭhidhītā khujjena",
  "atk-s0513a2:1440_10": "saddhiṃ palātā”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:1440_11": "pucchitvā “imāya nāmā”ti vutte satthā “na, bhikkhave, idānevesā khujjaṃ kāmeti, pubbepi",
  "atk-s0513a2:1440_12": "kāmesiyevā”ti vatvā atītaṃ āhari.",
  "atk-s0513a2:1441_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ nigamagāme seṭṭhikule",
  "atk-s0513a2:1441_1": "nibbattitvā vayappatto gharāvāsaṃ vasanto puttadhītāhi vaḍḍhamāno attano puttassa",
  "atk-s0513a2:1441_2": "bārāṇasīseṭṭhissa dhītaraṃ vāretvā divasaṃ ṭhapesi. Seṭṭhidhītā attano gehe usabhassa",
  "atk-s0513a2:1441_3": "sakkārasammānaṃ disvā “ko nāmeso”ti dhātiṃ pucchitvā “usabho”ti sutvā antaravīthiyā",
  "atk-s0513a2:1441_4": "gacchantaṃ ekaṃ khujjaṃ disvā “ayaṃ purisūsabho bhavissatī”ti sārabhaṇḍakaṃ gahetvā",
  "atk-s0513a2:1441_5": "tena saddhiṃ palāyi. Bodhisattopi kho “seṭṭhidhītaraṃ gehaṃ ānessāmī”ti mahantena",
  "atk-s0513a2:1441_6": "parivārena bārāṇasiṃ gacchanto tameva maggaṃ paṭipajji. Te ubhopi sabbarattiṃ maggaṃ",
  "atk-s0513a2:1441_7": "agamaṃsu. Atha khujjassa sabbarattiṃ sītāsihatassa aruṇodaye sarīre vāto kuppi, mahantā",
  "atk-s0513a2:1441_8": "vedanā vattanti. So maggā okkamma vedanāppatto hutvā vīṇādaṇḍako viya saṃkuṭito nipajji,",
  "atk-s0513a2:1441_9": "seṭṭhidhītāpissa pādamūle nisīdi. Bodhisatto seṭṭhidhītaraṃ khujjassa pādamūle nisinnaṃ",
  "atk-s0513a2:1441_10": "disvā sañjānitvā upasaṅkamitvā seṭṭhidhītāya saddhiṃ sallapanto paṭhamaṃ gāthamāha –",
  "atk-s0513a2:1442": "163.",
  "atk-s0513a2:1443": "“Ekacintitoyamattho, bālo apariṇāyako;",
  "atk-s0513a2:1444": "Na hi khujjena vāmena, bhoti saṅgantumarahasī”ti.",
  "atk-s0513a2:1445_0": "Tattha ekacintitoyamatthoti amma, yaṃ tvaṃ atthaṃ cintetvā iminā khujjena saddhiṃ",
  "atk-s0513a2:1445_1": "palātā, ayaṃ tayā ekikāya eva cintito bhavissati. Bālo apariṇāyakoti ayaṃ khujjo",
  "atk-s0513a2:1445_2": "bālo, duppaññabhāvena mahallakopi bālova, aññasmiṃ gahetvā gacchante asati gantuṃ",
  "atk-s0513a2:1445_3": "asamatthatāya apariṇāyako. Na hi khujjena vāmena, bhoti saṅgantumarahasīti iminā",
  "atk-s0513a2:1445_4": "hi khujjena vāmanattā vāmena bhoti tvaṃ mahākule jātā abhirūpā dassanīyā saṅgantuṃ",
  "atk-s0513a2:1445_5": "saha gantuṃ nārahasīti.",
  "atk-s0513a2:1446": "Athassa taṃ vacanaṃ sutvā seṭṭhidhītā dutiyaṃ gāthamāha –",
  "atk-s0513a2:1447": "164.",
  "atk-s0513a2:1448": "“Purisūsabhaṃ maññamānā, ahaṃ khujjamakāmayiṃ;",
  "atk-s0513a2:1449": "Soyaṃ saṃkuṭito seti, chinnatanti yathā thuṇā”ti.",
  "atk-s0513a2:1450_0": "Tassattho – ahaṃ, ayya, ekaṃ usabhaṃ disvā “gunnaṃ jeṭṭhakassa piṭṭhiyaṃ kakudhaṃ",
  "atk-s0513a2:1450_1": "hoti, imassapi taṃ atthi, imināpi purisūsabhena bhavitabba”nti evamahaṃ khujjaṃ purisūsabhaṃ",
  "atk-s0513a2:1450_2": "maññamānā akāmayiṃ. Soyaṃ yathā nāma chinnatanti sadoṇiko vīṇādaṇḍako, evaṃ saṃkuṭito setīti.",
  "atk-s0513a2:1451": "Bodhisatto tassā aññātakavesena nikkhantabhāvameva ñatvā taṃ nhāpetvā alaṅkaritvā rathaṃ āropetvā gehameva agamāsi.",
  "atk-s0513a2:1452": "Satthā imaṃ dhammadesanaṃ āharitvā jātakaṃ samodhānesi – “tadā ayameva seṭṭhidhītā ahosi, bārāṇasīseṭṭhi pana ahameva ahosi”nti.",
  "atk-s0513a2:1453": "Vīṇāthūṇajātakavaṇṇanā dutiyā.",
  "atk-s0513a2:1455": "[233] 3. Vikaṇṇakajātakavaṇṇanā",
  "atk-s0513a2:1456_0": "Kāmaṃ yahiṃ icchasi tena gacchāti idaṃ satthā jetavane viharanto ekaṃ ukkaṇṭhitabhikkhuṃ",
  "atk-s0513a2:1456_1": "ārabbha kathesi. So hi dhammasabhaṃ ānīto “saccaṃ kira, tvaṃ bhikkhu, ukkaṇṭhito”ti",
  "atk-s0513a2:1456_2": "satthārā puṭṭho “sacca”nti vatvā “kasmā ukkaṇṭhitosī”ti vutte “kāmaguṇakāraṇā”ti",
  "atk-s0513a2:1456_3": "āha. Atha naṃ satthā “kāmaguṇā nāmete bhikkhu vikaṇṇakasallasadisā, sakiṃ hadaye",
  "atk-s0513a2:1456_4": "patiṭṭhaṃ labhamānā vikaṇṇakaṃ viya viddhaṃ suṃsumāraṃ maraṇameva pāpentī”ti vatvā atītaṃ āhari.",
  "atk-s0513a2:1457_0": "Atīte bodhisatto bārāṇasiyaṃ dhammena rajjaṃ kārento ekadivasaṃ uyyānaṃ gantvā pokkharaṇītīraṃ",
  "atk-s0513a2:1457_1": "sampāpuṇi. Naccagītāsu kusalā naccagītāni payojesuṃ, pokkharaṇiyaṃ macchakacchapā",
  "atk-s0513a2:1457_2": "gītasaddalolatāya sannipatitvā raññāva saddhiṃ gacchanti. Rājā tālakkhandhappamāṇaṃ",
  "atk-s0513a2:1457_3": "macchaghaṭaṃ disvā “kiṃ nu kho ime macchā mayā saddhiṃyeva carantī”ti amacce pucchi.",
  "atk-s0513a2:1457_4": "Amaccā “ete, deva, upaṭṭhahantī”ti āhaṃsu. Rājā “ete kira maṃ upaṭṭhahantī”ti tussitvā",
  "atk-s0513a2:1457_5": "tesaṃ niccabhattaṃ paṭṭhapesi. Devasikaṃ taṇḍulambaṇaṃ pācesi. Macchā bhattavelāya",
  "atk-s0513a2:1457_6": "ekacce āgacchanti, ekacce nāgacchanti, bhattaṃ nassati. Rañño tamatthaṃ ārocesuṃ.",
  "atk-s0513a2:1457_7": "Rājā “ito paṭṭhāya sattavelāya bheriṃ paharitvā bherisaññāya macchesu sannipatitesu",
  "atk-s0513a2:1457_8": "bhattaṃ dethā”ti āha. Tato paṭṭhāya bhattakammiko bheriṃ paharāpetvā sannipatitānaṃ",
  "atk-s0513a2:1457_9": "macchānaṃ bhattaṃ deti. Tepi bherisaññāya sannipatitvā bhuñjanti.",
  "atk-s0513a2:1458_0": "Tesu evaṃ sannipatitvā bhuñjantesu eko suṃsumāro āgantvā macche khādi. Bhattakammiko",
  "atk-s0513a2:1458_1": "rañño ārocesi. Rājā taṃ sutvā “suṃsumāraṃ macchānaṃ khādanakāle vikaṇṇakena vijjhitvā",
  "atk-s0513a2:1458_2": "gaṇhā”ti āha. So “sādhū”ti gantvā nāvāya ṭhatvā macche khādituṃ āgataṃ suṃsumāraṃ",
  "atk-s0513a2:1458_3": "vikaṇṇakena pahari, taṃ tassa antopiṭṭhiṃ pāvisi. So vedanāppatto hutvā taṃ gahetvāva",
  "atk-s0513a2:1458_4": "palāyi. Bhattakammiko tassa viddhabhāvaṃ ñatvā taṃ ālapanto paṭhamaṃ gāthamāha –",
  "atk-s0513a2:1459": "165.",
  "atk-s0513a2:1460": "“Kāmaṃ yahiṃ icchasi tena gaccha, viddhosi mammamhi vikaṇṇakena;",
  "atk-s0513a2:1461": "Hatosi bhattena suvāditena, lolo ca macche anubandhamāno”ti.",
  "atk-s0513a2:1462_0": "Tattha kāmanti ekaṃsena. Yahiṃ icchasi tena gacchāti yasmiṃ icchasi, tasmiṃ gaccha.",
  "atk-s0513a2:1462_1": "Mammamhīti mammaṭṭhāne. Vikaṇṇakenāti vikaṇṇakasallena. Hatosi bhattena suvāditena,",
  "atk-s0513a2:1462_2": "lolo ca macche anubandhamānoti tvaṃ bherivāditasaññāya bhatte dīyamāne lolo hutvā",
  "atk-s0513a2:1462_3": "khādanatthāya macche anubandhamāno tena savāditena bhattena hato, gataṭṭhānepi te",
  "atk-s0513a2:1462_4": "jīvitaṃ natthīti attho. So attano vasanaṭṭhānaṃ gantvā jīvitakkhayaṃ patto.",
  "atk-s0513a2:1463": "Satthā imaṃ kāraṇaṃ dassetvā abhisambuddho hutvā dutiyaṃ gāthamāha –",
  "atk-s0513a2:1464": "166.",
  "atk-s0513a2:1465": "“Evampi lokāmisaṃ opatanto, vihaññatī cittavasānuvattī;",
  "atk-s0513a2:1466": "So haññatī ñātisakhāna majjhe, macchānugo soriva suṃsumāro”ti.",
  "atk-s0513a2:1467_0": "Tattha lokāmisanti pañca kāmaguṇā. Te hi loko iṭṭhato kantato manāpato gaṇhāti, tasmā",
  "atk-s0513a2:1467_1": "“lokāmisa”nti vuccati. Opatantoti taṃ lokāmisaṃ anupatanto kilesavasena cittavasānuvattī",
  "atk-s0513a2:1467_2": "puggalo vihaññati kilamati, so haññatīti so evarūpo puggalo ñātīnañca sakhānañca",
  "atk-s0513a2:1467_3": "majjhe so vikaṇṇakena viddho macchānugo suṃsumāro viya pañca kāmaguṇe manāpāti gahetvā",
  "atk-s0513a2:1467_4": "haññati kilamati mahāvināsaṃ pāpuṇātiyevāti.",
  "atk-s0513a2:1468_0": "Evaṃ satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1468_1": "ukkaṇṭhitabhikkhu sotāpattiphale patiṭṭhahi. “Tadā suṃsumāro devadatto, macchā buddhaparisā,",
  "atk-s0513a2:1468_2": "bārāṇasirājā pana ahameva ahosi”nti.",
  "atk-s0513a2:1469": "Vikaṇṇakajātakavaṇṇanā tatiyā.",
  "atk-s0513a2:1471": "[234] 4. Asitābhūjātakavaṇṇanā",
  "atk-s0513a2:1472_0": "Tvameva dānimakarāti idaṃ satthā jetavane viharanto aññataraṃ kumārikaṃ ārabbha kathesi.",
  "atk-s0513a2:1472_1": "Sāvatthiyaṃ kirekasmiṃ dvinnaṃ aggasāvakānaṃ upaṭṭhākakule ekā kumārikā abhirūpā",
  "atk-s0513a2:1472_2": "sobhaggappattā, sā vayappattā samānajātikaṃ kulaṃ agamāsi. Sāmiko taṃ kismiñci amaññamāno",
  "atk-s0513a2:1472_3": "aññattha cittavasena carati. Sā tassa taṃ attani anādarataṃ agaṇetvā dve aggasāvake",
  "atk-s0513a2:1472_4": "nimantetvā dānaṃ datvā dhammaṃ suṇantī sotāpattiphale patiṭṭhahi. Sā tato paṭṭhāya",
  "atk-s0513a2:1472_5": "maggaphalasukhena vītināmayamānā “sāmikopi maṃ na icchati, gharāvāsena me kammaṃ",
  "atk-s0513a2:1472_6": "natthi, pabbajissāmī”ti cintetvā mātāpitūnaṃ ācikkhitvā pabbajitvā arahattaṃ pāpuṇi.",
  "atk-s0513a2:1472_7": "Tassā sā kiriyā bhikkhūsu pākaṭā jātā. Athekadivasaṃ bhikkhū dhammasabhāyaṃ kathaṃ",
  "atk-s0513a2:1472_8": "samuṭṭhāpesuṃ – “āvuso, asukakulassa dhītā atthagavesikā sāmikassa anicchabhāvaṃ",
  "atk-s0513a2:1472_9": "ñatvā aggasāvakānaṃ dhammaṃ sutvā sotāpattiphale patiṭṭhāya puna mātāpitaro āpucchitvā",
  "atk-s0513a2:1472_10": "pabbajitvā arahattaṃ pattā, evaṃ atthagavesikā, āvuso sā kumārikā”ti. Satthā āgantvā",
  "atk-s0513a2:1472_11": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a2:1472_12": "“na, bhikkhave, idānevesā kuladhītā atthagavesikā, pubbepi atthagavesikāyevā”ti vatvā atītaṃ āhari.",
  "atk-s0513a2:1473_0": "Atīte bārāṇasiyaṃ brahmadatte rajjaṃ kārente bodhisatto isipabbajjaṃ pabbajitvā abhiññā",
  "atk-s0513a2:1473_1": "ca samāpattiyo ca nibbattetvā himavantapadese vāsaṃ kappesi. Tadā bārāṇasirājā attano",
  "atk-s0513a2:1473_2": "puttassa brahmadattakumārassa parivārasampattiṃ disvā uppannāsaṅko puttaṃ raṭṭhā",
  "atk-s0513a2:1473_3": "pabbājesi. So asitābhuṃ nāma attano deviṃ ādāya himavantaṃ pavisitvā macchamaṃsaphalāphalāni",
  "atk-s0513a2:1473_4": "khādanto paṇṇasālāya nivāsaṃ kappesi. So ekaṃ kinnariṃ disvā paṭibaddhacitto “imaṃ",
  "atk-s0513a2:1473_5": "pajāpatiṃ karissāmī”ti asitābhuṃ agaṇetvā tassā anupadaṃ agamāsi. Sā taṃ kinnariṃ",
  "atk-s0513a2:1473_6": "anubandhamānaṃ disvā “ayaṃ maṃ agaṇetvā kinnariṃ anubandhati, kiṃ me iminā”ti virattacittā",
  "atk-s0513a2:1473_7": "hutvā bodhisattaṃ upasaṅkamitvā vanditvā attano kasiṇaparikammaṃ kathāpetvā kasiṇaṃ",
  "atk-s0513a2:1473_8": "olokentī abhiññā ca samāpattiyo ca nibbattetvā bodhisattaṃ vanditvā āgantvā attano",
  "atk-s0513a2:1473_9": "paṇṇasālāya dvāre aṭṭhāsi. Brahmadattopi kinnariṃ anubandhanto vicaritvā tassā gatamaggampi",
  "atk-s0513a2:1473_10": "adisvā chinnāso hutvā paṇṇasālābhimukhova āgato. Asitābhū taṃ āgacchantaṃ disvā vehāsaṃ",
  "atk-s0513a2:1473_11": "abbhuggantvā maṇivaṇṇe gaganatale ṭhitā “ayyaputta, taṃ nissāya mayā idaṃ jhānasukhaṃ",
  "atk-s0513a2:1473_12": "laddha”nti vatvā imaṃ gāthamāha –",
  "atk-s0513a2:1474": "167.",
  "atk-s0513a2:1475": "“Tvameva dānimakara, yaṃ kāmo byagamā tayi;",
  "atk-s0513a2:1476": "Soyaṃ appaṭisandhiko, kharachinnaṃva renuka”nti.",
  "atk-s0513a2:1477_0": "Tattha tvameva dānimakarāti, ayyaputta, maṃ pahāya kinnariṃ anubandhanto tvaññeva",
  "atk-s0513a2:1477_1": "idāni idaṃ akara. Yaṃ kāmo byagamā tayīti yaṃ mama tayi kāmo vigato vikkhambhanappahānena",
  "atk-s0513a2:1477_2": "pahīno, yassa pahīnattā ahaṃ imaṃ visesaṃ pattāti dīpeti. Soyaṃ appaṭisandhikoti",
  "atk-s0513a2:1477_3": "so pana kāmo idāni appaṭisandhiko jāto, na sakkā paṭisandhituṃ. Kharachinnaṃva renukanti",
  "atk-s0513a2:1477_4": "kharo vuccati kakaco, renukaṃ vuccati hatthidanto. Yathā kakacena chinno hatthidanto",
  "atk-s0513a2:1477_5": "appaṭisandhiko hoti, na puna purimanayena allīyati, evaṃ puna mayhaṃ tayā saddhiṃ",
  "atk-s0513a2:1477_6": "cittassa ghaṭanaṃ nāma natthīti vatvā tassa passantasseva uppatitvā aññattha agamāsi.",
  "atk-s0513a2:1478": "So tassā gatakāle paridevamāno dutiyaṃ gāthamāha –",
  "atk-s0513a2:1479": "168.",
  "atk-s0513a2:1480": "“Atricchaṃ atilobhena, atilobhamadena ca;",
  "atk-s0513a2:1481": "Evaṃ hāyati atthamhā, ahaṃva asitābhuyā”ti.",
  "atk-s0513a2:1482_0": "Tattha atricchaṃ atilobhenāti atricchā vuccati atra atra icchāsaṅkhātā apariyantataṇhā,",
  "atk-s0513a2:1482_1": "atilobho vuccati atikkamitvā pavattalobho. Atilobhamadena cāti purisamadaṃ uppādanato",
  "atk-s0513a2:1482_2": "atilobhamado nāma jāyati. Idaṃ vuttaṃ hoti – atricchāvasena atricchamāno puggalo",
  "atk-s0513a2:1482_3": "atilobhena ca atilobhamadena ca yathā ahaṃ asitābhuyā rājadhītāya parihīno, evaṃ atthā hāyatīti.",
  "atk-s0513a2:1483": "Iti so imāya gāthāya paridevitvā araññe ekakova vasitvā pitu accayena gantvā rajjaṃ gaṇhi.",
  "atk-s0513a2:1484": "Satthā imaṃ dhammadesanaṃ āharitvā jātakaṃ samodhānesi – “tadā rājaputto ca rājadhītā ca ime dve janā ahesuṃ, tāpaso pana ahameva ahosi”nti.",
  "atk-s0513a2:1485": "Asitābhūjātakavaṇṇanā catutthā.",
  "atk-s0513a2:1487": "[235] 5. Vacchanakhajātakavaṇṇanā",
  "atk-s0513a2:1488_0": "Sukhā gharā vacchanakhāti idaṃ satthā jetavane viharanto rojamallaṃ ārabbha kathesi.",
  "atk-s0513a2:1488_1": "So kirāyasmato ānandassa gihisahāyo. So ekadivasaṃ āgamanatthāya therassa sāsanaṃ",
  "atk-s0513a2:1488_2": "pāhesi, thero satthāraṃ āpucchitvā agamāsi. So theraṃ nānaggarasabhojanaṃ bhojetvā",
  "atk-s0513a2:1488_3": "ekamantaṃ nisinno therena saddhiṃ paṭisanthāraṃ katvā theraṃ gihibhogehi pañcahi",
  "atk-s0513a2:1488_4": "kāmaguṇehi nimantento “bhante ānanda, mama gehe pahūtaṃ saviññāṇakaaviññāṇakaratanaṃ,",
  "atk-s0513a2:1488_5": "idaṃ majjhe bhinditvā tuyhaṃ dammi, ehi ubho agāraṃ ajjhāvasāmā”ti. Thero tassa kāmaguṇesu",
  "atk-s0513a2:1488_6": "ādīnavaṃ kathetvā uṭṭhāyāsanā vihāraṃ gantvā “diṭṭho te, ānanda, rojo”ti satthārā",
  "atk-s0513a2:1488_7": "pucchito “āma, bhante”ti vatvā “kimassa kathesī”ti vutte “bhante, maṃ rojo gharāvāsena",
  "atk-s0513a2:1488_8": "nimantesi, athassāhaṃ gharāvāse ceva kāmaguṇesu ca ādīnavaṃ kathesi”nti. Satthā “na",
  "atk-s0513a2:1488_9": "kho, ānanda, rojo mallo idāneva pabbajite gharāvāsena nimantesi, pubbepi nimantesiyevā”ti",
  "atk-s0513a2:1488_10": "vatvā tena yācito atītaṃ āhari.",
  "atk-s0513a2:1489_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ nigamagāme brāhmaṇakule",
  "atk-s0513a2:1489_1": "nibbattitvā vayappatto isipabbajjaṃ pabbajitvā himavantapadese ciraṃ vasitvā loṇambilasevanatthāya",
  "atk-s0513a2:1489_2": "bārāṇasiṃ patvā rājuyyāne vasitvā punadivase bārāṇasiṃ pāvisi. Athassa bārāṇasiseṭṭhi",
  "atk-s0513a2:1489_3": "ācāravihāre pasīditvā gehaṃ netvā bhojetvā uyyāne vasanatthāya paṭiññaṃ gahetvā taṃ",
  "atk-s0513a2:1489_4": "paṭijagganto uyyāne vasāpesi. Te aññamaññaṃ uppannasinehā ahesuṃ.",
  "atk-s0513a2:1490_0": "Athekadivasaṃ bārāṇasiseṭṭhi bodhisatte pemavissāsavasena evaṃ cintesi – “pabbajjā",
  "atk-s0513a2:1490_1": "nāma dukkhā, mama sahāyaṃ vacchanakhaparibbājakaṃ uppabbājetvā sabbaṃ vibhavaṃ majjhe",
  "atk-s0513a2:1490_2": "bhinditvā tassa datvā dvepi samaggavāsaṃ vasissāmā”ti. So ekadivasaṃ bhattakiccapariyosāne",
  "atk-s0513a2:1490_3": "tena saddhiṃ madhurapaṭisanthāraṃ katvā “bhante vacchanakha, pabbajjā nāma dukkhā,",
  "atk-s0513a2:1490_4": "sukho gharāvāso, ehi ubho samaggā kāme paribhuñjantā vasāmā”ti vatvā paṭhamaṃ gāthamāha –",
  "atk-s0513a2:1491": "169.",
  "atk-s0513a2:1492": "“Sukhā gharā vacchanakha, sahiraññā sabhojanā;",
  "atk-s0513a2:1493": "Yattha bhutvā pivitvā ca, sayeyyātha anussuko”ti.",
  "atk-s0513a2:1494_0": "Tattha sahiraññāti sattaratanasampannā. Sabhojanāti bahukhādanīyabhojanīyā. Yattha",
  "atk-s0513a2:1494_1": "bhutvā pivitvā cāti yesu sahiraññabhojanesu gharesu nānaggarasāni bhojanāni paribhuñjitvā",
  "atk-s0513a2:1494_2": "nānāpānāni ca pivitvā. Sayeyyātha anussukoti yesu alaṅkatasirisayanapiṭṭhe anussuko",
  "atk-s0513a2:1494_3": "hutvā sayeyyāsi, te gharā nāma ativiya sukhāti.",
  "atk-s0513a2:1495_0": "Athassa taṃ sutvā bodhisatto “mahāseṭṭhi, tvaṃ aññāṇatāya kāmagiddho hutvā gharāvāsassa",
  "atk-s0513a2:1495_1": "guṇaṃ, pabbajjāya ca aguṇaṃ kathesi, gharāvāsassa te aguṇaṃ kathessāmi, suṇāhi dānī”ti",
  "atk-s0513a2:1495_2": "vatvā dutiyaṃ gāthamāha –",
  "atk-s0513a2:1496": "170.",
  "atk-s0513a2:1497": "“Gharā nānīhamānassa, gharā nābhaṇato musā;",
  "atk-s0513a2:1498": "Gharā nādinnadaṇḍassa, paresaṃ anikubbato;",
  "atk-s0513a2:1499": "Evaṃ chiddaṃ durabhisambhavaṃ, ko gharaṃ paṭipajjatī”ti.",
  "atk-s0513a2:1500_0": "Tattha gharā nānīhamānassāti niccakālaṃ kasigorakkhādikaraṇena anīhamānassa avāyamantassa",
  "atk-s0513a2:1500_1": "gharā nāma natthi, gharāvāso na patiṭṭhātīti attho. Gharā nābhaṇato musāti khettavatthuhiraññasuvaṇṇādīnaṃ",
  "atk-s0513a2:1500_2": "atthāya amusābhaṇatopi gharā nāma natthi. Gharā nādinnadaṇḍassa, paresaṃ anikubbatoti",
  "atk-s0513a2:1500_3": "nādinnadaṇḍassāti aggahitadaṇḍassa, nikkhittadaṇḍassa paresaṃ anikubbato gharā nāma",
  "atk-s0513a2:1500_4": "natthi. Yo pana ādinnadaṇḍo hutvā paresaṃ dāsakammakarādīnaṃ tasmiṃ tasmiṃ aparādhe",
  "atk-s0513a2:1500_5": "aparādhānurūpaṃ vadhabandhanachedanatāḷanādivasena karoti, tasseva gharāvāso saṇṭhahatīti",
  "atk-s0513a2:1500_6": "attho. Evaṃ chiddaṃ durabhisambhavaṃ, ko gharaṃ paṭipajjatīti taṃ dāni evaṃ etesaṃ",
  "atk-s0513a2:1500_7": "īhanādīnaṃ akaraṇe sati tāya tāya parihāniyā chiddaṃ karaṇepi sati niccameva kātabbato",
  "atk-s0513a2:1500_8": "durabhisambhavaṃ durārādhanīyaṃ, niccaṃ karontassapi vā durabhisambhavameva duppūraṃ",
  "atk-s0513a2:1500_9": "gharāvāsaṃ “ahaṃ nipparitasso hutvā ajjhāvasissāmī”ti ko paṭipajjatīti.",
  "atk-s0513a2:1501": "Evaṃ mahāsatto gharāvāsassa dosaṃ kathetvā uyyānameva agamāsi.",
  "atk-s0513a2:1502": "Satthā imaṃ dhammadesanaṃ āharitvā jātakaṃ samodhānesi – “tadā bārāṇasiseṭṭhi rojo mallo ahosi, vacchanakhaparibbājako pana ahameva ahosi”nti.",
  "atk-s0513a2:1503": "Vacchanakhajātakavaṇṇanā pañcamā.",
  "atk-s0513a2:1505": "[236] 6. Bakajātakavaṇṇanā",
  "atk-s0513a2:1506_0": "Bhaddako vatayaṃ pakkhīti idaṃ satthā jetavane viharanto ekaṃ kuhakabhikkhuṃ ārabbha",
  "atk-s0513a2:1506_1": "kathesi. Tañhi satthā ānetvā dassitaṃ disvā “na, bhikkhave, idāneva, pubbepesa kuhakoyevā”ti vatvā atītaṃ āhari.",
  "atk-s0513a2:1507_0": "Atīte bārāṇasiyaṃ brahmadatte rajjaṃ kārente bodhisatto himavantapadese ekasmiṃ sare",
  "atk-s0513a2:1507_1": "maccho hutvā mahāparivāro vasi. Atheko bako “macche khādissāmī”ti sarassa āsannaṭṭhāne",
  "atk-s0513a2:1507_2": "sīsaṃ pātetvā pakkhe pasāretvā mandamando macche olokento aṭṭhāsi tesaṃ pamādaṃ āgamayamāno.",
  "atk-s0513a2:1507_3": "Tasmiṃ khaṇe bodhisatto macchagaṇaparivuto gocaraṃ gaṇhanto taṃ ṭhānaṃ pāpuṇi. Macchagaṇo",
  "atk-s0513a2:1507_4": "taṃ bakaṃ passitvā paṭhamaṃ gāthamāha –",
  "atk-s0513a2:1508": "171.",
  "atk-s0513a2:1509": "“Bhaddako vatayaṃ pakkhī, dijo kumudasannibho;",
  "atk-s0513a2:1510": "Vūpasantehi pakkhehi, mandamandova jhāyatī”ti.",
  "atk-s0513a2:1511": "Tattha mandamandova jhāyatīti abalabalo viya hutvā kiñci ajānanto viya ekakova jhāyatīti.",
  "atk-s0513a2:1512": "Atha naṃ bodhisatto oloketvā dutiyaṃ gāthamāha –",
  "atk-s0513a2:1513": "172.",
  "atk-s0513a2:1514": "“Nāssa sīlaṃ vijānātha, anaññāya pasaṃsatha;",
  "atk-s0513a2:1515": "Amhe dijo na pāleti, tena pakkhī na phandatī”ti.",
  "atk-s0513a2:1516_0": "Tattha anaññāyāti ajānitvā. Amhe dijo na pāletīti esa dijo amhe na rakkhati na gopāyati,",
  "atk-s0513a2:1516_1": "“kataraṃ nu kho etesu kabaḷaṃ karissāmī”ti upadhāreti. Tena pakkhī na phandatīti",
  "atk-s0513a2:1516_2": "tenāyaṃ sakuṇo na phandati na calatīti. Evaṃ vutte macchagaṇo udakaṃ khobhetvā bakaṃ palāpesi.",
  "atk-s0513a2:1517": "Satthā imaṃ dhammadesanaṃ āharitvā jātakaṃ samodhānesi – “tadā bako kuhako bhikkhu ahosi, maccharājā pana ahameva ahosi”nti.",
  "atk-s0513a2:1518": "Bakajātakavaṇṇanā chaṭṭhā.",
  "atk-s0513a2:1520": "[237] 7. Sāketajātakavaṇṇanā",
  "atk-s0513a2:1521_0": "Ko nu kho bhagavā hetūti idaṃ satthā sāketaṃ upanissāya viharanto sāketaṃ brāhmaṇaṃ",
  "atk-s0513a2:1521_1": "ārabbha kathesi. Vatthu panettha atītampi paccuppannampi heṭṭhā ekakanipāte kathitameva.",
  "atk-s0513a2:1521_2": "Tathāgatassa pana vihāraṃ gatakāle bhikkhū “sineho nāmesa, bhante, kathaṃ patiṭṭhātī”ti",
  "atk-s0513a2:1521_3": "pucchantā paṭhamaṃ gāthamāhaṃsu –",
  "atk-s0513a2:1522": "173.",
  "atk-s0513a2:1523": "“Ko nu kho bhagavā hetu, ekacce idha puggale;",
  "atk-s0513a2:1524": "Atīva hadayaṃ nibbāti, cittañcāpi pasīdatī”ti.",
  "atk-s0513a2:1525_0": "Tassattho – ko nu kho hetu, yena idhekacce puggale diṭṭhamatteyeva hadayaṃ ativiya",
  "atk-s0513a2:1525_1": "nibbāti, suvāsitassa sītassa udakassa ghaṭasahassena parisittaṃ viya sītalaṃ hoti,",
  "atk-s0513a2:1525_2": "ekacce na nibbāti. Ekacce diṭṭhamatteyeva cittaṃ pasīdati, mudu hoti, pemavasena",
  "atk-s0513a2:1525_3": "allīyati, ekacce na allīyatīti.",
  "atk-s0513a2:1526": "Atha nesaṃ satthā pemakāraṇaṃ dassento dutiyaṃ gāthamāha –",
  "atk-s0513a2:1527": "174.",
  "atk-s0513a2:1528": "“Pubbeva sannivāsena, paccuppannahitena vā;",
  "atk-s0513a2:1529": "Evaṃ taṃ jāyate pemaṃ, uppalaṃva yathodake”ti.",
  "atk-s0513a2:1530_0": "Tassattho – bhikkhave, pemaṃ nāmetaṃ dvīhi kāraṇehi jāyati, purimabhave mātā vā pitā",
  "atk-s0513a2:1530_1": "vā putto vā dhītā vā bhātā vā bhaginī vā pati vā bhariyā vā sahāyo vā mitto vā hutvā",
  "atk-s0513a2:1530_2": "yo yena saddhiṃ ekaṭṭhāne vutthapubbo, tassa iminā pubbeva sannivāsena bhavantarepi",
  "atk-s0513a2:1530_3": "anubandhanto so sineho na vijahati. Imasmiṃ attabhāve katena paccuppannahitena vā",
  "atk-s0513a2:1530_4": "evaṃ taṃ jāyate pemaṃ, imehi dvīhi kāraṇehi pemaṃ nāma jāyati. Yathā kiṃ? Uppalaṃva",
  "atk-s0513a2:1530_5": "yathodaketi. Vā-kārassa rassattaṃ kataṃ. Samuccayatthe cesa vutto, tasmā uppalañca",
  "atk-s0513a2:1530_6": "sesaṃ jalajapupphañca yathā udake jāyamānaṃ dve kāraṇāni nissāya jāyati udakañceva",
  "atk-s0513a2:1530_7": "kalalañca, tathā etehi dvīhi kāraṇehi pemaṃ jāyatīti evamettha attho daṭṭhabbo.",
  "atk-s0513a2:1531": "Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo ca brāhmaṇī ca ime dve janā ahesuṃ, putto pana ahameva ahosi”nti.",
  "atk-s0513a2:1532": "Sāketajātakavaṇṇanā sattamā.",
  "atk-s0513a2:1534": "[238] 8. Ekapadajātakavaṇṇanā",
  "atk-s0513a2:1535_0": "Iṅgha ekapadaṃ, tātāti idaṃ satthā jetavane viharanto ekaṃ kuṭumbikaṃ ārabbha kathesi.",
  "atk-s0513a2:1535_1": "Sāvatthivāsī kiresa kuṭumbiko, athassa ekadivasaṃ aṅke nisinno putto atthassa dvāraṃ",
  "atk-s0513a2:1535_2": "nāma pañhaṃ pucchi. So “buddhavisayo esa pañho, na taṃ añño kathetuṃ sakkhissatī”ti",
  "atk-s0513a2:1535_3": "puttaṃ gahetvā jetavanaṃ gantvā satthāraṃ vanditvā “bhante, ayaṃ me dārako ūrumhi",
  "atk-s0513a2:1535_4": "nisinno atthassa dvāraṃ nāma pañhaṃ pucchi, ahaṃ taṃ ajānanto idhāgato, kathetha,",
  "atk-s0513a2:1535_5": "bhante, imaṃ pañha”nti. Satthā “na kho, upāsaka, ayaṃ dārako idāneva atthagavesako,",
  "atk-s0513a2:1535_6": "pubbepi atthagavesakova hutvā imaṃ pañhaṃ paṇḍite pucchi, porāṇakapaṇḍitāpissa kathesuṃ,",
  "atk-s0513a2:1535_7": "bhavasaṅkhepagatattā pana na sallakkhesī”ti vatvā tena yācito atītaṃ āhari.",
  "atk-s0513a2:1536_0": "Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā vayappatto",
  "atk-s0513a2:1536_1": "pitu accayena seṭṭhiṭṭhānaṃ labhi. Athassa putto daharo kumāro ūrumhi nisīditvā “tāta,",
  "atk-s0513a2:1536_2": "mayhaṃ ekapadaṃ anekatthanissitaṃ ekaṃ kāraṇaṃ kathethā”ti pucchanto paṭhamaṃ gāthamāha –",
  "atk-s0513a2:1537": "175.",
  "atk-s0513a2:1538": "“Iṅgha ekapadaṃ tāta, anekatthapadassitaṃ;",
  "atk-s0513a2:1539": "Kiñci saṅgāhikaṃ brūsi, yenatthe sādhayemase”ti.",
  "atk-s0513a2:1540_0": "Tattha iṅghāti yācanatthe codanatthe vā nipāto. Ekapadanti ekaṃ kāraṇapadaṃ, ekaṃ",
  "atk-s0513a2:1540_1": "kāraṇūpasañhitaṃ vā byañjanapadaṃ. Anekatthapadassitanti anekāni atthapadāni kāraṇapadāni",
  "atk-s0513a2:1540_2": "nissitaṃ. Kiñci saṅgāhikaṃ brūsīti kiñci ekapadaṃ bahūnaṃ padānaṃ saṅgāhikaṃ brūhi,",
  "atk-s0513a2:1540_3": "ayameva vā pāṭho. Yenatthe sādhayemaseti yena ekena padena anekatthanissitena mayaṃ",
  "atk-s0513a2:1540_4": "attano vuḍḍhiṃ sādheyyāma, taṃ me kathehīti pucchi.",
  "atk-s0513a2:1541": "Athassa pitā kathento dutiyaṃ gāthamāha –",
  "atk-s0513a2:1542": "176.",
  "atk-s0513a2:1543": "“Dakkheyyekapadaṃ tāta, anekatthapadassitaṃ;",
  "atk-s0513a2:1544": "Tañca sīlena saññuttaṃ, khantiyā upapāditaṃ;",
  "atk-s0513a2:1545": "Alaṃ mitte sukhāpetuṃ, amittānaṃ dukhāya cā”ti.",
  "atk-s0513a2:1546_0": "Tattha dakkheyyekapadanti dakkheyyaṃ ekapadaṃ. Dakkheyyaṃ nāma lābhuppādakassa chekassa",
  "atk-s0513a2:1546_1": "kusalassa ñāṇasampayuttaṃ vīriyaṃ. Anekatthapadassitanti evaṃ vuttappakāraṃ vīriyaṃ",
  "atk-s0513a2:1546_2": "anekehi atthapadehi nissitaṃ. Katarehīti? Sīlādīhi. Teneva “tañca sīlena saññutta”ntiādimāha.",
  "atk-s0513a2:1546_3": "Tassattho – tañca panetaṃ vīriyaṃ ācārasīlasampayuttaṃ adhivāsanakhantiyā upetaṃ",
  "atk-s0513a2:1546_4": "mitte sukhāpetuṃ amittānañca dukkhāya alaṃ samatthaṃ. Ko hi nāma lābhuppādakañāṇasampayuttakusalavīriyasamannāgato",
  "atk-s0513a2:1546_5": "ācārakhantisampanno mitte sukhāpetuṃ, amitte vā dukkhāpetuṃ na sakkotīti.",
  "atk-s0513a2:1547": "Evaṃ bodhisatto puttassa pañhaṃ kathesi. Sopi pitu kathitanayeneva attano atthaṃ sādhetvā yathākammaṃ gato.",
  "atk-s0513a2:1548_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1548_1": "pitāputtā sotāpattiphale patiṭṭhitā. “Tadā putto ayameva putto ahosi, bārāṇasiseṭṭhi",
  "atk-s0513a2:1548_2": "pana ahameva ahosi”nti.",
  "atk-s0513a2:1549": "Ekapadajātakavaṇṇanā aṭṭhamā.",
  "atk-s0513a2:1551": "[239] 9. Haritamaṇḍūkajātakavaṇṇanā",
  "atk-s0513a2:1552_0": "Āsīvisampi maṃ santanti idaṃ satthā veḷuvane viharanto ajātasattuṃ ārabbha kathesi.",
  "atk-s0513a2:1552_1": "Kosalarājassa hi pitā mahākosalo bimbisārarañño dhītaraṃ dadamāno dhītu nhānamūlaṃ",
  "atk-s0513a2:1552_2": "kāsigāmakaṃ nāma adāsi. Sā ajātasattunā pitughātakakamme kate rañño sinehena nacirasseva",
  "atk-s0513a2:1552_3": "kālamakāsi. Ajātasattu mātari kālakatāyapi taṃ gāmaṃ bhuñjateva. Kosalarājā “pitughātakassa",
  "atk-s0513a2:1552_4": "corassa mama kulasantakaṃ gāmaṃ na dassāmī”ti tena saddhiṃ yujjhati. Kadāci mātulassa",
  "atk-s0513a2:1552_5": "jayo hoti, kadāci bhāgineyyassa. Yadā pana ajātasattu jināti, tadā somanassappatto",
  "atk-s0513a2:1552_6": "rathe dhajaṃ ussāpetvā mahantena yasena nagaraṃ pavisati. Yadā pana parājayati, tadā",
  "atk-s0513a2:1552_7": "domanassappatto kañci ajānāpetvāva pavisati. Athekadivasaṃ dhammasabhāyaṃ bhikkhū",
  "atk-s0513a2:1552_8": "kathaṃ samuṭṭhāpesuṃ “āvuso, ajātasattu mātulaṃ jinitvā tussati, parājito domanassappatto",
  "atk-s0513a2:1552_9": "hotī”ti. Satthā āgantvā “kāya nuttha, bhikkhave, etarahi kathāya sannisinnā”ti pucchitvā",
  "atk-s0513a2:1552_10": "“imāya nāmā”ti vutte “na, bhikkhave, idāneva, pubbepesa jinitvā tussati, parājito",
  "atk-s0513a2:1552_11": "domanassappatto hotī”ti vatvā atītaṃ āhari.",
  "atk-s0513a2:1553_0": "Atīte bārāṇasiyaṃ brahmadatte rajjaṃ kārente bodhisatto nīlamaṇḍūkayoniyaṃ nibbatti.",
  "atk-s0513a2:1553_1": "Tadā manussā nadīkandarādīsu tattha tattha macche gahaṇatthāya kumīnāni oḍḍesuṃ.",
  "atk-s0513a2:1553_2": "Ekasmiṃ kumīne bahū macchā pavisiṃsu. Atheko udakāsīviso macche khādanto taṃ kumīnaṃ",
  "atk-s0513a2:1553_3": "pāvisi, bahū macchā ekato hutvā taṃ khādantā ekalohitaṃ akaṃsu. So paṭisaraṇaṃ apassanto",
  "atk-s0513a2:1553_4": "maraṇabhayatajjito kumīnamukhena nikkhamitvā vedanāppatto udakapariyante nipajji.",
  "atk-s0513a2:1553_5": "Nīlamaṇḍūkopi tasmiṃ khaṇe uppatitvā kumīnasūlamatthake nipanno hoti. Āsīviso vinicchayaṭṭhānaṃ",
  "atk-s0513a2:1553_6": "alabhanto tattha nipannaṃ taṃ disvā “samma nīlamaṇḍūka, imesaṃ macchānaṃ kiriyā ruccati",
  "atk-s0513a2:1553_7": "tuyha”nti pucchanto paṭhamaṃ gāthamāha –",
  "atk-s0513a2:1554": "177.",
  "atk-s0513a2:1555": "“Āsīvisampi maṃ santaṃ, paviṭṭhaṃ kumināmukhaṃ;",
  "atk-s0513a2:1556": "Ruccate haritāmātā, yaṃ maṃ khādanti macchakā”ti.",
  "atk-s0513a2:1557": "Tattha āsīvisampi maṃ santanti maṃ āgatavisaṃ samānaṃ. Ruccate haritāmātā, yaṃ maṃ khādanti macchakāti etaṃ tava ruccati haritamaṇḍūkaputtāti vadati.",
  "atk-s0513a2:1558_0": "Atha naṃ haritamaṇḍūko “āma, samma, ruccatī”ti. “Kiṃkāraṇā”ti? “Sace tvampi tava",
  "atk-s0513a2:1558_1": "padesaṃ āgate macche khādasi, macchāpi attano padesaṃ āgataṃ taṃ khādanti, attano",
  "atk-s0513a2:1558_2": "visaye padese gocarabhūmiyaṃ abalavā nāma natthī”ti vatvā dutiyaṃ gāthamāha –",
  "atk-s0513a2:1559": "178.",
  "atk-s0513a2:1560": "“Vilumpateva puriso, yāvassa upakappati;",
  "atk-s0513a2:1561": "Yadā caññe vilumpanti, so vilutto vilumpatī”ti.",
  "atk-s0513a2:1562_0": "Tattha vilumpateva puriso, yāvassa upakappatīti yāva assa purisassa issariyaṃ upakappati",
  "atk-s0513a2:1562_1": "ijjhati pavattati, tāva so aññaṃ vilumpatiyeva. “Yāva so upakappatī”tipi pāṭho, yattakaṃ",
  "atk-s0513a2:1562_2": "kālaṃ so puriso sakkoti vilumpitunti attho. Yadā caññe vilumpantīti yadā ca aññe",
  "atk-s0513a2:1562_3": "issarā hutvā vilumpanti. So vilutto vilumpatīti atha so vilumpako aññehi vilumpati.",
  "atk-s0513a2:1562_4": "“Vilumpate”tipi pāṭho, ayamevattho. “Vilumpana”ntipi paṭhanti, tassattho na sameti.",
  "atk-s0513a2:1562_5": "Evaṃ “vilumpako puna vilumpaṃ pāpuṇātī”ti bodhisattena aḍḍe vinicchite udakāsīvisassa",
  "atk-s0513a2:1562_6": "dubbalabhāvaṃ ñatvā “paccāmittaṃ gaṇhissāmā”ti macchagaṇā kumīnamukhā nikkhamitvā",
  "atk-s0513a2:1562_7": "tattheva naṃ jīvitakkhayaṃ pāpetvā pakkamuṃ.",
  "atk-s0513a2:1563": "Satthā imaṃ dhammadesanaṃ āharitvā jātakaṃ samodhānesi – “tadā udakāsīviso ajātasattu ahosi, nīlamaṇḍūko pana ahameva ahosi”nti.",
  "atk-s0513a2:1564": "Haritamaṇḍūkajātakavaṇṇanā navamā.",
  "atk-s0513a2:1566": "[240] 10. Mahāpiṅgalajātakavaṇṇanā",
  "atk-s0513a2:1567_0": "Sabbo janoti idaṃ satthā jetavane viharanto devadattaṃ ārabbha kathesi. Devadatte",
  "atk-s0513a2:1567_1": "satthari āghātaṃ bandhitvā navamāsaccayena jetavanadvārakoṭṭhake pathaviyaṃ nimugge",
  "atk-s0513a2:1567_2": "jetavanavāsino ca sakalaraṭṭhavāsino ca “buddhapaṭikaṇṭako devadatto pathaviyā gilito,",
  "atk-s0513a2:1567_3": "nihatapaccāmitto dāni sammāsambuddho jāto”ti tuṭṭhahaṭṭhā ahesuṃ. Tesaṃ kathaṃ sutvā",
  "atk-s0513a2:1567_4": "paramparaghosena sakalajambudīpavāsino yakkhabhūtadevagaṇā ca tuṭṭhahaṭṭhā eva ahesuṃ.",
  "atk-s0513a2:1567_5": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso, devadatte pathaviyaṃ",
  "atk-s0513a2:1567_6": "nimugge ‘buddhapaṭikaṇṭako devadatto pathaviyā gilito’ti mahājano attamano jāto”ti.",
  "atk-s0513a2:1567_7": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a2:1567_8": "nāmā”ti vutte “na, bhikkhave, idāneva devadatte mate mahājano tussati ceva hasati",
  "atk-s0513a2:1567_9": "ca, pubbepi tussi ceva hasi cā”ti vatvā atītaṃ āhari.",
  "atk-s0513a2:1568_0": "Atīte bārāṇasiyaṃ mahāpiṅgalo nāma rājā adhammena visamena rajjaṃ kāresi, chandādivasena",
  "atk-s0513a2:1568_1": "pāpakammāni karonto daṇḍabalijaṅghakahāpaṇādiggahaṇena ucchuyante ucchuṃ viya mahājanaṃ",
  "atk-s0513a2:1568_2": "pīḷesi kakkhaḷo pharuso sāhasiko, paresu anuddayāmattampi nāmassa natthi, gehe itthīnampi",
  "atk-s0513a2:1568_3": "puttadhītānampi amaccabrāhmaṇagahapatikādīnampi appiyo amanāpo, akkhimhi patitarajaṃ",
  "atk-s0513a2:1568_4": "viya, bhattapiṇḍe sakkharā viya, paṇhiṃ vijjhitvā paviṭṭhakaṇṭako viya ca ahosi.",
  "atk-s0513a2:1568_5": "Tadā bodhisatto mahāpiṅgalassa putto hutvā nibbatti. Mahāpiṅgalo dīgharattaṃ rajjaṃ",
  "atk-s0513a2:1568_6": "kāretvā kālamakāsi. Tasmiṃ kālakate sakalabārāṇasivāsino haṭṭhatuṭṭhā mahāhasitaṃ",
  "atk-s0513a2:1568_7": "hasitvā dārūnaṃ sakaṭasahassena mahāpiṅgalaṃ jhāpetvā anekehi ghaṭasahassehi āḷāhanaṃ",
  "atk-s0513a2:1568_8": "nibbāpetvā bodhisattaṃ rajje abhisiñcitvā “dhammiko no rājā laddho”ti haṭṭhatuṭṭhā",
  "atk-s0513a2:1568_9": "nagare ussavabheriṃ carāpetvā samussitadhajapaṭākaṃ nagaraṃ alaṅkaritvā dvāre dvāre",
  "atk-s0513a2:1568_10": "maṇḍapaṃ kāretvā vippakiṇṇalājakusumamaṇḍitatalesu alaṅkatamaṇḍapesu nisīditvā khādiṃsu ceva piviṃsu ca.",
  "atk-s0513a2:1569_0": "Bodhisattopi alaṅkate mahātale samussitasetacchattassa pallaṅkavarassa majjhe mahāyasaṃ",
  "atk-s0513a2:1569_1": "anubhavanto nisīdi. Amaccā ca brāhmaṇagahapatiraṭṭhikadovārikādayo ca rājānaṃ parivāretvā",
  "atk-s0513a2:1569_2": "aṭṭhaṃsu. Atheko dovāriko nātidūre ṭhatvā assasanto passasanto parodi. Bodhisatto",
  "atk-s0513a2:1569_3": "taṃ disvā “samma dovārika, mama pitari kālakate sabbe tuṭṭhapahaṭṭhā ussavaṃ kīḷantā",
  "atk-s0513a2:1569_4": "vicaranti, tvaṃ pana rodamāno ṭhito, kiṃ nu kho mama pitā taveva piyo ahosi manāpo”ti",
  "atk-s0513a2:1569_5": "pucchanto paṭhamaṃ gāthamāha –",
  "atk-s0513a2:1570": "179.",
  "atk-s0513a2:1571": "“Sabbo jano hiṃsito piṅgalena, tasmiṃ mate paccayā vedayanti;",
  "atk-s0513a2:1572": "Piyo nu te āsi akaṇhanetto, kasmā nu tvaṃ rodasi dvārapālā”ti.",
  "atk-s0513a2:1573_0": "Tattha hiṃsitoti nānappakārehi daṇḍabaliādīhi pīḷito. Piṅgalenāti piṅgalakkhena.",
  "atk-s0513a2:1573_1": "Tassa kira dvepi akkhīni nibbiddhapiṅgalāni biḷārakkhivaṇṇāni ahesuṃ, tenevassa “piṅgalo”ti",
  "atk-s0513a2:1573_2": "nāmaṃ akaṃsu. Paccayā vedayantīti pītiyo pavedayanti. Akaṇhanettoti piṅgalanetto.",
  "atk-s0513a2:1573_3": "Kasmā nu tvanti kena nu kāraṇena tvaṃ rodasi. Aṭṭhakathāyaṃ pana “kasmā tuva”nti pāṭho.",
  "atk-s0513a2:1574_0": "So tassa vacanaṃ sutvā “nāhaṃ, mahārāja, ‘mahāpiṅgalo mato’ti sokena rodāmi, sīsassa",
  "atk-s0513a2:1574_1": "me sukhaṃ jātaṃ. Piṅgalarājā hi pāsādā otaranto ca ārohanto ca kammāramuṭṭhikāya",
  "atk-s0513a2:1574_2": "paharanto viya mayhaṃ sīse aṭṭhaṭṭha khaṭake deti, so paralokaṃ gantvāpi mama sīse",
  "atk-s0513a2:1574_3": "dadamāno viya nirayapālānampi yamassapi sīle khaṭake dassati, atha naṃ te ‘ativiya",
  "atk-s0513a2:1574_4": "ayaṃ amhe bādhatī’ti puna idheva ānetvā vissajjeyyuṃ, atha me so punapi sīse khaṭake",
  "atk-s0513a2:1574_5": "dadeyyāti bhayenāhaṃ rodāmī”ti imamatthaṃ pakāsento dutiyaṃ gāthamāha –",
  "atk-s0513a2:1575": "180.",
  "atk-s0513a2:1576": "“Na me piyo āsi akaṇhanetto, bhāyāmi paccāgamanāya tassa;",
  "atk-s0513a2:1577": "Ito gato hiṃseyya maccurājaṃ, so hiṃsito āneyya puna idhā”ti.",
  "atk-s0513a2:1578_0": "Atha naṃ bodhisatto “so rājā dārūnaṃ vāhasahassena daḍḍho udakaghaṭasatehi sitto,",
  "atk-s0513a2:1578_1": "sāpissa āḷāhanabhūmi samantato khatā, pakatiyāpi ca paralokaṃ gatā nāma aññattha",
  "atk-s0513a2:1578_2": "gativasā puna teneva sarīrena nāgacchanti, mā tvaṃ bhāyī”ti taṃ samassāsento imaṃ gāthamāha –",
  "atk-s0513a2:1579": "181.",
  "atk-s0513a2:1580": "“Daḍḍho vāhasahassehi, sitto ghaṭasatehi so;",
  "atk-s0513a2:1581": "Parikkhatā ca sā bhūmi, mā bhāyi nāgamissatī”ti.",
  "atk-s0513a2:1582": "Tato paṭṭhāya dovāriko assāsaṃ paṭilabhi. Bodhisatto dhammena rajjaṃ kāretvā dānādīni puññāni katvā yathākammaṃ gato.",
  "atk-s0513a2:1583": "Satthā imaṃ dhammadesanaṃ āharitvā jātakaṃ samodhānesi – “tadā mahāpiṅgalo devadatto ahosi, putto pana ahameva ahosi”nti.",
  "atk-s0513a2:1584": "Mahāpiṅgalajātakavaṇṇanā dasamā.",
  "atk-s0513a2:1585": "Upāhanavaggo navamo.",
  "atk-s0513a2:1586": "Tassuddānaṃ –",
  "atk-s0513a2:1587": "Upāhanaṃ vīṇāthūṇaṃ, vikaṇṇakaṃ asitābhu;",
  "atk-s0513a2:1588": "Vacchanakhaṃ bakañceva, sāketañca ekapadaṃ;",
  "atk-s0513a2:1589": "Haritamātu piṅgalaṃ.",
  "atk-s0513a2:1590": "10. Siṅgālavaggo",
  "atk-s0513a2:1592": "[241] 1. Sabbadāṭhajātakavaṇṇanā",
  "atk-s0513a2:1593_0": "Siṅgālo mānatthaddhoti idaṃ satthā veḷuvane viharanto devadattaṃ ārabbha kathesi.",
  "atk-s0513a2:1593_1": "Devadatto ajātasattuṃ pasādetvā uppāditaṃ lābhasakkāraṃ ciraṭṭhitikaṃ kātuṃ nāsakkhi,",
  "atk-s0513a2:1593_2": "nāḷāgiripayojane pāṭihāriyassa diṭṭhakālato paṭṭhāya tassa so lābhasakkāro antaradhāyi.",
  "atk-s0513a2:1593_3": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso, devadatto lābhasakkāraṃ",
  "atk-s0513a2:1593_4": "uppādetvā ciraṭṭhitikaṃ kātuṃ nāsakkhī”ti. Satthā āgantvā “kāya nuttha, bhikkhave,",
  "atk-s0513a2:1593_5": "etarahi kathāya sannisinnā”ti pucchitvā “imāya nāmā”ti vutte “na, bhikkhave, devadatto",
  "atk-s0513a2:1593_6": "idāneva attano uppannaṃ lābhasakkāraṃ antaradhāpeti, pubbepi antaradhāpesiyevā”ti vatvā atītaṃ āhari.",
  "atk-s0513a2:1594_0": "Atīte bārāṇasiyaṃ brahmadatte rajjaṃ kārente bodhisatto tassa purohito ahosi tiṇṇaṃ",
  "atk-s0513a2:1594_1": "vedānaṃ aṭṭhārasannañca sippānaṃ pāraṃ gato. So pathavījayamantaṃ nāma jānāti. Pathavījayamantoti",
  "atk-s0513a2:1594_2": "āvaṭṭanamanto vuccati. Athekadivasaṃ bodhisatto “taṃ mantaṃ sajjhāyissāmī”ti ekasmiṃ",
  "atk-s0513a2:1594_3": "aṅgaṇaṭṭhāne piṭṭhipāsāṇe nisīditvā sajjhāyamakāsi. Taṃ kira mantaṃ aññavihitaṃ dhitivirahitaṃ",
  "atk-s0513a2:1594_4": "sāvetuṃ na sakkā, tasmā naṃ so tathārūpe ṭhāne sajjhāyati. Athassa sajjhāyanakāle",
  "atk-s0513a2:1594_5": "eko siṅgālo ekasmiṃ bile nipanno taṃ mantaṃ sutvāva paguṇamakāsi. So kira anantarātīte",
  "atk-s0513a2:1594_6": "attabhāve paguṇapathavījayamanto eko brāhmaṇo ahosi. Bodhisatto sajjhāyaṃ katvā uṭṭhāya",
  "atk-s0513a2:1594_7": "“paguṇo vata me ayaṃ manto”ti āha. Siṅgālo bilā nikkhamitvā “ambho brāhmaṇa, ayaṃ",
  "atk-s0513a2:1594_8": "manto tayāpi mameva paguṇataro”ti vatvā palāyi. Bodhisatto “ayaṃ siṅgālo mahantaṃ",
  "atk-s0513a2:1594_9": "akusalaṃ karissatī”ti “gaṇhatha gaṇhathā”ti thokaṃ anubandhi. Siṅgālo palāyitvā araññaṃ pāvisi.",
  "atk-s0513a2:1595_0": "So gantvā ekaṃ siṅgāliṃ thokaṃ sarīre ḍaṃsi, “kiṃ, sāmī”ti ca vutte “mayhaṃ jānāsi",
  "atk-s0513a2:1595_1": "na jānāsī”ti āha. Sā “āma, jānāmī”ti sampaṭicchi. So pathavījayamantaṃ parivattetvā",
  "atk-s0513a2:1595_2": "anekāni siṅgālasatāni āṇāpetvā sabbepi hatthiassasīhabyagghasūkaramigādayo catuppade",
  "atk-s0513a2:1595_3": "attano santike akāsi. Katvā ca pana sabbadāṭho nāma rājā hutvā ekaṃ siṅgāliṃ aggamahesiṃ",
  "atk-s0513a2:1595_4": "akāsi. Dvinnaṃ hatthīnaṃ piṭṭhe sīho tiṭṭhati, sīhapiṭṭhe sabbadāṭho siṅgālo rājā",
  "atk-s0513a2:1595_5": "siṅgāliyā aggamahesiyā saddhiṃ nisīdati, mahanto yaso ahosi. So yasamahantena pamajjitvā",
  "atk-s0513a2:1595_6": "mānaṃ uppādetvā “bārāṇasirajjaṃ gaṇhissāmī”ti sabbacatuppadaparivuto bārāṇasiyā avidūraṭṭhānaṃ",
  "atk-s0513a2:1595_7": "sampāpuṇi, parisā dvādasayojanā ahosi. So avidūre ṭhitoyeva “rajjaṃ vā detu, yuddhaṃ",
  "atk-s0513a2:1595_8": "vā”ti rañño sāsanaṃ pesesi. Bārāṇasivāsino bhītatasitā nagaradvārāni pidahitvā aṭṭhaṃsu.",
  "atk-s0513a2:1596_0": "Bodhisatto rājānaṃ upasaṅkamitvā “mā bhāyi, mahārāja, sabbadāṭhasiṅgālena saddhiṃ",
  "atk-s0513a2:1596_1": "yuddhaṃ mama bhāro, ṭhapetvā maṃ añño tena saddhiṃ yujjhituṃ samattho nāma natthī”ti",
  "atk-s0513a2:1596_2": "rājānañca nāgare ca samassāsetvā “kinti katvā nu kho sabbadāṭho rajjaṃ gahessati,",
  "atk-s0513a2:1596_3": "pucchissāmi tāva na”nti dvāraṭṭālakaṃ abhiruhitvā “samma sabbadāṭha, kinti katvā",
  "atk-s0513a2:1596_4": "imaṃ rajjaṃ gaṇhissasī”ti pucchi. “Sīhanādaṃ nadāpetvā mahājanaṃ saddena santāsetvā",
  "atk-s0513a2:1596_5": "gaṇhissāmī”ti. Bodhisatto “attheta”nti ñatvā aṭṭālakā oruyha “sakaladvādasayojanikabārāṇasinagaravāsino",
  "atk-s0513a2:1596_6": "kaṇṇacchiddāni māsapiṭṭhena lañjantū”ti bheriṃ carāpesi. Mahājano bheriyā āṇaṃ sutvā",
  "atk-s0513a2:1596_7": "antamaso biḷāle upādāya sabbacatuppadānañceva attano ca kaṇṇacchiddāni yathā parassa",
  "atk-s0513a2:1596_8": "saddaṃ sotuṃ na sakkā, evaṃ māsapiṭṭhena lañji.",
  "atk-s0513a2:1597_0": "Atha bodhisatto puna aṭṭālakaṃ abhiruhitvā “sabbadāṭhā”ti āha. “Kiṃ, brāhmaṇā”ti?",
  "atk-s0513a2:1597_1": "“Imaṃ rajjaṃ kinti katvā gaṇhissasī”ti? “Sīhanādaṃ nadāpetvā manusse tāsetvā jīvitakkhayaṃ",
  "atk-s0513a2:1597_2": "pāpetvā gaṇhissāmī”ti. “Sīhanādaṃ nadāpetuṃ na sakkhissasi. Jātisampannā hi surattahatthapādā",
  "atk-s0513a2:1597_3": "kesarasīharājāno tādisassa jarasiṅgālassa āṇaṃ na karissantī”ti. Siṅgālo mānatthaddho",
  "atk-s0513a2:1597_4": "hutvā “aññe tāva sīhā tiṭṭhantu, yassāhaṃ piṭṭhe nisinno, taññeva nadāpessāmī”ti",
  "atk-s0513a2:1597_5": "āha. “Tena hi nadāpehi, yadi sakkosī”ti. So yasmiṃ sīhe nisinno, tassa “nadāhī”ti",
  "atk-s0513a2:1597_6": "pādena saññaṃ adāsi. Sīho hatthikumbhe mukhaṃ uppīḷetvā tikkhattuṃ appaṭivattiyaṃ",
  "atk-s0513a2:1597_7": "sīhanādaṃ nadi. Hatthī santāsappattā hutvā siṅgālaṃ pādamūle pātetvā pādenassa sīsaṃ",
  "atk-s0513a2:1597_8": "akkamitvā cuṇṇavicuṇṇaṃ akaṃsu, sabbadāṭho tattheva jīvitakkhayaṃ patto. Tepi hatthī",
  "atk-s0513a2:1597_9": "sīhanādaṃ sutvā maraṇabhayatajjitā aññamaññaṃ ovijjhitvā tattheva jīvitakkhayaṃ pāpuṇiṃsu,",
  "atk-s0513a2:1597_10": "ṭhapetvā sīhe sesāpi migasūkarādayo sasabiḷārapariyosānā sabbe catuppādā tattheva",
  "atk-s0513a2:1597_11": "jīvitakkhayaṃ pāpuṇiṃsu. Sīhā palāyitvā araññaṃ pavisiṃsu, dvādasayojaniko maṃsarāsi",
  "atk-s0513a2:1597_12": "ahosi. Bodhisatto aṭṭālakā otaritvā nagaradvārāni vivarāpetvā “sabbe attano kaṇṇesu",
  "atk-s0513a2:1597_13": "māsapiṭṭhaṃ apanetvā maṃsatthikā maṃsaṃ āharantū”ti nagare bheriṃ carāpesi. Manussā",
  "atk-s0513a2:1597_14": "allamaṃsaṃ khāditvā sesaṃ sukkhāpetvā vallūramakaṃsu. Tasmiṃ kira kāle vallūrakaraṇaṃ udapādīti vadanti.",
  "atk-s0513a2:1598": "Satthā imaṃ dhammadesanaṃ āharitvā imā abhisambuddhagāthā vatvā jātakaṃ samodhānesi –",
  "atk-s0513a2:1599": "182.",
  "atk-s0513a2:1600": "“Siṅgālo mānatthaddho ca, parivārena atthiko;",
  "atk-s0513a2:1601": "Pāpuṇi mahatiṃ bhūmiṃ, rājāsi sabbadāṭhinaṃ.",
  "atk-s0513a2:1602": "183.",
  "atk-s0513a2:1603": "“Evameva manussesu, yo hoti parivāravā;",
  "atk-s0513a2:1604": "So hi tattha mahā hoti, siṅgālo viya dāṭhina”nti.",
  "atk-s0513a2:1605_0": "Tattha mānatthaddhoti parivāraṃ nissāya uppannena mānena thaddho. Parivārena atthikoti",
  "atk-s0513a2:1605_1": "uttarimpi parivārena atthiko hutvā. Mahatiṃ bhūminti mahantaṃ sampattiṃ. Rājāsi sabbadāṭhinanti",
  "atk-s0513a2:1605_2": "sabbesaṃ dāṭhīnaṃ rājā āsi. So hi tattha mahā hotīti so parivārasampanno puriso tesu",
  "atk-s0513a2:1605_3": "parivāresu mahā nāma hoti. Siṅgālo viya dāṭhinanti yathā siṅgālo dāṭhīnaṃ mahā ahosi,",
  "atk-s0513a2:1605_4": "evaṃ mahā hoti, atha so siṅgālo viya pamādaṃ āpajjitvā taṃ parivāraṃ nissāya vināsaṃ pāpuṇātīti.",
  "atk-s0513a2:1606": "“Tadā siṅgālo devadatto ahosi, rājā sāriputto, purohito pana ahameva ahosi”nti.",
  "atk-s0513a2:1607": "Sabbadāṭhajātakavaṇṇanā paṭhamā.",
  "atk-s0513a2:1609": "[242] 2. Sunakhajātakavaṇṇanā",
  "atk-s0513a2:1610_0": "Bālo vatāyaṃ sunakhoti idaṃ satthā jetavane viharanto ambaṇakoṭṭhake āsanasālāya",
  "atk-s0513a2:1610_1": "bhattabhuñjanasunakhaṃ ārabbha kathesi. Taṃ kira jātakālato paṭṭhāya pānīyahārakā",
  "atk-s0513a2:1610_2": "gahetvā tattha posesuṃ. So aparabhāge tattha bhattaṃ bhuñjanto thūlasarīro ahosi.",
  "atk-s0513a2:1610_3": "Athekadivasaṃ eko gāmavāsī puriso taṃ ṭhānaṃ patto sunakhaṃ disvā pānīyahārakānaṃ",
  "atk-s0513a2:1610_4": "uttarisāṭakañca kahāpaṇañca datvā gaddūlena bandhitvā taṃ ādāya pakkāmi. So gahetvā",
  "atk-s0513a2:1610_5": "nīyamāno na vassi, dinnaṃ dinnaṃ khādanto pacchato pacchato agamāsi. Atha so puriso",
  "atk-s0513a2:1610_6": "“ayaṃ idāni maṃ piyāyatī”ti gaddūlaṃ mocesi, so vissaṭṭhamatto ekavegena āsanasālameva",
  "atk-s0513a2:1610_7": "gato. Bhikkhū taṃ disvā tena gatakāraṇaṃ jānitvā sāyanhasamaye dhammasabhāyaṃ kathaṃ",
  "atk-s0513a2:1610_8": "samuṭṭhāpesuṃ – “āvuso, āsanasālāya sunakho bandhanamokkhakusalo vissaṭṭhamattova",
  "atk-s0513a2:1610_9": "puna āgato”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:1610_10": "pucchitvā “imāya nāmā”ti vutte “na, bhikkhave, so sunakho idāneva bandhanamokkhakusalo,",
  "atk-s0513a2:1610_11": "pubbepi kusaloyevā”ti vatvā atītaṃ āhari.",
  "atk-s0513a2:1611_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe ekasmiṃ mahābhogakule",
  "atk-s0513a2:1611_1": "nibbattitvā vayappatto gharāvāsaṃ aggahesi. Tadā bārāṇasiyaṃ ekassa manussassa sunakho",
  "atk-s0513a2:1611_2": "ahosi, so piṇḍibhattaṃ labhanto thūlasarīro jāto. Atheko gāmavāsī bārāṇasiṃ āgato",
  "atk-s0513a2:1611_3": "taṃ sunakhaṃ disvā tassa manussassa uttarisāṭakañca kahāpaṇañca datvā sunakhaṃ gahetvā",
  "atk-s0513a2:1611_4": "cammayottena bandhitvā yottakoṭiyaṃ gahetvā gacchanto aṭavimukhe ekaṃ sālaṃ pavisitvā",
  "atk-s0513a2:1611_5": "sunakhaṃ bandhitvā phalake nipajjitvā niddaṃ okkami. Tasmiṃ kāle bodhisatto kenacideva",
  "atk-s0513a2:1611_6": "karaṇīyena aṭaviṃ paṭipanno taṃ sunakhaṃ yottena bandhitvā ṭhapitaṃ disvā paṭhamaṃ gāthamāha –",
  "atk-s0513a2:1612": "184.",
  "atk-s0513a2:1613": "“Bālo vatāyaṃ sunakho, yo varattaṃ na khādati;",
  "atk-s0513a2:1614": "Bandhanā ca pamuñceyya, asito ca gharaṃ vaje”ti.",
  "atk-s0513a2:1615": "Tattha pamuñceyyāti pamoceyya, ayameva vā pāṭho. Asito ca gharaṃ vajeti asito suhito hutvā attano vasanaṭṭhānaṃ gaccheyya.",
  "atk-s0513a2:1616": "Taṃ sutvā sunakho dutiyaṃ gāthamāha –",
  "atk-s0513a2:1617": "185.",
  "atk-s0513a2:1618": "“Aṭṭhitaṃ me manasmiṃ me, atho me hadaye kataṃ;",
  "atk-s0513a2:1619": "Kālañca paṭikaṅkhāmi, yāva passupatū jano”ti.",
  "atk-s0513a2:1620_0": "Tattha aṭṭhitaṃ me manasmiṃ meti yaṃ tumhe kathetha, taṃ mayā adhiṭṭhitameva, manasmiṃyeva",
  "atk-s0513a2:1620_1": "me etaṃ. Atho me hadaye katanti atha ca pana me tumhākaṃ vacanaṃ hadaye katameva.",
  "atk-s0513a2:1620_2": "Kālañca paṭikaṅkhāmīti kālaṃ paṭimānemi. Yāva passupatū janoti yāvāyaṃ mahājano pasupatu",
  "atk-s0513a2:1620_3": "niddaṃ okkamatu, tāvāhaṃ kālaṃ paṭimānemi. Itarathā hi “ayaṃ sunakho palāyatī”ti",
  "atk-s0513a2:1620_4": "ravo uppajjeyya, tasmā rattibhāge sabbesaṃ suttakāle cammayottaṃ khāditvā palāyissāmīti.",
  "atk-s0513a2:1620_5": "So evaṃ vatvā mahājane niddaṃ okkante yottaṃ khāditvā suhito hutvā palāyitvā attano",
  "atk-s0513a2:1620_6": "sāmikānaṃ gharameva gato.",
  "atk-s0513a2:1621": "Satthā imaṃ dhammadesanaṃ āharitvā jātakaṃ samodhānesi – “tadā sunakhova etarahi sunakho, paṇḍitapuriso pana ahameva ahosi”nti.",
  "atk-s0513a2:1622": "Sunakhajātakavaṇṇanā dutiyā.",
  "atk-s0513a2:1624": "[243] 3. Guttilajātakavaṇṇanā",
  "atk-s0513a2:1625_0": "Sattatantiṃ sumadhuranti idaṃ satthā veḷuvane viharanto devadattaṃ ārabbha kathesi.",
  "atk-s0513a2:1625_1": "Tasmiñhi kāle bhikkhū devadattaṃ āhaṃsu – “āvuso devadatta, sammāsambuddho tuyhaṃ",
  "atk-s0513a2:1625_2": "ācariyo, tvaṃ sammāsambuddhaṃ nissāya tīṇi piṭakāni uggaṇhi, cattāri jhānāni uppādesi,",
  "atk-s0513a2:1625_3": "ācariyassa nāma paṭisattunā bhavituṃ na yutta”nti. Devadatto “kiṃ pana me, āvuso,",
  "atk-s0513a2:1625_4": "samaṇo gotamo ācariyo, nanu mayā attano baleneva tīṇi piṭakāni uggahitāni, cattāri",
  "atk-s0513a2:1625_5": "jhānāni uppāditānī”ti ācariyaṃ paccakkhāsi. Bhikkhū dhammasabhāyaṃ kathaṃ samuṭṭhāpesuṃ",
  "atk-s0513a2:1625_6": "“āvuso, devadatto ācariyaṃ paccakkhāya sammāsambuddhassa paṭisattu hutvā mahāvināsaṃ",
  "atk-s0513a2:1625_7": "patto”ti. Satthā āgantvā “kāya nuttha, bhikkhave, etarahi kathāya sannisinnā”ti pucchitvā",
  "atk-s0513a2:1625_8": "“imāya nāmā”ti vutte “na, bhikkhave, devadatto idāneva ācariyaṃ paccakkhāya mama",
  "atk-s0513a2:1625_9": "paṭisattu hutvā vināsaṃ pāpuṇāti, pubbepi pattoyevā”ti vatvā atītaṃ āhari.",
  "atk-s0513a2:1626_0": "Atīte bārāṇasiyaṃ brahmadatte rajjaṃ kārente bodhisatto gandhabbakule nibbatti, “guttilakumāro”tissa",
  "atk-s0513a2:1626_1": "nāmaṃ akaṃsu. So vayappatto gandhabbasippe nipphattiṃ patvā guttilagandhabbo nāma",
  "atk-s0513a2:1626_2": "sakalajambudīpe aggagandhabbo ahosi. So dārābharaṇaṃ akatvā andhe mātāpitaro posesi.",
  "atk-s0513a2:1626_3": "Tadā bārāṇasivāsino vāṇijā vaṇijjāya ujjeninagaraṃ gantvā ussave ghuṭṭhe chandakaṃ",
  "atk-s0513a2:1626_4": "saṃharitvā bahuṃ mālāgandhavilepanañca khajjabhojjādīni ca ādāya kīḷanaṭṭhāne sannipatitvā",
  "atk-s0513a2:1626_5": "“vetanaṃ datvā ekaṃ gandhabbaṃ ānethā”ti āhaṃsu. Tena ca samayena ujjeniyaṃ mūsilo",
  "atk-s0513a2:1626_6": "nāma jeṭṭhagandhabbo hoti, te taṃ pakkosāpetvā attano gandhabbaṃ kāresuṃ.",
  "atk-s0513a2:1627_0": "Mūsilo vīṇaṃ vādanto vīṇaṃ uttamamucchanāya mucchitvā vādesi. Tesaṃ guttilagandhabbassa",
  "atk-s0513a2:1627_1": "gandhabbe jātaparicayānaṃ tassa gandhabbaṃ kilañjakaṇḍūvanaṃ viya hutvā upaṭṭhāsi,",
  "atk-s0513a2:1627_2": "ekopi pahaṭṭhākāraṃ na dassesi. Mūsilo tesu tuṭṭhākāraṃ adassentesu “atikharaṃ katvā",
  "atk-s0513a2:1627_3": "vādemi maññe”ti majjhimamucchanāya mucchitvā majjhimasarena vādesi, te tatthapi majjhattāva",
  "atk-s0513a2:1627_4": "ahesuṃ. Atha so “ime na kiñci jānanti maññe”ti sayampi ajānanako viya hutvā tantiyo",
  "atk-s0513a2:1627_5": "sithile vādesi, te tatthapi na kiñci āhaṃsu. Atha ne mūsilo “ambho vāṇijā, kiṃ nu",
  "atk-s0513a2:1627_6": "kho mayi vīṇaṃ vādente tumhe na tussathā”ti. “Kiṃ pana tvaṃ vīṇaṃ vādesi, mayañhi",
  "atk-s0513a2:1627_7": "‘ayaṃ vīṇaṃ mucchetī’ti saññaṃ akarimhā”ti. “Kiṃ pana tumhe mayā uttaritaraṃ ācariyaṃ",
  "atk-s0513a2:1627_8": "jānātha, udāhu attano ajānanabhāvena na tussathā”ti. Vāṇijā “bārāṇasiyaṃ guttilagandhabbassa",
  "atk-s0513a2:1627_9": "vīṇāsaddaṃ sutapubbānaṃ tava vīṇāsaddo itthīnaṃ dārake tosāpanasaddo viya hotī”ti",
  "atk-s0513a2:1627_10": "āhaṃsu. “Tena hi, handa, tumhehi dinnaparibbayaṃ paṭiggaṇhatha, na mayhaṃ etenattho,",
  "atk-s0513a2:1627_11": "apica kho pana bārāṇasiṃ gacchantā maṃ gaṇhitvā gaccheyyāthā”ti. Te “sādhū”ti sampaṭicchitvā",
  "atk-s0513a2:1627_12": "gamanakāle taṃ ādāya bārāṇasiṃ gantvā tassa “etaṃ guttilassa vasanaṭṭhāna”nti ācikkhitvā",
  "atk-s0513a2:1627_13": "sakasakanivesanaṃ agamiṃsu.",
  "atk-s0513a2:1628_0": "Mūsilo bodhisattassa gehaṃ pavisitvā laggetvā ṭhapitaṃ bodhisattassa jātivīṇaṃ disvā",
  "atk-s0513a2:1628_1": "gahetvā vādesi, atha bodhisattassa mātāpitaro andhabhāvena taṃ apassantā “mūsikā",
  "atk-s0513a2:1628_2": "maññe vīṇaṃ khādantī”ti saññāya “susū”ti āhaṃsu. Tasmiṃ kāle mūsilo vīṇaṃ ṭhapetvā",
  "atk-s0513a2:1628_3": "bodhisattassa mātāpitaro vanditvā “kuto āgatosī”ti vutte “ācariyassa santike sippaṃ",
  "atk-s0513a2:1628_4": "uggaṇhituṃ ujjenito āgatomhī”ti āha. So “sādhū”ti vutte “kahaṃ ācariyo”ti pucchitvā",
  "atk-s0513a2:1628_5": "“vippavuttho, tāta, ajja āgamissatī”ti sutvā tattheva nisīditvā bodhisattaṃ āgataṃ",
  "atk-s0513a2:1628_6": "disvā tena katapaṭisanthāro attano āgatakāraṇaṃ ārocesi. Bodhisatto aṅgavijjāpāṭhako,",
  "atk-s0513a2:1628_7": "so tassa asappurisabhāvaṃ ñatvā “gaccha tāta, natthi tava sippa”nti paṭikkhipi. So",
  "atk-s0513a2:1628_8": "bodhisattassa mātāpitūnaṃ pāde gahetvā upakāraṃ karonto te ārādhetvā “sippaṃ me dāpethā”ti",
  "atk-s0513a2:1628_9": "yāci. Bodhisatto mātāpitūhi punappunaṃ vuccamāno te atikkamituṃ asakkonto sippaṃ",
  "atk-s0513a2:1628_10": "adāsi. So bodhisatteneva saddhiṃ rājanivesanaṃ gacchati. Rājā taṃ disvā “ko esa,",
  "atk-s0513a2:1628_11": "ācariyā”ti pucchi. “Mayhaṃ antevāsiko, mahārājā”ti. So anukkamena rañño vissāsiko",
  "atk-s0513a2:1628_12": "ahosi. Bodhisatto ācariyamuṭṭhiṃ akatvā attano jānananiyāmena sabbaṃ sippaṃ sikkhāpetvā",
  "atk-s0513a2:1628_13": "“niṭṭhitaṃ te, tāta, sippa”nti āha.",
  "atk-s0513a2:1629_0": "So cintesi – “mayhaṃ sippaṃ paguṇaṃ, idañca bārāṇasinagaraṃ sakalajambudīpe agganagaraṃ,",
  "atk-s0513a2:1629_1": "ācariyopi mahallako, idheva mayā vasituṃ vaṭṭatī”ti. So ācariyaṃ āha – “ācariya ahaṃ",
  "atk-s0513a2:1629_2": "rājānaṃ upaṭṭhahissāmī”ti. Ācariyo “sādhu, tāta, rañño ārocessāmī”ti gantvā “amhākaṃ",
  "atk-s0513a2:1629_3": "antevāsiko devaṃ upaṭṭhātuṃ icchati, deyyadhammamassa jānāthā”ti rañño ārocetvā raññā",
  "atk-s0513a2:1629_4": "“tumhākaṃ deyyadhammato upaḍḍhaṃ labhissatī”ti vutte taṃ pavattiṃ mūsilassa ārocesi.",
  "atk-s0513a2:1629_5": "Mūsilo “ahaṃ tumhehi samakaññeva labhanto upaṭṭhahissāmi, na alabhanto”ti āha. “Kiṃkāraṇā”ti?",
  "atk-s0513a2:1629_6": "“Nanu ahaṃ tumhākaṃ jānanasippaṃ sabbaṃ jānāmī”ti? “Āma, jānāsī”ti. “Evaṃ sante kasmā",
  "atk-s0513a2:1629_7": "mayhaṃ upaḍḍhaṃ detī”ti? Bodhisatto rañño ārocesi. Rājā “yadi evaṃ tumhehi samakaṃ",
  "atk-s0513a2:1629_8": "sippaṃ dassetuṃ sakkonto samakaṃ labhissatī”ti āha. Bodhisatto rañño vacanaṃ tassa",
  "atk-s0513a2:1629_9": "ārocetvā tena “sādhu dassessāmī”ti vutte rañño taṃ pavattiṃ ārocetvā “sādhu dassetu,",
  "atk-s0513a2:1629_10": "kataradivasaṃ sākacchā hotū”ti vutte “ito sattame divase hotu, mahārājā”ti āha.",
  "atk-s0513a2:1630_0": "Rājā mūsilaṃ pakkosāpetvā “saccaṃ kira tvaṃ ācariyena saddhiṃ sākacchaṃ karissasī”ti",
  "atk-s0513a2:1630_1": "pucchitvā “saccaṃ, devā”ti vutte “ācariyena saddhiṃ viggaho nāma na vaṭṭati, mā karī”ti",
  "atk-s0513a2:1630_2": "vāriyamānopi “alaṃ, mahārāja, hotuyeva me ācariyena saddhiṃ sattame divase sākacchā,",
  "atk-s0513a2:1630_3": "katarassa jānibhāvaṃ jānissāmā”ti āha. Rājā “sādhū”ti sampaṭicchitvā “ito kira sattame",
  "atk-s0513a2:1630_4": "divase ācariyaguttilo ca antevāsikamūsilo ca rājadvāre aññamaññaṃ sākacchaṃ katvā",
  "atk-s0513a2:1630_5": "sippaṃ dassessanti, nāgarā sannipatitvā sippaṃ passantū”ti bheriṃ carāpesi.",
  "atk-s0513a2:1631_0": "Bodhisatto cintesi – “ayaṃ mūsilo daharo taruṇo, ahaṃ mahallako parihīnathāmo, mahallakassa",
  "atk-s0513a2:1631_1": "kiriyā nāma na sampajjati. Antevāsike nāma parājitepi viseso natthi, antevāsikassa",
  "atk-s0513a2:1631_2": "pana jaye sati pattabbalajjato araññaṃ pavisitvā maraṇaṃ varatara”nti. So araññaṃ",
  "atk-s0513a2:1631_3": "pavisitvā maraṇabhayena nivattati, lajjābhayena gacchati. Evamassa gamanāgamanaṃ",
  "atk-s0513a2:1631_4": "karontasseva cha divasā atikkantā, tiṇāni matāni, jaṅghamaggo nibbatti. Tasmiṃ khaṇe",
  "atk-s0513a2:1631_5": "sakkassa bhavanaṃ uṇhākāraṃ dassesi. Sakko āvajjamāno taṃ kāraṇaṃ ñatvā “guttilagandhabbo",
  "atk-s0513a2:1631_6": "antevāsikassa bhayena araññe mahādukkhaṃ anubhoti, etassa mayā avassayena bhavituṃ",
  "atk-s0513a2:1631_7": "vaṭṭatī”ti vegena gantvā bodhisattassa purato ṭhatvā “ācariya, kasmā araññaṃ paviṭṭhosī”ti",
  "atk-s0513a2:1631_8": "pucchitvā “kosi tva”nti vutte “sakkohamasmī”ti āha. Atha naṃ bodhisatto “ahaṃ kho,",
  "atk-s0513a2:1631_9": "devarāja, antevāsikato parājayabhayena araññaṃ paviṭṭho”ti vatvā paṭhamaṃ gāthamāha –",
  "atk-s0513a2:1632": "186.",
  "atk-s0513a2:1633": "“Sattatantiṃ sumadhuraṃ, rāmaṇeyyaṃ avācayiṃ;",
  "atk-s0513a2:1634": "So maṃ raṅgamhi avheti, saraṇaṃ me hoti kosiyā”ti.",
  "atk-s0513a2:1635_0": "Tassattho – ahaṃ, devarāja, mūsilaṃ nāma antevāsikaṃ sattatantiṃ sumadhuraṃ rāmaṇeyyaṃ",
  "atk-s0513a2:1635_1": "vīṇaṃ attano jānananiyāmena sikkhāpesiṃ, so maṃ idāni raṅgamaṇḍale pakkosati, tassa",
  "atk-s0513a2:1635_2": "me tvaṃ, kosiyagotta, saraṇaṃ hohīti.",
  "atk-s0513a2:1636": "Sakko tassa vacanaṃ sutvā “mā bhāyi, ahaṃ te tāṇañca leṇañcā”ti vatvā dutiyaṃ gāthamāha –",
  "atk-s0513a2:1637": "187.",
  "atk-s0513a2:1638": "“Ahaṃ taṃ saraṇaṃ samma, ahamācariyapūjako;",
  "atk-s0513a2:1639": "Na taṃ jayissati sisso, sissamācariya jessasī”ti.",
  "atk-s0513a2:1640_0": "Tattha ahaṃ taṃ saraṇanti ahaṃ saraṇaṃ avassayo patiṭṭhā hutvā taṃ tāyissāmi. Sammāti",
  "atk-s0513a2:1640_1": "piyavacanametaṃ. Sissamācariya, jessasīti, ācariya, tvaṃ vīṇaṃ vādayamāno sissaṃ",
  "atk-s0513a2:1640_2": "jinissasi. Apica tvaṃ vīṇaṃ vādento ekaṃ tantiṃ chinditvā cha vādeyyāsi, vīṇāya te",
  "atk-s0513a2:1640_3": "pakatisaddo bhavissati. Mūsilopi tantiṃ chindissati, athassa vīṇāya saddo na bhavissati.",
  "atk-s0513a2:1640_4": "Tasmiṃ khaṇe so parājayaṃ pāpuṇissati. Athassa parājayabhāvaṃ ñatvā dutiyampi tatiyampi",
  "atk-s0513a2:1640_5": "catutthampi pañcamampi sattamampi tantiṃ chinditvā suddhadaṇḍakameva vādeyyāsi, chinnatantikoṭīhi",
  "atk-s0513a2:1640_6": "saro nikkhamitvā sakalaṃ dvādasayojanikaṃ bārāṇasinagaraṃ chādetvā ṭhassatīti.",
  "atk-s0513a2:1641_0": "Evaṃ vatvā sakko bodhisattassa tisso pāsakaghaṭikā datvā evamāha – “vīṇāsaddeneva",
  "atk-s0513a2:1641_1": "pana sakalanagare chādite ito ekaṃ pāsakaghaṭikaṃ ākāse khipeyyāsi, atha te purato",
  "atk-s0513a2:1641_2": "otaritvā tīṇi accharāsatāni naccissanti. Tāsaṃ naccanakāle ca dutiyaṃ khipeyyāsi,",
  "atk-s0513a2:1641_3": "athāparānipi tīṇi satāni otaritvā tava vīṇādhure naccissanti. Tato tatiyaṃ khipeyyāsi,",
  "atk-s0513a2:1641_4": "athāparāni tīṇi satāni otaritvā raṅgamaṇḍale naccissanti. Ahampi te santikaṃ āgamissāmi,",
  "atk-s0513a2:1641_5": "gaccha mā bhāyī”ti bodhisattaṃ assāsesi. Bodhisatto pubbaṇhasamaye gehaṃ agamāsi.",
  "atk-s0513a2:1641_6": "Nāgarā rājadvārasamīpe maṇḍapaṃ katvā rañño āsanaṃ paññapesuṃ. Rājā pāsādā otaritvā",
  "atk-s0513a2:1641_7": "alaṅkatamaṇḍape pallaṅkamajjhe nisīdi, dvādasasahassā alaṅkatitthiyo amaccabrāhmaṇagahapatikādayo",
  "atk-s0513a2:1641_8": "ca rājānaṃ parivārayiṃsu, sabbe nāgarā sannipatiṃsu, rājaṅgaṇe cakkāticakke mañcātimañce bandhiṃsu.",
  "atk-s0513a2:1642_0": "Bodhisattopi nhātānulitto nānaggarasabhojanaṃ bhuñjitvā vīṇaṃ gāhāpetvā attano paññattāsane",
  "atk-s0513a2:1642_1": "nisīdi. Sakko adissamānakāyena āgantvā ākāse aṭṭhāsi, bodhisattoyeva naṃ passati.",
  "atk-s0513a2:1642_2": "Mūsilopi āgantvā attano āsane nisīdi. Mahājano parivāresi, āditova dvepi samasamaṃ",
  "atk-s0513a2:1642_3": "vādayiṃsu. Mahājano dvinnampi vāditena tuṭṭho ukkuṭṭhisahassāni pavattesi. Sakko",
  "atk-s0513a2:1642_4": "ākāse ṭhatvā bodhisattaññeva sāvento “ekaṃ tantiṃ chindā”ti āha. Bodhisatto tantiṃ",
  "atk-s0513a2:1642_5": "chindi, sā chinnāpi chinnakoṭiyā saraṃ muñcateva, devagandhabbaṃ viya vattati. Mūsilopi",
  "atk-s0513a2:1642_6": "tantiṃ chindi, tato saddo na nikkhami. Ācariyo dutiyampi chindi …pe… sattamampi chindi.",
  "atk-s0513a2:1642_7": "Suddhadaṇḍakaṃ vādentassa saddo nagaraṃ chādetvā aṭṭhāsi. Celukkhepasahassāni ceva",
  "atk-s0513a2:1642_8": "ukkuṭṭhisahassāni ca pavattayiṃsu. Bodhisatto ekaṃ pāsakaṃ ākāse khipi, tīṇi accharāsatāni",
  "atk-s0513a2:1642_9": "otaritvā nacciṃsu. Evaṃ dutiye ca tatiye ca khitte tīṇi tīṇi accharāsatāni otaritvā",
  "atk-s0513a2:1642_10": "vuttanayeneva nacciṃsu.",
  "atk-s0513a2:1643_0": "Tasmiṃ khaṇe rājā mahājanassa iṅgitasaññaṃ adāsi, mahājano uṭṭhāya “tvaṃ ācariyena",
  "atk-s0513a2:1643_1": "saddhiṃ virujjhitvā ‘samakāraṃ karomī’ti vāyamasi, attano pamāṇaṃ na jānāsī”ti mūsilaṃ",
  "atk-s0513a2:1643_2": "tajjetvā gahitagahiteheva pāsāṇadaṇḍādīhi saṃcuṇṇetvā jīvitakkhayaṃ pāpetvā pāde",
  "atk-s0513a2:1643_3": "gahetvā saṅkāraṭṭhāne chaḍḍesi. Rājā tuṭṭhacitto ghanavassaṃ vassāpento viya bodhisattassa",
  "atk-s0513a2:1643_4": "bahuṃ dhanaṃ adāsi, tathā nāgarā. Sakko bodhisattena saddhiṃ paṭisanthāraṃ katvā",
  "atk-s0513a2:1643_5": "“ahaṃ te, paṇḍita, sahassayuttaṃ ājaññarathaṃ gāhāpetvā pacchā mātaliṃ pesessāmi,",
  "atk-s0513a2:1643_6": "tvaṃ sahassayuttaṃ vejayantarathavaraṃ abhiruyha devalokaṃ āgaccheyyāsī”ti vatvā pakkāmi.",
  "atk-s0513a2:1644_0": "Atha naṃ gantvā paṇḍukambalasilāyaṃ nisinnaṃ “kahaṃ gatāttha, mahārājā”ti devadhītaro",
  "atk-s0513a2:1644_1": "pucchiṃsu. Sakko tāsaṃ taṃ kāraṇaṃ vitthārena kathetvā bodhisattassa sīlañca guṇañca",
  "atk-s0513a2:1644_2": "vaṇṇesi. Devadhītaro “mahārāja, mayampi ācariyaṃ daṭṭhukāmā, idha naṃ ānehī”ti āhaṃsu.",
  "atk-s0513a2:1644_3": "Sakko mātaliṃ āmantetvā “tāta, devaccharā guttilagandhabbaṃ daṭṭhukāmā, gaccha naṃ",
  "atk-s0513a2:1644_4": "vejayantarathe nisīdāpetvā ānehī”ti. So “sādhū”ti gantvā bodhisattaṃ ānesi. Sakko",
  "atk-s0513a2:1644_5": "bodhisattena saddhiṃ sammoditvā “devakaññā kira te, ācariya, gandhabbaṃ sotukāmā”ti",
  "atk-s0513a2:1644_6": "āha. “Mayaṃ mahārāja, gandhabbā nāma sippaṃ nissāya jīvāma, mūlaṃ labhantā vādeyyāmā”ti.",
  "atk-s0513a2:1644_7": "“Vādehi, ahaṃ te mūlaṃ dassāmī”ti. “Na mayhaṃ aññena mūlenattho, imā pana devadhītaro",
  "atk-s0513a2:1644_8": "attano attano kalyāṇakammaṃ kathentu, evāhaṃ vādessāmī”ti. Atha naṃ devadhītaro āhaṃsu",
  "atk-s0513a2:1644_9": "– “amhehi kataṃ kalyāṇakammaṃ pacchā tumhākaṃ kathessāma, gandhabbaṃ karohi ācariyā”ti.",
  "atk-s0513a2:1644_10": "Bodhisatto sattāhaṃ devatānaṃ gandhabbaṃ akāsi, taṃ dibbagandhabbaṃ abhibhavitvā",
  "atk-s0513a2:1644_11": "pavatti. Sattame divase ādito paṭṭhāya devadhītānaṃ kalyāṇakammaṃ pucchi. Ekaṃ kassapasammāsambuddhakāle",
  "atk-s0513a2:1644_12": "ekassa bhikkhuno uttamavatthaṃ datvā sakkassa paricārikā hutvā nibbattaṃ accharāsahassaparivāraṃ",
  "atk-s0513a2:1644_13": "uttamavatthadevakaññaṃ “tvaṃ purimabhave kiṃ kammaṃ katvā nibbattā”ti pucchi. Tassa",
  "atk-s0513a2:1644_14": "pucchanākāro ca vissajjanā ca vimānavatthumhi āgatameva. Vuttañhi tattha –",
  "atk-s0513a2:1645": "“Abhikkantena vaṇṇena, yā tvaṃ tiṭṭhasi devate;",
  "atk-s0513a2:1646": "Obhāsentī disā sabbā, osadhī viya tārakā.",
  "atk-s0513a2:1647": "“Kena tetādiso vaṇṇo, kena te idha mijjhati;",
  "atk-s0513a2:1648": "Uppajjanti ca te bhogā, ye keci manaso piyā.",
  "atk-s0513a2:1649": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0513a2:1650": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0513a2:1651": "“Vatthuttamadāyikā nārī, pavarā hoti naresu nārīsu;",
  "atk-s0513a2:1652": "Evaṃ piyarūpadāyikā manāpaṃ, dibbaṃ sā labhate upecca ṭhānaṃ.",
  "atk-s0513a2:1653": "“Tassā me passa vimānaṃ, accharā kāmavaṇṇinīhamasmi;",
  "atk-s0513a2:1654": "Accharāsahassassāhaṃ, pavarā passa puññānaṃ vipākaṃ.",
  "atk-s0513a2:1655": "“Tena metādiso vaṇṇo, tena me idha mijjhati;",
  "atk-s0513a2:1656": "Uppajjanti ca me bhogā, ye keci manaso piyā.",
  "atk-s0513a2:1657": "“Tenamhi evaṃ jalitānubhāvā;",
  "atk-s0513a2:1658": "Vaṇṇo ca me sabbadisā pabhāsatī”ti. ;",
  "atk-s0513a2:1659_0": "Aparā piṇḍāya caramānassa bhikkhuno pūjanatthāya pupphāni adāsi, aparā “cetiye gandhapañcaṅgulikaṃ",
  "atk-s0513a2:1659_1": "dethā”ti gandhe adāsi, aparā madhurāni phalāphalāni adāsi, aparā ucchurasaṃ adāsi,",
  "atk-s0513a2:1659_2": "aparā kassapadasabalassa cetiye gandhapañcaṅgulikaṃ adāsi, aparā maggapaṭipannānaṃ",
  "atk-s0513a2:1659_3": "bhikkhūnaṃ bhikkhunīnañca kulagehe vāsaṃ upagatānaṃ santike dhammaṃ assosi, aparā",
  "atk-s0513a2:1659_4": "nāvāya upakaṭṭhāya velāya bhuttassa bhikkhuno udake ṭhatvā udakaṃ adāsi, aparā agāramajjhe",
  "atk-s0513a2:1659_5": "vasamānā akkodhanā hutvā sassusasuravattaṃ akāsi, aparā attano laddhakoṭṭhāsatopi",
  "atk-s0513a2:1659_6": "saṃvibhāgaṃ katvāva paribhuñji, sīlavatī ca ahosi, aparā paragehe dāsī hutvā nikkodhanā",
  "atk-s0513a2:1659_7": "nimmānā attano laddhakoṭṭhāsato saṃvibhāgaṃ katvā devarañño paricārikā hutvā nibbattā.",
  "atk-s0513a2:1659_8": "Evaṃ sabbāpi guttilavimānavatthusmiṃ āgatā chattiṃsa devadhītā yaṃ yaṃ kammaṃ katvā",
  "atk-s0513a2:1659_9": "tattha nibbattā, sabbaṃ bodhisatto pucchi. Tāpissa attano katakammaṃ gāthāhiyeva",
  "atk-s0513a2:1659_10": "kathesuṃ. Taṃ sutvā bodhisatto “lābhā vata me, suladdhaṃ vata me, svāhaṃ idhāgantvā",
  "atk-s0513a2:1659_11": "appamattakenapi kammena paṭiladdhadibbasampattiyo assosiṃ. Ito dāni paṭṭhāya manussalokaṃ",
  "atk-s0513a2:1659_12": "gantvā dānādīni kusalakammāneva karissāmī”ti vatvā imaṃ udānaṃ udānesi –",
  "atk-s0513a2:1660": "“Svāgataṃ vata me ajja, suppabhātaṃ suhuṭṭhitaṃ;",
  "atk-s0513a2:1661": "Yaṃ addasāmi devatāyo, accharākāmavaṇṇiyo.",
  "atk-s0513a2:1662": "“Imāsāhaṃ dhammaṃ sutvā, kāhāmi kusalaṃ bahuṃ;",
  "atk-s0513a2:1663": "Dānena samacariyāya, saṃyamena damena ca;",
  "atk-s0513a2:1664": "Svāhaṃ tattha gamissāmi, yattha gantvā na socare”ti. ;",
  "atk-s0513a2:1665_0": "Atha naṃ sattāhaccayena devarājā mātalisaṅgāhakaṃ āṇāpetvā rathe nisīdāpetvā bārāṇasimeva",
  "atk-s0513a2:1665_1": "pesesi. So bārāṇasiṃ gantvā devaloke attanā diṭṭhakāraṇaṃ manussānaṃ ācikkhi. Tato",
  "atk-s0513a2:1665_2": "paṭṭhāya manussā saussāhā puññāni kātuṃ maññiṃsu.",
  "atk-s0513a2:1666": "Satthā imaṃ dhammadesanaṃ āharitvā jātakaṃ samodhānesi – “tadā mūsilo devadatto ahosi, sakko anuruddho, rājā ānando, guttilagandhabbo pana ahameva ahosi”nti.",
  "atk-s0513a2:1667": "Guttilajātakavaṇṇanā tatiyā.",
  "atk-s0513a2:1669": "[244] 4. Vigaticchajātakavaṇṇanā",
  "atk-s0513a2:1670_0": "Yaṃ passati na taṃ icchatīti idaṃ satthā jetavane viharanto ekaṃ palāyikaṃ paribbājakaṃ",
  "atk-s0513a2:1670_1": "ārabbha kathesi. So kira sakalajambudīpe paṭivādaṃ alabhitvā sāvatthiṃ āgantvā “ko",
  "atk-s0513a2:1670_2": "mayā saddhiṃ vādaṃ kātuṃ samattho”ti pucchitvā “sammāsambuddho”ti sutvā mahājanaparivuto",
  "atk-s0513a2:1670_3": "jetavanaṃ gantvā bhagavantaṃ catuparisamajjhe dhammaṃ desentaṃ pañhaṃ pucchi. Athassa",
  "atk-s0513a2:1670_4": "satthā taṃ vissajjetvā “ekaṃ nāma ki”nti pañhaṃ pucchi, so taṃ kathetuṃ asakkonto",
  "atk-s0513a2:1670_5": "uṭṭhāya palāyi. Nisinnaparisā “ekapadeneva vo, bhante, paribbājako niggahito”ti āhaṃsu.",
  "atk-s0513a2:1670_6": "Satthā “nāhaṃ, upāsakā, idānevetaṃ ekapadeneva niggaṇhāmi, pubbepi niggaṇhiṃyevā”ti vatvā atītaṃ āhari.",
  "atk-s0513a2:1671_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā",
  "atk-s0513a2:1671_1": "vayappatto kāme pahāya isipabbajjaṃ pabbajitvā dīgharattaṃ himavante vasi. So pabbatā",
  "atk-s0513a2:1671_2": "oruyha ekaṃ nigamagāmaṃ nissāya gaṅgānivattane paṇṇasālāyaṃ vāsaṃ kappesi. Atheko",
  "atk-s0513a2:1671_3": "paribbājako sakalajambudīpe paṭivādaṃ alabhitvā taṃ nigamaṃ patvā “atthi nu kho koci",
  "atk-s0513a2:1671_4": "mayā saddhiṃ vādaṃ kātuṃ samattho”ti pucchitvā “atthī”ti bodhisattassa ānubhāvaṃ",
  "atk-s0513a2:1671_5": "sutvā mahājanaparivuto tassa vasanaṭṭhānaṃ gantvā paṭisanthāraṃ katvā nisīdi. Atha",
  "atk-s0513a2:1671_6": "naṃ bodhisatto “vaṇṇagandhaparibhāvitaṃ gaṅgāpānīyaṃ pivissatī”ti pucchi. Paribbājako",
  "atk-s0513a2:1671_7": "vādena ottharanto “kā gaṅgā, vālukā gaṅgā, udakaṃ gaṅgā, orimatīraṃ gaṅgā, pārimatīraṃ",
  "atk-s0513a2:1671_8": "gaṅgā”ti āha. Bodhisatto “tvaṃ pana, paribbājaka, ṭhapetvā udakaṃ vālukaṃ orimatīraṃ",
  "atk-s0513a2:1671_9": "pārimatīrañca kahaṃ gaṅgaṃ labhissasī”ti āha. Paribbājako appaṭibhāno hutvā uṭṭhāya",
  "atk-s0513a2:1671_10": "palāyi. Tasmiṃ palāte bodhisatto nisinnaparisāya dhammaṃ desento imā gāthā avoca –",
  "atk-s0513a2:1672": "188.",
  "atk-s0513a2:1673": "“Yaṃ passati na taṃ icchati, yañca na passati taṃ kiricchati;",
  "atk-s0513a2:1674": "Maññāmi ciraṃ carissati, na hi taṃ lacchati yaṃ sa icchati.",
  "atk-s0513a2:1675": "189.",
  "atk-s0513a2:1676": "“Yaṃ labhati na tena tussati, yañca pattheti laddhaṃ hīḷeti;",
  "atk-s0513a2:1677": "Icchā hi anantagocarā, vigaticchāna namo karomase”ti.",
  "atk-s0513a2:1678_0": "Tattha yaṃ passatīti yaṃ udakādiṃ passati, taṃ gaṅgāti na icchati. Yañca na passatīti",
  "atk-s0513a2:1678_1": "yañca udakādivinimuttaṃ gaṅgaṃ na passati, taṃ kiricchati. Maññāmi ciraṃ carissatīti",
  "atk-s0513a2:1678_2": "ahaṃ evaṃ maññāmi – ayaṃ paribbājako evarūpaṃ gaṅgaṃ pariyesanto ciraṃ carissati.",
  "atk-s0513a2:1678_3": "Yathā vā udakādivinimuttaṃ gaṅgaṃ, evaṃ rūpādivinimuttaṃ attānampi pariyesanto saṃsāre",
  "atk-s0513a2:1678_4": "ciraṃ carissati. Na hi taṃ lacchatīti ciraṃ carantopi yaṃ taṃ evarūpaṃ gaṅgaṃ vā",
  "atk-s0513a2:1678_5": "attānaṃ vā icchati, taṃ na lacchati. Yaṃ labhatīti yaṃ udakaṃ vā rūpādiṃ vā labhati,",
  "atk-s0513a2:1678_6": "tena na tussati. Yañca pattheti laddhaṃ hīḷetīti evaṃ laddhena atussanto yaṃ yaṃ",
  "atk-s0513a2:1678_7": "sampattiṃ pattheti, taṃ taṃ labhitvā “kiṃ etāyā”ti hīḷeti avamaññati. Icchā hi anantagocarāti",
  "atk-s0513a2:1678_8": "laddhaṃ hīḷetvā aññamaññaṃ ārammaṇaṃ icchanato ayaṃ icchā nāma taṇhā anantagocarā.",
  "atk-s0513a2:1678_9": "Vigaticchāna namo karomaseti tasmā ye vigaticchā buddhādayo, tesaṃ mayaṃ namakkāraṃ karomāti.",
  "atk-s0513a2:1679": "Satthā imaṃ dhammadesanaṃ āharitvā jātakaṃ samodhānesi – “tadā paribbājako etarahi paribbājako ahosi, tāpaso pana ahameva ahosi”nti.",
  "atk-s0513a2:1680": "Vigaticchajātakavaṇṇanā catutthā.",
  "atk-s0513a2:1682": "[245] 5. Mūlapariyāyajātakavaṇṇanā",
  "atk-s0513a2:1683_0": "Kālo ghasati bhūtānīti idaṃ satthā ukkaṭṭhaṃ nissāya subhagavane viharanto mūlapariyāyasuttantaṃ",
  "atk-s0513a2:1683_1": "ārabbha kathesi. Tadā kira pañcasatā brāhmaṇā tiṇṇaṃ vedānaṃ pāragū sāsane pabbajitvā",
  "atk-s0513a2:1683_2": "tīṇi piṭakāni uggaṇhitvā mānamadamattā hutvā “sammāsambuddhopi tīṇeva piṭakāni jānāti,",
  "atk-s0513a2:1683_3": "mayampi tāni jānāma, evaṃ sante kiṃ tassa amhehi nānākaraṇa”nti buddhupaṭṭhānaṃ na",
  "atk-s0513a2:1683_4": "gacchanti, paṭipakkhā hutvā caranti.",
  "atk-s0513a2:1684_0": "Athekadivasaṃ satthā tesu āgantvā attano santike nisinnesu aṭṭhahi bhūmīhi paṭimaṇḍetvā",
  "atk-s0513a2:1684_1": "mūlapariyāyasuttantaṃ kathesi, te na kiñci sallakkhesuṃ. Atha nesaṃ etadahosi – “mayaṃ",
  "atk-s0513a2:1684_2": "amhehi sadisā paṇḍitā natthī’ti mānaṃ karoma, idāni pana na kiñci jānāma, buddhehi",
  "atk-s0513a2:1684_3": "sadiso paṇḍito nāma natthi, aho buddhaguṇā nāmā”ti. Te tato paṭṭhāya nihatamānā hutvā",
  "atk-s0513a2:1684_4": "uddhaṭadāṭhā viya sappā nibbisevanā jātā. Satthā ukkaṭṭhāyaṃ yathābhirantaṃ viharitvā",
  "atk-s0513a2:1684_5": "vesāliṃ gantvā gotamakacetiye gotamakasuttantaṃ nāma kathesi, dasasahassilokadhātu",
  "atk-s0513a2:1684_6": "kampi, taṃ sutvā te bhikkhū arahattaṃ pāpuṇiṃsu. Mūlapariyāyasuttantapariyosāne pana",
  "atk-s0513a2:1684_7": "satthari ukkaṭṭhāyaṃ viharanteyeva bhikkhū dhammasabhāyaṃ kathaṃ samuṭṭhāpesuṃ –",
  "atk-s0513a2:1684_8": "“āvuso, aho buddhānaṃ ānubhāvo, te nāma brāhmaṇapabbajitā tathā mānamadamattā bhagavatā",
  "atk-s0513a2:1684_9": "mūlapariyāyadesanāya nihatamānā katā”ti. Satthā āgantvā “kāya nuttha, bhikkhave,",
  "atk-s0513a2:1684_10": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0513a2:1684_11": "pubbepāhaṃ ime evaṃ mānapaggahitasire vicarante nihatamāne akāsiṃyevā”ti vatvā atītaṃ āhari.",
  "atk-s0513a2:1685_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a2:1685_1": "vayappatto tiṇṇaṃ vedānaṃ pāragū disāpāmokkho ācariyo hutvā pañca māṇavakasatāni",
  "atk-s0513a2:1685_2": "mante vācesi. Te pañcasatāpi niṭṭhitasippā sippe anuyogaṃ datvā “yattakaṃ mayaṃ jānāma,",
  "atk-s0513a2:1685_3": "ācariyopi tattakameva, viseso natthī”ti mānatthaddhā hutvā ācariyassa santikaṃ na",
  "atk-s0513a2:1685_4": "gacchanti, vattapaṭivattaṃ na karonti. Te ekadivasaṃ ācariye badarirukkhamūle nisinne",
  "atk-s0513a2:1685_5": "taṃ vambhetukāmā badarirukkhaṃ nakhena ākoṭetvā “nissārovāyaṃ rukkho”ti āhaṃsu. Bodhisatto",
  "atk-s0513a2:1685_6": "attano vambhanabhāvaṃ ñatvā antevāsike “ekaṃ vo pañhaṃ pucchissāmī”ti āha. Te haṭṭhatuṭṭhā",
  "atk-s0513a2:1685_7": "“vadetha, kathessāmā”ti. Ācariyo pañhaṃ pucchanto paṭhamaṃ gāthamāha –",
  "atk-s0513a2:1686": "190.",
  "atk-s0513a2:1687": "“Kālo ghasati bhūtāni, sabbāneva sahattanā;",
  "atk-s0513a2:1688": "Yo ca kālaghaso bhūto, sa bhūtapacaniṃ pacī”ti.",
  "atk-s0513a2:1689_0": "Tattha kāloti purebhattakālopi pacchābhattakālopīti evamādi. Bhūtānīti sattādhivacanametaṃ,",
  "atk-s0513a2:1689_1": "na kālo bhūtānaṃ cammamaṃsādīni luñcitvā khādati, apica kho nesaṃ āyuvaṇṇabalāni",
  "atk-s0513a2:1689_2": "khepento yobbaññaṃ maddanto ārogyaṃ vināsento ghasati khādatīti vuccati. Evaṃ ghasanto",
  "atk-s0513a2:1689_3": "ca na kiñci vajjeti, sabbāneva ghasati. Na kevalañca bhūtāneva, apica kho sahattanā",
  "atk-s0513a2:1689_4": "attānampi ghasati, purebhattakālo pacchābhattakālaṃ na pāpuṇāti. Esa nayo pacchābhattakālādīsu.",
  "atk-s0513a2:1689_5": "Yo ca kālaghaso bhūtoti khīṇāsavassetaṃ adhivacanaṃ. So hi ariyamaggena āyatiṃ paṭisandhikālaṃ",
  "atk-s0513a2:1689_6": "khepetvā khāditvā ṭhitattā “kālaghaso bhūto”ti vuccati. Sa bhūtapacaniṃ pacīti so",
  "atk-s0513a2:1689_7": "yāyaṃ taṇhā apāyesu bhūte pacati, taṃ ñāṇagginā paci dahi bhasmamakāsi, tena “bhūtapacaniṃ",
  "atk-s0513a2:1689_8": "pacī”ti vuccati. “Pajani”ntipi pāṭho, janikaṃ nibbattakinti attho.",
  "atk-s0513a2:1690_0": "Imaṃ pañhaṃ sutvā māṇavesu ekopi jānituṃ samattho nāma nāhosi. Atha ne bodhisatto",
  "atk-s0513a2:1690_1": "“mā kho tumhe ‘ayaṃ pañho tīsu vedesu atthī’ti saññaṃ akattha, tumhe ‘yamahaṃ jānāmi,",
  "atk-s0513a2:1690_2": "taṃ sabbaṃ jānāmā’ti maññamānā maṃ badarirukkhasadisaṃ karotha, mama tumhehi aññātassa",
  "atk-s0513a2:1690_3": "bahuno jānanabhāvaṃ na jānātha, gacchatha sattame divase kālaṃ dammi, ettakena kālena",
  "atk-s0513a2:1690_4": "imaṃ pañhaṃ cintethā”ti. Te bodhisattaṃ vanditvā attano attano vasanaṭṭhānaṃ gantvā",
  "atk-s0513a2:1690_5": "sattāhaṃ cintetvāpi pañhassa neva antaṃ, na koṭiṃ passiṃsu. Te sattamadivase ācariyassa",
  "atk-s0513a2:1690_6": "santikaṃ gantvā vanditvā nisīditvā “kiṃ, bhadramukhā, jānittha pañha”nti vutte “na",
  "atk-s0513a2:1690_7": "jānāmā”ti vadiṃsu. Atha bodhisatto te garahamāno dutiyaṃ gāthamāha –",
  "atk-s0513a2:1691": "191.",
  "atk-s0513a2:1692": "“Bahūni narasīsāni, lomasāni brahāni ca;",
  "atk-s0513a2:1693": "Gīvāsu paṭimukkāni, kocidevettha kaṇṇavā”ti.",
  "atk-s0513a2:1694_0": "Tassattho – bahūni narānaṃ sīsāni dissanti, sabbāni ca tāni lomasāni, sabbāni mahantāni",
  "atk-s0513a2:1694_1": "gīvāsuyeva ṭhapitāni, na tālaphalaṃ viya hatthena gahitāni, natthi tesaṃ imehi dhammehi",
  "atk-s0513a2:1694_2": "nānākaraṇaṃ. Ettha pana kocideva kaṇṇavāti attānaṃ sandhāyāha. Kaṇṇavāti paññavā,",
  "atk-s0513a2:1694_3": "kaṇṇachiddaṃ pana na kassaci natthi. Iti te māṇavake “kaṇṇachiddamattameva tumhākaṃ",
  "atk-s0513a2:1694_4": "bālānaṃ atthi, na paññā”ti garahitvā pañhaṃ vissajjesi. Te sutvā – “aho ācariyā nāma",
  "atk-s0513a2:1694_5": "mahantā”ti khamāpetvā nihatamānā bodhisattaṃ upaṭṭhahiṃsu.",
  "atk-s0513a2:1695": "Satthā imaṃ dhammadesanaṃ āharitvā jātakaṃ samodhānesi – “tadā pañcasatā māṇavakā ime bhikkhū ahesuṃ, ācariyo pana ahameva ahosi”nti.",
  "atk-s0513a2:1696": "Mūlapariyāyajātakavaṇṇanā pañcamā.",
  "atk-s0513a2:1698": "[246] 6. Bālovādajātakavaṇṇanā",
  "atk-s0513a2:1699_0": "Hantvā chetvā vadhitvā cāti idaṃ satthā vesāliṃ upanissāya kūṭāgārasālāyaṃ viharanto",
  "atk-s0513a2:1699_1": "sīhasenāpatiṃ ārabbha kathesi. So hi bhagavantaṃ saraṇaṃ gantvā nimantetvā punadivase",
  "atk-s0513a2:1699_2": "samaṃsakabhattaṃ adāsi. Nigaṇṭhā taṃ sutvā kupitā anattamanā tathāgataṃ viheṭhetukāmā",
  "atk-s0513a2:1699_3": "“samaṇo gotamo jānaṃ uddissakataṃ maṃsaṃ bhuñjatī”ti akkosiṃsu. Bhikkhū dhammasabhāyaṃ",
  "atk-s0513a2:1699_4": "kathaṃ samuṭṭhāpesuṃ – “āvuso, nigaṇṭho nāṭaputto ‘samaṇo gotamo jānaṃ uddissakataṃ",
  "atk-s0513a2:1699_5": "maṃsaṃ bhuñjatī’ti saddhiṃ parisāya akkosanto āhiṇḍatī”ti. Taṃ sutvā satthā “na,",
  "atk-s0513a2:1699_6": "bhikkhave, nigaṇṭho nāṭaputto idāneva maṃ uddissakatamaṃsakhādanena garahati, pubbepi",
  "atk-s0513a2:1699_7": "garahiyevā”ti vatvā atītaṃ āhari.",
  "atk-s0513a2:1700_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a2:1700_1": "vayappatto isipabbajjaṃ pabbajitvā loṇambilasevanatthāya himavantato bārāṇasiṃ gantvā",
  "atk-s0513a2:1700_2": "punadivase nagaraṃ bhikkhāya pāvisi. Atheko kuṭumbiko “tāpasaṃ viheṭhessāmī”ti gharaṃ",
  "atk-s0513a2:1700_3": "pavesetvā paññattāsane nisīdāpetvā macchamaṃsena parivisitvā bhattakiccāvasāne ekamantaṃ",
  "atk-s0513a2:1700_4": "nisīditvā “imaṃ maṃsaṃ tumheyeva uddissa pāṇe māretvā kataṃ, idaṃ akusalaṃ mā amhākameva,",
  "atk-s0513a2:1700_5": "tumhākampi hotū”ti vatvā paṭhamaṃ gāthamāha –",
  "atk-s0513a2:1701": "192.",
  "atk-s0513a2:1702": "“Hantvā chetvā vadhitvā ca, deti dānaṃ asaññato;",
  "atk-s0513a2:1703": "Edisaṃ bhattaṃ bhuñjamāno, sa pāpena upalippatī”ti.",
  "atk-s0513a2:1704_0": "Tattha hantvāti paharitvā. Chetvāti kilametvā. Vadhitvāti māretvā. Deti dānaṃ asaññatoti",
  "atk-s0513a2:1704_1": "asaññato dussīlo evaṃ katvā dānaṃ deti. Edisaṃ bhattaṃ bhuñjamāno, sa pāpena upalippatīti",
  "atk-s0513a2:1704_2": "edisaṃ uddissakatabhattaṃ bhuñjamāno so samaṇopi pāpena upalippati saṃyujjatiyevāti.",
  "atk-s0513a2:1705": "Taṃ sutvā bodhisatto dutiyaṃ gāthamāha –",
  "atk-s0513a2:1706": "193.",
  "atk-s0513a2:1707": "“Puttadārampi ce hantvā, deti dānaṃ asaññato;",
  "atk-s0513a2:1708": "Bhuñjamānopi sappañño, na pāpena upalippatī”ti.",
  "atk-s0513a2:1709_0": "Tattha bhuñjamānopi sappaññoti tiṭṭhatu aññaṃ maṃsaṃ, puttadāraṃ vadhitvāpi dussīlena",
  "atk-s0513a2:1709_1": "dinnaṃ sappañño khantimettādiguṇasampanno taṃ bhuñjamānopi pāpena na upalippatīti.",
  "atk-s0513a2:1709_2": "Evamassa bodhisatto dhammaṃ kathetvā uṭṭhāyāsanā pakkāmi.",
  "atk-s0513a2:1710": "Satthā imaṃ dhammadesanaṃ āharitvā jātakaṃ samodhānesi – “tadā kuṭumbiko nigaṇṭho nāṭaputto ahosi, tāpaso pana ahameva ahosi”nti.",
  "atk-s0513a2:1711": "Bālovādajātakavaṇṇanā chaṭṭhā.",
  "atk-s0513a2:1713": "[247] 7. Pādañjalijātakavaṇṇanā",
  "atk-s0513a2:1714_0": "Addhā pādañjalī sabbeti idaṃ satthā jetavane viharanto lāḷudāyītheraṃ ārabbha kathesi.",
  "atk-s0513a2:1714_1": "Ekasmiñhi divase dve aggasāvakā pañhaṃ vinicchinanti, bhikkhū pañhaṃ suṇantā there",
  "atk-s0513a2:1714_2": "pasaṃsanti. Lāḷudāyīthero pana parisantare nisinno “ete amhehi samaṃ kiṃ jānantī”ti",
  "atk-s0513a2:1714_3": "oṭṭhaṃ bhañji. Taṃ disvā therā uṭṭhāya pakkamiṃsu, parisā bhijji. Dhammasabhāyaṃ",
  "atk-s0513a2:1714_4": "bhikkhū kathaṃ samuṭṭhāpesuṃ – “āvuso lāḷudāyī, dve aggasāvake garahitvā oṭṭhaṃ bhañjī”ti.",
  "atk-s0513a2:1714_5": "Taṃ sutvā satthā “na, bhikkhave, idāneva, pubbepi lāḷudāyī ṭhapetvā oṭṭhabhañjanaṃ",
  "atk-s0513a2:1714_6": "tato uttari aññaṃ na jānātī”ti vatvā atītaṃ āhari.",
  "atk-s0513a2:1715_0": "Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako",
  "atk-s0513a2:1715_1": "amacco ahosi. Rañño pādañjalī nāma putto lālo dandhaparisakkano ahosi. Aparabhāge",
  "atk-s0513a2:1715_2": "rājā kālamakāsi. Amaccā rañño matakiccāni katvā “taṃ rajje abhisiñcissāmā”ti mantayamānā",
  "atk-s0513a2:1715_3": "rājaputtaṃ pādañjaliṃ āhaṃsu. Bodhisatto pana “ayaṃ kumāro lālo dandhaparisakkano,",
  "atk-s0513a2:1715_4": "pariggahetvā naṃ abhisiñcissāmā”ti āha. Amaccā vinicchayaṃ sajjetvā kumāraṃ samīpe",
  "atk-s0513a2:1715_5": "nisīdāpetvā aḍḍaṃ vinicchinantā na sammā vinicchiniṃsu. Te assāmikaṃ sāmikaṃ katvā",
  "atk-s0513a2:1715_6": "kumāraṃ pucchiṃsu – “kīdisaṃ, kumāra, suṭṭhu aḍḍaṃ vinicchinimhā”ti. So oṭṭhaṃ bhañji.",
  "atk-s0513a2:1715_7": "Bodhisatto “paṇḍito vata maññe kumāro, asammāvinicchitabhāvo tena ñāto bhavissatī”ti",
  "atk-s0513a2:1715_8": "maññamāno paṭhamaṃ gāthamāha –",
  "atk-s0513a2:1716": "194.",
  "atk-s0513a2:1717": "“Addhā pādañjalī sabbe, paññāya atirocati;",
  "atk-s0513a2:1718": "Tathā hi oṭṭhaṃ bhañjati, uttariṃ nūna passatī”ti.",
  "atk-s0513a2:1719": "Tassattho – ekaṃsena pādañjalikumāro sabbe amhe paññāya atirocati. Tathā hi oṭṭhaṃ bhañjati, nūna uttariṃ aññaṃ kāraṇaṃ passatīti.",
  "atk-s0513a2:1720_0": "Te aparasmimpi divase vinicchayaṃ sajjetvā aññaṃ aḍḍaṃ suṭṭhu vinicchinitvā “kīdisaṃ,",
  "atk-s0513a2:1720_1": "deva, suṭṭhu vinicchinita”nti pucchiṃsu. So punapi oṭṭhameva bhañji. Athassa andhabālabhāvaṃ",
  "atk-s0513a2:1720_2": "ñatvā bodhisatto dutiyaṃ gāthamāha –",
  "atk-s0513a2:1721": "195.",
  "atk-s0513a2:1722": "“Nāyaṃ dhammaṃ adhammaṃ vā, atthānatthañca bujjhati;",
  "atk-s0513a2:1723": "Aññatra oṭṭhanibbhogā, nāyaṃ jānāti kiñcana”nti.",
  "atk-s0513a2:1724": "Amaccā pādañjalikumārassa lālabhāvaṃ ñatvā bodhisattaṃ rajje abhisiñciṃsu.",
  "atk-s0513a2:1725": "Satthā imaṃ dhammadesanaṃ āharitvā jātakaṃ samodhānesi – “tadā pādañjalī lāḷudāyī ahosi, paṇḍitāmacco pana ahameva ahosi”nti.",
  "atk-s0513a2:1726": "Pādañjalijātakavaṇṇanā sattamā.",
  "atk-s0513a2:1728": "[248] 8. Kiṃsukopamajātakavaṇṇanā",
  "atk-s0513a2:1729_0": "Sabbehi kiṃsuko diṭṭhoti idaṃ satthā jetavane viharanto kiṃsukopamasuttantaṃ ārabbha",
  "atk-s0513a2:1729_1": "kathesi. Cattāro hi bhikkhū tathāgataṃ upasaṅkamitvā kammaṭṭhānaṃ yāciṃsu, satthā",
  "atk-s0513a2:1729_2": "tesaṃ kammaṭṭhānaṃ kathesi. Te kammaṭṭhānaṃ gahetvā attano rattiṭṭhānadivāṭṭhānāni",
  "atk-s0513a2:1729_3": "agamiṃsu. Tesu eko cha phassāyatanāni pariggaṇhitvā arahattaṃ pāpuṇi, eko pañcakkhandhe,",
  "atk-s0513a2:1729_4": "eko cattāro mahābhūte, eko aṭṭhārasa dhātuyo. Te attano attano adhigatavisesaṃ satthu",
  "atk-s0513a2:1729_5": "ārocesuṃ. Athekassa bhikkhuno parivitakko udapādi – “imesaṃ kammaṭṭhānāni nānā, nibbānaṃ",
  "atk-s0513a2:1729_6": "ekaṃ, kathaṃ sabbehi arahattaṃ patta”nti. So satthāraṃ pucchi. Satthā “kiṃ te, bhikkhu,",
  "atk-s0513a2:1729_7": "kiṃsukadiṭṭhabhātikehi nānatta”nti vatvā “idaṃ no, bhante, kāraṇaṃ kathethā”ti bhikkhūhi",
  "atk-s0513a2:1729_8": "yācito atītaṃ āhari.",
  "atk-s0513a2:1730_0": "Atīte bārāṇasiyaṃ brahmadatte rajjaṃ kārente tassa cattāro puttā ahesuṃ. Te ekadivasaṃ",
  "atk-s0513a2:1730_1": "sārathiṃ pakkosetvā “mayaṃ, samma, kiṃsukaṃ daṭṭhukāmā, kiṃsukarukkhaṃ no dassehī”ti",
  "atk-s0513a2:1730_2": "āhaṃsu. Sārathi “sādhu, dassessāmī”ti vatvā catunnampi ekato adassetvā jeṭṭharājaputtaṃ",
  "atk-s0513a2:1730_3": "tāva rathe nisīdāpetvā araññaṃ netvā “ayaṃ kiṃsuko”ti khāṇukakāle kiṃsukaṃ dassesi.",
  "atk-s0513a2:1730_4": "Aparassa bahalapalāsakāle, aparassa pupphitakāle, aparassa phalitakāle. Aparabhāge",
  "atk-s0513a2:1730_5": "cattāropi bhātaro ekato nisinnā “kiṃsuko nāma kīdiso”ti kathaṃ samuṭṭhāpesuṃ. Tato",
  "atk-s0513a2:1730_6": "eko “seyyāthāpi jhāmathūṇo”ti āha. Dutiyo “seyyathāpi nigrodharukkho”ti, tatiyo “seyyathāpi",
  "atk-s0513a2:1730_7": "maṃsapesī”ti, catuttho “seyyathāpi sirīso”ti. Te aññamaññassa kathāya aparituṭṭhā",
  "atk-s0513a2:1730_8": "pitu santikaṃ gantvā “deva, kiṃsuko nāma kīdiso”ti pucchitvā “tumhehi kiṃ kathita”nti",
  "atk-s0513a2:1730_9": "vutte attanā kathitanīhāraṃ rañño kathesuṃ. Rājā “catūhipi tumhehi kiṃsuko diṭṭho,",
  "atk-s0513a2:1730_10": "kevalaṃ vo kiṃsukassa dassento sārathi ‘imasmiṃ kāle kiṃsuko kīdiso, imasmiṃ kīdiso’ti",
  "atk-s0513a2:1730_11": "vibhajitvā na pucchito, tena vo kaṅkhā uppannā”ti vatvā paṭhamaṃ gāthamāha –",
  "atk-s0513a2:1731": "196.",
  "atk-s0513a2:1732": "“Sabbehi kiṃsuko diṭṭho, kiṃ nvettha vicikicchatha;",
  "atk-s0513a2:1733": "Na hi sabbesu ṭhānesu, sārathī paripucchito”ti.",
  "atk-s0513a2:1734_0": "Tattha na hi sabbesu ṭhānesu, sārathī paripucchitoti sabbehi vo kiṃsuko diṭṭho, kiṃ",
  "atk-s0513a2:1734_1": "nu tumhe ettha vicikicchatha, sabbesu ṭhānesu kiṃsukoveso, tumhehi pana na hi sabbesu",
  "atk-s0513a2:1734_2": "ṭhānesu sārathi paripucchito, tena vo kaṅkhā uppannāti.",
  "atk-s0513a2:1735_0": "Satthā imaṃ kāraṇaṃ dassetvā “yathā, bhikkhu, te cattāro bhātikā vibhāgaṃ katvā apucchitattā",
  "atk-s0513a2:1735_1": "kiṃsuke kaṅkhaṃ uppādesuṃ, evaṃ tvampi imasmiṃ dhamme kaṅkhaṃ uppādesī”ti vatvā abhisambuddho",
  "atk-s0513a2:1735_2": "hutvā dutiyaṃ gāthamāha –",
  "atk-s0513a2:1736": "197.",
  "atk-s0513a2:1737": "“Evaṃ sabbehi ñāṇehi, yesaṃ dhammā ajānitā;",
  "atk-s0513a2:1738": "Te ve dhammesu kaṅkhanti, kiṃsukasmiṃva bhātaro”ti.",
  "atk-s0513a2:1739_0": "Tassattho – yathā te bhātaro sabbesu ṭhānesu kiṃsukassa adiṭṭhattā kaṅkhiṃsu, evaṃ",
  "atk-s0513a2:1739_1": "sabbehi vipassanāñāṇehi yesaṃ sabbe chaphassāyatanakhandhabhūtadhātubhedā dhammā",
  "atk-s0513a2:1739_2": "ajānitā, sotāpattimaggassa anadhigatattā appaṭividdhā, te ve tesu phassāyatanādidhammesu",
  "atk-s0513a2:1739_3": "kaṅkhanti yathā ekasmiṃyeva kiṃsukasmiṃ cattāro bhātaroti.",
  "atk-s0513a2:1740": "Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā ahameva ahosi”nti.",
  "atk-s0513a2:1741": "Kiṃsukopamajātakavaṇṇanā aṭṭhamā.",
  "atk-s0513a2:1743": "[249] 9. Sālakajātakavaṇṇanā",
  "atk-s0513a2:1744_0": "Ekaputtako bhavissasīti idaṃ satthā jetavane viharanto aññataraṃ mahātheraṃ ārabbha",
  "atk-s0513a2:1744_1": "kathesi. So kirekaṃ kumārakaṃ pabbājetvā pīḷento tattha viharati. Sāmaṇero pīḷaṃ",
  "atk-s0513a2:1744_2": "sahituṃ asakkonto uppabbaji. Thero gantvā taṃ upalāpeti “kumāra, tava cīvaraṃ taveva",
  "atk-s0513a2:1744_3": "bhavissati pattopi, mama santakaṃ pattacīvarampi taveva bhavissati, ehi pabbajāhī”ti.",
  "atk-s0513a2:1744_4": "So “nāhaṃ pabbajissāmī”ti vatvāpi punappunaṃ vuccamāno pabbaji. Atha naṃ pabbajitadivasato",
  "atk-s0513a2:1744_5": "paṭṭhāya puna thero viheṭhesi. So pīḷaṃ asahanto puna uppabbajitvā anekavāraṃ yācantepi",
  "atk-s0513a2:1744_6": "tasmiṃ “tvaṃ neva maṃ sahasi, na vinā vattituṃ sakkosi, gaccha na pabbajissāmī”ti",
  "atk-s0513a2:1744_7": "na pabbaji. Bhikkhū dhammasabhāyaṃ kathaṃ samuṭṭhāpesuṃ – “āvuso, suhadayo vata so",
  "atk-s0513a2:1744_8": "dārako mahātherassa āsayaṃ ñatvā na pabbajī”ti. Satthā āgantvā “kāya nuttha, bhikkhave,",
  "atk-s0513a2:1744_9": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idānevesa",
  "atk-s0513a2:1744_10": "suhadayo, pubbepi suhadayova, ekavāraṃ etassa dosaṃ disvā na puna upagacchī”ti vatvā atītaṃ āhari.",
  "atk-s0513a2:1745_0": "Atīte bārāṇasiyaṃ brahmadatte rajjaṃ kārente bodhisatto kuṭumbikakule nibbattitvā",
  "atk-s0513a2:1745_1": "vayappatto dhaññavikkayena jīvikaṃ kappesi. Aññataropi ahituṇḍiko ekaṃ makkaṭaṃ sikkhāpetvā",
  "atk-s0513a2:1745_2": "osadhaṃ gāhāpetvā tena sappaṃ kīḷāpento jīvikaṃ kappesi. So bārāṇasiyaṃ ussave ghuṭṭhe",
  "atk-s0513a2:1745_3": "ussavaṃ kīḷitukāmo “imaṃ mā pamajjī”ti taṃ makkaṭaṃ tassa dhaññavāṇijassa hatthe",
  "atk-s0513a2:1745_4": "ṭhapetvā ussavaṃ kīḷitvā sattame divase tassa santikaṃ gantvā “kahaṃ makkaṭo”ti pucchi.",
  "atk-s0513a2:1745_5": "Makkaṭo sāmikassa saddaṃ sutvāva dhaññāpaṇato vegena nikkhami. Atha naṃ so veḷupesikāya",
  "atk-s0513a2:1745_6": "piṭṭhiyaṃ pothetvā ādāya uyyānaṃ gantvā ekamante bandhitvā niddaṃ okkami. Makkaṭo",
  "atk-s0513a2:1745_7": "tassa niddāyanabhāvaṃ ñatvā attano bandhanaṃ mocetvā palāyitvā ambarukkhaṃ āruyha",
  "atk-s0513a2:1745_8": "ambapakkaṃ khāditvā aṭṭhiṃ ahituṇḍikassa sarīre pātesi. So pabujjhitvā ullokento",
  "atk-s0513a2:1745_9": "taṃ disvā “madhuravacanena naṃ vañcetvā rukkhā otāretvā gaṇhissāmī”ti taṃ upalāpento",
  "atk-s0513a2:1745_10": "paṭhamaṃ gāthamāha –",
  "atk-s0513a2:1746": "198.",
  "atk-s0513a2:1747": "“Ekaputtako bhavissasi, tvañca no hessasi issaro kule;",
  "atk-s0513a2:1748": "Oroha dumasmā sālaka, ehi dāni gharakaṃ vajemase”ti.",
  "atk-s0513a2:1749": "Tassattho – tvaṃ mayhaṃ ekaputtako bhavissasi, kule ca me bhogānaṃ issaro, etamhā rukkhā otara, ehi amhākaṃ gharaṃ gamissāma. Sālakāti nāmena ālapanto āha.",
  "atk-s0513a2:1750": "Taṃ sutvā makkaṭo dutiyaṃ gāthamāha –",
  "atk-s0513a2:1751": "199.",
  "atk-s0513a2:1752": "“Nanu maṃ suhadayoti maññasi, yañca maṃ hanasi veḷuyaṭṭhiyā;",
  "atk-s0513a2:1753": "Pakkambavane ramāmase, gaccha tvaṃ gharakaṃ yathāsukha”nti.",
  "atk-s0513a2:1754_0": "Tattha nanu maṃ suhadayoti maññasīti nanu tvaṃ maṃ “suhadayo”ti maññasi, “suhadayo",
  "atk-s0513a2:1754_1": "aya”nti maññasīti attho. Yañca maṃ hanasi veḷuyaṭṭhiyāti yaṃ maṃ evaṃ atimaññasi,",
  "atk-s0513a2:1754_2": "yañca veḷupesikāya hanasi, tenāhaṃ nāgacchāmīti dīpeti. Atha naṃ “mayaṃ imasmiṃ pakkambavane",
  "atk-s0513a2:1754_3": "ramāmase, gaccha tvaṃ gharakaṃ yathāsukha”nti vatvā uppatitvā vanaṃ pāvisi. Ahituṇḍikopi",
  "atk-s0513a2:1754_4": "anattamano attano gehaṃ agamāsi.",
  "atk-s0513a2:1755": "Satthā imaṃ dhammadesanaṃ āharitvā jātakaṃ samodhānesi – “tadā makkaṭo sāmaṇero ahosi, ahituṇḍiko mahāthero, dhaññavāṇijo pana ahameva ahosi”nti.",
  "atk-s0513a2:1756": "Sālakajātakavaṇṇanā navamā.",
  "atk-s0513a2:1758": "[250] 10. Kapijātakavaṇṇanā",
  "atk-s0513a2:1759_0": "Ayaṃ isī upasamasaṃyame ratoti idaṃ satthā jetavane viharanto ekaṃ kuhakaṃ bhikkhuṃ",
  "atk-s0513a2:1759_1": "ārabbha kathesi. Tassa hi kuhakabhāvo bhikkhūsu pākaṭo jāto. Bhikkhū dhammasabhāyaṃ",
  "atk-s0513a2:1759_2": "kathaṃ samuṭṭhāpesuṃ – “āvuso, asuko bhikkhu niyyānike buddhasāsane pabbajitvā kuhakavattaṃ",
  "atk-s0513a2:1759_3": "pūretī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:1759_4": "pucchitvā “imāya nāmā”ti vutte “na, bhikkhave, esa bhikkhu idāneva, pubbepi kuhakoyeva,",
  "atk-s0513a2:1759_5": "aggimattassa kāraṇā makkaṭo hutvā kohaññamakāsī”ti vatvā atītaṃ āhari.",
  "atk-s0513a2:1760_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā",
  "atk-s0513a2:1760_1": "vayappatto puttassa ādhāvitvā paridhāvitvā vicaraṇakāle brāhmaṇiyā matāya puttaṃ",
  "atk-s0513a2:1760_2": "aṅkenādāya himavantaṃ pavisitvā isipabbajjaṃ pabbajitvā tampi puttaṃ tāpasakumārakaṃ",
  "atk-s0513a2:1760_3": "katvā paṇṇasālāya vāsaṃ kappesi. Vassārattasamaye acchinnadhāre deve vassante eko",
  "atk-s0513a2:1760_4": "makkaṭo sītapīḷito dante khādanto kampanto vicarati. Bodhisatto mahante dārukkhandhe",
  "atk-s0513a2:1760_5": "āharitvā aggiṃ katvā mañcake nipajji, puttakopissa pāde parimajjamāno nisīdi. So",
  "atk-s0513a2:1760_6": "makkaṭo ekassa matatāpasassa santakāni vakkalāni nivāsetvā ca pārupitvā ca ajinacammaṃ",
  "atk-s0513a2:1760_7": "aṃse katvā kājakamaṇḍaluṃ ādāya isivesenāgantvā paṇṇasāladvāre aggissa kāraṇā kuhakakammaṃ",
  "atk-s0513a2:1760_8": "katvā aṭṭhāsi. Tāpasakumārako taṃ disvā “tāta, tāpaso eko sītapīḷito kampamāno tiṭṭhati,",
  "atk-s0513a2:1760_9": "idha naṃ pakkosatha, visibbessatī”ti pitaraṃ āyācanto paṭhamaṃ gāthamāha –",
  "atk-s0513a2:1761": "200.",
  "atk-s0513a2:1762": "“Ayaṃ isī upasamasaṃyame rato, sa tiṭṭhati sisirabhayena aṭṭito;",
  "atk-s0513a2:1763": "Handa ayaṃ pavisatumaṃ agārakaṃ, vinetu sītaṃ darathañca kevala”nti.",
  "atk-s0513a2:1764_0": "Tattha upasamasaṃyame ratoti rāgādikilesaupasame ca sīlasaṃyame ca rato. Sa tiṭṭhatīti",
  "atk-s0513a2:1764_1": "so tiṭṭhati. Sisirabhayenāti vātavuṭṭhijanitassa sisirassa bhayena. Aṭṭitoti pīḷito.",
  "atk-s0513a2:1764_2": "Pavisatumanti pavisatu imaṃ. Kevalanti sakalaṃ anavasesaṃ.",
  "atk-s0513a2:1765": "Bodhisatto puttassa vacanaṃ sutvā uṭṭhāya olokento makkaṭabhāvaṃ ñatvā dutiyaṃ gāthamāha –",
  "atk-s0513a2:1766": "201.",
  "atk-s0513a2:1767": "“Nāyaṃ isī upasamasaṃyame rato, kapī ayaṃ dumavarasākhagocaro;",
  "atk-s0513a2:1768": "So dūsako rosako cāpi jammo, sace vajemampi dūseyyagāra”nti.",
  "atk-s0513a2:1769_0": "Tattha dumavarasākhagocaroti dumavarānaṃ sākhagocaro. So dūsako rosako cāpi jammoti",
  "atk-s0513a2:1769_1": "so evaṃ gatagataṭṭhānassa dūsanato dūsako, ghaṭṭanatāya rosako, lāmakabhāvena jammo.",
  "atk-s0513a2:1769_2": "Sace vajeti yadi imaṃ paṇṇasālaṃ vaje paviseyya, sabbaṃ uccārapassāvakaraṇena ca",
  "atk-s0513a2:1769_3": "aggidānena ca dūseyyāti.",
  "atk-s0513a2:1770_0": "Evañca pana vatvā bodhisatto ummukaṃ gahetvā taṃ santāsetvā palāpesi. So uppatitvā",
  "atk-s0513a2:1770_1": "vanaṃ pakkhanto tathā pakkhantova ahosi, na puna taṃ ṭhānaṃ agamāsi. Bodhisatto abhiññā",
  "atk-s0513a2:1770_2": "ca samāpattiyo ca nibbattetvā tāpasakumārassa kasiṇaparikammaṃ ācikkhi, sopi abhiññā",
  "atk-s0513a2:1770_3": "ca samāpattiyo ca uppādesi. Te ubhopi aparihīnajjhānā brahmalokaparāyaṇā ahesuṃ.",
  "atk-s0513a2:1771_0": "Satthā “na, bhikkhave, idāneva, porāṇato paṭṭhāyapesa kuhakoyevā”ti imaṃ dhammadesanaṃ",
  "atk-s0513a2:1771_1": "āharitvā saccāni pakāsetvā jātakaṃ samodhānesi. Saccapariyosāne keci sotāpannā, keci",
  "atk-s0513a2:1771_2": "sakadāgāmino, keci anāgāmino keci arahanto ahesuṃ. “Tadā makkaṭo kuhakabhikkhu ahosi,",
  "atk-s0513a2:1771_3": "putto rāhulo, pitā pana ahameva ahosi”nti.",
  "atk-s0513a2:1772": "Kapijātakavaṇṇanā dasamā.",
  "atk-s0513a2:1773": "Siṅgālavaggo dasamo.",
  "atk-s0513a2:1774": "Tassuddānaṃ –",
  "atk-s0513a2:1775": "Sabbadāṭhī ca sunakho, guttilo vigaticchā ca;",
  "atk-s0513a2:1776": "Mūlapariyāyaṃ bālovādaṃ, pādañjali kiṃ sukopamaṃ;",
  "atk-s0513a2:1777": "Sālakaṃ kapi te dasa.",
  "atk-s0513a2:1778": "Atha vagguddānaṃ –",
  "atk-s0513a2:1779": "Daḷhavaggo ca santhavo, kalyāṇadhammāsadiso;",
  "atk-s0513a2:1780": "Rūhako daḷhavaggo ca, bīraṇathambhakāsāvo;",
  "atk-s0513a2:1781": "Upāhano siṅgālo ca, dasavaggā duke siyuṃ.",
  "atk-s0513a2:1782": "Dukanipātavaṇṇanā niṭṭhitā.",
  "atk-s0513a2:1783": "3. Tikanipāto",
  "atk-s0513a2:1784": "1. Saṅkappavaggo",
  "atk-s0513a2:1786": "[251] 1. Saṅkapparāgajātakavaṇṇanā",
  "atk-s0513a2:1787_0": "Saṅkapparāgadhotenāti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a2:1787_1": "Sāvatthinagaravāsī kireko kulaputto sāsane uraṃ datvā pabbajitvā ekadivasaṃ sāvatthiyaṃ",
  "atk-s0513a2:1787_2": "piṇḍāya caranto ekaṃ alaṅkatapaṭiyattaṃ itthiṃ disvā uppannakāmarāgo anabhirato vicari.",
  "atk-s0513a2:1787_3": "Tamenaṃ ācariyupajjhāyādayo disvā anabhiratikāraṇaṃ pucchitvā vibbhamitukāmabhāvamassa",
  "atk-s0513a2:1787_4": "ñatvā “āvuso, satthā nāma kāmarāgādikilesapīḷitānaṃ kilese hāretvā saccāni pakāsetvā",
  "atk-s0513a2:1787_5": "sotāpattiphalādīni deti, ehi taṃ satthu santikaṃ nessāmā”ti ādāya agamaṃsu. Satthārā",
  "atk-s0513a2:1787_6": "ca “kiṃ nu kho, bhikkhave, anicchamānakaññeva bhikkhuṃ gahetvā āgatatthā”ti vutte",
  "atk-s0513a2:1787_7": "tamatthaṃ ārocesuṃ. Satthā “saccaṃ kira tvaṃ, bhikkhu, ukkaṇṭhito”ti pucchitvā “saccaṃ,",
  "atk-s0513a2:1787_8": "bhante”ti vutte “kiṃkāraṇā”ti pucchi. So tamatthaṃ ārocesi. Atha naṃ satthā “itthiyo",
  "atk-s0513a2:1787_9": "nāmetā, bhikkhu, pubbe jhānabalena vikkhambhitakilesānaṃ visuddhasattānampi saṃkilesaṃ",
  "atk-s0513a2:1787_10": "uppādesuṃ, tādisaṃ tucchapuggalaṃ kiṃkāraṇā na saṃkilesissanti, visuddhāpi sattā",
  "atk-s0513a2:1787_11": "saṃkilissanti, uttamayasasamaṅginopi āyasakyaṃ pāpuṇanti, pageva aparisuddhā. Sinerukampanakavāto",
  "atk-s0513a2:1787_12": "purāṇapaṇṇakasaṭaṃ kiṃ na kampessati, bodhitale nisīditvā abhisambujjhanakasattaṃ",
  "atk-s0513a2:1787_13": "ayaṃ kileso āloḷesi, tādisaṃ kiṃ na āloḷessatī”ti vatvā tehi yācito atītaṃ āhari.",
  "atk-s0513a2:1788_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhave brāhmaṇamahāsālakule",
  "atk-s0513a2:1788_1": "nibbattitvā vayappatto takkasilāyaṃ sabbasippāni uggaṇhitvā bārāṇasiṃ paccāgantvā",
  "atk-s0513a2:1788_2": "katadārapariggaho mātāpitūnaṃ accayena tesaṃ matakiccāni katvā hiraññolokanakammaṃ",
  "atk-s0513a2:1788_3": "karonto “idaṃ dhanaṃ paññāyati, yehi panetaṃ sambhataṃ, te na paññāyantī”ti āvajjento",
  "atk-s0513a2:1788_4": "saṃvegappatto ahosi, sarīrā sedā mucciṃsu. So gharāvāse ciraṃ vasanto mahādānaṃ datvā",
  "atk-s0513a2:1788_5": "kāme pahāya assumukhaṃ ñātisaṅghaṃ pariccajitvā himavantaṃ pavisitvā isipabbajjaṃ",
  "atk-s0513a2:1788_6": "pabbajitvā ramaṇīye padese paṇṇasālaṃ māpetvā uñchācariyāya vanamūlaphalādīhi yāpento",
  "atk-s0513a2:1788_7": "nacirasseva abhiññā ca samāpattiyo ca uppādetvā jhānakīḷaṃ kīḷanto ciraṃ vasitvā",
  "atk-s0513a2:1788_8": "cintesi – “manussapathaṃ gantvā loṇambilaṃ upasevissāmi, evaṃ me sarīrañceva thiraṃ",
  "atk-s0513a2:1788_9": "bhavissati, jaṅghavihāro ca kato bhavissati, ye ca mādisassa sīlasampannassa bhikkhaṃ",
  "atk-s0513a2:1788_10": "vā dassanti, abhivādanādīni vā karissanti, te saggapuraṃ pūressantī”ti.",
  "atk-s0513a2:1789_0": "So himavantā otaritvā anupubbena cārikaṃ caramāno bārāṇasiṃ patvā sūriyatthaṅgamanavelāya",
  "atk-s0513a2:1789_1": "vasanaṭṭhānaṃ olokento rājuyyānaṃ disvā “idaṃ paṭisallānasāruppaṃ, ettha vasissāme”ti",
  "atk-s0513a2:1789_2": "uyyānaṃ pavisitvā aññatarasmiṃ rukkhamūle nisinno jhānasukhena rattiṃ khepetvā punadivase",
  "atk-s0513a2:1789_3": "katasarīrapaṭijaggano pubbaṇhasamaye jaṭājinavakkalāni saṇṭhapetvā bhikkhābhājanaṃ",
  "atk-s0513a2:1789_4": "ādāya santindriyo santamānaso iriyāpathasampanno yugamattadassano hutvā sabbākārasampannāya",
  "atk-s0513a2:1789_5": "attano rūpasiriyā lokassa locanāni ākaḍḍhento nagaraṃ pavisitvā bhikkhāya caranto",
  "atk-s0513a2:1789_6": "rañño nivesanadvāraṃ pāpuṇi. Rājā mahātale caṅkamanto vātapānantarena bodhisattaṃ",
  "atk-s0513a2:1789_7": "disvā iriyāpathasmiññeva pasīditvā “sace santadhammo nāma atthi, imassa tena abbhantare",
  "atk-s0513a2:1789_8": "bhavitabba”nti cintetvā “gaccha, taṃ tāpasaṃ ānehī”ti ekaṃ amaccaṃ āṇāpesi. So gantvā",
  "atk-s0513a2:1789_9": "vanditvā bhikkhābhājanaṃ gahetvā “rājā, bhante, taṃ pakkosatī”ti āha. Bodhisatto",
  "atk-s0513a2:1789_10": "“mahāpuñña, amhe rājā na jānātī”ti āha. “Tena hi, bhante, yāvāhaṃ āgacchāmi, tāva",
  "atk-s0513a2:1789_11": "idheva hothā”ti gantvā rañño ārocesi. Rājā “amhākaṃ kulūpakatāpaso natthi, gaccha,",
  "atk-s0513a2:1789_12": "naṃ ānehī”ti sayampi vātapānena hatthaṃ pasāretvā vandanto “ito etha, bhante”ti āha.",
  "atk-s0513a2:1789_13": "Bodhisatto amaccassa hatthe bhikkhābhājanaṃ datvā mahātalaṃ abhiruhi.",
  "atk-s0513a2:1790_0": "Atha naṃ rājā vanditvā rājapallaṅke nisīdāpetvā attano sampāditehi yāgukhajjakabhattehi",
  "atk-s0513a2:1790_1": "parivisitvā katabhattakiccaṃ pañhaṃ pucchi. Pañhabyākaraṇena bhiyyosomattāya pasīditvā",
  "atk-s0513a2:1790_2": "vanditvā “bhante, tumhe katthavāsikā, kuto āgatatthā”ti pucchitvā “himavantavāsikā",
  "atk-s0513a2:1790_3": "mayaṃ, mahārāja, himavantato āgatā”ti vutte puna “kiṃkāraṇā”ti pucchitvā “vassārattakāle,",
  "atk-s0513a2:1790_4": "mahārāja, nibaddhavāso nāma laddhuṃ vaṭṭatī”ti vutte “tena hi, bhante, rājuyyāne",
  "atk-s0513a2:1790_5": "vasatha, tumhe ca catūhi paccayehi na kilamissatha, ahañca saggasaṃvattanikaṃ puññaṃ",
  "atk-s0513a2:1790_6": "pāpuṇissāmī”ti paṭiññaṃ gahetvā bhuttapātarāso bodhisattena saddhiṃ uyyānaṃ gantvā",
  "atk-s0513a2:1790_7": "paṇṇasālaṃ kāretvā caṅkamaṃ māpetvā sesānipi rattiṭṭhānadivāṭṭhānādīni sampādetvā",
  "atk-s0513a2:1790_8": "pabbajitaparikkhāre paṭiyādetvā “sukhena vasatha, bhante”ti uyyānapālaṃ sampaṭicchāpesi.",
  "atk-s0513a2:1790_9": "Bodhisatto tato paṭṭhāya dvādasa saṃvaccharāni tattheva vasi.",
  "atk-s0513a2:1791_0": "Athekadivasaṃ rañño paccanto kupito. So tassa vūpasamanatthāya gantukāmo deviṃ āmantetvā",
  "atk-s0513a2:1791_1": "“bhadde, tayā nagare ohīyituṃ vaṭṭatī”ti āha. “Kiṃ nissāya kathetha, devā”ti. “Sīlavantaṃ",
  "atk-s0513a2:1791_2": "tāpasaṃ, bhadde”ti. “Deva, nāhaṃ tasmiṃ pamajjissāmi, amhākaṃ ayyassa paṭijagganaṃ",
  "atk-s0513a2:1791_3": "mama bhāro, tumhe nirāsaṅkā gacchathā”ti. Rājā nikkhamitvā gato, devīpi bodhisattaṃ",
  "atk-s0513a2:1791_4": "tatheva sakkaccaṃ upaṭṭhāti. Bodhisatto pana rañño gatakāle nibaddhavelāyaṃ āgantvā",
  "atk-s0513a2:1791_5": "attano rucitāya velāya rājanivesanaṃ gantvā bhattakiccaṃ karoti.",
  "atk-s0513a2:1792_0": "Athekadivasaṃ bodhisatte aticirāyante devī sabbaṃ khādanīyabhojanīyaṃ paṭiyādetvā",
  "atk-s0513a2:1792_1": "nhatvā alaṅkaritvā nīcamañcakaṃ paññāpetvā bodhisattassa āgamanaṃ olokayamānā maṭṭhasāṭakaṃ",
  "atk-s0513a2:1792_2": "sithilaṃ katvā nivāsetvā nipajji. Bodhisattopi velaṃ sallakkhetvā bhikkhābhājanaṃ",
  "atk-s0513a2:1792_3": "ādāya ākāsenāgantvā mahāvātapānadvāraṃ pāpuṇi. Tassa vakkalasaddaṃ sutvā sahasā uṭṭhahamānāya",
  "atk-s0513a2:1792_4": "deviyā sarīrā maṭṭhasāṭako bhassittha, bodhisatto visabhāgārammaṇaṃ disvā indriyāni",
  "atk-s0513a2:1792_5": "bhinditvā subhavasena olokesi. Athassa jhānabalena sannisinnopi kileso karaṇḍake",
  "atk-s0513a2:1792_6": "pakkhittaāsīviso viya phaṇaṃ katvā uṭṭhahi, khīrarukkhassa vāsiyā ākoṭitakālo viya",
  "atk-s0513a2:1792_7": "ahosi. Kilesuppādanena saheva jhānaṅgāni parihāyiṃsu, indriyāni aparipuṇṇāni ahesuṃ,",
  "atk-s0513a2:1792_8": "sayaṃ pakkhacchinnakāko viya ahosi. So pubbe viya nisīditvā bhattakiccaṃ kātuṃ nāsakkhi,",
  "atk-s0513a2:1792_9": "nisīdāpiyamānopi na nisīdi. Athassa devī sabbaṃ khādanīyabhojanīyaṃ bhikkhābhājaneyeva",
  "atk-s0513a2:1792_10": "pakkhipi. Yathā ca pubbe bhattakiccaṃ katvā sīhapañjarena nikkhamitvā ākāseneva gacchati,",
  "atk-s0513a2:1792_11": "evaṃ taṃ divasaṃ gantuṃ nāsakkhi. Bhattaṃ pana gahetvā mahānisseṇiyā otaritvā uyyānaṃ",
  "atk-s0513a2:1792_12": "agamāsi. Devīpi assa attani paṭibaddhacittataṃ aññāsi. So uyyānaṃ gantvā bhattaṃ",
  "atk-s0513a2:1792_13": "abhuñjitvāva heṭṭhāmañcake nikkhipitvā “deviyā evarūpā hatthasobhā pādasobhā, evarūpaṃ",
  "atk-s0513a2:1792_14": "kaṭipariyosānaṃ, evarūpaṃ ūrulakkhaṇa”ntiādīni vippalapanto sattāhaṃ nipajji, bhattaṃ",
  "atk-s0513a2:1792_15": "pūtikaṃ ahosi nīlamakkhikāparipuṇṇaṃ.",
  "atk-s0513a2:1793_0": "Atha rājā paccantaṃ vūpasametvā paccāgato alaṅkatapaṭiyattaṃ nagaraṃ padakkhiṇaṃ",
  "atk-s0513a2:1793_1": "katvā rājanivesanaṃ agantvāva “bodhisattaṃ passissāmī”ti uyyānaṃ gantvā uklāpaṃ assamapadaṃ",
  "atk-s0513a2:1793_2": "disvā “pakkanto bhavissatī”ti paṇṇasālāya dvāraṃ vivaritvā antopaviṭṭho taṃ nipannakaṃ",
  "atk-s0513a2:1793_3": "disvā “kenaci aphāsukena bhavitabba”nti pūtibhattaṃ chaḍḍāpetvā paṇṇasālaṃ paṭijaggāpetvā",
  "atk-s0513a2:1793_4": "“bhante, kiṃ te aphāsuka”nti pucchi. “Viddhosmi, mahārājā”ti. Rājā “mama paccāmittehi",
  "atk-s0513a2:1793_5": "mayi okāsaṃ alabhantehi ‘mamāyanaṭṭhānamassa dubbalaṃ karissāmā’ti āgantvā esa viddho",
  "atk-s0513a2:1793_6": "bhavissati maññe”ti sarīraṃ parivattetvā viddhaṭṭhānaṃ olokento viddhaṭṭhānaṃ adisvā",
  "atk-s0513a2:1793_7": "“kattha viddhosi, bhante”ti pucchi. Bodhisatto “nāhaṃ, mahārāja, aññena viddho, ahaṃ",
  "atk-s0513a2:1793_8": "pana attanāva attānaṃ hadaye vijjhi”nti vatvā uṭṭhāya nisīditvā imā gāthā avoca –",
  "atk-s0513a2:1794": "1.",
  "atk-s0513a2:1795": "“Saṅkapparāgadhotena, vitakkanisitena ca;",
  "atk-s0513a2:1796": "Nālaṅkatena bhadrena, usukārākatena ca.",
  "atk-s0513a2:1797": "2.",
  "atk-s0513a2:1798": "“Na kaṇṇāyatamuttena, nāpi morūpasevinā;",
  "atk-s0513a2:1799": "Tenamhi hadaye viddho, sabbaṅgaparidāhinā.",
  "atk-s0513a2:1800": "3.",
  "atk-s0513a2:1801": "“Āvedhañca na passāmi, yato ruhiramassave;",
  "atk-s0513a2:1802": "Yāva ayoniso cittaṃ, sayaṃ me dukkhamābhata”nti.",
  "atk-s0513a2:1803_0": "Tattha saṅkapparāgadhotenāti kāmavitakkasampayuttarāgadhotena. Vitakkanisitena cāti",
  "atk-s0513a2:1803_1": "teneva rāgodakena vitakkapāsāṇe nisitena. Nālaṅkatena bhadrenāti neva alaṅkatena",
  "atk-s0513a2:1803_2": "bhadrena, analaṅkatena bībhacchenāti attho. Usukārākatena cāti usukārehipi akatena.",
  "atk-s0513a2:1803_3": "Na kaṇṇāyatamuttenāti yāva dakkhiṇakaṇṇacūḷakaṃ ākaḍḍhitvā amuttakena. Nāpi morūpasevināti",
  "atk-s0513a2:1803_4": "morapattagijjhapattādīhi akatūpasevanena. Tenamhi hadaye viddhoti tena kilesakaṇḍenāhaṃ",
  "atk-s0513a2:1803_5": "hadaye viddho amhi. Sabbaṅgaparidāhināti sabbāni aṅgāni paridahanasamatthena. Mahārāja,",
  "atk-s0513a2:1803_6": "tena hi kilesakaṇḍena hadaye viddhakālato paṭṭhāya mama aggi padittāniva sabbāni",
  "atk-s0513a2:1803_7": "aṅgāni ḍayhantīti dasseti.",
  "atk-s0513a2:1804_0": "Āvedhañca na passāmīti viddhaṭṭhāne vaṇañca na passāmi. Yato ruhiramassaveti yato",
  "atk-s0513a2:1804_1": "me āvedhato lohitaṃ pagghareyya, taṃ na passāmīti attho. Yāva ayoniso cittanti ettha",
  "atk-s0513a2:1804_2": "yāvāti daḷhatthe nipāto, ativiya daḷhaṃ katvā ayoniso cittaṃ vaḍḍhitanti attho. Sayaṃ",
  "atk-s0513a2:1804_3": "me dukkhamābhatanti attanāva mayā attano dukkhaṃ ānītanti.",
  "atk-s0513a2:1805_0": "Evaṃ bodhisatto imāhi tīhi gāthāhi rañño dhammaṃ desetvā rājānaṃ paṇṇasālato bahi",
  "atk-s0513a2:1805_1": "katvā kasiṇaparikammaṃ katvā naṭṭhaṃ jhānaṃ uppādetvā paṇṇasālāya nikkhamitvā ākāse",
  "atk-s0513a2:1805_2": "nisinno rājānaṃ ovaditvā “mahārāja, ahaṃ himavantameva gamissāmī”ti vatvā “na sakkā,",
  "atk-s0513a2:1805_3": "bhante, gantu”nti vuccamānopi “mahārāja, mayā idha vasantena evarūpo vippakāro patto,",
  "atk-s0513a2:1805_4": "idāni na sakkā idha vasitu”nti rañño yācantasseva ākāse uppatitvā himavantaṃ gantvā",
  "atk-s0513a2:1805_5": "tattha yāvatāyukaṃ ṭhatvā brahmalokūpago ahosi.",
  "atk-s0513a2:1806_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1806_1": "ukkaṇṭhitabhikkhu arahatte patiṭṭhahi. Keci sotāpannā, keci sakadāgāmino, keci anāgāmino,",
  "atk-s0513a2:1806_2": "keci arahanto ahesuṃ. “Tadā rājā ānando ahosi, tāpaso pana ahameva ahosi”nti.",
  "atk-s0513a2:1807": "Saṅkapparāgajātakavaṇṇanā paṭhamā.",
  "atk-s0513a2:1809": "[252] 2. Tilamuṭṭhijātakavaṇṇanā",
  "atk-s0513a2:1810_0": "Ajjāpi me taṃ manasīti idaṃ satthā jetavane viharanto aññataraṃ kodhanaṃ bhikkhuṃ",
  "atk-s0513a2:1810_1": "ārabbha kathesi. Aññataro kira, bhikkhu, kodhano ahosi upāyāsabahulo, appampi vutto",
  "atk-s0513a2:1810_2": "samāno kuppi abhisajji, kopañca dosañca appaccayañca pātvākāsi. Athekadivasaṃ bhikkhū",
  "atk-s0513a2:1810_3": "dhammasabhāyaṃ kathaṃ samuṭṭhāpesuṃ – “āvuso, asuko nāma bhikkhu kodhano upāyāsabahulo",
  "atk-s0513a2:1810_4": "uddhane pakkhittaloṇaṃ viya taṭataṭāyanto vicarati, evarūpe nikkodhane buddhasāsane",
  "atk-s0513a2:1810_5": "pabbajito samāno kodhamattampi niggaṇhituṃ na sakkotī”ti. Satthā tesaṃ kathaṃ sutvā",
  "atk-s0513a2:1810_6": "ekaṃ bhikkhuṃ pesetvā taṃ bhikkhuṃ pakkosāpetvā “saccaṃ kira tvaṃ, bhikkhu, kodhano”ti",
  "atk-s0513a2:1810_7": "pucchitvā “saccaṃ, bhante”ti vutte “na, bhikkhave, idāneva, pubbepi ayaṃ kodhano",
  "atk-s0513a2:1810_8": "ahosī”ti vatvā atītaṃ āhari.",
  "atk-s0513a2:1811_0": "Atīte bārāṇasiyaṃ brahmadatte rajjaṃ kārente tassa putto brahmadattakumāro nāma ahosi.",
  "atk-s0513a2:1811_1": "Porāṇakarājāno ca attano putte “evaṃ ete nihatamānadappā sītuṇhakkhamā lokacārittaññū",
  "atk-s0513a2:1811_2": "ca bhavissantī”ti attano nagare disāpāmokkhaācariye vijjamānepi sippuggahaṇatthāya",
  "atk-s0513a2:1811_3": "dūre tiroraṭṭhaṃ pesenti, tasmā sopi rājā soḷasavassuddesikaṃ puttaṃ pakkosāpetvā",
  "atk-s0513a2:1811_4": "ekapaṭalikaupāhanā ca paṇṇacchattañca kahāpaṇasahassañca datvā “tāta, takkasilaṃ",
  "atk-s0513a2:1811_5": "gantvā sippaṃ uggaṇhā”ti pesesi. So “sādhū”ti mātāpitaro vanditvā nikkhamitvā anupubbena",
  "atk-s0513a2:1811_6": "takkasilaṃ patvā ācariyassa gehaṃ pucchitvā ācariye māṇavakānaṃ sippaṃ vācetvā uṭṭhāya",
  "atk-s0513a2:1811_7": "gharadvāre caṅkamante gehaṃ gantvā yasmiṃ ṭhāne ṭhito ācariyaṃ addasa, tattheva upāhanā",
  "atk-s0513a2:1811_8": "omuñcitvā chattañca apanetvā ācariyaṃ vanditvā aṭṭhāsi. So tassa kilantabhāvaṃ ñatvā",
  "atk-s0513a2:1811_9": "āgantukasaṅgahaṃ kāresi. Kumāro bhuttabhojano thokaṃ vissamitvā ācariyaṃ upasaṅkamitvā",
  "atk-s0513a2:1811_10": "vanditvā aṭṭhāsi, “kuto āgatosi, tātā”ti ca vutte “bārāṇasito”ti āha. “Kassa puttosī”ti?",
  "atk-s0513a2:1811_11": "“Bārāṇasirañño”ti. “Kenatthenāgatosī”ti? “Sippaṃ uggaṇhatthāyā”ti. “Kiṃ te ācariyabhāgo",
  "atk-s0513a2:1811_12": "ābhato, udāhu dhammantevāsiko hotukāmosī”ti? So “ācariyabhāgo me ābhato”ti vatvā",
  "atk-s0513a2:1811_13": "ācariyassa pādamūle sahassatthavikaṃ ṭhapetvā vandi.",
  "atk-s0513a2:1812_0": "Dhammantevāsikā divā ācariyassa kammaṃ katvā rattiṃ sippaṃ uggaṇhanti, ācariyabhāgadāyakā",
  "atk-s0513a2:1812_1": "gehe jeṭṭhaputtā viya hutvā sippameva uggaṇhanti. Tasmā sopi ācariyo sallahukena",
  "atk-s0513a2:1812_2": "subhanakkhattena kumārassa sippaṃ paṭṭhapesi. Kumāropi sippaṃ uggaṇhanto ekadivasaṃ",
  "atk-s0513a2:1812_3": "ācariyena saddhiṃ nhāyituṃ agamāsi. Athekā mahallikā itthī tilāni sete katvā pattharitvā",
  "atk-s0513a2:1812_4": "rakkhamānā nisīdi. Kumāro setatile disvā khāditukāmo hutvā ekaṃ tilamuṭṭhiṃ gahetvā",
  "atk-s0513a2:1812_5": "khādi, mahallikā “taṇhāluko eso”ti kiñci avatvā tuṇhī ahosi. So punadivasepi tāya",
  "atk-s0513a2:1812_6": "velāya tatheva akāsi, sāpi naṃ na kiñci āha. Itaro tatiyadivasepi tathevākāsi, tadā",
  "atk-s0513a2:1812_7": "mahallikā “disāpāmokkho ācariyo attano antevāsikehi maṃ vilumpāpetī”ti bāhā paggayha",
  "atk-s0513a2:1812_8": "kandi. Ācariyo nivattitvā “kiṃ etaṃ, ammā”ti pucchi. “Sāmi, antevāsiko te mayā katānaṃ",
  "atk-s0513a2:1812_9": "setatilānaṃ ajjekaṃ muṭṭhiṃ khādi, hiyyo ekaṃ, pare ekaṃ, nanu evaṃ khādanto mama",
  "atk-s0513a2:1812_10": "santakaṃ sabbaṃ nāsessatī”ti. “Amma, mā rodi, mūlaṃ te dāpessāmī”ti. “Na me, sāmi,",
  "atk-s0513a2:1812_11": "mūlenattho, yathā panesa kumāro puna evaṃ na karoti, tathā taṃ sikkhāpehī”ti. Ācariyo",
  "atk-s0513a2:1812_12": "“tena hi passa, ammā”ti dvīhi māṇavehi taṃ kumāraṃ dvīsu hatthesu gāhāpetvā veḷupesikaṃ",
  "atk-s0513a2:1812_13": "gahetvā “puna evarūpaṃ mā akāsī”ti tikkhattuṃ piṭṭhiyaṃ pahari. Kumāro ācariyassa",
  "atk-s0513a2:1812_14": "kujjhitvā rattāni akkhīni katvā pādapiṭṭhito yāva kesamatthakā olokesi. Sopissa kujjhitvā",
  "atk-s0513a2:1812_15": "olokitabhāvaṃ aññāsi. Kumāro sippaṃ niṭṭhāpetvā “anuyogaṃ datvā mārāpetabbo esa mayā”ti",
  "atk-s0513a2:1812_16": "tena katadosaṃ hadaye ṭhapetvā gamanakāle ācariyaṃ vanditvā “yadāhaṃ, ācariya, bārāṇasirajjaṃ",
  "atk-s0513a2:1812_17": "patvā tumhākaṃ santikaṃ pesessāmi, tadā tumhe āgaccheyyāthā”ti sasineho viya paṭiññaṃ gahetvā pakkāmi.",
  "atk-s0513a2:1813_0": "So bārāṇasiṃ patvā mātāpitaro vanditvā sippaṃ dassesi. Rājā “jīvamānena me putto",
  "atk-s0513a2:1813_1": "diṭṭho, jīvamānovassa rajjasiriṃ passāmī”ti puttaṃ rajje patiṭṭhāpesi. So rajjasiriṃ",
  "atk-s0513a2:1813_2": "anubhavamāno ācariyena katadosaṃ saritvā uppannakodho “mārāpessāmi na”nti pakkosanatthāya",
  "atk-s0513a2:1813_3": "ācariyassa dūtaṃ pāhesi. Ācariyo “taruṇakāle naṃ saññāpetuṃ na sakkhissāmī”ti agantvā",
  "atk-s0513a2:1813_4": "tassa rañño majjhimavayakāle “idāni naṃ saññāpetuṃ sakkhissāmī”ti gantvā rājadvāre",
  "atk-s0513a2:1813_5": "ṭhatvā “takkasilācariyo āgato”ti ārocāpesi. Rājā tuṭṭho brāhmaṇaṃ pakkosāpetvā taṃ",
  "atk-s0513a2:1813_6": "attano santikaṃ āgataṃ disvāva kodhaṃ uppādetvā rattāni akkhīni katvā amacce āmantetvā",
  "atk-s0513a2:1813_7": "“bho, ajjāpi me ācariyena pahaṭaṭṭhānaṃ rujjati, ācariyo nalāṭena maccuṃ ādāya ‘marissāmī’ti",
  "atk-s0513a2:1813_8": "āgato, ajjassa jīvitaṃ natthī”ti vatvā purimā dve gāthā avoca –",
  "atk-s0513a2:1814": "4.",
  "atk-s0513a2:1815": "“Ajjāpi me taṃ manasi, yaṃ maṃ tvaṃ tilamuṭṭhiyā;",
  "atk-s0513a2:1816": "Bāhāya maṃ gahetvāna, laṭṭhiyā anutāḷayi.",
  "atk-s0513a2:1817": "5.",
  "atk-s0513a2:1818": "“Nanu jīvite na ramasi, yenāsi brāhmaṇāgato;",
  "atk-s0513a2:1819": "Yaṃ maṃ bāhā gahetvāna, tikkhattuṃ anutāḷayī”ti.",
  "atk-s0513a2:1820_0": "Tattha yaṃ maṃ bāhāya manti dvīsu padesu upayogavacanaṃ anutāḷanagahaṇāpekkhaṃ. Yaṃ",
  "atk-s0513a2:1820_1": "maṃ tvaṃ tilamuṭṭhiyā kāraṇā anutāḷayi, anutāḷento ca maṃ bāhāya gahetvā anutāḷayi,",
  "atk-s0513a2:1820_2": "taṃ anutāḷanaṃ ajjāpi me manasīti ayañhettha attho. Nanu jīvite na ramasīti maññe",
  "atk-s0513a2:1820_3": "tvaṃ attano jīvitamhi nābhiramasi. Yenāsi brāhmaṇāgatoti yasmā brāhmaṇa idha mama",
  "atk-s0513a2:1820_4": "santikaṃ āgatosi. Yaṃ maṃ bāhā gahetvānāti yaṃ mama bāhā gahetvā, yaṃ maṃ bāhāya",
  "atk-s0513a2:1820_5": "gahetvātipi attho. Tikkhattuṃ anutāḷayīti tayo vāre veḷulaṭṭhiyā tāḷesi, ajja dāni",
  "atk-s0513a2:1820_6": "tassa phalaṃ vindāhīti naṃ maraṇena santajjento evamāha.",
  "atk-s0513a2:1821": "Taṃ sutvā ācariyo tatiyaṃ gāthamāha –",
  "atk-s0513a2:1822": "6.",
  "atk-s0513a2:1823": "“Ariyo anariyaṃ kubbantaṃ, yo daṇḍena nisedhati;",
  "atk-s0513a2:1824": "Sāsanaṃ taṃ na taṃ veraṃ, iti naṃ paṇḍitā vidū”ti.",
  "atk-s0513a2:1825_0": "Tattha ariyoti sundarādhivacanametaṃ. So pana ariyo catubbidho hoti ācāraariyo dassanaariyo",
  "atk-s0513a2:1825_1": "liṅgaariyo paṭivedhaariyoti. Tattha manusso vā hotu tiracchāno vā, ariyācāre ṭhito",
  "atk-s0513a2:1825_2": "ācāraariyo nāma. Vuttampi cetaṃ –",
  "atk-s0513a2:1826": "“Ariyavattasi vakkaṅga, yo piṇḍamapacāyati;",
  "atk-s0513a2:1827": "Cajāmi te taṃ bhattāraṃ, gacchathūbho yathāsukha”nti. ;",
  "atk-s0513a2:1828": "Rūpena pana iriyāpathena ca pāsādikena dassanīyena samannāgato dassanaariyo nāma. Vuttampi cetaṃ –",
  "atk-s0513a2:1829": "“Ariyāvakāsosi pasannanetto, maññe bhavaṃ pabbajito kulamhā;",
  "atk-s0513a2:1830": "Kathaṃ nu cittāni pahāya bhoge, pabbaji nikkhamma gharā sapaññā”ti. ;",
  "atk-s0513a2:1831": "Nivāsanapārupanaliṅgaggahaṇena pana samaṇasadiso hutvā vicaranto dussīlopi liṅgaariyo nāma. Yaṃ sandhāya vuttaṃ –",
  "atk-s0513a2:1832": "“Chadanaṃ katvāna subbatānaṃ, pakkhandī kuladūsako pagabbho;",
  "atk-s0513a2:1833": "Māyāvī asaññato palāpo, patirūpena caraṃ sa maggadūsī”ti.",
  "atk-s0513a2:1834": "Buddhādayo pana paṭivedhaariyā nāma. Tena vuttaṃ – “ariyā vuccanti buddhā ca paccekabuddhā ca buddhasāvakā cā”ti. Tesu idha ācāraariyova adhippeto.",
  "atk-s0513a2:1835_0": "Anariyanti dussīlaṃ pāpadhammaṃ. Kubbantanti pāṇātipātādikaṃ pañcavidhadussīlyakammaṃ",
  "atk-s0513a2:1835_1": "karontaṃ, ekameva vā etaṃ atthapadaṃ, anariyaṃ hīnaṃ lāmakaṃ pañcaverabhayakammaṃ",
  "atk-s0513a2:1835_2": "karontaṃ puggalaṃ. Yoti khattiyādīsu yo koci. Daṇḍenāti yena kenaci paharaṇakena.",
  "atk-s0513a2:1835_3": "Nisedhatīti “mā puna evarūpaṃ karī”ti paharanto nivāreti. Sāsanaṃ taṃ na taṃ veranti",
  "atk-s0513a2:1835_4": "taṃ, mahārāja, akattabbaṃ karonte puttadhītaro vā antevāsike vā evaṃ paharitvā nisedhanaṃ",
  "atk-s0513a2:1835_5": "nāma imasmiṃ loke sāsanaṃ anusiṭṭhi ovādo, na veraṃ. Iti naṃ paṇḍitā vidūti evametaṃ",
  "atk-s0513a2:1835_6": "paṇḍitā jānanti. Tasmā, mahārāja, tvampi evaṃ jāna, na evarūpe ṭhāne veraṃ kātuṃ",
  "atk-s0513a2:1835_7": "arahasi. Sace hi tvaṃ, mahārāja, mayā evaṃ sikkhāpito nābhavissa, atha gacchante",
  "atk-s0513a2:1835_8": "kāle pūvasakkhaliādīni ceva phalāphalādīni ca haranto corakammesu paluddho anupubbena",
  "atk-s0513a2:1835_9": "sandhicchedanapanthadūhanagāmaghātakādīni katvā “rājāparādhiko coro”ti sahoḍḍhaṃ",
  "atk-s0513a2:1835_10": "gahetvā rañño dassito “gacchathassa dosānurūpaṃ daṇḍaṃ upanethā”ti daṇḍabhayaṃ pāpuṇissa,",
  "atk-s0513a2:1835_11": "kuto te evarūpā sampatti abhavissa, nanu maṃ nissāya idaṃ issariyaṃ tayā laddhanti",
  "atk-s0513a2:1835_12": "evaṃ ācariyo rājānaṃ saññāpesi. Parivāretvā ṭhitā amaccāpissa kathaṃ sutvā “saccaṃ,",
  "atk-s0513a2:1835_13": "deva, idaṃ issariyaṃ tumhākaṃ ācariyasseva santaka”nti āhaṃsu.",
  "atk-s0513a2:1836_0": "Tasmiṃ khaṇe rājā ācariyassa guṇaṃ sallakkhetvā “sabbissariyaṃ te, ācariya, dammi,",
  "atk-s0513a2:1836_1": "rajjaṃ paṭicchā”ti āha. Ācariyo “na me, mahārāja, rajjenattho”ti paṭikkhipi. Rājā",
  "atk-s0513a2:1836_2": "takkasilaṃ pesetvā ācariyassa puttadāraṃ āharāpetvā mahantaṃ issariyaṃ datvā tameva",
  "atk-s0513a2:1836_3": "purohitaṃ katvā pituṭṭhāne ṭhapetvā tassovāde ṭhito dānādīni puññāni katvā saggaparāyaṇo ahosi.",
  "atk-s0513a2:1837_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1837_1": "kodhano bhikkhu anāgāmiphale patiṭṭhahi, bahū janā sotāpannasakadāgāmianāgāmino ahesuṃ.",
  "atk-s0513a2:1837_2": "“Tadā rājā kodhano bhikkhu ahosi, ācariyo pana ahameva ahosi”nti.",
  "atk-s0513a2:1838": "Tilamuṭṭhijātakavaṇṇanā dutiyā.",
  "atk-s0513a2:1840": "[253] 3. Maṇikaṇṭhajātakavaṇṇanā",
  "atk-s0513a2:1841_0": "Mamannapānanti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ",
  "atk-s0513a2:1841_1": "ārabbha kathesi. Āḷavakā hi bhikkhū saññācikāya kuṭiyo kārayamānā yācanabahulā viññattibahulā",
  "atk-s0513a2:1841_2": "vihariṃsu “purisaṃ detha, purisatthakaraṃ dethā”tiādīni vadantā. Manussā upaddutā",
  "atk-s0513a2:1841_3": "yācanāya upaddutā viññattiyā bhikkhū disvā ubbijjiṃsupi uttasiṃsupi palāyiṃsupi.",
  "atk-s0513a2:1841_4": "Athāyasmā mahākassapo āḷaviṃ upasaṅkamitvā piṇḍāya pāvisi, manussā therampi disvā",
  "atk-s0513a2:1841_5": "tatheva paṭipajjiṃsu. So pacchābhattaṃ piṇḍapātapaṭikkanto bhikkhū āmantetvā “pubbāyaṃ,",
  "atk-s0513a2:1841_6": "āvuso, āḷavī sulabhapiṇḍā, idāni kasmā dullabhapiṇḍā jātā”ti pucchitvā taṃ kāraṇaṃ",
  "atk-s0513a2:1841_7": "sutvā bhagavati āḷaviṃ āgantvā aggāḷavacetiye viharante bhagavantaṃ upasaṅkamitvā",
  "atk-s0513a2:1841_8": "etamatthaṃ ārocesi. Satthā etasmiṃ kāraṇe bhikkhusaṅghaṃ sannipātāpetvā āḷavake bhikkhū",
  "atk-s0513a2:1841_9": "paṭipucchi – “saccaṃ kira tumhe, bhikkhave, saññācikāya kuṭiyo kārethā”ti. “Saccaṃ,",
  "atk-s0513a2:1841_10": "bhante”ti vutte te bhikkhū garahitvā “bhikkhave, yācanā nāmesā sattaratanaparipuṇṇe",
  "atk-s0513a2:1841_11": "nāgabhavane vasantānaṃ nāgānampi amanāpā, pageva manussānaṃ, yesaṃ ekaṃ kahāpaṇakaṃ",
  "atk-s0513a2:1841_12": "uppādentānaṃ pāsāṇato maṃsaṃ uppāṭanakālo viya hotī”ti vatvā atītaṃ āhari.",
  "atk-s0513a2:1842_0": "Atīte bārāṇasiyaṃ brahmadatte rajjaṃ kārente bodhisatto mahāvibhave brāhmaṇakule",
  "atk-s0513a2:1842_1": "nibbatti. Tassa ādhāvitvā paridhāvitvā vicaraṇakāle aññopi puññavā satto tassa mātu",
  "atk-s0513a2:1842_2": "kucchismiṃ nibbatti. Te ubhopi bhātaro vayappattā mātāpitūnaṃ kālakiriyāya saṃviggahadayā",
  "atk-s0513a2:1842_3": "isipabbajjaṃ pabbajitvā gaṅgātīre paṇṇasālaṃ māpetvā vasiṃsu. Tesu jeṭṭhassa uparigaṅgāya",
  "atk-s0513a2:1842_4": "paṇṇasālā ahosi, kaniṭṭhassa adhogaṅgāya. Athekadivasaṃ maṇikaṇṭho nāma nāgarājā",
  "atk-s0513a2:1842_5": "nāgabhavanā nikkhamitvā gaṅgātīre māṇavakavesena vicaranto kaniṭṭhassa assamaṃ gantvā",
  "atk-s0513a2:1842_6": "vanditvā ekamantaṃ nisīdi, te aññamaññaṃ sammodanīyakathaṃ kathetvā vissāsikā ahesuṃ,",
  "atk-s0513a2:1842_7": "vinā vattituṃ nāsakkhiṃsu. Maṇikaṇṭho abhiṇhaṃ kaniṭṭhatāpasassa santikaṃ āgantvā",
  "atk-s0513a2:1842_8": "kathāsallāpena nisīditvā gamanakāle tāpase sinehena attabhāvaṃ vijahitvā bhogehi",
  "atk-s0513a2:1842_9": "tāpasaṃ parikkhipanto parissajitvā uparimuddhani mahantaṃ phaṇaṃ dhāretvā thokaṃ",
  "atk-s0513a2:1842_10": "vasitvā taṃ sinehaṃ vinodetvā sarīraṃ viniveṭhetvā tāpasaṃ vanditvā sakaṭṭhānameva",
  "atk-s0513a2:1842_11": "gacchati. Tāpaso tassa bhayena kiso ahosi lūkho dubbaṇṇo uppaṇḍuppaṇḍukajāto dhamanisanthatagatto.",
  "atk-s0513a2:1843_0": "So ekadivasaṃ bhātu santikaṃ agamāsi. Atha naṃ so pucchi – “kissa, tvaṃ bho, kiso",
  "atk-s0513a2:1843_1": "lūkho dubbaṇṇo uppaṇḍuppaṇḍukajāto dhamanisanthatagatto”ti. So tassa taṃ pavattiṃ",
  "atk-s0513a2:1843_2": "ārocetvā “kiṃ pana, tvaṃ bho, tassa nāgarājassa āgamanaṃ icchasi, na icchasī”ti puṭṭho",
  "atk-s0513a2:1843_3": "“na icchāmī”ti vatvā “so pana nāgarājā tava santikaṃ āgacchanto kiṃ piḷandhanaṃ piḷandhitvā",
  "atk-s0513a2:1843_4": "āgacchatī”ti vutte “maṇiratana”nti āha. Tena hi tvaṃ tasmiṃ nāgarāje tava santikaṃ",
  "atk-s0513a2:1843_5": "āgantvā anisinneyeva “maṇiṃ me dehī”ti yāca, evaṃ so nāgo taṃ bhogehi aparikkhipitvāva",
  "atk-s0513a2:1843_6": "gamissati. Punadivase assamapadadvāre ṭhatvā āgacchantameva naṃ yāceyyāsi, tatiyadivase",
  "atk-s0513a2:1843_7": "gaṅgātīre ṭhatvā udakā ummujjantameva naṃ yāceyyāsi, evaṃ so tava santikaṃ puna na āgamissatīti.",
  "atk-s0513a2:1844_0": "Tāpaso “sādhū”ti paṭissuṇitvā attano paṇṇasālaṃ gantvā punadivase nāgarājānaṃ āgantvā",
  "atk-s0513a2:1844_1": "ṭhitamattameva “etaṃ attano piḷandhanamaṇiṃ me dehī”ti yāci, so anisīditvāva palāyi.",
  "atk-s0513a2:1844_2": "Atha naṃ dutiyadivase assamapadadvāre ṭhatvā āgacchantameva “hiyyo me maṇiratanaṃ",
  "atk-s0513a2:1844_3": "nādāsi, ajja dānaṃ laddhuṃ vaṭṭatī”ti āha. Nāgo assamapadaṃ apavisitvāva palāyi.",
  "atk-s0513a2:1844_4": "Tatiyadivase udakato ummujjantameva naṃ “ajja me tatiyo divaso yācantassa, dehi dāni",
  "atk-s0513a2:1844_5": "me etaṃ maṇiratana”nti āha. Nāgarājā udake ṭhatvāva tāpasaṃ paṭikkhipanto dve gāthā āha –",
  "atk-s0513a2:1845": "7.",
  "atk-s0513a2:1846": "“Mamannapānaṃ vipulaṃ uḷāraṃ, uppajjatīmassa maṇissa hetu;",
  "atk-s0513a2:1847": "Taṃ te na dassaṃ atiyācakosi, na cāpi te assamamāgamissaṃ.",
  "atk-s0513a2:1848": "8.",
  "atk-s0513a2:1849": "“Susū yathā sakkharadhotapāṇī, tāsesimaṃ selaṃ yācamāno;",
  "atk-s0513a2:1850": "Taṃ te na dassaṃ atiyācakosi, na cāpi te assamamāgamissa”nti.",
  "atk-s0513a2:1851_0": "Tattha mamannapānanti mama yāgubhattādidibbabhojanaṃ aṭṭhapānakabhedañca dibbapānaṃ.",
  "atk-s0513a2:1851_1": "Vipulanti bahu. Uḷāranti seṭṭhaṃ paṇītaṃ. Taṃ teti taṃ maṇiṃ tuyhaṃ. Atiyācakosīti",
  "atk-s0513a2:1851_2": "kālañca pamāṇañca atikkamitvā ajja tīṇi divasāni mayhaṃ piyaṃ manāpaṃ maṇiratanaṃ",
  "atk-s0513a2:1851_3": "yācamāno atikkamma yācakosi. Na cāpi teti na kevalaṃ na dassaṃ, assamampi te nāgamissaṃ.",
  "atk-s0513a2:1851_4": "Susū yathāti yathā nāma yuvā taruṇamanusso. Sakkharadhotapāṇīti sakkharāya dhotapāṇi,",
  "atk-s0513a2:1851_5": "telena pāsāṇe dhotaasihattho. Tāsesimaṃ selaṃ yācamānoti imaṃ maṇiṃ yācanto tvaṃ",
  "atk-s0513a2:1851_6": "kañcanatharukhaggaṃ abbāhitvā “sīsaṃ te chindāmī”ti vadanto taruṇapuriso viya maṃ tāsesi.",
  "atk-s0513a2:1852_0": "Evaṃ vatvā so nāgarājā udake nimujjitvā attano nāgabhavanameva gantvā na paccāgañchi.",
  "atk-s0513a2:1852_1": "Atha so tāpaso tassa dassanīyassa nāgarājassa adassanena bhiyyosomattāya kiso ahosi",
  "atk-s0513a2:1852_2": "lūkho dubbaṇṇo uppaṇḍuppaṇḍukajāto dhamanisanthatagatto. Atha jeṭṭhatāpaso “kaniṭṭhassa",
  "atk-s0513a2:1852_3": "pavattiṃ jānissāmī”ti tassa santikaṃ āgantvā taṃ bhiyyosomattāya paṇḍuroginaṃ disvā",
  "atk-s0513a2:1852_4": "“kiṃ nu kho, bho, tvaṃ bhiyyosomattāya paṇḍurogī jāto”ti vatvā “tassa dassanīyassa",
  "atk-s0513a2:1852_5": "nāgarājassa adassanenā”ti sutvā “ayaṃ tāpaso nāgarājānaṃ vinā vattituṃ na sakkotī”ti",
  "atk-s0513a2:1852_6": "sallakkhetvā tatiyaṃ gāthamāha –",
  "atk-s0513a2:1853": "9.",
  "atk-s0513a2:1854": "“Na taṃ yāce yassa piyaṃ jigīse, desso hoti atiyācanāya;",
  "atk-s0513a2:1855": "Nāgo maṇiṃ yācito brāhmaṇena, adassanaṃyeva tadajjhagamā”ti.",
  "atk-s0513a2:1856_0": "Tattha na taṃ yāceti taṃ bhaṇḍaṃ na yāceyya. Yassa piyaṃ jigīseti yaṃ bhaṇḍaṃ assa",
  "atk-s0513a2:1856_1": "puggalassa piyanti jāneyya. Desso hotīti appiyo hoti. Atiyācanāyāti pamāṇaṃ atikkamitvā",
  "atk-s0513a2:1856_2": "varabhaṇḍaṃ yācanto tāya atiyācanāya. Adassanaṃyeva tadajjhagamāti tato paṭṭhāya",
  "atk-s0513a2:1856_3": "adassanameva gatoti.",
  "atk-s0513a2:1857_0": "Evaṃ pana taṃ vatvā “ito dāni paṭṭhāya mā socī”ti samassāsetvā jeṭṭhabhātā attano",
  "atk-s0513a2:1857_1": "assamameva gato. Athāparabhāge te dvepi bhātaro abhiññā ca samāpattiyo ca nibbattetvā",
  "atk-s0513a2:1857_2": "brahmalokaparāyaṇā ahesuṃ.",
  "atk-s0513a2:1858_0": "Satthā “evaṃ, bhikkhave, sattaratanaparipuṇṇe nāgabhavane vasantānaṃ nāgānampi yācanā",
  "atk-s0513a2:1858_1": "nāma amanāpā, kimaṅgaṃ pana manussāna”nti imaṃ dhammadesanaṃ āharitvā jātakaṃ samodhānesi",
  "atk-s0513a2:1858_2": "– “tadā kaniṭṭho ānando ahosi, jeṭṭho pana ahameva ahosi”nti.",
  "atk-s0513a2:1859": "Maṇikaṇṭhajātakavaṇṇanā tatiyā.",
  "atk-s0513a2:1861": "[254] 4. Kuṇḍakakucchisindhavajātakavaṇṇanā",
  "atk-s0513a2:1862_0": "Bhutvā tiṇaparighāsanti idaṃ satthā jetavane viharanto sāriputtattheraṃ ārabbha kathesi.",
  "atk-s0513a2:1862_1": "Ekasmiñhi samaye sammāsambuddhe sāvatthiyaṃ vassaṃ vasitvā cārikaṃ caritvā puna paccāgate",
  "atk-s0513a2:1862_2": "manussā “āgantukasakkāraṃ karissāmā”ti buddhappamukhassa bhikkhusaṅghassa mahādānaṃ",
  "atk-s0513a2:1862_3": "dadanti. Vihāre ekaṃ dhammaghosakabhikkhuṃ ṭhapesuṃ, so ye ye āgantvā yattake bhikkhū",
  "atk-s0513a2:1862_4": "icchanti, tesaṃ tesaṃ bhikkhū vicāretvā deti.",
  "atk-s0513a2:1863_0": "Athekā duggatamahallikā itthī ekameva paṭivīsaṃ sajjetvā tesaṃ tesaṃ manussānaṃ bhikkhūsu",
  "atk-s0513a2:1863_1": "vicāretvā dinnesu ussūre dhammaghosakassa santikaṃ āgantvā “mayhaṃ ekaṃ bhikkhuṃ",
  "atk-s0513a2:1863_2": "dethā”ti āha. So “mayā sabbe bhikkhū vicāretvā dinnā, sāriputtatthero pana vihāreyeva,",
  "atk-s0513a2:1863_3": "tvaṃ tassa bhikkhaṃ dehī”ti āha. Sā “sādhū”ti tuṭṭhacittā jetavanadvārakoṭṭhake ṭhatvā",
  "atk-s0513a2:1863_4": "therassa āgatakāle vanditvā hatthato pattaṃ gahetvā gharaṃ netvā nisīdāpesi. “Ekāya",
  "atk-s0513a2:1863_5": "kira mahallikāya dhammasenāpati attano ghare nisīdāpito”ti bahūni saddhāni kulāni",
  "atk-s0513a2:1863_6": "assosuṃ. Tesu rājā passenadī kosalo taṃ pavattiṃ sutvā tassā sāṭakena ceva sahassatthavikāya",
  "atk-s0513a2:1863_7": "ca saddhiṃ bhattabhājanāni pahiṇi “mayhaṃ ayyaṃ parivisamānā imaṃ sāṭakaṃ nivāsetvā",
  "atk-s0513a2:1863_8": "ime kahāpaṇe vaḷañjetvā theraṃ parivisatū”ti. Yathā ca rājā, evaṃ anāthapiṇḍiko cūḷaanāthapiṇḍiko",
  "atk-s0513a2:1863_9": "visākhā ca mahāupāsikā pahiṇi. Aññānipi pana kulāni ekasatadvisatādivasena attano",
  "atk-s0513a2:1863_10": "attano balānurūpena kahāpaṇe pahiṇiṃsu. Evaṃ ekāheneva sā mahallikā satasahassamattaṃ",
  "atk-s0513a2:1863_11": "labhi. Thero pana tāya dinnayāgumeva pivitvā tāya katakhajjakameva pakkabhattameva",
  "atk-s0513a2:1863_12": "ca paribhuñjitvā anumodanaṃ katvā taṃ mahallikaṃ sotāpattiphale patiṭṭhāpetvā vihārameva agamāsi.",
  "atk-s0513a2:1864_0": "Dhammasabhāyaṃ bhikkhū therassa guṇakathaṃ samuṭṭhāpesuṃ – “āvuso, dhammasenāpati",
  "atk-s0513a2:1864_1": "mahallikagahapatāniṃ duggatabhāvato mocesi, patiṭṭhā ahosi. Tāya dinnamāhāraṃ ajigucchanto",
  "atk-s0513a2:1864_2": "paribhuñjī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:1864_3": "pucchitvā “imāya nāmā”ti vutte “na, bhikkhave, sāriputto idāneva etissā mahallikāya",
  "atk-s0513a2:1864_4": "avassayo jāto, na ca idāneva tāya dinnaṃ āhāraṃ ajigucchanto paribhuñjati, pubbepi",
  "atk-s0513a2:1864_5": "paribhuñjiyevā”ti vatvā atītaṃ āhari.",
  "atk-s0513a2:1865_0": "Atīte bārāṇasiyaṃ brahmadatte rajjaṃ kārente bodhisatto uttarāpathe assavāṇijakule",
  "atk-s0513a2:1865_1": "nibbatti. Uttarāpathajanapadato pañcasatā assavāṇijā asse bārāṇasiṃ ānetvā vikkiṇanti.",
  "atk-s0513a2:1865_2": "Aññataropi assavāṇijo pañcaassasatāni ādāya bārāṇasimaggaṃ paṭipajji. Antarāmagge",
  "atk-s0513a2:1865_3": "ca bārāṇasito avidūre eko nigamagāmo atthi, tattha pubbe mahāvibhavo seṭṭhi ahosi.",
  "atk-s0513a2:1865_4": "Tassa mahantaṃ nivesanaṃ, taṃ pana kulaṃ anukkamena parikkhayaṃ gataṃ, ekāva mahallikā",
  "atk-s0513a2:1865_5": "avasiṭṭhā, sā tasmiṃ nivesane vasati. Atha so assavāṇijo taṃ nigamagāmaṃ patvā “vetanaṃ",
  "atk-s0513a2:1865_6": "dassāmī”ti tassā nivesane nivāsaṃ gaṇhitvā asse ekamante ṭhapesi. Taṃdivasamevassa",
  "atk-s0513a2:1865_7": "ekissā ājānīyāvaḷavāya gabbhavuṭṭhānaṃ ahosi. So dve tayo divase vasitvā asse balaṃ",
  "atk-s0513a2:1865_8": "gāhāpetvā “rājānaṃ passissāmī”ti asse ādāya pāyāsi. Atha naṃ mahallikā “gehavetanaṃ",
  "atk-s0513a2:1865_9": "dehī”ti vatvā “sādhu, amma, demī”ti vutte “tāta, vetanaṃ me dadamāno imampi assapotakaṃ",
  "atk-s0513a2:1865_10": "vetanato khaṇḍetvā dehī”ti āha. Vāṇijo tathā katvā pakkāmi. Sā tasmiṃ assapotake",
  "atk-s0513a2:1865_11": "puttasinehaṃ paccupaṭṭhapetvā avassāvanajhāmakabhattavighāsatiṇāni datvā taṃ paṭijaggi.",
  "atk-s0513a2:1866_0": "Athāparabhāge bodhisatto pañca assasatāni ādāya āgacchanto tasmiṃ gehe nivāsaṃ gaṇhi.",
  "atk-s0513a2:1866_1": "Kuṇḍakakhādakassa sindhavapotakassa ṭhitaṭṭhānato gandhaṃ ghāyitvā ekaassopi gehaṃ",
  "atk-s0513a2:1866_2": "pavisituṃ nāsakkhi. Bodhisatto mahallikaṃ pucchi – “amma, kacci imasmiṃ gehe asso",
  "atk-s0513a2:1866_3": "atthī”ti. “Tāta, añño asso nāma natthi, ahaṃ pana puttaṃ katvā ekaṃ assapotakaṃ paṭijaggāmi,",
  "atk-s0513a2:1866_4": "so ettha atthī”ti. “Kahaṃ so, ammā”ti? “Carituṃ gato, tātā”ti. “Kāya velāya āgamissati,",
  "atk-s0513a2:1866_5": "ammā”ti? “Sāyanhe, tātā”ti. Bodhisatto tassa āgamanaṃ paṭimānento asse bahi ṭhapetvāva",
  "atk-s0513a2:1866_6": "nisīdi. Sindhavapotakopi vicaritvā kāleyeva āgami. Bodhisatto kuṇḍakakucchisindhavapotakaṃ",
  "atk-s0513a2:1866_7": "disvā lakkhaṇāni samānetvā “ayaṃ sindhavo anaggho, mahallikāya mūlaṃ datvā gahetuṃ",
  "atk-s0513a2:1866_8": "vaṭṭatī”ti cintesi. Sindhavapotakopi gehaṃ pavisitvā attano vasanaṭṭhāneyeva ṭhito.",
  "atk-s0513a2:1866_9": "Tasmiṃ khaṇe te assā gehaṃ pavisituṃ sakkhiṃsu.",
  "atk-s0513a2:1867_0": "Bodhisatto dvīhatīhaṃ vasitvā asse santappetvā gacchanto “amma, imaṃ assapotakaṃ",
  "atk-s0513a2:1867_1": "mūlaṃ gahetvā mayhaṃ dehī”ti āha. “Kiṃ vadesi, tāta, puttaṃ vikkiṇantā nāma atthī”ti.",
  "atk-s0513a2:1867_2": "“Amma, tvaṃ etaṃ kiṃ khādāpetvā paṭijaggasī”ti? “Odanakañjikañca jhāmakabhattañca",
  "atk-s0513a2:1867_3": "vighāsatiṇañca khādāpetvā kuṇḍakayāguñca pāyetvā paṭijaggāmi, tātā”ti. “Amma, ahaṃ",
  "atk-s0513a2:1867_4": "etaṃ labhitvā piṇḍarasabhojanaṃ bhojessāmi, ṭhitaṭṭhāne celavitānaṃ pasāretvā attharaṇapiṭṭhe",
  "atk-s0513a2:1867_5": "ṭhapessāmī”ti. “Tāta, evaṃ sante mama putto ca sukhaṃ anubhavatu, taṃ gahetvā gacchā”ti.",
  "atk-s0513a2:1867_6": "Atha bodhisatto tassa catunnaṃ pādānaṃ naṅguṭṭhassa mukhassa ca mūlaṃ ekekaṃ katvā",
  "atk-s0513a2:1867_7": "cha sahassatthavikāyo ṭhapetvā mahallikaṃ navavatthaṃ nivāsāpetvā sindhavapotakassa",
  "atk-s0513a2:1867_8": "purato ṭhapesi. So akkhīni ummīletvā mātaraṃ oloketvā assūni pavattesi. Sāpi tassa",
  "atk-s0513a2:1867_9": "piṭṭhiṃ parimajjitvā āha – “mayā puttaposāvanikaṃ laddhaṃ, tvaṃ, tāta, gacchāhī”ti, tadā so agamāsi.",
  "atk-s0513a2:1868_0": "Bodhisatto punadivase assapotakassa piṇḍarasabhojanaṃ sajjetvā “vīmaṃsissāmi tāva",
  "atk-s0513a2:1868_1": "naṃ, jānāti nu kho attano balaṃ, udāhu na jānātī”ti doṇiyaṃ kuṇḍakayāguṃ ākirāpetvā",
  "atk-s0513a2:1868_2": "dāpesi. So “nāhaṃ imaṃ bhojanaṃ bhuñjissāmī”ti taṃ yāguṃ pāyituṃ na icchi. Bodhisatto",
  "atk-s0513a2:1868_3": "tassa vīmaṃsanavasena paṭhamaṃ gāthamāha –",
  "atk-s0513a2:1869": "10.",
  "atk-s0513a2:1870": "“Bhutvā tiṇaparighāsaṃ, bhutvā ācāmakuṇḍakaṃ;",
  "atk-s0513a2:1871": "Etaṃ te bhojanaṃ āsi, kasmā dāni na bhuñjasī”ti.",
  "atk-s0513a2:1872_0": "Tattha bhutvā tiṇaparighāsanti tvaṃ pubbe mahallikāya dinnaṃ tesaṃ tesaṃ khāditāvasesaṃ",
  "atk-s0513a2:1872_1": "vighāsatiṇasaṅkhātaṃ parighāsaṃ bhuñjitvā vaḍḍhito. Bhutvā ācāmakuṇḍakanti ettha",
  "atk-s0513a2:1872_2": "ācāmo vuccati odanāvasesaṃ. Kuṇḍakanti kuṇḍakameva. Etañca bhuñjitvā vaḍḍhitosīti",
  "atk-s0513a2:1872_3": "dīpeti. Etaṃ teti etaṃ tava pubbe bhojanaṃ āsi. Kasmā dāni na bhuñjasīti mayāpi te",
  "atk-s0513a2:1872_4": "tameva dinnaṃ, tvaṃ taṃ kasmā idāni na bhuñjasīti.",
  "atk-s0513a2:1873": "Taṃ sutvā sindhavapotako itarā dve gāthā avoca –",
  "atk-s0513a2:1874": "11.",
  "atk-s0513a2:1875": "“Yattha posaṃ na jānanti, jātiyā vinayena vā;",
  "atk-s0513a2:1876": "Bahu tattha mahābrahme, api ācāmakuṇḍakaṃ.",
  "atk-s0513a2:1877": "12.",
  "atk-s0513a2:1878": "“Tvañca khomaṃ pajānāsi, yādisāyaṃ hayuttamo;",
  "atk-s0513a2:1879": "Jānanto jānamāgamma, na te bhakkhāmi kuṇḍaka”nti.",
  "atk-s0513a2:1880_0": "Tattha yatthāti yasmiṃ ṭhāne. Posanti sattaṃ. Jātiyā vinayena vāti “jātisampanno",
  "atk-s0513a2:1880_1": "vā eso, na vā, ācārayutto vā, na vā”ti evaṃ na jānanti. Mahābrahmeti garukālapanena",
  "atk-s0513a2:1880_2": "ālapanto āha. Yādisāyanti yādiso ayaṃ, attānaṃ sandhāya vadati. Jānanto jānamāgammāti",
  "atk-s0513a2:1880_3": "ahaṃ attano balaṃ jānanto jānantameva taṃ āgamma paṭicca tava santike kuṇḍakaṃ kiṃ",
  "atk-s0513a2:1880_4": "bhuñjissāmi. Na hi tvaṃ kuṇḍakaṃ bhojāpetukāmatāya cha sahassāni datvā maṃ gaṇhīti.",
  "atk-s0513a2:1881_0": "Taṃ sutvā bodhisatto “taṃ vīmaṃsanatthāya taṃ mayā kataṃ, mā kujjhī”ti taṃ samassāsetvā",
  "atk-s0513a2:1881_1": "subhojanaṃ bhojetvā ādāya rājaṅgaṇaṃ gantvā ekasmiṃ passe pañca assasatāni ṭhapetvā",
  "atk-s0513a2:1881_2": "ekasmiṃ passe vicittasāṇiṃ parikkhipitvā heṭṭhā attharaṇaṃ pattharitvā upari celavitānaṃ",
  "atk-s0513a2:1881_3": "bandhitvā sindhavapotakaṃ ṭhapesi.",
  "atk-s0513a2:1882_0": "Rājā āgantvā asse olokento “ayaṃ asso kasmā visuṃ ṭhapito”ti pucchitvā “mahārāja,",
  "atk-s0513a2:1882_1": "ayaṃ sindhavo ime asse visuṃ akato mocessatī”ti sutvā “sobhano, bho, sindhavo”ti",
  "atk-s0513a2:1882_2": "pucchi. Bodhisatto “āma, mahārājā”ti vatvā “tena hissa javaṃ passissāmī”ti vutte",
  "atk-s0513a2:1882_3": "taṃ assaṃ kappetvā abhiruhitvā “passa, mahārājā”ti manusse ussāretvā rājaṅgaṇe assaṃ",
  "atk-s0513a2:1882_4": "pāhesi. Sabbaṃ rājaṅgaṇaṃ nirantaraṃ assapantīhi parikkhittamivāhosi. Puna bodhisatto",
  "atk-s0513a2:1882_5": "“passa, mahārāja, sindhavapotakassa vega”nti vissajjesi, ekapurisopi naṃ na addasa.",
  "atk-s0513a2:1882_6": "Puna ratthapaṭaṃ udare parikkhipitvā vissajjesi, rattapaṭameva passiṃsu. Atha naṃ",
  "atk-s0513a2:1882_7": "antonagare ekissā uyyānapokkharaṇiyā udakapiṭṭhe vissajjesi, tatthassa udakapiṭṭhe",
  "atk-s0513a2:1882_8": "dhāvato khuraggānipi na temiṃsu. Punavāraṃ paduminipattānaṃ upari dhāvanto ekapaṇṇampi",
  "atk-s0513a2:1882_9": "na udake osīdāpesi. Evamassa javasampannaṃ dassetvā oruyha pāṇiṃ paharitvā hatthatalaṃ",
  "atk-s0513a2:1882_10": "upanāmesi, asso upagantvā cattāro pāde ekato katvā hatthatale aṭṭhāsi. Atha mahāsatto",
  "atk-s0513a2:1882_11": "rājānaṃ āha – “mahārāja, imassa assapotakassa sabbākārena vege dassiyamāne samuddapariyanto",
  "atk-s0513a2:1882_12": "nappahotī”ti. Rājā tussitvā mahāsattassa upaḍḍharajjaṃ adāsi. Sindhavapotakampi abhisiñcitvā maṅgalaassaṃ akāsi.",
  "atk-s0513a2:1883_0": "So rañño piyo ahosi manāpo, sakkāropissa mahā ahosi. Tassa hi vasanaṭṭhānaṃ rañño",
  "atk-s0513a2:1883_1": "alaṅkatapaṭiyatto vāsagharagabbho viya ahosi, catujātigandhehi bhūmilepanaṃ akaṃsu,",
  "atk-s0513a2:1883_2": "gandhadāmamālādāmāni osārayiṃsu, upari suvaṇṇatārakakhacitaṃ celavitānaṃ ahosi, samantato",
  "atk-s0513a2:1883_3": "citrasāṇi parikkhittā ahosi, niccaṃ gandhatelapadīpā jhāyiṃsu, uccārapassāvaṭṭhānepissa",
  "atk-s0513a2:1883_4": "suvaṇṇakaṭāhaṃ ṭhapayiṃsu, niccaṃ rājārahabhojanameva bhuñji. Tassa pana āgatakālato",
  "atk-s0513a2:1883_5": "paṭṭhāya rañño sakalajambudīpe rajjaṃ hatthagatameva ahosi. Rājā bodhisattassa ovāde",
  "atk-s0513a2:1883_6": "ṭhatvā dānādīni puññāni katvā saggaparāyaṇo ahosi.",
  "atk-s0513a2:1884_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1884_1": "bahū sotāpannā sakadāgāmino anāgāmino arahanto ca ahesuṃ. “Tadā mahallikā ayameva",
  "atk-s0513a2:1884_2": "mahallikā ahosi, sindhavo sāriputto, rājā ānando, assavāṇijjo pana ahameva ahosi”nti.",
  "atk-s0513a2:1885": "Kuṇḍakakucchisindhavajātakavaṇṇanā catutthā.",
  "atk-s0513a2:1887": "[255] 5. Sukajātakavaṇṇanā",
  "atk-s0513a2:1888_0": "Yāva so mattamaññāsīti idaṃ satthā jetavane viharanto ekaṃ atibahuṃ bhuñjitvā ajīraṇena",
  "atk-s0513a2:1888_1": "kālakataṃ bhikkhuṃ ārabbha kathesi. Tasmiṃ kira evaṃ kālakate dhammasabhāyaṃ bhikkhū",
  "atk-s0513a2:1888_2": "tassa aguṇakathaṃ samuṭṭhāpesuṃ – “āvuso, asuko nāma bhikkhu attano kucchippamāṇaṃ",
  "atk-s0513a2:1888_3": "ajānitvā atibahuṃ bhuñjitvā jīrāpetuṃ asakkonto kālakato”ti. Satthā āgantvā “kāya",
  "atk-s0513a2:1888_4": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1888_5": "bhikkhave, idāneva, pubbepesa atibhojanapaccayeneva mato”ti vatvā atītaṃ āhari.",
  "atk-s0513a2:1889_0": "Atīte bārāṇasiyaṃ brahmadatte rajjaṃ kārente bodhisatto himavantapadese sukayoniyaṃ",
  "atk-s0513a2:1889_1": "nibbattitvā anekānaṃ sukasahassānaṃ samuddānugate himavantapadese vasantānaṃ rājā",
  "atk-s0513a2:1889_2": "ahosi. Tasseko putto ahosi, tasmiṃ balappatte bodhisatto dubbalacakkhuko ahosi. Sukānaṃ",
  "atk-s0513a2:1889_3": "kira sīgho vego hoti, tena tesaṃ mahallakakāle paṭhamaṃ cakkhumeva dubbalaṃ hoti.",
  "atk-s0513a2:1889_4": "Bodhisattassa putto mātāpitaro kulāvake ṭhapetvā gocaraṃ āharitvā posesi. So ekadivasaṃ",
  "atk-s0513a2:1889_5": "gocarabhūmiṃ gantvā pabbatamatthake ṭhito samuddaṃ olokento ekaṃ dīpakaṃ passi. Tasmiṃ",
  "atk-s0513a2:1889_6": "pana suvaṇṇavaṇṇaṃ madhuraphalaṃ ambavanaṃ atthi. So punadivase gocaravelāya uppatitvā",
  "atk-s0513a2:1889_7": "tasmiṃ ambavane otaritvā ambarasaṃ pivitvā ambapakkaṃ ādāya āgantvā mātāpitūnaṃ adāsi.",
  "atk-s0513a2:1889_8": "Bodhisatto taṃ khādanto rasaṃ sañjānitvā “tāta, nanu imaṃ asukadīpake ambapakka”nti",
  "atk-s0513a2:1889_9": "vatvā “āma, tātā”ti vutte “tāta, etaṃ dīpakaṃ gacchantā nāma sukā dīghamāyuṃ pālentā",
  "atk-s0513a2:1889_10": "nāma natthi, mā kho tvaṃ puna taṃ dīpakaṃ agamāsī”ti āha. So tassa vacanaṃ aggahetvā agamāsiyeva.",
  "atk-s0513a2:1890_0": "Athekadivasaṃ bahuṃ ambarasaṃ pivitvā mātāpitūnaṃ atthāya ambapakkaṃ ādāya samuddamatthakenāgacchanto",
  "atk-s0513a2:1890_1": "atidhātatāya kilantakāyo niddāyābhibhūto, so niddāyantopi āgacchateva, tuṇḍena panassa",
  "atk-s0513a2:1890_2": "gahitaṃ ambapakkaṃ pati. So anukkamena āgamanavīthiṃ jahitvā osīdanto udakapiṭṭheneva",
  "atk-s0513a2:1890_3": "āgacchanto udake pati. Atha naṃ eko maccho gahetvā khādi. Bodhisatto tasmiṃ āgamanavelāya",
  "atk-s0513a2:1890_4": "anāgacchanteyeva “samudde patitvā mato bhavissatī”ti aññāsi. Athassa mātāpitaropi",
  "atk-s0513a2:1890_5": "āhāraṃ alabhamānā sussitvā mariṃsu.",
  "atk-s0513a2:1891": "Satthā imaṃ atītaṃ āharitvā abhisambuddho hutvā imā gāthā avoca –",
  "atk-s0513a2:1892": "13.",
  "atk-s0513a2:1893": "“Yāva so mattamaññāsi, bhojanasmiṃ vihaṅgamo;",
  "atk-s0513a2:1894": "Tāva addhānamāpādi, mātarañca aposayi.",
  "atk-s0513a2:1895": "14.",
  "atk-s0513a2:1896": "“Yato ca kho bahutaraṃ, bhojanaṃ ajjhavāhari;",
  "atk-s0513a2:1897": "Tato tattheva saṃsīdi, amattaññū hi so ahu.",
  "atk-s0513a2:1898": "15.",
  "atk-s0513a2:1899": "“Tasmā mattaññutā sādhu, bhojanasmiṃ agiddhatā;",
  "atk-s0513a2:1900": "Amattaññū hi sīdanti, mattaññū ca na sīdare”ti.",
  "atk-s0513a2:1901_0": "Tattha yāva soti yāva so vihaṅgamo bhojane mattamaññāsi. Tāva addhānamāpādīti tatthakaṃ",
  "atk-s0513a2:1901_1": "kālaṃ jīvitaaddhānaṃ āpādi, āyuṃ vindi. Mātarañcāti desanāsīsametaṃ, mātāpitaro ca",
  "atk-s0513a2:1901_2": "aposayīti attho. Yato ca khoti yasmiñca kho kāle. Bhojanaṃ ajjhavāharīti ambarasaṃ",
  "atk-s0513a2:1901_3": "ajjhohari. Tatoti tasmiṃ kāle. Tattheva saṃsīdīti tasmiṃ samuddeyeva osīdi nimujji,",
  "atk-s0513a2:1901_4": "macchabhojanataṃ āpajji.",
  "atk-s0513a2:1902_0": "Tasmā mattaññutā sādhūti yasmā bhojane amattaññū suko samudde osīditvā mato, tasmā",
  "atk-s0513a2:1902_1": "bhojanasmiṃ agiddhitāsaṅkhāto mattaññubhāvo sādhu, pamāṇajānanaṃ sundaranti attho.",
  "atk-s0513a2:1902_2": "Atha vā “paṭisaṅkhā yoniso āhāraṃ āhāreti, neva davāya na madāya…pe… phāsuvihāro cā”ti.",
  "atk-s0513a2:1903": "“Allaṃ sukkhañca bhuñjanto, na bāḷhaṃ suhito siyā;",
  "atk-s0513a2:1904": "Ūnudaro mitāhāro, sato bhikkhu paribbaje.",
  "atk-s0513a2:1905": "“Cattāro pañca ālope, abhutvā udakaṃ pive;",
  "atk-s0513a2:1906": "Alaṃ phāsuvihārāya, pahitattassa bhikkhuno. ;",
  "atk-s0513a2:1907": "“Manujassa sadā satīmato, mattaṃ jānato laddhabhojane;",
  "atk-s0513a2:1908": "Tanū tassa bhavanti vedanā, saṇikaṃ jīrati āyuṃ pālaya”nti. –",
  "atk-s0513a2:1909": "Evaṃ vaṇṇitā mattaññutāpi sādhu.",
  "atk-s0513a2:1910": "“Kantāre puttamaṃsaṃva, akkhassabbhañjanaṃ yathā;",
  "atk-s0513a2:1911": "Evaṃ āhari āharaṃ, yāpanatthamamucchito”ti. –",
  "atk-s0513a2:1912_0": "Evaṃ vaṇṇitā agiddhitāpi sādhu. Pāḷiyaṃ pana “agiddhimā”ti likhitaṃ, tato ayaṃ aṭṭhakathāpāṭhova",
  "atk-s0513a2:1912_1": "sundarataro. Amattaññū hi sīdantīti bhojane pamāṇaṃ ajānantā hi rasataṇhāvasena pāpakammaṃ",
  "atk-s0513a2:1912_2": "katvā catūsu apāyesu sīdanti. Mattaññū ca na sīdareti ye pana bhojane pamāṇaṃ jānanti,",
  "atk-s0513a2:1912_3": "te diṭṭhadhammepi samparāyepi na sīdantīti.",
  "atk-s0513a2:1913_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1913_1": "bahū sotāpannāpi sakadāgāminopi anāgāminopi arahantopi ahesuṃ. “Tadā sukarājaputto",
  "atk-s0513a2:1913_2": "bhojane amattaññū bhikkhu ahosi, sukarājā pana ahameva ahosi”nti.",
  "atk-s0513a2:1914": "Sukajātakavaṇṇanā pañcamā.",
  "atk-s0513a2:1916": "[256] 6. Jarūdapānajātakavaṇṇanā",
  "atk-s0513a2:1917_0": "Jarūdapānaṃ khaṇamānāti idaṃ satthā jetavane viharanto sāvatthivāsino vāṇije ārabbha",
  "atk-s0513a2:1917_1": "kathesi. Te kira sāvatthiyaṃ bhaṇḍaṃ gahetvā sakaṭāni pūretvā vohāratthāya gamanakāle",
  "atk-s0513a2:1917_2": "tathāgataṃ nimantetvā saraṇāni gahetvā sīlesu patiṭṭhāya satthāraṃ vanditvā “mayaṃ,",
  "atk-s0513a2:1917_3": "bhante, vohāratthāya dīghamaggaṃ gamissāma, bhaṇḍaṃ vissajjetvā siddhippattā sotthinā",
  "atk-s0513a2:1917_4": "paccāgantvā pana tumhe vandissāmā”ti vatvā maggaṃ paṭipajjiṃsu. Te kantāramagge purāṇaudapānaṃ",
  "atk-s0513a2:1917_5": "disvā “imasmiṃ udapāne pānīyaṃ natthi, mayañca pipāsitā, khaṇissāma na”nti khaṇantā",
  "atk-s0513a2:1917_6": "paṭipāṭiyā bahuṃ ayaṃ…pe… veḷuriyaṃ labhiṃsu. Te teneva santuṭṭhā hutvā tesaṃ ratanānaṃ",
  "atk-s0513a2:1917_7": "sakaṭāni pūretvā sotthinā sāvatthiṃ paccāgamiṃsu. Te ābhataṃ dhanaṃ paṭisāmetvā mayaṃ",
  "atk-s0513a2:1917_8": "“siddhippattā bhattaṃ dassāmā”ti tathāgataṃ nimantetvā dānaṃ datvā vanditvā ekamantaṃ",
  "atk-s0513a2:1917_9": "nisinnā attano dhanassa laddhākāraṃ satthu ārocesuṃ. Satthā “tumhe kho upāsakā tena",
  "atk-s0513a2:1917_10": "dhanena santuṭṭhā hutvā pamāṇaññutāya dhanañca jīvitañca alabhittha, porāṇakā pana",
  "atk-s0513a2:1917_11": "asantuṭṭhā amattaññuno paṇḍitānaṃ vacanaṃ akatvā jīvikkhayaṃ pattā”ti vatvā tehi",
  "atk-s0513a2:1917_12": "yācito atītaṃ āhari.",
  "atk-s0513a2:1918_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ vāṇijakule nibbattitvā",
  "atk-s0513a2:1918_1": "vayappatto satthavāhajeṭṭhako ahosi. So bārāṇasiyaṃ bhaṇḍaṃ gahetvā sakaṭāni pūretvā",
  "atk-s0513a2:1918_2": "bahū vāṇije ādāya tameva kantāraṃ paṭipanno tameva udapānaṃ addasa. Tattha te vāṇijā",
  "atk-s0513a2:1918_3": "“pānīyaṃ pivissāmā”ti taṃ udapānaṃ khaṇantā paṭipāṭiyā bahūni ayādīni labhiṃsu. Te",
  "atk-s0513a2:1918_4": "bahumpi ratanaṃ labhitvā tena asantuṭṭhā “aññampi ettha ito sundarataraṃ bhavissatī”ti",
  "atk-s0513a2:1918_5": "bhiyyosomattāya taṃ khaṇiṃsuyeva. Atha bodhisatto te āha – “bho vāṇijā, lobho nāmesa",
  "atk-s0513a2:1918_6": "vināsamūlaṃ, amhehi bahu dhanaṃ laddhaṃ, ettakeneva santuṭṭhā hotha, mā atikhaṇathā”ti.",
  "atk-s0513a2:1918_7": "Te tena nivāriyamānāpi khaṇiṃsuyeva. So ca udapāno nāgapariggahito, athassa heṭṭhā",
  "atk-s0513a2:1918_8": "vasanakanāgarājā attano vimāne bhijjante leḍḍūsū ca paṃsūsu ca patamānesu kuddho",
  "atk-s0513a2:1918_9": "ṭhapetvā bodhisattaṃ avasese sabbepi nāsikavātena paharitvā jīvitakkhayaṃ pāpetvā",
  "atk-s0513a2:1918_10": "nāgabhavanā nikkhamma sakaṭāni yojetvā sabbaratanānaṃ pūretvā bodhisattaṃ sukhayānake",
  "atk-s0513a2:1918_11": "nisīdāpetvā nāgamāṇavakehi saddhiṃ sakaṭāni yojāpento bodhisattaṃ bārāṇasiṃ netvā",
  "atk-s0513a2:1918_12": "gharaṃ pavesetvā taṃ paṭisāmetvā attano nāgabhavanameva gato. Bodhisatto taṃ dhanaṃ",
  "atk-s0513a2:1918_13": "vissajjetvā sakalajambudīpaṃ unnaṅgalaṃ katvā dānaṃ datvā sīlaṃ samādiyitvā uposathakammaṃ",
  "atk-s0513a2:1918_14": "katvā jīvitapariyosāne saggapuraṃ pūresi.",
  "atk-s0513a2:1919": "Satthā imaṃ dhammadesanaṃ āharitvā abhisambuddho hutvā imā gāthā avoca –",
  "atk-s0513a2:1920": "16.",
  "atk-s0513a2:1921": "“Jarūdapānaṃ khaṇamānā, vāṇijā udakatthikā;",
  "atk-s0513a2:1922": "Ajjhagamuṃ ayasaṃ lohaṃ, tipusīsañca vāṇijā;",
  "atk-s0513a2:1923": "Rajataṃ jātarūpañca, muttā veḷuriyā bahū.",
  "atk-s0513a2:1924": "17.",
  "atk-s0513a2:1925": "“Te ca tena asantuṭṭhā, bhiyyo bhiyyo akhāṇisuṃ;",
  "atk-s0513a2:1926": "Te tatthāsīviso ghoro, tejassī tejasā hani.",
  "atk-s0513a2:1927": "18.",
  "atk-s0513a2:1928": "“Tasmā khaṇe nātikhaṇe, atikhātañhi pāpakaṃ;",
  "atk-s0513a2:1929": "Khātena ca dhanaṃ laddhaṃ, atikhātena nāsita”nti.",
  "atk-s0513a2:1930_0": "Tattha ayasanti kāḷalohaṃ. Lohanti tambalohaṃ. Muttāti muttāyo. Te ca tena asantuṭṭhāti",
  "atk-s0513a2:1930_1": "te ca vāṇijā tena dhanena asantuṭṭhā. Te tatthāti te vāṇijā tasmiṃ udapāne. Tejassīti",
  "atk-s0513a2:1930_2": "visatejena samannāgato. Tejasā hanīti visatejena ghātesi. Atikhātena nāsitanti atikhaṇena",
  "atk-s0513a2:1930_3": "tañca dhanaṃ jīvitañca nāsitaṃ.",
  "atk-s0513a2:1931": "Satthā imaṃ dhammadesanaṃ āharitvā jātakaṃ samodhānesi – “tadā nāgarājā sāriputto ahosi, satthavāhajeṭṭhako pana ahameva ahosi”nti.",
  "atk-s0513a2:1932": "Jarūdapānajātakavaṇṇanā chaṭṭhā.",
  "atk-s0513a2:1934": "[257] 7. Gāmaṇicandajātakavaṇṇanā",
  "atk-s0513a2:1935_0": "Nāyaṃ gharānaṃ kusaloti idaṃ satthā jetavane viharanto paññāpasaṃsanaṃ ārabbha kathesi.",
  "atk-s0513a2:1935_1": "Dhammasabhāyañhi bhikkhū dasabalassa paññaṃ pasaṃsantā nisīdiṃsu – “āvuso, tathāgato",
  "atk-s0513a2:1935_2": "mahāpañño puthupañño hāsapañño javanapañño tikkhapañño nibbedhikapañño sadevakaṃ",
  "atk-s0513a2:1935_3": "lokaṃ paññāya atikkamatī”ti. Satthā āgantvā “kāya nuttha, bhikkhave, etarahi kathāya",
  "atk-s0513a2:1935_4": "sannisinnā”ti pucchitvā “imāya nāmā”ti vutte “na, bhikkhave, idāneva, pubbepi tathāgato",
  "atk-s0513a2:1935_5": "paññavāyevā”ti vatvā atītaṃ āhari.",
  "atk-s0513a2:1936_0": "Atīte bārāṇasiyaṃ janasandho nāma rājā rajjaṃ kāresi. Bodhisatto tassa aggamahesiyā",
  "atk-s0513a2:1936_1": "kucchimhi nibbatti. Tassa mukhaṃ suparimajjitakañcanādāsatalaṃ viya parisuddhaṃ ahosi",
  "atk-s0513a2:1936_2": "atisobhaggappattaṃ, tenassa nāmaggahaṇadivase “ādāsamukhamāro”ti nāmaṃ akaṃsu. Taṃ",
  "atk-s0513a2:1936_3": "sattavassabbhantareyeva pana pitā tayo vede ca sabbañca loke kattabbākattabbaṃ sikkhāpetvā",
  "atk-s0513a2:1936_4": "tassa sattavassikakāle kālamakāsi. Amaccā mahantena sakkārena rañño sarīrakiccaṃ",
  "atk-s0513a2:1936_5": "katvā matakadānaṃ datvā sattame divase rājaṅgaṇe sannipatitvā “kumāro atidaharo,",
  "atk-s0513a2:1936_6": "na sakkā rajje abhisiñcituṃ, vīmaṃsitvā naṃ abhisiñcissāmā”ti ekadivasaṃ nagaraṃ",
  "atk-s0513a2:1936_7": "alaṅkārāpetvā vinicchayaṭṭhānaṃ sajjetvā pallaṅkaṃ paññapetvā kumārassa santikaṃ",
  "atk-s0513a2:1936_8": "gantvā “vinicchayaṭṭhānaṃ, deva, gantuṃ vaṭṭatī”ti āhaṃsu. Kumāro “sādhū”ti mahantena",
  "atk-s0513a2:1936_9": "parivārena gantvā pallaṅke nisīdi.",
  "atk-s0513a2:1937_0": "Tassa nisinnakāle amaccā ekaṃ dvīhi pādehi vicaraṇamakkaṭaṃ vatthuvijjācariyavesaṃ",
  "atk-s0513a2:1937_1": "gāhāpetvā vinicchayaṭṭhānaṃ netvā “deva, ayaṃ puriso pitu mahārājassa kāle vatthuvijjācariyo",
  "atk-s0513a2:1937_2": "paguṇavijjo antobhūmiyaṃ sattaratanaṭṭhāne guṇadosaṃ passati, eteneva gahitaṃ rājakulānaṃ",
  "atk-s0513a2:1937_3": "gehaṭṭhānaṃ hoti, imaṃ devo saṅgaṇhitvā ṭhānantare ṭhapetū”ti āhaṃsu. Kumāro taṃ",
  "atk-s0513a2:1937_4": "heṭṭhā ca uparica oloketvā “nāyaṃ manusso, makkaṭo eso”ti ñatvā “makkaṭā nāma kataṃ",
  "atk-s0513a2:1937_5": "kataṃ viddhaṃsetuṃ jānanti, akataṃ pana kātuṃ vā vicāretuṃ vā na jānantī”ti cintetvā",
  "atk-s0513a2:1937_6": "amaccānaṃ paṭhamaṃ gāthamāha –",
  "atk-s0513a2:1938": "19.",
  "atk-s0513a2:1939": "“Nāyaṃ gharānaṃ kusalo, lolo ayaṃ valīmukho;",
  "atk-s0513a2:1940": "Kataṃ kataṃ kho dūseyya, evaṃ dhammamidaṃ kula”nti.",
  "atk-s0513a2:1941_0": "Tattha nāyaṃ gharānaṃ kusaloti ayaṃ satto na gharānaṃ kusalo, gharāni vicāretuṃ vā",
  "atk-s0513a2:1941_1": "kātuṃ vā cheko na hoti. Loloti lolajātiko. Valīmukhoti valiyo mukhe assāti valīmukho.",
  "atk-s0513a2:1941_2": "Evaṃ dhammamidaṃkulanti idaṃ makkaṭakulaṃ nāma kataṃ kataṃ dūsetabbaṃ vināsetabbanti evaṃ sabhāvanti.",
  "atk-s0513a2:1942_0": "Athāmaccā “evaṃ bhavissati, devā”ti taṃ apanetvā ekāhadvīhaccayena puna tameva alaṅkaritvā",
  "atk-s0513a2:1942_1": "vinicchayaṭṭhānaṃ ānetvā “ayaṃ, deva, pitu mahārājassa kāle vinicchayāmacco, vinicchayasuttamassa",
  "atk-s0513a2:1942_2": "supavattitaṃ, imaṃ saṅgaṇhitvā vinicchayakammaṃ kāretuṃ vaṭṭatī”ti āhaṃsu. Kumāro",
  "atk-s0513a2:1942_3": "taṃ oloketvā “cittavato manussassa lomaṃ nāma evarūpaṃ na hoti, ayaṃ nicittako vānaro",
  "atk-s0513a2:1942_4": "vinicchayakammaṃ kātuṃ na sakkhissatī”ti ñatvā dutiyaṃ gāthamāha –",
  "atk-s0513a2:1943": "20.",
  "atk-s0513a2:1944": "“Nayidaṃ cittavato lomaṃ, nāyaṃ assāsiko migo;",
  "atk-s0513a2:1945": "Siṭṭhaṃ me janasandhena, nāyaṃ kiñci vijānatī”ti.",
  "atk-s0513a2:1946_0": "Tattha nayidaṃ cittavato lomanti yaṃ idaṃ etassa sarīre pharusalomaṃ, idaṃ vicāraṇapaññāya",
  "atk-s0513a2:1946_1": "sampayuttacittavato na hoti. Pākatikacittena pana acittako nāma tiracchānagato natthi.",
  "atk-s0513a2:1946_2": "Nāyaṃ assāsikoti ayaṃ avassayo vā hutvā anusāsaniṃ vā datvā aññaṃ assāsetuṃ asamatthatāya",
  "atk-s0513a2:1946_3": "na assāsiko. Migoti makkaṭaṃ āha. Siṭṭhaṃ me janasandhenāti mayhaṃ pitarā janasandhena",
  "atk-s0513a2:1946_4": "etaṃ siṭṭhaṃ kathitaṃ, “makkaṭo nāma kāraṇākāraṇaṃ na jānātī”ti evaṃ anusāsanī dinnāti",
  "atk-s0513a2:1946_5": "dīpeti. Nāyaṃ kiñci vijānatīti tasmā ayaṃ vānaro na kiñci jānātīti niṭṭhamettha gantabbaṃ.",
  "atk-s0513a2:1946_6": "Pāḷiyaṃ pana “nāyaṃ kiñci na dūsaye”ti likhitaṃ, taṃ aṭṭhakathāyaṃ natthi.",
  "atk-s0513a2:1947_0": "Amaccā imampi gāthaṃ sutvā “evaṃ bhavissati, devā”ti taṃ apanetvā punapi ekadivasaṃ",
  "atk-s0513a2:1947_1": "tameva alaṅkaritvā vinicchayaṭṭhānaṃ ānetvā “ayaṃ, deva, puriso pitu mahārājassa",
  "atk-s0513a2:1947_2": "kāle mātāpituupaṭṭhānakārako, kulejeṭṭhāpacāyikakammakārako, imaṃ saṅgaṇhituṃ vaṭṭatī”ti",
  "atk-s0513a2:1947_3": "āhaṃsu. Kumāro taṃ oloketvā “makkaṭā nāma calacittā, evarūpaṃ kammaṃ kātuṃ na samatthā”ti",
  "atk-s0513a2:1947_4": "cintetvā tatiyaṃ gāthamāha –",
  "atk-s0513a2:1948": "21.",
  "atk-s0513a2:1949": "“Na mātaraṃ pitaraṃ vā, bhātaraṃ bhaginiṃ sakaṃ;",
  "atk-s0513a2:1950": "Bhareyya tādiso poso, siṭṭhaṃ dasarathena me”ti.",
  "atk-s0513a2:1951_0": "Tattha bhātaraṃ bhaginiṃ sakanti attano bhātaraṃ vā bhaginiṃ vā. Pāḷiyaṃ pana “sakha”nti",
  "atk-s0513a2:1951_1": "likhitaṃ, taṃ pana aṭṭhakathāyaṃ “sakanti vutte sakabhātikabhaginiyo labbhanti, sakhanti",
  "atk-s0513a2:1951_2": "vutte sahāyako labbhatī”ti vicāritameva. Bhareyyāti poseyya. Tādiso posoti yādiso",
  "atk-s0513a2:1951_3": "esa dissati, tādiso makkaṭajātiko satto na bhareyya. Siṭṭhaṃ dasarathena meti evaṃ",
  "atk-s0513a2:1951_4": "me pitarā anusiṭṭhaṃ. Pitā hissa janaṃ catūhi saṅgahavatthūhi sandahanato “janasandho”ti",
  "atk-s0513a2:1951_5": "vuccati, dasahi rathehi kattabbākattabbaṃ attano ekeneva rathena karaṇato “dasaratho”ti.",
  "atk-s0513a2:1951_6": "Tassa santikā evarūpassa ovādassa sutattā evamāha.",
  "atk-s0513a2:1952_0": "Amaccā “evaṃ bhavissati, devā”ti makkaṭaṃ apanetvā “paṇḍito kumāro, sakkhissati rajjaṃ",
  "atk-s0513a2:1952_1": "kāretu”nti bodhisattaṃ rajje abhisiñcitvā “ādāsamukharañño āṇā”ti nagare bheriṃ carāpesuṃ.",
  "atk-s0513a2:1952_2": "Tato paṭṭhāya bodhisatto dhammena rajjaṃ kāresi, paṇḍitabhāvopissa sakalajambudīpaṃ pattharitvā gato.",
  "atk-s0513a2:1953": "Paṇḍitabhāvadīpanatthaṃ panassa imāni cuddasa vatthūni ābhatāni –",
  "atk-s0513a2:1954": "“Goṇo putto hayo ceva, naḷakāro gāmabhojako;",
  "atk-s0513a2:1955": "Gaṇikā taruṇī sappo, migo tittiradevatā;",
  "atk-s0513a2:1956": "Nāgo tapassino ceva, atho brāhmaṇamāṇavo”ti.",
  "atk-s0513a2:1957_0": "Tatrāyaṃ anupubbīkathā – bodhisattasmiñhi rajje abhisiñcite eko janasandharañño pādamūliko",
  "atk-s0513a2:1957_1": "nāmena gāmaṇicando nāma evaṃ cintesi – “idaṃ rajjaṃ nāma samānavayehi saddhiṃ sobhati,",
  "atk-s0513a2:1957_2": "ahañca mahallako, daharaṃ kumāraṃ upaṭṭhātuṃ na sakkhissāmi, janapade kasikammaṃ",
  "atk-s0513a2:1957_3": "katvā jīvissāmī”ti, so nagarato tiyojanamattaṃ gantvā ekasmiṃ gāmake vāsaṃ kappesi.",
  "atk-s0513a2:1957_4": "Kasikammatthāya panassa goṇāpi natthi, so deve vuṭṭhe ekaṃ sahāyakaṃ dve goṇe yācitvā",
  "atk-s0513a2:1957_5": "sabbadivasaṃ kasitvā tiṇaṃ khādāpetvā goṇe sāmikassa niyyādetuṃ gehaṃ agamāsi. So",
  "atk-s0513a2:1957_6": "tasmiṃ khaṇe bhariyāya saddhiṃ gehamajjhe nisīditvā bhattaṃ bhuñjati. Goṇāpi paricayena",
  "atk-s0513a2:1957_7": "gehaṃ pavisiṃsu, tesu pavisantesu sāmiko thālakaṃ ukkhipi, bhariyā thālakaṃ apanesi.",
  "atk-s0513a2:1957_8": "Gāmaṇicando “bhattena maṃ nimanteyyu”nti olokento goṇe aniyyādetvāva gato. Corā rattiṃ",
  "atk-s0513a2:1957_9": "vajaṃ bhinditvā teyeva goṇe hariṃsu. Goṇasāmiko pātova vajaṃ paviṭṭho te goṇe adisvā",
  "atk-s0513a2:1957_10": "corehi haṭabhāvaṃ jānantopi “gāmaṇicandassa gīvaṃ karissāmī”ti taṃ upasaṅkamitvā",
  "atk-s0513a2:1957_11": "“bho goṇe, me dehī”ti āha. “Nanu goṇā gehaṃ paviṭṭhā”ti. “Kiṃ pana te mayhaṃ niyyāditā”ti?",
  "atk-s0513a2:1957_12": "“Na niyyāditā”ti. “Tena hi ayaṃ te rājadūto, ehī”ti āha. Tesu hi janapadesu yaṃkiñci",
  "atk-s0513a2:1957_13": "sakkharaṃ vā kapālakhaṇḍaṃ vā ukkhipitvā “ayaṃ te rājadūto, ehī”ti vutte yo na gacchati,",
  "atk-s0513a2:1957_14": "tassa rājāṇaṃ karoti, tasmā so “rājadūto”ti sutvāva nikkhami.",
  "atk-s0513a2:1958_0": "So tena saddhiṃ rājakulaṃ gacchanto ekaṃ sahāyakassa vasanagāmaṃ patvā “bho, atichātomhi,",
  "atk-s0513a2:1958_1": "yāva gāmaṃ pavisitvā āhārakiccaṃ katvā āgacchāmi, tāva idheva hohī”ti vatvā sahāyagehaṃ",
  "atk-s0513a2:1958_2": "pāvisi. Sahāyo panassa gehe natthi, sahāyikā disvā “sāmi, pakkāhāro natthi, muhuttaṃ",
  "atk-s0513a2:1958_3": "adhivāsehi, idāneva pacitvā dassāmī”ti nisseṇiyā vegena taṇḍulakoṭṭhakaṃ abhiruhantī",
  "atk-s0513a2:1958_4": "bhūmiyaṃ pati, taṅkhaṇaññeva tassā sattamāsiko gabbho patito. Tasmiṃ khaṇe tassā",
  "atk-s0513a2:1958_5": "sāmiko āgantvā taṃ disvā “tvaṃ me bhariyaṃ paharitvā gabbhaṃ pātesi, ayaṃ te rājadūto,",
  "atk-s0513a2:1958_6": "ehī”ti taṃ gahetvā nikkhami. Tato paṭṭhāya dve janā gāmaṇiṃ majjhe katvā gacchanti.",
  "atk-s0513a2:1959_0": "Athekasmiṃ gāmadvāre eko assagopako assaṃ nivattetuṃ na sakkoti, assopi tesaṃ santikena",
  "atk-s0513a2:1959_1": "gacchati. Assagopako gāmaṇicandaṃ disvā “mātula gāmaṇicanda, etaṃ tāva assaṃ kenacideva",
  "atk-s0513a2:1959_2": "paharitvā nivattehī”ti āha. So ekaṃ pāsāṇaṃ gahetvā khipi, pāsāṇo assassa pāde paharitvā",
  "atk-s0513a2:1959_3": "eraṇḍadaṇḍakaṃ viya bhindi. Atha naṃ assagopako “tayā me assassa pādo bhinno, ayaṃ",
  "atk-s0513a2:1959_4": "te rājadūto”ti vatvā gaṇhi.",
  "atk-s0513a2:1960_0": "So tīhi janehi nīyamāno cintesi – “ime maṃ rañño dassessanti, ahaṃ goṇamūlampi dātuṃ",
  "atk-s0513a2:1960_1": "na sakkomi, pageva gabbhapātanadaṇḍaṃ, assamūlaṃ pana kuto labhissāmi, mataṃ me seyyo”ti.",
  "atk-s0513a2:1960_2": "So gacchanto antarāmagge aṭaviyaṃ maggasamīpeyeva ekaṃ ekato papātaṃ pabbataṃ addasa,",
  "atk-s0513a2:1960_3": "tassa chāyāya dve pitāputtā naḷakārā ekato kilañjaṃ cinanti. Gāmaṇicando “bho, sarīrakiccaṃ",
  "atk-s0513a2:1960_4": "kātukāmomhi, thokaṃ idheva hotha, yāva āgacchāmī”ti vatvā pabbataṃ abhiruhitvā papātapasse",
  "atk-s0513a2:1960_5": "patamāno pitunaḷakārassa piṭṭhiyaṃ pati, naḷakāro ekappahāreneva jīvitakkhayaṃ pāpuṇi.",
  "atk-s0513a2:1960_6": "Gāmaṇi uṭṭhāya aṭṭhāsi. Naḷakāraputto “tvaṃ me pitughātakacoro, ayaṃ te rājadūto”ti",
  "atk-s0513a2:1960_7": "vatvā taṃ hatthe gahetvā gumbato nikkhami, “kiṃ eta”nti ca vutte “pitughātakacoro",
  "atk-s0513a2:1960_8": "me”ti āha. Tato paṭṭhāya gāmaṇiṃ majjhe katvā cattāro janā parivāretvā nayiṃsu.",
  "atk-s0513a2:1961_0": "Athāparasmiṃ gāmadvāre eko gāmabhojako gāmaṇicandaṃ disvā “mātula gāmaṇicanda, kahaṃ",
  "atk-s0513a2:1961_1": "gacchasī”ti vatvā “rājānaṃ passitu”nti vutte “addhā tvaṃ rājānaṃ passissasi, ahaṃ",
  "atk-s0513a2:1961_2": "rañño sāsanaṃ dātukāmo, harissasī”ti āha. “Āma, harissāmī”ti. “Ahaṃ pakatiyā abhirūpo",
  "atk-s0513a2:1961_3": "dhanavā yasasampanno arogo, idāni panamhi duggato ceva paṇḍurogī ca, tattha kiṃ kāraṇanti",
  "atk-s0513a2:1961_4": "rājānaṃ puccha, rājā kira paṇḍito, so te kathessati, tassa sāsanaṃ puna mayhaṃ katheyyāsī”ti.",
  "atk-s0513a2:1961_5": "So “sādhū”ti sampaṭicchi.",
  "atk-s0513a2:1962_0": "Atha naṃ purato aññatarasmiṃ gāmadvāre ekā gaṇikā disvā “mātula gāmaṇicanda, kahaṃ",
  "atk-s0513a2:1962_1": "gacchasī”ti vatvā “rājānaṃ passitu”nti vutte “rājā kira paṇḍito, mama sāsanaṃ harā”ti",
  "atk-s0513a2:1962_2": "vatvā evamāha – “pubbe ahaṃ bahuṃ bhatiṃ labhāmi, idāni pana tambulamattampi na labhāmi,",
  "atk-s0513a2:1962_3": "koci me santikaṃ āgato nāma natthi, tattha kiṃ kāraṇanti rājānaṃ pucchitvā paccāgantvā",
  "atk-s0513a2:1962_4": "mayhaṃ katheyyāsī”ti.",
  "atk-s0513a2:1963_0": "Atha naṃ purato aññatarasmiṃ gāmadvāre ekā taruṇitthī disvā tatheva pucchitvā “ahaṃ",
  "atk-s0513a2:1963_1": "neva sāmikassa gehe vasituṃ sakkomi, na kulagehe, tattha kiṃ kāraṇanti rājānaṃ pucchitvā",
  "atk-s0513a2:1963_2": "paccāgantvā mayhaṃ katheyyāsī”ti āha.",
  "atk-s0513a2:1964_0": "Atha naṃ tato parabhāge mahāmaggasamīpe ekasmiṃ vammike vasanto sappo disvā “gāmaṇicanda,",
  "atk-s0513a2:1964_1": "kahaṃ yāsī”ti pucchitvā “rājānaṃ passitu”nti vutte “rājā kira paṇḍito, sāsanaṃ me",
  "atk-s0513a2:1964_2": "harā”ti vatvā “ahaṃ gocaratthāya gamanakāle chātajjhatto milātasarīro vammikato nikkhamanto",
  "atk-s0513a2:1964_3": "sarīrena bilaṃ pūretvā sarīraṃ kaḍḍhento kicchena nikkhamāmi, gocaraṃ caritvā āgato",
  "atk-s0513a2:1964_4": "pana suhito thūlasarīro hutvā pavisanto bilapassāni aphusanto sahasāva pavisāmi,",
  "atk-s0513a2:1964_5": "tattha kiṃ kāraṇanti rājānaṃ pucchitvā mayhaṃ katheyyāsī”ti āha.",
  "atk-s0513a2:1965": "Atha naṃ purato eko migo disvā tatheva pucchitvā “ahaṃ aññattha tiṇaṃ khādituṃ na sakkomi, ekasmiṃyeva rukkhamūle sakkomi, tattha kiṃ kāraṇanti rājānaṃ puccheyyāsī”ti āha.",
  "atk-s0513a2:1966_0": "Atha naṃ tato parabhāge eko tittiro disvā tatheva pucchitvā “ahaṃ ekasmiṃyeva vammikapāde",
  "atk-s0513a2:1966_1": "nisīditvā vassanto manāpaṃ karitvā vassituṃ sakkomi, sesaṭṭhānesu nisinno na sakkomi,",
  "atk-s0513a2:1966_2": "tattha kiṃ kāraṇanti rājānaṃ puccheyyāsī”ti āha.",
  "atk-s0513a2:1967_0": "Atha naṃ purato ekā rukkhadevatā disvā “canda, kahaṃ yāsī”ti pucchitvā “rañño santika”nti",
  "atk-s0513a2:1967_1": "vutte “rājā kira paṇḍito, ahaṃ pubbe sakkārappatto ahosiṃ, idāni pana pallavamuṭṭhimattampi",
  "atk-s0513a2:1967_2": "na labhāmi, tattha kiṃ kāraṇanti rājānaṃ puccheyyāsī”ti āha.",
  "atk-s0513a2:1968_0": "Tato aparabhāge eko nāgarājā taṃ disvā tatheva pucchitvā “rājā kira paṇḍito, pubbe",
  "atk-s0513a2:1968_1": "imasmiṃ sare udakaṃ pasannaṃ maṇivaṇṇaṃ, idāni āvilaṃ paṇṇakasevālapariyonaddhaṃ,",
  "atk-s0513a2:1968_2": "tattha kiṃ kāraṇanti rājānaṃ puccheyyāsī”ti āha.",
  "atk-s0513a2:1969_0": "Atha naṃ purato nagarassa āsannaṭṭhāne ekasmiṃ ārāme vasantā tāpasā disvā tatheva",
  "atk-s0513a2:1969_1": "pucchitvā “rājā kira paṇḍito, pubbe imasmiṃ ārāme phalāphalāni madhurāni ahesuṃ,",
  "atk-s0513a2:1969_2": "idāni nirojāni kasaṭāni jātāni, tattha kiṃ kāraṇanti rājānaṃ puccheyyāsī”ti āhaṃsu.",
  "atk-s0513a2:1970_0": "Tato naṃ purato gantvā nagaradvārasamīpe ekissaṃ sālāyaṃ brāhmaṇamāṇavakā disvā “kahaṃ,",
  "atk-s0513a2:1970_1": "bho canda, gacchasī”ti vatvā “rañño santika”nti vutte “tena hi no sāsanaṃ gahetvā",
  "atk-s0513a2:1970_2": "gaccha, amhākañhi pubbe gahitagahitaṭṭhānaṃ pākaṭaṃ ahosi, idāni pana chiddaghaṭe",
  "atk-s0513a2:1970_3": "udakaṃ viya na saṇṭhāti na paññāyati, andhakāro viya hoti, tattha kiṃ kāraṇanti rājānaṃ",
  "atk-s0513a2:1970_4": "puccheyyāsī”ti āhaṃsu.",
  "atk-s0513a2:1971_0": "Gāmaṇicando imāni dasa sāsanāni gahetvā rañño santikaṃ agamāsi. Rājā vinicchayaṭṭhāne",
  "atk-s0513a2:1971_1": "nisinno ahosi. Goṇasāmiko gāmaṇicandaṃ gahetvā rājānaṃ upasaṅkami. Rājā gāmaṇicandaṃ",
  "atk-s0513a2:1971_2": "disvā sañjānitvā “ayaṃ amhākaṃ pitu upaṭṭhāko, amhe ukkhipitvā parihari, kahaṃ nu",
  "atk-s0513a2:1971_3": "kho ettakaṃ kālaṃ vasī”ti cintetvā “ambho gāmaṇicanda, kahaṃ ettakaṃ kālaṃ vasasi,",
  "atk-s0513a2:1971_4": "cirakālato paṭṭhāya na paññāyasi, kenatthena āgatosī”ti āha. “Āma, deva, amhākaṃ",
  "atk-s0513a2:1971_5": "devassa saggagatakālato paṭṭhāya janapadaṃ gantvā kasikammaṃ katvā jīvāmi, tato maṃ",
  "atk-s0513a2:1971_6": "ayaṃ puriso goṇaaḍḍakāraṇā rājadūtaṃ dassetvā tumhākaṃ santikaṃ ākaḍḍhī”ti. “Anākaḍḍhiyamāno",
  "atk-s0513a2:1971_7": "nāgaccheyyāsi”, “ākaḍḍhitabhāvoyeva sobhano, idāni taṃ daṭṭhuṃ labhāmi, kahaṃ so",
  "atk-s0513a2:1971_8": "puriso”ti? “Ayaṃ, devā”ti. “Saccaṃ kira, bho, amhākaṃ candassa dūtaṃ dassesī”ti?",
  "atk-s0513a2:1971_9": "“Saccaṃ, devā”ti. “Kiṃ kāraṇā”ti? “Ayaṃ me deva dve goṇe na detī”ti. “Saccaṃ kira,",
  "atk-s0513a2:1971_10": "candā”ti. “Tena hi, deva, mayhampi vacanaṃ suṇāthā”ti sabbaṃ pavattiṃ kathesi. Taṃ",
  "atk-s0513a2:1971_11": "sutvā rājā goṇasāmikaṃ pucchi – “kiṃ, bho, tava gehaṃ pavisante goṇe addasā”ti. “Nāddasaṃ,",
  "atk-s0513a2:1971_12": "devā”ti. “Kiṃ, bho, maṃ ‘ādāsamukharājā nāmā’ti kathentānaṃ na sutapubbaṃ tayā, vissattho",
  "atk-s0513a2:1971_13": "kathehī”ti? “Addasaṃ, devā”ti. “Bho canda, goṇānaṃ aniyyāditattā goṇā tava gīvā,",
  "atk-s0513a2:1971_14": "ayaṃ pana puriso disvāva ‘na passāmī’ti sampajānamusāvādaṃ bhaṇi, tasmā tvaññeva",
  "atk-s0513a2:1971_15": "kammiko hutvā imassa ca purisassa pajāpatiyāya cassa akkhīni uppāṭetvā sayaṃ goṇamūlaṃ",
  "atk-s0513a2:1971_16": "catuvīsati kahāpaṇe dehī”ti. Evaṃ vutte goṇasāmikaṃ bahi kariṃsu. So “akkhīsu uppāṭitesu",
  "atk-s0513a2:1971_17": "catuvīsatikahāpaṇehi kiṃ karissāmī”ti gāmaṇicandassa pādesu patitvā “sāmi canda,",
  "atk-s0513a2:1971_18": "goṇamūlakahāpaṇā tuyheva hontu, ime ca gaṇhāhī”ti aññepi kahāpaṇe datvā palāyi.",
  "atk-s0513a2:1972_0": "Tato dutiyo āha – “ayaṃ, deva, mama pajāpatiṃ paharitvā gabbhaṃ pātesī”ti. “Saccaṃ",
  "atk-s0513a2:1972_1": "candā”ti? “Suṇohi mahārājā”ti cando sabbaṃ vitthāretvā kathesi. Atha naṃ rājā “kiṃ",
  "atk-s0513a2:1972_2": "pana tvaṃ etassa pajāpatiṃ paharitvā gabbhaṃ pātesī”ti pucchi. “Na pātemi, devā”ti.",
  "atk-s0513a2:1972_3": "“Ambho sakkhissasi tvaṃ iminā gabbhassa pātitabhāvaṃ sādhetu”nti? “Na sakkomi, devā”ti.",
  "atk-s0513a2:1972_4": "“Idāni kiṃ karosī”ti? “Deva, puttaṃ me laddhuṃ vaṭṭatī”ti. “Tena hi, ambho canda,",
  "atk-s0513a2:1972_5": "tvaṃ etassa pajāpatiṃ tava gehe karitvā yadā puttavijātā hoti, tadā naṃ netvā etasseva",
  "atk-s0513a2:1972_6": "dehī”ti. Sopi gāmaṇicandassa pādesu patitvā “mā me, sāmi, gehaṃ, bhindī”ti kahāpaṇe datvā palāyi.",
  "atk-s0513a2:1973_0": "Atha tatiyo āgantvā “iminā me, deva, paharitvā assassa pādo bhinno”ti āha. “Saccaṃ",
  "atk-s0513a2:1973_1": "candā”ti. “Suṇohi, mahārājā”ti cando taṃ pavattiṃ vitthārena kathesi. Taṃ sutvā rājā",
  "atk-s0513a2:1973_2": "assagopakaṃ āha – “saccaṃ kira tvaṃ ‘assaṃ paharitvā nivattehī’ti kathesī”ti. “Na",
  "atk-s0513a2:1973_3": "kathemi, devā”ti. So punavāre pucchito “āma, kathemī”ti āha. Rājā candaṃ āmantetvā",
  "atk-s0513a2:1973_4": "“ambho canda, ayaṃ kathetvāva ‘na kathemī’ti musāvādaṃ vadati, tvaṃ etassa jivhaṃ",
  "atk-s0513a2:1973_5": "chinditvā assamūlaṃ amhākaṃ santikā gahetvā sahassaṃ dehī”ti āha. Assagopako aparepi",
  "atk-s0513a2:1973_6": "kahāpaṇe datvā palāyi.",
  "atk-s0513a2:1974_0": "Tato naḷakāraputto “ayaṃ me, deva, pitughātakacoro”ti āha. “Saccaṃ kira, candā”ti.",
  "atk-s0513a2:1974_1": "“Suṇohi, devā”ti cando tampi kāraṇaṃ vitthāretvā kathesi. Atha rājā naḷakāraṃ āmantetvā",
  "atk-s0513a2:1974_2": "“idāni kiṃ karosī”ti pucchi. “Deva me pitaraṃ laddhuṃ vaṭṭatī”ti. “Ambho canda, imassa",
  "atk-s0513a2:1974_3": "kira pitaraṃ laddhuṃ vaṭṭati, matakaṃ pana na sakkā puna ānetuṃ, tvaṃ imassa mātaraṃ",
  "atk-s0513a2:1974_4": "ānetvā tava gehe katvā etassa pitā hohī”ti. Naḷakāraputto “mā me, sāmi, matassa pitu",
  "atk-s0513a2:1974_5": "gehaṃ bhindī”ti gāmaṇicandassa kahāpaṇe datvā palāyi.",
  "atk-s0513a2:1975_0": "Gāmaṇicando aḍḍe jayaṃ patvā tuṭṭhacitto rājānaṃ āha – “atthi, deva, tumhākaṃ kehici",
  "atk-s0513a2:1975_1": "sāsanaṃ pahitaṃ, taṃ vo kathemī”ti. “Kathehi, candā”ti. Cando brāhmaṇamāṇavakānaṃ",
  "atk-s0513a2:1975_2": "sāsanaṃ ādiṃ katvā paṭilomakkamena ekekaṃ kathaṃ kathesi. Rājā paṭipāṭiyā vissajjesi.",
  "atk-s0513a2:1976_0": "Kathaṃ? Paṭhamaṃ tāva sāsanaṃ sutvā “pubbe tesaṃ vasanaṭṭhāne velaṃ jānitvā vassanakukkuṭo",
  "atk-s0513a2:1976_1": "ahosi, tesaṃ tena saddena uṭṭhāya mante gahetvā sajjhāyaṃ karontānaññeva aruṇo uggacchati,",
  "atk-s0513a2:1976_2": "tena tesaṃ gahitagahitaṃ na nassati. Idāni pana nesaṃ vasanaṭṭhāne avelāya vassanakakukkuṭo",
  "atk-s0513a2:1976_3": "atthi, so atirattiṃ vā vassati atipabhāte vā, atirattiṃ vassantassa tassa saddena",
  "atk-s0513a2:1976_4": "uṭṭhāya mante gahetvā niddābhibhūtā sajjhāyaṃ akatvāva puna sayanti, atipabhāte vassantassa",
  "atk-s0513a2:1976_5": "saddena uṭṭhāya sajjhāyituṃ na labhanti, tena tesaṃ gahitagahitaṃ na paññāyatī”ti āha.",
  "atk-s0513a2:1977_0": "Dutiyaṃ sutvā “te pubbe samaṇadhammaṃ karontā kasiṇaparikamme yuttapayuttā ahesuṃ.",
  "atk-s0513a2:1977_1": "Idāni pana samaṇadhammaṃ vissajjetvā akattabbesu yuttapayuttā ārāme uppannāni phalāphalāni",
  "atk-s0513a2:1977_2": "upaṭṭhākānaṃ datvā piṇḍapaṭipiṇḍakena micchājīvena jīvikaṃ kappenti, tena nesaṃ phalāphalāni",
  "atk-s0513a2:1977_3": "na madhurāni jātāni. Sace pana te pubbe viya puna samaṇadhamme yuttapayuttā bhavissanti,",
  "atk-s0513a2:1977_4": "puna tesaṃ phalāphalāni madhurāni bhavissanti. Te tāpasā rājakulānaṃ paṇḍitabhāvaṃ",
  "atk-s0513a2:1977_5": "na jānanti, samaṇadhammaṃ tesaṃ kātuṃ vadehī”ti āha.",
  "atk-s0513a2:1978": "Tatiyaṃ sutvā “te nāgarājāno aññamaññaṃ kalahaṃ karonti, tena taṃ udakaṃ āvilaṃ jātaṃ. Sace te pubbe viya samaggā bhavissanti, puna pasannaṃ bhavissatī”ti āha.",
  "atk-s0513a2:1979_0": "Catutthaṃ sutvā “sā rukkhadevatā pubbe aṭaviyaṃ paṭipanne manusse rakkhati, tasmā",
  "atk-s0513a2:1979_1": "nānappakāraṃ balikammaṃ labhati. Idāni pana ārakkhaṃ na karoti, tasmā balikammaṃ",
  "atk-s0513a2:1979_2": "na labhati. Sace pubbe viya ārakkhaṃ karissati, puna lābhaggappattā bhavissati. Sā",
  "atk-s0513a2:1979_3": "rājūnaṃ atthibhāvaṃ na jānāti, tasmā aṭaviāruḷhamanussānaṃ ārakkhaṃ kātuṃ vadehī”ti āha.",
  "atk-s0513a2:1980": "Pañcamaṃ sutvā “yasmiṃ vammikapāde nisīditvā so tittiro manāpaṃ vassati, tassa heṭṭhā mahantī nidhikumbhi atthi, taṃ uddharitvā tvaṃ gaṇhāhī”ti āha.",
  "atk-s0513a2:1981_0": "Chaṭṭhaṃ sutvā “yassa rukkhassa mūle so migo tiṇāni khādituṃ sakkoti, tassa rukkhassa",
  "atk-s0513a2:1981_1": "upari mahantaṃ bhamaramadhu atthi, so madhumakkhitesu tiṇesu paluddho aññāni khādituṃ",
  "atk-s0513a2:1981_2": "na sakkoti, tvaṃ taṃ madhupaṭalaṃ haritvā aggamadhuṃ amhākaṃ pahiṇa, sesaṃ attanā paribhuñjā”ti āha.",
  "atk-s0513a2:1982_0": "Sattamaṃ sutvā “yasmiṃ vammike so sappo vasati, tassa heṭṭhā mahantī nidhikumbhi",
  "atk-s0513a2:1982_1": "atthi, so taṃ rakkhamāno vasanto nikkhamanakāle dhanalobhena sarīraṃ sithilaṃ katvā",
  "atk-s0513a2:1982_2": "lagganto nikkhamati, gocaraṃ gahetvā dhanasinehena alagganto vegena sahasā pavisati.",
  "atk-s0513a2:1982_3": "Taṃ nidhikumbhiṃ uddharitvā tvaṃ gaṇhāhī”ti āha.",
  "atk-s0513a2:1983_0": "Aṭṭhamaṃ sutvā “tassā taruṇitthiyā sāmikassa ca mātāpitūnañca vasanagāmānaṃ antare",
  "atk-s0513a2:1983_1": "ekasmiṃ gāmake jāro atthi. Sā taṃ saritvā tasmiṃ sinehena sāmikassa gehe vasituṃ",
  "atk-s0513a2:1983_2": "asakkontī ‘mātāpitaro passissāmī’ti jārassa gehe katipāhaṃ vasitvā mātāpitūnaṃ gehaṃ",
  "atk-s0513a2:1983_3": "gacchati, tattha katipāhaṃ vasitvā puna jāraṃ saritvā ‘sāmikassa gehaṃ gamissāmī’ti",
  "atk-s0513a2:1983_4": "puna jārasseva gehaṃ gacchati. Tassā itthiyā rājūnaṃ atthibhāvaṃ ācikkhitvā ‘sāmikasseva",
  "atk-s0513a2:1983_5": "kira gehe vasatu. Sace taṃ rājā gaṇhāpeti, jīvitaṃ te natthi, appamādaṃ kātuṃ vaṭṭatī’ti",
  "atk-s0513a2:1983_6": "tassā kathehī”ti āha.",
  "atk-s0513a2:1984_0": "Navamaṃ sutvā “sā gaṇikā pubbe ekassa hatthato bhatiṃ gahetvā taṃ ajīrāpetvā aññassa",
  "atk-s0513a2:1984_1": "hatthato na gaṇhāti, tenassā pubbe bahuṃ uppajji. Idāni pana attano dhammataṃ vissajjetvā",
  "atk-s0513a2:1984_2": "ekassa hatthato gahitaṃ ajīrāpetvāva aññassa hatthato gaṇhāti, purimassa okāsaṃ akatvā",
  "atk-s0513a2:1984_3": "pacchimassa karoti, tenassā bhati na uppajjati, na keci naṃ upasaṅkamanti. Sace attano",
  "atk-s0513a2:1984_4": "dhamme ṭhassati, pubbasadisāva bhavissati. Attano dhamme ṭhātumassā kathehī”ti āha.",
  "atk-s0513a2:1985_0": "Dasamaṃ sutvā “so gāmabhojako pubbe dhammena samena aḍḍaṃ vinicchini, tena manussānaṃ",
  "atk-s0513a2:1985_1": "piyo ahosi manāpo, sampiyāyamānā cassa manussā bahupaṇṇākāraṃ āhariṃsu, tena abhirūpo",
  "atk-s0513a2:1985_2": "dhanavā yasasampanno ahosi. Idāni pana lañjavittako hutvā adhammena aḍḍaṃ vinicchinati,",
  "atk-s0513a2:1985_3": "tena duggato kapaṇo hutvā paṇḍurogena abhibhūto. Sace pubbe viya dhammena aḍḍaṃ vinicchinissati,",
  "atk-s0513a2:1985_4": "puna pubbasadiso bhavissati. So rañño atthibhāvaṃ na jānāti, dhammena aḍḍaṃ vinicchinitumassa kathehī”ti āha.",
  "atk-s0513a2:1986_0": "Iti so gāmaṇicando imāni ettakāni sāsanāni rañño ārocesi, rājā attano paññāya sabbānipi",
  "atk-s0513a2:1986_1": "tāni sabbaññubuddho viya byākaritvā gāmaṇicandassa bahuṃ dhanaṃ datvā tassa vasanagāmaṃ",
  "atk-s0513a2:1986_2": "brahmadeyyaṃ katvā tasseva datvā uyyojesi. So nagarā nikkhamitvā bodhisattena dinnasāsanaṃ",
  "atk-s0513a2:1986_3": "brāhmaṇamāṇavakānañca tāpasānañca nāgarājassa ca rukkhadevatāya ca ārocetvā tittirassa",
  "atk-s0513a2:1986_4": "vasanaṭṭhānato nidhiṃ gahetvā migassa tiṇakhādanaṭṭhāne rukkhato bhamaramadhuṃ gahetvā",
  "atk-s0513a2:1986_5": "rañño madhuṃ pesetvā sappassa vasanaṭṭhāne vammikaṃ khaṇitvā nidhiṃ gahetvā taruṇitthiyā",
  "atk-s0513a2:1986_6": "ca gaṇikāya ca gāmabhojakassa ca rañño kathitaniyāmeneva sāsanaṃ ārocetvā mahantena",
  "atk-s0513a2:1986_7": "yasena attano gāmakaṃ gantvā yāvatāyukaṃ ṭhatvā yathākammaṃ gato. Ādāsamukharājāpi",
  "atk-s0513a2:1986_8": "dānādīni puññāni katvā jīvitapariyosāne saggapuraṃ pūrento gato.",
  "atk-s0513a2:1987_0": "Satthā “na, bhikkhave, tathāgato idāneva mahāpañño, pubbepi mahāpaññoyevā”ti vatvā",
  "atk-s0513a2:1987_1": "imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:1987_2": "bahū sotāpannasakadāgāmianāgāmiarahanto ahesuṃ. “Tadā gāmaṇicando ānando ahosi, ādāsamukharājā",
  "atk-s0513a2:1987_3": "pana ahameva ahosi”nti.",
  "atk-s0513a2:1988": "Gāmaṇicandajātakavaṇṇanā sattamā.",
  "atk-s0513a2:1990": "[258] 8. Mandhātujātakavaṇṇanā",
  "atk-s0513a2:1991_0": "Yāvatā candimasūriyāti idaṃ satthā jetavane viharanto ekaṃ ukkaṇṭhitabhikkhuṃ ārabbha",
  "atk-s0513a2:1991_1": "kathesi. So kira sāvatthiṃ piṇḍāya caramāno ekaṃ alaṅkatapaṭiyattaṃ itthiṃ disvā",
  "atk-s0513a2:1991_2": "ukkaṇṭhi. Atha naṃ bhikkhū dhammasabhaṃ ānetvā “ayaṃ, bhante, bhikkhu ukkaṇṭhito”ti",
  "atk-s0513a2:1991_3": "satthu dassesuṃ. Satthā “saccaṃ kira tvaṃ, bhikkhu, ukkaṇṭhito”ti pucchitvā “saccaṃ,",
  "atk-s0513a2:1991_4": "bhante”ti vutte “kadā tvaṃ, bhikkhu, agāraṃ ajjhāvasamāno taṇhaṃ pūretuṃ sakkhissasi,",
  "atk-s0513a2:1991_5": "kāmataṇhā hi nāmesā samuddo viya duppūrā, porāṇakarājāno dvisahassaparittadīpaparivāresu",
  "atk-s0513a2:1991_6": "catūsu mahādīpesu cakkavattirajjaṃ kāretvā manussaparihāreneva cātumahārājikadevaloke",
  "atk-s0513a2:1991_7": "rajjaṃ kāretvā tāvatiṃsadevaloke chattiṃsāya sakkānañca vasanaṭṭhāne devarajjaṃ kāretvāpi",
  "atk-s0513a2:1991_8": "attano kāmataṇhaṃ pūretuṃ asakkontāva kālamakaṃsu, tvaṃ panetaṃ taṇhaṃ kadā pūretuṃ",
  "atk-s0513a2:1991_9": "sakkhissasī”ti vatvā atītaṃ āhari.",
  "atk-s0513a2:1992_0": "Atīte paṭhamakappikesu mahāsammato nāma rājā ahosi. Tassa putto rojo nāma, tassa",
  "atk-s0513a2:1992_1": "putto vararojo nāma, tassa putto kalyāṇo nāma, tassa putto varakalyāṇo nāma, tassa",
  "atk-s0513a2:1992_2": "putto uposatho nāma, tassa putto mandhātu nāma ahosi. So sattahi ratanehi catūhi",
  "atk-s0513a2:1992_3": "ca iddhīhi samannāgato cakkavattirajjaṃ kāresi. Tassa vāmahatthaṃ samañjitvā dakkhiṇahatthena",
  "atk-s0513a2:1992_4": "apphoṭitakāle ākāsā dibbamegho viya jāṇuppamāṇaṃ sattaratanavassaṃ vassati, evarūpo",
  "atk-s0513a2:1992_5": "acchariyamanusso ahosi. So caturāsīti vassasahassāni kumārakīḷaṃ kīḷi. Caturāsīti",
  "atk-s0513a2:1992_6": "vassasahassāni oparajjaṃ kāresi, caturāsīti vassasahassāni cakkavattirajjaṃ kāresi,",
  "atk-s0513a2:1992_7": "āyuppamāṇaṃ asaṅkhyeyyaṃ ahosi.",
  "atk-s0513a2:1993_0": "So ekadivasaṃ kāmataṇhaṃ pūretuṃ asakkonto ukkaṇṭhitākāraṃ dassesi. Athāmaccā “kiṃ",
  "atk-s0513a2:1993_1": "nu kho, deva, ukkaṇṭhitosī”ti pucchiṃsu. “Mayhaṃ puññabale olokiyamāne idaṃ rajjaṃ",
  "atk-s0513a2:1993_2": "kiṃ karissati, kataraṃ nu kho ṭhānaṃ ramaṇīya”nti? “Devaloko, mahārājā”ti. So cakkaratanaṃ",
  "atk-s0513a2:1993_3": "abbhukkiritvā saddhiṃ parisāya cātumahārājikadevalokaṃ agamāsi. Athassa cattāro mahārājāno",
  "atk-s0513a2:1993_4": "dibbamālāgandhahatthā devagaṇaparivutā paccuggamanaṃ katvā taṃ ādāya cātumahārājikadevalokaṃ",
  "atk-s0513a2:1993_5": "gantvā devarajjaṃ adaṃsu. Tassa sakaparisāya parivāritasseva tasmiṃ rajjaṃ kārentassa",
  "atk-s0513a2:1993_6": "dīgho addhā vītivatto.",
  "atk-s0513a2:1994_0": "So tatthāpi taṇhaṃ pūretuṃ asakkonto ukkaṇṭhitākāraṃ dassesi, cattāro mahārājāno",
  "atk-s0513a2:1994_1": "“kiṃ nu kho, deva, ukkaṇṭhitosī”ti pucchiṃsu. “Imamhā devalokā kataraṃ ṭhānaṃ ramaṇīya”nti.",
  "atk-s0513a2:1994_2": "“Mayaṃ, deva, paresaṃ upaṭṭhākaparisā, tāvatiṃsadevaloko ramaṇīyo”ti. Mandhātā cakkaratanaṃ",
  "atk-s0513a2:1994_3": "abbhukkiritvā attano parisāya parivuto tāvatiṃsābhimukho pāyāsi. Athassa sakko devarājā",
  "atk-s0513a2:1994_4": "dibbamālāgandhahattho devagaṇaparivuto paccuggamanaṃ katvā taṃ hatthe gahetvā “ito",
  "atk-s0513a2:1994_5": "ehi, mahārājā”ti āha. Rañño devagaṇaparivutassa gamanakāle pariṇāyakaratanaṃ cakkaratanaṃ",
  "atk-s0513a2:1994_6": "ādāya saddhiṃ parisāya manussapathaṃ otaritvā attano nagarameva pāvisi. Sakko mandhātuṃ",
  "atk-s0513a2:1994_7": "tāvatiṃsabhavanaṃ netvā devatā dve koṭṭhāse katvā attano devarajjaṃ majjhe bhinditvā",
  "atk-s0513a2:1994_8": "adāsi. Tato paṭṭhāya dve rājāno rajjaṃ kāresuṃ. Evaṃ kāle gacchante sakko saṭṭhi",
  "atk-s0513a2:1994_9": "ca vassasatasahassāni tisso ca vassakoṭiyo āyuṃ khepetvā cavi, añño sakko nibbatti.",
  "atk-s0513a2:1994_10": "Sopi devarajjaṃ kāretvā āyukkhayena cavi. Etenūpāyena chattiṃsa sakkā caviṃsu, mandhātā",
  "atk-s0513a2:1994_11": "pana manussaparihārena devarajjaṃ kāresiyeva.",
  "atk-s0513a2:1995_0": "Tassa evaṃ kāle gacchante bhiyyosomattāya kāmataṇhā uppajji, so “kiṃ me upaḍḍharajjena,",
  "atk-s0513a2:1995_1": "sakkaṃ māretvā ekarajjameva karissāmī”ti cintesi. Sakkaṃ māretuṃ nāma na sakkā, taṇhā",
  "atk-s0513a2:1995_2": "nāmesā vipattimūlā, tenassa āyusaṅkhāro parihāyi, jarā sarīraṃ pahari. Manussasarīrañca",
  "atk-s0513a2:1995_3": "nāma devaloke na bhijjati, atha so devalokā bhassitvā uyyāne otari. Uyyānapālo tassa",
  "atk-s0513a2:1995_4": "āgatabhāvaṃ rājakule nivedesi. Rājakulaṃ āgantvā uyyāneyeva sayanaṃ paññapesi. Rājā",
  "atk-s0513a2:1995_5": "anuṭṭhānaseyyāya nipajji. Amaccā “deva, tumhākaṃ parato kinti kathemā”ti pucchiṃsu.",
  "atk-s0513a2:1995_6": "“Mama parato tumhe imaṃ sāsanaṃ mahājanassa katheyyātha – ‘mandhātumahārājā dvisahassaparittadīpaparivāresu",
  "atk-s0513a2:1995_7": "catūsu mahādīpesu cakkavattirajjaṃ kāretvā dīgharattaṃ cātumahārājikesu rajjaṃ kāretvā",
  "atk-s0513a2:1995_8": "chattiṃsāya sakkānaṃ āyuppamāṇena devaloke rajjaṃ kāretvā taṇhaṃ apūretvā kālamakāsī”’ti.",
  "atk-s0513a2:1995_9": "So evaṃ vatvā kālaṃ katvā yathākammaṃ gato.",
  "atk-s0513a2:1996": "Satthā imaṃ atītaṃ āharitvā abhisambuddho hutvā imā gāthā avoca –",
  "atk-s0513a2:1997": "22.",
  "atk-s0513a2:1998": "“Yāvatā candimasūriyā, pariharanti disā bhanti virocanā;",
  "atk-s0513a2:1999": "Sabbeva dāsā mandhātu, ye pāṇā pathavissitā.",
  "atk-s0513a2:2000": "23.",
  "atk-s0513a2:2001": "“Na kahāpaṇavassena, titti kāmesu vijjati;",
  "atk-s0513a2:2002": "Appassādā dukhā kāmā, iti viññāya paṇḍito.",
  "atk-s0513a2:2003": "24.",
  "atk-s0513a2:2004": "“Api dibbesu kāmesu, ratiṃ so nādhigacchati;",
  "atk-s0513a2:2005": "Taṇhakkhayarato hoti, sammāsambuddhasāvako”ti.",
  "atk-s0513a2:2006_0": "Tattha yāvatāti paricchedavacanaṃ. Pariharantīti yattakena paricchedena sineruṃ pariharanti.",
  "atk-s0513a2:2006_1": "Disā bhantīti dasasu disāsu bhāsanti pabhāsanti. Virocanāti ālokakaraṇatāya virocanasabhāvā.",
  "atk-s0513a2:2006_2": "Sabbeva dāsā mandhātu, ye pāṇā pathavissitāti ettake padese ye pathavinissitā pāṇā",
  "atk-s0513a2:2006_3": "janapadavāsino manussā, sabbeva te “dāsā mayaṃ rañño mandhātussa, ayyako no rājā",
  "atk-s0513a2:2006_4": "mandhātā”ti evaṃ upagatattā bhujissāpi samānā dāsāyeva.",
  "atk-s0513a2:2007_0": "Na kahāpaṇavassenāti tesaṃ dāsabhūtānaṃ manussānaṃ anuggahāya yaṃ mandhātā apphoṭetvā",
  "atk-s0513a2:2007_1": "sattaratanavassaṃ vassāpeti, taṃ idha “kahāpaṇavassa”nti vuttaṃ. Titti kāmesūti tenāpi",
  "atk-s0513a2:2007_2": "kahāpaṇavassena vatthukāmakilesakāmesu titti nāma natthi, evaṃ duppūrā esā taṇhā.",
  "atk-s0513a2:2007_3": "Appassādā dukhā kāmāti supinakūpamattā kāmā nāma appassādā parittasukhā, dukkhameva",
  "atk-s0513a2:2007_4": "panettha bahutaraṃ. Taṃ dukkhakkhandhasuttapariyāyena dīpetabbaṃ. Iti viññāyāti evaṃ jānitvā.",
  "atk-s0513a2:2008_0": "Dibbesūti devatānaṃ paribhogesu rūpādīsu. Ratiṃ soti so vipassako bhikkhu dibbehi",
  "atk-s0513a2:2008_1": "kāmehi nimantiyamānopi tesu ratiṃ nādhigacchati āyasmā samiddhi viya. Taṇhakkhayaratoti",
  "atk-s0513a2:2008_2": "nibbānarato. Nibbānañhi āgamma taṇhā khīyati, tasmā taṃ “taṇhakkhayo”ti vuccati.",
  "atk-s0513a2:2008_3": "Tattha rato hoti abhirato. Sammāsambuddhasāvakoti buddhassa savanante jāto bahussuto yogāvacarapuggalo.",
  "atk-s0513a2:2009_0": "Evaṃ satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:2009_1": "ukkaṇṭhitabhikkhu sotāpattiphale patiṭṭhahi, aññe pana bahū sotāpattiphalādīni pāpuṇiṃsu.",
  "atk-s0513a2:2009_2": "“Tadā mandhāturājā ahameva ahosi”nti.",
  "atk-s0513a2:2010": "Mandhātujātakavaṇṇanā aṭṭhamā.",
  "atk-s0513a2:2012": "[259] 9. Tirīṭavacchajātakavaṇṇanā",
  "atk-s0513a2:2013_0": "Nayimassa vijjāti idaṃ satthā jetavane viharanto āyasmato ānandassa kosalarañño mātugāmānaṃ",
  "atk-s0513a2:2013_1": "hatthato pañcasatāni, rañño hatthato pañcasatānīti dussasahassapaṭilābhavatthuṃ ārabbha",
  "atk-s0513a2:2013_2": "kathesi. Vatthu heṭṭhā dukanipāte guṇajātake vitthāritameva.",
  "atk-s0513a2:2014_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā",
  "atk-s0513a2:2014_1": "nāmaggahaṇadivase tirīṭavacchakumāroti katanāmo anupubbena vayappatto takkasilāyaṃ",
  "atk-s0513a2:2014_2": "sabbasippāni uggaṇhitvā agāraṃ ajjhāvasanto mātāpitūnaṃ kālakiriyāya saṃviggahadayo",
  "atk-s0513a2:2014_3": "hutvā nikkhamitvā isipabbajjaṃ pabbajitvā araññāyatane vanamūlaphalāhāro hutvā vāsaṃ",
  "atk-s0513a2:2014_4": "kappesi. Tasmiṃ tattha vasante bārāṇasirañño paccanto kupi, so tattha gantvā yuddhe",
  "atk-s0513a2:2014_5": "parājito maraṇabhayabhīto hatthikkhandhagato ekena passena palāyitvā araññe vicaranto",
  "atk-s0513a2:2014_6": "pubbaṇhasamaye tirīṭavacchassa phalāphalatthāya gatakāle tassa assamapadaṃ pāvisi.",
  "atk-s0513a2:2014_7": "So “tāpasānaṃ vasanaṭṭhāna”nti hatthito otaritvā vātātapena kilanto pipāsito pānīyaghaṭaṃ",
  "atk-s0513a2:2014_8": "olokento katthaci adisvā caṅkamanakoṭiyaṃ udapānaṃ addasa. Udakaussiñcanatthāya pana",
  "atk-s0513a2:2014_9": "rajjughaṭaṃ adisvā pipāsaṃ sandhāretuṃ asakkonto hatthissa kucchiyaṃ baddhayottaṃ",
  "atk-s0513a2:2014_10": "gahetvā hatthiṃ udapānataṭe ṭhapetvā tassa pāde yottaṃ bandhitvā yottena udapānaṃ",
  "atk-s0513a2:2014_11": "otaritvā yotte apāpuṇante uttaritvā uttarasāṭakaṃ yottakoṭiyā saṅghāṭetvā puna otari,",
  "atk-s0513a2:2014_12": "tathāpi nappahosiyeva. So aggapādehi udakaṃ phusitvā atipipāsito “pipāsaṃ vinodetvā",
  "atk-s0513a2:2014_13": "maraṇampi sumaraṇa”nti cintetvā udapāne patitvā yāvadatthaṃ pivitvā paccuttarituṃ",
  "atk-s0513a2:2014_14": "asakkonto tattheva aṭṭhāsi. Hatthīpi susikkhitattā aññattha agantvā rājānaṃ olokento",
  "atk-s0513a2:2014_15": "tattheva aṭṭhāsi. Bodhisatto sāyanhasamaye phalāphalaṃ āharitvā hatthiṃ disvā “rājā",
  "atk-s0513a2:2014_16": "āgato bhavissati, vammitahatthīyeva pana paññāyati, kiṃ nu kho kāraṇa”nti so hatthisamīpaṃ",
  "atk-s0513a2:2014_17": "upasaṅkami. Hatthīpi tassa upasaṅkamanabhāvaṃ ñatvā ekamantaṃ aṭṭhāsi. Bodhisatto",
  "atk-s0513a2:2014_18": "udapānataṭaṃ gantvā rājānaṃ disvā “mā bhāyi, mahārājā”ti samassāsetvā nisseṇiṃ bandhitvā",
  "atk-s0513a2:2014_19": "rājānaṃ uttāretvā kāyamassa sambāhitvā telena makkhetvā nhāpetvā phalāphalāni khādāpetvā",
  "atk-s0513a2:2014_20": "hatthissa sannāhaṃ mocesi. Rājā dvīhatīhaṃ vissamitvā bodhisattassa attano santikaṃ",
  "atk-s0513a2:2014_21": "āgamanatthāya paṭiññaṃ gahetvā pakkāmi. Rājabalakāyo nagarassa avidūre khandhāvāraṃ",
  "atk-s0513a2:2014_22": "bandhitvā ṭhito. Rājānaṃ āgacchantaṃ disvā parivāresi, rājā nagaraṃ pāvisi.",
  "atk-s0513a2:2015_0": "Bodhisattopi aḍḍhamāsaccayena bārāṇasiṃ patvā uyyāne vasitvā punadivase bhikkhaṃ",
  "atk-s0513a2:2015_1": "caramāno rājadvāraṃ gato. Rājā mahāvātapānaṃ ugghāṭetvā rājaṅgaṇaṃ olokayamāno bodhisattaṃ",
  "atk-s0513a2:2015_2": "disvā sañjānitvā pāsādā oruyha vanditvā mahātalaṃ āropetvā samussitasetacchatte rājapallaṅke",
  "atk-s0513a2:2015_3": "nisīdāpetvā attano paṭiyāditaṃ āhāraṃ bhojetvā sayampi bhuñjitvā uyyānaṃ netvā tatthassa",
  "atk-s0513a2:2015_4": "caṅkamanādiparivāraṃ vasanaṭṭhānaṃ kāretvā sabbe pabbajitaparikkhāre datvā uyyānapālaṃ",
  "atk-s0513a2:2015_5": "paṭicchāpetvā vanditvā pakkāmi. Tato paṭṭhāya bodhisatto rājanivesaneyeva paribhuñji,",
  "atk-s0513a2:2015_6": "mahāsakkārasammāno ahosi.",
  "atk-s0513a2:2016_0": "Taṃ asahamānā amaccā “evarūpaṃ sakkāraṃ ekopi yodho labhamāno kiṃ nāma na kareyyā”ti",
  "atk-s0513a2:2016_1": "vatvā uparājānaṃ upagantvā “deva, amhākaṃ rājā ekaṃ tāpasaṃ ativiya mamāyati, kiṃ",
  "atk-s0513a2:2016_2": "nāma tena tasmiṃ diṭṭhaṃ, tumhepi tāva raññā saddhiṃ mantethā”ti āhaṃsu. So “sādhū”ti",
  "atk-s0513a2:2016_3": "sampaṭicchitvā amaccehi saddhiṃ rājānaṃ upasaṅkamitvā paṭhamaṃ gāthamāha –",
  "atk-s0513a2:2017": "25.",
  "atk-s0513a2:2018": "“Nayimassa vijjāmayamatthi kiñci, na bandhavo no pana te sahāyo;",
  "atk-s0513a2:2019": "Atha kena vaṇṇena tirīṭavaccho, tedaṇḍiko bhuñjati aggapiṇḍa”nti.",
  "atk-s0513a2:2020_0": "Tattha nayimassa vijjāmayamatthi kiñcīti imassa tāpasassa vijjāmayaṃ kiñci kammaṃ",
  "atk-s0513a2:2020_1": "natthi. Na bandhavo tiputtabandhavasippabandhavagottabandhavañātibandhavesu aññataropi",
  "atk-s0513a2:2020_2": "na hoti. No pana te sahāyoti sahapaṃsukīḷiko sahāyakopi te na hoti. Kena vaṇṇenāti",
  "atk-s0513a2:2020_3": "kena kāraṇena. Tirīṭavacchoti tassa nāmaṃ. Tedaṇḍikoti kuṇḍikaṭhapanatthāya tidaṇḍakaṃ",
  "atk-s0513a2:2020_4": "gahetvā caranto. Aggapiṇḍanti rasasampannaṃ rājārahaṃ aggabhojanaṃ.",
  "atk-s0513a2:2021_0": "Taṃ sutvā rājā puttaṃ āmantetvā “tāta, mama paccantaṃ gantvā yuddhaparājitassa dvīhatīhaṃ",
  "atk-s0513a2:2021_1": "anāgatabhāvaṃ sarasī”ti vatvā “sarāmī”ti vutte “tadā mayā imaṃ nissāya jīvitaṃ laddha”nti",
  "atk-s0513a2:2021_2": "sabbaṃ taṃ pavattiṃ ācikkhitvā “tāta, mayhaṃ jīvitadāyake mama santikaṃ āgate rajjaṃ",
  "atk-s0513a2:2021_3": "dadantopi ahaṃ neva etena kataguṇānurūpaṃ kātuṃ sakkomī”ti vatvā itarā dve gāthā avoca –",
  "atk-s0513a2:2022": "26.",
  "atk-s0513a2:2023": "“Āpāsu me yuddhaparājitassa, ekassa katvā vivanasmi ghore;",
  "atk-s0513a2:2024": "Pasārayī kicchagatassa pāṇiṃ, tenūdatāriṃ dukhasampareto.",
  "atk-s0513a2:2025": "27.",
  "atk-s0513a2:2026": "“Etassa kiccena idhānupatto, vesāyino visayā jīvaloke;",
  "atk-s0513a2:2027": "Lābhāraho tāta tirīṭavaccho, dethassa bhogaṃ yajathañca yañña”nti.",
  "atk-s0513a2:2028_0": "Tattha āpāsūti āpadāsu. Ekassāti adutiyassa. Katvāti anukampaṃ karitvā pemaṃ uppādetvā.",
  "atk-s0513a2:2028_1": "Vivanasminti pānīyarahite araññe. Ghoreti dāruṇe. Pasārayī kicchagatassa pāṇinti",
  "atk-s0513a2:2028_2": "nisseṇiṃ bandhitvā kūpaṃ otāretvā dukkhagatassa mayhaṃ uttāraṇatthāya vīriyapaṭisaṃyuttaṃ",
  "atk-s0513a2:2028_3": "hatthaṃ pasāresi. Tenūdatāriṃ dukhasamparetoti tena kāraṇenamhi dukkhaparivāritopi tamhā kūpā uttiṇṇo.",
  "atk-s0513a2:2029_0": "Etassa kiccena idhānupattoti ahaṃ etassa tāpasassa kiccena, etena katassa kiccassānubhāvena",
  "atk-s0513a2:2029_1": "idhānuppatto. Vesāyino visayāti vesāyī vuccati yamo, tassa visayā. Jīvaloketi manussaloke.",
  "atk-s0513a2:2029_2": "Ahañhi imasmiṃ jīvaloke ṭhito yamavisayaṃ maccuvisayaṃ paralokaṃ gato nāma ahosiṃ,",
  "atk-s0513a2:2029_3": "somhi etassa kāraṇā tato puna idhāgatoti vuttaṃ hoti. Lābhārahoti lābhaṃ araho catupaccayalābhassa",
  "atk-s0513a2:2029_4": "anucchaviko. Dethassa bhoganti etena paribhuñjitabbaṃ catupaccayasamaṇaparikkhārasaṅkhātaṃ",
  "atk-s0513a2:2029_5": "bhogaṃ etassa detha. Yajathañca yaññanti tvañca amaccā ca nāgarā cāti sabbepi tumhe",
  "atk-s0513a2:2029_6": "etassa bhogañca detha, yaññañca yajatha. Tassa hi dīyamāno deyyadhammo tena bhuñjitabbattā",
  "atk-s0513a2:2029_7": "bhogo hoti, itaresaṃ dānayaññattā yañño. Tenāha “dethassa bhogaṃ yajathañca yañña”nti.",
  "atk-s0513a2:2030_0": "Evaṃ raññā gaganatale puṇṇacandaṃ uṭṭhāpentena viya bodhisattassa guṇe pakāsite tassa",
  "atk-s0513a2:2030_1": "guṇo sabbatthameva pākaṭo jāto, atirekataro tassa lābhasakkāro udapādi. Tato paṭṭhāya",
  "atk-s0513a2:2030_2": "uparājā vā amaccā vā añño vā koci kiñci rājānaṃ vattuṃ na visahi. Rājā bodhisattassa",
  "atk-s0513a2:2030_3": "ovāde ṭhatvā dānādīni puññāni katvā saggapuraṃ pūresi. Bodhisattopi abhiññā ca samāpattiyo",
  "atk-s0513a2:2030_4": "ca uppādetvā brahmalokaparāyaṇo ahosi.",
  "atk-s0513a2:2031": "Satthā “porāṇakapaṇḍitāpi upakāravasena kariṃsū”ti imaṃ dhammadesanaṃ āharitvā jātakaṃ samodhānesi – “tadā rājā ānando ahosi, tāpaso pana ahameva ahosi”nti.",
  "atk-s0513a2:2032": "Tirīṭavacchajātakavaṇṇanā navamā.",
  "atk-s0513a2:2034": "[260] 10. Dūtajātakavaṇṇanā",
  "atk-s0513a2:2035_0": "Yassatthā dūramāyantīti idaṃ satthā jetavane viharanto ekaṃ lolabhikkhuṃ ārabbha",
  "atk-s0513a2:2035_1": "kathesi. Vatthu navakanipāte cakkavākajātake āvibhavissati. Satthā pana taṃ bhikkhuṃ",
  "atk-s0513a2:2035_2": "āmantetvā “na kho, bhikkhu, idāneva, pubbepi tvaṃ lolo, lolyakāraṇeneva pana asinā",
  "atk-s0513a2:2035_3": "sīsacchedanaṃ labhī”ti vatvā atītaṃ āhari.",
  "atk-s0513a2:2036_0": "Atīte bārāṇasiyaṃ brahmadatte rajjaṃ kārente bodhisatto tassa putto hutvā vayappatto",
  "atk-s0513a2:2036_1": "takkasilāyaṃ sabbasippāni uggaṇhitvā pitu accayena rajje patiṭṭhāya bhojanasuddhiko",
  "atk-s0513a2:2036_2": "ahosi, tenassa bhojanasuddhikarājātveva nāmaṃ jātaṃ. So kira tathārūpena vidhānena",
  "atk-s0513a2:2036_3": "bhattaṃ bhuñjati, yathāssa ekissā bhattapātiyā satasahassaṃ vayaṃ gacchati. Bhuñjanto",
  "atk-s0513a2:2036_4": "pana antogehe na bhuñjati, attano bhojanavidhānaṃ olokentaṃ mahājanaṃ puññaṃ kāretukāmatāya",
  "atk-s0513a2:2036_5": "rājadvāre ratanamaṇḍapaṃ kāretvā bhojanavelāya taṃ alaṅkarāpetvā kañcanamaye samussitasetacchatte",
  "atk-s0513a2:2036_6": "rājapallaṅke nisīditvā khattiyakaññāhi parivuto satasahassagghanikāya suvaṇṇapātiyā",
  "atk-s0513a2:2036_7": "sabbarasabhojanaṃ bhuñjati. Atheko lolapuriso tassa bhojanavidhānaṃ oloketvā taṃ",
  "atk-s0513a2:2036_8": "bhojanaṃ bhuñjitukāmo hutvā pipāsaṃ sandhāretuṃ asakkonto “attheko upāyo”ti gāḷhaṃ",
  "atk-s0513a2:2036_9": "nivāsetvā hatthe ukkhipitvā “bho, ahaṃ dūto, dūto”ti uccāsaddaṃ karonto rājānaṃ upasaṅkami.",
  "atk-s0513a2:2036_10": "Tena ca samayena tasmiṃ janapade “dūtomhī”ti vadantaṃ na vārenti, tasmā mahājano",
  "atk-s0513a2:2036_11": "dvidhā bhijjitvā okāsaṃ adāsi. So vegena gantvā rañño pātiyā ekaṃ bhattapiṇḍaṃ gahetvā",
  "atk-s0513a2:2036_12": "mukhe pakkhipi, athassa “sīsaṃ chindissāmī”ti asigāho asiṃ abbāhesi, rājā “mā paharī”ti",
  "atk-s0513a2:2036_13": "nivāresi, “mā bhāyi, bhuñjassū”ti hatthaṃ dhovitvā nisīdi. Bhojanapariyosāne cassa",
  "atk-s0513a2:2036_14": "attano pivanapānīyañceva tambūlañca dāpetvā “bho purisa, tvaṃ ‘dūtomhī’ti vadasi,",
  "atk-s0513a2:2036_15": "kassa dūtosī”ti pucchi. “Mahārāja ahaṃ taṇhādūto, udaradūto, taṇhā maṃ āṇāpetvā ‘tvaṃ",
  "atk-s0513a2:2036_16": "gacchāhī’ti dūtaṃ katvā pesesī”ti vatvā purimā dve gāthā avoca –",
  "atk-s0513a2:2037": "28.",
  "atk-s0513a2:2038": "“Yassatthā dūramāyanti, amittamapi yācituṃ;",
  "atk-s0513a2:2039": "Tassūdarassahaṃ dūto, mā me kujjha rathesabha.",
  "atk-s0513a2:2040": "29.",
  "atk-s0513a2:2041": "“Yassa divā ca ratto ca, vasamāyanti māṇavā;",
  "atk-s0513a2:2042": "Tassūdarassahaṃ dūto, mā me kujjha rathesabhā”ti.",
  "atk-s0513a2:2043": "Tattha yassatthā dūramāyantīti yassa atthāya ime sattā taṇhāvasikā hutvā dūrampi gacchanti. Rathesabhāti rathayodhajeṭṭhaka.",
  "atk-s0513a2:2044_0": "Rājā tassa vacanaṃ sutvā “saccametaṃ, ime sattā udaradūtā taṇhāvasena vicaranti,",
  "atk-s0513a2:2044_1": "taṇhāva ime satte vicāreti, yāva manāpaṃ vata iminā kathita”nti tassa purisassa tussitvā tatiyaṃ gāthamāha –",
  "atk-s0513a2:2045": "30.",
  "atk-s0513a2:2046": "“Dadāmi te brāhmaṇa rohiṇīnaṃ, gavaṃ sahassaṃ saha puṅgavena;",
  "atk-s0513a2:2047": "Dūto hi dūtassa kathaṃ na dajjaṃ, mayampi tasseva bhavāma dūtā”ti.",
  "atk-s0513a2:2048_0": "Tattha brāhmaṇāti ālapanamattametaṃ. Rohiṇīnanti rattavaṇṇānaṃ. Saha puṅgavenāti",
  "atk-s0513a2:2048_1": "yūthapariṇāyakena upaddavarakkhakena usabhena saddhiṃ. Mayampīti ahañca avasesā ca",
  "atk-s0513a2:2048_2": "sabbe sattā tasseva udarassa dūtā bhavāma, tasmā ahaṃ udaradūto samāno udaradūtassa",
  "atk-s0513a2:2048_3": "tuyhaṃ kasmā na dajjanti. Evañca pana vatvā “iminā vata purisena assutapubbaṃ kāraṇaṃ",
  "atk-s0513a2:2048_4": "kathita”nti tuṭṭhacitto tassa mahantaṃ yasaṃ adāsi.",
  "atk-s0513a2:2049_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:2049_1": "so lolabhikkhu sakadāgāmiphale patiṭṭhahi, aññepi bahū sotāpannādayo ahesuṃ. “Tadā",
  "atk-s0513a2:2049_2": "lolapuriso etarahi lolabhikkhu ahosi, bhojanasuddhikarājā pana ahameva ahosi”nti.",
  "atk-s0513a2:2050": "Dūtajātakavaṇṇanā dasamā.",
  "atk-s0513a2:2051": "Saṅkappavaggo paṭhamo.",
  "atk-s0513a2:2052": "Tassuddānaṃ –",
  "atk-s0513a2:2053": "Saṅkappa tilamuṭṭhi ca, maṇi ca sindhavāsukaṃ;",
  "atk-s0513a2:2054": "Jarūdapānaṃ gāmaṇi, mandhātā tirīṭadūtanti.",
  "atk-s0513a2:2055": "2. Padumavaggo",
  "atk-s0513a2:2057": "[261] 1. Padumajātakavaṇṇanā",
  "atk-s0513a2:2058_0": "Yathā kesā ca massū cāti idaṃ satthā jetavane viharanto ānandabodhimhi mālāpūjakārake",
  "atk-s0513a2:2058_1": "bhikkhū ārabbha kathesi. Vatthu kāliṅgabodhijātake āvibhavissati. So pana ānandattherena",
  "atk-s0513a2:2058_2": "ropitattā “ānandabodhī”ti jāto. Therena hi jetavanadvārakoṭṭhake bodhissa ropitabhāvo",
  "atk-s0513a2:2058_3": "sakalajambudīpe patthari. Athekacce janapadavāsino bhikkhū “ānandabodhimhi mālāpūjaṃ",
  "atk-s0513a2:2058_4": "karissāmā”ti jetavanaṃ āgantvā satthāraṃ vanditvā punadivase sāvatthiṃ pavisitvā",
  "atk-s0513a2:2058_5": "uppalavīthiṃ gantvā mālaṃ alabhitvā āgantvā ānandattherassa ārocesuṃ – “āvuso, mayaṃ",
  "atk-s0513a2:2058_6": "‘bodhimhi mālāpūjaṃ karissāmā’ti uppalavīthiṃ gantvā ekamālampi na labhimhā”ti. Thero",
  "atk-s0513a2:2058_7": "“ahaṃ vo, āvuso, āharissāmī”ti uppalavīthiṃ gantvā bahū nīluppalakalāpe ukkhipāpetvā",
  "atk-s0513a2:2058_8": "āgamma tesaṃ dāpesi, te tāni gahetvā bodhissa pūjaṃ kariṃsu. Taṃ pavattiṃ sutvā dhammasabhāyaṃ",
  "atk-s0513a2:2058_9": "bhikkhū therassa guṇakathaṃ samuṭṭhāpesuṃ – “āvuso, jānapadā bhikkhū appapuññā uppalavīthiṃ",
  "atk-s0513a2:2058_10": "gantvā mālaṃ na labhiṃsu, thero pana gantvāva āharāpesī”ti. Satthā āgantvā “kāya",
  "atk-s0513a2:2058_11": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2058_12": "bhikkhave, idāneva vattuchekā kathākusalā mālaṃ labhanti, pubbepi labhiṃsuyevā”ti vatvā atītaṃ āhari.",
  "atk-s0513a2:2059_0": "Atīte bārāṇasiyaṃ brahmadatte rajjaṃ kārente bodhisatto seṭṭhiputto ahosi. Antonagare",
  "atk-s0513a2:2059_1": "ca ekasmiṃ sare padumāni pupphanti. Eko chinnanāso puriso taṃ saraṃ rakkhati. Athekadivasaṃ",
  "atk-s0513a2:2059_2": "bārāṇasiyaṃ ussave ghuṭṭhe mālaṃ piḷandhitvā ussavaṃ kīḷitukāmā tayo seṭṭhiputtā",
  "atk-s0513a2:2059_3": "“nāsacchinnassa abhūtena vaṇṇaṃ vatvā mālaṃ yācissāmā”ti tassa padumāni bhañjanakāle",
  "atk-s0513a2:2059_4": "sarassa santikaṃ gantvā ekamantaṃ aṭṭhaṃsu.",
  "atk-s0513a2:2060": "Tesu eko taṃ āmantetvā paṭhamaṃ gāthamāha –",
  "atk-s0513a2:2061": "31.",
  "atk-s0513a2:2062": "“Yathā kesā ca massū ca, chinnaṃ chinnaṃ virūhati;",
  "atk-s0513a2:2063": "Evaṃ ruhatu te nāsā, padumaṃ dehi yācito”ti.",
  "atk-s0513a2:2064": "So tassa kujjhitvā padumaṃ na adāsi.",
  "atk-s0513a2:2065": "Athassa dutiyo dutiyaṃ gāthamāha –",
  "atk-s0513a2:2066": "32.",
  "atk-s0513a2:2067": "“Yathā sāradikaṃ bījaṃ, khette vuttaṃ virūhati;",
  "atk-s0513a2:2068": "Evaṃ ruhatu te nāsā, padumaṃ dehi yācito”ti.",
  "atk-s0513a2:2069": "Tattha sāradikanti saradasamaye gahetvā nikkhittaṃ sārasampannaṃ bījaṃ. So tassapi kujjhitvā padumaṃ na adāsi.",
  "atk-s0513a2:2070": "Athassa tatiyo tatiyaṃ gāthamāha –",
  "atk-s0513a2:2071": "33.",
  "atk-s0513a2:2072": "“Ubhopi palapantete, api padmāni dassati;",
  "atk-s0513a2:2073": "Vajjuṃ vā te na vā vajjuṃ, natthi nāsāya rūhanā;",
  "atk-s0513a2:2074": "Dehi samma padumāni, ahaṃ yācāmi yācito”ti.",
  "atk-s0513a2:2075_0": "Tattha ubhopi palapanteteti ete dvepi musā vadanti. Api padmānīti “api nāma no padumāni",
  "atk-s0513a2:2075_1": "dassatī”ti cintetvā evaṃ vadanti. Vajjuṃ vā te na vā vajjunti “tava nāsā ruhatū”ti",
  "atk-s0513a2:2075_2": "evaṃ vadeyyuṃ vā na vā vadeyyuṃ, etesaṃ vacanaṃ appamāṇaṃ, sabbatthāpi natthi nāsāya",
  "atk-s0513a2:2075_3": "ruhanā, ahaṃ pana te nāsaṃ paṭicca na kiñci vadāmi, kevalaṃ yācāmi, tassa me dehi,",
  "atk-s0513a2:2075_4": "samma, padumāni yācitoti.",
  "atk-s0513a2:2076_0": "Taṃ sutvā padumasaragopako “imehi dvīhi musāvādo kathito, tumhehi sabhāvo kathito,",
  "atk-s0513a2:2076_1": "tumhākaṃ anucchavikāni padumānī”ti mahantaṃ padumakalāpaṃ ādāya tassa datvā attano",
  "atk-s0513a2:2076_2": "padumasarameva gato.",
  "atk-s0513a2:2077": "Satthā imaṃ dhammadesanaṃ āharitvā jātakaṃ samodhānesi – “tadā padumalābhī seṭṭhiputto ahameva ahosi”nti.",
  "atk-s0513a2:2078": "Padumajātakavaṇṇanā paṭhamā.",
  "atk-s0513a2:2080": "[262] 2. Mudupāṇijātakavaṇṇanā",
  "atk-s0513a2:2081_0": "Pāṇi ce muduko cassāti idaṃ satthā jetavane viharanto ekaṃ ukkaṇṭhitabhikkhuṃ ārabbha",
  "atk-s0513a2:2081_1": "kathesi. Tañhi satthā dhammasabhaṃ ānītaṃ “saccaṃ kira tvaṃ, bhikkhu, ukkaṇṭhitosī”ti",
  "atk-s0513a2:2081_2": "pucchitvā “saccaṃ, bhante”ti vutte “bhikkhu, itthiyo nāmetā kilesavasena gamanato",
  "atk-s0513a2:2081_3": "arakkhiyā, porāṇakapaṇḍitāpi attano dhītaraṃ rakkhituṃ nāsakkhiṃsu, pitarā hatthe",
  "atk-s0513a2:2081_4": "gahetvā ṭhitāva pitaraṃ ajānāpetvā kilesavasena purisena saddhiṃ palāyī”ti vatvā atītaṃ āhari.",
  "atk-s0513a2:2082_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a2:2082_1": "nibbattitvā vayappatto takkasilāyaṃ sabbasippāni uggaṇhitvā pitu accayena rajje patiṭṭhāya",
  "atk-s0513a2:2082_2": "dhammena rajjaṃ kāresi. So dhītarañca bhāgineyyañca dvepi antonivesane posento ekadivasaṃ",
  "atk-s0513a2:2082_3": "amaccehi saddhiṃ nisinno “mamaccayena mayhaṃ bhāgineyyo rājā bhavissati, dhītāpi",
  "atk-s0513a2:2082_4": "me tassa aggamahesī bhavissatī”ti vatvā aparabhāge bhāgineyyassa vayappattakāle puna",
  "atk-s0513a2:2082_5": "amaccehi saddhiṃ nisinno “mayhaṃ bhāgineyyassa aññassa rañño dhītaraṃ ānessāma, mayhaṃ",
  "atk-s0513a2:2082_6": "dhītarampi aññasmiṃ rājakule dassāma, evaṃ no ñātakā bahutarā bhavissantī”ti āha.",
  "atk-s0513a2:2082_7": "Amaccā sampaṭicchiṃsu.",
  "atk-s0513a2:2083_0": "Atha rājā bhāgineyyassa bahigehaṃ dāpesi, anto pavesanaṃ nivāresi. Te pana aññamaññaṃ",
  "atk-s0513a2:2083_1": "paṭibaddhacittā ahesuṃ. Kumāro “kena nu kho upāyena rājadhītaraṃ bahi nīharāpeyya”nti",
  "atk-s0513a2:2083_2": "cintento “atthi upāyo”ti dhātiyā lañjaṃ datvā “kiṃ, ayyaputta, kicca”nti vutte “amma,",
  "atk-s0513a2:2083_3": "kathaṃ nu kho rājadhītaraṃ bahi kātuṃ okāsaṃ labheyyāmā”ti āha. “Rājadhītāya saddhiṃ",
  "atk-s0513a2:2083_4": "kathetvā jānissāmī”ti. “Sādhu, ammā”ti. Sā gantvā “ehi, amma, sīse te ūkā gaṇhissāmī”ti",
  "atk-s0513a2:2083_5": "taṃ nīcapīṭhake nisīdāpetvā sayaṃ ucce nisīditvā tassā sīsaṃ attano ūrūsu ṭhapetvā",
  "atk-s0513a2:2083_6": "ūkā gaṇhayamānā rājadhītāya sīsaṃ nakhehi vijjhi. Rājadhītā “nāyaṃ attano nakhehi",
  "atk-s0513a2:2083_7": "vijjhati, pitucchāputtassa me kumārassa nakhehi vijjhatī”ti ñatvā “amma, tvaṃ kumārassa",
  "atk-s0513a2:2083_8": "santikaṃ agamāsī”ti pucchi. “Āma, ammā”ti. “Kiṃ tena sāsanaṃ kathita”nti? “Tava bahikaraṇūpāyaṃ",
  "atk-s0513a2:2083_9": "pucchati, ammā”ti. Rājadhītā “paṇḍito honto jānissatī”ti paṭhamaṃ gāthaṃ bandhitvā",
  "atk-s0513a2:2083_10": "“amma, imaṃ uggahetvā kumārassa kathehī”ti āha.",
  "atk-s0513a2:2084": "34.",
  "atk-s0513a2:2085": "“Pāṇi ce muduko cassa, nāgo cassa sukārito;",
  "atk-s0513a2:2086": "Andhakāro ca vasseyya, atha nūna tadā siyā”ti.",
  "atk-s0513a2:2087_0": "Sā taṃ uggaṇhitvā kumārassa santikaṃ gantvā “amma, rājadhītā kimāhā”ti vutte “ayyaputta,",
  "atk-s0513a2:2087_1": "aññaṃ kiñci avatvā imaṃ gāthaṃ pahiṇī”ti taṃ gāthaṃ udāhāsi. Kumāro ca tassatthaṃ",
  "atk-s0513a2:2087_2": "ñatvā “gaccha, ammā”ti taṃ uyyojesi.",
  "atk-s0513a2:2088_0": "Gāthāyattho – sace te ekissā cūḷupaṭṭhākāya mama hattho viya hattho mudu assa, yadi",
  "atk-s0513a2:2088_1": "ca te āneñjakāraṇaṃ sukārito eko hatthī assa, yadi ca taṃ divasaṃ caturaṅgasamannāgato",
  "atk-s0513a2:2088_2": "ativiya bahalo andhakāro assa, devo ca vasseyya. Atha nūna tadā siyāti tādise kāle",
  "atk-s0513a2:2088_3": "ime cattāro paccaye āgamma ekaṃsena te manorathassa matthakagamanaṃ siyāti.",
  "atk-s0513a2:2089": "Kumāro etamatthaṃ tathato ñatvā ekaṃ abhirūpaṃ muduhatthaṃ cūḷupaṭṭhākaṃ sajjaṃ katvā maṅgalahatthigopakassa lañjaṃ datvā hatthiṃ āneñjakāraṇaṃ kāretvā kālaṃ āgamento acchi.",
  "atk-s0513a2:2090_0": "Athekasmiṃ kāḷapakkhuposathadivase majjhimayāmasamanantare ghanakāḷamegho vassi.",
  "atk-s0513a2:2090_1": "So “ayaṃ dāni rājadhītāya vuttadivaso”ti vāraṇaṃ abhiruhitvā muduhatthakaṃ cūḷupaṭṭhākaṃ",
  "atk-s0513a2:2090_2": "hatthipiṭṭhe nisīdāpetvā gantvā rājanivesanassa ākāsaṅgaṇābhimukhe ṭhāne hatthiṃ",
  "atk-s0513a2:2090_3": "mahābhittiyaṃ allīyāpetvā vātapānasamīpe temento aṭṭhāsi. Rājāpi dhītaraṃ rakkhanto",
  "atk-s0513a2:2090_4": "aññattha sayituṃ na deti, attano santike cūḷasayane sayāpeti. Sāpi “ajja kumāro āgamissatī”ti",
  "atk-s0513a2:2090_5": "ñatvā niddaṃ anokkamitvāva nipannā “tāta nhāyitukāmāmhī”ti āha. Rājā “ehi, ammā”ti",
  "atk-s0513a2:2090_6": "taṃ hatthe gahetvā vātapānasamīpaṃ netvā “nhāyāhi, ammā”ti ukkhipitvā vātapānassa",
  "atk-s0513a2:2090_7": "bahipasse pamukhe ṭhapetvā ekasmiṃ hatthe gahetvā aṭṭhāsi. Sā nhāyamānāva kumārassa",
  "atk-s0513a2:2090_8": "hatthaṃ pasāresi, so tassā hatthato ābharaṇāni omuñcitvā upaṭṭhākāya hatthe piḷandhitvā",
  "atk-s0513a2:2090_9": "taṃ ukkhipitvā rājadhītaraṃ nissāya pamukhe ṭhapesi. Sā tassā hatthaṃ gahetvā pitu",
  "atk-s0513a2:2090_10": "hatthe ṭhapesi, so tassā hatthaṃ gahetvā dhītu hatthaṃ muñci, sā itarasmāpi hatthā",
  "atk-s0513a2:2090_11": "ābharaṇāni omuñcitvā tassā dutiyahatthe piḷandhitvā pitu hatthe ṭhapetvā kumārena",
  "atk-s0513a2:2090_12": "saddhiṃ agamāsi. Rājā “dhītāyeva me”ti saññāya taṃ dārikaṃ nhānapariyosāne sirigabbhe",
  "atk-s0513a2:2090_13": "sayāpetvā dvāraṃ pidhāya lañchetvā ārakkhaṃ datvā attano sayanaṃ gantvā nipajji.",
  "atk-s0513a2:2091_0": "So pabhātāya rattiyā dvāraṃ vivaritvā taṃ dārikaṃ disvā “kimeta”nti pucchi. Sā tassā",
  "atk-s0513a2:2091_1": "kumārena saddhiṃ gatabhāvaṃ kathesi. Rājā vippaṭisārī hutvā “hatthe gahetvā carantenapi",
  "atk-s0513a2:2091_2": "mātugāmaṃ rakkhituṃ na sakkā, evaṃ arakkhiyā nāmitthiyo”ti cintetvā itarā dve gāthā avoca –",
  "atk-s0513a2:2092": "35.",
  "atk-s0513a2:2093": "“Analā mudusambhāsā, duppūrā tā nadīsamā;",
  "atk-s0513a2:2094": "Sīdanti naṃ viditvāna, ārakā parivajjaye.",
  "atk-s0513a2:2095": "36.",
  "atk-s0513a2:2096": "“Yaṃ etā upasevanti, chandasā vā dhanena vā;",
  "atk-s0513a2:2097": "Jātavedova saṃ ṭhānaṃ, khippaṃ anudahanti na”nti.",
  "atk-s0513a2:2098_0": "Tattha analā mudusambhāsāti muduvacanenapi asakkuṇeyyā, neva sakkā saṇhavācāya saṅgaṇhitunti",
  "atk-s0513a2:2098_1": "attho. Purisehi vā etāsaṃ na alanti analā. Mudusambhāsāti hadaye thaddhepi sambhāsāva",
  "atk-s0513a2:2098_2": "mudu etāsanti mudusambhāsā. Duppūrā tā nadīsamāti yathā nadī āgatāgatassa udakassa",
  "atk-s0513a2:2098_3": "sandanato udakena duppūrā, evaṃ anubhūtānubhūtehi methunādīhi aparitussanato duppūrā. Tena vuttaṃ –",
  "atk-s0513a2:2099_0": "“Tiṇṇaṃ, bhikkhave, dhammānaṃ atitto appaṭivāno mātugāmo kālaṃ karoti. Katamesaṃ",
  "atk-s0513a2:2099_1": "tiṇṇaṃ? Methunasamāpattiyā ca vijāyanassa ca alaṅkārassa ca. Imesaṃ kho, bhikkhave,",
  "atk-s0513a2:2099_2": "tiṇṇaṃ dhammānaṃ atitto appaṭivāno mātugāmo kālaṃ karotī”ti.",
  "atk-s0513a2:2100_0": "Sīdantīti aṭṭhasu mahānirayesu soḷasasu ussadanirayesu nimujjanti. Nanti nipātamattaṃ.",
  "atk-s0513a2:2100_1": "Viditvānāti evaṃ jānitvā. Ārakā parivajjayeti “etā itthiyo nāma methunadhammādīhi",
  "atk-s0513a2:2100_2": "atittā kālaṃ katvā etesu nirayesu sīdanti, etā evaṃ attanā sīdamānā kassaññassa sukhāya",
  "atk-s0513a2:2100_3": "bhavissantī”ti evaṃ ñatvā paṇḍito puriso dūratova tā parivajjayeti dīpeti. Chandasā",
  "atk-s0513a2:2100_4": "vā dhanena vāti attano vā chandena ruciyā pemena, bhativasena laddhadhanena vā yaṃ",
  "atk-s0513a2:2100_5": "purisaṃ etā itthiyo upasevanti bhajanti. Jātavedoti aggi. So hi jātamattova vediyati,",
  "atk-s0513a2:2100_6": "vidito pākaṭo hotīti jātavedo. So yathā attano ṭhānaṃ kāraṇaṃ okāsaṃ anudahati, evametāpi",
  "atk-s0513a2:2100_7": "yaṃ upasevanti, taṃ purisaṃ dhanayasasīlapaññāsamannāgatampi tesaṃ sabbesaṃ dhanādīnaṃ",
  "atk-s0513a2:2100_8": "vināsanato puna tāya sampattiyā abhabbuppattikaṃ kurumānā khippaṃ anudahanti jhāpenti. Vuttampi cetaṃ –",
  "atk-s0513a2:2101": "“Balavanto dubbalā honti, thāmavantopi hāyare;",
  "atk-s0513a2:2102": "Cakkhumā andhakā honti, mātugāmavasaṃ gatā.",
  "atk-s0513a2:2103": "“Guṇavanto nigguṇā honti, paññavantopi hāyare;",
  "atk-s0513a2:2104": "Pamattā bandhane senti, mātugāmavasaṃ gatā.",
  "atk-s0513a2:2105": "“Ajjhenañca tapaṃ sīlaṃ, saccaṃ cāgaṃ satiṃ matiṃ;",
  "atk-s0513a2:2106": "Acchindanti pamattassa, panthadūbhīva takkarā.",
  "atk-s0513a2:2107": "“Yasaṃ kittiṃ dhitiṃ sūraṃ, bāhusaccaṃ pajānanaṃ;",
  "atk-s0513a2:2108": "Khepayanti pamattassa, kaṭṭhapuñjaṃva pāvako”ti.",
  "atk-s0513a2:2109": "Evaṃ vatvā mahāsatto “bhāgineyyopi mayāva posetabbo”ti mahantena sakkārena dhītaraṃ tasseva datvā taṃ oparajje patiṭṭhapesi. Sopi mātulassa accayena rajje patiṭṭhahi.",
  "atk-s0513a2:2110": "Satthā imaṃ dhammadesenaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. “Tadā rājā ahameva ahosi”nti.",
  "atk-s0513a2:2111": "Mudupāṇijātakavaṇṇanā dutiyā.",
  "atk-s0513a2:2113": "[263] 3. Cūḷapalobhanajātakavaṇṇanā",
  "atk-s0513a2:2114_0": "Abhijjamāne vārisminti idaṃ satthā jetavane viharanto ekaṃ ukkaṇṭhitabhikkhumeva",
  "atk-s0513a2:2114_1": "ārabbha kathesi. Tañhi satthā dhammasabhaṃ ānītaṃ “saccaṃ kira, tvaṃ bhikkhu, ukkaṇṭhitosī”ti",
  "atk-s0513a2:2114_2": "pucchitvā “saccaṃ, bhante”ti vutte “bhikkhu, itthiyo nāmetā porāṇake suddhasattepi",
  "atk-s0513a2:2114_3": "saṃkilesesu”nti vatvā atītaṃ āhari.",
  "atk-s0513a2:2115_0": "Atīte bārāṇasiyaṃ brahmadatto rājā aputtako hutvā attano itthiyo “puttapatthanaṃ",
  "atk-s0513a2:2115_1": "karothā”ti āha. Tā putte patthenti. Evaṃ addhāne gate bodhisatto brahmalokā cavitvā",
  "atk-s0513a2:2115_2": "aggamahesiyā kucchismiṃ nibbatti. Taṃ jātamattaṃ nhāpetvā thaññapāyanatthāya dhātiyā",
  "atk-s0513a2:2115_3": "adaṃsu. So pāyamāno rodati, atha naṃ aññissā adaṃsu. Mātugāmahatthagato neva tuṇhī",
  "atk-s0513a2:2115_4": "hoti. Atha naṃ ekassa pādamūlikassa adaṃsu, tena gahitamattoyeva tuṇhī ahosi. Tato",
  "atk-s0513a2:2115_5": "paṭṭhāya purisāva taṃ gahetvā caranti. Thaññaṃ pāyentā duhitvā vā pāyenti, sāṇiantarena",
  "atk-s0513a2:2115_6": "vā thanaṃ mukhe ṭhapenti. Tenassa anitthigandhakumāroti nāmaṃ kariṃsu. Tassa aparāparaṃ",
  "atk-s0513a2:2115_7": "vaddhamānassapi mātugāmaṃ nāma dassetuṃ na sakkā. Tenassa rājā visuṃyeva nisajjādiṭṭhānāni",
  "atk-s0513a2:2115_8": "jhānāgārañca kāresi.",
  "atk-s0513a2:2116_0": "So tassa soḷasavassikakāle cintesi – “mayhaṃ añño putto natthi, ayaṃ pana kumāro",
  "atk-s0513a2:2116_1": "kāme na paribhuñjati, rajjampi na icchissati, dulladdho vata me putto”ti. Atha naṃ",
  "atk-s0513a2:2116_2": "ekā naccagītavāditakusalā purise paricaritvā attano vase kātuṃ paṭibalā taruṇanāṭakitthī",
  "atk-s0513a2:2116_3": "upasaṅkamitvā “deva, kiṃ nu cintesī”ti āha, rājā taṃ kāraṇaṃ ācikkhi. “Hotu, deva,",
  "atk-s0513a2:2116_4": "ahaṃ taṃ palobhetvā kāmarasaṃ jānāpessāmī”ti. “Sace me puttaṃ anitthigandhakumāraṃ",
  "atk-s0513a2:2116_5": "palobhetuṃ sakkissasi, so rājā bhavissati, tvaṃ aggamahesī”ti. Sā “mameso bhāro,",
  "atk-s0513a2:2116_6": "tumhe mā cintayitthā”ti vatvā ārakkhamanusse upasaṅkamitvā āha – “ahaṃ paccūsasamaye",
  "atk-s0513a2:2116_7": "āgantvā ayyaputtassa sayanaṭṭhāne bahijhānāgāre ṭhatvā gāyissāmi. Sace so kujjhati,",
  "atk-s0513a2:2116_8": "mayhaṃ katheyyātha, ahaṃ apagacchissāmi. Sace suṇāti, vaṇṇaṃ me katheyyāthā”ti. Te",
  "atk-s0513a2:2116_9": "“sādhū”ti sampaṭicchiṃsu.",
  "atk-s0513a2:2117_0": "Sāpi paccūsakāle tasmiṃ padese ṭhatvā tantissarena gītassaraṃ, gītassarena tantissaraṃ",
  "atk-s0513a2:2117_1": "anatikkamitvā madhurena saddena gāyi, kumāro suṇantova nipajji, punadivase ca āsannaṭṭhāne",
  "atk-s0513a2:2117_2": "ṭhatvā gāyituṃ āṇāpesi, punadivase jhānāgāre ṭhatvā gāyituṃ āṇāpesi, punadivase attano",
  "atk-s0513a2:2117_3": "samīpe ṭhatvāti evaṃ anukkameneva taṇhaṃ uppādetvā lokadhammaṃ sevitvā kāmarasaṃ",
  "atk-s0513a2:2117_4": "ñatvā “mātugāmaṃ nāma aññesaṃ na dassāmī”ti asiṃ gahetvā antaravīthiṃ otaritvā purise",
  "atk-s0513a2:2117_5": "anubandhanto vicari. Atha naṃ rājā gāhāpetvā tāya kumārikāya saddhiṃ nagarā nīharāpesi.",
  "atk-s0513a2:2117_6": "Ubhopi araññaṃ pavisitvā adhogaṅgaṃ gantvā ekasmiṃ passe gaṅgaṃ, ekasmiṃ samuddaṃ",
  "atk-s0513a2:2117_7": "katvā ubhinnamantare assamapadaṃ māpetvā vāsaṃ kappayiṃsu. Kumārikā paṇṇasālāyaṃ",
  "atk-s0513a2:2117_8": "nisīditvā kandamūlādīni pacati, bodhisatto araññato phalāphalaṃ āharati.",
  "atk-s0513a2:2118_0": "Athekadivasaṃ tasmiṃ phalāphalatthāya gate samuddadīpakā eko tāpaso bhikkhācāratthāya",
  "atk-s0513a2:2118_1": "ākāsena gacchanto dhūmaṃ disvā assamapade otari. Atha naṃ sā “nisīda, yāva paccatī”ti",
  "atk-s0513a2:2118_2": "nisīdāpetvā itthikuttena palobhetvā jhānā cāvetvā brahmacariyamassa antaradhāpesi.",
  "atk-s0513a2:2118_3": "So pakkhacchinnakāko viya hutvā taṃ jahituṃ asakkonto sabbadivasaṃ tattheva ṭhatvā",
  "atk-s0513a2:2118_4": "bodhisattaṃ āgacchantaṃ disvā vegena samuddābhimukho palāyi. Atha naṃ so “paccāmitto",
  "atk-s0513a2:2118_5": "me ayaṃ bhavissatī”ti asiṃ gahetvā anubandhi. Tāpaso ākāse uppatanākāraṃ dassetvā",
  "atk-s0513a2:2118_6": "samudde pati. Bodhisatto “esa tāpaso ākāsenāgato bhavissati, jhānassa parihīnattā",
  "atk-s0513a2:2118_7": "samudde patito, mayā dānissa avassayena bhavituṃ vaṭṭatī”ti cintetvā velante ṭhatvā imā gāthā avoca –",
  "atk-s0513a2:2119": "37.",
  "atk-s0513a2:2120": "“Abhijjamāne vārismiṃ, sayaṃ āgamma iddhiyā;",
  "atk-s0513a2:2121": "Missībhāvitthiyā gantvā, saṃsīdasi mahaṇṇave.",
  "atk-s0513a2:2122": "38.",
  "atk-s0513a2:2123": "“Āvaṭṭanī mahāmāyā, brahmacariyavikopanā;",
  "atk-s0513a2:2124": "Sīdanti naṃ viditvāna, ārakā parivajjaye.",
  "atk-s0513a2:2125": "39.",
  "atk-s0513a2:2126": "“Yaṃ etā upasevanti, chandasā vā dhanena vā;",
  "atk-s0513a2:2127": "Jātavedova saṃ ṭhānaṃ, khippaṃ anudahanti na”nti.",
  "atk-s0513a2:2128_0": "Tattha abhijjamāne vārisminti imasmiṃ udake acalamāne akampamāne udakaṃ anāmasitvā",
  "atk-s0513a2:2128_1": "sayaṃ ākāseneva iddhiyā āgantvā. Missībhāvitthiyāti lokadhammavasena itthiyā saddhiṃ",
  "atk-s0513a2:2128_2": "missībhāvaṃ. Āvaṭṭanī mahāmāyāti itthiyo nāmetā kāmāvaṭṭena āvaṭṭanato āvaṭṭanī,",
  "atk-s0513a2:2128_3": "anantāhi itthimāyāhi samannāgatattā mahāmāyā nāma. Vuttañhetaṃ –",
  "atk-s0513a2:2129": "“Māyā cetā marīcī ca, soko rogo cupaddavo;",
  "atk-s0513a2:2130": "Kharā ca bandhanā cetā, maccupāso guhāsayo;",
  "atk-s0513a2:2131": "Tāsu yo vissase poso, so naresu narādhamo”ti. ;",
  "atk-s0513a2:2132_0": "Brahmacariyavikopanāti seṭṭhacariyassa methunaviratibrahmacariyassa vikopanā. Sīdantīti",
  "atk-s0513a2:2132_1": "itthiyo nāmetā isīnaṃ brahmacariyavikopanena apāyesu sīdanti. Sesaṃ purimanayeneva yojetabbaṃ.",
  "atk-s0513a2:2133_0": "Etaṃ pana bodhisattassa vacanaṃ sutvā tāpaso samuddamajjhe ṭhitoyeva naṭṭhajjhānaṃ",
  "atk-s0513a2:2133_1": "puna uppādetvā ākāsena attano vasanaṭṭhānameva gato. Bodhisatto cintesi – “ayaṃ tāpaso",
  "atk-s0513a2:2133_2": "evaṃ bhāriko samāno simbalitūlaṃ viya ākāsena gato, mayāpi iminā viya jhānaṃ uppādetvā",
  "atk-s0513a2:2133_3": "ākāsena carituṃ vaṭṭatī”ti. So assamaṃ gantvā taṃ itthiṃ manussapathaṃ netvā “gaccha,",
  "atk-s0513a2:2133_4": "tva”nti uyyojetvā araññaṃ pavisitvā manuññe bhūmibhāge assamaṃ māpetvā isipabbajjaṃ",
  "atk-s0513a2:2133_5": "pabbajitvā kasiṇaparikammaṃ katvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a2:2134": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. “Tadā anitthigandhakumāro ahameva ahosi”nti.",
  "atk-s0513a2:2135": "Cūḷapalobhanajātakavaṇṇanā tatiyā.",
  "atk-s0513a2:2137": "[264] 4. Mahāpanādajātakavaṇṇanā",
  "atk-s0513a2:2138_0": "Panādo nāma so rājāti idaṃ satthā gaṅgātīre nisinno bhaddajittherassānubhāvaṃ ārabbha",
  "atk-s0513a2:2138_1": "kathesi. Ekasmiñhi samaye satthā sāvatthiyaṃ vassaṃ vasitvā “bhaddajikumārassa saṅgahaṃ",
  "atk-s0513a2:2138_2": "karissāmī”ti bhikkhusaṅghaparivuto cārikaṃ caramāno bhaddiyanagaraṃ patvā jātiyāvane",
  "atk-s0513a2:2138_3": "tayo māse vasi kumārassa ñāṇaparipākaṃ āgamayamāno. Bhaddajikumāro mahāyaso asītikoṭivibhavassa",
  "atk-s0513a2:2138_4": "bhaddiyaseṭṭhino ekaputtako. Tassa tiṇṇaṃ utūnaṃ anucchavikā tayo pāsādā ahesuṃ.",
  "atk-s0513a2:2138_5": "Ekekasmiṃ cattāro cattāro māse vasati. Ekasmiṃ vasitvā nāṭakaparivuto mahantena yasena",
  "atk-s0513a2:2138_6": "aññaṃ pāsādaṃ gacchati. Tasmiṃ khaṇe “kumārassa yasaṃ passissāmā”ti sakalanagaraṃ",
  "atk-s0513a2:2138_7": "saṅkhubhi, pāsādantare cakkāticakkāni mañcātimañcāni bandhanti.",
  "atk-s0513a2:2139_0": "Satthā tayo māse vasitvā “mayaṃ gacchāmā”ti nagaravāsīnaṃ ārocesi. Nāgarā “bhante,",
  "atk-s0513a2:2139_1": "sve gamissathā”ti satthāraṃ nimantetvā dutiyadivase buddhappamukhassa bhikkhusaṅghassa",
  "atk-s0513a2:2139_2": "mahādānaṃ sajjetvā nagaramajjhe maṇḍapaṃ katvā alaṅkaritvā āsanāni paññapetvā kālaṃ",
  "atk-s0513a2:2139_3": "ārocesuṃ. Satthā bhikkhusaṅghaparivuto tattha gantvā nisīdi, manussā mahādānaṃ adaṃsu.",
  "atk-s0513a2:2139_4": "Satthā niṭṭhitabhattakicco madhurassarena anumodanaṃ ārabhi. Tasmiṃ khaṇe bhaddajikumāropi",
  "atk-s0513a2:2139_5": "pāsādato pāsādaṃ gacchati, tassa sampattidassanatthāya taṃ divasaṃ na koci agamāsi,",
  "atk-s0513a2:2139_6": "attano manussāva parivāresuṃ. So manusse pucchi – “aññasmiṃ kāle mayi pāsādato pāsādaṃ",
  "atk-s0513a2:2139_7": "gacchante sakalanagaraṃ saṅkhubhati, cakkāticakkāni mañcātimañcāni bandhanti, ajja",
  "atk-s0513a2:2139_8": "pana ṭhapetvā mayhaṃ manusse añño koci natthi, kiṃ nu kho kāraṇa”nti. “Sāmi, sammāsambuddho",
  "atk-s0513a2:2139_9": "imaṃ bhaddiyanagaraṃ upanissāya tayo māse vasitvā ajjeva gamissati, so bhattakiccaṃ",
  "atk-s0513a2:2139_10": "niṭṭhāpetvā mahājanassa dhammaṃ deseti, sakalanagaravāsinopi tassa dhammakathaṃ suṇantī”ti.",
  "atk-s0513a2:2139_11": "So “tena hi etha, mayampi suṇissāmā”ti sabbābharaṇapaṭimaṇḍitova mahantena parivārena",
  "atk-s0513a2:2139_12": "upasaṅkamitvā parisapariyante ṭhito dhammaṃ suṇanto ṭhitova sabbakilese khepetvā",
  "atk-s0513a2:2139_13": "aggaphalaṃ arahattaṃ pāpuṇi.",
  "atk-s0513a2:2140_0": "Satthā bhaddiyaseṭṭhiṃ āmantetvā “mahāseṭṭhi, putto te alaṅkatapaṭiyattova dhammakathaṃ",
  "atk-s0513a2:2140_1": "suṇanto arahatte patiṭṭhito, tenassa ajjeva pabbajituṃ vā vaṭṭati parinibbāyituṃ",
  "atk-s0513a2:2140_2": "vā”ti āha. “Bhante, mayhaṃ puttassa parinibbānena kiccaṃ natthi, pabbājetha naṃ,",
  "atk-s0513a2:2140_3": "pabbājetvā ca pana naṃ gahetvā sve amhākaṃ gehaṃ upasaṅkamathā”ti. Bhagavā nimantanaṃ",
  "atk-s0513a2:2140_4": "adhivāsetvā kulaputtaṃ ādāya vihāraṃ gantvā pabbājetvā upasampadaṃ dāpesi. Tassa",
  "atk-s0513a2:2140_5": "mātāpitaro sattāhaṃ mahāsakkāraṃ kariṃsu. Satthā sattāhaṃ vasitvā kulaputtamādāya",
  "atk-s0513a2:2140_6": "cārikaṃ caranto koṭigāmaṃ pāpuṇi. Koṭigāmavāsino manussā buddhappamukhassa bhikkhusaṅghassa",
  "atk-s0513a2:2140_7": "mahādānaṃ adaṃsu. Satthā bhattakiccāvasāne anumodanaṃ ārabhi. Kulaputto anumodanakaraṇakāle",
  "atk-s0513a2:2140_8": "bahigāmaṃ gantvā “satthu āgatakāleyeva uṭṭhahissāmī”ti gaṅgātitthasamīpe ekasmiṃ",
  "atk-s0513a2:2140_9": "rukkhamūle jhānaṃ samāpajjitvā nisīdi. Mahallakattheresu āgacchantesupi anuṭṭhahitvā",
  "atk-s0513a2:2140_10": "satthu āgatakāleyeva uṭṭhahi. Puthujjanā bhikkhū “ayaṃ pure viya pabbajitvā mahāthere",
  "atk-s0513a2:2140_11": "āgacchantepi disvā na uṭṭhahatī”ti kujjhiṃsu.",
  "atk-s0513a2:2141_0": "Koṭigāmavāsino manussā nāvāsaṅghāte bandhiṃsu. Satthā nāvāsaṅghāte ṭhatvā “kahaṃ,",
  "atk-s0513a2:2141_1": "bhaddajī”ti pucchi. “Esa, bhante, idhevā”ti. “Ehi, bhaddaji, amhehi saddhiṃ ekanāvaṃ",
  "atk-s0513a2:2141_2": "abhiruhā”ti. Theropi uppatitvā ekanāvāya aṭṭhāsi. Atha naṃ gaṅgāya majjhaṃ gatakāle",
  "atk-s0513a2:2141_3": "satthā āha – “bhaddaji, tayā mahāpanādarājakāle ajjhāvutthapāsādo kaha”nti. Imasmiṃ",
  "atk-s0513a2:2141_4": "ṭhāne nimuggo, bhanteti. Puthujjanā bhikkhū “bhaddajitthero aññaṃ byākarotī”ti āhaṃsu.",
  "atk-s0513a2:2141_5": "Satthā “tena hi, bhaddaji, sabrahmacārīnaṃ kaṅkhaṃ chindā”ti āha. Tasmiṃ khaṇe thero",
  "atk-s0513a2:2141_6": "satthāraṃ vanditvā iddhibalena gantvā pāsādathūpikaṃ pādaṅguliyā gahetvā pañcavīsatiyojanaṃ",
  "atk-s0513a2:2141_7": "pāsādaṃ gahetvā ākāse uppati. Uppatito ca pana heṭṭhāpāsāde ṭhitānaṃ pāsādaṃ bhinditvā",
  "atk-s0513a2:2141_8": "paññāyi. So ekayojanaṃ dviyojanaṃ tiyojananti yāva vīsatiyojanā udakato pāsādaṃ ukkhipi.",
  "atk-s0513a2:2141_9": "Athassa purimabhave ñātakā pāsādalobhena macchakacchapanāgamaṇḍūkā hutvā tasmiṃyeva",
  "atk-s0513a2:2141_10": "pāsāde nibbattā pāsāde uṭṭhahante parivattitvā parivattitvā udakeyeva patiṃsu. Satthā",
  "atk-s0513a2:2141_11": "te patante disvā “ñātakā te, bhaddaji, kilamantī”ti āha. Thero satthu vacanaṃ sutvā",
  "atk-s0513a2:2141_12": "pāsādaṃ vissajjesi, pāsādo yathāṭhāneyeva patiṭṭhahi, satthā pāragaṅgaṃ gato. Athassa",
  "atk-s0513a2:2141_13": "gaṅgātīreyeva āsanaṃ paññāpayiṃsu, so paññatte varabuddhāsane taruṇasūriyo viya rasmiyo",
  "atk-s0513a2:2141_14": "muñcanto nisīdi. Atha naṃ bhikkhū “kasmiṃ kāle, bhante, ayaṃ pāsādo bhaddajittherena",
  "atk-s0513a2:2141_15": "ajjhāvuttho”ti pucchiṃsu. Satthā “mahāpanādarājakāle”ti vatvā atītaṃ āhari.",
  "atk-s0513a2:2142_0": "Atīte videharaṭṭhe mithilāyaṃ suruci nāma rājā ahosi, puttopi tassa suruciyeva, tassa",
  "atk-s0513a2:2142_1": "pana putto mahāpanādo nāma ahosi, te imaṃ pāsādaṃ paṭilabhiṃsu. Paṭilābhatthāya panassa",
  "atk-s0513a2:2142_2": "idaṃ pubbakammaṃ – dve pitāputtā naḷehi ca udumbaradārūhi ca paccekabuddhassa vasanapaṇṇasālaṃ",
  "atk-s0513a2:2142_3": "kariṃsu. Imasmiṃ jātake sabbaṃ atītavatthu pakiṇṇakanipāte surucijātake āvibhavissati.",
  "atk-s0513a2:2143": "Satthā imaṃ atītaṃ āharitvā sammāsambuddho hutvā imā gāthā avoca –",
  "atk-s0513a2:2144": "40.",
  "atk-s0513a2:2145": "“Panādo nāma so rājā, yassa yūpo suvaṇṇayo;",
  "atk-s0513a2:2146": "Tiriyaṃ soḷasubbedho, uddhamāhu sahassadhā.",
  "atk-s0513a2:2147": "41.",
  "atk-s0513a2:2148": "“Sahassakaṇḍo satageṇḍu, dhajālu haritāmayo;",
  "atk-s0513a2:2149": "Anaccuṃ tattha gandhabbā, cha sahassāni sattadhā.",
  "atk-s0513a2:2150": "42.",
  "atk-s0513a2:2151": "“Evametaṃ tadā āsi, yathā bhāsasi bhaddaji;",
  "atk-s0513a2:2152": "Sakko ahaṃ tadā āsiṃ, veyyāvaccakaro tavā”ti.",
  "atk-s0513a2:2153_0": "Tattha yūpoti pāsādo. Tiriyaṃ soḷasubbedhoti vitthārato soḷasakaṇḍapātavitthāro ahosi.",
  "atk-s0513a2:2153_1": "Uddhamāhu sahassadhāti ubbedhena sahassakaṇḍagamanamattaṃ ucco ahu, sahassakaṇḍagamanagaṇanāya",
  "atk-s0513a2:2153_2": "pañcavīsatiyojanappamāṇaṃ hoti. Vitthāro panassa aṭṭhayojanamatto.",
  "atk-s0513a2:2154_0": "Sahassakaṇḍo satageṇḍūti so panesa sahassakaṇḍubbedho pāsādo satabhūmiko ahosi. Dhajālūti",
  "atk-s0513a2:2154_1": "dhajasampanno. Haritāmayoti haritamaṇiparikkhitto. Aṭṭhakathāyaṃ pana “samāluharitāmayo”ti",
  "atk-s0513a2:2154_2": "pāṭho, haritamaṇimayehi dvārakavāṭavātapānehi samannāgatoti attho. Samālūti kira",
  "atk-s0513a2:2154_3": "dvārakavāṭavātapānānaṃ nāmaṃ. Gandhabbāti naṭā, cha sahassāni sattadhāti cha gandhabbasahassāni",
  "atk-s0513a2:2154_4": "sattadhā hutvā tassa pāsādassa sattasu ṭhānesu rañño ratijananatthāya nacciṃsūti",
  "atk-s0513a2:2154_5": "attho. Te evaṃ naccantāpi rājānaṃ hāsetuṃ nāsakkhiṃsu, atha sakko devarājā devanaṭaṃ",
  "atk-s0513a2:2154_6": "pesetvā samajjaṃ kāresi, tadā mahāpanādo hasi.",
  "atk-s0513a2:2155_0": "Yathā bhāsasi, bhaddajīti bhaddajittherena hi “bhaddaji, tayā mahāpanādarājakāle",
  "atk-s0513a2:2155_1": "ajjhāvutthapāsādo kaha”nti vutte “imasmiṃ ṭhāne nimuggo, bhante”ti vadantena tasmiṃ",
  "atk-s0513a2:2155_2": "kāle attano atthāya tassa pāsādassa nibbattabhāvo ca mahāpanādarājabhāvo ca bhāsito",
  "atk-s0513a2:2155_3": "hoti. Taṃ gahetvā satthā “yathā tvaṃ, bhaddaji, bhāsasi, tadā etaṃ tatheva ahosi,",
  "atk-s0513a2:2155_4": "ahaṃ tadā tava kāyaveyyāvaccakaro sakko devānamindo ahosi”nti āha. Tasmiṃ khaṇe puthujjanabhikkhū nikkaṅkhā ahesuṃ.",
  "atk-s0513a2:2156": "Satthā imaṃ dhammadesanaṃ āharitvā jātakaṃ samodhānesi – “tadā mahāpanādo rājā bhaddaji ahosi, sakko pana ahameva ahosi”nti.",
  "atk-s0513a2:2157": "Mahāpanādajātakavaṇṇanā catutthā.",
  "atk-s0513a2:2159": "[265] 5. Khurappajātakavaṇṇanā",
  "atk-s0513a2:2160_0": "Disvā khurappeti idaṃ satthā jetavane viharanto ekaṃ ossaṭṭhavīriyaṃ bhikkhuṃ ārabbha",
  "atk-s0513a2:2160_1": "kathesi. Tañhi satthā “saccaṃ kira tvaṃ, bhikkhu, ossaṭṭhavīriyo”ti pucchitvā “saccaṃ,",
  "atk-s0513a2:2160_2": "bhante”ti vutte “bhikkhu, kasmā evaṃ tvaṃ niyyānikasāsane pabbajitvā vīriyaṃ ossaji,",
  "atk-s0513a2:2160_3": "porāṇakapaṇḍitā aniyyānikaṭṭhānepi vīriyaṃ kariṃsū”ti vatvā atītaṃ āhari.",
  "atk-s0513a2:2161_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ aṭaviārakkhakakule",
  "atk-s0513a2:2161_1": "nibbattitvā vayappatto pañcapurisasataparivāro aṭaviārakkhakesu sabbajeṭṭhako hutvā",
  "atk-s0513a2:2161_2": "aṭavimukhe ekasmiṃ gāme vāsaṃ kappesi. So bhatiṃ gahetvā manusse aṭaviṃ atikkāmeti.",
  "atk-s0513a2:2161_3": "Athekasmiṃ divase bārāṇaseyyako satthavāhaputto pañcahi sakaṭasatehi taṃ gāmaṃ patvā",
  "atk-s0513a2:2161_4": "taṃ pakkosāpetvā “samma, sahassaṃ gahetvā maṃ aṭaviṃ atikkāmehī”ti āha. So “sādhū”ti",
  "atk-s0513a2:2161_5": "tassa hatthato sahassaṃ gaṇhi, bhatiṃ gaṇhantoyeva tassa jīvitaṃ pariccaji. So taṃ",
  "atk-s0513a2:2161_6": "ādāya aṭaviṃ pāvisi, aṭavimajjhe pañcasatā corā uṭṭhahiṃsu, core disvāva sesapurisā",
  "atk-s0513a2:2161_7": "urena nipajjiṃsu, ārakkhakajeṭṭhako ekova nadanto vagganto paharitvā pañcasatepi",
  "atk-s0513a2:2161_8": "core palāpetvā satthavāhaputtaṃ sotthinā kantāraṃ tāresi.",
  "atk-s0513a2:2162_0": "Satthavāhaputto parakantāre satthaṃ nivesetvā ārakkhakajeṭṭhakaṃ nānaggarasabhojanaṃ",
  "atk-s0513a2:2162_1": "bhojetvā sayampi bhuttapātarāso sukhanisinno tena saddhiṃ sallapanto “samma, tathādāruṇānaṃ",
  "atk-s0513a2:2162_2": "corānaṃ āvudhāni gahetvā avattharaṇakāle kena nu kho te kāraṇena cittutrāsamattampi",
  "atk-s0513a2:2162_3": "na uppanna”nti pucchanto paṭhamaṃ gāthamāha –",
  "atk-s0513a2:2163": "43.",
  "atk-s0513a2:2164": "“Disvā khurappe dhanuveganunne, khagge gahīte tikhiṇe teladhote;",
  "atk-s0513a2:2165": "Tasmiṃ bhayasmiṃ maraṇe viyūḷhe, kasmā nu te nāhu chambhitatta”nti.",
  "atk-s0513a2:2166_0": "Tattha dhanuveganunneti dhanuvegena vissaṭṭhe. Khagge gahīteti tharudaṇḍehi sugahite",
  "atk-s0513a2:2166_1": "khagge. Maraṇe viyūḷheti maraṇe paccupaṭṭhite. Kasmā nu te nāhūti kena nu kho kāraṇena",
  "atk-s0513a2:2166_2": "nāhosi. Chambhitattanti sarīracalanaṃ.",
  "atk-s0513a2:2167": "Taṃ sutvā ārakkhakajeṭṭhako itarā dve gāthā abhāsi –",
  "atk-s0513a2:2168": "44.",
  "atk-s0513a2:2169": "“Disvā khurappe dhanuveganunne, khagge gahīte tikhiṇe teladhote;",
  "atk-s0513a2:2170": "Tasmiṃ bhayasmiṃ maraṇe viyūḷhe, vedaṃ alatthaṃ vipulaṃ uḷāraṃ.",
  "atk-s0513a2:2171": "45.",
  "atk-s0513a2:2172": "“So vedajāto ajjhabhaviṃ amitte, pubbeva me jīvitamāsi cattaṃ;",
  "atk-s0513a2:2173": "Na hi jīvite ālayaṃ kubbamāno, sūro kayirā sūrakiccaṃ kadācī”ti.",
  "atk-s0513a2:2174_0": "Tattha vedaṃ alatthanti tuṭṭhiñceva somanassañca paṭilabhiṃ. Vipulanti bahuṃ. Uḷāranti",
  "atk-s0513a2:2174_1": "uttamaṃ. Ajjhabhavinti jīvitaṃ pariccajitvā abhibhaviṃ. Pubbeva me jīvitamāsi cattanti",
  "atk-s0513a2:2174_2": "mayā pubbeva tava hatthato bhatiṃ gaṇhanteneva jīvitaṃ cattamāsi. Na hi jīvite ālayaṃ",
  "atk-s0513a2:2174_3": "kubbamānoti jīvitasmiñhi nikantiṃ kurumāno purisakiccaṃ kadācipi na karoti.",
  "atk-s0513a2:2175_0": "Evaṃ so saravasse vassante jīvitanikantiyā vissaṭṭhattā attanā sūrakiccassa katabhāvaṃ",
  "atk-s0513a2:2175_1": "ñāpetvā satthavāhaputtaṃ uyyojetvā sakagāmameva paccāgantvā dānādīni puññāni katvā yathākammaṃ gato.",
  "atk-s0513a2:2176": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ossaṭṭhavīriyo bhikkhu arahatte patiṭṭhahi. “Tadā ārakkhakajeṭṭhako ahameva ahosi”nti.",
  "atk-s0513a2:2177": "Khurappajātakavaṇṇanā pañcamā.",
  "atk-s0513a2:2179": "[266] 6. Vātaggasindhavajātakavaṇṇanā",
  "atk-s0513a2:2180_0": "Yenāsi kisiyā paṇḍūti idaṃ satthā jetavane viharanto sāvatthiyaṃ aññataraṃ kuṭumbikaṃ",
  "atk-s0513a2:2180_1": "ārabbha kathesi. Sāvatthiyaṃ kirekā abhirūpā itthī ekaṃ abhirūpaṃ kuṭumbikaṃ disvā",
  "atk-s0513a2:2180_2": "paṭibaddhacittā ahosi, sakalasarīraṃ jhāyamāno viyassā abbhantare kilesaggi uppajji.",
  "atk-s0513a2:2180_3": "Sā neva kāyassādaṃ labhi, na cittassādaṃ, bhattampissā na rucci, kevalaṃ mañcakaaṭaniṃ",
  "atk-s0513a2:2180_4": "gahetvā nipajji. Atha naṃ upaṭṭhāyikā ca sahāyikā ca pucchiṃsu – “kiṃ nu kho tvaṃ",
  "atk-s0513a2:2180_5": "kampamānacittā aṭaniṃ gahetvā nipannā, kiṃ te aphāsuka”nti. Sā ekaṃ dve vāre akathetvā",
  "atk-s0513a2:2180_6": "punappunaṃ vuccamānā tamatthaṃ ārocesi. Atha naṃ tā samassāsetvā “tvaṃ mā cintayi,",
  "atk-s0513a2:2180_7": "mayaṃ taṃ ānessāmā”ti vatvā gantvā kuṭumbikena saddhiṃ mantesuṃ, so paṭikkhipitvā",
  "atk-s0513a2:2180_8": "punappunaṃ vuccamāno adhivāsesi. Tā “asukadivase asukavelāyaṃ āgacchā”ti paṭiññaṃ",
  "atk-s0513a2:2180_9": "gahetvā gantvā tassā ārocesuṃ. Sā attano sayanagabbhaṃ sajjetvā attānaṃ alaṅkaritvā",
  "atk-s0513a2:2180_10": "sayanapiṭṭhe nisinnā tasmiṃ āgantvā sayanekadese nisinne cintesi – “sacāhaṃ imassa",
  "atk-s0513a2:2180_11": "garukaṃ akatvā idāneva okāsaṃ karissāmi, issariyaṃ me parihāyissati, āgatadivaseyeva",
  "atk-s0513a2:2180_12": "okāsakaraṇaṃ nāma akāraṇaṃ, ajja na maṅkuṃ katvā aññasmiṃ divase okāsaṃ karissāmī”ti.",
  "atk-s0513a2:2180_13": "Atha naṃ hatthagahaṇādivasena keḷiṃ kātuṃ āraddhaṃ hatthe gahetvā “apehi apehi, na",
  "atk-s0513a2:2180_14": "me tayā attho”ti nibbhacchesi. So osakkitvā lajjito uṭṭhāya attano gehameva gato.",
  "atk-s0513a2:2181_0": "Itarā itthiyo tāya tathā katabhāvaṃ ñatvā kuṭumbike nikkhante taṃ upasaṅkamitvā evamāhaṃsu",
  "atk-s0513a2:2181_1": "– “tvaṃ etasmiṃ paṭibaddhacittā āhāraṃ paṭikkhipitvā nipajji, atha naṃ mayaṃ punappunaṃ",
  "atk-s0513a2:2181_2": "yācitvā ānayimha, tassa kasmā okāsaṃ na akāsī”ti. Sā tamatthaṃ ārocesi. Itarā “tena",
  "atk-s0513a2:2181_3": "hi paññāyissasī”ti vatvā pakkamiṃsu. Kuṭumbiko puna nivattitvāpi na olokesi. Sā taṃ",
  "atk-s0513a2:2181_4": "alabhamānā nirāhārā tattheva jīvitakkhayaṃ pāpuṇi. Kuṭumbiko tassā matabhāvaṃ ñatvā",
  "atk-s0513a2:2181_5": "bahuṃ mālāgandhavilepanaṃ ādāya jetavanaṃ gantvā satthāraṃ pūjetvā ekamantaṃ nisīditvā",
  "atk-s0513a2:2181_6": "satthārā ca “kiṃ nu kho, upāsaka, na paññāyasī”ti pucchite tamatthaṃ ārocetvā “svāhaṃ,",
  "atk-s0513a2:2181_7": "bhante, ettakaṃ kālaṃ lajjāya buddhupaṭṭhānaṃ nāgato”ti āha. Satthā “na, upāsaka,",
  "atk-s0513a2:2181_8": "idānevesā kilesavasena taṃ pakkosāpetvā āgatakāle taṃ okāsaṃ akatvā lajjāpesi, pubbepi",
  "atk-s0513a2:2181_9": "pana paṇḍitesu paṭibaddhacittā hutvā pakkosāpetvā āgatakāle okāsaṃ akatvā kilametvāva",
  "atk-s0513a2:2181_10": "uyyojesī”ti vatvā tena yācito atītaṃ āhari.",
  "atk-s0513a2:2182_0": "Atīte bārāṇasiyaṃ brahmadatte rajjaṃ kārente bodhisatto sindhavakule nibbattitvā",
  "atk-s0513a2:2182_1": "vātaggasindhavo nāma hutvā tassa maṅgalaasso ahosi. Assagopakā taṃ netvā gaṅgāyaṃ",
  "atk-s0513a2:2182_2": "nhāpenti. Atha naṃ bhaddalī nāma gadrabhī disvā paṭibaddhacittā hutvā kilesavasena",
  "atk-s0513a2:2182_3": "kampamānā neva tiṇaṃ khādi, na udakaṃ pivi, parisussitvā kisā aṭṭhicammamattā ahosi.",
  "atk-s0513a2:2182_4": "Atha naṃ putto gadrabhapotako mātaraṃ parisussamānaṃ disvā “kiṃ nu kho tvaṃ, amma,",
  "atk-s0513a2:2182_5": "neva tiṇaṃ khādasi, na udakaṃ pivasi, parisussitvā tattha tattha kampamānā nipajjasi,",
  "atk-s0513a2:2182_6": "kiṃ te aphāsuka”nti pucchi. Sā akathetvā punappunaṃ vuccamānā tamatthaṃ kathesi.",
  "atk-s0513a2:2182_7": "Atha naṃ putto samassāsetvā “amma, mā cintayi, ahaṃ taṃ ānessāmī”ti vatvā vātaggasindhavassa",
  "atk-s0513a2:2182_8": "nhāyituṃ āgatakāle taṃ upasaṅkamitvā “tāta, mayhaṃ mātā tumhesu paṭibaddhacittā nirāhārā",
  "atk-s0513a2:2182_9": "sussitvā marissati, jīvitadānamassā dethā”ti āha. “Sādhu, tāta, dassāmi, assagopakā",
  "atk-s0513a2:2182_10": "maṃ nhāpetvā thokaṃ gaṅgātīre vicaraṇatthāya vissajjenti, tvaṃ mātaraṃ gahetvā taṃ",
  "atk-s0513a2:2182_11": "padesaṃ ehī”ti. So gantvā mātaraṃ ānetvā tasmiṃ padese vissajjetvā ekamantaṃ paṭicchanno aṭṭhāsi.",
  "atk-s0513a2:2183_0": "Assagopakāpi vātaggasindhavaṃ tasmiṃ ṭhāne vissajjesuṃ. So taṃ gadrabhiṃ oloketvā",
  "atk-s0513a2:2183_1": "upasaṅkami. Atha sā gadrabhī tasmiṃ upasaṅkamitvā attano sarīraṃ upasiṅghamāne “sacāhaṃ",
  "atk-s0513a2:2183_2": "garuṃ akatvā āgatakkhaṇeyevassa okāsaṃ karissāmi, evaṃ me yaso ca issariyañca parihāyissati,",
  "atk-s0513a2:2183_3": "anicchamānā viya bhavituṃ vaṭṭatī”ti cintetvā sindhavassa heṭṭhāhanuke pādena paharitvā",
  "atk-s0513a2:2183_4": "palāyi, dantamūlamassa bhijjitvā gatakālo viya ahosi. Vātaggasindhavo “ko me etāya",
  "atk-s0513a2:2183_5": "attho”ti lajjito tatova palāyi. Sā vippaṭisārinī hutvā tattheva patitvā socamānā nipajji.",
  "atk-s0513a2:2184": "Atha naṃ putto upasaṅkamitvā pucchanto paṭhamaṃ gāthamāha –",
  "atk-s0513a2:2185": "46.",
  "atk-s0513a2:2186": "“Yenāsi kisiyā paṇḍu, yena bhattaṃ na ruccati;",
  "atk-s0513a2:2187": "Ayaṃ so āgato bhattā, kasmā dāni palāyasī”ti.",
  "atk-s0513a2:2188": "Tattha yenāti tasmiṃ paṭibaddhacittatāya yena kāraṇabhūtena.",
  "atk-s0513a2:2189": "Puttassa vacanaṃ sutvā gadrabhī dutiyaṃ gāthamāha –",
  "atk-s0513a2:2190": "47.",
  "atk-s0513a2:2191": "“Sace panādikeneva, santhavo nāma jāyati;",
  "atk-s0513a2:2192": "Yaso hāyati itthīnaṃ, tasmā tāta palāyaha”nti.",
  "atk-s0513a2:2193_0": "Tattha ādikenevātiāditova paṭhamameva. Santhavoti methunadhammasaṃyogavasena mittasanthavo.",
  "atk-s0513a2:2193_1": "Yaso hāyati itthīnanti, tāta, itthīnañhi garukaṃ akatvā āditova santhavaṃ kurumānānaṃ",
  "atk-s0513a2:2193_2": "yaso hāyati, issariyagabbitabhāvo parihāyatīti. Evaṃ sā itthīnaṃ sabhāvaṃ puttassa kathesi.",
  "atk-s0513a2:2194": "Tatiyagāthaṃ pana satthā abhisambuddho hutvā āha –",
  "atk-s0513a2:2195": "48.",
  "atk-s0513a2:2196": "“Yasassinaṃ kule jātaṃ, āgataṃ yā na icchati;",
  "atk-s0513a2:2197": "Socati cirarattāya, vātaggamiva bhaddalī”ti.",
  "atk-s0513a2:2198": "Tattha yasassinanti yasasampannaṃ. Yā na icchatīti yā itthī tathārūpaṃ purisaṃ na icchati. Cirarattāyāti cirarattaṃ, dīghamaddhānanti attho.",
  "atk-s0513a2:2199_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:2199_1": "kuṭumbiko sotāpattiphale patiṭṭhahi. “Tadā gadrabhī sā itthī ahosi, vātaggasindhavo",
  "atk-s0513a2:2199_2": "pana ahameva ahosi”nti.",
  "atk-s0513a2:2200": "Vātaggasindhavajātakavaṇṇanā chaṭṭhā.",
  "atk-s0513a2:2202": "[267] 7. Kakkaṭakajātakavaṇṇanā",
  "atk-s0513a2:2203_0": "Siṅgī migoti idaṃ satthā jetavane viharanto aññataraṃ itthiṃ ārabbha kathesi. Sāvatthiyaṃ",
  "atk-s0513a2:2203_1": "kireko kuṭumbiko attano bhariyaṃ gahetvā uddhārasodhanatthāya janapadaṃ gantvā uddhāraṃ",
  "atk-s0513a2:2203_2": "sodhetvā āgacchanto antarāmagge corehi gahito. Bhariyā panassa abhirūpā pāsādikā",
  "atk-s0513a2:2203_3": "dassanīyā, corajeṭṭhako tassā sinehena kuṭumbikaṃ māretuṃ ārabhi. Sā pana itthī sīlavatī",
  "atk-s0513a2:2203_4": "ācārasampannā patidevatā, sā corajeṭṭhakassa pādesu nipatitvā “sāmi, sace mayi sineho",
  "atk-s0513a2:2203_5": "atthi, mā mayhaṃ sāmikaṃ mārehi. Sace māresi, ahampi visaṃ vā khāditvā nāsavātaṃ",
  "atk-s0513a2:2203_6": "vā sannirumbhitvā marissāmi, tayā pana saddhiṃ na gamissāmi, mā me akāraṇena sāmikaṃ",
  "atk-s0513a2:2203_7": "mārehī”ti yācitvā taṃ vissajjāpesi. Te ubhopi sotthinā sāvatthiṃ patvā jetavanapiṭṭhivihārena",
  "atk-s0513a2:2203_8": "gacchantā “vihāraṃ pavisitvā satthāraṃ vandissāmā”ti gandhakuṭipariveṇaṃ gantvā satthāraṃ",
  "atk-s0513a2:2203_9": "vanditvā ekamantaṃ nisīdiṃsu. Te satthārā “kahaṃ gatattha, upāsakā”ti puṭṭhā “uddhārasodhanatthāyā”ti",
  "atk-s0513a2:2203_10": "āhaṃsu. “Antarāmagge pana ārogyena āgatatthā”ti vutte kuṭumbiko āha – “antarāmagge",
  "atk-s0513a2:2203_11": "no, bhante, corā gaṇhiṃsu, tatresā maṃ māriyamānaṃ corajeṭṭhakaṃ yācitvā mocesi,",
  "atk-s0513a2:2203_12": "imaṃ nissāya mayā jīvitaṃ laddha”nti. Satthā “na, upāsaka, idānevetāya evaṃ tuyhaṃ",
  "atk-s0513a2:2203_13": "jīvitaṃ dinnaṃ, pubbepi paṇḍitānampi jīvitaṃ adāsiyevā”ti vatvā tena yācito atītaṃ āhari.",
  "atk-s0513a2:2204_0": "Atīte bārāṇasiyaṃ brahmadatte rajjaṃ kārente himavante mahāudakarahado, tattha mahāsuvaṇṇakakkaṭako",
  "atk-s0513a2:2204_1": "ahosi. So tassa nivāsabhāvena “kuḷīradaho”ti paññāyittha. Kakkaṭako mahā ahosi khalamaṇḍalappamāṇo,",
  "atk-s0513a2:2204_2": "hatthī gahetvā vadhitvā khādati. Hatthī tassa bhayena tattha otaritvā gocaraṃ gaṇhituṃ",
  "atk-s0513a2:2204_3": "na sakkonti. Tadā bodhisatto kuḷīradahaṃ upanissāya vasamānaṃ hatthiyūthajeṭṭhakaṃ",
  "atk-s0513a2:2204_4": "paṭicca kareṇuyā kucchismiṃ paṭisandhiṃ gaṇhi. Athassa mātā “gabbhaṃ rakkhissāmī”ti",
  "atk-s0513a2:2204_5": "aññaṃ pabbatappadesaṃ gantvā gabbhaṃ rakkhitvā puttaṃ vijāyi. So anukkamena viññutaṃ",
  "atk-s0513a2:2204_6": "patto mahāsarīro thāmasampanno sobhaggappatto añjanapabbato viya ahosi. So ekāya",
  "atk-s0513a2:2204_7": "kareṇuyā saddhiṃ saṃvāsaṃ kappetvā “kakkaṭakaṃ gaṇhissāmī”ti attano bhariyañca mātarañca",
  "atk-s0513a2:2204_8": "ādāya taṃ hatthiyūthaṃ upasaṅkamitvā pitaraṃ passitvā “tāta, ahaṃ kakkaṭakaṃ gaṇhissāmī”ti",
  "atk-s0513a2:2204_9": "āha. Atha naṃ pitā “na sakkhissasi, tātā”ti vāretvā punappunaṃ vadantaṃ “tvaññeva jānissasī”ti āha.",
  "atk-s0513a2:2205_0": "So kuḷīradahaṃ upanissāya vasante sabbavāraṇe sannipātetvā sabbehi saddhiṃ dahasamīpaṃ",
  "atk-s0513a2:2205_1": "gantvā “kiṃ so kakkaṭako otaraṇakāle gaṇhāti, udāhu gocaraṃ gaṇhanakāle, udāhu uttaraṇakāle”ti",
  "atk-s0513a2:2205_2": "pucchitvā “uttaraṇakāle”ti sutvā “tena hi tumhe kuḷīradahaṃ otaritvā yāvadatthaṃ",
  "atk-s0513a2:2205_3": "gocaraṃ gahetvā paṭhamaṃ uttaratha, ahaṃ pacchato bhavissāmī”ti āha. Vāraṇā tathā",
  "atk-s0513a2:2205_4": "kariṃsu. Kuḷīro pacchato uttarantaṃ bodhisattaṃ mahāsaṇḍāsena kammāro lohasalākaṃ",
  "atk-s0513a2:2205_5": "viya aḷadvayena pāde daḷhaṃ gaṇhi, kareṇukā bodhisattaṃ avijahitvā samīpeyeva aṭṭhāsi.",
  "atk-s0513a2:2205_6": "Bodhisatto ākaḍḍhanto kuḷīraṃ cāletuṃ nāsakkhi, kuḷīro pana taṃ ākaḍḍhanto attano",
  "atk-s0513a2:2205_7": "abhimukhaṃ karoti. So maraṇabhayatajjito baddharavaṃ ravi, sabbe vāraṇā maraṇabhayatajjitā",
  "atk-s0513a2:2205_8": "koñcanādaṃ katvā muttakarīsaṃ cajamānā palāyiṃsu, kareṇukāpissa saṇṭhātuṃ asakkontī palāyituṃ ārabhi.",
  "atk-s0513a2:2206": "Atha naṃ so attano baddhabhāvaṃ saññāpetvā tassā apalāyanatthaṃ paṭhamaṃ gāthamāha –",
  "atk-s0513a2:2207_0": "49. Tattha siṅgī migoti siṅgī suvaṇṇavaṇṇo migo. Dvīhi aḷehi siṅgakiccaṃ sādhentehi",
  "atk-s0513a2:2207_1": "yuttatāya siṅgīti attho. Migoti pana sabbapāṇasaṅgāhakavasena idha kuḷīro vutto.",
  "atk-s0513a2:2207_2": "Āyatacakkhunettoti ettha dassanaṭṭhena cakkhu, nayanaṭṭhena nettaṃ, āyatāni cakkhusaṅkhātāni",
  "atk-s0513a2:2207_3": "nettāni assāti āyatacakkhunetto, dīghaakkhīti attho. Aṭṭhimevassa tacakiccaṃ sādhetīti",
  "atk-s0513a2:2207_4": "aṭṭhittaco. Tenābhibhūtoti tena migena abhibhūto ajjhotthato niccalaṃ gahito hutvā.",
  "atk-s0513a2:2207_5": "Kapaṇaṃ rudāmīti kāruññappatto hutvā rudāmi viravāmi. Mā heva manti maṃ evarūpaṃ",
  "atk-s0513a2:2207_6": "byasanappattaṃ attano pāṇasamaṃ piyasāmikaṃ tvaṃ mā heva jahīti.",
  "atk-s0513a2:2208": "Atha sā kareṇukā nivattitvā taṃ assāsayamānā dutiyaṃ gāthamāha –",
  "atk-s0513a2:2209": "50.",
  "atk-s0513a2:2210": "“Ayya na taṃ jahissāmi, kuñjaraṃ saṭṭhihāyanaṃ;",
  "atk-s0513a2:2211": "Pathabyā cāturantāya, suppiyo hosi me tuva”nti.",
  "atk-s0513a2:2212_0": "Tattha saṭṭhihāyananti jātiyā saṭṭhivassakālasmiñhi kuñjarā thāmena parihāyanti,",
  "atk-s0513a2:2212_1": "sā ahaṃ evaṃ thāmahīnaṃ imaṃ byasanaṃ pattaṃ taṃ na jahissāmi, mā bhāyi, imissā hi",
  "atk-s0513a2:2212_2": "catūsu disāsu samuddaṃ patvā ṭhitāya cāturantāya pathaviyā tvaṃ mayhaṃ suṭṭhu piyoti.",
  "atk-s0513a2:2213": "Atha naṃ santhambhetvā “ayya, idāni taṃ kuḷīrena saddhiṃ thokaṃ kathāsallāpaṃ labhamānā vissajjāpessāmī”ti vatvā kuḷīraṃ yācamānā tatiyaṃ gāthamāha –",
  "atk-s0513a2:2214": "51.",
  "atk-s0513a2:2215": "“Ye kuḷīrā samuddasmiṃ, gaṅgāya yamunāya ca;",
  "atk-s0513a2:2216": "Tesaṃ tvaṃ vārijo seṭṭho, muñca rodantiyā pati”nti.",
  "atk-s0513a2:2217": "Tassattho – ye samudde vā gaṅgāya vā yamunāya vā kuḷīrā, sabbesaṃ vaṇṇasampattiyā ca mahantattena ca tvameva seṭṭho uttamo. Tena taṃ yācāmi, mayhaṃ rodamānāya sāmikaṃ muñcāti.",
  "atk-s0513a2:2218_0": "Kuḷīro tassā kathayamānāya itthisadde nimittaṃ gahetvā ākaḍḍhiyamānaso hutvā vāraṇassa",
  "atk-s0513a2:2218_1": "pādato aḷe viniveṭhento “ayaṃ vissaṭṭho idaṃ nāma karissatī”ti na kiñci aññāsi. Atha",
  "atk-s0513a2:2218_2": "naṃ vāraṇo pādaṃ ukkhipitvā piṭṭhiyaṃ akkami, tāvadeva aṭṭhīni bhijjiṃsu. Vāraṇo",
  "atk-s0513a2:2218_3": "tuṭṭharavaṃ ravi, sabbe vāraṇā sannipatitvā kuḷīraṃ nīharitvā mahītale ṭhapetvā maddantā",
  "atk-s0513a2:2218_4": "cuṇṇavicuṇṇamakaṃsu. Tassa dve aḷā sarīrato bhijjitvā ekamante patiṃsu. So ca kuḷīradaho",
  "atk-s0513a2:2218_5": "gaṅgāya ekābaddho, gaṅgāya pūraṇakāle gaṅgodakena pūrati, udake mandībhūte dahato",
  "atk-s0513a2:2218_6": "udakaṃ gaṅgaṃ otarati. Atha dvepi te aḷā uplavitvā gaṅgāya vuyhiṃsu. Tesu eko samuddaṃ",
  "atk-s0513a2:2218_7": "pāvisi, ekaṃ dasabhātikarājāno udake kīḷamānā labhitvā āḷiṅgaṃ nāma mudiṅgaṃ akaṃsu.",
  "atk-s0513a2:2218_8": "Samuddaṃ pana paviṭṭhaṃ asurā gahetvā ālambaraṃ nāma bheriṃ kāresuṃ. Te aparabhāge",
  "atk-s0513a2:2218_9": "sakkena saṅgāme parājitā taṃ chaḍḍetvā palāyiṃsu, atha naṃ sakko attano atthāya gaṇhāpesi.",
  "atk-s0513a2:2218_10": "“Ālambaramegho viya thanatī”ti taṃ sandhāya vadanti.",
  "atk-s0513a2:2219_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:2219_1": "ubho jayampatikā sotāpattiphale patiṭṭhahiṃsu. “Tadā kareṇukā ayaṃ upāsikā ahosi,",
  "atk-s0513a2:2219_2": "vāraṇo pana ahameva ahosi”nti.",
  "atk-s0513a2:2220": "Kakkaṭakajātakavaṇṇanā sattamā.",
  "atk-s0513a2:2222": "[268] 8. Ārāmadūsakajātakavaṇṇanā",
  "atk-s0513a2:2223_0": "Yo ve sabbasametānanti idaṃ satthā dakkhiṇāgirijanapade aññataraṃ uyyānapālaputtaṃ",
  "atk-s0513a2:2223_1": "ārabbha kathesi. Satthā kira vutthavasso jetavanā nikkhamitvā dakkhiṇāgirijanapade",
  "atk-s0513a2:2223_2": "cārikaṃ cari. Atheko upāsako buddhappamukhaṃ bhikkhusaṅghaṃ nimantetvā uyyāne nisīdāpetvā",
  "atk-s0513a2:2223_3": "yāgukhajjakehi santappetvā “ayyā, uyyānacārikaṃ caritukāmā iminā uyyānapālena saddhiṃ",
  "atk-s0513a2:2223_4": "carantū”ti vatvā “ayyānaṃ phalāphalāni dadeyyāsī”ti uyyānapālaṃ āṇāpesi. Bhikkhū",
  "atk-s0513a2:2223_5": "caramānā ekaṃ chiddaṭṭhānaṃ disvā “idaṃ ṭhānaṃ chiddaṃ viraḷarukkhaṃ, kiṃ nu kho",
  "atk-s0513a2:2223_6": "kāraṇa”nti pucchiṃsu. Atha nesaṃ uyyānapālo ācikkhi – “eko kira uyyānapālaputto uparopakesu",
  "atk-s0513a2:2223_7": "udakaṃ āsiñcanto ‘mūlappamāṇena āsiñcissāmī’ti uppāṭetvā mūlappamāṇena udakaṃ āsiñci,",
  "atk-s0513a2:2223_8": "tena taṃ ṭhānaṃ chiddaṃ jāta”nti. Bhikkhū satthu santikaṃ gantvā tamatthaṃ ārocesuṃ.",
  "atk-s0513a2:2223_9": "Satthā “na, bhikkhave, idāneva pubbepi so kumārako ārāmadūsakoyevā”ti vatvā atītaṃ āhari.",
  "atk-s0513a2:2224_0": "Atīte bārāṇasiyaṃ vissasene nāma raññe rajjaṃ kārente ussave ghuṭṭhe uyyānapālo “ussavaṃ",
  "atk-s0513a2:2224_1": "kīḷissāmī”ti uyyānavāsino makkaṭe āha – “idaṃ uyyānaṃ tumhākaṃ bahūpakāraṃ, ahaṃ",
  "atk-s0513a2:2224_2": "sattāhaṃ ussavaṃ kīḷissāmi, tumhe satta divase uparopakesu udakaṃ āsiñcathā”ti. Te",
  "atk-s0513a2:2224_3": "“sādhū”ti sampaṭicchiṃsu. So tesaṃ cammaghaṭake datvā pakkāmi. Makkaṭā udakaṃ āsiñcantā",
  "atk-s0513a2:2224_4": "uparopakesu āsiñciṃsu. Atha ne makkaṭajeṭṭhako āha – “āgametha tāva, udakaṃ nāma",
  "atk-s0513a2:2224_5": "sabbakālaṃ dullabhaṃ, taṃ rakkhitabbaṃ, uparopake uppāṭetvā mūlappamāṇaṃ ñatvā dīghamūlakesu",
  "atk-s0513a2:2224_6": "bahuṃ, rassamūlakesu appaṃ udakaṃ siñcituṃ vaṭṭatī”ti. Te “sādhū”ti vatvā ekacce",
  "atk-s0513a2:2224_7": "uparopake uppāṭetvā gacchanti, ekacce te ropetvā udakaṃ siñcanti.",
  "atk-s0513a2:2225_0": "Tasmiṃ kāle bodhisatto bārāṇasiyaṃ ekassa kulassa putto ahosi, so kenacideva karaṇīyena",
  "atk-s0513a2:2225_1": "uyyānaṃ gantvā te makkaṭe tathā karonte disvā “ko tumhe evaṃ kāretī”ti pucchitvā",
  "atk-s0513a2:2225_2": "“vānarajeṭṭhako”ti vutte “jeṭṭhakassa tāva vo ayaṃ paññā, tumhākaṃ pana kīdisī bhavissatī”ti",
  "atk-s0513a2:2225_3": "tamatthaṃ pakāsento imaṃ paṭhamaṃ gāthamāha –",
  "atk-s0513a2:2226": "52.",
  "atk-s0513a2:2227": "“Yo ve sabbasametānaṃ, ahuvā seṭṭhasammato;",
  "atk-s0513a2:2228": "Tassāyaṃ edisī paññā, kimeva itarā pajā”ti.",
  "atk-s0513a2:2229": "Tattha sabbasametānanti imesaṃ sabbesaṃ samānajātīnaṃ. Ahuvāti ahosi. Kimeva itarā pajāti yā itarā etesu lāmikā pajā, kīdisā nu kho tassā paññāti.",
  "atk-s0513a2:2230": "Tassa kathaṃ sutvā vānarā dutiyaṃ gāthamāhaṃsu –",
  "atk-s0513a2:2231": "53.",
  "atk-s0513a2:2232": "“Evameva tuvaṃ brahme, anaññāya vinindasi;",
  "atk-s0513a2:2233": "Kathaṃ mūlaṃ adisvāna, rukkhaṃ jaññā patiṭṭhita”nti.",
  "atk-s0513a2:2234_0": "Tattha brahmeti ālapanamattaṃ. Ayaṃ panettha saṅkhepattho – tvaṃ, bho purisa, kāraṇākāraṇaṃ",
  "atk-s0513a2:2234_1": "ajānitvā evameva amhe vinindasi, rukkhaṃ nāma “gambhīre patiṭṭhito vā esa, na vā”ti",
  "atk-s0513a2:2234_2": "mūlaṃ anuppāṭetvā kathaṃ ñātuṃ sakkā, tena mayaṃ uppāṭetvā mūlappamāṇena udakaṃ āsiñcāmāti.",
  "atk-s0513a2:2235": "Taṃ sutvā bodhisatto tatiyaṃ gāthamāha –",
  "atk-s0513a2:2236": "54.",
  "atk-s0513a2:2237": "“Nāhaṃ tumhe vinindāmi, ye caññe vānarā vane;",
  "atk-s0513a2:2238": "Vissasenova gārayho, yassatthā rukkharopakā”ti.",
  "atk-s0513a2:2239": "Tattha vissasenova gārayhoti bārāṇasirājā vissasenoyeva ettha garahitabbo. Yassatthā rukkharopakāti yassatthāya tumhādisā rukkharopakā jātāti.",
  "atk-s0513a2:2240": "Satthā imaṃ dhammadesanaṃ āharitvā jātakaṃ samodhānesi – “tadā vānarajeṭṭhako ārāmadūsakakumāro ahosi, paṇḍitapuriso pana ahameva ahosi”nti.",
  "atk-s0513a2:2241": "Ārāmadūsakajātakavaṇṇanā aṭṭhamā.",
  "atk-s0513a2:2243": "[269] 9. Sujātajātakavaṇṇanā",
  "atk-s0513a2:2244_0": "Na hi vaṇṇena sampannāti idaṃ satthā jetavane viharanto anāthapiṇḍikassa suṇisaṃ",
  "atk-s0513a2:2244_1": "dhanañcayaseṭṭhidhītaraṃ visākhāya kaniṭṭhabhaginiṃ sujātaṃ ārabbha kathesi. Sā kira",
  "atk-s0513a2:2244_2": "mahantena yasena anāthapiṇḍikassa gharaṃ pūrayamānā pāvisi, “mahākulassa dhītā aha”nti",
  "atk-s0513a2:2244_3": "mānathaddhā ahosi kodhanā caṇḍī pharusā, sassusasurasāmikavattāni na karoti, gehajanaṃ",
  "atk-s0513a2:2244_4": "tajjentī paharantī carati. Athekadivasaṃ satthā pañcahi bhikkhusatehi parivuto anāthapiṇḍikassa",
  "atk-s0513a2:2244_5": "gehaṃ gantvā nisīdi. Mahāseṭṭhi dhammaṃ suṇantova bhagavantaṃ upanisīdi, tasmiṃ khaṇe",
  "atk-s0513a2:2244_6": "sujātā dāsakammakarehi saddhiṃ kalahaṃ karoti. Satthā dhammakathaṃ ṭhapetvā “kiṃ",
  "atk-s0513a2:2244_7": "saddo eso”ti āha. Esā, bhante, kulasuṇhā agāravā, nevassā sassusasurasāmikavattaṃ",
  "atk-s0513a2:2244_8": "atthi, assaddhā appasannā ahorattaṃ kalahaṃ kurumānā vicaratīti. Tena hi naṃ pakkosathāti.",
  "atk-s0513a2:2244_9": "Sā āgantvā vanditvā ekamantaṃ aṭṭhāsi.",
  "atk-s0513a2:2245_0": "Atha naṃ satthā “sattimā, sujāte, purisassa bhariyā, tāsaṃ tvaṃ katarā”ti pucchi.",
  "atk-s0513a2:2245_1": "“Bhante, nāhaṃ saṃkhittena kathitassa atthaṃ ājānāmi, vitthārena me kathethā”ti.",
  "atk-s0513a2:2245_2": "Satthā “tena hi ohitasotā suṇohī”ti vatvā imā gāthā abhāsi –",
  "atk-s0513a2:2246": "“Paduṭṭhacittā ahitānukampinī, aññesu rattā atimaññate patiṃ,",
  "atk-s0513a2:2247": "Dhanena kītassa vadhāya ussukā; Yā evarūpā purisassa bhariyā,",
  "atk-s0513a2:2248": "Vadhakā ca bhariyāti ca sā pavuccati. [1]",
  "atk-s0513a2:2249": "“Yaṃ itthiyā vindati sāmiko dhanaṃ, sippaṃ vaṇijjañca kasiṃ adhiṭṭhahaṃ,",
  "atk-s0513a2:2250": "Appampi tassa apahātumicchati; Yā evarūpā purisassa bhariyā,",
  "atk-s0513a2:2251": "Corī ca bhariyāti ca sā pavuccati. [2]",
  "atk-s0513a2:2252": "“Akammakāmā alasā mahagghasā, pharusā ca caṇḍī ca duruttavādinī,",
  "atk-s0513a2:2253": "Uṭṭhāyakānaṃ abhibhuyya vattati; Yā evarūpā purisassa bhariyā,",
  "atk-s0513a2:2254": "Ayyā ca bhariyāti ca sā pavuccati. [3]",
  "atk-s0513a2:2255": "“Yā sabbadā hoti hitānukampinī, mātāva puttaṃ anurakkhate patiṃ,",
  "atk-s0513a2:2256": "Tato dhanaṃ sambhatamassa rakkhati; Yā evarūpā purisassa bhariyā,",
  "atk-s0513a2:2257": "Mātā ca bhariyāti ca sā pavuccati. [4]",
  "atk-s0513a2:2258": "“Yathāpi jeṭṭhā bhaginī kaniṭṭhakā, sagāravā hoti sakamhi sādhike,",
  "atk-s0513a2:2259": "Hirīmanā bhattu vasānuvattinī; Yā evarūpā purisassa bhariyā,",
  "atk-s0513a2:2260": "Bhaginī ca bhariyāti ca sā pavuccati. [5]",
  "atk-s0513a2:2261": "“Yācīdha disvāna patiṃ pamodati, sakhī sakhāraṃva cirassamāgataṃ,",
  "atk-s0513a2:2262": "Koleyyakā sīlavatī patibbatā; Yā evarūpā purisassa bhariyā,",
  "atk-s0513a2:2263": "Sakhī ca bhariyāti ca sā pavuccati. [6]",
  "atk-s0513a2:2264": "“Akkuddhasantā vadhadaṇḍatajjitā, aduṭṭhacittā patino titikkhati,",
  "atk-s0513a2:2265": "Akkodhanā bhattu vasānuvattinī; Yā evarūpā purisassa bhariyā,",
  "atk-s0513a2:2266": "Dāsī ca bhariyāti ca sā pavuccati”. ; [7]",
  "atk-s0513a2:2267": "Imā kho, sujāte, purisassa satta bhariyā. Tāsu vadhakasamā corīsamā ayyasamāti imā tisso niraye nibbattanti, itarā catasso nimmānaratidevaloke.",
  "atk-s0513a2:2268": "“Yācīdha bhariyā vadhakāti vuccati, corīti ayyāti ca yā pavuccati;",
  "atk-s0513a2:2269": "Dussīlarūpā pharusā anādarā, kāyassa bhedā nirayaṃ vajanti tā.",
  "atk-s0513a2:2270": "“Yācīdha mātā bhaginī sakhīti ca, dāsīti bhariyāti ca yā pavuccati;",
  "atk-s0513a2:2271": "Sīle ṭhitattā cirarattasaṃvutā, kāyassa bhedā sugatiṃ vajanti tā”ti. ;",
  "atk-s0513a2:2272_0": "Evaṃ satthari imā satta bhariyā dassenteyeva sujātā sotāpattiphale patiṭṭhahi. “Sujāte,",
  "atk-s0513a2:2272_1": "tvaṃ imāsaṃ sattannaṃ bhariyānaṃ katarā”ti vutte “dāsisamā ahaṃ, bhante”ti vatvā",
  "atk-s0513a2:2272_2": "tathāgataṃ vanditvā khamāpesi. Iti satthā sujātaṃ gharasuṇhaṃ ekovādeneva dametvā",
  "atk-s0513a2:2272_3": "katabhattakicco jetavanaṃ gantvā bhikkhusaṅghena vatte dassite gandhakuṭiṃ pāvisi.",
  "atk-s0513a2:2272_4": "Dhammasabhāyampi kho, bhikkhū, satthu guṇakathaṃ samuṭṭhāpesuṃ – “āvuso, ekovādeneva",
  "atk-s0513a2:2272_5": "satthā sujātaṃ gharasuṇhaṃ dametvā sotāpattiphale patiṭṭhāpesī”ti. Satthā āgantvā",
  "atk-s0513a2:2272_6": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a2:2272_7": "“na, bhikkhave, idāneva, pubbepi mayā sujātā ekovādeneva damitā”ti vatvā atītaṃ āhari.",
  "atk-s0513a2:2273_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ",
  "atk-s0513a2:2273_1": "nibbattitvā vayappatto takkasilāyaṃ sabbasippāni uggaṇhitvā pitu accayena rajje patiṭṭhāya",
  "atk-s0513a2:2273_2": "dhammena samena rajjaṃ kāresi. Tassa mātā kodhanā ahosi caṇḍā pharusā akkosikā paribhāsikā.",
  "atk-s0513a2:2273_3": "So mātu ovādaṃ dātukāmopi “avatthukaṃ kathetuṃ na yutta”nti tassā anusāsanatthaṃ",
  "atk-s0513a2:2273_4": "ekaṃ upamaṃ olokento carati. Athekadivasaṃ uyyānaṃ agamāsi, mātāpi puttena saddhiṃyeva",
  "atk-s0513a2:2273_5": "agamāsi. Atha antarāmagge kikī sakuṇo viravi, bodhisattaparisā taṃ saddaṃ sutvā kaṇṇe",
  "atk-s0513a2:2273_6": "pidahitvā “ambho, caṇḍavāce pharusavāce mā saddamakāsī”ti āha. Bodhisatte pana nāṭakaparivārite",
  "atk-s0513a2:2273_7": "mātarā saddhiṃ uyyāne vicarante ekasmiṃ supupphitasālarukkhe nilīnā ekā kokilā madhurena",
  "atk-s0513a2:2273_8": "sarena vassi. Mahājano tassā saddena sammatto hutvā añjaliṃ paggahetvā “saṇhavāce",
  "atk-s0513a2:2273_9": "sakhilavāce muduvāce vassa vassā”ti gīvaṃ ukkhipitvā ohitasoto olokento aṭṭhāsi.",
  "atk-s0513a2:2274_0": "Atha mahāsatto tāni dve kāraṇāni disvā “idāni mātaraṃ saññāpetuṃ sakkhissāmī”ti cintetvā",
  "atk-s0513a2:2274_1": "“amma, antarāmagge kikīsaddaṃ sutvā mahājano ‘mā saddamakāsi, mā saddamakāsī’ti kaṇṇe",
  "atk-s0513a2:2274_2": "pidahi, pharusavācā nāma na kassaci piyā”ti vatvā imā gāthā avoca –",
  "atk-s0513a2:2275": "55.",
  "atk-s0513a2:2276": "“Na hi vaṇṇena sampannā, mañjukā piyadassanā;",
  "atk-s0513a2:2277": "Kharavācā piyā honti, asmiṃ loke paramhi ca.",
  "atk-s0513a2:2278": "56.",
  "atk-s0513a2:2279": "“Nanu passasimaṃ kāḷiṃ, dubbaṇṇaṃ tilakāhataṃ;",
  "atk-s0513a2:2280": "Kokilaṃ saṇhabhāṇena, bahūnaṃ pāṇinaṃ piyaṃ.",
  "atk-s0513a2:2281": "57.",
  "atk-s0513a2:2282": "“Tasmā sakhilavācassa, mantabhāṇī anuddhato;",
  "atk-s0513a2:2283": "Atthaṃ dhammañca dīpeti, madhuraṃ tassa bhāsita”nti.",
  "atk-s0513a2:2284_0": "Tāsaṃ ayamattho – amma, ime sattā piyaṅgusāmādinā sarīravaṇṇena samannāgatā kathānigghosassa",
  "atk-s0513a2:2284_1": "madhuratāya mañjukā, abhirūpatāya piyadassanā samānāpi antamaso mātāpitaropi akkosaparibhāsādivasena",
  "atk-s0513a2:2284_2": "pavattāya kharavācāya samannāgatattā kharavācā imasmiñca parasmiñca loke piyā nāma",
  "atk-s0513a2:2284_3": "na honti antarāmagge kharavācā kikī viya, saṇhabhāṇino pana maṭṭhāya madhurāya vācāya",
  "atk-s0513a2:2284_4": "samannāgatā virūpāpi piyā honti. Tena taṃ vadāmi – nanu passasi tvaṃ imaṃ kāḷiṃ dubbaṇṇaṃ",
  "atk-s0513a2:2284_5": "sarīravaṇṇatopi kāḷatarehi tilakehi āhataṃ kokilaṃ, yā evaṃ dubbaṇṇā samānāpi saṇhabhāsanena",
  "atk-s0513a2:2284_6": "bahūnaṃ piyā jātā. Iti yasmā kharavāco satto loke mātāpitūnampi appiyo, tasmā bahujanassa",
  "atk-s0513a2:2284_7": "piyabhāvaṃ icchanto poso sakhilavāco saṇhamaṭṭhamuduvāco assa. Paññāsaṅkhātāya mantāya",
  "atk-s0513a2:2284_8": "paricchinditvā vacanato mantabhāṇī, vinā uddhaccena pamāṇayuttasseva kathanato anuddhato.",
  "atk-s0513a2:2284_9": "Yo hi evarūpo puggalo pāḷiñca atthañca dīpeti, tassa bhāsitaṃ kāraṇasannissitaṃ katvā",
  "atk-s0513a2:2284_10": "paraṃ anakkosetvā kathitatāya madhuranti.",
  "atk-s0513a2:2285": "Evaṃ bodhisatto imāhi tīhi gāthāhi mātu dhammaṃ desetvā mātaraṃ saññāpesi, sā tato paṭṭhāya ācārasampannā ahosi. Bodhisattopi mātaraṃ ekovādena nibbisevanaṃ katvā yathākammaṃ gato.",
  "atk-s0513a2:2286": "Satthā imaṃ dhammadesanaṃ āharitvā jātakaṃ samodhānesi – “tadā bārāṇasirañño mātā sujātā ahosi, rājā pana ahameva ahosi”nti.",
  "atk-s0513a2:2287": "Sujātajātakavaṇṇanā navamā.",
  "atk-s0513a2:2289": "[270] 10. Ulūkajātakavaṇṇanā",
  "atk-s0513a2:2290_0": "Sabbehi kira ñātīhīti idaṃ satthā jetavane viharanto kākolūkakalahaṃ ārabbha kathesi.",
  "atk-s0513a2:2290_1": "Tasmiñhi kāle kākā divā ulūke khādanti, ulūkā sūriyatthaṅgamanato paṭṭhāya tattha",
  "atk-s0513a2:2290_2": "tattha sayitānaṃ kākānaṃ sīsāni chinditvā te jīvitakkhayaṃ pāpenti. Athekassa bhikkhuno",
  "atk-s0513a2:2290_3": "jetavanapaccante ekasmiṃ pariveṇe vasantassa sammajjanakāle rukkhato patitāni sattaṭṭhanāḷimattānipi",
  "atk-s0513a2:2290_4": "bahutarānipi kākasīsāni chaḍḍetabbāni honti. So tamatthaṃ bhikkhūnaṃ ārocesi. Bhikkhū",
  "atk-s0513a2:2290_5": "dhammasabhāyaṃ kathaṃ samuṭṭhāpesuṃ – “āvuso, amukassa kira bhikkhuno vasanaṭṭhāne",
  "atk-s0513a2:2290_6": "divase divase ettakāni nāma kākasīsāni chaḍḍetabbāni hontī”ti. Satthā āgantvā “kāya",
  "atk-s0513a2:2290_7": "nuttha, bhikkhave, etarahi kathāya sannisinnā”ti pucchi, bhikkhū “imāya nāmā”ti vatvā",
  "atk-s0513a2:2290_8": "“kadā paṭṭhāya pana, bhante, kākānañca ulūkānañca aññamaññaṃ veraṃ uppanna”nti pucchiṃsu,",
  "atk-s0513a2:2290_9": "satthā “paṭhamakappikakālato paṭṭhāyā”ti vatvā atītaṃ āhari.",
  "atk-s0513a2:2291_0": "Atīte paṭhamakappikā manussā sannipatitvā ekaṃ abhirūpaṃ sobhaggappattaṃ ācārasampannaṃ",
  "atk-s0513a2:2291_1": "sabbākāraparipuṇṇaṃ purisaṃ gahetvā rājānaṃ kariṃsu, catuppadāpi sannipatitvā ekaṃ",
  "atk-s0513a2:2291_2": "sīhaṃ rājānaṃ akaṃsu, mahāsamudde macchā ānandaṃ nāma macchaṃ rājānaṃ akaṃsu. Tato",
  "atk-s0513a2:2291_3": "sakuṇagaṇā himavantapadese ekasmiṃ piṭṭhipāsāṇe sannipatitvā “manussesu rājā paññāyati,",
  "atk-s0513a2:2291_4": "tathā catuppadesu ceva macchesu ca. Amhākaṃ panantare rājā nāma natthi, appatissavāso",
  "atk-s0513a2:2291_5": "nāma na vaṭṭati, amhākampi rājānaṃ laddhuṃ vaṭṭati, ekaṃ rājaṭṭhāne ṭhapetabbayuttakaṃ",
  "atk-s0513a2:2291_6": "jānāthā”ti. Te tādisaṃ sakuṇaṃ olokayamānā ekaṃ ulūkaṃ rocetvā “ayaṃ no ruccatī”ti",
  "atk-s0513a2:2291_7": "āhaṃsu. Atheko sakuṇo sabbesaṃ ajjhāsayaggahaṇatthaṃ tikkhattuṃ sāvesi. Tassa sāventassa",
  "atk-s0513a2:2291_8": "dve sāvanā adhivāsetvā tatiyasāvanāya eko kāko uṭṭhāya “tiṭṭha tāvetassa imasmiṃ",
  "atk-s0513a2:2291_9": "rājābhisekakāle evarūpaṃ mukhaṃ bhavati, kuddhassa kīdisaṃ bhavissati, iminā hi kuddhena",
  "atk-s0513a2:2291_10": "olokitā mayaṃ tattakapāle pakkhittaloṇaṃ viya tattha tattheva bhijjissāma, imaṃ rājānaṃ",
  "atk-s0513a2:2291_11": "kātuṃ mayhaṃ na ruccatī”ti imamatthaṃ pakāsetuṃ paṭhamaṃ gāthamāha –",
  "atk-s0513a2:2292": "58.",
  "atk-s0513a2:2293": "“Sabbehi kira ñātīhi, kosiyo issaro kato;",
  "atk-s0513a2:2294": "Sace ñātīhanuññāto, bhaṇeyyāhaṃ ekavācika”nti.",
  "atk-s0513a2:2295_0": "Tassattho – yā esā sāvanā vattati, taṃ sutvā vadāmi. Sabbehi kira imehi samāgatehi",
  "atk-s0513a2:2295_1": "ñātīhi ayaṃ kosiyo rājā kato. Sace panāhaṃ ñātīhi anuññāto bhaveyyaṃ, ettha vattabbaṃ",
  "atk-s0513a2:2295_2": "ekavācikaṃ kiñci bhaṇeyyanti.",
  "atk-s0513a2:2296": "Atha naṃ anujānantā sakuṇā dutiyaṃ gāthamāhaṃsu –",
  "atk-s0513a2:2297": "59.",
  "atk-s0513a2:2298": "“Bhaṇa samma anuññāto, atthaṃ dhammañca kevalaṃ;",
  "atk-s0513a2:2299": "Santi hi daharā pakkhī, paññavanto jutindharā”ti.",
  "atk-s0513a2:2300_0": "Tattha bhaṇa, samma, anuññātoti, samma, vāyasa tvaṃ amhehi sabbehi anuññāto, yaṃ",
  "atk-s0513a2:2300_1": "te bhaṇitabbaṃ, taṃ bhaṇa. Atthaṃ dhammañca kevalanti bhaṇanto ca kāraṇañceva paveṇiāgatañca",
  "atk-s0513a2:2300_2": "vacanaṃ amuñcitvā bhaṇa. Paññavanto jutindharāti paññāsampannā ceva ñāṇobhāsadharā",
  "atk-s0513a2:2300_3": "ca daharāpi pakkhino atthiyeva.",
  "atk-s0513a2:2301": "So evaṃ anuññāto tatiyaṃ gāthamāha –",
  "atk-s0513a2:2302": "60.",
  "atk-s0513a2:2303": "“Na me ruccati bhaddaṃ vo, ulūkassābhisecanaṃ;",
  "atk-s0513a2:2304": "Akkuddhassa mukhaṃ passa, kathaṃ kuddho karissatī”ti.",
  "atk-s0513a2:2305_0": "Tassattho – bhaddaṃ tumhākaṃ hotu, yaṃ panetaṃ tikkhattuṃ sāvanavācāya ulūkassa abhisecanaṃ",
  "atk-s0513a2:2305_1": "karīyati, etaṃ mayhaṃ na ruccati. Etassa hi idāni tuṭṭhacittassa akkuddhassa mukhaṃ",
  "atk-s0513a2:2305_2": "passatha, kuddho panāyaṃ kathaṃ karissatīti na jānāmi, sabbathāpi etaṃ mayhaṃ na ruccatīti.",
  "atk-s0513a2:2306_0": "So evaṃ vatvā “mayhaṃ na ruccati, mayhaṃ na ruccatī”ti viravanto ākāse uppati, ulūkopi",
  "atk-s0513a2:2306_1": "naṃ uṭṭhāya anubandhi. Tato paṭṭhāya te aññamaññaṃ veraṃ bandhiṃsu. Sakuṇā suvaṇṇahaṃsaṃ",
  "atk-s0513a2:2306_2": "rājānaṃ katvā pakkamiṃsu.",
  "atk-s0513a2:2307": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne bahū sotāpannādayo ahesuṃ. “Tadā rajje abhisittahaṃsapoto ahameva ahosi”nti.",
  "atk-s0513a2:2308": "Ulūkajātakavaṇṇanā dasamā.",
  "atk-s0513a2:2309": "Padumavaggo dutiyo.",
  "atk-s0513a2:2310": "Tassuddānaṃ –",
  "atk-s0513a2:2311": "Padumaṃ mudupāṇī ca, palobhanaṃ panādakaṃ;",
  "atk-s0513a2:2312": "Khurappaṃ sindhavañceva, kakkaṭā, rāmadūsakaṃ;",
  "atk-s0513a2:2313": "Sujātaṃ ulūkaṃ dasa.",
  "atk-s0513a2:2314": "3. Udapānavaggo",
  "atk-s0513a2:2316": "[271] 1. Udapānadūsakajātakavaṇṇanā",
  "atk-s0513a2:2317_0": "Āraññikassa isinoti idaṃ satthā jetavane viharanto ekaṃ udapānadūsakasiṅgālaṃ ārabbha",
  "atk-s0513a2:2317_1": "kathesi. Eko kira siṅgālo bhikkhusaṅghassa pānīyaudapānaṃ uccārapassāvakaraṇena dūsetvā",
  "atk-s0513a2:2317_2": "pakkāmi. Atha naṃ ekadivasaṃ udapānasamīpaṃ āgataṃ sāmaṇerā leḍḍūhi paharitvā kilamesuṃ,",
  "atk-s0513a2:2317_3": "so tato paṭṭhāya taṃ ṭhānaṃ puna nivattitvāpi na olokesi. Bhikkhū taṃ pavattiṃ ñatvā",
  "atk-s0513a2:2317_4": "dhammasabhāyaṃ kathaṃ samuṭṭhāpesuṃ – “āvuso, udapānadūsakasiṅgālo kira sāmaṇerehi",
  "atk-s0513a2:2317_5": "kilamitakālato paṭṭhāya puna nivattitvāpi na olokesī”ti. Satthā āgantvā “kāya nuttha,",
  "atk-s0513a2:2317_6": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0513a2:2317_7": "idāneva, pubbepesa siṅgālo udapānadūsakoyevā”ti vatvā atītaṃ āhari.",
  "atk-s0513a2:2318_0": "Atīte bārāṇasiyaṃ idameva isipatanaṃ ayameva udapāno ahosi. Tadā bodhisatto bārāṇasiyaṃ",
  "atk-s0513a2:2318_1": "kulaghare nibbattitvā vayappatto isipabbajjaṃ pabbajitvā isigaṇaparivuto isipatane",
  "atk-s0513a2:2318_2": "vāsaṃ kappesi. Tadā eko siṅgālo idameva udapānaṃ dūsetvā pakkamati. Atha naṃ ekadivasaṃ",
  "atk-s0513a2:2318_3": "tāpasā parivāretvā ṭhitā ekenupāyena gahetvā bodhisattassa santikaṃ ānayiṃsu. Bodhisatto",
  "atk-s0513a2:2318_4": "siṅgālena saddhiṃ sallapanto paṭhamaṃ gāthamāha –",
  "atk-s0513a2:2319": "61.",
  "atk-s0513a2:2320": "“Āraññikassa isino, cirarattatapassino;",
  "atk-s0513a2:2321": "Kicchākataṃ udapānaṃ, kathaṃ samma avāhayī”ti.",
  "atk-s0513a2:2322_0": "Tassattho – araññe vasanatāya āraññikassa, esitaguṇattā isino, cirarattaṃ tapaṃ nissāya",
  "atk-s0513a2:2322_1": "vutthattā cirarattatapassino kicchākataṃ kicchena dukkhena nipphāditaṃ udapānaṃ kathaṃ",
  "atk-s0513a2:2322_2": "kimatthāya samma siṅgāla, tvaṃ avāhayi muttakarīsena ajjhotthari dūsesi, taṃ vā muttakarīsaṃ",
  "atk-s0513a2:2322_3": "ettha avāhayi pātesīti.",
  "atk-s0513a2:2323": "Taṃ sutvā siṅgālo dutiyaṃ gāthamāha –",
  "atk-s0513a2:2324": "62.",
  "atk-s0513a2:2325": "“Esa dhammo siṅgālānaṃ, yaṃ pitvā ohadāmase;",
  "atk-s0513a2:2326": "Pitupitāmahaṃ dhammo, na taṃ ujjhātumarahasī”ti.",
  "atk-s0513a2:2327_0": "Tattha esa dhammoti esa sabhāvo. Yaṃ pitvā ohadāmaseti, samma, yaṃ mayaṃ yattha pānīyaṃ",
  "atk-s0513a2:2327_1": "pivāma, tameva ūhadāmapi omuttemapi, esa amhākaṃ siṅgālānaṃ dhammoti dasseti. Pitupitāmahanti",
  "atk-s0513a2:2327_2": "pitūnañca pitāmahānañca no esa dhammo. Na taṃ ujjhātumarahasīti taṃ amhākaṃ paveṇiāgataṃ",
  "atk-s0513a2:2327_3": "dhammaṃ sabhāvaṃ tvaṃ ujjhātuṃ na arahasi, na yuttaṃ te ettha kujjhitunti.",
  "atk-s0513a2:2328": "Athassa bodhisatto tatiyaṃ gāthamāha –",
  "atk-s0513a2:2329": "63.",
  "atk-s0513a2:2330": "“Yesaṃ vo ediso dhammo, adhammo pana kīdiso;",
  "atk-s0513a2:2331": "Mā vo dhammaṃ adhammaṃ vā, addasāma kudācana”nti.",
  "atk-s0513a2:2332": "Tattha mā voti tumhākaṃ dhammaṃ vā adhammaṃ vā na mayaṃ kadāci addasāmāti.",
  "atk-s0513a2:2333": "Evaṃ bodhisatto tassa ovādaṃ datvā “mā puna āgacchā”ti āha. So tato paṭṭhāya puna nivattitvāpi na olokesi.",
  "atk-s0513a2:2334": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā udapānadūsako ayameva siṅgālo ahosi, gaṇasatthā pana ahameva ahosi”nti.",
  "atk-s0513a2:2335": "Udapānadūsakajātakavaṇṇanā paṭhamā.",
  "atk-s0513a2:2337": "[272] 2. Byagghajātakavaṇṇanā",
  "atk-s0513a2:2338_0": "Yena mittena saṃsaggāti idaṃ satthā jetavane viharanto kokālikaṃ ārabbha kathesi.",
  "atk-s0513a2:2338_1": "Kokālikavatthu terasakanipāte takkāriyajātake āvibhavissati. Kokāliko pana “sāriputtamoggallāne",
  "atk-s0513a2:2338_2": "gahetvā āgamissāmī”ti kokālikaraṭṭhato jetavanaṃ āgantvā satthāraṃ vanditvā there",
  "atk-s0513a2:2338_3": "upasaṅkamitvā “āvuso, kokālikaraṭṭhavāsino manussā tumhe pakkosanti, etha gacchāmā”ti",
  "atk-s0513a2:2338_4": "āha. “Gaccha tvaṃ, āvuso, na mayaṃ āgacchāmā”ti. So therehi paṭikkhitto sayameva",
  "atk-s0513a2:2338_5": "agamāsi. Atha bhikkhū dhammasabhāyaṃ kathaṃ samuṭṭhāpesuṃ – “āvuso, kokāliko sāriputtamoggallānehi",
  "atk-s0513a2:2338_6": "sahāpi vināpi vattituṃ na sakkoti, saṃyogampi na sahati, viyogampi na sahatī”ti.",
  "atk-s0513a2:2338_7": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a2:2338_8": "nāmā”ti vutte “na, bhikkhave, idāneva, pubbepi kokāliko sāriputtamoggallānehi neva",
  "atk-s0513a2:2338_9": "saha, na vinā vattituṃ sakkotī”ti vatvā atītaṃ āhari.",
  "atk-s0513a2:2339_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ araññāyatane",
  "atk-s0513a2:2339_1": "rukkhadevatā hutvā nibbatti. Tassa vimānato avidūre aññatarasmiṃ vanappatijeṭṭhake",
  "atk-s0513a2:2339_2": "aññā rukkhadevatā vasati. Tasmiṃ vanasaṇḍe sīho ca byaggho ca vasanti. Tesaṃ bhayena",
  "atk-s0513a2:2339_3": "koci tattha na khettaṃ karoti, na rukkhaṃ chindati, nivattitvā oloketuṃ samattho",
  "atk-s0513a2:2339_4": "nāma natthi. Te pana sīhabyagghā nānappakāre mige vadhitvā khādanti, khāditāvasesaṃ",
  "atk-s0513a2:2339_5": "tattheva pahāya gacchanti. Tena so vanasaṇḍo asucikuṇapagandho hoti. Atha itarā rukkhadevatā",
  "atk-s0513a2:2339_6": "andhabālā kāraṇākāraṇaṃ ajānamānā ekadivasaṃ bodhisattaṃ āha – “samma, ete no sīhabyagghe",
  "atk-s0513a2:2339_7": "nissāya vanasaṇḍo asucikuṇapagandho jāto, ahaṃ ete palāpemī”ti. Bodhisatto “samma,",
  "atk-s0513a2:2339_8": "ime dve nissāya amhākaṃ vimānāni rakkhiyanti, etesu palāyantesu vimānāni no vinassissanti,",
  "atk-s0513a2:2339_9": "sīhabyagghānaṃ padaṃ apassantā manussā sabbaṃ vanaṃ chinditvā ekaṅgaṇaṃ katvā khettāni",
  "atk-s0513a2:2339_10": "karissanti, mā te evaṃ ruccī”ti vatvā purimā dve gāthā avoca –",
  "atk-s0513a2:2340": "64.",
  "atk-s0513a2:2341": "“Yena mittena saṃsaggā, yogakkhemo vihiyyati;",
  "atk-s0513a2:2342": "Pubbevajjhābhavaṃ tassa, rakkhe akkhīva paṇḍito.",
  "atk-s0513a2:2343": "65.",
  "atk-s0513a2:2344": "“Yena mittena saṃsaggā, yogakkhemo pavaḍḍhati;",
  "atk-s0513a2:2345": "Kareyyattasamaṃ vuttiṃ, sabbakiccesu paṇḍito”ti.",
  "atk-s0513a2:2346_0": "Tattha yena mittena saṃsaggāti yena pāpamittena saddhiṃ saṃsaggahetu saṃsaggakāraṇā,",
  "atk-s0513a2:2346_1": "yena saddhiṃ dassanasaṃsaggo savanasaṃsaggo kāyasaṃsaggo samullapanasaṃsaggo paribhogasaṃsaggoti",
  "atk-s0513a2:2346_2": "imassa pañcavidhassa saṃsaggassa katattāti attho. Yogakkhemoti kāyacittasukhaṃ. Tañhi",
  "atk-s0513a2:2346_3": "dukkhayogato khemattā idha yogakkhemoti adhippetaṃ. Vihiyyatīti parihāyati. Pubbevajjhābhavaṃ",
  "atk-s0513a2:2346_4": "tassa, rakkhe akkhīva paṇḍitoti tassa pāpamittassa ajjhābhavaṃ tena abhibhavitabbaṃ",
  "atk-s0513a2:2346_5": "attano lābhayasajīvitaṃ, yathā naṃ so na ajjhābhavati, tathā paṭhamatarameva attano",
  "atk-s0513a2:2346_6": "akkhī viya paṇḍito puriso rakkheyya.",
  "atk-s0513a2:2347_0": "Dutiyagāthāya yenāti yena kalyāṇamittena saha saṃsaggakāraṇā. Yogakkhemo pavaḍḍhatīti",
  "atk-s0513a2:2347_1": "kāyacittasukhaṃ vaḍḍhati. Kareyyattasamaṃ vuttinti tassa kalyāṇamittassa sabbakiccesu",
  "atk-s0513a2:2347_2": "paṇḍito puriso yathā attano jīvitavuttiñca upabhogaparibhogavuttiñca karoti, evametaṃ",
  "atk-s0513a2:2347_3": "sabbaṃ kareyya, adhikampi kareyya, hīnaṃ pana na kareyyāti.",
  "atk-s0513a2:2348_0": "Evaṃ bodhisattena kāraṇe kathitepi sā bāladevatā anupadhāretvā ekadivasaṃ bheravarūpārammaṇaṃ",
  "atk-s0513a2:2348_1": "dassetvā te sīhabyagghe palāpesi. Manussā tesaṃ padavalañjaṃ adisvā “sīhabyagghā",
  "atk-s0513a2:2348_2": "aññaṃ vanasaṇḍaṃ gatā”ti ñatvā vanasaṇḍassa ekapassaṃ chindiṃsu. Devatā bodhisattaṃ",
  "atk-s0513a2:2348_3": "upasaṅkamitvā “ahaṃ, samma, tava vacanaṃ akatvā te palāpesiṃ, idāni tesaṃ gatabhāvaṃ",
  "atk-s0513a2:2348_4": "ñatvā manussā vanasaṇḍaṃ chindanti, kiṃ nu kho kātabba”nti vatvā “idāni te asukavanasaṇḍe",
  "atk-s0513a2:2348_5": "nāma vasanti, gantvā te ānehī”ti vuttā tattha gantvā tesaṃ purato ṭhatvā añjaliṃ",
  "atk-s0513a2:2348_6": "paggayha tatiyaṃ gāthamāha –",
  "atk-s0513a2:2349": "66.",
  "atk-s0513a2:2350": "“Etha byagghā nivattavho, paccupetha mahāvanaṃ;",
  "atk-s0513a2:2351": "Mā vanaṃ chindi nibyagghaṃ, byagghā māhesu nibbanā”ti.",
  "atk-s0513a2:2352_0": "Tattha byagghāti ubhopi te byagghanāmenevālapantī āha. Nivattavhoti nivattatha. Paccupetha",
  "atk-s0513a2:2352_1": "mahāvananti taṃ mahāvanaṃ paccupetha puna upagacchatha, ayameva vā pāṭho. Mā vanaṃ",
  "atk-s0513a2:2352_2": "chindi nibyagghanti amhākaṃ vasanakavanasaṇḍaṃ idāni tumhākaṃ abhāvena nibyagghaṃ",
  "atk-s0513a2:2352_3": "manussā mā chindiṃsu. Byagghā māhesu nibbanāti tumhādisā ca byaggharājāno attano",
  "atk-s0513a2:2352_4": "vasanaṭṭhānā palāyitattā nibbanā vasanaṭṭhānabhūtena vanena virahitā mā ahesuṃ. Te",
  "atk-s0513a2:2352_5": "evaṃ tāya devatāya yāciyamānāpi “gaccha tvaṃ, na mayaṃ āgamissāmā”ti paṭikkhipiṃsuyeva.",
  "atk-s0513a2:2352_6": "Devatā ekikāva vanasaṇḍaṃ paccāgañchi. Manussāpi katipāheneva sabbaṃ vanaṃ chinditvā",
  "atk-s0513a2:2352_7": "khettāni karitvā kasikammaṃ kariṃsu.",
  "atk-s0513a2:2353_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā",
  "atk-s0513a2:2353_1": "apaṇḍitā devatā kokāliko ahosi, sīho sāriputto, byaggho moggallāno, paṇḍitadevatā",
  "atk-s0513a2:2353_2": "pana ahameva ahosi”nti.",
  "atk-s0513a2:2354": "Byagghajātakavaṇṇanā dutiyā.",
  "atk-s0513a2:2356": "[273] 3. Kacchapajātakavaṇṇanā",
  "atk-s0513a2:2357": "Ko nu uddhitabhattovāti idaṃ satthā jetavane viharanto kosalarājassa dvinnaṃ mahāmattānaṃ kalahavūpasamanaṃ ārabbha kathesi. Paccuppannavatthu dukanipāte kathitameva.",
  "atk-s0513a2:2358_0": "Atīte pana bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule",
  "atk-s0513a2:2358_1": "nibbattitvā vayappatto takkasilāyaṃ sabbasippāni uggaṇhitvā kāme pahāya isipabbajjaṃ",
  "atk-s0513a2:2358_2": "pabbajitvā himavantapadese gaṅgātīre assamapadaṃ māpetvā tattha abhiññā ca samāpattiyo",
  "atk-s0513a2:2358_3": "ca nibbattetvā jhānakīḷaṃ kīḷanto vāsaṃ kappesi. Imasmiṃ kira jātake bodhisatto paramamajjhatto",
  "atk-s0513a2:2358_4": "ahosi, upekkhāpāramiṃ pūresi. Tassa paṇṇasāladvāre nisinnassa eko pagabbho dussīlo",
  "atk-s0513a2:2358_5": "makkaṭo āgantvā kaṇṇasotesu aṅgajātena salākapavesanakammaṃ karoti, bodhisatto avāretvā",
  "atk-s0513a2:2358_6": "majjhatto hutvā nisīdatiyeva. Athekadivasaṃ eko kacchapo udakā uttaritvā gaṅgātīre",
  "atk-s0513a2:2358_7": "mukhaṃ vivaritvā ātapaṃ tappanto niddāyati. Taṃ disvā so lolavānaro tassa mukhe salākapavesanakammaṃ",
  "atk-s0513a2:2358_8": "akāsi. Athassa kacchapo pabujjhitvā aṅgajātaṃ samugge pakkhipanto viya ḍaṃsi, balavavedanā",
  "atk-s0513a2:2358_9": "uppajji. Vedanaṃ adhivāsetuṃ asakkonto “ko nu kho maṃ imamhā dukkhā moceyya, kassa",
  "atk-s0513a2:2358_10": "santikaṃ gacchāmī”ti cintetvā “añño maṃ imamhā dukkhā mocetuṃ samattho natthi aññatra",
  "atk-s0513a2:2358_11": "tāpasena, tasseva santikaṃ mayā gantuṃ vaṭṭatī”ti kacchapaṃ dvīhi hatthehi ukkhipitvā",
  "atk-s0513a2:2358_12": "bodhisattassa santikaṃ agamāsi. Bodhisatto tena dussīlamakkaṭena saddhiṃ davaṃ karonto",
  "atk-s0513a2:2358_13": "paṭhamaṃ gāthamāha –",
  "atk-s0513a2:2359": "67.",
  "atk-s0513a2:2360": "“Ko nu uddhitabhattova, pūrahatthova brāhmaṇo;",
  "atk-s0513a2:2361": "Kahaṃ nu bhikkhaṃ acari, kaṃ saddhaṃ upasaṅkamī”ti.",
  "atk-s0513a2:2362_0": "Tattha ko nu uddhitabhattovāti ko nu esa vaḍḍhitabhatto viya, ekaṃ vaḍḍhitabhattaṃ",
  "atk-s0513a2:2362_1": "bhattapūrapātiṃ hatthehi gahetvā viya ko nu eso āgacchatīti attho. Pūrahatthova brāhmaṇoti",
  "atk-s0513a2:2362_2": "kattikamāse vācanakaṃ labhitvā pūrahattho brāhmaṇo viya ca ko nu kho esoti vānaraṃ",
  "atk-s0513a2:2362_3": "sandhāya vadati. Kahaṃ nu bhikkhaṃ acarīti, bho vānara, kasmiṃ padese ajja tvaṃ bhikkhaṃ",
  "atk-s0513a2:2362_4": "acari. Kaṃ saddhaṃ upasaṅkamīti kataraṃ nāma pubbapete uddissa kataṃ saddhabhattaṃ,",
  "atk-s0513a2:2362_5": "kataraṃ vā saddhaṃ puggalaṃ tvaṃ upasaṅkami, kuto te ayaṃ deyyadhammo laddhoti dīpeti.",
  "atk-s0513a2:2363": "Taṃ sutvā dussīlavānaro dutiyaṃ gāthamāha –",
  "atk-s0513a2:2364": "68.",
  "atk-s0513a2:2365": "“Ahaṃ kapismi dummedho, anāmāsāni āmasiṃ;",
  "atk-s0513a2:2366": "Tvaṃ maṃ mocaya bhaddaṃ te, mutto gaccheyya pabbata”nti.",
  "atk-s0513a2:2367_0": "Tattha ahaṃ kapismi dummedhoti bhaddaṃ te ahaṃ asmi dummedho capalacitto makkaṭo.",
  "atk-s0513a2:2367_1": "Anāmāsāni āmasinti anāmasitabbaṭṭhānāni āmasiṃ. Tvaṃ maṃ mocaya bhaddaṃ teti tvaṃ",
  "atk-s0513a2:2367_2": "dayālu anukampako maṃ imamhā dukkhā mocehi, bhaddaṃ te hotu. Mutto gaccheyya pabbatanti",
  "atk-s0513a2:2367_3": "sohaṃ tavānubhāvena imamhā byasanā mutto pabbatameva gaccheyyaṃ, na te puna cakkhupathe",
  "atk-s0513a2:2367_4": "attānaṃ dasseyyanti.",
  "atk-s0513a2:2368": "Bodhisatto tasmiṃ kāruññena kacchapena saddhiṃ sallapanto tatiyaṃ gāthamāha –",
  "atk-s0513a2:2369": "69.",
  "atk-s0513a2:2370": "“Kacchapā kassapā honti, koṇḍaññā honti makkaṭā;",
  "atk-s0513a2:2371": "Muñca kassapa koṇḍaññaṃ, kataṃ methunakaṃ tayā”ti.",
  "atk-s0513a2:2372_0": "Tassattho – kacchapā nāma kassapagottā honti, makkaṭā koṇḍaññagottā, kassapakoṇḍaññānañca",
  "atk-s0513a2:2372_1": "aññamaññaṃ āvāhavivāhasambandho atthi. Addhā tayidaṃ lolena dussīlamakkaṭena tayā",
  "atk-s0513a2:2372_2": "saddhiṃ, tayā ca dussīlena iminā makkaṭena saddhiṃ gottasadisatāsaṅkhātassa methunadhammassa",
  "atk-s0513a2:2372_3": "anucchavikaṃ dussīlyakammasaṅkhātampi methunakaṃ kataṃ, tasmā muñca, kassapa, koṇḍaññanti.",
  "atk-s0513a2:2373_0": "Kacchapo bodhisattassa vacanaṃ sutvā kāraṇena pasanno vānarassa aṅgajātaṃ muñci.",
  "atk-s0513a2:2373_1": "Makkaṭo muttamattova bodhisattaṃ vanditvā palāto, puna taṃ ṭhānaṃ nivattitvāpi na",
  "atk-s0513a2:2373_2": "olokesi. Kacchapopi bodhisattaṃ vanditvā sakaṭṭhānameva gato. Bodhisattopi aparihīnajjhāno",
  "atk-s0513a2:2373_3": "brahmalokaparāyaṇo ahosi.",
  "atk-s0513a2:2374": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā kacchapavānarā dve mahāmattā ahesuṃ, tāpaso pana ahameva ahosi”nti.",
  "atk-s0513a2:2375": "Kacchapajātakavaṇṇanā tatiyā.",
  "atk-s0513a2:2377": "[274] 4. Lolajātakavaṇṇanā",
  "atk-s0513a2:2378_0": "Kāyaṃ balākā sikhinīti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a2:2378_1": "Tañhi dhammasabhaṃ ānītaṃ satthā “na tvaṃ bhikkhu idāneva lolo, pubbepi loloyeva,",
  "atk-s0513a2:2378_2": "lolatāyeva ca jīvitakkhayaṃ patto, taṃ nissāya porāṇakapaṇḍitāpi attano vasanaṭṭhānā",
  "atk-s0513a2:2378_3": "paribāhirā ahesu”nti vatvā atītaṃ āhari.",
  "atk-s0513a2:2379_0": "Atīte bārāṇasiyaṃ brahmadatte rajjaṃ kārente bārāṇasiseṭṭhino mahānase bhattakārako",
  "atk-s0513a2:2379_1": "puññatthāya nīḷapacchiṃ ṭhapesi. Tadā bodhisatto pārāvatayoniyaṃ nibbattitvā tattha",
  "atk-s0513a2:2379_2": "vāsaṃ kappesi. Atheko lolakāko mahānasamatthakena gacchanto nānappakāraṃ macchamaṃsavikatiṃ",
  "atk-s0513a2:2379_3": "disvā pipāsābhibhūto “kaṃ nu kho nissāya sakkā bhaveyyaṃ okāsaṃ laddhu”nti cintetvā",
  "atk-s0513a2:2379_4": "bodhisattaṃ disvā “imaṃ nissāya sakkā”ti sanniṭṭhānaṃ katvā tassa gocarāya araññagamanakāle",
  "atk-s0513a2:2379_5": "piṭṭhito piṭṭhito anubandhi. Atha naṃ bodhisatto “mayaṃ kho, kāka, aññagocarā, tvampi",
  "atk-s0513a2:2379_6": "aññagocaro, kiṃ nu kho maṃ anubandhasī”ti āha. “Tumhākaṃ, sāmi, kiriyā mayhaṃ ruccati,",
  "atk-s0513a2:2379_7": "ahampi tumhehi samānagocaro hutvā tumhe upaṭṭhātuṃ icchāmī”ti. Bodhisatto sampaṭicchi.",
  "atk-s0513a2:2379_8": "So tena saddhiṃ gocarabhūmiyaṃ ekagocaraṃ caranto viya osakkitvā gomayarāsiṃ viddhaṃsetvā",
  "atk-s0513a2:2379_9": "pāṇake khāditvā kucchipūraṃ katvā bodhisattaṃ upasaṅkamitvā “tumhe ettakaṃ kālaṃ",
  "atk-s0513a2:2379_10": "caratheva, nanu bhojane nāma pamāṇaṃ ñātuṃ vaṭṭati, etha nātisāyameva gacchāmā”ti",
  "atk-s0513a2:2379_11": "āha. Bodhisatto taṃ ādāya vasanaṭṭhānaṃ agamāsi. Bhattakārako “amhākaṃ pārāvato sahāyaṃ",
  "atk-s0513a2:2379_12": "gahetvā āgato”ti kākassāpi ekaṃ thusapacchiṃ ṭhapesi. Kākopi catūhapañcāhaṃ teneva nīhārena vasi.",
  "atk-s0513a2:2380_0": "Athekadivasaṃ seṭṭhino bahumacchamaṃsaṃ āhariyittha, kāko taṃ disvā lobhābhibhūto",
  "atk-s0513a2:2380_1": "paccūsakālato paṭṭhāya nitthunanto nipajji. Atha naṃ punadivase bodhisatto “ehi,",
  "atk-s0513a2:2380_2": "samma, gocarāya pakkamissāmā”ti āha. “Tumhe gacchatha, mayhaṃ ajiṇṇāsaṅkā atthī”ti.",
  "atk-s0513a2:2380_3": "“Samma, kākānaṃ ajīrako nāma natthi, dīpavaṭṭimattameva hi tumhākaṃ kucchiyaṃ thokaṃ",
  "atk-s0513a2:2380_4": "tiṭṭhati, sesaṃ ajjhohaṭamattameva jīrati, mama vacanaṃ karohi, mā etaṃ macchamaṃsaṃ",
  "atk-s0513a2:2380_5": "disvā evamakāsī”ti. “Sāmi, kiṃ nāmetaṃ kathetha, ajiṇṇāsaṅkāva mayha”nti. “Tena hi",
  "atk-s0513a2:2380_6": "appamatto hohī”ti taṃ ovaditvā bodhisatto pakkāmi.",
  "atk-s0513a2:2381_0": "Bhattakārakopi nānāmacchamaṃsavikatiyo sampādetvā sarīrato sedaṃ apanento mahānasadvāre",
  "atk-s0513a2:2381_1": "aṭṭhāsi. Kāko “ayaṃ idāni kālo maṃsaṃ khāditu”nti gantvā rasakaroṭimatthake nisīdi.",
  "atk-s0513a2:2381_2": "Bhattakārako “kirī”ti saddaṃ sutvā nivattitvā olokento kākaṃ disvā pavisitvā taṃ",
  "atk-s0513a2:2381_3": "gahetvā sakalasarīralomaṃ luñcitvā matthake cūḷaṃ ṭhapetvā siṅgīveramaricādīni pisitvā",
  "atk-s0513a2:2381_4": "takkena āloḷetvā “tvaṃ amhākaṃ seṭṭhino macchamaṃsaṃ ucchiṭṭhakaṃ karosī”ti sakalasarīramassa",
  "atk-s0513a2:2381_5": "makkhetvā khipitvā nīḷapacchiyaṃ pātesi, balavavedanā uppajji. Bodhisatto gocarabhūmito",
  "atk-s0513a2:2381_6": "āgantvā taṃ nitthunantaṃ disvā davaṃ karonto paṭhamaṃ gāthamāha –",
  "atk-s0513a2:2382": "70.",
  "atk-s0513a2:2383": "“Kāyaṃ balākā sikhinī, corī laṅghipitāmahā;",
  "atk-s0513a2:2384": "Oraṃ balāke āgaccha, caṇḍo me vāyaso sakhā”ti.",
  "atk-s0513a2:2385_0": "Tattha kāyaṃ balākā sikhinīti taṃ kākaṃ tassa bahalatakkena makkhitasarīrasetavaṇṇattā",
  "atk-s0513a2:2385_1": "matthake ca sikhāya ṭhapitattā “kā esā balākā sikhinī”ti pucchanto ālapati. Corīti",
  "atk-s0513a2:2385_2": "kulassa ananuññāya kulagharaṃ, kākassa vā aruciyā pacchiṃ paviṭṭhattā “corī”ti vadati.",
  "atk-s0513a2:2385_3": "Laṅghipitāmahāti laṅghī vuccati ākāse laṅghanato megho, balākā ca nāma meghasaddena",
  "atk-s0513a2:2385_4": "gabbhaṃ gaṇhantīti meghasaddo balākānaṃ pitā, megho pitāmaho hoti. Tenāha “laṅghipitāmahā”ti.",
  "atk-s0513a2:2385_5": "Oraṃ balāke āgacchāti, ambho balāke, ito ehi. Caṇḍo me vā yaso sakhāti mayhaṃ sakhā",
  "atk-s0513a2:2385_6": "pacchisāmiko vāyaso caṇḍo pharuso, so āgato taṃ disvā kaṇayasadisena tuṇḍena koṭṭetvā",
  "atk-s0513a2:2385_7": "jīvitakkhayaṃ pāpeyya, tasmā yāva vāyaso nāgacchati, tāva pacchito otaritvā ito ehi,",
  "atk-s0513a2:2385_8": "sīghaṃ palāyassūti vadati.",
  "atk-s0513a2:2386": "Taṃ sutvā kāko dutiyaṃ gāthamāha –",
  "atk-s0513a2:2387": "71.",
  "atk-s0513a2:2388": "“Nāhaṃ balākā sikhinī, ahaṃ lolosmi vāyaso;",
  "atk-s0513a2:2389": "Akatvā vacanaṃ tuyhaṃ, passa lūnosmi āgato”ti.",
  "atk-s0513a2:2390": "Tattha āgatoti tvaṃ idāni gocarabhūmito āgato, maṃ lūnaṃ passāti attho.",
  "atk-s0513a2:2391": "Taṃ sutvā bodhisatto tatiyaṃ gāthamāha –",
  "atk-s0513a2:2392": "72.",
  "atk-s0513a2:2393": "“Punapāpajjasī samma, sīlañhi tava tādisaṃ;",
  "atk-s0513a2:2394": "Na hi mānusakā bhogā, subhuñjā honti pakkhinā”ti.",
  "atk-s0513a2:2395_0": "Tattha punapāpajjasī sammāti samma vāyasa, punapi tvaṃ evarūpaṃ dukkhaṃ paṭilabhissaseva,",
  "atk-s0513a2:2395_1": "natthi te ettakena mokkho. Kiṃkāraṇā? Sīlañhi tava tādisaṃ pāpakaṃ, yasmā tava ācārasīlaṃ",
  "atk-s0513a2:2395_2": "tādisaṃ dukkhādhigamasseva anurūpaṃ. Na hi mānusakāti manussā nāma mahāpuññā, tiracchānagatānaṃ",
  "atk-s0513a2:2395_3": "tathārūpaṃ puññaṃ natthi, tasmā mānusakā bhogā tiracchānagatena pakkhinā na bhuñjīyantīti.",
  "atk-s0513a2:2396": "Evañca pana vatvā bodhisatto “ito dāni paṭṭhāya mayā ettha vasituṃ na sakkā”ti uppatitvā aññattha agamāsi. Kākopi nitthunanto tattheva kālamakāsi.",
  "atk-s0513a2:2397_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:2397_1": "lolabhikkhu anāgāmiphale patiṭṭhahi. “Tadā lolakāko lolabhikkhu ahosi, pārāvato pana ahameva ahosi”nti.",
  "atk-s0513a2:2398": "Lolajātakavaṇṇanā catutthā.",
  "atk-s0513a2:2400": "[275] 5. Rucirajātakavaṇṇanā",
  "atk-s0513a2:2401": "Kāyaṃ balākā rucirāti idaṃ satthā jetavane viharanto ekaṃ lolabhikkhuṃ ārabbha kathesi. Dvepi vatthūni purimasadisāneva gāthāpi.",
  "atk-s0513a2:2402": "73.",
  "atk-s0513a2:2403": "“Kāyaṃ balākā rucirā, kākanīḷasmimacchati;",
  "atk-s0513a2:2404": "Caṇḍo kāko sakhā mayhaṃ, yassa cetaṃ kulāvakaṃ.",
  "atk-s0513a2:2405": "74.",
  "atk-s0513a2:2406": "“Nanu maṃ samma jānāsi, dija sāmākabhojana;",
  "atk-s0513a2:2407": "Akatvā vacanaṃ tuyhaṃ, passa lūnosmi āgato.",
  "atk-s0513a2:2408": "75.",
  "atk-s0513a2:2409": "“Punapāpajjasī samma, sīlañhi tava tādisaṃ;",
  "atk-s0513a2:2410": "Na hi mānusakā bhogā, subhuñjā honti pakkhinā”ti. –",
  "atk-s0513a2:2411": "Gāthā hi ekantarikāyeva.",
  "atk-s0513a2:2412_0": "Tattha “rucirā”ti takkamakkhitasarīratāya setavaṇṇataṃ sandhāya vadati. Rucirā piyadassanā,",
  "atk-s0513a2:2412_1": "paṇḍarāti attho. Kākanīḷasminti kākakulāvake. “Kākaniḍḍhasmi”ntipi pāṭho. Dijāti",
  "atk-s0513a2:2412_2": "kāko pārevataṃ ālapati. Sāmākabhojanāti tiṇabījabhojana. Sāmākaggahaṇena hettha sabbampi",
  "atk-s0513a2:2412_3": "tiṇabījaṃ gahitaṃ. Idhāpi bodhisatto “na idāni sakkā ito paṭṭhāya mayā ettha vasitu”nti",
  "atk-s0513a2:2412_4": "uppatitvā aññattha gato.",
  "atk-s0513a2:2413_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:2413_1": "lolabhikkhu anāgāmiphale patiṭṭhahi. “Tadā lolakāko lolabhikkhu ahosi, pārāvato pana ahameva ahosi”nti.",
  "atk-s0513a2:2414": "Rucirajātakavaṇṇanā pañcamā.",
  "atk-s0513a2:2416": "[276] 6. Kurudhammajātakavaṇṇanā",
  "atk-s0513a2:2417_0": "Tava saddhañca sīlañcāti idaṃ satthā jetavane viharanto ekaṃ haṃsaghātakabhikkhuṃ",
  "atk-s0513a2:2417_1": "ārabbha kathesi. Sāvatthivāsino dve sahāyakā bhikkhū pabbajitvā laddhūpasampadā yebhuyyena",
  "atk-s0513a2:2417_2": "ekato vicaranti. Te ekadivasaṃ aciravatiṃ gantvā nhatvā vālukapuline ātapaṃ tappamānā",
  "atk-s0513a2:2417_3": "sāraṇīyakathaṃ kathentā aṭṭhaṃsu, tasmiṃ khaṇe dve haṃsā ākāsena gacchanti. Atheko",
  "atk-s0513a2:2417_4": "daharabhikkhu sakkharaṃ gahetvā “ekassa haṃsapotakassa akkhiṃ paharissāmī”ti āha,",
  "atk-s0513a2:2417_5": "itaro “na sakkhissasī”ti āha. “Tiṭṭhatu imasmiṃ passe akkhi, parapasse akkhiṃ paharissāmī”ti.",
  "atk-s0513a2:2417_6": "“Idampi na sakkhissasiyevā”ti. “Tena hi upadhārehī”ti tiyaṃsaṃ sakkharaṃ gahetvā",
  "atk-s0513a2:2417_7": "haṃsassa pacchābhāge khipi. Haṃso sakkharasaddaṃ sutvā nivattitvā olokesi, atha naṃ",
  "atk-s0513a2:2417_8": "itaro vaṭṭasakkharaṃ gahetvā parapasse akkhimhi paharitvā orimakkhinā nikkhamāpesi.",
  "atk-s0513a2:2417_9": "Haṃso viravanto parivattitvā tesaṃ pādamūleyeva pati. Tattha tattha ṭhitā bhikkhū",
  "atk-s0513a2:2417_10": "disvā āgantvā “āvuso, evarūpe niyyānikasāsane pabbajitvā ananucchavikaṃ vo kataṃ",
  "atk-s0513a2:2417_11": "pāṇātipātaṃ karontehī”ti vatvā te ādāya tathāgatassa dassesuṃ. Satthā “saccaṃ, kira",
  "atk-s0513a2:2417_12": "tayā bhikkhu pāṇātipāto kato”ti pucchitvā “saccaṃ, bhante”ti vutte “bhikkhu, kasmā",
  "atk-s0513a2:2417_13": "evarūpe niyyānikasāsane pabbajitvā evamakāsi, porāṇakapaṇḍitā anuppanne buddhe agāramajjhe",
  "atk-s0513a2:2417_14": "saṃkiliṭṭhavāsaṃ vasamānā appamattakesupi ṭhānesu kukkuccaṃ kariṃsu, tvaṃ pana evarūpe",
  "atk-s0513a2:2417_15": "niyyānikasāsane pabbajitvā kukkuccamattampi na akāsi, nanu nāma bhikkhunā kāyavācācittehi",
  "atk-s0513a2:2417_16": "saññatena bhavitabba”nti vatvā atītaṃ āhari.",
  "atk-s0513a2:2418_0": "Atīte kururaṭṭhe indapatthanagare dhanañcaye korabye rajjaṃ kārente bodhisatto tassa",
  "atk-s0513a2:2418_1": "aggamahesiyā kucchimhi paṭisandhiṃ gahetvā anupubbena viññutaṃ patto takkasilāyaṃ",
  "atk-s0513a2:2418_2": "sabbasippāni uggaṇhitvā pitarā oparajje patiṭṭhāpito aparabhāge pitu accayena rajjaṃ",
  "atk-s0513a2:2418_3": "patvā dasa rājadhamme akopento kurudhamme vattittha. Kurudhammo nāma pañca sīlāni,",
  "atk-s0513a2:2418_4": "tāni bodhisatto parisuddhāni katvā rakkhi. Yathā ca bodhisatto, evamassa mātā aggamahesī",
  "atk-s0513a2:2418_5": "kaniṭṭhabhātā uparājā purohito brāhmaṇo rajjugāhako amacco sārathi seṭṭhi doṇamāpako",
  "atk-s0513a2:2418_6": "mahāmatto dovāriko nagarasobhinī vaṇṇadāsīti evamete.",
  "atk-s0513a2:2419": "“Rājā mātā mahesī ca, uparājā purohito;",
  "atk-s0513a2:2420": "Rajjuko sārathi seṭṭhi, doṇo dovāriko tathā;",
  "atk-s0513a2:2421": "Gaṇikekādasa janā, kurudhamme patiṭṭhitā”ti.",
  "atk-s0513a2:2422_0": "Iti ime sabbepi parisuddhāni katvā pañca sīlāni rakkhiṃsu. Rājā catūsu nagaradvāresu",
  "atk-s0513a2:2422_1": "ca nagaramajjhe ca nivesanadvāre cāti cha dānasālāyo kāretvā devasikaṃ chasatasahassaṃ",
  "atk-s0513a2:2422_2": "dhanaṃ vissajjento sakalajambudīpaṃ unnaṅgalaṃ katvā dānaṃ adāsi, tassa pana dānajjhāsayatā",
  "atk-s0513a2:2422_3": "dānābhiratatā sakalajambudīpaṃ ajjhotthari. Tasmiṃ kāle kāliṅgaraṭṭhe dantapuranagare",
  "atk-s0513a2:2422_4": "kāliṅgarājā rajjaṃ kāresi. Tassa raṭṭhe devo na vassi, tasmiṃ avassante sakalaraṭṭhe",
  "atk-s0513a2:2422_5": "chātakaṃ jātaṃ, āhāravipattiyā ca manussānaṃ rogo udapādi, dubbuṭṭhibhayaṃ chātakabhayaṃ",
  "atk-s0513a2:2422_6": "rogabhayanti tīṇi bhayāni uppajjiṃsu. Manussā niggahaṇā dārake hatthesu gahetvā tattha tattha vicaranti.",
  "atk-s0513a2:2423_0": "Sakalaraṭṭhavāsino ekato hutvā dantapuraṃ gantvā rājadvāre ukkuṭṭhimakaṃsu. Rājā",
  "atk-s0513a2:2423_1": "vātapānaṃ nissāya ṭhito taṃ saddaṃ sutvā “kiṃ kāraṇā ete viravantī”ti pucchi. “Mahārāja,",
  "atk-s0513a2:2423_2": "sakalaraṭṭhe tīṇi bhayāni uppannāni, devo na vassati, sassāni na vipannāni, chātakaṃ",
  "atk-s0513a2:2423_3": "jātaṃ. Manussā dubbhojanā rogābhibhūtā niggahaṇā putte hatthesu gahetvā vicaranti,",
  "atk-s0513a2:2423_4": "devaṃ vassāpehi mahārājā”ti. “Porāṇakarājāno deve avassante kiṃ karontī”ti? “Porāṇakarājāno,",
  "atk-s0513a2:2423_5": "mahārāja, deve avassante dānaṃ datvā uposathaṃ adhiṭṭhāya samādinnasīlā sirigabbhaṃ",
  "atk-s0513a2:2423_6": "pavisitvā dabbasanthare sattāhaṃ nipajjanti, tadā devo vassatī”ti. Rājā “sādhū”ti",
  "atk-s0513a2:2423_7": "sampaṭicchitvā tathā akāsi. Evaṃ santepi devo na vassi.",
  "atk-s0513a2:2424_0": "Rājā amacce pucchi – “ahaṃ kattabbakiccaṃ akāsiṃ, devo na vassati, kinti karomā”ti?",
  "atk-s0513a2:2424_1": "“Mahārāja, indapatthanagare dhanañcayassa korabyarañño añjanavaṇṇo nāma maṅgalahatthī",
  "atk-s0513a2:2424_2": "atthi, taṃ ānessāma, evaṃ sante devo vassatī”ti. “So rājā balavāhanasampanno duppasaho,",
  "atk-s0513a2:2424_3": "kathamassa hatthiṃ ānessāmā”ti? “Mahārāja, tena saddhiṃ yuddhakiccaṃ natthi, dānajjhāsayo",
  "atk-s0513a2:2424_4": "rājā dānābhirato yācito samāno alaṅkatasīsampi chinditvā pasādasampannāni akkhīnipi",
  "atk-s0513a2:2424_5": "uppāṭetvā sakalarajjampi niyyādetvā dadeyya, hatthimhi vattabbameva natthi, avassaṃ",
  "atk-s0513a2:2424_6": "yācito dassatī”ti. “Ke pana taṃ yācituṃ samatthā”ti? “Brāhmaṇā, mahārājā”ti. Rājā",
  "atk-s0513a2:2424_7": "brāhmaṇagāmato aṭṭha brāhmaṇe pakkosāpetvā sakkārasammānaṃ katvā hatthiṃ yācanatthāya",
  "atk-s0513a2:2424_8": "pesesi. Te paribbayaṃ ādāya addhikavesaṃ gahetvā sabbattha ekarattivāsena turitagamanaṃ",
  "atk-s0513a2:2424_9": "gantvā katipāhaṃ nagaradvāre dānasālāsu bhuñjitvā sarīraṃ santappetvā “kadā rājā",
  "atk-s0513a2:2424_10": "dānaggaṃ āgacchissatī”ti pucchiṃsu. Manussā “pakkhassa tayo divase cātuddase pannarase",
  "atk-s0513a2:2424_11": "aṭṭhamiyañca āgacchati, sve pana puṇṇamī, tasmā sve āgacchissatī”ti vadiṃsu.",
  "atk-s0513a2:2425_0": "Brāhmaṇā punadivase pātova gantvā pācīnadvāre aṭṭhaṃsu. Bodhisatto pātova nhatvā",
  "atk-s0513a2:2425_1": "gattānulitto sabbālaṅkārapaṭimaṇḍito alaṅkatahatthikkhandhavaragato mahantena parivārena",
  "atk-s0513a2:2425_2": "pācīnadvārena dānasālaṃ gantvā otaritvā sattaṭṭhajanānaṃ sahatthā bhattaṃ datvā “imināva",
  "atk-s0513a2:2425_3": "nīhārena dethā”ti vatvā hatthiṃ abhiruhitvā dakkhiṇadvāraṃ agamāsi. Brāhmaṇā pācīnadvāre",
  "atk-s0513a2:2425_4": "ārakkhassa balavatāya okāsaṃ alabhitvā dakkhiṇadvārameva gantvā rājānaṃ āgacchantaṃ",
  "atk-s0513a2:2425_5": "olokayamānā dvārato nātidūre unnataṭṭhāne ṭhitā sampattaṃ rājānaṃ hatthe ukkhipitvā",
  "atk-s0513a2:2425_6": "“jayatu bhavaṃ, mahārājā”ti jayāpesuṃ. Rājā vajiraṅkusena vāraṇaṃ nivattetvā tesaṃ",
  "atk-s0513a2:2425_7": "santikaṃ gantvā “bho brāhmaṇā, kiṃ icchathā”ti pucchi. Brāhmaṇā bodhisattassa guṇaṃ",
  "atk-s0513a2:2425_8": "vaṇṇentā paṭhamaṃ gāthamāhaṃsu –",
  "atk-s0513a2:2426": "76.",
  "atk-s0513a2:2427": "“Tava saddhañca sīlañca, viditvāna janādhipa;",
  "atk-s0513a2:2428": "Vaṇṇaṃ añjanavaṇṇena, kāliṅgasmiṃ nimimhase”ti.",
  "atk-s0513a2:2429_0": "Tattha saddhanti kammaphalānaṃ saddahanavasena okappaniyasaddhaṃ. Sīlanti saṃvarasīlaṃ",
  "atk-s0513a2:2429_1": "avītikkamasīlaṃ. Vaṇṇanti tadā tasmiṃ dese suvaṇṇaṃ vuccati, desanāsīsameva cetaṃ.",
  "atk-s0513a2:2429_2": "Iminā pana padena sabbampi hiraññasuvaṇṇādidhanadhaññaṃ saṅgahitaṃ. Añjanavaṇṇenāti",
  "atk-s0513a2:2429_3": "añjanapuñjasamānavaṇṇena iminā tava nāgena, kāliṅgasminti kāliṅgarañño santike. Nimimhaseti",
  "atk-s0513a2:2429_4": "vinimayavasena gaṇhimha, paribhogavasena vā udare pakkhipimhāti attho. Seti nipātamattaṃ.",
  "atk-s0513a2:2429_5": "Idaṃ vuttaṃ hoti – mayañhi, janādhipa, tava saddhañca sīlañca viditvāna “addhā no",
  "atk-s0513a2:2429_6": "evaṃ saddhāsīlasampanno rājā yācito añjanavaṇṇaṃ nāgaṃ dassatī”ti iminā attano santakena",
  "atk-s0513a2:2429_7": "viya añjanavaṇṇena kāliṅgarañño santike nāgaṃ vo āharissāmāti vatvā bahudhanadhaññaṃ",
  "atk-s0513a2:2429_8": "nimimhase parivattayimha ceva udare ca pakkhipimha. Evaṃ taṃ mayaṃ dhārayamānā idhāgatā.",
  "atk-s0513a2:2429_9": "Tattha kattabbaṃ devo jānātūti.",
  "atk-s0513a2:2430_0": "Aparo nayo – tava saddhañca sīlaguṇasaṅkhātaṃ vaṇṇañca sutvā “uḷāraguṇo rājā jīvitampi",
  "atk-s0513a2:2430_1": "yācito dadeyya, pageva tiracchānagataṃ nāga”nti evaṃ kāliṅgassa santike iminā añjanavaṇṇena",
  "atk-s0513a2:2430_2": "tava vaṇṇaṃ nimimhase nimimha tulayimha, tenamhā idhāgatāti.",
  "atk-s0513a2:2431_0": "Taṃ sutvā bodhisatto “sace, vo brāhmaṇā, imaṃ nāgaṃ parivattetvā dhanaṃ khāditaṃ",
  "atk-s0513a2:2431_1": "sukhāditaṃ mā cintayittha, yathālaṅkatameva vo nāgaṃ dassāmī”ti samassāsetvā itarā dve gāthā avoca –",
  "atk-s0513a2:2432": "77.",
  "atk-s0513a2:2433": "“Annabhaccā cabhaccā ca, yodha uddissa gacchati;",
  "atk-s0513a2:2434": "Sabbe te appaṭikkhippā, pubbācariyavaco idaṃ.",
  "atk-s0513a2:2435": "78.",
  "atk-s0513a2:2436": "“Dadāmi vo brāhmaṇā nāgametaṃ, rājārahaṃ rājabhoggaṃ yasassinaṃ;",
  "atk-s0513a2:2437": "Alaṅkataṃ hemajālābhichannaṃ, sasārathiṃ gacchatha yenakāma”nti.",
  "atk-s0513a2:2438_0": "Tattha annabhaccā cabhaccā cāti purisaṃ upanissāya jīvamānā yāgubhattādinā annena",
  "atk-s0513a2:2438_1": "bharitabbāti annabhaccā, itare tathā abharitabbattā abhaccā. Sandhivasena panettha",
  "atk-s0513a2:2438_2": "akāralopo veditabbo. Ettāvatā attānaṃ upanissāya ca anupanissāya ca jīvamānavasena",
  "atk-s0513a2:2438_3": "sabbepi sattā dve koṭṭhāse katvā dassitā honti. Yodha uddissa gacchatīti tesu sattesu",
  "atk-s0513a2:2438_4": "idha jīvaloke yo satto yaṃ purisaṃ kāyacideva paccāsīsanāya uddissa gacchati. Sabbe",
  "atk-s0513a2:2438_5": "te appaṭikkhippāti tathā uddissa gacchantā sacepi bahū honti, tathāpi tena purisena",
  "atk-s0513a2:2438_6": "sabbe te appaṭikkhippā, “apetha, na vo dassāmī”ti evaṃ na paṭikkhipitabbāti attho.",
  "atk-s0513a2:2438_7": "Pubbācariyavaco idanti pubbācariyā vuccanti mātāpitaro, idaṃ tesaṃ vacanaṃ. Evamahaṃ",
  "atk-s0513a2:2438_8": "mātāpitūhi sikkhāpitoti dīpeti.",
  "atk-s0513a2:2439_0": "Dadāmi vo brāhmaṇā nāgametanti yasmā idaṃ amhākaṃ pubbācariyavaco, tasmāhaṃ brāhmaṇā",
  "atk-s0513a2:2439_1": "tumhākaṃ imaṃ nāgaṃ dadāmi. Rājārahanti rañño anucchavikaṃ. Rājabhogganti rājaparibhogaṃ.",
  "atk-s0513a2:2439_2": "Yasassinanti parivārasampannaṃ, taṃ kira hatthiṃ nissāya hatthigopakahatthivejjādīni",
  "atk-s0513a2:2439_3": "pañca kulasatāni jīvanti, tehi saddhiññeva vo dadāmīti attho. Alaṅkatanti nānāvidhehi",
  "atk-s0513a2:2439_4": "hatthialaṅkārehi alaṅkataṃ. Hemajālābhichannanti suvaṇṇajālena abhicchannaṃ. Sasārathinti",
  "atk-s0513a2:2439_5": "yo panassa sārathi hatthigopako ācariyo, tena saddhiṃyeva dadāmi, tasmā sasārathi",
  "atk-s0513a2:2439_6": "hutvā tumhe saparivāraṃ imaṃ nāgaṃ gahetvā yenakāmaṃ gacchathāti.",
  "atk-s0513a2:2440_0": "Evaṃ hatthikkhandhavaragatova mahāsatto vācāya datvā puna hatthikkhandhā oruyha “sace",
  "atk-s0513a2:2440_1": "analaṅkataṭṭhānaṃ atthi, alaṅkaritvā dassāmī”ti vatvā tikkhattuṃ padakkhiṇaṃ karonto",
  "atk-s0513a2:2440_2": "upadhāretvā analaṅkataṭṭhānaṃ adisvā tassa soṇḍaṃ brāhmaṇānaṃ hatthesu ṭhapetvā suvaṇṇabhiṅkārena",
  "atk-s0513a2:2440_3": "pupphagandhavāsitaṃ udakaṃ pātetvā adāsi. Brāhmaṇā saparivāraṃ nāgaṃ sampaṭicchitvā",
  "atk-s0513a2:2440_4": "hatthipiṭṭhe nisinnā dantapuraṃ gantvā hatthiṃ rañño adaṃsu, hatthimhi āgatepi devo",
  "atk-s0513a2:2440_5": "na vassateva. Rājā “kiṃ nu kho kāraṇa”nti uttariṃ pucchanto “dhanañcayakorabyarājā",
  "atk-s0513a2:2440_6": "kurudhammaṃ rakkhati, tenassa raṭṭhe anvaḍḍhamāsaṃ anudasāhaṃ devo vassati, rañño",
  "atk-s0513a2:2440_7": "guṇānubhāvo cesa, imassa pana tiracchānagatassa guṇā hontāpi kittakā bhaveyyu”nti",
  "atk-s0513a2:2440_8": "sutvā “tena hi yathālaṅkatameva saparivāraṃ hatthiṃ patinetvā rañño datvā yaṃ so",
  "atk-s0513a2:2440_9": "kurudhammaṃ rakkhati, taṃ suvaṇṇapaṭṭe likhitvā ānethā”ti brāhmaṇe ca amacce ca pesesi.",
  "atk-s0513a2:2440_10": "Te gantvā rañño hatthiṃ niyyādetvā “deva, imasmiṃ hatthimhi gatepi amhākaṃ raṭṭhe",
  "atk-s0513a2:2440_11": "devo na vassati, tumhe kira kurudhammaṃ nāma rakkhatha, amhākampi rājā taṃ rakkhitukāmo",
  "atk-s0513a2:2440_12": "imasmiṃ suvaṇṇapaṭṭe likhitvā ānethā”ti pesesi. “Detha no kurudhamma”nti. “Tātā,",
  "atk-s0513a2:2440_13": "saccāhaṃ etaṃ kurudhammaṃ rakkhāmi, idāni pana me tattha kukkuccaṃ atthi, na me so",
  "atk-s0513a2:2440_14": "kurudhammo cittaṃ ārādheti, tasmā tumhākaṃ dātuṃ na sakkā”ti.",
  "atk-s0513a2:2441_0": "Kasmā pana taṃ sīlaṃ rājānaṃ na ārādhetīti? Tadā kira rājūnaṃ tatiye tatiye saṃvacchare",
  "atk-s0513a2:2441_1": "kattikamāse pavatto chaṇo nāma hoti, taṃ chaṇaṃ kīḷantā rājāno sabbālaṅkārapaṭimaṇḍitā",
  "atk-s0513a2:2441_2": "devavesaṃ gahetvā cittarājassa nāma yakkhassa santike ṭhatvā catuddisā pupphapaṭimaṇḍite",
  "atk-s0513a2:2441_3": "cittasare khipanti. Ayampi rājā taṃ khaṇaṃ kīḷanto ekissā taḷākapāḷiyā cittarājassa",
  "atk-s0513a2:2441_4": "yakkhassa santike ṭhatvā catuddisā cittasare khipitvā tesu sesadisāgate tayo sare",
  "atk-s0513a2:2441_5": "disvā udakapiṭṭhe khittasaraṃ na addasa. Rañño “kacci nu kho mayā khitto saro macchasarīre",
  "atk-s0513a2:2441_6": "patito”ti kukkuccaṃ ahosi pāṇātipātakammena sīlabhedaṃ ārabbha, tasmā sīlaṃ na ārādheti.",
  "atk-s0513a2:2441_7": "So evamāha – “tātā, mayhaṃ kurudhamme kukkuccaṃ atthi, mātā pana me surakkhitaṃ rakkhati,",
  "atk-s0513a2:2441_8": "tassā santike gaṇhathā”ti. “Mahārāja, tumhākaṃ ‘pāṇaṃ vadhissāmī’ti cetanā natthi,",
  "atk-s0513a2:2441_9": "taṃ vinā pāṇātipāto nāma na hoti, detha no attanā rakkhitaṃ kurudhamma”nti. “Tena",
  "atk-s0513a2:2441_10": "hi likhathā”ti suvaṇṇapaṭṭe likhāpesi – “pāṇo na hantabbo, adinnaṃ nādātabbaṃ, kāmesu",
  "atk-s0513a2:2441_11": "micchā na caritabbaṃ, musā na bhaṇitabbaṃ, majjaṃ na pātabba”nti likhāpetvā ca pana",
  "atk-s0513a2:2441_12": "“evaṃ santepi neva maṃ ārādheti, mātu me santike gaṇhathā”ti āha.",
  "atk-s0513a2:2442_0": "Dūtā rājānaṃ vanditvā tassā santikaṃ gantvā “devi, tumhe kira kurudhammaṃ rakkhatha,",
  "atk-s0513a2:2442_1": "taṃ no dethā”ti vadiṃsu. “Tātā, saccāhaṃ kurudhammaṃ rakkhāmi, idāni pana me tattha",
  "atk-s0513a2:2442_2": "kukkuccaṃ uppannaṃ, na me so kurudhammo ārādheti tena vo dātuṃ na sakkā”ti. Tassā",
  "atk-s0513a2:2442_3": "kira dve puttā jeṭṭho rājā, kaniṭṭho uparājā. Atheko rājā bodhisattassa satasahassagghanakaṃ",
  "atk-s0513a2:2442_4": "candanasāraṃ sahassagghanakaṃ kañcanamālaṃ pesesi. So “mātaraṃ pūjessāmī”ti taṃ sabbaṃ",
  "atk-s0513a2:2442_5": "mātu pesesi. Sā cintesi – “ahaṃ neva candanaṃ vilimpāmi, na mālaṃ dhāremi, suṇisānaṃ",
  "atk-s0513a2:2442_6": "dassāmī”ti. Athassā etadahosi – “jeṭṭhasuṇisā me issarā, aggamahesiṭṭhāne ṭhitā,",
  "atk-s0513a2:2442_7": "tassā suvaṇṇamālaṃ dassāmi. Kaniṭṭhasuṇisā pana duggatā, tassā candanasāraṃ dassāmī”ti.",
  "atk-s0513a2:2442_8": "Sā rañño deviyā suvaṇṇamālaṃ datvā uparājabhariyāya candanasāraṃ adāsi, datvā ca",
  "atk-s0513a2:2442_9": "panassā “ahaṃ kurudhammaṃ rakkhāmi, etāsaṃ duggatāduggatabhāvo mayhaṃ appamāṇaṃ,",
  "atk-s0513a2:2442_10": "jeṭṭhāpacāyikakammameva pana kātuṃ mayhaṃ anurūpaṃ, kacci nu kho me tassa akatattā",
  "atk-s0513a2:2442_11": "sīlaṃ bhinna”nti kukkuccaṃ ahosi, tasmā evamāha. Atha naṃ dūtā “attano santakaṃ nāma",
  "atk-s0513a2:2442_12": "yathāruciyā dīyati, tumhe ettakenapi kukkuccaṃ kurumānā kiṃ aññaṃ pāpaṃ karissatha,",
  "atk-s0513a2:2442_13": "sīlaṃ nāma evarūpena na bhijjati, detha no kurudhamma”nti vatvā tassāpi santike gahetvā",
  "atk-s0513a2:2442_14": "suvaṇṇapaṭṭe likhiṃsu.",
  "atk-s0513a2:2443_0": "“Tātā, evaṃ santepi neva maṃ ārādheti, suṇisā pana me suṭṭhu rakkhati, tassā santike",
  "atk-s0513a2:2443_1": "gaṇhathā”ti vuttā ca pana aggamahesiṃ upasaṅkamitvā purimanayeneva kurudhammaṃ yāciṃsu.",
  "atk-s0513a2:2443_2": "Sāpi purimanayeneva vatvā “idāni maṃ sīlaṃ nārādheti, tena vo dātuṃ na sakkā”ti āha.",
  "atk-s0513a2:2443_3": "Sā kira ekadivasaṃ sīhapañjare ṭhitā rañño nagaraṃ padakkhiṇaṃ karontassa pacchato",
  "atk-s0513a2:2443_4": "hatthipiṭṭhe nisinnaṃ uparājaṃ disvā lobhaṃ uppādetvā “sacāhaṃ iminā saddhiṃ santhavaṃ",
  "atk-s0513a2:2443_5": "kareyyaṃ, bhātu accayena rajje patiṭṭhito maṃ esa saṅgaṇheyyā”ti cintesi. Athassā",
  "atk-s0513a2:2443_6": "“ahaṃ kurudhammaṃ rakkhamānā sasāmikā hutvā kilesavasena aññaṃ purisaṃ olokesiṃ,",
  "atk-s0513a2:2443_7": "sīlena me bhinnena bhavitabba”nti kukkuccaṃ ahosi, tasmā evamāha. Atha naṃ dūtā “aticāro",
  "atk-s0513a2:2443_8": "nāma ayye cittuppādamattena na hoti, tumhe ettakenapi kukkuccaṃ kurumānā vītikkamaṃ",
  "atk-s0513a2:2443_9": "kiṃkarissatha, na ettakena sīlaṃ bhijjati, detha no kurudhamma”nti vatvā tassāpi",
  "atk-s0513a2:2443_10": "santike gahetvā suvaṇṇapaṭṭe likhiṃsu.",
  "atk-s0513a2:2444_0": "“Tātā, evaṃ santepi neva maṃ ārādheti, uparājā pana suṭṭhu rakkhati, tassa santike",
  "atk-s0513a2:2444_1": "gaṇhathā”ti vuttā ca pana uparājānaṃ upasaṅkamitvā purimanayeneva kurudhammaṃ yāciṃsu.",
  "atk-s0513a2:2444_2": "So pana sāyaṃ rājupaṭṭhānaṃ gacchanto ratheneva rājaṅgaṇaṃ patvā sace rañño santike",
  "atk-s0513a2:2444_3": "bhuñjitvā tattheva sayitukāmo hoti, rasmiyo ca patodañca antodhure chaḍḍeti. Tāya",
  "atk-s0513a2:2444_4": "saññāya jano pakkamitvā punadivase pātova gantvā tassa nikkhamanaṃ olokentova tiṭṭhati.",
  "atk-s0513a2:2444_5": "Sārathipi rathaṃ gopayitvā punadivase pātova taṃ ādāya rājadvāre tiṭṭhati. Sace taṅkhaṇaññeva",
  "atk-s0513a2:2444_6": "nikkhantukāmo hoti, rasmiyo ca patodañca antoratheyeva ṭhapetvā rājupaṭṭhānaṃ gacchati.",
  "atk-s0513a2:2444_7": "Mahājano tāya saññāya “idāneva nikkhamissatī”ti rājadvāreyeva tiṭṭhati. So ekadivasaṃ",
  "atk-s0513a2:2444_8": "evaṃ katvā rājanivesanaṃ pāvisi, paviṭṭhamattassayevassa devo pāvassi. Rājā “devo",
  "atk-s0513a2:2444_9": "vassatī”ti tassa nikkhantuṃ nādāsi, so tattheva bhuñjitvā sayi. Mahājano “idāni nikkhamissatī”ti",
  "atk-s0513a2:2444_10": "sabbarattiṃ temento aṭṭhāsi. Uparājā dutiyadivase nikkhamitvā temetvā ṭhitaṃ mahājanaṃ",
  "atk-s0513a2:2444_11": "disvā “ahaṃ kurudhammaṃ rakkhanto ettakaṃ janaṃ kilamesiṃ, sīlena me bhinnena bhavitabba”nti",
  "atk-s0513a2:2444_12": "kukkuccaṃ ahosi, tena tesaṃ dūtānaṃ “saccāhaṃ kurudhammaṃ rakkhāmi, idāni pana me",
  "atk-s0513a2:2444_13": "kukkuccaṃ atthi, tena vo na sakkā dātu”nti vatvā tamatthaṃ ārocesi. Atha naṃ dūtā",
  "atk-s0513a2:2444_14": "“tumhākaṃ, deva, ‘ete kilamantū’ti cittaṃ natthi, acetanakaṃ kammaṃ na hoti, ettakenapi",
  "atk-s0513a2:2444_15": "kukkuccaṃ karontānaṃ kathaṃ tumhākaṃ vītikkamo bhavissatī”ti vatvā tassapi santike",
  "atk-s0513a2:2444_16": "sīlaṃ gahetvā suvaṇṇapaṭṭe likhiṃsu.",
  "atk-s0513a2:2445_0": "“Evaṃ santepi neva maṃ ārādheti, purohito pana suṭṭhu rakkhati, tassa santike gaṇhathā”ti",
  "atk-s0513a2:2445_1": "vuttā ca pana purohitaṃ upasaṅkamitvā yāciṃsu. Sopi ekadivasaṃ rājupaṭṭhānaṃ gacchanto",
  "atk-s0513a2:2445_2": "ekena raññā tassa rañño pesitaṃ taruṇaravivaṇṇaṃ rathaṃ antarāmagge disvā “kassāyaṃ",
  "atk-s0513a2:2445_3": "ratho”ti pucchitvā “rañño ābhato”ti sutvā “ahaṃ mahallako, sace me rājā imaṃ rathaṃ",
  "atk-s0513a2:2445_4": "dadeyya, sukhaṃ imaṃ āruyha vicareyya”nti cintetvā rājupaṭṭhānaṃ gato. Tassa jayāpetvā",
  "atk-s0513a2:2445_5": "ṭhitakāle rañño rathaṃ dassesuṃ. Rājā disvā “ati viya sundaro ayaṃ ratho, ācariyassa",
  "atk-s0513a2:2445_6": "naṃ dethā”ti āha. Purohito na icchi, punappunaṃ vuccamānopi na icchiyeva. Kiṃkāraṇā?",
  "atk-s0513a2:2445_7": "Evaṃ kirassa ahosi – “ahaṃ kurudhammaṃ rakkhantova parasantake lobhaṃ akāsiṃ, bhinnena",
  "atk-s0513a2:2445_8": "me sīlena bhavitabba”nti. So etamatthaṃ ācikkhitvā “tātā, kurudhamme me kukkuccaṃ",
  "atk-s0513a2:2445_9": "atthi, na maṃ so dhammo ārādheti, tasmā na sakkā dātu”nti āha. Atha naṃ dūtā “ayya,",
  "atk-s0513a2:2445_10": "lobhuppādamattena na sīlaṃ bhijjati, tumhe ettakenapi kukkuccaṃ karontā kiṃ vītikkamaṃ",
  "atk-s0513a2:2445_11": "karissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2446_0": "“Evaṃ santepi neva maṃ ārādheti, rajjugāhako amacco pana suṭṭhu rakkhati, tassa santike",
  "atk-s0513a2:2446_1": "gaṇhathā”ti vuttā ca pana tampi upasaṅkamitvā yāciṃsu. Sopi ekadivasaṃ janapade khettaṃ",
  "atk-s0513a2:2446_2": "minanto rajjuṃ daṇḍake bandhitvā ekaṃ koṭiṃ khettasāmikena gaṇhāpetvā ekaṃ attanā",
  "atk-s0513a2:2446_3": "aggahesi, tena gahitarajjukoṭiyā baddhadaṇḍako ekassa kakkaṭakassa bilamajjhaṃ pāpuṇi.",
  "atk-s0513a2:2446_4": "So cintesi – “sace daṇḍakaṃ bile otāressāmi, antobile kakkaṭako nassissati. Sace",
  "atk-s0513a2:2446_5": "pana parato karissāmi, rañño santakaṃ nassissati. Sace orato karissāmi, kuṭumbikassa",
  "atk-s0513a2:2446_6": "santakaṃ nassissati, kiṃ nu kho kātabba”nti? Athassa etadahosi – “bile kakkaṭakena",
  "atk-s0513a2:2446_7": "bhavitabbaṃ, sace bhaveyya, paññāyeyya, ettheva naṃ otāressāmī”ti bile daṇḍakaṃ otāresi,",
  "atk-s0513a2:2446_8": "kakkaṭako “kirī”ti saddamakāsi. Athassa etadahosi – “daṇḍako kakkaṭakapiṭṭhe otiṇṇo",
  "atk-s0513a2:2446_9": "bhavissati, kakkaṭako mato bhavissati, ahañca kurudhammaṃ rakkhāmi, tena me sīlena",
  "atk-s0513a2:2446_10": "bhinnena bhavitabba”nti. So etamatthaṃ ācikkhitvā “iminā me kāraṇena kurudhamme kukkuccaṃ",
  "atk-s0513a2:2446_11": "atthi, tena vo na sakkā dātu”nti āha. Atha naṃ dūtā “tumhākaṃ ‘kakkaṭako maratū’ti",
  "atk-s0513a2:2446_12": "cittaṃ natthi, acetanakaṃ kammaṃ nāma na hoti. Tumhe ettakenapi kukkuccaṃ karontā",
  "atk-s0513a2:2446_13": "kiṃ vītikkamaṃ karissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2447_0": "“Evaṃ santepi neva maṃ ārādheti, sārathi pana suṭṭhu rakkhati, tassa santike gaṇhathā”ti",
  "atk-s0513a2:2447_1": "vuttā ca pana tampi upasaṅkamitvā yāciṃsu. So ekadivasaṃ rājānaṃ rathena uyyānaṃ",
  "atk-s0513a2:2447_2": "nesi. Rājā tattha divā kīḷitvā sāyaṃ nikkhamitvā rathaṃ abhiruhi, tassa nagaraṃ asampattasseva",
  "atk-s0513a2:2447_3": "sūriyatthaṅgamanavelāya megho uṭṭhahi. Sārathi rañño temanabhayena sindhavānaṃ patodasaññamadāsi.",
  "atk-s0513a2:2447_4": "Sindhavā javena pakkhandiṃsu. Tato paṭṭhāya ca pana te uyyānaṃ gacchantāpi tato āgacchantāpi",
  "atk-s0513a2:2447_5": "taṃ ṭhānaṃ patvā javena gacchanti āgacchanti. Kiṃ kāraṇā? Tesaṃ kira etadahosi –",
  "atk-s0513a2:2447_6": "“imasmiṃ ṭhāne parissayena bhavitabbaṃ, tena no sārathi tadā patodasaññaṃ adāsī”ti.",
  "atk-s0513a2:2447_7": "Sārathissapi etadahosi – “rañño temane vā atemane vā mayhaṃ doso natthi, ahaṃ pana",
  "atk-s0513a2:2447_8": "aṭṭhāne susikkhitasindhavānaṃ patodasaññaṃ adāsiṃ, tena ime idāni aparāparaṃ javantā",
  "atk-s0513a2:2447_9": "kilamanti, ahañca kurudhammaṃ rakkhāmi, tena me bhinnena sīlena bhavitabba”nti. So",
  "atk-s0513a2:2447_10": "etamatthaṃ ācikkhitvā “iminā kāraṇena kurudhamme kukkuccaṃ atthi, tena vo na sakkā",
  "atk-s0513a2:2447_11": "dātu”nti āha. Atha naṃ dūtā “tumhākaṃ ‘sindhavā kilamantū’ti cittaṃ natthi, acetanakaṃ",
  "atk-s0513a2:2447_12": "kammaṃ nāma na hoti, ettakenapi ca tumhe kukkuccaṃ karontā kiṃ vītikkamaṃ karissathā”ti",
  "atk-s0513a2:2447_13": "vatvā tassa santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2448_0": "“Evaṃ santepi neva maṃ ārādheti, seṭṭhi pana suṭṭhu rakkhati, tassa santike gaṇhathā”ti",
  "atk-s0513a2:2448_1": "vuttā ca pana tampi upasaṅkamitvā yāciṃsu. Sopi ekadivasaṃ gabbhato nikkhantasālisīsaṃ",
  "atk-s0513a2:2448_2": "attano sālikhettaṃ gantvā paccavekkhitvā nivattamāno “vīhimālaṃ bandhāpessāmī”ti",
  "atk-s0513a2:2448_3": "ekaṃ sālisīsamuṭṭhiṃ gāhāpetvā thūṇāya bandhāpesi. Athassa etadahosi – “imamhā kedārā",
  "atk-s0513a2:2448_4": "mayā rañño bhāgo dātabbo, adinnabhāgatoyeva me kedārato sālisīsamuṭṭhi gāhāpito,",
  "atk-s0513a2:2448_5": "ahañca kurudhammaṃ rakkhāmi, tena me bhinnena sīlena bhavitabba”nti. So etamatthaṃ",
  "atk-s0513a2:2448_6": "ācikkhitvā “iminā me kāraṇena kurudhamme kukkuccaṃ atthi, tena vo na sakkā dātu”nti",
  "atk-s0513a2:2448_7": "āha. Atha naṃ dūtā “tumhākaṃ theyyacittaṃ natthi, tena vinā adinnādānaṃ nāma paññāpetuṃ",
  "atk-s0513a2:2448_8": "na sakkā, ettakenapi kukkuccaṃ karontā tumhe parasantakaṃ nāma kiṃ gaṇhissathā”ti",
  "atk-s0513a2:2448_9": "vatvā tassapi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2449_0": "“Evaṃ santepi neva maṃ ārādheti, doṇamāpako pana mahāmatto suṭṭhu rakkhati, tassa",
  "atk-s0513a2:2449_1": "santike gaṇhathā”ti vuttā ca pana tampi upasaṅkamitvā yāciṃsu. So kira ekadivasaṃ",
  "atk-s0513a2:2449_2": "koṭṭhāgāradvāre nisīditvā rājabhāge vīhiṃ mināpento amitavīhirāsito vīhiṃ gahetvā",
  "atk-s0513a2:2449_3": "lakkhaṃ ṭhapesi, tasmiṃ khaṇe devo pāvassi. Mahāmatto lakkhāni gaṇetvā “mitavīhī",
  "atk-s0513a2:2449_4": "ettakā nāma hontī”ti vatvā lakkhavīhiṃ saṃkaḍḍhitvā mitarāsimhi pakkhipitvā vegena",
  "atk-s0513a2:2449_5": "gantvā dvārakoṭṭhake ṭhatvā cintesi – “kiṃ nu kho mayā lakkhavīhī mitavīhirāsimhi",
  "atk-s0513a2:2449_6": "pakkhittā, udāhu amitarāsimhī”ti. Athassa etadahosi – “sace me mitavīhirāsimhi pakkhittā",
  "atk-s0513a2:2449_7": "akāraṇeneva rañño santakaṃ vaḍḍhitaṃ, gahapatikānaṃ santakaṃ nāsitaṃ, ahañca kurudhammaṃ",
  "atk-s0513a2:2449_8": "rakkhāmi, tena me bhinnena sīlena bhavitabba”nti. So etamatthaṃ ācikkhitvā “iminā",
  "atk-s0513a2:2449_9": "me kāraṇena kurudhamme kukkuccaṃ atthi, tena vo na sakkā dātu”nti āha. Atha naṃ dūtā",
  "atk-s0513a2:2449_10": "“tumhākaṃ theyyacittaṃ natthi, tena vinā adinnādānaṃ nāma paññāpetuṃ na sakkā, ettakenapi",
  "atk-s0513a2:2449_11": "kukkuccaṃ karontā kiṃ tumhe parassa santakaṃ gaṇhissathā”ti vatvā tassapi santike",
  "atk-s0513a2:2449_12": "sīlaṃ gahetvā suvaṇṇapaṭṭe likhiṃsu.",
  "atk-s0513a2:2450_0": "“Evaṃ santepi neva maṃ ārādheti, dovāriko pana suṭṭhu rakkhati, tassa santike gaṇhathā”ti",
  "atk-s0513a2:2450_1": "vuttā ca pana tampi upasaṅkamitvā yāciṃsu. Sopi ekadivasaṃ nagaradvāraṃ pidhānavelāya",
  "atk-s0513a2:2450_2": "tikkhattuṃ saddamanussāvesi. Atheko daliddamanusso attano kaniṭṭhabhaginiyā saddhiṃ",
  "atk-s0513a2:2450_3": "dārupaṇṇatthāya araññaṃ gantvā nivattanto tassa saddaṃ sutvā bhaginiṃ ādāya vegena",
  "atk-s0513a2:2450_4": "dvāraṃ sampāpuṇi. Atha naṃ dovāriko “tvaṃ nagare rañño atthibhāvaṃ kiṃ na jānāsi,",
  "atk-s0513a2:2450_5": "‘sakalasseva imassa nagarassa dvāraṃ pidhīyatī’ti na jānāsi, attano mātugāmaṃ gahetvā",
  "atk-s0513a2:2450_6": "araññe kāmaratikīḷaṃ kīḷanto divasaṃ vicarasī”ti āha. Athassa itarena “na me, sāmi,",
  "atk-s0513a2:2450_7": "bhariyā, bhaginī me esā”ti vutte etadahosi – “akāraṇaṃ vata me kataṃ bhaginiṃ bhariyāti",
  "atk-s0513a2:2450_8": "kathentena, ahañca kurudhammaṃ rakkhāmi, tena me bhinnena sīlena bhavitabba”nti.",
  "atk-s0513a2:2450_9": "So etamatthaṃ ācikkhitvā “iminā me kāraṇena kurudhamme kukkuccaṃ atthi, tena vo na",
  "atk-s0513a2:2450_10": "sakkā dātu”nti āha. Atha naṃ dūtā “etaṃ tumhehi tathāsaññāya kathitaṃ, ettha vo sīlabhedo",
  "atk-s0513a2:2450_11": "natthi, ettakenapi ca tumhe kukkuccāyantā kurudhamme sampajānamusāvādaṃ nāma kiṃ",
  "atk-s0513a2:2450_12": "karissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2451_0": "“Evaṃ santepi neva maṃ ārādheti, vaṇṇadāsī pana suṭṭhu rakkhati, tassa santike gaṇhathā”ti",
  "atk-s0513a2:2451_1": "vuttā ca pana tampi upasaṅkamitvā yāciṃsu. Sā purimanayeneva paṭikkhipi. Kiṃkāraṇā?",
  "atk-s0513a2:2451_2": "Sakko kira devānamindo “tassā sīlaṃ vīmaṃsissāmī”ti māṇavakavaṇṇena āgantvā “ahaṃ",
  "atk-s0513a2:2451_3": "āgamissāmī”ti vatvā sahassaṃ datvā devalokameva gantvā tīṇi saṃvaccharāni nāgacchi.",
  "atk-s0513a2:2451_4": "Sā attano sīlabhedabhayena tīṇi saṃvaccharāni aññassa purisassa hatthato tambūlamattampi",
  "atk-s0513a2:2451_5": "na gaṇhi, sā anukkamena duggatā hutvā cintesi – “mayhaṃ sahassaṃ datvā gatapurisassa",
  "atk-s0513a2:2451_6": "tīṇi saṃvaccharāni anāgacchantassa duggatā jātā, jīvitavuttiṃ ghaṭetuṃ na sakkomi,",
  "atk-s0513a2:2451_7": "ito dāni paṭṭhāya mayā vinicchayamahāmattānaṃ ārocetvā paribbayaṃ gahetuṃ vaṭṭatī”ti.",
  "atk-s0513a2:2451_8": "Sā vinicchayaṃ gantvā “sāmi, paribbayaṃ datvā gatapurisassa me tīṇi saṃvaccharāni,",
  "atk-s0513a2:2451_9": "matabhāvampissa na jānāmi, jīvitaṃ ghaṭetuṃ na sakkomi, kiṃ karomi, sāmī”ti āha.",
  "atk-s0513a2:2451_10": "Tīṇi saṃvaccharāni anāgacchante kiṃ karissasi, ito paṭṭhāya paribbayaṃ gaṇhāti. Tassā",
  "atk-s0513a2:2451_11": "laddhavinicchayāya vinicchayato nikkhamamānāya eva eko puriso sahassabhaṇḍikaṃ upanāmesi.",
  "atk-s0513a2:2452_0": "Tassa gahaṇatthāya hatthaṃ pasāraṇakāle sakko attānaṃ dassesi. Sā disvāva “mayhaṃ",
  "atk-s0513a2:2452_1": "saṃvaccharattayamatthake sahassadāyako puriso āgato, tāta, natthi me tava kahāpaṇehi",
  "atk-s0513a2:2452_2": "attho”ti hatthaṃ samiñjesi. Sakko attano sarīraññeva abhinimminitvā taruṇasūriyo",
  "atk-s0513a2:2452_3": "viya jalanto ākāse aṭṭhāsi, sakalanagaraṃ sannipati. Sakko mahājanamajjhe “ahaṃ etissā",
  "atk-s0513a2:2452_4": "vīmaṃsanavasena saṃvaccharattayamatthake sahassaṃ adāsiṃ, sīlaṃ rakkhantā nāma evarūpā",
  "atk-s0513a2:2452_5": "hutvā rakkhathā”ti ovādaṃ datvā tassā nivesanaṃ sattaratanehi pūretvā “ito paṭṭhāya",
  "atk-s0513a2:2452_6": "appamattā hohī”ti taṃ anusāsitvā devalokameva agamāsi. Iminā kāraṇena sā “ahaṃ gahitabhatiṃ",
  "atk-s0513a2:2452_7": "ajīrāpetvāva aññena dīyamānāya bhatiyā hatthaṃ pasāresiṃ, iminā kāraṇena maṃ sīlaṃ",
  "atk-s0513a2:2452_8": "nārādheti, tena vo dātuṃ na sakkā”ti paṭikkhipi. Atha naṃ dūtā “hatthappasāraṇamattena",
  "atk-s0513a2:2452_9": "sīlabhedo natthi, sīlaṃ nāma etaṃ paramavisuddhi hotī”ti vatvā tassāpi santike sīlaṃ",
  "atk-s0513a2:2452_10": "gahetvā suvaṇṇapaṭṭe likhiṃsu.",
  "atk-s0513a2:2453_0": "Iti imesaṃ ekādasannaṃ janānaṃ rakkhaṇasīlaṃ suvaṇṇapaṭṭe likhitvā dantapuraṃ gantvā",
  "atk-s0513a2:2453_1": "kāliṅgarañño suvaṇṇapaṭṭaṃ datvā taṃ pavattiṃ ārocesuṃ. Rājā tasmiṃ kurudhamme vattamāno",
  "atk-s0513a2:2453_2": "pañca sīlāni pūresi. Tasmiṃ khaṇe sakalakāliṅgaraṭṭhe devo vassi, tīṇi bhayāni vūpasantāni,",
  "atk-s0513a2:2453_3": "raṭṭhaṃ khemaṃ subhikkhaṃ ahosi. Bodhisatto yāvajīvaṃ dānādīni puññāni katvā saparivāro saggapuraṃ pūresi.",
  "atk-s0513a2:2454_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi. “Saccapariyosāne",
  "atk-s0513a2:2454_1": "keci sotāpannā ahesuṃ, keci sakadāgāmino, keci anāgāmino, keci arahanto”ti. Jātakasamodhāne pana –",
  "atk-s0513a2:2455": "“Gaṇikā uppalavaṇṇā, puṇṇo dovāriko tadā;",
  "atk-s0513a2:2456": "Rajjugāho kaccāyano, moggallāno doṇamāpako.",
  "atk-s0513a2:2457": "“Sāriputto tadā seṭṭhi, anuruddho ca sārathi;",
  "atk-s0513a2:2458": "Brāhmaṇo kassapo thero, uparājā nandapaṇḍito.",
  "atk-s0513a2:2459": "“Mahesī rāhulamātā, māyādevī janettiyā;",
  "atk-s0513a2:2460": "Kururājā bodhisatto, evaṃ dhāretha jātaka”nti.",
  "atk-s0513a2:2461": "Kurudhammajātakavaṇṇanā chaṭṭhā.",
  "atk-s0513a2:2463": "[277] 7. Romakajātakavaṇṇanā",
  "atk-s0513a2:2464": "Vassāni paññāsa samādhikānīti idaṃ satthā veḷuvane viharanto bhagavato vadhāya parisakkanaṃ ārabbha kathesi. Paccuppannavatthu uttānameva.",
  "atk-s0513a2:2465_0": "Atīte pana bārāṇasiyaṃ brahmadatte rajjaṃ kārente bodhisatto pārāvato hutvā bahupārāvataparivuto",
  "atk-s0513a2:2465_1": "araññe pabbataguhāyaṃ vāsaṃ kappesi. Aññataropi kho tāpaso sīlasampanno tesaṃ pārāvatānaṃ",
  "atk-s0513a2:2465_2": "vasanaṭṭhānato avidūre ekaṃ paccantagāmaṃ upanissāya assamapadaṃ māpetvā pabbataguhāyaṃ",
  "atk-s0513a2:2465_3": "vāsaṃ kappesi. Bodhisatto antarantarā tassa santikaṃ āgantvā sotabbayuttakaṃ suṇāti.",
  "atk-s0513a2:2465_4": "Tāpaso tattha ciraṃ vasitvā pakkāmi, athañño kūṭajaṭilo āgantvā tattha vāsaṃ kappesi.",
  "atk-s0513a2:2465_5": "Bodhisatto pārāvataparivuto taṃ upasaṅkamitvā vanditvā paṭisanthāraṃ katvā assamapade",
  "atk-s0513a2:2465_6": "vicaritvā girikandarasamīpe gocaraṃ gahetvā sāyaṃ attano vasanaṭṭhānaṃ gacchati.",
  "atk-s0513a2:2465_7": "Kūṭatāpaso tattha atirekapaṇṇāsavassāni vasi.",
  "atk-s0513a2:2466_0": "Athassa ekadivasaṃ paccantagāmavāsino manussā pārāvatamaṃsaṃ abhisaṅkharitvā adaṃsu.",
  "atk-s0513a2:2466_1": "So tattha rasataṇhāya bajjhitvā “kiṃ maṃsaṃ nāmeta”nti pucchitvā “pārāvatamaṃsa”nti",
  "atk-s0513a2:2466_2": "sutvā cintesi – “mayhaṃ assamapadaṃ bahū pārāvatā āgacchanti, te māretvā maṃsaṃ khādituṃ",
  "atk-s0513a2:2466_3": "vaṭṭatī”ti. So taṇḍulasappidadhikhīramaricādīni āharitvā ekamante ṭhapetvā muggaraṃ",
  "atk-s0513a2:2466_4": "cīvarakaṇṇena paṭicchādetvā pārāvatānaṃ āgamanaṃ olokento paṇṇasāladvāre nisīdi.",
  "atk-s0513a2:2466_5": "Bodhisatto pārāvataparivuto āgantvā tassa kūṭajaṭilassa duṭṭhakiriyaṃ oloketvā “ayaṃ",
  "atk-s0513a2:2466_6": "duṭṭhatāpaso aññenākārena nisinno, kacci nu kho amhākaṃ samānajātīnaṃ maṃsaṃ khādi,",
  "atk-s0513a2:2466_7": "parigaṇhissāmi na”nti anuvāte ṭhatvā tassa sarīragandhaṃ ghāyitvā “ayaṃ amhe māretvā",
  "atk-s0513a2:2466_8": "maṃsaṃ khāditukāmo, na tassa santikaṃ gantuṃ vaṭṭatī”ti pārāvate ādāya paṭikkamitvā",
  "atk-s0513a2:2466_9": "cari. Tāpaso taṃ anāgacchantaṃ disvā “madhurakathaṃ tehi saddhiṃ kathetvā vissāsena",
  "atk-s0513a2:2466_10": "upagate māretvā maṃsaṃ khādituṃ vaṭṭatī”ti cintetvā purimā dve gāthā avoca –",
  "atk-s0513a2:2467": "79.",
  "atk-s0513a2:2468": "“Vassāni paññāsa samādhikāni, vasimha selassa guhāya romaka;",
  "atk-s0513a2:2469": "Asaṅkamānā abhinibbutattā, hatthattamāyanti mamaṇḍajā pure.",
  "atk-s0513a2:2470": "80.",
  "atk-s0513a2:2471": "“Tedāni vakkaṅga kimatthamussukā, bhajanti aññaṃ girikandaraṃ dijā;",
  "atk-s0513a2:2472": "Na nūna maññanti mamaṃ yathā pure, cirappavutthā atha vā na te ime”ti.",
  "atk-s0513a2:2473_0": "Tattha samādhikānīti samaadhikāni. Romakāti rumāya uppanna, sudhotapavāḷena samānavaṇṇanettapādatāya",
  "atk-s0513a2:2473_1": "bodhisattaṃ pārāvataṃ ālapati. Asaṅkamānāti evaṃ atirekapaññāsavassāni imissā pabbataguhāya",
  "atk-s0513a2:2473_2": "vasantesu amhesu ete aṇḍajā ekadivasampi mayi āsaṅkaṃ akatvā abhinibbutacittāva hutvā",
  "atk-s0513a2:2473_3": "pubbe mama hatthattaṃ hatthappasāraṇokāsaṃ āgacchantīti attho.",
  "atk-s0513a2:2474_0": "Tedānīti te idāni. Vakkaṅgāti bodhisattaṃ ālapati, sabbepi pana pakkhino uppatanakāle",
  "atk-s0513a2:2474_1": "gīvaṃ vakkaṃ katvā uppatanato “vakkaṅgā”ti vuccanti. Kimatthanti kiṃkāraṇaṃ sampassamānā?",
  "atk-s0513a2:2474_2": "Ussukāti ukkaṇṭhitarūpā hutvā. Girikandaranti girito aññaṃ pabbatakandaraṃ. Yathā",
  "atk-s0513a2:2474_3": "pureti yathā pubbe ete pakkhino maṃ garuṃ katvā piyaṃ katvā maññanti, tathā idāni",
  "atk-s0513a2:2474_4": "na nūna maññanti, pubbe idha nivutthatāpaso añño, ayaṃ añño, evaṃ maññe ete maṃ maññantīti",
  "atk-s0513a2:2474_5": "dīpeti. Cirappavutthā atha vā na te imeti kiṃ nu kho ime ciraṃ vippavasitvā dīghassa",
  "atk-s0513a2:2474_6": "addhuno accayena āgatattā maṃ “soyeva aya”nti na sañjānanti, udāhu ye amhesu abhinibbutacittā,",
  "atk-s0513a2:2474_7": "na te ime, aññeva āgantukapakkhino, ime kena maṃ na upasaṅkamantīti pucchati.",
  "atk-s0513a2:2475": "Taṃ sutvā bodhisatto pakkamitvā ṭhitova tatiyaṃ gāthamāha –",
  "atk-s0513a2:2476": "81.",
  "atk-s0513a2:2477": "“Jānāma taṃ na mayaṃ sampamūḷhā, soyeva tvaṃ te mayamasma nāññe;",
  "atk-s0513a2:2478": "Cittañca te asmiṃ jane paduṭṭhaṃ, ājīvikā tena tamuttasāmā”ti.",
  "atk-s0513a2:2479_0": "Tattha na mayaṃ sampamūḷhāti mayaṃ mūḷhā pamattā na homa. Cittañca te asmiṃ jane",
  "atk-s0513a2:2479_1": "paduṭṭhanti tvaṃ, soyeva mayampi teyeva, na taṃ sañjānāma, apica kho pana tava cittaṃ",
  "atk-s0513a2:2479_2": "asmiṃ jane paduṭṭhaṃ amhe māretuṃ uppannaṃ. Ājīvikāti ājīvahetu pabbajita paduṭṭhatāpasa.",
  "atk-s0513a2:2479_3": "Tena tamuttasāmāti tena kāraṇena taṃ uttasāma bhāyāma na upasaṅkamāma.",
  "atk-s0513a2:2480_0": "Kūṭatāpaso “ñāto ahaṃ imehī”ti muggaraṃ khipitvā virajjhitvā “gaccha tāva tvaṃ viraddhomhī”ti",
  "atk-s0513a2:2480_1": "āha. Atha naṃ bodhisatto “maṃ tāva viraddhosi, cattāro pana apāye na virajjhasi.",
  "atk-s0513a2:2480_2": "Sace idha vasissasi, gāmavāsīnaṃ ‘coro aya’nti ācikkhitvā taṃ gāhāpessāmi sīghaṃ",
  "atk-s0513a2:2480_3": "palāyassū”ti taṃ tajjetvā pakkāmi. Kūṭajaṭilo tattha vasituṃ nāsakkhi, aññattha agamāsi.",
  "atk-s0513a2:2481_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā",
  "atk-s0513a2:2481_1": "kūṭatāpaso devadatto ahosi, purimo sīlavantatāpaso sāriputto, pārāvatajeṭṭhako pana ahameva ahosi”nti.",
  "atk-s0513a2:2482": "Romakajātakavaṇṇanā sattamā.",
  "atk-s0513a2:2484": "[278] 8. Mahiṃsarājajātakavaṇṇanā",
  "atk-s0513a2:2485_0": "Kimatthamabhisandhāyāti idaṃ satthā jetavane viharanto ekaṃ lolamakkaṭaṃ ārabbha",
  "atk-s0513a2:2485_1": "kathesi. Sāvatthiyaṃ kira ekasmiṃ kule eko posāvaniyalolamakkaṭo hatthisālaṃ gantvā",
  "atk-s0513a2:2485_2": "ekassa sīlavantassa hatthissa piṭṭhiyaṃ nisīditvā uccārapassāvaṃ karoti, piṭṭhiyaṃ",
  "atk-s0513a2:2485_3": "caṅkamati. Hatthī attano sīlavantatāya khantisampadāya na kiñci karoti. Athekadivasaṃ",
  "atk-s0513a2:2485_4": "tassa hatthissa ṭhāne añño duṭṭhahatthipoto aṭṭhāsi. Makkaṭo “soyeva aya”nti saññāya",
  "atk-s0513a2:2485_5": "duṭṭhahatthissa piṭṭhiṃ abhiruhi. Atha naṃ so soṇḍāya gahetvā bhūmiyaṃ ṭhapetvā pādena",
  "atk-s0513a2:2485_6": "akkamitvā sañcuṇṇesi. Sā pavatti bhikkhusaṅghe pākaṭā jātā. Athekadivasaṃ bhikkhū",
  "atk-s0513a2:2485_7": "dhammasabhāyaṃ kathaṃ samuṭṭhāpesuṃ – “āvuso, lolamakkaṭo kira sīlavantahatthisaññāya",
  "atk-s0513a2:2485_8": "duṭṭhahatthipiṭṭhiṃ abhiruhi, atha naṃ so jīvitakkhayaṃ pāpesī”ti. Satthā āgantvā",
  "atk-s0513a2:2485_9": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a2:2485_10": "“na, bhikkhave, idānevesa, lolamakkaṭo evaṃsīlo, porāṇato paṭṭhāya evaṃsīloyevā”ti vatvā atītaṃ āhari.",
  "atk-s0513a2:2486_0": "Atīte bārāṇasiyaṃ brahmadatte rajjaṃ kārente bodhisatto himavantapadese mahiṃsayoniyaṃ",
  "atk-s0513a2:2486_1": "nibbattitvā vayappatto thāmasampanno mahāsarīro pabbatapādapabbhāragiriduggavanaghaṭesu",
  "atk-s0513a2:2486_2": "vicaranto ekaṃ phāsukaṃ rukkhamūlaṃ disvā gocaraṃ gahetvā divā tasmiṃ rukkhamūle",
  "atk-s0513a2:2486_3": "aṭṭhāsi. Atheko lolamakkaṭo rukkhā otaritvā tassa piṭṭhiṃ abhiruhitvā uccārapassāvaṃ",
  "atk-s0513a2:2486_4": "katvā siṅge gaṇhitvā olambanto naṅguṭṭhe gahetvā dolāyantova kīḷi. Bodhisatto khantimettānuddayasampadāya",
  "atk-s0513a2:2486_5": "taṃ tassa anācāraṃ na manasākāsi, makkaṭo punappunaṃ tatheva kari. Athekadivasaṃ",
  "atk-s0513a2:2486_6": "tasmiṃ rukkhe adhivatthā devatā rukkhakkhandhe ṭhatvā naṃ “mahiṃsarāja kasmā imassa",
  "atk-s0513a2:2486_7": "duṭṭhamakkaṭassa avamānaṃ sahasi, nisedhehi na”nti vatvā etamatthaṃ pakāsentī purimā dve gāthā avoca –",
  "atk-s0513a2:2487": "82.",
  "atk-s0513a2:2488": "“Kimatthamabhisandhāya, lahucittassa dubbhino;",
  "atk-s0513a2:2489": "Sabbakāmadadasseva, imaṃ dukkhaṃ titikkhasi.",
  "atk-s0513a2:2490": "83.",
  "atk-s0513a2:2491": "“Siṅgena nihanāhetaṃ, padasā ca adhiṭṭhaha;",
  "atk-s0513a2:2492": "Bhiyyo bālā pakujjheyyuṃ, no cassa paṭisedhako”ti.",
  "atk-s0513a2:2493_0": "Tattha kimatthamabhisandhāyāti kiṃ nu kho kāraṇaṃ paṭicca kiṃ sampassamāno. Dubbhinoti",
  "atk-s0513a2:2493_1": "mittadubbhissa. Sabbakāmadadassevāti sabbakāmadadassa sāmikassa iva. Titikkhasīti",
  "atk-s0513a2:2493_2": "adhivāsesi. Padasā ca adhiṭṭhahāti pādena ca naṃ tiṇhakhuraggena yathā ettheva marati,",
  "atk-s0513a2:2493_3": "evaṃ akkama. Bhiyyo bālāti sace hi paṭisedhako na bhaveyya, bālā aññāṇasattā punappunaṃ",
  "atk-s0513a2:2493_4": "kujjheyyuṃ ghaṭṭeyyuṃ viheṭheyyuṃ evāti dīpeti.",
  "atk-s0513a2:2494_0": "Taṃ sutvā bodhisatto “rukkhadevate, sacāhaṃ iminā jātigottabalādīhi adhiko samāno",
  "atk-s0513a2:2494_1": "imassa dosaṃ na sahissāmi, kathaṃ me manoratho nipphattiṃ gamissati. Ayaṃ pana maṃ",
  "atk-s0513a2:2494_2": "viya aññampi maññamāno evaṃ anācāraṃ karissati, tato yesaṃ caṇḍamahiṃsānaṃ esa evaṃ",
  "atk-s0513a2:2494_3": "karissati, eteyeva etaṃ vadhissanti. Sā tassa aññehi māraṇā mayhaṃ dukkhato ca pāṇātipātato",
  "atk-s0513a2:2494_4": "ca vimutti bhavissatī”ti vatvā tatiyaṃ gāthamāha –",
  "atk-s0513a2:2495": "84.",
  "atk-s0513a2:2496": "“Mamevāyaṃ maññamāno, aññepevaṃ karissati;",
  "atk-s0513a2:2497": "Te naṃ tattha vadhissanti, sā me mutti bhavissatī”ti.",
  "atk-s0513a2:2498_0": "Katipāhaccayena pana bodhisatto aññattha gato. Añño caṇḍamahiṃso tattha āgantvā aṭṭhāsi.",
  "atk-s0513a2:2498_1": "Duṭṭhamakkaṭo “soyeva aya”nti saññāya tassa piṭṭhiṃ abhiruhitvā tatheva anācāraṃ",
  "atk-s0513a2:2498_2": "cari. Atha naṃ so vidhunanto bhūmiyaṃ pātetvā siṅgena hadaye vijjhitvā pādehi madditvā sañcuṇṇesi.",
  "atk-s0513a2:2499_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā",
  "atk-s0513a2:2499_1": "duṭṭhamahiṃso ayaṃ duṭṭhahatthī ahosi, duṭṭhamakkaṭo etarahi ayaṃ makkaṭo, sīlavā",
  "atk-s0513a2:2499_2": "mahiṃsarājā pana ahameva ahosi”nti.",
  "atk-s0513a2:2500": "Mahiṃsarājajātakavaṇṇanā aṭṭhamā.",
  "atk-s0513a2:2502": "[279] 9. Satapattajātakavaṇṇanā",
  "atk-s0513a2:2503_0": "Yathā māṇavako pantheti idaṃ satthā jetavane viharanto paṇḍukalohitake ārabbha kathesi.",
  "atk-s0513a2:2503_1": "Chabbaggiyānañhi dve janā mettiyabhūmajakā rājagahaṃ upanissāya vihariṃsu, dve assajipunabbasukā",
  "atk-s0513a2:2503_2": "kīṭāgiriṃ upanissāya vihariṃsu, paṇḍukalohitakā ime pana dve sāvatthiṃ upanissāya",
  "atk-s0513a2:2503_3": "jetavane vihariṃsu. Te dhammena nīhaṭaṃ adhikaraṇaṃ ukkoṭenti. Yepi tesaṃ sandiṭṭhasambhattā",
  "atk-s0513a2:2503_4": "honti, tesaṃ upatthambhā hutvā “na, āvuso, tumhe etehi jātiyā vā gottena vā sīlena",
  "atk-s0513a2:2503_5": "vā nihīnatarā. Sace tumhe attano gāhaṃ vissajjetha, suṭṭhutaraṃ vo ete adhibhavissantī”tiādīni",
  "atk-s0513a2:2503_6": "vatvā gāhaṃ vissajjetuṃ na denti. Tena bhaṇḍanāni ceva kalahaviggahavivādā ca pavattanti.",
  "atk-s0513a2:2503_7": "Bhikkhū etamatthaṃ bhagavato ārocesuṃ. Atha bhagavā etasmiṃ nidāne etasmiṃ pakaraṇe",
  "atk-s0513a2:2503_8": "bhikkhū sannipātāpetvā paṇḍukalohitake pakkosāpetvā “saccaṃ kira tumhe, bhikkhave,",
  "atk-s0513a2:2503_9": "attanāpi adhikaraṇaṃ ukkoṭetha, aññesampi gāhaṃ vissajjetuṃ na dethā”ti pucchitvā",
  "atk-s0513a2:2503_10": "“saccaṃ, bhante”ti vutte “evaṃ sante, bhikkhave, tumhākaṃ kiriyā satapattamāṇavassa",
  "atk-s0513a2:2503_11": "kiriyā viya hotī”ti vatvā atītaṃ āhari.",
  "atk-s0513a2:2504_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ kāsigāmake ekasmiṃ",
  "atk-s0513a2:2504_1": "kule nibbattitvā vayappatto kasivaṇijjādīhi jīvikaṃ akappetvā pañcasatamatte core",
  "atk-s0513a2:2504_2": "gahetvā tesaṃ jeṭṭhako hutvā panthadūhanasandhicchedādīni karonto jīvikaṃ kappesi.",
  "atk-s0513a2:2504_3": "Tadā bārāṇasiyaṃ eko kuṭumbiko ekassa jānapadassa kahāpaṇasahassaṃ datvā puna aggahetvāva",
  "atk-s0513a2:2504_4": "kālamakāsi. Athassa bhariyā aparabhāge gilānā maraṇamañce nipannā puttaṃ āmantetvā",
  "atk-s0513a2:2504_5": "“tāta, pitā te ekassa sahassaṃ datvā anāharāpetvāva mato, sace ahampi marissāmi,",
  "atk-s0513a2:2504_6": "na so tuyhaṃ dassati, gaccha naṃ mayi jīvantiyā āharāpetvā gaṇhā”ti āha. So “sādhū”ti",
  "atk-s0513a2:2504_7": "sampaṭicchitvā tattha gantvā kahāpaṇe labhi. Athassa mātā kālakiriyaṃ katvā puttasinehena",
  "atk-s0513a2:2504_8": "tassa āgamanamagge opapātikasiṅgālī hutvā nibbati.",
  "atk-s0513a2:2505_0": "Tadā so corajeṭṭhako maggapaṭipanne vilumpamāno sapariso tasmiṃ magge aṭṭhāsi. Atha",
  "atk-s0513a2:2505_1": "sā siṅgālī putte aṭavīmukhaṃ sampatte “tāta, mā aṭaviṃ abhiruhi, corā ettha ṭhitā,",
  "atk-s0513a2:2505_2": "te taṃ māretvā kahāpaṇe gaṇhissantī”ti punappunaṃ maggaṃ occhindamānā nivāreti. So",
  "atk-s0513a2:2505_3": "taṃ kāraṇaṃ ajānanto “ayaṃ kāḷakaṇṇī siṅgālī mayhaṃ maggaṃ occhindatī”ti leḍḍudaṇḍaṃ",
  "atk-s0513a2:2505_4": "gahetvā mātaraṃ palāpetvā aṭaviṃ paṭipajji. Atheko satapattasakuṇo “imassa purisassa",
  "atk-s0513a2:2505_5": "hatthe kahāpaṇasahassaṃ atthi, imaṃ māretvā taṃ kahāpaṇaṃ gaṇhathā”ti viravanto corābhimukho",
  "atk-s0513a2:2505_6": "pakkhandi. Māṇavo tena katakāraṇaṃ ajānanto “ayaṃ maṅgalasakuṇo, idāni me sotthi",
  "atk-s0513a2:2505_7": "bhavissatī”ti cintetvā “vassa, sāmi, vassa, sāmī”ti vatvā añjaliṃ paggaṇhi.",
  "atk-s0513a2:2506_0": "Bodhisatto sabbarutaññū tesaṃ dvinnaṃ kiriyaṃ disvā cintesi – imāya siṅgāliyā etassa",
  "atk-s0513a2:2506_1": "mātarā bhavitabbaṃ, tena sā “imaṃ māretvā kahāpaṇe gaṇhantī”ti bhayena vāreti. Iminā",
  "atk-s0513a2:2506_2": "pana satapattena paccāmittena bhavitabbaṃ, tena so “imaṃ māretvā kahāpaṇe gaṇhathā”ti",
  "atk-s0513a2:2506_3": "amhākaṃ ārocesi. Ayaṃ pana etamatthaṃ ajānanto atthakāmaṃ mātaraṃ tajjetvā palāpesi,",
  "atk-s0513a2:2506_4": "anatthakāmassa satapattassa “atthakāmo me”ti saññāya añjaliṃ paggaṇhāti, aho vatāyaṃ",
  "atk-s0513a2:2506_5": "bāloti. Bodhisattānañhi evaṃ mahāpurisānampi sataṃ parasantakaggahaṇaṃ visamapaṭisandhiggahaṇavasena",
  "atk-s0513a2:2506_6": "hoti, “nakkhattadosenā”tipi vadanti.",
  "atk-s0513a2:2507_0": "Māṇavo āgantvā corānaṃ sīmantaraṃ pāpuṇi. Bodhisatto taṃ gāhāpetvā “kattha vāsikosī”ti",
  "atk-s0513a2:2507_1": "pucchi. “Bārāṇasivāsikomhī”ti. “Kahaṃ agamāsī”ti? “Ekasmiṃ gāmake sahassaṃ laddhabbaṃ",
  "atk-s0513a2:2507_2": "atthi, tattha agamāsi”nti. “Laddhaṃ pana te”ti? “Āma, laddha”nti. “Kena tvaṃ pesitosī”ti?",
  "atk-s0513a2:2507_3": "“Sāmi, pitā me mato, mātāpi me gilānā, sā ‘mayi matāya esa na labhissatī’ti maññamānā",
  "atk-s0513a2:2507_4": "maṃ pesesī”ti. “Idāni tava mātu pavattiṃ jānāsī”ti? “Na jānāmi, sāmī”ti. “Mātā te",
  "atk-s0513a2:2507_5": "tayi nikkhante kālaṃ katvā puttasinehena siṅgālī hutvā tava maraṇabhayabhītā maggaṃ",
  "atk-s0513a2:2507_6": "te occhinditvā taṃ vāresi, taṃ tvaṃ tajjetvā palāpesi, satapattasakuṇo pana te paccāmitto.",
  "atk-s0513a2:2507_7": "So ‘imaṃ māretvā kahāpaṇe gaṇhathā’ti amhākaṃ ācikkhi, tvaṃ attano bālatāya atthakāmaṃ",
  "atk-s0513a2:2507_8": "mātaraṃ ‘anatthakāmā me’ti maññasi, anatthakāmaṃ satapattaṃ ‘atthakāmo me’ti. Tassa",
  "atk-s0513a2:2507_9": "tumhākaṃ kataguṇo nāma natthi, mātā pana te mahāguṇā, kahāpaṇe gahetvā gacchā”ti vissajjesi.",
  "atk-s0513a2:2508": "Satthā imaṃ dhammadesanaṃ āharitvā abhisambuddho hutvā imā gāthā avoca –",
  "atk-s0513a2:2509": "85.",
  "atk-s0513a2:2510": "“Yathā māṇavako panthe, siṅgāliṃ vanagocariṃ;",
  "atk-s0513a2:2511": "Atthakāmaṃ pavedentiṃ, anatthakāmāti maññati;",
  "atk-s0513a2:2512": "Anatthakāmaṃ satapattaṃ, atthakāmoti maññati.",
  "atk-s0513a2:2513": "86.",
  "atk-s0513a2:2514": "“Evameva idhekacco, puggalo hoti tādiso;",
  "atk-s0513a2:2515": "Hitehi vacanaṃ vutto, paṭiggaṇhāti vāmato.",
  "atk-s0513a2:2516": "87.",
  "atk-s0513a2:2517": "“Ye ca kho naṃ pasaṃsanti, bhayā ukkaṃsayanti vā;",
  "atk-s0513a2:2518": "Tañhi so maññate mittaṃ, satapattaṃva māṇavo”ti.",
  "atk-s0513a2:2519_0": "Tattha hitehīti hitaṃ vuḍḍhiṃ icchamānehi. Vacanaṃ vuttoti hitasukhāvahaṃ ovādānusāsanaṃ",
  "atk-s0513a2:2519_1": "vutto. Paṭiggaṇhāti vāmatoti ovādaṃ agaṇhanto “ayaṃ me na atthāvaho hoti, anatthāvaho",
  "atk-s0513a2:2519_2": "me aya”nti gaṇhanto vāmato paṭiggaṇhāti nāma.",
  "atk-s0513a2:2520_0": "Ye ca kho nanti ye ca kho taṃ attano gāhaṃ gahetvā ṭhitapuggalaṃ “adhikaraṇaṃ gahetvā",
  "atk-s0513a2:2520_1": "ṭhitehi nāma tumhādisehi bhavitabba”nti vaṇṇenti. Bhayā ukkaṃsayanti vāti imassa",
  "atk-s0513a2:2520_2": "gāhassa vissaṭṭhapaccayā tumhākaṃ idañcidañca bhayaṃ uppajjissati, mā vissajjayittha,",
  "atk-s0513a2:2520_3": "na ete bāhusaccakulaparivārādīhi tumhe sampāpuṇantīti evaṃ vissajjanapaccayā bhayaṃ",
  "atk-s0513a2:2520_4": "dassetvā ukkhipanti. Tañhi so maññate mittanti ye evarūpā honti, tesu yaṃkiñci so",
  "atk-s0513a2:2520_5": "ekacco bālapuggalo attano bālatāya mittaṃ maññati, “ayaṃ me atthakāmo mitto”ti maññati.",
  "atk-s0513a2:2520_6": "Satapattaṃva māṇavoti yathā anatthakāmaññeva satapattaṃ so māṇavo attano bālatāya",
  "atk-s0513a2:2520_7": "“atthakāmo me”ti maññati, paṇḍito pana evarūpaṃ “anuppiyabhāṇī mitto”ti agahetvā",
  "atk-s0513a2:2520_8": "dūratova naṃ vivajjeti. Tena vuttaṃ –",
  "atk-s0513a2:2521": "“Aññadatthuharo mitto, yo ca mitto vacīparo;",
  "atk-s0513a2:2522": "Anuppiyañca yo āha, apāyesu ca yo sakhā.",
  "atk-s0513a2:2523": "“Ete amitte cattāro, iti viññāya paṇḍito;",
  "atk-s0513a2:2524": "Ārakā parivajjeyya, maggaṃ paṭibhayaṃ yathā”ti. ;",
  "atk-s0513a2:2525": "Satthā imaṃ dhammadesanaṃ āharitvā jātakaṃ samodhānesi – “tadā corajeṭṭhako ahameva ahosi”nti.",
  "atk-s0513a2:2526": "Satapattajātakavaṇṇanā navamā.",
  "atk-s0513a2:2528": "[280] 10. Puṭadūsakajātakavaṇṇanā",
  "atk-s0513a2:2529_0": "Addhā hi nūna migarājāti idaṃ satthā jetavane viharanto ekaṃ puṭadūsakaṃ ārabbha",
  "atk-s0513a2:2529_1": "kathesi. Sāvatthiyaṃ kireko amacco buddhappamukhaṃ bhikkhusaṅghaṃ nimantetvā uyyāne",
  "atk-s0513a2:2529_2": "nisīdāpetvā dānaṃ dadamāno “antarābhatte uyyāne caritukāmā carantū”ti āha. Bhikkhū",
  "atk-s0513a2:2529_3": "uyyānacārikaṃ cariṃsu. Tasmiṃ khaṇe uyyānapālo pattasampannaṃ rukkhaṃ abhiruhitvā",
  "atk-s0513a2:2529_4": "mahantamahantāni paṇṇāni gahetvā “ayaṃ pupphānaṃ bhavissati, ayaṃ phalāna”nti puṭe",
  "atk-s0513a2:2529_5": "katvā rukkhamūle pāteti. Tassa putto dārako pātitapātitaṃ puṭaṃ viddhaṃseti. Bhikkhū",
  "atk-s0513a2:2529_6": "tamatthaṃ bhagavato ārocesuṃ. Satthā “na, bhikkhave, idāneva, pubbepesa puṭadūsakoyevā”ti vatvā atītaṃ āhari.",
  "atk-s0513a2:2530_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ ekasmiṃ brāhmaṇakule",
  "atk-s0513a2:2530_1": "nibbattitvā vayappatto agāraṃ ajjhāvasamāno ekadivasaṃ kenacideva karaṇīyena uyyānaṃ",
  "atk-s0513a2:2530_2": "agamāsi. Tattha bahū vānarā vasanti. Uyyānapālo imināva niyāmena pattapuṭe pāteti,",
  "atk-s0513a2:2530_3": "jeṭṭhavānaro pātitapātite viddhaṃseti. Bodhisatto taṃ āmantetvā “uyyānapālena pātitapātitaṃ",
  "atk-s0513a2:2530_4": "puṭaṃ viddhaṃsetvā manāpataraṃ kātukāmo maññe”ti vatvā paṭhamaṃ gāthamāha –",
  "atk-s0513a2:2531": "88.",
  "atk-s0513a2:2532": "“Addhā hi nūna migarājā, puṭakammassa kovido;",
  "atk-s0513a2:2533": "Tathā hi puṭaṃ dūseti, aññaṃ nūna karissatī”ti.",
  "atk-s0513a2:2534_0": "Tattha migarājāti makkaṭaṃ vaṇṇento vadati. Puṭakammassāti mālāpuṭakaraṇassa. Kovidoti",
  "atk-s0513a2:2534_1": "cheko. Ayaṃ panettha saṅkhepattho – ayaṃ migarājā ekaṃsena puṭakammassa kovido maññe,",
  "atk-s0513a2:2534_2": "tathā hi pātitapātitaṃ puṭaṃ dūseti, aññaṃ nūna tato manāpataraṃ karissatīti.",
  "atk-s0513a2:2535": "Taṃ sutvā makkaṭo dutiyaṃ gāthamāha –",
  "atk-s0513a2:2536": "89.",
  "atk-s0513a2:2537": "“Na me mātā vā pitā vā, puṭakammassa kovido;",
  "atk-s0513a2:2538": "Kataṃ kataṃ kho dūsema, evaṃ dhammamidaṃ kula”nti.",
  "atk-s0513a2:2539": "Taṃ sutvā bodhisatto tatiyaṃ gāthamāha –",
  "atk-s0513a2:2540": "90.",
  "atk-s0513a2:2541": "“Yesaṃ vo ediso dhammo, adhammo pana kīdiso;",
  "atk-s0513a2:2542": "Mā vo dhammaṃ adhammaṃ vā, addasāma kudācana”nti.",
  "atk-s0513a2:2543": "Evaṃ vatvā ca pana vānaragaṇaṃ garahitvā pakkāmi.",
  "atk-s0513a2:2544": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi – “tadā vānaro puṭadūsakadārako ahosi, paṇḍitapuriso pana ahameva ahosi”nti.",
  "atk-s0513a2:2545": "Puṭadūsakajātakavaṇṇanā dasamā.",
  "atk-s0513a2:2546": "Udapānavaggo tatiyo.",
  "atk-s0513a2:2547": "Tassuddānaṃ –",
  "atk-s0513a2:2548": "Udapānavaraṃ vanabyaggha kapi, sikhinī ca balāka ruciravaro;",
  "atk-s0513a2:2549": "Sujanādhipa romaka dūsa puna, satapattavaro puṭakamma dasāti.",
  "atk-s0513a2:2550": "4. Abbhantaravaggo",
  "atk-s0513a2:2552": "[281] 1. Abbhantarajātakavaṇṇanā",
  "atk-s0513a2:2553_0": "Abbhantaro nāma dumoti idaṃ satthā jetavane viharanto sāriputtattherassa bimbādevītheriyā",
  "atk-s0513a2:2553_1": "ambarasadānaṃ ārabbha kathesi. Sammāsambuddhe hi pavattitavaradhammacakke vesāliyaṃ",
  "atk-s0513a2:2553_2": "kūṭāgārasālāyaṃ viharante mahāpajāpatī gotamī pañca sākiyasatāni ādāya gantvā pabbajjaṃ",
  "atk-s0513a2:2553_3": "yācitvā pabbajjañceva upasampadañca labhi. Aparabhāge tā pañcasatā bhikkhuniyo nandakovādaṃ",
  "atk-s0513a2:2553_4": "sutvā arahattaṃ pāpuṇiṃsu. Satthari pana sāvatthiṃ upanissāya viharante rāhulamātā",
  "atk-s0513a2:2553_5": "bimbādevī “sāmiko me pabbajitvā sabbaññutaṃ patto, puttopi me pabbajitvā tasseva",
  "atk-s0513a2:2553_6": "santike vasati, ahaṃ agāramajjhe kiṃkarissāmi, ahampi pabbajitvā sāvatthiṃ gantvā",
  "atk-s0513a2:2553_7": "sammāsambuddhañca puttañca nibaddhaṃ passamānā viharissāmī”ti cintetvā bhikkhunupassayaṃ",
  "atk-s0513a2:2553_8": "gantvā pabbajitvā ācariyupajjhāyāhi saddhiṃ sāvatthiṃ gantvā satthārañca piyaputtañca",
  "atk-s0513a2:2553_9": "passamānā ekasmiṃ bhikkhunupassaye vāsaṃ kappesi. Rāhulasāmaṇero āgantvā mātaraṃ passati.",
  "atk-s0513a2:2554_0": "Athekadivasaṃ theriyā udaravāto kuppi. Sā putte daṭṭhuṃ āgate tassa dassanatthāya",
  "atk-s0513a2:2554_1": "nikkhamituṃ nāsakkhi, aññāva āgantvā aphāsukabhāvaṃ kathayiṃsu. So mātu santikaṃ",
  "atk-s0513a2:2554_2": "gantvā “kiṃ te laddhuṃ vaṭṭatī”ti pucchi. “Tāta, agāramajjhe me sakkharayojite ambarase",
  "atk-s0513a2:2554_3": "pīte udaravāto vūpasammati, idāni piṇḍāya caritvā jīvikaṃ kappema, kuto taṃ labhissāmā”ti.",
  "atk-s0513a2:2554_4": "Sāmaṇero “labhanto āharissāmī”ti vatvā nikkhami. Tassa panāyasmato upajjhāyo dhammasenāpati,",
  "atk-s0513a2:2554_5": "ācariyo mahāmoggallāno, cūḷapitā ānandatthero, pitā sammāsambuddhoti mahāsampatti.",
  "atk-s0513a2:2554_6": "Evaṃ santepi aññassa santikaṃ agantvā upajjhāyassa santikaṃ gantvā vanditvā dummukhākāro",
  "atk-s0513a2:2554_7": "hutvā aṭṭhāsi. Atha naṃ thero “kiṃ nu kho, rāhula, dummukho viyāsī”ti āha. “Mātu",
  "atk-s0513a2:2554_8": "me, bhante, theriyā udaravāto kupito”ti. “Kiṃ laddhuṃ vaṭṭatī”ti? “Sakkharayojitena",
  "atk-s0513a2:2554_9": "kira ambarasena phāsu hotī”ti. “Hotu labhissāmi, mā cintayī”ti.",
  "atk-s0513a2:2555_0": "So punadivase taṃ ādāya sāvatthiṃ pavisitvā sāmaṇeraṃ āsanasālāyaṃ nisīdāpetvā rājadvāraṃ",
  "atk-s0513a2:2555_1": "agamāsi. Kosalarājā theraṃ disvā nisīdāpesi, taṅkhaṇaññeva uyyānapālo piṇḍipakkānaṃ",
  "atk-s0513a2:2555_2": "madhuraambānaṃ ekaṃ puṭaṃ āhari. Rājā ambānaṃ tacaṃ apanetvā sakkharaṃ pakkhipitvā",
  "atk-s0513a2:2555_3": "sayameva madditvā therassa pattaṃ pūretvā adāsi. Thero rājanivesanā nikkhamitvā āsanasālaṃ",
  "atk-s0513a2:2555_4": "gantvā sāmaṇerassa adāsi “haritvā mātu te dehī”ti. So haritvā adāsi, theriyā paribhuttamatteva",
  "atk-s0513a2:2555_5": "udaravāto vūpasami. Rājāpi manussaṃ pesesi – “thero idha nisīditvā ambarasaṃ na paribhuñji,",
  "atk-s0513a2:2555_6": "gaccha kassaci dinnabhāvaṃ jānāhī”ti. So therena saddhiṃyeva gantvā taṃ pavattiṃ",
  "atk-s0513a2:2555_7": "ñatvā āgantvā rañño kathesi. Rājā cintesi – “sace satthā agāraṃ ajjhāvasissa, cakkavattirājā",
  "atk-s0513a2:2555_8": "abhavissa, rāhulasāmaṇero pariṇāyakaratanaṃ, therī itthiratanaṃ, sakalacakkavāḷarajjaṃ",
  "atk-s0513a2:2555_9": "etesaññeva abhavissa. Amhehi ete upaṭṭhahantehi caritabbaṃ assa, idāni pabbajitvā",
  "atk-s0513a2:2555_10": "amhe upanissāya vasantesu etesu na yuttaṃ amhākaṃ pamajjitu”nti. So tato paṭṭhāya",
  "atk-s0513a2:2555_11": "theriyā nibaddhaṃ ambarasaṃ dāpesi. Therena bimbādevītheriyā ambarasassa dinnabhāvo",
  "atk-s0513a2:2555_12": "bhikkhusaṅghe pākaṭo jāto. Athekadivasaṃ bhikkhū dhammasabhāyaṃ kathaṃ samuṭṭhāpesuṃ",
  "atk-s0513a2:2555_13": "– “āvuso, sāriputtatthero kira bimbādevītheriṃ ambarasena santappesī”ti. Satthā āgantvā",
  "atk-s0513a2:2555_14": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a2:2555_15": "“na, bhikkhave, idāneva rāhulamātā sāriputtena ambarasena santappitā, pubbepesa etaṃ",
  "atk-s0513a2:2555_16": "santappesiyevā”ti vatvā atītaṃ āhari.",
  "atk-s0513a2:2556_0": "Atīte bārāṇasiyaṃ brahmadatte rajjaṃ kārente bodhisatto kāsigāmake brāhmaṇakule nibbattitvā",
  "atk-s0513a2:2556_1": "vayappatto takkasilāyaṃ sabbasippāni uggaṇhitvā saṇṭhapitagharāvāso mātāpitūnaṃ accayena",
  "atk-s0513a2:2556_2": "isipabbajjaṃ pabbajitvā himavantapadese abhiññā ca samāpattiyo ca nibbattetvā isigaṇaparivuto",
  "atk-s0513a2:2556_3": "gaṇasatthā hutvā dīghassa addhuno accayena loṇambilasevanatthāya pabbatapādā otaritvā",
  "atk-s0513a2:2556_4": "cārikaṃ caramāno bārāṇasiṃ patvā uyyāne vāsaṃ kappesi. Athassa isigaṇassa sīlatejena",
  "atk-s0513a2:2556_5": "sakkassa bhavanaṃ kampi. Sakko āvajjamāno taṃ kāraṇaṃ ñatvā “imesaṃ tāpasānaṃ avāsāya",
  "atk-s0513a2:2556_6": "parisakkissāmi, atha te bhinnāvāsā upaddutā caramānā cittekaggataṃ na labhissanti,",
  "atk-s0513a2:2556_7": "evaṃ me phāsukaṃ bhavissatī”ti cintetvā “ko nu kho upāyo”ti vīmaṃsanto imaṃ upāyaṃ",
  "atk-s0513a2:2556_8": "addasa – majjhimayāmasamanantare rañño aggamahesiyā sirigabbhaṃ pavisitvā ākāse ṭhatvā",
  "atk-s0513a2:2556_9": "“bhadde, sace tvaṃ abbhantaraambapakkaṃ khādeyyāsi, puttaṃ labhissasi, so cakkavattirājā",
  "atk-s0513a2:2556_10": "bhavissatī”ti ācikkhissāmi. Rājā deviyā kathaṃ sutvā ambapakkatthāya uyyānaṃ pesessati,",
  "atk-s0513a2:2556_11": "athāhaṃ ambāni antaradhāpessāmi, rañño uyyāne ambānaṃ abhāvaṃ ārocessanti, “ke te",
  "atk-s0513a2:2556_12": "khādantī”ti vutte “tāpasā khādantī”ti vakkhanti, taṃ sutvā rājā tāpase pothetvā nīharāpessati,",
  "atk-s0513a2:2556_13": "evaṃ te upaddutā bhavissantīti.",
  "atk-s0513a2:2557": "So majjhimayāmasamanantare sirigabbhaṃ pavisitvā ākāse ṭhito attano devarājabhāvaṃ jānāpetvā tāya saddhiṃ sallapanto purimā dve gāthā avoca –",
  "atk-s0513a2:2558": "91.",
  "atk-s0513a2:2559": "“Abbhantaro nāma dumo, yassa dibyamidaṃ phalaṃ;",
  "atk-s0513a2:2560": "Bhutvā dohaḷinī nārī, cakkavattiṃ vijāyati.",
  "atk-s0513a2:2561": "92.",
  "atk-s0513a2:2562": "“Tvampi bhadde mahesīsi, sā cāpi patino piyā;",
  "atk-s0513a2:2563": "Āharissati te rājā, idaṃ abbhantaraṃ phala”nti.",
  "atk-s0513a2:2564_0": "Tattha abbhantaro nāma dumoti iminā tāva gāmanigamajanapadapabbatādīnaṃ asukassa",
  "atk-s0513a2:2564_1": "abbhantaroti avatvā kevalaṃ ekaṃ abbhantaraṃ ambarukkhaṃ kathesi. Yassa dibyamidaṃ",
  "atk-s0513a2:2564_2": "phalanti yassa ambarukkhassa devatānaṃ paribhogārahaṃ dibyaṃ phalaṃ. Idanti pana",
  "atk-s0513a2:2564_3": "nipātamattameva. Dohaḷinīti sañjātadohaḷā. Tvampi, bhadde, mahesīsīti tvaṃ, sobhane",
  "atk-s0513a2:2564_4": "mahesī, asi. Aṭṭhakathāyaṃ pana “mahesī cā”tipi pāṭho. Sā cāpi patino piyāti soḷasannaṃ",
  "atk-s0513a2:2564_5": "devīsahassānaṃ abbhantare aggamahesī cāpi patino cāpi piyāti attho. Āharissati te",
  "atk-s0513a2:2564_6": "rājā, idaṃ abbhantaraṃ phalanti tassā te piyāya aggamahesiyā idaṃ mayā vuttappakāraṃ",
  "atk-s0513a2:2564_7": "phalaṃ rājā āharāpessati, sā tvaṃ taṃ paribhuñjitvā cakkavattigabbhaṃ labhissasīti.",
  "atk-s0513a2:2565_0": "Evaṃ sakko deviyā imā dve gāthā vatvā “tvaṃ appamattā hohi, mā papañcaṃ akāsi, sve",
  "atk-s0513a2:2565_1": "rañño āroceyyāsī”ti taṃ anusāsitvā attano vasanaṭṭhānameva gato. Sā punadivase gilānālayaṃ",
  "atk-s0513a2:2565_2": "dassetvā paricārikānaṃ saññaṃ datvā nipajji. Rājā samussitasetacchatte sīhāsane nisinno",
  "atk-s0513a2:2565_3": "nāṭakāni passanto deviṃ adisvā “kahaṃ, devī”ti paricārike pucchi. “Gilānā, devā”ti.",
  "atk-s0513a2:2565_4": "So tassā santikaṃ gantvā sayanapasse nisīditvā piṭṭhiṃ parimajjanto “kiṃ te, bhadde,",
  "atk-s0513a2:2565_5": "aphāsuka”nti pucchi. “Mahārāja aññaṃ aphāsukaṃ nāma natthi, dohaḷo me uppanno”ti.",
  "atk-s0513a2:2565_6": "“Kiṃ icchasi, bhadde”ti? “Abbhantaraambaphalaṃ devā”ti. “Abbhantaraambo nāma kahaṃ",
  "atk-s0513a2:2565_7": "atthī”ti? “Nāhaṃ, deva, abbhantaraambaṃ jānāmi, tassa pana me phalaṃ labhamānāya",
  "atk-s0513a2:2565_8": "jīvitaṃ atthi, alabhamānāya natthī”ti. “Tena hi āharāpessāmi, mā cintayī”ti rājā",
  "atk-s0513a2:2565_9": "deviṃ assāsetvā uṭṭhāya gantvā rājapallaṅke nisinno amacce pakkosāpetvā “deviyā abbhantaraambe",
  "atk-s0513a2:2565_10": "nāma dohaḷo uppanno, kiṃ kātabba”nti pucchi. “Deva dvinnaṃ ambānaṃ antare ṭhito ambo",
  "atk-s0513a2:2565_11": "abbhantaraambo nāma, uyyānaṃ pesetvā abbhantare ṭhitaambato phalaṃ āharāpetvā deviyā dāpethā”ti.",
  "atk-s0513a2:2566_0": "Rājā “sādhu, evarūpaṃ ambaṃ āharathā”ti uyyānaṃ pesesi. Sakko attano ānubhāvena uyyāne",
  "atk-s0513a2:2566_1": "ambāni khāditasadisāni katvā antaradhāpesi. Ambatthāya gatā manussā sakalauyyānaṃ",
  "atk-s0513a2:2566_2": "vicarantā ekaṃ ambampi alabhitvā gantvā uyyāne ambānaṃ abhāvaṃ rañño kathayiṃsu.",
  "atk-s0513a2:2566_3": "“Ke ambāni khādantī”ti? “Tāpasā, devā”ti. “Tāpase uyyānato pothetvā nīharathā”ti.",
  "atk-s0513a2:2566_4": "Manussā “sādhū”ti paṭissuṇitvā nīhariṃsu. Sakkassa manoratho matthakaṃ pāpuṇi. Devī",
  "atk-s0513a2:2566_5": "ambaphalatthāya nibaddhaṃ katvā nipajjiyeva. Rājā kattabbakiccaṃ apassanto amacce",
  "atk-s0513a2:2566_6": "ca brāhmaṇe ca sannipātāpetvā “abbhantaraambassa atthibhāvaṃ jānāthā”ti pucchi. Brāhmaṇā",
  "atk-s0513a2:2566_7": "āhaṃsu – “deva, abbhantaraambo nāma devatānaṃ paribhogo, ‘himavante kañcanaguhāya",
  "atk-s0513a2:2566_8": "anto atthī’ti ayaṃ no paramparāgato anussavo”ti. “Ko pana tato ambaṃ āharituṃ sakkhissatī”ti?",
  "atk-s0513a2:2566_9": "“Na sakkā tattha manussabhūtena gantuṃ, ekaṃ suvapotakaṃ pesetuṃ vaṭṭatī”ti.",
  "atk-s0513a2:2567_0": "Tena ca samayena rājakule eko suvapotako mahāsarīro kumārakānaṃ yānakacakkanābhimatto",
  "atk-s0513a2:2567_1": "thāmasampanno paññavā upāyakusalo. Rājā taṃ āharāpetvā “tāta suvapotaka, ahaṃ tava",
  "atk-s0513a2:2567_2": "bahūpakāro, kañcanapañjare vasasi, suvaṇṇataṭṭake madhulāje khādasi, sakkharapānakaṃ",
  "atk-s0513a2:2567_3": "pivasi, tayāpi amhākaṃ ekaṃ kiccaṃ nittharituṃ vaṭṭatī”ti āha. “Kiṃ, devā”ti. “Tāta",
  "atk-s0513a2:2567_4": "deviyā abbhantaraambe dohaḷo uppanno, so ca ambo himavante kañcanapabbatantare atthi",
  "atk-s0513a2:2567_5": "devatānaṃ paribhogo, na sakkā manussabhūtena tattha gantuṃ, tayā tato ambaphalaṃ",
  "atk-s0513a2:2567_6": "āharituṃ vaṭṭatī”ti. “Sādhu, deva, āharissāmī”ti. Atha naṃ rājā suvaṇṇataṭṭake madhulāje",
  "atk-s0513a2:2567_7": "khādāpetvā sakkharapānakaṃ pāyetvā satapākatelena tassa pakkhantarāni makkhetvā ubhohi",
  "atk-s0513a2:2567_8": "hatthehi gahetvā sīhapañjare ṭhatvā ākāse vissajjesi. Sopi rañño nipaccakāraṃ dassetvā",
  "atk-s0513a2:2567_9": "ākāse pakkhandanto manussapathaṃ atikkamma himavante paṭhame pabbatantare vasantānaṃ",
  "atk-s0513a2:2567_10": "sukānaṃ santikaṃ gantvā abbhantaraambo nāma kattha atthi, kathetha me taṃ ṭhāna”nti",
  "atk-s0513a2:2567_11": "pucchi. “Mayaṃ na jānāma, dutiye pabbatantare sukā jānissantī”ti.",
  "atk-s0513a2:2568_0": "So tesaṃ vacanaṃ sutvā tato uppatitvā dutiyaṃ pabbatantaraṃ agamāsi, tathā tatiyaṃ,",
  "atk-s0513a2:2568_1": "catutthaṃ, pañcamaṃ, chaṭṭhaṃ agamāsi. Tatthapi naṃ sukā “na mayaṃ jānāma, sattamapabbatantare",
  "atk-s0513a2:2568_2": "sukā jānissantī”ti āhaṃsu. So tatthapi gantvā “abbhantaraambo nāma kattha atthī”ti",
  "atk-s0513a2:2568_3": "pucchi. “Asukaṭṭhāne nāma kañcanapabbatantare”ti āhaṃsu. “Ahaṃ tassa phalatthāya",
  "atk-s0513a2:2568_4": "āgato, maṃ tattha netvā tato me phalaṃ dāpethā”ti. Sukagaṇā āhaṃsu – “samma, so vessavaṇamahārājassa",
  "atk-s0513a2:2568_5": "paribhogo, na sakkā upasaṅkamituṃ, sakalarukkho mūlato paṭṭhāya sattahi lohajālehi",
  "atk-s0513a2:2568_6": "parikkhitto, sahassakumbhaṇḍarakkhasā rakkhanti, tehi diṭṭhassa jīvitaṃ nāma natthi,",
  "atk-s0513a2:2568_7": "kappuṭṭhānaggiavīcimahānirayasadisaṭṭhānaṃ, mā tattha patthanaṃ karī”ti. “Sace tumhe",
  "atk-s0513a2:2568_8": "na gacchatha, mayhaṃ ṭhānaṃ ācikkhathā”ti. “Tena hi asukena ca asukena ca ṭhānena",
  "atk-s0513a2:2568_9": "yāhī”ti. So tehi ācikkhitavaseneva suṭṭhu maggaṃ upadhāretvā taṃ ṭhānaṃ gantvā divā",
  "atk-s0513a2:2568_10": "attānaṃ adassetvā majjhimayāmasamanantare rakkhasānaṃ niddokkamanasamaye abbhantaraambassa",
  "atk-s0513a2:2568_11": "santikaṃ gantvā ekena mūlantarena saṇikaṃ abhiruhituṃ ārabhi. Lohajālaṃ “kirī”ti saddamakāsi.",
  "atk-s0513a2:2569_0": "Rakkhasā pabujjhitvā sukapotakaṃ disvā “ambacoroya”nti gahetvā kammakaraṇaṃ saṃvidahiṃsu.",
  "atk-s0513a2:2569_1": "Eko “mukhe pakkhipitvā gilissāmi na”nti āha, aparo “hatthehi madditvā puñjitvā vippakirissāmi",
  "atk-s0513a2:2569_2": "na”nti, aparo “dvedhā phāletvā aṅgāresu pacitvā khādissāmī”ti. So tesaṃ kammakaraṇasaṃvidhānaṃ",
  "atk-s0513a2:2569_3": "sutvāpi asantasitvāva te rakkhase āmantetvā “ambho rakkhasā, tumhe kassa manussā”ti",
  "atk-s0513a2:2569_4": "āha. “Vessavaṇamahārājassā”ti. “Ambho, tumhepi ekassa raññova manussā, ahampi raññova",
  "atk-s0513a2:2569_5": "manusso, bārāṇasirājā maṃ abbhantaraambaphalatthāya pesesi, svāhaṃ tattheva attano",
  "atk-s0513a2:2569_6": "rañño jīvitaṃ datvā āgato. Yo hi attano mātāpitūnañceva sāmikassa ca atthāya jīvitaṃ",
  "atk-s0513a2:2569_7": "pariccajati, so devalokeyeva nibbattati, tasmā ahampi imamhā tiracchānayoniyā cavitvā",
  "atk-s0513a2:2569_8": "devaloke nibbattissāmī”ti vatvā tatiyaṃ gāthamāha –",
  "atk-s0513a2:2570": "93.",
  "atk-s0513a2:2571": "“Bhatturatthe parakkanto, yaṃ ṭhānamadhigacchati;",
  "atk-s0513a2:2572": "Sūro attapariccāgī, labhamāno bhavāmaha”nti.",
  "atk-s0513a2:2573_0": "Tattha bhatturattheti bhattā vuccanti bhattādīhi bharaṇaposakā pitā mātā sāmiko ca,",
  "atk-s0513a2:2573_1": "iti tividhassapetassa bhattu atthāya. Parakkantoti parakkamaṃ karonto vāyamanto.",
  "atk-s0513a2:2573_2": "Yaṃ ṭhānamadhigacchatīti yaṃ sukhakāraṇaṃ yasaṃ vā lābhaṃ vā saggaṃ vā adhigacchati.",
  "atk-s0513a2:2573_3": "Sūroti abhīru vikkamasampanno. Attapariccāgīti kāye ca jīvite ca nirapekkho hutvā",
  "atk-s0513a2:2573_4": "tassa tividhassapi bhattu atthāya attānaṃ pariccajanto. Labhamāno bhavāmahanti yaṃ",
  "atk-s0513a2:2573_5": "so evarūpo sūro devasampattiṃ vā manussasampattiṃ vā labhati, ahampi taṃ labhamāno",
  "atk-s0513a2:2573_6": "bhavāmi, tasmā hāsova me ettha, na tāso, kiṃ maṃ tumhe tāsethāti.",
  "atk-s0513a2:2574_0": "Evaṃ so imāya gāthāya tesaṃ dhammaṃ desesi. Te tassa dhammakathaṃ sutvā pasannacittā",
  "atk-s0513a2:2574_1": "“dhammiko esa, na sakkā māretuṃ, vissajjema na”nti vatvā sukapotakaṃ vissajjetvā",
  "atk-s0513a2:2574_2": "‘ambho sukapotaka, muttosi, amhākaṃ hatthato sotthinā gacchā”ti āhaṃsu. “Mayhaṃ āgamanaṃ",
  "atk-s0513a2:2574_3": "mā tucchaṃ karotha, detha me ekaṃ ambaphala”nti. “Sukapotaka, tuyhaṃ ekaṃ ambaphalaṃ",
  "atk-s0513a2:2574_4": "dātuṃ nāma na bhāro, imasmiṃ pana rukkhe ambāni aṅketvā gahitāni, ekasmiṃ phale asamente",
  "atk-s0513a2:2574_5": "amhākaṃ jīvitaṃ natthi. Vessavaṇena hi kujjhitvā sakiṃ olokite tattakapāle pakkhittatilā",
  "atk-s0513a2:2574_6": "viya kumbhaṇḍasahassaṃ bhijjitvā vippakirīyati, tena te dātuṃ na sakkoma, labhanaṭṭhānaṃ",
  "atk-s0513a2:2574_7": "pana ācikkhissāmā”ti. “Yo koci detu, phaleneva me attho, labhanaṭṭhānaṃ ācikkhathā”ti.",
  "atk-s0513a2:2574_8": "“Etassa kañcanapabbatassa antare jotiraso nāma tāpaso aggiṃ juhamāno kañcanapattiyā",
  "atk-s0513a2:2574_9": "nāma paṇṇasālāyaṃ vasati vessavaṇassa kulūpako, vessavaṇo tassa nibaddhaṃ cattāri",
  "atk-s0513a2:2574_10": "ambaphalāni peseti, tassa santikaṃ gacchā”ti.",
  "atk-s0513a2:2575_0": "So “sādhū”ti sampaṭicchitvā tāpasassa santikaṃ gantvā vanditvā ekamantaṃ nisīdi.",
  "atk-s0513a2:2575_1": "Atha naṃ tāpaso “kuto āgatosī”ti pucchi. “Bārāṇasirañño santikā”ti. “Kimatthāya āgatosī”ti?",
  "atk-s0513a2:2575_2": "“Sāmi, amhākaṃ rañño deviyā abbhantaraambapakke dohaḷo uppanno, tadatthaṃ āgatomhi,",
  "atk-s0513a2:2575_3": "rakkhasā pana me sayaṃ ambapakkaṃ adatvā tumhākaṃ santikaṃ pesesu”nti. “Tena hi nisīda,",
  "atk-s0513a2:2575_4": "labhissasī”ti. Athassa vessavaṇo cattāri phalāni pesesi. Tāpaso tato dve paribhuñji,",
  "atk-s0513a2:2575_5": "ekaṃ suvapotakassa khādanatthāya adāsi. Tena tasmiṃ khādite ekaṃ phalaṃ sikkāya pakkhipitvā",
  "atk-s0513a2:2575_6": "suvapotakassa gīvāya paṭimuñcitvā “idāni gacchā”ti sukapotakaṃ vissajjesi. So taṃ",
  "atk-s0513a2:2575_7": "āharitvā deviyā adāsi. Sā taṃ khāditvā dohaḷaṃ paṭippassambhesi, tatonidānaṃ panassā putto nāhosi.",
  "atk-s0513a2:2576": "Satthā imaṃ dhammadesanaṃ āharitvā jātakaṃ samodhānesi – “tadā devī rāhulamātā ahosi, suko ānando, ambapakkadāyako tāpaso sāriputto, uyyāne nivutthatāpaso pana ahameva ahosi”nti.",
  "atk-s0513a2:2577": "Abbhantarajātakavaṇṇanā paṭhamā.",
  "atk-s0513a2:2579": "[282] 2. Seyyajātakavaṇṇanā",
  "atk-s0513a2:2580_0": "Seyyaṃso seyyaso hotīti idaṃ satthā jetavane viharanto ekaṃ kosalarañño amaccaṃ ārabbha",
  "atk-s0513a2:2580_1": "kathesi. So kira rañño bahūpakāro sabbakiccanipphādako ahosi. Rājā “bahūpakāro me",
  "atk-s0513a2:2580_2": "aya”nti tassa mahantaṃ yasaṃ adāsi. Taṃ asahamānā aññe rañño pesuññaṃ upasaṃharitvā",
  "atk-s0513a2:2580_3": "taṃ paribhindiṃsu. Rājā tesaṃ vacanaṃ saddahitvā dosaṃ anupaparikkhitvāva taṃ sīlavantaṃ",
  "atk-s0513a2:2580_4": "niddosaṃ saṅkhalikabandhanena bandhāpetvā bandhanāgāre pakkhipāpesi. So tattha ekako",
  "atk-s0513a2:2580_5": "vasanto sīlasampattiṃ nissāya cittekaggataṃ labhitvā ekaggacitto saṅkhāre sammasitvā",
  "atk-s0513a2:2580_6": "sotāpattiphalaṃ pāpuṇi. Athassa rājā aparabhāge niddosabhāvaṃ ñatvā saṅkhalikabandhanaṃ",
  "atk-s0513a2:2580_7": "bhindāpetvā purimayasato mahantataraṃ yasaṃ adāsi. So “satthāraṃ vandissāmī”ti bahūni",
  "atk-s0513a2:2580_8": "mālāgandhādīni ādāya vihāraṃ gantvā tathāgataṃ pūjetvā vanditvā ekamantaṃ nisīdi.",
  "atk-s0513a2:2580_9": "Satthā tena saddhiṃ paṭisanthāraṃ karonto “anattho kira te uppannoti assumhā”ti āha.",
  "atk-s0513a2:2580_10": "“Āma, bhante, uppanno, ahaṃ pana tena anatthena atthaṃ akāsiṃ, bandhanāgāre nisīditvā",
  "atk-s0513a2:2580_11": "sotāpattiphalaṃ nibbattesi”nti. Satthā “na kho, upāsaka, tvaññeva anatthena atthaṃ",
  "atk-s0513a2:2580_12": "āhari, porāṇakapaṇḍitāpi attano anatthena atthaṃ āhariṃ suyevā”ti vatvā tena yācito atītaṃ āhari.",
  "atk-s0513a2:2581_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi",
  "atk-s0513a2:2581_1": "nibbattitvā vayappatto takkasilāyaṃ sabbasippāni uggaṇhitvā pitu accayena rajje patiṭṭhāya",
  "atk-s0513a2:2581_2": "dasa rājadhamme akopetvā dānaṃ deti, pañca sīlāni rakkhati, uposathakammaṃ karoti.",
  "atk-s0513a2:2581_3": "Athasseko amacco antepure padussi. Pādamūlikādayo ñatvā “asukaamacco antepure paduṭṭho”ti",
  "atk-s0513a2:2581_4": "rañño ārocesuṃ. Rājā pariggaṇhanto yathāsabhāvato ñatvā pakkosāpetvā “mā maṃ ito",
  "atk-s0513a2:2581_5": "paṭṭhāya upaṭṭhāhī”ti nibbisayaṃ akāsi. So gantvā aññataraṃ sāmantarājānaṃ upaṭṭhahīti",
  "atk-s0513a2:2581_6": "sabbaṃ vatthu heṭṭhā mahāsīlavajātake kathitasadisameva. Idhāpi so rājā tikkhattuṃ",
  "atk-s0513a2:2581_7": "vīmaṃsitvā tassa amaccassa vacanaṃ saddahitvā “bārāṇasirajjaṃ gaṇhissāmī”ti mahantena",
  "atk-s0513a2:2581_8": "parivārena rajjasīmaṃ pāpuṇi. Bārāṇasirañño sattasatamattā mahāyodhā taṃ pavattiṃ",
  "atk-s0513a2:2581_9": "sutvā “deva, asuko nāma kira rājā bārāṇasirajjaṃ gaṇhissāmī’ti janapadaṃ bhindanto",
  "atk-s0513a2:2581_10": "āgacchati, ettheva naṃ gantvā gaṇhissāmā”ti āhaṃsu. “Mayhaṃ paravihiṃsāya laddhena",
  "atk-s0513a2:2581_11": "rajjena kiccaṃ natthi, mā kiñci karitthā”ti?",
  "atk-s0513a2:2582_0": "Corarājā āgantvā nagaraṃ parikkhipi, puna amaccā rājānaṃ upasaṅkamitvā “deva, mā",
  "atk-s0513a2:2582_1": "evaṃ karittha, gaṇhissāma na”nti āhaṃsu. Rājā “na labbhā kiñci kātuṃ, nagaradvārāni",
  "atk-s0513a2:2582_2": "vivarathā”ti vatvā sayaṃ amaccagaṇaparivuto mahātale rājapallaṅke nisīdi. Corarājā",
  "atk-s0513a2:2582_3": "catūsu dvāresu manusse pothento nagaraṃ pavisitvā pāsādaṃ abhiruyha amaccaparivutaṃ",
  "atk-s0513a2:2582_4": "rājānaṃ gāhāpetvā saṅkhalikāhi bandhāpetvā bandhanāgāre pakkhipāpesi. Rājā bandhanāgāre",
  "atk-s0513a2:2582_5": "nisinnova corarājānaṃ mettāyanto mettajjhānaṃ uppādesi. Tassa mettānubhāvena corarañño",
  "atk-s0513a2:2582_6": "kāye ḍāho uppajji, sakalasarīraṃ yamakaukkāhi jhāpiyamānaṃ viya jātaṃ. So mahādukkhābhitunno",
  "atk-s0513a2:2582_7": "“kiṃ nu kho kāraṇa”nti pucchi. “Tumhe sīlavantaṃ rājānaṃ bandhanāgāre pakkhipetha,",
  "atk-s0513a2:2582_8": "tena vo idaṃ dukkhaṃ uppannaṃ bhavissatī”ti. So gantvā bodhisattaṃ khamāpetvā “tumhākaṃ",
  "atk-s0513a2:2582_9": "rajjaṃ tumhākameva hotū”ti rajjaṃ tasseva niyyādetvā “ito paṭṭhāya tumhākaṃ paccatthiko",
  "atk-s0513a2:2582_10": "me bhāro hotū”ti vatvā paduṭṭhāmaccassa rājāṇaṃ kāretvā attano nagarameva gato.",
  "atk-s0513a2:2583": "Bodhisatto alaṅkatamahātale samussitasetacchatte rājapallaṅke nisinno amaccehi saddhiṃ sallapanto purimā dvegāthā avoca –",
  "atk-s0513a2:2584": "94.",
  "atk-s0513a2:2585": "“Seyyaṃso seyyaso hoti, yo seyyamupasevati;",
  "atk-s0513a2:2586": "Ekena sandhiṃ katvāna, sataṃ vajjhe amocayiṃ.",
  "atk-s0513a2:2587": "95.",
  "atk-s0513a2:2588": "“Tasmā sabbena lokena, sandhiṃ katvāna ekato;",
  "atk-s0513a2:2589": "Pecca saggaṃ nigaccheyya, idaṃ suṇātha kāsiyā”ti.",
  "atk-s0513a2:2590_0": "Tattha seyyaṃso seyyaso hoti, yo seyyamupasevatīti anavajjauttamadhammasaṅkhāto seyyo",
  "atk-s0513a2:2590_1": "aṃso koṭṭhāso assāti seyyaṃso, kusaladhammanissitapuggalo. Yo punappunaṃ taṃ seyyaṃ",
  "atk-s0513a2:2590_2": "kusaladhammabhāvanaṃ kusalābhirataṃ vā uttamapuggalamupasevati, so seyyaso hoti pāsaṃsataro",
  "atk-s0513a2:2590_3": "ceva uttaritaro ca hoti. Ekena sandhiṃ katvāna, sataṃ vajjhe amocayinti tadamināpi",
  "atk-s0513a2:2590_4": "cetaṃ veditabbaṃ – ahañhi seyyaṃ mettābhāvanaṃ upasevanto tāya mettābhāvanāya ekena",
  "atk-s0513a2:2590_5": "coraraññā sandhiṃ santhavaṃ katvā mettābhāvanaṃ bhāvetvā tumhe satajane vajjhe amocayiṃ.",
  "atk-s0513a2:2591_0": "Dutiyagāthāya attho – yasmā ahaṃ ekena saddhiṃ ekato mettābhāvanāya sandhiṃ katvā",
  "atk-s0513a2:2591_1": "tumhe vajjhappatte satajane mocayiṃ, tasmā veditabbamevetaṃ, tasmā sabbena lokena",
  "atk-s0513a2:2591_2": "saddhiṃ mettābhāvanāya sandhiṃ katvā ekato puggalo pecca paraloke saggaṃ nigaccheyya.",
  "atk-s0513a2:2591_3": "Mettāya hi upacāraṃ kāmāvacare paṭisandhiṃ deti, appanā brahmaloke. Idaṃ mama vacanaṃ",
  "atk-s0513a2:2591_4": "sabbepi tumhe kāsiraṭṭhavāsino suṇāthāti.",
  "atk-s0513a2:2592_0": "Evaṃ mahāsatto mahājanassa mettābhāvanāya guṇaṃ vaṇṇetvā dvādasayojanike bārāṇasinagare",
  "atk-s0513a2:2592_1": "setacchattaṃ pahāya himavantaṃ pavisitvā isipabbajjaṃ pabbaji. Satthā sammāsambuddho",
  "atk-s0513a2:2592_2": "hutvā tatiyaṃ gāthamāha –",
  "atk-s0513a2:2593": "96.",
  "atk-s0513a2:2594": "“Idaṃ vatvā mahārājā, kaṃso bārāṇasiggaho;",
  "atk-s0513a2:2595": "Dhanuṃ kaṇḍañca nikkhippa, saṃyamaṃ ajjhupāgamī”ti.",
  "atk-s0513a2:2596_0": "Tattha mahanto rājāti mahārājā. Kaṃsoti tassa nāmaṃ. Bārāṇasiṃ gahetvā ajjhāvasanato",
  "atk-s0513a2:2596_1": "bārāṇasiggaho. So rājā idaṃ vacanaṃ vatvā dhanuñca sarasaṅkhātaṃ kaṇḍañca nikkhippa",
  "atk-s0513a2:2596_2": "ohāya chaḍḍetvā sīlasaṃyamaṃ upagato pabbajito, pabbajitvā ca pana jhānaṃ uppādetvā",
  "atk-s0513a2:2596_3": "aparihīnajjhāno brahmaloke uppannoti.",
  "atk-s0513a2:2597": "Satthā imaṃ dhammadesanaṃ āharitvā jātakaṃ samodhānesi – “tadā corarājā ānando ahosi, bārāṇasirājā pana ahameva ahosi”nti.",
  "atk-s0513a2:2598": "Seyyajātakavaṇṇanā dutiyā.",
  "atk-s0513a2:2600": "[283] 3. Vaḍḍhakīsūkarajātakavaṇṇanā",
  "atk-s0513a2:2601_0": "Varaṃ varaṃ tvanti idaṃ satthā jetavane viharanto dhanuggahatissattheraṃ ārabbha",
  "atk-s0513a2:2601_1": "kathesi. Pasenadirañño pitā mahākosalo bimbisārarañño dhītaraṃ vedehiṃ nāma kosaladeviṃ",
  "atk-s0513a2:2601_2": "dadamāno tassā nhānacuṇṇamūlaṃ satasahassuṭṭhānaṃ kāsigāmaṃ adāsi. Ajātasattunā pana",
  "atk-s0513a2:2601_3": "pitari mārite kosaladevīpi sokābhibhūtā kālamakāsi. Tato pasenadi kosalarājā cintesi",
  "atk-s0513a2:2601_4": "– “ajātasattunā pitā mārito, bhaginīpi me sāmike kālakate tena sokena kālakatā, pitughātakassa",
  "atk-s0513a2:2601_5": "corassa kāsigāmaṃ na dassāmī”ti. So taṃ ajātasattussa na adāsi. Taṃ gāmaṃ nissāya",
  "atk-s0513a2:2601_6": "tesaṃ dvinnampi kālena kālaṃ yuddhaṃ hoti, ajātasattu taruṇo samattho, pasenadi mahallakoyeva.",
  "atk-s0513a2:2601_7": "So abhikkhaṇaṃ parajjati, mahākosalassāpi manussā yebhuyyena parājitā. Atha rājā",
  "atk-s0513a2:2601_8": "“mayaṃ abhiṇhaṃ parajjāma, kiṃ nu kho kātabba”nti amacce pucchi. “Deva, ayyā nāma",
  "atk-s0513a2:2601_9": "mantacchekā honti, jetavanavihāre bhikkhūnaṃ kathaṃ sotuṃ vaṭṭatī”ti. Rājā “tena",
  "atk-s0513a2:2601_10": "hi tāyaṃ velāyaṃ bhikkhūnaṃ kathāsallāpaṃ suṇāthā”ti carapurise āṇāpesi. Te tato",
  "atk-s0513a2:2601_11": "paṭṭhāya tathā akaṃsu.",
  "atk-s0513a2:2602_0": "Tasmiṃ pana kāle dve mahallakattherā vihārapaccante paṇṇasālāyaṃ vasanti dattatthero",
  "atk-s0513a2:2602_1": "ca dhanuggahatissatthero ca. Tesu dhanuggahatissatthero paṭhamayāmepi majjhimayāmepi",
  "atk-s0513a2:2602_2": "niddāyitvā pacchimayāme pabujjhitvā ummukkāni sodhetvā aggiṃ jāletvā nisinnako āha",
  "atk-s0513a2:2602_3": "– “bhante, dattattherā”ti. “Kiṃ, bhante, tissattherā”ti? “Kiṃ niddāyasi no tva”nti.",
  "atk-s0513a2:2602_4": "“Aniddāyantā kiṃ karissāmā”ti? “Uṭṭhāya tāva nisīdathā”ti. So uṭṭhāya nisinno taṃ",
  "atk-s0513a2:2602_5": "dattattheraṃ āha – “bhante dattatthera, ayaṃ te lolo mahodarakosalo cāṭimattaṃ bhattameva",
  "atk-s0513a2:2602_6": "pūtiṃ karoti, yuddhavicāraṇaṃ pana kiñci na jānāti, parājito parājitotveva vadāpetī”ti.",
  "atk-s0513a2:2602_7": "“Kiṃ pana kātuṃ vaṭṭatī”ti? Tasmiṃ khaṇe te carapurisā tesaṃ kathaṃ suṇantā aṭṭhaṃsu.",
  "atk-s0513a2:2603_0": "Dhanuggahatissatthero yuddhaṃ vicāresi – “bhante, yuddho nāma tividho – padumabyūho,",
  "atk-s0513a2:2603_1": "cakkabyūho, sakaṭabyūhoti. Ajātasattuṃ gaṇhitukāmena asuke nāma pabbatakucchismiṃ",
  "atk-s0513a2:2603_2": "dvīsu pabbatabhittīsu manusse ṭhapetvā purato dubbalabalaṃ dassetvā pabbatantaraṃ",
  "atk-s0513a2:2603_3": "paviṭṭhabhāvaṃ jānitvā paviṭṭhamaggaṃ occhinditvā purato ca pacchato ca ubhosu pabbatabhittīsu",
  "atk-s0513a2:2603_4": "vaggitvā unnaditvā khipe patitamacchaṃ viya antomuṭṭhiyaṃ vaṭṭapotakaṃ viya ca katvā",
  "atk-s0513a2:2603_5": "sakkā assa taṃ gahetu”nti. Carapurisā taṃ sāsanaṃ rañño ārocesuṃ. Taṃ sutvā rājā",
  "atk-s0513a2:2603_6": "saṅgāmabheriṃ carāpetvā gantvā sakaṭabyūhaṃ katvā ajātasattuṃ jīvaggāhaṃ gāhāpetvā",
  "atk-s0513a2:2603_7": "attano dhītaraṃ vajirakumāriṃ bhāgineyyassa datvā kāsigāmaṃ tassā nhānamūlaṃ katvā",
  "atk-s0513a2:2603_8": "datvā uyyojesi. Sā pavatti bhikkhusaṅghe pākaṭā jātā. Athekadivasaṃ bhikkhū dhammasabhāyaṃ",
  "atk-s0513a2:2603_9": "kathaṃ samuṭṭhāpesuṃ – “āvuso, kosalarājā kira dhanuggahatissattherassa vicāraṇāya",
  "atk-s0513a2:2603_10": "ajātasattuṃ jinī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:2603_11": "pucchitvā “imāya nāmā”ti vutte “na, bhikkhave, idāneva, pubbepi dhanuggahatisso yuddhavicāraṇāya",
  "atk-s0513a2:2603_12": "chekoyevā”ti vatvā atītaṃ āhari.",
  "atk-s0513a2:2604_0": "Atīte bārāṇasiyaṃ brahmadatte rajjaṃ kārente bodhisatto araññe rukkhadevatā hutvā",
  "atk-s0513a2:2604_1": "nibbatti. Tadā bārāṇasiṃ nissāya nivutthavaḍḍhakigāmakā eko vaḍḍhakī thambhatthāya",
  "atk-s0513a2:2604_2": "araññaṃ gantvā āvāṭe patitaṃ sūkarapotakaṃ disvā taṃ gharaṃ netvā paṭijaggi. So vuḍḍhippatto",
  "atk-s0513a2:2604_3": "mahāsarīro vaṅkadāṭho ācārasampanno ahosi, vaḍḍhakinā positattā pana “vaḍḍhakīsūkaro”tveva",
  "atk-s0513a2:2604_4": "paññāyi. Vaḍḍhakissa rukkhatacchanakāle tuṇḍena rukkhaṃ parivatteti, mukhena ḍaṃsitvā",
  "atk-s0513a2:2604_5": "vāsipharasunikhādanamuggare āharati, kālasuttakoṭiyaṃ gaṇhāti. Atha so vaḍḍhakī “kocideva,",
  "atk-s0513a2:2604_6": "naṃ khādeyyā”ti bhayena netvā araññe vissajjesi. Sopi araññaṃ pavisitvā khemaṃ phāsukaṭṭhānaṃ",
  "atk-s0513a2:2604_7": "olokento ekaṃ pabbatantare mahantaṃ girikandaraṃ addasa sampannakandamūlaphalaṃ phāsukaṃ",
  "atk-s0513a2:2604_8": "vasanaṭṭhānaṃ anekasatasūkarasamākiṇṇaṃ. Te sūkarā taṃ disvā tassa santikaṃ āgamaṃsu.",
  "atk-s0513a2:2604_9": "Sopi te āha – “ahaṃ tumheva olokento vicarāmi, apica vo mayā diṭṭhā, idañca ṭhānaṃ",
  "atk-s0513a2:2604_10": "ramaṇīyaṃ, ahampi idāni idheva vasissāmī”ti. “Saccaṃ idaṃ ṭhānaṃ ramaṇīyaṃ, parissayo",
  "atk-s0513a2:2604_11": "panettha atthī”ti. “Ahampi tumhe disvā etaṃ aññāsiṃ, evaṃ gocarasampanne ṭhāne vasantānaṃ",
  "atk-s0513a2:2604_12": "vo sarīresu maṃsalohitaṃ natthi, kiṃ pana vo ettha bhaya”nti? “Eko byaggho pātova",
  "atk-s0513a2:2604_13": "āgantvā diṭṭhadiṭṭhaṃyeva gahetvā gacchatī”ti. “Kiṃ pana so nibaddhaṃ gaṇhāti, udāhu",
  "atk-s0513a2:2604_14": "antarantarā”ti? “Nibaddhaṃ gaṇhātī”ti. “Kati pana te byagghā”ti? “Ekoyevā”ti. “Ettakā",
  "atk-s0513a2:2604_15": "tumhe ekassa yujjhituṃ na sakkothā”ti? “Āma, na sakkomā”ti. “Ahaṃ taṃ gaṇhissāmi,",
  "atk-s0513a2:2604_16": "kevalaṃ tumhe mama vacanaṃ karotha, so byaggho kahaṃ vasatī”ti? “Etasmiṃ pabbate”ti.",
  "atk-s0513a2:2605_0": "So rattiññeva sūkare carāpetvā yuddhaṃ vicārento “yuddhaṃ nāma padumabyūhacakkabyūhasakaṭabyūhavasena",
  "atk-s0513a2:2605_1": "tividhaṃ hotī”ti vatvā padumabyūhavasena vicāresi. So hi bhūmisīsaṃ jānāti. Tasmā",
  "atk-s0513a2:2605_2": "“imasmiṃ ṭhāne yuddhaṃ vicāretuṃ vaṭṭatī”ti sūkarapillake mātaro ca tesaṃ majjhaṭṭhāne",
  "atk-s0513a2:2605_3": "ṭhapesi. So tā āvijjhitvā majjhimasūkariyo, tā āvijjhitvā potakasūkare, te āvijjhitvā",
  "atk-s0513a2:2605_4": "jarasūkare, te āvijjhitvā dīghadāṭhasūkare, te āvijjhitvā yuddhasamatthe balavatarasūkare",
  "atk-s0513a2:2605_5": "dasa vīsa tiṃsa jane tasmiṃ tasmiṃ ṭhāne balagumbaṃ katvā ṭhapesi. Attano ṭhitaṭṭhānassa",
  "atk-s0513a2:2605_6": "purato ekaṃ parimaṇḍalaṃ āvāṭaṃ khaṇāpesi, pacchato ekaṃ suppasaṇṭhānaṃ anupubbaninnaṃ",
  "atk-s0513a2:2605_7": "pabbhārasadisaṃ. Tassa saṭṭhisattatimatte yodhasūkare ādāya tasmiṃ tasmiṃ ṭhāne “mā",
  "atk-s0513a2:2605_8": "bhāyitthā”ti kammaṃ vicārato aruṇaṃ uṭṭhahi.",
  "atk-s0513a2:2606_0": "Byaggho uṭṭhāya “kālo”ti ñatvā gantvā tesaṃ sammukhā ṭhite pabbatatale ṭhatvā akkhīni",
  "atk-s0513a2:2606_1": "ummīletvā sūkare olokesi. Vaḍḍhakīsūkaro “paṭioloketha na”nti sūkarānaṃ saññaṃ adāsi,",
  "atk-s0513a2:2606_2": "te paṭiolokesuṃ. Byaggho mukhaṃ ugghāṭetvā assosi, sūkarāpi tathā kariṃsu. Byaggho",
  "atk-s0513a2:2606_3": "muttaṃ chaḍḍesi, sūkarāpi chaḍḍayiṃsu. Iti yaṃ yaṃ so karoti, taṃ taṃ te paṭikariṃsu.",
  "atk-s0513a2:2606_4": "So cintesi – “pubbe sūkarā mayā olokitakāle palāyantā palāyitumpi na sakkonti, ajja",
  "atk-s0513a2:2606_5": "apalāyitvā mama paṭisattu hutvā mayā katameva paṭikaronti. Etasmiṃ bhūmisīse ṭhito",
  "atk-s0513a2:2606_6": "eko tesaṃ saṃvidhāyakopi atthi, ajja mayhaṃ gatassa jayo na paññāyatī”ti. So nivattitvā",
  "atk-s0513a2:2606_7": "attano vasanaṭṭhānameva agamāsi. Tena pana gahitamaṃsakhādako eko kūṭajaṭilo atthi,",
  "atk-s0513a2:2606_8": "so taṃ tucchahatthameva āgacchantaṃ disvā tena saddhiṃ sallapanto paṭhamaṃ gāthamāha –",
  "atk-s0513a2:2607": "97.",
  "atk-s0513a2:2608": "“Varaṃ varaṃ tvaṃ nihanaṃ pure cari,",
  "atk-s0513a2:2609": "Asmiṃ padese abhibhuyya sūkare;",
  "atk-s0513a2:2610": "Sodāni eko byapagamma jhāyasi,",
  "atk-s0513a2:2611": "Balaṃ nu te byaggha na cajja vijjatī”ti.",
  "atk-s0513a2:2612_0": "Tattha varaṃ varaṃ tvaṃ nihanaṃ pure cari, asmiṃ padese abhibhuyya sūkareti ambho",
  "atk-s0513a2:2612_1": "byaggha, tvaṃ pubbe imasmiṃ padese sabbasūkare abhibhavitvā imesu sūkaresu varaṃ",
  "atk-s0513a2:2612_2": "varaṃ tvaṃ uttamuttamaṃ sūkaraṃ nihananto vicari. Sodāni eko byapagamma jhāyasīti",
  "atk-s0513a2:2612_3": "so tvaṃ idāni aññataraṃ sūkaraṃ aggahetvā ekakova apagantvā jhāyasi pajjhāyasi. Balaṃ",
  "atk-s0513a2:2612_4": "nu te byaggha na cajja vijjatīti kiṃ nu te, ambho byaggha, ajja kāyabalaṃ natthīti.",
  "atk-s0513a2:2613": "Taṃ sutvā byaggho dutiyaṃ gāthamāha –",
  "atk-s0513a2:2614": "98.",
  "atk-s0513a2:2615": "“Ime sudaṃ yanti disodisaṃ pure, bhayaṭṭitā leṇagavesino puthū;",
  "atk-s0513a2:2616": "Te dāni saṅgamma vasanti ekato, yatthaṭṭhitā duppasahajjame mayā”ti.",
  "atk-s0513a2:2617_0": "Tattha sudanti nipāto. Ayaṃ pana saṅkhepattho – ime sūkarā pubbe maṃ disvā bhayena",
  "atk-s0513a2:2617_1": "aṭṭitā pīḷitā attano leṇagavesino puthū visuṃ visuṃ hutvā disodisaṃ yanti, taṃ taṃ",
  "atk-s0513a2:2617_2": "disaṃ abhimukhā palāyanti, te dāni sabbepi samāgantvā ekato vasanti tiṭṭhanti, tañca",
  "atk-s0513a2:2617_3": "bhūmisīsaṃ upagatā, yattha ṭhitā duppasahā dummaddayā ajja ime mayāti.",
  "atk-s0513a2:2618_0": "Athassa ussāhaṃ janento kūṭajaṭilo “mā bhāyi, gaccha tayi naditvā pakkhandante sabbepi",
  "atk-s0513a2:2618_1": "bhītā bhijjitvā palāyissantī”ti āha. Byaggho tasmiṃ ussāhaṃ janente sūro hutvā puna",
  "atk-s0513a2:2618_2": "gantvā pabbatatale aṭṭhāsi. Vaḍḍhakīsūkaro dvinnaṃ āvāṭānaṃ antare aṭṭhāsi. Sūkarā",
  "atk-s0513a2:2618_3": "“sāmi, mahācoro punāgato”ti āhaṃsu. “Mā bhāyittha, idāni taṃ gaṇhissāmī”ti. Byaggho",
  "atk-s0513a2:2618_4": "naditvā vaḍḍhakīsūkarassa upari patati, sūkaro tassa attano upari patanakāle parivattitvā",
  "atk-s0513a2:2618_5": "vegena ujukaṃ khataāvāṭe pati. Byaggho vegaṃ sandhāretuṃ asakkonto uparibhāgena gantvā",
  "atk-s0513a2:2618_6": "suppamukhassa tiriyaṃ khataāvāṭassa atisambādhe mukhaṭṭhāne patitvā puñjakato viya",
  "atk-s0513a2:2618_7": "ahosi. Sūkaro āvāṭā uttaritvā asanivegena gantvā byagghaṃ antarasatthimhi dāṭhāya",
  "atk-s0513a2:2618_8": "paharitvā yāva vakkapadesā phāletvā pañcamadhuramaṃsaṃ dāṭhāya paliveṭhetvā byagghassa",
  "atk-s0513a2:2618_9": "matthake āvijjhitvā “gaṇhatha tumhākaṃ paccāmitta”nti ukkhipitvā bahiāvāṭe chaḍḍesi.",
  "atk-s0513a2:2618_10": "Paṭhamaṃ āgatā byagghamaṃsaṃ labhiṃsu, pacchā āgatā “byagghamaṃsaṃ kīdisaṃ hotī”ti",
  "atk-s0513a2:2618_11": "tesaṃ mukhaṃ upasiṅghantā vicariṃsu.",
  "atk-s0513a2:2619_0": "Sūkarā na tāva tussanti. Vaḍḍhakīsūkaro tesaṃ iṅghitaṃ disvā “kiṃ nu kho tumhe na",
  "atk-s0513a2:2619_1": "tussathā”ti āha. “Sāmi, kiṃ etena byagghena ghātitena, añño pana byagghaāṇāpanasamattho",
  "atk-s0513a2:2619_2": "kūṭajaṭilo atthiyevā”ti. “Ko nāmeso”ti? “Eko dussīlatāpaso”ti. “Byagghopi mayā ghātito,",
  "atk-s0513a2:2619_3": "so me kiṃ pahoti, etha gaṇhissāma na”nti sūkaraghaṭāya saddhiṃ pāyāsi. Kūṭatāpasopi",
  "atk-s0513a2:2619_4": "byagghe cirāyante “kiṃ nu kho sūkarā byagghaṃ gaṇhiṃsū”ti paṭipathaṃ gacchanto te",
  "atk-s0513a2:2619_5": "sūkare āgacchante disvā attano parikkhāraṃ ādāya palāyanto tehi anubandhito parikkhāraṃ",
  "atk-s0513a2:2619_6": "chaḍḍetvā vegena udumbararukkhaṃ abhiruhi. Sūkarā “idānimha, sāmi, naṭṭhā, tāpaso",
  "atk-s0513a2:2619_7": "palāyitvā rukkhaṃ abhiruhī”ti āhaṃsu. “Kiṃ rukkhaṃ nāmā”ti? “Udumbararukkha”nti.",
  "atk-s0513a2:2619_8": "So “sūkariyo udakaṃ āharantu, sūkarapotakā pathaviṃ khaṇantu, dīghadāṭhā sūkarā mūlāni",
  "atk-s0513a2:2619_9": "chindantu, sesā parivāretvā ārakkhantū”ti saṃvidahitvā tesu tathā karontesu sayaṃ",
  "atk-s0513a2:2619_10": "udumbarassa ujukaṃ thūlamūlaṃ pharasunā paharanto viya ekappahārameva katvā udumbararukkhaṃ",
  "atk-s0513a2:2619_11": "pātesi. Parivāretvā ṭhitasūkarā kūṭajaṭilaṃ bhūmiyaṃ pātetvā khaṇḍākhaṇḍikaṃ katvā",
  "atk-s0513a2:2619_12": "yāva aṭṭhito khāditvā vaḍḍhakīsūkaraṃ udumbarakhandheyeva nisīdāpetvā kūṭajaṭilassa",
  "atk-s0513a2:2619_13": "paribhogasaṅkhena udakaṃ āharitvā abhisiñcitvā rājānaṃ kariṃsu, ekañca taruṇasūkariṃ",
  "atk-s0513a2:2619_14": "tassa aggamahesiṃ akaṃsu. Tato paṭṭhāya kira yāvajjatanā rājāno udumbarabhaddapīṭhe",
  "atk-s0513a2:2619_15": "nisīdāpetvā tīhi saṅkhehi abhisiñcanti.",
  "atk-s0513a2:2620": "Tasmiṃ vanasaṇḍe adhivatthā devatā taṃ acchariyaṃ disvā ekasmiṃ viṭapantare sūkarānaṃ abhimukhā hutvā tatiyaṃ gāthamāha –",
  "atk-s0513a2:2621": "99.",
  "atk-s0513a2:2622": "“Namatthu saṅghāna samāgatānaṃ, disvā sayaṃ sakhya vadāmi abbhutaṃ;",
  "atk-s0513a2:2623": "Byagghaṃ migā yattha jiniṃsu dāṭhino, sāmaggiyā dāṭhabalesu muccare”ti.",
  "atk-s0513a2:2624_0": "Tattha namatthu saṅghānanti ayaṃ mama namakkāro samāgatānaṃ sūkarasaṅghānaṃ atthu.",
  "atk-s0513a2:2624_1": "Disvā sayaṃ sakhya vadāmi abbhutanti idaṃ pubbe abhūtapubbaṃ abbhutaṃ sakhyaṃ mittabhāvaṃ",
  "atk-s0513a2:2624_2": "sayaṃ disvā vadāmi. Byagghaṃ migā yattha jiniṃsu dāṭhinoti yatra hi nāma dāṭhino",
  "atk-s0513a2:2624_3": "sūkaramigā byagghaṃ jiniṃsu, ayameva vā pāṭho. Sāmaggiyā dāṭhabalesu muccareti yā",
  "atk-s0513a2:2624_4": "sā dāṭhabalesu sūkaresu sāmaggī ekajjhāsayatā, tāya tesu sāmaggiyā te dāṭhabalā paccāmittaṃ",
  "atk-s0513a2:2624_5": "gahetvā ajja maraṇabhayā muttāti attho.",
  "atk-s0513a2:2625": "Satthā imaṃ dhammadesanaṃ āharitvā jātakaṃ samodhānesi – “tadā dhanuggahatisso vaḍḍhakīsūkaro ahosi, rukkhadevatā pana ahameva ahosi”nti.",
  "atk-s0513a2:2626": "Vaḍḍhakīsūkarajātakavaṇṇanā tatiyā.",
  "atk-s0513a2:2628": "[284] 4. Sirijātakavaṇṇanā",
  "atk-s0513a2:2629_0": "Yaṃ ussukā saṅgharantīti idaṃ satthā jetavane viharanto ekaṃ siricorabrāhmaṇaṃ ārabbha",
  "atk-s0513a2:2629_1": "kathesi. Imasmiṃ jātake paccuppannavatthu heṭṭhā khadiraṅgārajātake vitthāritameva.",
  "atk-s0513a2:2629_2": "Idhāpi pana sā anāthapiṇḍikassa ghare catutthe dvārakoṭṭhake vasanakā micchādiṭṭhidevatā",
  "atk-s0513a2:2629_3": "daṇḍakammaṃ karontī catupaññāsahiraññakoṭiyo āharitvā koṭṭhe pūretvā seṭṭhinā saddhiṃ",
  "atk-s0513a2:2629_4": "sahāyikā ahosi. Atha naṃ so ādāya satthu santikaṃ nesi. Satthā tassā dhammaṃ desesi,",
  "atk-s0513a2:2629_5": "sā dhammaṃ sutvā sotāpannā ahosi. Tato paṭṭhāya seṭṭhino yaso yathāporāṇova jāto.",
  "atk-s0513a2:2629_6": "Atheko sāvatthivāsī sirilakkhaṇaññū brāhmaṇo cintesi – “anāthapiṇḍiko duggato hutvā",
  "atk-s0513a2:2629_7": "puna issaro jāto, yaṃnūnāhaṃ taṃ daṭṭhukāmo viya gatvā tassa gharato siriṃ thenetvā",
  "atk-s0513a2:2629_8": "āgaccheyya”nti. So tassa gharaṃ gantvā tena katasakkārasammāno sāraṇīyakathāya vattamānāya",
  "atk-s0513a2:2629_9": "“kimatthaṃ āgatosī”ti vutte “kattha nu kho sirī patiṭṭhitā”ti olokesi. Seṭṭhino ca",
  "atk-s0513a2:2629_10": "sabbaseto dhotasaṅkhapaṭibhāgo kukkuṭo suvaṇṇapañjare pakkhipitvā ṭhapito atthi,",
  "atk-s0513a2:2629_11": "tassa cūḷāya sirī patiṭṭhāsi. Brāhmaṇo olokayamāno siriyā tattha patiṭṭhitabhāvaṃ",
  "atk-s0513a2:2629_12": "ñatvā āha – “ahaṃ, mahāseṭṭhi, pañcasate māṇave mante vācemi, akālaraviṃ ekaṃ kukkuṭaṃ",
  "atk-s0513a2:2629_13": "nissāya te ca mayañca kilamāma, ayañca kira kukkuṭo kālaravī, imassatthāya āgatomhi,",
  "atk-s0513a2:2629_14": "dehi me etaṃ kukkuṭa”nti. “Gaṇha, brāhmaṇa, demi te kukkuṭa”nti. “Demī”ti ca vuttakkhaṇeyeva",
  "atk-s0513a2:2629_15": "sirī tassa cūḷato apagantvā ussīsake ṭhapite maṇikkhandhe patiṭṭhāsi.",
  "atk-s0513a2:2630_0": "Brāhmaṇo siriyā maṇimhi patiṭṭhitabhāvaṃ ñatvā maṇimpi yāci. “Maṇimpi demī”ti vuttakkhaṇeyeva",
  "atk-s0513a2:2630_1": "sirī maṇito apagantvā ussīsake ṭhapitaārakkhayaṭṭhiyaṃ patiṭṭhāsi. Brāhmaṇo siriyā",
  "atk-s0513a2:2630_2": "tattha patiṭṭhitabhāvaṃ ñatvā tampi yāci. “Gahetvā gacchāhī”ti vuttakkhaṇeyeva sirī",
  "atk-s0513a2:2630_3": "yaṭṭhito apagantvā puññalakkhaṇadeviyā nāma seṭṭhino aggamahesiyā sīse patiṭṭhāsi.",
  "atk-s0513a2:2630_4": "Siricorabrāhmaṇo tattha patiṭṭhitabhāvaṃ ñatvā “avissajjiyabhaṇḍaṃ etaṃ, yācitumpi",
  "atk-s0513a2:2630_5": "na sakkā”ti cintetvā seṭṭhiṃ etadavoca – “mahāseṭṭhi, ahaṃ tumhākaṃ gehe ‘siriṃ thenetvā",
  "atk-s0513a2:2630_6": "gamissāmī’ti āgacchiṃ, sirī pana te kukkuṭassa cūḷāyaṃ patiṭṭhitā ahosi, tasmiṃ mama",
  "atk-s0513a2:2630_7": "dinne tato apagantvā maṇimhi patiṭṭhahi, maṇimhi dinne ārakkhayaṭṭhiyaṃ patiṭṭhahi,",
  "atk-s0513a2:2630_8": "ārakkhayaṭṭhiyā dinnāya tato apagantvā puññalakkhaṇadeviyā sīse patiṭṭhahi, ‘idaṃ",
  "atk-s0513a2:2630_9": "kho pana avissajjiyabhaṇḍa’nti imampi me na gahitaṃ, na sakkā tava siriṃ thenetuṃ,",
  "atk-s0513a2:2630_10": "tava santakaṃ taveva hotū”ti uṭṭhāyāsanā pakkāmi. Anāthapiṇḍiko “imaṃ kāraṇaṃ satthu",
  "atk-s0513a2:2630_11": "kathessāmī”ti vihāraṃ gantvā satthāraṃ pūjetvā vanditvā ekamantaṃ nisinno sabbaṃ",
  "atk-s0513a2:2630_12": "tathāgatassa ārocesi. Satthā taṃ sutvā “na kho, gahapati, idāneva aññesaṃ sirī aññattha",
  "atk-s0513a2:2630_13": "gacchati, pubbepi appapuññehi uppāditasirī pana puññavantānaṃyeva pādamūlaṃ gatā”ti",
  "atk-s0513a2:2630_14": "vatvā tena yācito atītaṃ āhari.",
  "atk-s0513a2:2631_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā",
  "atk-s0513a2:2631_1": "vayappatto takkasilāyaṃ sippaṃ uggaṇhitvā agāraṃ ajjhāvasanto mātāpitūnaṃ kālakiriyāya",
  "atk-s0513a2:2631_2": "saṃviggo nikkhamitvā himavantapadese isipabbajjaṃ pabbajitvā abhiññā ca samāpattiyo",
  "atk-s0513a2:2631_3": "ca uppādetvā dīghassa addhuno accayena loṇambilasevanatthāya janapadaṃ gantvā bārāṇasirañño",
  "atk-s0513a2:2631_4": "uyyāne vasitvā punadivase bhikkhaṃ caramāno hatthācariyassa gharadvāraṃ agamāsi.",
  "atk-s0513a2:2631_5": "So tassa ācāravihāre pasanno bhikkhaṃ datvā uyyāne vasāpetvā niccaṃ paṭijaggi. Tasmiṃ",
  "atk-s0513a2:2631_6": "kāle eko kaṭṭhahārako araññato dārūni āharanto velāya nagaradvāraṃ pāpuṇituṃ nāsakkhi.",
  "atk-s0513a2:2631_7": "Sāyaṃ ekasmiṃ devakule dārukalāpaṃ ussīsake katvā nipajji, devakule vissaṭṭhā bahū",
  "atk-s0513a2:2631_8": "kukkuṭā tassa avidūre ekasmiṃ rukkhe sayiṃsu. Tesu uparisayitakukkuṭo paccūsakāle",
  "atk-s0513a2:2631_9": "vaccaṃ pātento heṭṭhāsayitakukkuṭassa sarīre pātesi. “Kena me sarīre vaccaṃ pātita”nti",
  "atk-s0513a2:2631_10": "ca vutte “mayā”ti āha. “Kiṃkāraṇā”ti ca vutte “anupadhāretvā”ti vatvā punapi pātesi.",
  "atk-s0513a2:2631_11": "Tato ubhopi aññamaññaṃ kuddhā “kiṃ te balaṃ, kiṃ te bala”nti kalahaṃ kariṃsu. Atha",
  "atk-s0513a2:2631_12": "heṭṭhāsayitakukkuṭo āha – “maṃ māretvā aṅgāre pakkamaṃsaṃ khādanto pātova kahāpaṇasahassaṃ",
  "atk-s0513a2:2631_13": "labhatī”ti. Uparisayitakukkuṭo āha – “ambho, mā tvaṃ ettakena gajji, mama thūlamaṃsaṃ",
  "atk-s0513a2:2631_14": "khādanto rājā hoti, bahimaṃsaṃ khādanto puriso ce, senāpatiṭṭhānaṃ, itthī ce, aggamahesiṭṭhānaṃ",
  "atk-s0513a2:2631_15": "labhati. Aṭṭhimaṃsaṃ pana me khādanto gihī ce, bhaṇḍāgārikaṭṭhānaṃ, pabbajito ce,",
  "atk-s0513a2:2631_16": "rājakulūpakabhāvaṃ labhatī”ti.",
  "atk-s0513a2:2632_0": "Kaṭṭhahārako tesaṃ vacanaṃ sutvā “rajje patte sahassena kiccaṃ natthī”ti saṇikaṃ",
  "atk-s0513a2:2632_1": "abhiruhitvā uparisayitakukkuṭaṃ gahetvā māretvā ucchaṅge katvā “rājā bhavissāmī”ti",
  "atk-s0513a2:2632_2": "gantvā vivaṭadvāreneva nagaraṃ pavisitvā kukkuṭaṃ nittacaṃ katvā udaraṃ sodhetvā",
  "atk-s0513a2:2632_3": "“idaṃ kukkuṭamaṃsaṃ sādhukaṃ sampādehī”ti pajāpatiyā adāsi. Sā kukkuṭamaṃsañca bhattañca",
  "atk-s0513a2:2632_4": "sampādetvā “bhuñja, sāmī”ti tassa upanāmesi. “Bhadde, etaṃ maṃsaṃ mahānubhāvaṃ, etaṃ",
  "atk-s0513a2:2632_5": "khāditvā ahaṃ rājā bhavissāmi, tvaṃ aggamahesī bhavissasi, taṃ bhattañca maṃsañca",
  "atk-s0513a2:2632_6": "ādāya gaṅgātīraṃ gantvā nhāyitvā bhuñjissāmā”ti bhattabhājanaṃ tīre ṭhapetvā nhānatthāya",
  "atk-s0513a2:2632_7": "otariṃsu. Tasmiṃ khaṇe vātena khubhitaṃ udakaṃ āgantvā bhattabhājanaṃ ādāya agamāsi.",
  "atk-s0513a2:2632_8": "Taṃ nadīsotena vuyhamānaṃ heṭṭhānadiyaṃ hatthiṃ nhāpento eko hatthācariyo mahāmatto",
  "atk-s0513a2:2632_9": "disvā ukkhipāpetvā vivarāpetvā “kimetthā”ti pucchi. “Bhattañceva kukkuṭamaṃsañca",
  "atk-s0513a2:2632_10": "sāmī”ti. So taṃ pidahāpetvā lañchāpetvā “yāva mayaṃ āgacchāma, tāvimaṃ bhattaṃ mā",
  "atk-s0513a2:2632_11": "vivarā”ti bhariyāya pesesi. Sopi kho kaṭṭhahārako mukhato paviṭṭhena vālukodakena",
  "atk-s0513a2:2632_12": "uddhumātaudaro palāyi.",
  "atk-s0513a2:2633_0": "Atheko tassa hatthācariyassa kulūpako dibbacakkhukatāpaso “mayhaṃ upaṭṭhāko hatthiṭṭhānaṃ",
  "atk-s0513a2:2633_1": "na vijahati, kadā nu kho sampattiṃ pāpuṇissatī”ti dibbacakkhunā upadhārento taṃ purisaṃ",
  "atk-s0513a2:2633_2": "disvā taṃ kāraṇaṃ ñatvā puretaraṃ gantvā hatthācariyassa nivesane nisīdi. Hatthācariyo",
  "atk-s0513a2:2633_3": "āgantvā taṃ vanditvā ekamantaṃ nisinno taṃ bhattabhājanaṃ āharāpetvā “tāpasaṃ maṃsodanena",
  "atk-s0513a2:2633_4": "parivisathā”ti āha. Tāpaso bhattaṃ gahetvā maṃse dīyamāne aggahetvā “imaṃ maṃsaṃ",
  "atk-s0513a2:2633_5": "ahaṃ vicāremī”ti vatvā “vicāretha, bhante”ti vutte thūlamaṃsādīni ekekaṃ koṭṭhāsaṃ",
  "atk-s0513a2:2633_6": "kāretvā thūlamaṃsaṃ hatthācariyassa dāpesi, bahimaṃsaṃ tassa bhariyāya, aṭṭhimaṃsaṃ",
  "atk-s0513a2:2633_7": "attanā paribhuñji. So bhattakiccāvasāne gacchanto “tvaṃ ito tatiyadivase rājā bhavissasi,",
  "atk-s0513a2:2633_8": "appamatto hohī”ti vatvā pakkāmi. Tatiyadivase eko sāmantarājā āgantvā bārāṇasiṃ parivāresi.",
  "atk-s0513a2:2633_9": "Bārāṇasirājā hatthācariyaṃ rājavesaṃ gāhāpetvā “hatthiṃ abhiruhitvā yujjhā”ti āṇāpetvā",
  "atk-s0513a2:2633_10": "sayaṃ aññātakavesena senāya vicārento ekena mahāvegena sarena viddho taṅkhaṇaññeva",
  "atk-s0513a2:2633_11": "mari. Tassa matabhāvaṃ ñatvā hatthācariyo bahū kahāpaṇe nīharāpetvā “dhanatthikā",
  "atk-s0513a2:2633_12": "purato hutvā yujjhantū”ti bheriṃ carāpesi. Balakāyo muhutteneva sāmantarājānaṃ jīvitakkhayaṃ",
  "atk-s0513a2:2633_13": "pāpesi. Amaccā rañño sarīrakiccaṃ katvā “kaṃ rājānaṃ karomā”ti mantayamānā “amhākaṃ",
  "atk-s0513a2:2633_14": "rājā jīvamāno attano vesaṃ hatthācariyassa adāsi, ayameva yuddhaṃ katvā rajjaṃ gaṇhi,",
  "atk-s0513a2:2633_15": "etasseva rajjaṃ dassāmā”ti taṃ rajjena abhisiñciṃsu, bhariyampissa aggamahesiṃ akaṃsu.",
  "atk-s0513a2:2633_16": "Bodhisatto rājakulūpako ahosi.",
  "atk-s0513a2:2634": "Satthā atītaṃ āharitvā abhisambuddho hutvā imā dve gāthā abhāsi –",
  "atk-s0513a2:2635": "100.",
  "atk-s0513a2:2636": "“Yaṃ ussukā saṅgharanti, alakkhikā bahuṃ dhanaṃ;",
  "atk-s0513a2:2637": "Sippavanto asippā ca, lakkhivā tāni bhuñjati.",
  "atk-s0513a2:2638": "101.",
  "atk-s0513a2:2639": "“Sabbattha katapuññassa, aticcaññeva pāṇino;",
  "atk-s0513a2:2640": "Uppajjanti bahū bhogā, appanāyatanesupī”ti.",
  "atk-s0513a2:2641_0": "Tattha yaṃ ussukāti yaṃ dhanasaṅgharaṇe ussukkamāpannā chandajātā kicchena bahuṃ",
  "atk-s0513a2:2641_1": "dhanaṃ saṅgharanti.“Ye ussukā”tipi pāṭho, ye purisā dhanasaṃharaṇe ussukā hatthisippādivasena",
  "atk-s0513a2:2641_2": "sippavanto asippā ca antamaso vetanena kammaṃ katvā bahuṃ dhanaṃ saṅgharantīti attho.",
  "atk-s0513a2:2641_3": "Lakkhivā tāni bhuñjatīti tāni “bahuṃ dhana”nti vuttāni dhanāni puññavā puriso attano",
  "atk-s0513a2:2641_4": "puññaphalaṃ paribhuñjanto kiñci kammaṃ akatvāpi paribhuñjati.",
  "atk-s0513a2:2642_0": "Aticcaññeva pāṇinoti aticca aññe eva pāṇino. Eva-kāro purimapadena yojetabbo, sabbattheva",
  "atk-s0513a2:2642_1": "katapuññassa aññe akatapuññe satte atikkamitvāti attho. Appanāyatanesupīti api anāyatanesupi",
  "atk-s0513a2:2642_2": "aratanākaresu ratanāni asuvaṇṇāyatanādīsu suvaṇṇādīni ahatthāyatanādīsu hatthiādayoti",
  "atk-s0513a2:2642_3": "saviññāṇakaaviññāṇakā bahū bhogā uppajjanti. Tattha muttāmaṇiādīnaṃ anākare uppattiyaṃ",
  "atk-s0513a2:2642_4": "duṭṭhagāmaṇiabhayamahārājassa vatthu kathetabbaṃ.",
  "atk-s0513a2:2643": "Satthā pana imā gāthā vatvā “gahapati, imesaṃ sattānaṃ puññasadisaṃ aññaṃ āyatanaṃ nāma natthi, puññavantānañhi anākaresu ratanāni uppajjantiyevā”ti vatvā imaṃ dhammaṃ desesi –",
  "atk-s0513a2:2644": "“Esa devamanussānaṃ, sabbakāmadado nidhi;",
  "atk-s0513a2:2645": "Yaṃ yadevābhipatthenti, sabbametena labbhati.",
  "atk-s0513a2:2646": "“Suvaṇṇatā susaratā, susaṇṭhānā surūpatā;",
  "atk-s0513a2:2647": "Ādhipaccaparivāro, sabbametena labbhati.",
  "atk-s0513a2:2648": "“Padesarajjaṃ issariyaṃ, cakkavattisukhaṃ piyaṃ;",
  "atk-s0513a2:2649": "Devarajjampi dibbesu, sabbametena labbhati.",
  "atk-s0513a2:2650": "“Mānussikā ca sampatti, devaloke ca yā rati;",
  "atk-s0513a2:2651": "Yā ca nibbānasampatti, sabbametena labbhati.",
  "atk-s0513a2:2652": "“Mittasampadamāgamma, yonisova payuñjato;",
  "atk-s0513a2:2653": "Vijjāvimuttivasībhāvo, sabbametena labbhati.",
  "atk-s0513a2:2654": "“Paṭisambhidā vimokkhā ca, yā ca sāvakapāramī;",
  "atk-s0513a2:2655": "Paccekabodhi buddhabhūmi, sabbametena labbhati.",
  "atk-s0513a2:2656": "“Evaṃ mahatthikā esā, yadidaṃ puññasampadā;",
  "atk-s0513a2:2657": "Tasmā dhīrā pasaṃsanti, paṇḍitā katapuññata”nti. ;",
  "atk-s0513a2:2658": "Idāni yesu anāthapiṇḍikassa sirī patiṭṭhitā, tāni ratanāni dassetuṃ “kukkuṭo”tiādimāha.",
  "atk-s0513a2:2659": "102.",
  "atk-s0513a2:2660": "“Kukkuṭo maṇayo daṇḍo, thiyo ca puññalakkhaṇā;",
  "atk-s0513a2:2661": "Uppajjanti apāpassa, katapuññassa jantuno”ti.",
  "atk-s0513a2:2662_0": "Tattha daṇḍoti ārakkhayaṭṭhiṃ sandhāya vuttaṃ, thiyoti seṭṭhibhariyaṃ puññalakkhaṇadeviṃ.",
  "atk-s0513a2:2662_1": "Sesamettha uttānameva. Gāthaṃ vatvā ca pana jātakaṃ samodhānesi – “tadā rājā ānando",
  "atk-s0513a2:2662_2": "ahosi, kulūpakatāpaso pana ahameva sammāsambuddho ahosi”nti.",
  "atk-s0513a2:2663": "Sirijātakavaṇṇanā catutthā.",
  "atk-s0513a2:2665": "[285] 5. Maṇisūkarajātakavaṇṇanā",
  "atk-s0513a2:2666_0": "Dariyā satta vassānīti idaṃ satthā jetavane viharanto sundarīmāraṇaṃ ārabbha kathesi.",
  "atk-s0513a2:2666_1": "Tena kho pana samayena bhagavā sakkato hoti garukatoti vatthu udāne āgatameva. Ayaṃ",
  "atk-s0513a2:2666_2": "panettha saṅkhepo – bhagavato kira bhikkhusaṅghassa ca pañcannaṃ mahānadīnaṃ mahoghasadise",
  "atk-s0513a2:2666_3": "lābhasakkāre uppanne hatalābhasakkārā aññatitthiyā sūriyuggamanakāle khajjopanakā",
  "atk-s0513a2:2666_4": "viya nippabhā hutvā ekato sannipatitvā mantayiṃsu – “mayaṃ samaṇassa gotamassa uppannakālato",
  "atk-s0513a2:2666_5": "paṭṭhāya hatalābhasakkārā, na koci amhākaṃ atthibhāvampi jānāti, kena nu kho saddhiṃ",
  "atk-s0513a2:2666_6": "ekato hutvā samaṇassa gotamassa avaṇṇaṃ uppādetvā lābhasakkāramassa antaradhāpeyyāmā”ti.",
  "atk-s0513a2:2666_7": "Atha nesaṃ etadahosi – “sundariyā saddhiṃ ekato hutvā sakkuṇissāmā”ti.",
  "atk-s0513a2:2667_0": "Te ekadivasaṃ sundariṃ titthiyārāmaṃ pavisitvā vanditvā ṭhitaṃ nālapiṃsu. Sā punappunaṃ",
  "atk-s0513a2:2667_1": "sallapantīpi paṭivacanaṃ alabhitvā “api nu, ayyā, tumhe kenaci viheṭhitātthā”ti pucchi.",
  "atk-s0513a2:2667_2": "“Kiṃ, bhagini, samaṇaṃ gotamaṃ amhe viheṭhetvā hatalābhasakkāre katvā vicarantaṃ",
  "atk-s0513a2:2667_3": "na passasī”ti. Sā evamāha – “mayā ettha kiṃ kātuṃ vaṭṭatī”ti? Tvaṃ khosi, bhagini,",
  "atk-s0513a2:2667_4": "abhirūpā sobhaggappattā, samaṇassa gotamassa ayasaṃ āropetvā mahājanaṃ tava kathaṃ",
  "atk-s0513a2:2667_5": "gāhāpetvā hatalābhasakkāraṃ karohī”ti? Sā “sādhū”ti sampaṭicchitvā vanditvā pakkantā.",
  "atk-s0513a2:2667_6": "Tato paṭṭhāya mālāgandhavilepanakappūrakaṭukaphalādīni gahetvā sāyaṃ mahājanassa",
  "atk-s0513a2:2667_7": "satthu dhammadesanaṃ sutvā nagaraṃ pavisanakāle jetavanābhimukhī gacchati. “Kahaṃ",
  "atk-s0513a2:2667_8": "gacchasī”ti ca puṭṭhā “samaṇassa gotamassa santikaṃ, ahañhi tena saddhiṃ ekagandhakuṭiyaṃ",
  "atk-s0513a2:2667_9": "vasāmī”ti vatvā aññatarasmiṃ titthiyārāme vasitvā pātova jetavanamaggaṃ otaritvā",
  "atk-s0513a2:2667_10": "nagarābhimukhī gacchati. “Kiṃ, sundari, kahaṃ gatāsī”ti ca puṭṭhā “samaṇena gotamena",
  "atk-s0513a2:2667_11": "saddhiṃ ekagandhakuṭiyaṃ vasitvā taṃ kilesaratiyā ramāpetvā āgatāmhī”ti vadati.",
  "atk-s0513a2:2668_0": "Atha naṃ katipāhaccayena dhuttānaṃ kahāpaṇe datvā “gacchatha sundariṃ māretvā samaṇassa",
  "atk-s0513a2:2668_1": "gotamassa gandhakuṭiyā samīpe mālākacavarantare nikkhipitvā ethā”ti vadiṃsu, te tathā",
  "atk-s0513a2:2668_2": "akaṃsu. Tato titthiyā “sundariṃ na passāmā”ti kolāhalaṃ katvā rañño ārocetvā “kahaṃ",
  "atk-s0513a2:2668_3": "vo āsaṅkā”ti vuttā “imesu divasesu jetavane vasati, tatrassā pavattiṃ na jānāmā”ti",
  "atk-s0513a2:2668_4": "vatvā “tena hi gacchatha, naṃ vicinathā”ti raññā anuññātā attano upaṭṭhāke gahetvā",
  "atk-s0513a2:2668_5": "jetavanaṃ gantvā vicinantā mālākacavarantare disvā mañcakaṃ āropetvā nagaraṃ pavesetvā",
  "atk-s0513a2:2668_6": "“samaṇassa gotamassa sāvakā ‘satthārā katapāpakammaṃ paṭicchādessāmā’ti sundariṃ",
  "atk-s0513a2:2668_7": "māretvā mālākacavarantare nikkhipiṃsū”ti rañño ārocesuṃ, rājā “tena hi gacchatha,",
  "atk-s0513a2:2668_8": "nagaraṃ āhiṇḍathā”ti āha. Te nagaravīthīsu “passatha samaṇānaṃ sakyaputtiyānaṃ kamma”ntiādīni",
  "atk-s0513a2:2668_9": "viravitvā puna rañño nivesanadvāraṃ agamaṃsu.",
  "atk-s0513a2:2669_0": "Rājā sundariyā sarīraṃ āmakasusāne aṭṭakaṃ āropetvā rakkhāpesi. Sāvatthivāsino ṭhapetvā",
  "atk-s0513a2:2669_1": "ariyasāvake sesā yebhuyyena “passatha samaṇānaṃ sakyaputtiyānaṃ kamma”ntiādīni vatvā",
  "atk-s0513a2:2669_2": "antonagare ca bahinagare ca bhikkhū akkosantā paribhāsantā vicaranti. Bhikkhū taṃ",
  "atk-s0513a2:2669_3": "pavattiṃ tathāgatassa ārocesuṃ. Satthā “tena hi tumhepi te manusse evaṃ paṭicodethā”ti –",
  "atk-s0513a2:2670": "“Abhūtavādī nirayaṃ upeti, yo vāpi katvā na karomi cāha;",
  "atk-s0513a2:2671": "Ubhopi te pecca samā bhavanti, nihīnakammā manujā paratthā”ti. –",
  "atk-s0513a2:2672": "Imaṃ gāthamāha.",
  "atk-s0513a2:2673_0": "Rājā “sundariyā aññehi māritabhāvaṃ jānāthā”ti purise pesesi. Tepi kho dhuttā tehi",
  "atk-s0513a2:2673_1": "kahāpaṇehi suraṃ pivantā aññamaññaṃ kalahaṃ karonti. Tattheko evamāha – “tvaṃ sundariṃ",
  "atk-s0513a2:2673_2": "ekappahāreneva māretvā mālākacavarantare nikkhipitvā tato laddhakahāpaṇehi suraṃ",
  "atk-s0513a2:2673_3": "pivasi, hotu hotū”ti. Rājapurisā te dhutte gahetvā rañño dassesuṃ. Atha te rājā “tumhehi",
  "atk-s0513a2:2673_4": "māritā”ti pucchi. “Āma, devā”ti. “Kehi mārāpitā”ti? “Aññatitthiyehi, devā”ti. Rājā",
  "atk-s0513a2:2673_5": "titthiye pakkosāpetvā sundariṃ ukkhipāpetvā “gacchatha tumhe, evaṃ vadantā nagaraṃ",
  "atk-s0513a2:2673_6": "āhiṇḍatha ‘ayaṃ sundarī samaṇassa gotamassa avaṇṇaṃ āropetukāmehi amhehi mārāpitā,",
  "atk-s0513a2:2673_7": "neva samaṇassa gotamassa, na gotamasāvakānaṃ doso atthi, amhākaṃyeva doso”’ti āṇāpesi.",
  "atk-s0513a2:2673_8": "Te tathā akaṃsu. Bālamahājano tadā saddahi, titthiyāpi purisavadhadaṇḍena palibuddhā.",
  "atk-s0513a2:2673_9": "Tato paṭṭhāya buddhānaṃ mahantataro lābhasakkāro ahosi.",
  "atk-s0513a2:2674_0": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso, titthiyā ‘buddhānaṃ",
  "atk-s0513a2:2674_1": "kāḷakabhāvaṃ uppādessāmā’ti sayaṃ kāḷakā jātā, buddhānaṃ pana mahantataro lābhasakkāro",
  "atk-s0513a2:2674_2": "udapādī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:2674_3": "pucchitvā “imāya nāmā”ti vutte “na, bhikkhave, sakkā buddhānaṃ saṃkilesaṃ uppādetuṃ,",
  "atk-s0513a2:2674_4": "buddhānaṃ saṃkiliṭṭhabhāvakaraṇaṃ nāma jātimaṇino kiliṭṭhabhāvakaraṇasadisaṃ, pubbe",
  "atk-s0513a2:2674_5": "jātimaṇiṃ ‘kiliṭṭhaṃ karissāmā’ti vāyamantāpi nāsakkhiṃsu kiliṭṭhaṃ kātu”nti vatvā",
  "atk-s0513a2:2674_6": "tehi yācito atītaṃ āhari.",
  "atk-s0513a2:2675_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake brāhmaṇakule",
  "atk-s0513a2:2675_1": "nibbattitvā vayappatto kāmesu ādīnavaṃ disvā nikkhamitvā himavantapadese tisso pabbatarājiyo",
  "atk-s0513a2:2675_2": "atikkamitvā tāpaso hutvā paṇṇasālāyaṃ vasi. Tassā avidūre maṇiguhā ahosi, tattha",
  "atk-s0513a2:2675_3": "tiṃsamattā sūkarā vasanti, guhāya avidūre eko sīho carati, tassa maṇimhi chāyā paññāyati.",
  "atk-s0513a2:2675_4": "Sūkarā sīhacchāyaṃ disvā bhītā utrastā appamaṃsalohitā ahesuṃ. Te “imassa maṇino",
  "atk-s0513a2:2675_5": "vippasannattā ayaṃ chāyā paññāyati, imaṃ maṇiṃ saṃkiliṭṭhaṃ vivaṇṇaṃ karomā”ti cintetvā",
  "atk-s0513a2:2675_6": "avidūre ekaṃ saraṃ gantvā kalale pavaṭṭetvā āgantvā taṃ maṇiṃ ghaṃsanti. So sūkaralomehi",
  "atk-s0513a2:2675_7": "ghaṃsiyamāno vippasannataro ahosi. Sūkarā upāyaṃ apassantā “imassa maṇino vivaṇṇakaraṇūpāyaṃ",
  "atk-s0513a2:2675_8": "tāpasaṃ pucchissāmā”ti bodhisattaṃ upasaṅkamitvā vanditvā ekamantaṃ ṭhitā purimā",
  "atk-s0513a2:2675_9": "dve gāthā udāhariṃsu –",
  "atk-s0513a2:2676": "103.",
  "atk-s0513a2:2677": "“Dariyā satta vassāni, tiṃsamattā vasāmase;",
  "atk-s0513a2:2678": "Haññāma maṇino ābhaṃ, iti no mantaraṃ ahu.",
  "atk-s0513a2:2679": "104.",
  "atk-s0513a2:2680": "“Yāvatā maṇiṃ ghaṃsāma, bhiyyo vodāyate maṇi;",
  "atk-s0513a2:2681": "Idañcadāni pucchāma, kiṃ kiccaṃ idha maññasī”ti.",
  "atk-s0513a2:2682_0": "Tattha dariyāti maṇiguhāyaṃ. Vasāmaseti vasāma. Haññāmāti hanissāma, mayampi vivaṇṇaṃ",
  "atk-s0513a2:2682_1": "karissāma. Idañcadāni pucchāmāti idāni mayaṃ “kena kāraṇena ayaṃ maṇi kilissamāno",
  "atk-s0513a2:2682_2": "vodāyate”ti idaṃ taṃ pucchāma. “Kiṃ kiccaṃ ‘idha maññasī’ti imasmiṃ atthe tvaṃ imaṃ",
  "atk-s0513a2:2682_3": "kiccaṃ kinti maññasī”ti.",
  "atk-s0513a2:2683": "Atha nesaṃ ācikkhanto bodhisatto tatiyaṃ gāthamāha –",
  "atk-s0513a2:2684": "105.",
  "atk-s0513a2:2685": "“Ayaṃ maṇi veḷuriyo, akāco vimalo subho;",
  "atk-s0513a2:2686": "Nāssa sakkā siriṃ hantuṃ, apakkamatha sūkarā”ti.",
  "atk-s0513a2:2687": "Tattha akācoti akakkaso. Subhoti sobhano. Sirinti pabhaṃ. Apakkamathāti imassa maṇissa pabhā nāsetuṃ na sakkā, tumhe pana imaṃ maṇiguhaṃ pahāya aññattha gacchathāti.",
  "atk-s0513a2:2688": "Te tassa kathaṃ sutvā tathā akaṃsu. Bodhisatto jhānaṃ uppādetvā brahmalokaparāyaṇo ahosi.",
  "atk-s0513a2:2689": "Satthā imaṃ dhammadesanaṃ āharitvā jātakaṃ samodhānesi – “tadā tāpaso ahameva ahosi”nti.",
  "atk-s0513a2:2690": "Maṇisūkarajātakavaṇṇanā pañcamā.",
  "atk-s0513a2:2692": "[286] 6. Sālūkajātakavaṇṇanā",
  "atk-s0513a2:2693_0": "Mā sālūkassa pihayīti idaṃ satthā jetavane viharanto thullakumārikāpalobhanaṃ ārabbha",
  "atk-s0513a2:2693_1": "kathesi. Taṃ cūḷanāradakassapajātake āvibhavissati. Taṃ pana bhikkhuṃ satthā pakkosāpetvā",
  "atk-s0513a2:2693_2": "“saccaṃ kira tvaṃ, bhikkhu, ukkaṇṭhitosī”ti pucchi. “Evaṃ, bhante”ti. “Ko taṃ ukkaṇṭhāpetī”ti?",
  "atk-s0513a2:2693_3": "“Thullakumārikā, bhante”ti. Satthā “esā te bhikkhu anatthakārikā, pubbepi tvaṃ etissā",
  "atk-s0513a2:2693_4": "vivāhatthāya āgataparisāya uttaribhaṅgo ahosī”ti vatvā bhikkhūhi yācito atītaṃ āhari.",
  "atk-s0513a2:2694_0": "Atīte bārāṇasiyaṃ brahmadatte rajjaṃ kārente bodhisatto mahālohitagoṇo nāma ahosi,",
  "atk-s0513a2:2694_1": "kaniṭṭhabhātā panassa cūḷalohito nāma. Ubhopi goṇā gāmake ekasmiṃ kule kammaṃ karonti.",
  "atk-s0513a2:2694_2": "Tassa kulassa ekā vayappattā kumārikā atthi, taṃ aññakulaṃ vāresi. Atha naṃ kulaṃ",
  "atk-s0513a2:2694_3": "“vivāhakāle uttaribhaṅgo bhavissatī”ti sālūkaṃ nāma sūkaraṃ yāgubhattena paṭijaggi,",
  "atk-s0513a2:2694_4": "so heṭṭhāmañce sayati. Athekadivasaṃ cūḷalohito bhātaraṃ āha – “bhātika, mayaṃ imasmiṃ",
  "atk-s0513a2:2694_5": "kule kammaṃ karoma, amhe nissāya imaṃ kulaṃ jīvati, atha ca panime manussā amhākaṃ",
  "atk-s0513a2:2694_6": "tiṇapalālamattaṃ denti, imaṃ sūkaraṃ yāgubhattena posenti, heṭṭhāmañce sayāpenti,",
  "atk-s0513a2:2694_7": "kiṃ nāmesa etesaṃ karissatī”ti. Mahālohito “tāta, mā tvaṃ etassa yāgubhattaṃ patthaya,",
  "atk-s0513a2:2694_8": "etissā kumārikāya vivāhadivase etaṃ uttaribhaṅgaṃ kātukāmā ete maṃsassa thūlabhāvakaraṇatthaṃ",
  "atk-s0513a2:2694_9": "posenti, katipāhaccayena taṃ passissasi heṭṭhāmañcato nikkhāmetvā vadhitvā khaṇḍākhaṇḍikaṃ",
  "atk-s0513a2:2694_10": "chinditvā āgantukabhattaṃ kariyamāna”nti vatvā purimā dve gāthā samuṭṭhāpesi –",
  "atk-s0513a2:2695": "106.",
  "atk-s0513a2:2696": "“Mā sālūkassa pihayi, āturannāni bhuñjati;",
  "atk-s0513a2:2697": "Appossukko bhusaṃ khāda, etaṃ dīghāyulakkhaṇaṃ.",
  "atk-s0513a2:2698": "107.",
  "atk-s0513a2:2699": "“Idāni so idhāgantvā, atithī yuttasevako;",
  "atk-s0513a2:2700": "Atha dakkhasi sālūkaṃ, sayantaṃ musaluttara”nti.",
  "atk-s0513a2:2701_0": "Tatthāyaṃ saṅkhepattho – tāta, tvaṃ mā sālūkasūkarabhāvaṃ patthayi, ayañhi āturannāni",
  "atk-s0513a2:2701_1": "maraṇabhojanāni bhuñjati, yāni bhuñjitvā nacirasseva maraṇaṃ pāpuṇissati, tvaṃ pana",
  "atk-s0513a2:2701_2": "appossukko nirālayo hutvā attanā laddhaṃ imaṃ palālamissakaṃ bhusaṃ khāda, etaṃ dīghāyubhāvassa",
  "atk-s0513a2:2701_3": "lakkhaṇaṃ sañjānananimittaṃ. Idāni katipāhasseva so vevāhikapuriso mahatiyā parisāya",
  "atk-s0513a2:2701_4": "yutto yuttasevako idha atithi hutvā āgato bhavissati, athetaṃ sālūkaṃ musalasadisena",
  "atk-s0513a2:2701_5": "uttaroṭṭhena samannāgatattā musaluttaraṃ māritaṃ sayantaṃ dakkhasīti.",
  "atk-s0513a2:2702_0": "Tato katipāhasseva vevāhikesu āgatesu sālūkaṃ māretvā uttaribhaṅgamakaṃsu. Ubho goṇā",
  "atk-s0513a2:2702_1": "taṃ tassa vipattiṃ disvā “amhākaṃ bhusameva vara”nti cintayiṃsu. Satthā abhisambuddho",
  "atk-s0513a2:2702_2": "hutvā tadatthajotikaṃ tatiyaṃ gāthamāha –",
  "atk-s0513a2:2703": "108.",
  "atk-s0513a2:2704": "“Vikantaṃ sūkaraṃ disvā, sayantaṃ musaluttaraṃ;",
  "atk-s0513a2:2705": "Jaraggavā vicintesuṃ, varamhākaṃ bhusāmivā”ti.",
  "atk-s0513a2:2706": "Tattha bhusāmivāti bhusameva amhākaṃ varaṃ uttamanti attho.",
  "atk-s0513a2:2707_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:2707_1": "so bhikkhu sotāpattiphale patiṭṭhahi. “Tadā kumārikā etarahi thullakumārikā ahosi,",
  "atk-s0513a2:2707_2": "sālūko ukkaṇṭhitabhikkhu, cūḷalohito ānando, mahālohito pana ahameva ahosi”nti.",
  "atk-s0513a2:2708": "Sālūkajātakavaṇṇanā chaṭṭhā.",
  "atk-s0513a2:2710": "[287] 7. Lābhagarahajātakavaṇṇanā",
  "atk-s0513a2:2711_0": "Nānummattoti idaṃ satthā jetavane viharanto sāriputtattherassa saddhivihārikaṃ ārabbha",
  "atk-s0513a2:2711_1": "kathesi. Therassa kira saddhivihāriko theraṃ upasaṅkamitvā vanditvā ekamantaṃ nisinno",
  "atk-s0513a2:2711_2": "“lābhuppattipaṭipadaṃ me, bhante, kathetha, kiṃ karonto cīvarādīnaṃ lābhī hotī”ti",
  "atk-s0513a2:2711_3": "pucchi. Athassa thero “āvuso, catūhaṅgehi samannāgatassa lābhasakkāro uppajjati,",
  "atk-s0513a2:2711_4": "attano abbhantare hirottappaṃ bhinditvā sāmaññaṃ pahāya anummatteneva ummattena viya",
  "atk-s0513a2:2711_5": "bhavitabbaṃ, pisuṇavācā vattabbā, naṭasadisena bhavitabbaṃ, vikiṇṇavācena kutūhalena",
  "atk-s0513a2:2711_6": "bhavitabba”nti imaṃ lābhuppattipaṭipadaṃ kathesi. So taṃ paṭipadaṃ garahitvā uṭṭhāya",
  "atk-s0513a2:2711_7": "pakkanto. Thero satthāraṃ upasaṅkamitvā vanditvā taṃ pavattiṃ ācikkhi. Satthā “neso,",
  "atk-s0513a2:2711_8": "sāriputta, bhikkhu idāneva lābhaṃ garahati, pubbepesa garahiyevā”ti vatvā therena",
  "atk-s0513a2:2711_9": "yācito atītaṃ āhari.",
  "atk-s0513a2:2712_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a2:2712_1": "vayappatto soḷasavassikakāleyeva tiṇṇaṃ vedānaṃ aṭṭhārasannañca sippānaṃ pariyosānaṃ",
  "atk-s0513a2:2712_2": "patvā disāpāmokkho ācariyo hutvā pañca māṇavakasatāni sippaṃ vācesi. Tatreko māṇavo",
  "atk-s0513a2:2712_3": "sīlācārasampanno ekadivasaṃ ācariyaṃ upasaṅkamitvā “kathaṃ imesaṃ sattānaṃ lābho",
  "atk-s0513a2:2712_4": "uppajjatī”ti lābhuppattipaṭipadaṃ pucchi. Ācariyo “tāta, imesaṃ sattānaṃ catūhi kāraṇehi",
  "atk-s0513a2:2712_5": "lābho uppajjatī”ti vatvā paṭhamaṃ gāthamāha –",
  "atk-s0513a2:2713": "109.",
  "atk-s0513a2:2714": "“Nānummatto nāpisuṇo, nānaṭo nākutūhalo;",
  "atk-s0513a2:2715": "Mūḷhesu labhate lābhaṃ, esā te anusāsanī”ti.",
  "atk-s0513a2:2716_0": "Tattha nānummattoti na anummatto. Idaṃ vuttaṃ hoti – yathā ummattako nāma itthipurisadārikadārake",
  "atk-s0513a2:2716_1": "disvā tesaṃ vatthālaṅkārādīni vilumpati, tato tato macchamaṃsapūvādīni balakkārena",
  "atk-s0513a2:2716_2": "gahetvā khādati, evameva yo gihibhūto ajjhattabahiddhasamuṭṭhānaṃ hirottappaṃ pahāya",
  "atk-s0513a2:2716_3": "kusalākusalaṃ agaṇetvā nirayabhayaṃ abhāyanto lobhābhibhūto pariyādiṇṇacitto kāmesu",
  "atk-s0513a2:2716_4": "pamatto sandhicchedādīni sāhasikakammāni karoti, pabbajitopi hirottappaṃ pahāya kusalākusalaṃ",
  "atk-s0513a2:2716_5": "agaṇetvā nirayabhayaṃ abhāyanto satthārā paññattaṃ sikkhāpadaṃ maddanto lobhena abhibhūto",
  "atk-s0513a2:2716_6": "pariyādiṇṇacitto cīvarādimattaṃ nissāya attano sāmaññaṃ vijahitvā pamatto vejjakammadūtakammādīni",
  "atk-s0513a2:2716_7": "karoti, veḷudānādīni nissāya jīvikaṃ kappeti, ayaṃ anummattopi ummattasadisattā ummatto",
  "atk-s0513a2:2716_8": "nāma, evarūpassa khippaṃ lābho uppajjati. Yo pana evaṃ anummatto lajjī kukkuccako,",
  "atk-s0513a2:2716_9": "esa mūḷhesu apaṇḍitesu purisesu lābhaṃ na labhati, tasmā lābhatthikena ummattakena viya bhavitabbanti.",
  "atk-s0513a2:2717_0": "Nāpisuṇoti etthāpi yo pisuṇo hoti, “asukena idaṃ nāma kata”nti rājakule pesuññaṃ",
  "atk-s0513a2:2717_1": "upasaṃharati, so aññesaṃ yasaṃ acchinditvā attano gaṇhāti. Rājānopi naṃ “ayaṃ amhesu",
  "atk-s0513a2:2717_2": "sasasneho”ti ucce ṭhāne ṭhapenti, amaccādayopissa “ayaṃ no rājakule paribhindeyyā”ti",
  "atk-s0513a2:2717_3": "bhayena dātabbaṃ maññanti, evaṃ etarahi pisuṇassa lābho uppajjati. Yo pana apisuṇo,",
  "atk-s0513a2:2717_4": "so mūḷhesu lābhaṃ na labhatīti evamattho veditabbo.",
  "atk-s0513a2:2718_0": "Nānaṭoti lābhaṃ uppādentena naṭena viya bhavitabbaṃ. Yathā naṭo hirottappaṃ pahāya",
  "atk-s0513a2:2718_1": "naccagītavāditehi kīḷaṃ katvā dhanaṃ saṃharati, evameva lābhatthikena hirottappaṃ",
  "atk-s0513a2:2718_2": "bhinditvā itthipurisadārikadārakānaṃ soṇḍasahāyena viya nānappakāraṃ keḷiṃ karontena",
  "atk-s0513a2:2718_3": "vicaritabbaṃ. Yo evaṃ anaṭo, so mūḷhesu lābhaṃ na labhati.",
  "atk-s0513a2:2719_0": "Nākutūhaloti kutūhalo nāma vippakiṇṇavāco. Rājāno hi amacce pucchanti – “asukaṭṭhāne",
  "atk-s0513a2:2719_1": "kira ‘manusso mārito, gharaṃ viluttaṃ, paresaṃ dārā padhaṃsitā’ti suyyati, kesaṃ",
  "atk-s0513a2:2719_2": "nu kho idaṃ kamma”nti. Tattha sesesu akathentesuyeva yo uṭṭhahitvā “asuko ca asuko",
  "atk-s0513a2:2719_3": "ca nāmā”ti vadati, ayaṃ kutūhalo nāma. Rājāno tassa vacanena te purise pariyesitvā",
  "atk-s0513a2:2719_4": "nisedhetvā “imaṃ nissāya no nagaraṃ niccoraṃ jāta”nti tassa mahantaṃ yasaṃ denti,",
  "atk-s0513a2:2719_5": "sesāpi janā “ayaṃ no rājapurisehi puṭṭho suyuttaduyuttaṃ katheyyā”ti bhayena tasseva",
  "atk-s0513a2:2719_6": "dhanaṃ denti, evaṃ kutūhalassa lābho uppajjati. Yo pana akutūhalo, esa na mūḷhesu",
  "atk-s0513a2:2719_7": "labhati lābhaṃ. Esā te anusāsanīti esā amhākaṃ santikā tuyhaṃ lābhānusiṭṭhīti.",
  "atk-s0513a2:2720": "Antevāsiko ācariyassa kathaṃ sutvā lābhaṃ garahanto –",
  "atk-s0513a2:2721": "110.",
  "atk-s0513a2:2722": "“Dhiratthu taṃ yasalābhaṃ, dhanalābhañca brāhmaṇa;",
  "atk-s0513a2:2723": "Yā vutti vinipātena, adhammacaraṇena vā.",
  "atk-s0513a2:2724": "111.",
  "atk-s0513a2:2725": "“Api ce pattamādāya, anagāro paribbaje;",
  "atk-s0513a2:2726": "Esāva jīvikā seyyo, yā cādhammena esanā”ti. – gāthādvayamāha;",
  "atk-s0513a2:2727_0": "Tattha yā vuttīti yā jīvitavutti. Vinipātenāti attano vinipātena. Adhammacaraṇenāti",
  "atk-s0513a2:2727_1": "adhammakiriyāya visamakiriyāya vadhabandhanagarahādīhi attānaṃ vinipātetvā adhammaṃ",
  "atk-s0513a2:2727_2": "caritvā yā vutti, tañca yasadhanalābhañca sabbaṃ dhiratthu nindāmi garahāmi, na me",
  "atk-s0513a2:2727_3": "etenatthoti adhippāyo. Pattamādāyāti bhikkhābhājanaṃ gahetvā. Anagāro paribbajeti",
  "atk-s0513a2:2727_4": "ageho pabbajito hutvā careyya, na ca sappuriso kāyaduccaritādivasena adhammacariyaṃ",
  "atk-s0513a2:2727_5": "careyya. Kiṃkāraṇā? Esāva jīvikā seyyo. Yā cādhammena esanāti, yā esā adhammena jīvikapariyesanā,",
  "atk-s0513a2:2727_6": "tato esā pattahatthassa parakulesu bhikkhācariyāva seyyo, sataguṇena sahassaguṇena",
  "atk-s0513a2:2727_7": "sundarataroti dasseti.",
  "atk-s0513a2:2728": "Evaṃ māṇavo pabbajjāya guṇaṃ vaṇṇetvā nikkhamitvā isipabbajjaṃ pabbajitvā dhammena bhikkhaṃ pariyesanto abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a2:2729": "Satthā imaṃ dhammadesanaṃ āharitvā jātakaṃ samodhānesi – “tadā māṇavo lābhagarahī bhikkhu ahosi, ācariyo pana ahameva ahosi”nti.",
  "atk-s0513a2:2730": "Lābhagarahajātakavaṇṇanā sattamā.",
  "atk-s0513a2:2732": "[288] 8. Macchuddānajātakavaṇṇanā",
  "atk-s0513a2:2733": "Agghanti macchāti idaṃ satthā jetavane viharanto ekaṃ kūṭavāṇijaṃ ārabbha kathesi. Vatthu heṭṭhā kathitameva.",
  "atk-s0513a2:2734_0": "Atīte bārāṇasiyaṃ brahmadatte rajjaṃ kārente bodhisatto kuṭumbikakule nibbattitvā",
  "atk-s0513a2:2734_1": "viññutaṃ patto kuṭumbaṃ saṇṭhapesi. Kaniṭṭhabhātāpissa atthi, tesaṃ aparabhāge pitā",
  "atk-s0513a2:2734_2": "kālakato. Te ekadivasaṃ “pitu santakaṃ vohāraṃ sādhessāmā”ti ekaṃ gāmaṃ gantvā kahāpaṇasahassaṃ",
  "atk-s0513a2:2734_3": "labhitvā āgacchantā nadītitthe nāvaṃ paṭimānentā puṭabhattaṃ bhuñjiṃsu. Bodhisatto",
  "atk-s0513a2:2734_4": "atirekabhattaṃ gaṅgāya macchānaṃ datvā nadīdevatāya pattiṃ adāsi. Devatā pattiṃ anumoditvāyeva",
  "atk-s0513a2:2734_5": "dibbena yasena vaḍḍhitvā attano yasavuḍḍhiṃ āvajjamānā taṃ kāraṇaṃ aññāsi. Bodhisattopi",
  "atk-s0513a2:2734_6": "vālikāyaṃ uttarāsaṅgaṃ pattharitvā nipanno niddaṃ okkami, kaniṭṭhabhātā panassa thokaṃ",
  "atk-s0513a2:2734_7": "corapakatiko. So te kahāpaṇe bodhisattassa adatvā sayameva gaṇhitukāmatāya kahāpaṇabhaṇḍikasadisaṃ",
  "atk-s0513a2:2734_8": "ekaṃ sakkharabhaṇḍikaṃ katvā dvepi bhaṇḍikā ekatova ṭhapesi. Tesaṃ nāvaṃ abhiruhitvā",
  "atk-s0513a2:2734_9": "gaṅgāmajjhagatānaṃ kaniṭṭho nāvaṃ khobhetvā “sakkharabhaṇḍikaṃ udake khipissāmī”ti",
  "atk-s0513a2:2734_10": "sahassabhaṇḍikaṃ khipitvā “bhātika, sahassabhaṇḍikā udake patitā, kinti karomā”ti",
  "atk-s0513a2:2734_11": "āha. “Udake patitāya kiṃ karissāma, mā cintayī”ti. Nadīdevatā cintesi – “ahaṃ iminā",
  "atk-s0513a2:2734_12": "dinnapattiṃ anumoditvā dibbayasena vaḍḍhitvā etassa santakaṃ rakkhissāmī”ti attano",
  "atk-s0513a2:2734_13": "ānubhāvena taṃ bhaṇḍikaṃ ekaṃ mahāmacchaṃ gilāpetvā sayaṃ ārakkhaṃ gaṇhi. Sopi coro",
  "atk-s0513a2:2734_14": "gehaṃ gantvā “bhātā me vañcito”ti bhaṇḍikaṃ mocento sakkharā passitvā hadayena sussantena",
  "atk-s0513a2:2734_15": "mañcassa aṭaniṃ upagūhitvā nipajji.",
  "atk-s0513a2:2735_0": "Tadā kevaṭṭā macchagahaṇatthāya jālaṃ khipiṃsu. So maccho devatānubhāvena jālaṃ pāvisi.",
  "atk-s0513a2:2735_1": "Kevaṭṭā taṃ gahetvā vikkiṇituṃ nagaraṃ paviṭṭhā. Manussā mahāmacchaṃ disvā mūlaṃ",
  "atk-s0513a2:2735_2": "pucchanti. Kevaṭṭā “kahāpaṇasahassañca satta ca māsake datvā gaṇhathā”ti vadanti.",
  "atk-s0513a2:2735_3": "Manussā “sahassagghanakamacchopi no diṭṭho”ti parihāsaṃ karonti. Kevaṭṭā macchaṃ",
  "atk-s0513a2:2735_4": "gahetvā bodhisattassa gharadvāraṃ gantvā “imaṃ macchaṃ gaṇhathā”ti āhaṃsu. “Kimassa",
  "atk-s0513a2:2735_5": "mūla”nti? “Satta māsake datvā gaṇhathā”ti. “Aññesaṃ dadamānā kathaṃ dethā”ti? “Aññesaṃ",
  "atk-s0513a2:2735_6": "sahassena ca sattahi ca māsakehi dema, tumhe pana satta māsake datvā gaṇhathā”ti.",
  "atk-s0513a2:2735_7": "So tesaṃ satta māsake datvā macchaṃ bhariyāya pesesi. Sā macchassa kucchiṃ phālayamānā",
  "atk-s0513a2:2735_8": "sahassabhaṇḍikaṃ disvā bodhisattassa ārocesi. Bodhisatto taṃ oloketvā attano lañchaṃ",
  "atk-s0513a2:2735_9": "disvā sakasantakabhāvaṃ ñatvā “idāni ime kevaṭṭā imaṃ macchaṃ aññesaṃ dadamānā sahassena",
  "atk-s0513a2:2735_10": "ceva sattahi ca māsakehi denti, amhe pana patvā sahassassa amhākaṃ santakattā satteva",
  "atk-s0513a2:2735_11": "māsake gahetvā adaṃsu, idaṃ antaraṃ ajānantaṃ na sakkā kañci saddahāpetu”nti cintetvā",
  "atk-s0513a2:2735_12": "paṭhamaṃ gāthamāha –",
  "atk-s0513a2:2736": "112.",
  "atk-s0513a2:2737": "“Agghanti macchā adhikaṃ sahassaṃ, na so atthi yo imaṃ saddaheyya;",
  "atk-s0513a2:2738": "Mayhañca assu idha satta māsā, ahampi taṃ macchuddānaṃ kiṇeyya”nti.",
  "atk-s0513a2:2739_0": "Tattha adhikanti aññehi pucchitā kevaṭṭā “sattamāsādhikaṃ sahassaṃ agghantī”ti vadanti.",
  "atk-s0513a2:2739_1": "Na so atthi yo imaṃ saddaheyyāti so puriso na atthi, yo imaṃ kāraṇaṃ paccakkhato",
  "atk-s0513a2:2739_2": "ajānanto mama vacanena saddaheyya, ettakaṃ vā macchā agghantīti yo imaṃ saddaheyya,",
  "atk-s0513a2:2739_3": "so natthi, tasmāyeva te aññehi na gahitātipi attho. Mayhañca assūti mayhaṃ pana satta",
  "atk-s0513a2:2739_4": "māsakā ahesuṃ. Macchuddānanti macchavaggaṃ. Tena hi macchena saddhiṃ aññepi macchā",
  "atk-s0513a2:2739_5": "ekato baddhā taṃ sakalampi macchuddānaṃ sandhāyetaṃ vuttaṃ. Kiṇeyyanti kiṇiṃ, satteva",
  "atk-s0513a2:2739_6": "māsake datvā ettakaṃ macchavaggaṃ gaṇhinti attho.",
  "atk-s0513a2:2740_0": "Evañca pana vatvā idaṃ cintesi – “kiṃ nu kho nissāya mayā ete kahāpaṇā laddhā”ti?",
  "atk-s0513a2:2740_1": "Tasmiṃ khaṇe nadīdevatā ākāse dissamānarūpena ṭhatvā “ahaṃ, gaṅgādevatā, tayā macchānaṃ",
  "atk-s0513a2:2740_2": "atirekabhattaṃ datvā mayhaṃ patti dinnā, tenāhaṃ tava santakaṃ rakkhantī āgatā”ti",
  "atk-s0513a2:2740_3": "dīpayamānā gāthamāha –",
  "atk-s0513a2:2741": "113.",
  "atk-s0513a2:2742": "“Macchānaṃ bhojanaṃ datvā, mama dakkhiṇamādisi;",
  "atk-s0513a2:2743": "Taṃ dakkhiṇaṃ sarantiyā, kataṃ apacitiṃ tayā”ti.",
  "atk-s0513a2:2744": "Tattha dakkhiṇanti imasmiṃ ṭhāne pattidānaṃ dakkhiṇā nāma. Sarantiyā kataṃ apacitiṃ tayāti taṃ tayā mayhaṃ kataṃ apacitiṃ sarantiyā mayā idaṃ tava dhanaṃ rakkhitanti attho.",
  "atk-s0513a2:2745_0": "Idaṃ vatvā ca pana sā devatā tassa kaniṭṭhena katakūṭakammaṃ sabbaṃ kathetvā “eso",
  "atk-s0513a2:2745_1": "idāni hadayena sussantena nipanno, duṭṭhacittassa vuḍḍhi nāma natthi, ahaṃ pana ‘tava",
  "atk-s0513a2:2745_2": "santakaṃ mā nassī’ti dhanaṃ te āharitvā adāsiṃ, idaṃ kaniṭṭhacorassa adatvā sabbaṃ",
  "atk-s0513a2:2745_3": "tvaññeva gaṇhā”ti vatvā tatiyaṃ gāthamāha –",
  "atk-s0513a2:2746": "114.",
  "atk-s0513a2:2747": "“Paduṭṭhacittassa na phāti hoti, na cāpi taṃ devatā pūjayanti;",
  "atk-s0513a2:2748": "Yo bhātaraṃ pettikaṃ sāpateyyaṃ, avañcayī dukkaṭakammakārī”ti.",
  "atk-s0513a2:2749": "Tattha na phāti hotīti evarūpassa puggalassa idhaloke vā paraloke vā vuḍḍhi nāma na hoti. Na cāpi tanti taṃ puggalaṃ tassa santakaṃ rakkhamānā devatā na pūjayanti.",
  "atk-s0513a2:2750": "Iti devatā mittadubbhicorassa kahāpaṇe adātukāmā evamāha. Bodhisatto pana “na sakkā evaṃ kātu”nti tassapi pañca kahāpaṇasatāni pesesiyeva.",
  "atk-s0513a2:2751_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:2751_1": "vāṇijo sotāpattiphale patiṭṭhahi. “Tadā kaniṭṭhabhātā idāni kūṭavāṇijo, jeṭṭhabhātā",
  "atk-s0513a2:2751_2": "pana ahameva ahosi”nti.",
  "atk-s0513a2:2752": "Macchuddānajātakavaṇṇanā aṭṭhamā.",
  "atk-s0513a2:2754": "[289] 9. Nānāchandajātakavaṇṇanā",
  "atk-s0513a2:2755": "Nānāchandā, mahārājāti idaṃ satthā jetavane viharanto āyasmato ānandassa aṭṭhavaralābhaṃ ārabbha kathesi. Vatthu ekādasakanipāte juṇhajātake āvibhavissati.",
  "atk-s0513a2:2756_0": "Atīte pana bodhisatto bārāṇasiyaṃ brahmadatte rajjaṃ kārente tassa aggamahesiyā kucchimhi",
  "atk-s0513a2:2756_1": "nibbattitvā vayappatto takkasilāyaṃ sabbasippāni uggahetvā pitu accayena rajjaṃ pāpuṇi.",
  "atk-s0513a2:2756_2": "Tassa ṭhānato apanīto pitu purohito atthi. So duggato hutvā ekasmiṃ jaragehe vasati.",
  "atk-s0513a2:2756_3": "Athekadivasaṃ bodhisatto aññātakavesena rattibhāge nagaraṃ pariggaṇhanto vicarati.",
  "atk-s0513a2:2756_4": "Tamenaṃ katakammacorā ekasmiṃ surāpāne suraṃ pivitvā aparampi ghaṭenādāya attano",
  "atk-s0513a2:2756_5": "gehaṃ gacchantā antaravīthiyaṃ disvā “are kosi tva”nti vatvā paharitvā uttarisāṭakaṃ",
  "atk-s0513a2:2756_6": "gahetvā ghaṭaṃ ukkhipāpetvā tāsentā gacchiṃsu. Sopi kho brāhmaṇo tasmiṃ khaṇe nikkhamitvā",
  "atk-s0513a2:2756_7": "antaravīthiyaṃ ṭhito nakkhattaṃ olokento rañño amittānaṃ hatthagatabhāvaṃ ñatvā brāhmaṇiṃ",
  "atk-s0513a2:2756_8": "āmantesi. Sā “kiṃ, ayyā”ti vatvā vegena tassa santikaṃ āgatā. Atha naṃ so āha – “bhoti",
  "atk-s0513a2:2756_9": "amhākaṃ rājā amittānaṃ vasaṃ gato”ti. “Ayya, kiṃ te rañño santike pavattiyā, brāhmaṇā jānissantī”ti.",
  "atk-s0513a2:2757_0": "Rājā brāhmaṇassa saddaṃ sutvā thokaṃ gantvā dhutte āha – “duggatomhi, sāmi, uttarāsaṅgaṃ",
  "atk-s0513a2:2757_1": "gahetvā vissajjetha ma”nti. Te punappunaṃ kathentaṃ kāruññena vissajjesuṃ. So tesaṃ",
  "atk-s0513a2:2757_2": "vasanagehaṃ sallakkhetvā nivatti. Atha porāṇakapurohito brāhmaṇopi “bhoti, amhākaṃ",
  "atk-s0513a2:2757_3": "rājā amittahatthato mutto”ti āha. Rājā tampi sutvā tampi gehaṃ sallakkhetvā pāsādaṃ",
  "atk-s0513a2:2757_4": "abhiruhi. So vibhātāya rattiyā brāhmaṇe pakkosāpetvā “kiṃ ācariyā rattiṃ nakkhattaṃ",
  "atk-s0513a2:2757_5": "olokayitthā”ti pucchi. “Āma, devā”ti. “Kiṃ sobhana”nti? “Sobhanaṃ, devā”ti. “Koci",
  "atk-s0513a2:2757_6": "gāho natthī”ti. “Natthi, devā”ti. Rājā “asukagehato brāhmaṇaṃ pakkosathā”ti porāṇakapurohitaṃ",
  "atk-s0513a2:2757_7": "pakkosāpetvā “kiṃ, ācariya, rattiṃ te nakkhattaṃ diṭṭha”nti pucchi. “Āma, devā”ti.",
  "atk-s0513a2:2757_8": "“Atthi koci gāho”ti. “Āma, mahārāja, ajja rattiṃ tumhe amittavasaṃ gantvā muhutteneva",
  "atk-s0513a2:2757_9": "muttā”ti. Rājā “nakkhattajānanakena nāma evarūpena bhavitabba”nti sesabrāhmaṇe nikkaḍḍhāpetvā",
  "atk-s0513a2:2757_10": "“brāhmaṇa, pasannosmi te, varaṃ tvaṃ gaṇhā”ti āha. “Mahārāja, puttadārena saddhiṃ",
  "atk-s0513a2:2757_11": "mantetvā gaṇhissāmī”ti. “Gaccha mantetvā ehī”ti.",
  "atk-s0513a2:2758_0": "So gantvā brāhmaṇiñca puttañca suṇisañca dāsiñca pakkositvā “rājā me varaṃ dadāti,",
  "atk-s0513a2:2758_1": "kiṃ gaṇhāmā”ti pucchi. Brāhmaṇī “mayhaṃ dhenusataṃ ānehī”ti āha, putto chattamāṇavo",
  "atk-s0513a2:2758_2": "nāma “mayhaṃ kumudavaṇṇehi catūhi sindhavehi yuttaṃ ājaññaratha”nti, suṇisā “mayhaṃ",
  "atk-s0513a2:2758_3": "maṇikuṇḍalaṃ ādiṃ katvā sabbālaṅkāra”nti, puṇṇā nāma dāsī “mayhaṃ udukkhalamusalañceva",
  "atk-s0513a2:2758_4": "suppañcā”ti. Brāhmaṇo pana gāmavaraṃ gahetukāmo rañño santikaṃ gantvā “kiṃ, brāhmaṇa,",
  "atk-s0513a2:2758_5": "pucchito te puttadāro”ti puṭṭho “āma, deva, pucchito, anekacchando”ti vatvā paṭhamaṃ gāthādvayamāha –",
  "atk-s0513a2:2759": "115.",
  "atk-s0513a2:2760": "“Nānāchandā mahārāja, ekāgāre vasāmase;",
  "atk-s0513a2:2761": "Ahaṃ gāmavaraṃ icche, brāhmaṇī ca gavaṃ sataṃ.",
  "atk-s0513a2:2762": "116.",
  "atk-s0513a2:2763": "“Putto ca ājaññarathaṃ, kaññā ca maṇikuṇḍalaṃ;",
  "atk-s0513a2:2764": "Yā cesā puṇṇikā jammī, udukkhalaṃbhikaṅkhatī”ti.",
  "atk-s0513a2:2765_0": "Tattha iccheti icchāmi. Gavaṃ satanti dhenūnaṃ gunnaṃ sataṃ. Kaññāti suṇisā. Yā cesāti",
  "atk-s0513a2:2765_1": "yā esā amhākaṃ ghare puṇṇikā nāma dāsī, sā jammī lāmikā suppamusalehi saddhiṃ udukkhalaṃ",
  "atk-s0513a2:2765_2": "abhikaṅkhati icchatīti.",
  "atk-s0513a2:2766": "Rājā “sabbesaṃ icchiticchitaṃ dethā”ti āṇāpento –",
  "atk-s0513a2:2767": "117.",
  "atk-s0513a2:2768": "“Brāhmaṇassa gāmavaraṃ, brāhmaṇiyā gavaṃ sataṃ;",
  "atk-s0513a2:2769": "Puttassa ājaññarathaṃ, kaññāya maṇikuṇḍalaṃ;",
  "atk-s0513a2:2770": "Yañcetaṃ puṇṇikaṃ jammiṃ, paṭipādethudukkhala”nti. – gāthamāha;",
  "atk-s0513a2:2771": "Tattha yañcetanti yañca etaṃ puṇṇikanti vadati, taṃ jammiṃ udukkhalaṃ paṭipādetha sampaṭicchāpethāti.",
  "atk-s0513a2:2772": "Iti rājā brāhmaṇena patthitañca aññañca mahantaṃ yasaṃ datvā “ito paṭṭhāya amhākaṃ kattabbakiccesu ussukkaṃ āpajjā”ti vatvā brāhmaṇaṃ attano santike akāsi.",
  "atk-s0513a2:2773": "Satthā imaṃ dhammadesanaṃ āharitvā jātakaṃ samodhānesi – “tadā brāhmaṇo ānando ahosi, rājā pana ahameva ahosi”nti.",
  "atk-s0513a2:2774": "Nānāchandajātakavaṇṇanā navamā.",
  "atk-s0513a2:2776": "[290] 10. Sīlavīmaṃsakajātakavaṇṇanā",
  "atk-s0513a2:2777_0": "Sīlaṃ kireva kalyāṇanti idaṃ satthā jetavane viharanto ekaṃ sīlavīmaṃsakabrāhmaṇaṃ",
  "atk-s0513a2:2777_1": "ārabbha kathesi. Vatthu pana paccuppannampi atītampi heṭṭhā ekakanipāte sīlavīmaṃsakajātake",
  "atk-s0513a2:2777_2": "vitthāritameva. Idha pana bārāṇasiyaṃ brahmadatte rajjaṃ kārente tassa purohito sīlasampanno",
  "atk-s0513a2:2777_3": "“attano sīlaṃ vīmaṃsissāmī”ti heraññikaphalakato dve divase ekekaṃ kahāpaṇaṃ gaṇhi.",
  "atk-s0513a2:2777_4": "Atha naṃ tatiyadivase “coro”ti gahetvā rañño santikaṃ nayiṃsu. So antarāmagge ahituṇḍike",
  "atk-s0513a2:2777_5": "sappaṃ kīḷāpente addasa. Atha naṃ rājā disvā “kasmā evarūpaṃ akāsī”ti pucchi. Brāhmaṇo",
  "atk-s0513a2:2777_6": "“attano sīlaṃ vīmaṃsitukāmatāyā”ti vatvā imā gāthā avoca –",
  "atk-s0513a2:2778": "118.",
  "atk-s0513a2:2779": "“Sīlaṃ kireva kalyāṇaṃ, sīlaṃ loke anuttaraṃ;",
  "atk-s0513a2:2780": "Passa ghoraviso nāgo, sīlavāti na haññati.",
  "atk-s0513a2:2781": "119.",
  "atk-s0513a2:2782": "“Sohaṃ sīlaṃ samādissaṃ, loke anumataṃ sivaṃ;",
  "atk-s0513a2:2783": "Ariyavuttisamācāro, yena vuccati sīlavā.",
  "atk-s0513a2:2784": "120.",
  "atk-s0513a2:2785": "“Ñātīnañca piyo hoti, mittesu ca virocati;",
  "atk-s0513a2:2786": "Kāyassa bhedā sugatiṃ, upapajjati sīlavā”ti.",
  "atk-s0513a2:2787_0": "Tattha sīlanti ācāro. Kirāti anussavatthe nipāto. Kalyāṇanti sobhanaṃ, “sīlaṃ kireva",
  "atk-s0513a2:2787_1": "kalyāṇa”nti evaṃ paṇḍitā vadantīti attho. Passāti attānameva vadati. Na haññatīti",
  "atk-s0513a2:2787_2": "parampi na viheṭheti, parehipi na viheṭhīyati. Samādissanti samādiyissāmi. Anumataṃ",
  "atk-s0513a2:2787_3": "sivanti “khemaṃ nibbhaya”nti evaṃ paṇḍitehi sampaṭicchitaṃ. Yena vuccatīti yena sīlena",
  "atk-s0513a2:2787_4": "sīlavā puriso ariyānaṃ buddhādīnaṃ paṭipattiṃ samācaranto “ariyavuttisamācāro”ti",
  "atk-s0513a2:2787_5": "vuccati, tamahaṃ samādiyissāmīti attho. Virocatīti pabbatamatthake aggikkhandho viya virocati.",
  "atk-s0513a2:2788_0": "Evaṃ bodhisatto tīhi gāthāhi sīlassa vaṇṇaṃ pakāsento rañño dhammaṃ desetvā “mahārāja,",
  "atk-s0513a2:2788_1": "mama gehe pitu santakaṃ mātu santakaṃ attanā uppāditaṃ tayā dinnañca bahu dhanaṃ",
  "atk-s0513a2:2788_2": "atthi, pariyanto nāma na paññāyati, ahaṃ pana sīlaṃ vīmaṃsanto heraññikaphalakato",
  "atk-s0513a2:2788_3": "kahāpaṇe gaṇhiṃ. Idāni mayā imasmiṃ loke jātigottakulapadesānaṃ lāmakabhāvo, sīlasseva",
  "atk-s0513a2:2788_4": "ca jeṭṭhakabhāvo ñāto, ahaṃ pabbajissāmi, pabbajjaṃ me anujānāhī”ti anujānāpetvā",
  "atk-s0513a2:2788_5": "raññā punappunaṃ yāciyamānopi nikkhamma himavantaṃ pavisitvā isipabbajjaṃ pabbajitvā",
  "atk-s0513a2:2788_6": "abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a2:2789": "Satthā imaṃ dhammadesanaṃ āharitvā jātakaṃ samodhānesi – “tadā sīlavīmaṃsako purohito brāhmaṇo ahameva ahosi”nti.",
  "atk-s0513a2:2790": "Sīlavīmaṃsakajātakavaṇṇanā dasamā.",
  "atk-s0513a2:2791": "Abbhantaravaggo catuttho.",
  "atk-s0513a2:2792": "Tassuddānaṃ –",
  "atk-s0513a2:2793": "Duma kaṃsavaruttamabyagghamigā, maṇayo maṇi sālukamavhayano;",
  "atk-s0513a2:2794": "Anusāsaniyopi ca macchavaro, maṇikuṇḍalakena kirena dasāti.",
  "atk-s0513a2:2795": "5. Kumbhavaggo",
  "atk-s0513a2:2797": "[291] 1. Surāghaṭajātakavaṇṇanā",
  "atk-s0513a2:2798_0": "Sabbakāmadadaṃ kumbhanti idaṃ satthā jetavane viharanto anāthapiṇḍikassa bhāgineyyaṃ",
  "atk-s0513a2:2798_1": "ārabbha kathesi. So kira mātāpitūnaṃ santakā cattālīsa hiraññakoṭiyo pānabyasanena",
  "atk-s0513a2:2798_2": "nāsetvā seṭṭhino santikaṃ agamāsi. Sopissa “vohāraṃ karohī”ti sahassaṃ adāsi, tampi",
  "atk-s0513a2:2798_3": "nāsetvā puna agamāsi. Punassa pañca satāni dāpesi, tānipi nāsetvā puna āgatassa dve",
  "atk-s0513a2:2798_4": "thūlasāṭake dāpesi. Tepi nāsetvā puna āgataṃ gīvāyaṃ gāhāpetvā nīharāpesi. So anātho",
  "atk-s0513a2:2798_5": "hutvā parakuṭṭaṃ nissāya kālamakāsi, tamenaṃ kaḍḍhitvā bahi chaḍḍesuṃ. Anāthapiṇḍiko",
  "atk-s0513a2:2798_6": "vihāraṃ gantvā sabbaṃ taṃ bhāgineyyassa pavattiṃ tathāgatassa ārocesi. Satthā “tvaṃ",
  "atk-s0513a2:2798_7": "etaṃ kathaṃ santappessasi, yamahaṃ pubbe sabbakāmadadaṃ kumbhaṃ datvāpi santappetuṃ",
  "atk-s0513a2:2798_8": "nāsakkhi”nti vatvā tena yācito atītaṃ āhari.",
  "atk-s0513a2:2799_0": "Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā pitu",
  "atk-s0513a2:2799_1": "accayena seṭṭhiṭṭhānaṃ labhi. Tassa gehe bhūmigatameva cattālīsakoṭidhanaṃ ahosi,",
  "atk-s0513a2:2799_2": "putto panassa ekoyeva. Bodhisatto dānādīni puññāni katvā kālakato sakko devarājā",
  "atk-s0513a2:2799_3": "hutvā nibbatti. Athassa putto vīthiṃ āvaritvā maṇḍapaṃ kāretvā mahājanaparivuto nisīditvā",
  "atk-s0513a2:2799_4": "suraṃ pātuṃ ārabhi. So laṅghanadhāvananaccagītādīni karontānaṃ sahassaṃ sahassaṃ",
  "atk-s0513a2:2799_5": "dadamāno itthisoṇḍasurāsoṇḍamaṃsasoṇḍādibhāvaṃ āpajjitvā “kva gītaṃ, kva naccaṃ,",
  "atk-s0513a2:2799_6": "kva vādita”nti samajjatthiko pamatto hutvā āhiṇḍanto nacirasseva cattālīsakoṭidhanaṃ",
  "atk-s0513a2:2799_7": "upabhogaparibhogūpakaraṇāni ca vināsetvā duggato kapaṇo pilotikaṃ nivāsetvā vicari.",
  "atk-s0513a2:2799_8": "Sakko āvajjento tassa duggatabhāvaṃ ñatvā puttapemena āgantvā sabbakāmadadaṃ kumbhaṃ",
  "atk-s0513a2:2799_9": "datvā “tāta, yathā ayaṃ kumbho na bhijjati, tathā naṃ rakkha, imasmiṃ te sati dhanassa",
  "atk-s0513a2:2799_10": "paricchedo nāma na bhavissati, appamatto hohī”ti ovaditvā devalokameva gato. Tato",
  "atk-s0513a2:2799_11": "paṭṭhāya suraṃ pivanto vicari. Athekadivasaṃ matto taṃ kumbhaṃ ākāse khipitvā sampaṭicchanto",
  "atk-s0513a2:2799_12": "ekavāraṃ virajjhi, kumbho bhūmiyaṃ patitvā bhijji. Tato paṭṭhāya puna daliddo hutvā",
  "atk-s0513a2:2799_13": "pilotikaṃ nivāsetvā kapālahattho bhikkhaṃ caranto parakuṭṭaṃ nissāya kālamakāsi.",
  "atk-s0513a2:2800": "Satthā imaṃ atītaṃ āharitvā –",
  "atk-s0513a2:2801": "121.",
  "atk-s0513a2:2802": "“Sabbakāmadadaṃ kumbhaṃ, kuṭaṃ laddhāna dhuttako;",
  "atk-s0513a2:2803": "Yāva naṃ anupāleti, tāva so sukhamedhati.",
  "atk-s0513a2:2804": "122.",
  "atk-s0513a2:2805": "“Yadā matto ca ditto ca, pamādā kumbhamabbhidā;",
  "atk-s0513a2:2806": "Tadā naggo ca pottho ca, pacchā bālo vihaññati.",
  "atk-s0513a2:2807": "123.",
  "atk-s0513a2:2808": "“Evameva yo dhanaṃ laddhā, pamatto paribhuñjati;",
  "atk-s0513a2:2809": "Pacchā tappati dummedho, kuṭaṃ bhitvāva dhuttako”ti. –",
  "atk-s0513a2:2810": "Imā abhisambuddhagāthā vatvā jātakaṃ samodhānesi.",
  "atk-s0513a2:2811_0": "Tattha sabbakāmadadanti sabbe vatthukāme dātuṃ samatthaṃ kumbhaṃ. Kuṭanti kumbhavevacanaṃ.",
  "atk-s0513a2:2811_1": "Yāvāti yattakaṃ kālaṃ. Anupāletīti yo koci evarūpaṃ labhitvā yāva rakkhati, tāva",
  "atk-s0513a2:2811_2": "so sukhamedhatīti attho. Matto ca ditto cāti surāmadena matto dappena ditto. Pamādā",
  "atk-s0513a2:2811_3": "kumbhamabbhidāti pamādena kumbhaṃ bhindi. Naggo ca pottho cāti kadāci naggo, kadāci",
  "atk-s0513a2:2811_4": "potthakapilotikāya nivatthattā pottho. Evamevāti evaṃ eva. Pamattoti pamādena. Tappatīti socati.",
  "atk-s0513a2:2812": "“Tadā surāghaṭabhedako dhutto seṭṭhibhāgineyyo ahosi, sakko pana ahameva ahosi”nti.",
  "atk-s0513a2:2813": "Surāghaṭajātakavaṇṇanā paṭhamā.",
  "atk-s0513a2:2815": "[292] 2. Supattajātakavaṇṇanā",
  "atk-s0513a2:2816_0": "Bārāṇasyaṃ, mahārājāti idaṃ satthā jetavane viharanto bimbādeviyā sāriputtattherena",
  "atk-s0513a2:2816_1": "dinnaṃ rohitamaccharasaṃ navasappimissakaṃ sālibhattaṃ ārabbha kathesi. Vatthu heṭṭhā",
  "atk-s0513a2:2816_2": "kathitaabbhantarajātake vatthusadisameva. Tadāpi hi theriyā udaravāto kuppi, rāhulabhaddo",
  "atk-s0513a2:2816_3": "therassa ācikkhi. Thero taṃ āsanasālāyaṃ nisīdāpetvā kosalarañño nivesanaṃ gantvā",
  "atk-s0513a2:2816_4": "rohitamaccharasaṃ navasappimissakaṃ sālibhattaṃ āharitvā tassa adāsi. So āharitvā",
  "atk-s0513a2:2816_5": "mātu theriyā adāsi, tassā bhuttamattāya udaravāto paṭippassambhi. Rājā purise pesetvā",
  "atk-s0513a2:2816_6": "pariggaṇhāpetvā tato paṭṭhāya theriyā tathārūpaṃ bhattaṃ adāsi. Athekadivasaṃ bhikkhū",
  "atk-s0513a2:2816_7": "dhammasabhāyaṃ kathaṃ samuṭṭhāpesuṃ – “āvuso dhammasenāpati, theriṃ evarūpena nāma",
  "atk-s0513a2:2816_8": "bhojanena santappesī”ti. Satthā āgantvā “kāya nuttha, bhikkhave, etarahi kathāya",
  "atk-s0513a2:2816_9": "sannisinnā”ti pucchitvā “imāya nāmā”ti vutte “na, bhikkhave, idāneva sāriputto rāhulamātāya",
  "atk-s0513a2:2816_10": "patthitaṃ deti, pubbepi adāsiyevā”ti vatvā atītaṃ āhari.",
  "atk-s0513a2:2817_0": "Atīte bārāṇasiyaṃ brahmadatte rajjaṃ kārente bodhisatto kākayoniyaṃ nibbattitvā vayappatto",
  "atk-s0513a2:2817_1": "asītiyā kākasahassānaṃ jeṭṭhako supatto nāma kākarājā ahosi, aggamahesī panassa suphassā",
  "atk-s0513a2:2817_2": "nāma kākī ahosi, senāpati sumukho nāma. So asītiyā kākasahassehi parivuto bārāṇasiṃ",
  "atk-s0513a2:2817_3": "upanissāya vasi. So ekadivasaṃ suphassaṃ ādāya gocaraṃ pariyesanto bārāṇasirañño",
  "atk-s0513a2:2817_4": "mahānasamatthakena agamāsi. Sūdo rañño nānāmacchamaṃsavikatiparivāraṃ bhojanaṃ sampādetvā",
  "atk-s0513a2:2817_5": "thokaṃ bhājanāni vivaritvā usumaṃ palāpento aṭṭhāsi. Suphassā macchamaṃsagandhaṃ",
  "atk-s0513a2:2817_6": "ghāyitvā rājabhojanaṃ bhuñjitukāmā hutvā taṃ divasaṃ akathetvā dutiyadivase “ehi,",
  "atk-s0513a2:2817_7": "bhadde, gocarāya gamissāmā”ti vuttā “tumhe gacchatha, mayhaṃ eko dohaḷo atthī”ti",
  "atk-s0513a2:2817_8": "vatvā “kīdiso dohaḷo”ti vutte “bārāṇasirañño bhojanaṃ bhuñjitukāmāmhi, na kho pana",
  "atk-s0513a2:2817_9": "sakkā mayā taṃ laddhuṃ, tasmā jīvitaṃ pariccajissāmi, devā”ti āha. Bodhisatto cintayamāno",
  "atk-s0513a2:2817_10": "nisīdi. Sumukho āgantvā “kiṃ, mahārāja, anattamanosī”ti pucchi, rājā tamatthaṃ ārocesi.",
  "atk-s0513a2:2817_11": "Senāpati “mā cintayi, mahārājā”ti te ubhopi assāsetvā “ajja tumhe idheva hotha, mayaṃ",
  "atk-s0513a2:2817_12": "bhattaṃ āharissāmā”ti vatvā pakkāmi.",
  "atk-s0513a2:2818_0": "So kāke sannipātetvā taṃ kāraṇaṃ kathetvā “etha bhattaṃ āharissāmā”ti kākehi saddhiṃ",
  "atk-s0513a2:2818_1": "bārāṇasiṃ pavisitvā mahānasassa avidūre kāke vagge vagge katvā tasmiṃ tasmiṃ ṭhāne",
  "atk-s0513a2:2818_2": "ārakkhatthāya ṭhapetvā sayaṃ aṭṭhahi kākayodhehi saddhiṃ mahānasachadane nisīdi rañño",
  "atk-s0513a2:2818_3": "bhattaharaṇakālaṃ olokayamāno. Te ca kāke āha – “ahaṃ rañño bhatte hariyamāne bhājanāni",
  "atk-s0513a2:2818_4": "pātessāmi, bhājanesu patitesu mayhaṃ jīvitaṃ natthi, tumhesu cattāro janā mukhapūraṃ",
  "atk-s0513a2:2818_5": "bhattaṃ, cattāro macchamaṃsaṃ gahetvā netvā supattaṃ sapajāpatikaṃ kākarājānaṃ bhojetha,",
  "atk-s0513a2:2818_6": "‘kahaṃ senāpatī’ti vutte ‘pacchato ehitī’ti vadeyyāthā”ti. Atha sūdo rañño bhojanavikatiṃ",
  "atk-s0513a2:2818_7": "sampādetvā kājena gahetvā rājakulaṃ pāyāsi. Tassa rājaṅgaṇaṃ gatakāle kākasenāpati",
  "atk-s0513a2:2818_8": "kākānaṃ saññaṃ datvā sayaṃ uppatitvā bhattahārakassa ure nisīditvā nakhapañjarena",
  "atk-s0513a2:2818_9": "paharitvā kaṇayaggasadisena tuṇḍena nāsaggamassa abhihantvā uṭṭhāya dvīhi pakkhehi",
  "atk-s0513a2:2818_10": "mukhamassa pidahi. Rājā mahātale caṅkamanto mahāvātapānena oloketvā taṃ kākassa kiriyaṃ",
  "atk-s0513a2:2818_11": "disvā bhattahārakassa saddaṃ datvā “bho bhattakāraka, bhājanāni chaḍḍetvā kākameva",
  "atk-s0513a2:2818_12": "gaṇhā”ti āha. So bhājanāni chaḍḍetvā kākaṃ daḷhaṃ gaṇhi. Rājāpi naṃ “ito ehī”ti āha.",
  "atk-s0513a2:2819_0": "Tasmiṃ khaṇe kākā āgantvā attano pahonakaṃ bhuñjitvā sesaṃ vuttaniyāmeneva gahetvā",
  "atk-s0513a2:2819_1": "agamiṃsu. Tato sesā āgantvā sesaṃ bhuñjiṃsu. Tepi aṭṭha janā gantvā rājānaṃ sapajāpatikaṃ",
  "atk-s0513a2:2819_2": "bhojesuṃ, suphassāya dohaḷo vūpasami. Bhattahārako kākaṃ rañño upanesi. Atha naṃ",
  "atk-s0513a2:2819_3": "rājā pucchi – “bho kāka, tvaṃ mamañca na lajji, bhattahārakassa ca nāsaṃ khaṇḍesi,",
  "atk-s0513a2:2819_4": "bhattabhājanāni ca bhindi, attano ca jīvitaṃ na rakkhi, kasmā evarūpaṃ kammamakāsī”ti?",
  "atk-s0513a2:2819_5": "Kāko “mahārāja, amhākaṃ rājā bārāṇasiṃ upanissāya vasati, ahamassa senāpati, tassa",
  "atk-s0513a2:2819_6": "suphassā nāma bhariyā dohaḷinī tumhākaṃ bhojanaṃ bhuñjitukāmā, rājā tassā dohaḷaṃ",
  "atk-s0513a2:2819_7": "mayhaṃ ācikkhi. Ahaṃ tattheva mama jīvitaṃ pariccajitvā āgato, idāni me tassā bhojanaṃ",
  "atk-s0513a2:2819_8": "pesitaṃ, mayhaṃ manoratho matthakaṃ patto, iminā kāraṇena mayā evarūpaṃ kammaṃ kata”nti",
  "atk-s0513a2:2819_9": "dīpento imā gāthā āha.",
  "atk-s0513a2:2820": "124.",
  "atk-s0513a2:2821": "“Bārāṇasyaṃ mahārāja, kākarājā nivāsako;",
  "atk-s0513a2:2822": "Asītiyā sahassehi, supatto parivārito.",
  "atk-s0513a2:2823": "125.",
  "atk-s0513a2:2824": "“Tassa dohaḷinī bhariyā, suphassā bhakkhitumicchati;",
  "atk-s0513a2:2825": "Rañño mahānase pakkaṃ, paccagghaṃ rājabhojanaṃ.",
  "atk-s0513a2:2826": "126.",
  "atk-s0513a2:2827": "“Tesāhaṃ pahito dūto, rañño camhi idhāgato;",
  "atk-s0513a2:2828": "Bhattu apacitiṃ kummi, nāsāyamakaraṃ vaṇa”nti.",
  "atk-s0513a2:2829_0": "Tattha bārāṇasyanti bārāṇasiyaṃ. Nivāsakoti nibaddhavasanako. Pakkanti nānappakārena",
  "atk-s0513a2:2829_1": "sampāditaṃ. Keci “siddha”nti sajjhāyanti. Paccagghanti abbhuṇhaṃ apārivāsikaṃ, macchamaṃsavikatīsu",
  "atk-s0513a2:2829_2": "vā paccekaṃ mahagghaṃ etthāti paccagghaṃ. Tesāhaṃ pahito dūto, rañño camhi idhāgatoti",
  "atk-s0513a2:2829_3": "tesaṃ ubhinnampi ahaṃ dūto āṇattikaro rañño ca amhi pahito, tasmā idha āgatoti attho.",
  "atk-s0513a2:2829_4": "Bhattu apacitiṃ kummīti svāhaṃ evaṃ āgato attano bhattu apacitiṃ sakkārasammānaṃ",
  "atk-s0513a2:2829_5": "karomi. Nāsāyamakaraṃ vaṇanti, mahārāja, iminā kāraṇena tumhe ca attano ca jīvitaṃ",
  "atk-s0513a2:2829_6": "agaṇetvā bhattabhājanaṃ pātāpetuṃ bhattahārakassa nāsāya mukhatuṇḍakena vaṇaṃ akāsiṃ,",
  "atk-s0513a2:2829_7": "mayā attano rañño apaciti katā, idāni tumhe yaṃ icchatha, taṃ daṇḍaṃ karothāti.",
  "atk-s0513a2:2830_0": "Rājā tassa vacanaṃ sutvā “mayaṃ tāva manussabhūtānaṃ mahantaṃ yasaṃ datvā amhākaṃ",
  "atk-s0513a2:2830_1": "suhajje kātuṃ na sakkoma, gāmādīni dadamānāpi amhākaṃ jīvitadāyakaṃ na labhāma, ayaṃ",
  "atk-s0513a2:2830_2": "kāko samāno attano rañño jīvitaṃ pariccajati, ativiya sappuriso madhurassaro dhammakathiko”ti",
  "atk-s0513a2:2830_3": "guṇesu pasīditvā taṃ setacchattena pūjesi. So attanā laddhena setacchattena rājānameva",
  "atk-s0513a2:2830_4": "pūjetvā bodhisattassa guṇe kathesi. Rājā naṃ pakkosāpetvā dhammaṃ sutvā ubhinnampi",
  "atk-s0513a2:2830_5": "tesaṃ attano bhojananiyāmena bhattaṃ paṭṭhapesi, sesakākānaṃ devasikaṃ ekaṃ taṇḍulambaṇaṃ",
  "atk-s0513a2:2830_6": "pacāpesi, sayañca bodhisattassa ovāde ṭhatvā sabbasattānaṃ abhayaṃ datvā pañca sīlāni",
  "atk-s0513a2:2830_7": "rakkhi. Supattakākovādo pana satta vassasatāni pavatti.",
  "atk-s0513a2:2831": "Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, sumukho senāpati sāriputto, suphassā rāhulamātā, supatto pana ahameva ahosi”nti.",
  "atk-s0513a2:2832": "Supattajātakavaṇṇanā dutiyā.",
  "atk-s0513a2:2834": "[293] 3. Kāyanibbindajātakavaṇṇanā",
  "atk-s0513a2:2835_0": "Phuṭṭhassa meti idaṃ satthā jetavane viharanto aññataraṃ purisaṃ ārabbha kathesi.",
  "atk-s0513a2:2835_1": "Sāvatthiyaṃ kireko puriso paṇḍurogena aṭṭito vejjehi paṭikkhitto. Puttadāropissa",
  "atk-s0513a2:2835_2": "“ko imaṃ paṭijaggituṃ sakkotī”ti cintesi. Tassa etadahosi – “sacāhaṃ imamhā rogā",
  "atk-s0513a2:2835_3": "vuṭṭhahissāmi, pabbajissāmī”ti. So katipāheneva kiñci sappāyaṃ labhitvā arogo hutvā",
  "atk-s0513a2:2835_4": "jetavanaṃ gantvā satthāraṃ pabbajjaṃ yāci. So satthu santike pabbajjañca upasampadañca",
  "atk-s0513a2:2835_5": "labhitvā nacirasseva arahattaṃ pāpuṇi. Athekadivasaṃ bhikkhū dhammasabhāyaṃ kathaṃ",
  "atk-s0513a2:2835_6": "samuṭṭhāpesuṃ – “āvuso, asuko nāma paṇḍurogī ‘imamhā rogā vuṭṭhito pabbajissāmī’ti",
  "atk-s0513a2:2835_7": "cintetvā pabbajito ceva arahattañca patto”ti. Satthā āgantvā “kāya nuttha, bhikkhave,",
  "atk-s0513a2:2835_8": "etarahi kathāya sannisinnā”ti. Pucchitvā “imāya nāmā”ti vutte “na, bhikkhave, idāni",
  "atk-s0513a2:2835_9": "ayameva; pubbe paṇḍitāpi evaṃ vatvā rogā vuṭṭhāya pabbajitvā attano vuḍḍhimakaṃsū”ti vatvā atītaṃ āhari.",
  "atk-s0513a2:2836_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā",
  "atk-s0513a2:2836_1": "vayappatto kuṭumbaṃ saṇṭhapetvā vasanto paṇḍurogī ahosi. Vejjāpi paṭijaggituṃ nāsakkhiṃsu,",
  "atk-s0513a2:2836_2": "puttadāropissa vippaṭisārī ahosi. So “imamhā rogā vuṭṭhito pabbajissāmī”ti cintetvā",
  "atk-s0513a2:2836_3": "kiñcideva sappāyaṃ labhitvā arogo hutvā himavantaṃ pavisitvā isipabbajjaṃ pabbajitvā",
  "atk-s0513a2:2836_4": "abhiññā ca samāpattiyo ca uppādetvā jhānasukhena viharanto “ettakaṃ kālaṃ evarūpaṃ",
  "atk-s0513a2:2836_5": "sukhaṃ nāma nālattha”nti udānaṃ udānento imā gāthā āha –",
  "atk-s0513a2:2837": "127.",
  "atk-s0513a2:2838": "“Phuṭṭhassa me aññatarena byādhinā, rogena bāḷhaṃ dukhitassa ruppato;",
  "atk-s0513a2:2839": "Parisussati khippamidaṃ kaḷevaraṃ, pupphaṃ yathā paṃsuni ātape kataṃ.",
  "atk-s0513a2:2840": "128.",
  "atk-s0513a2:2841": "“Ajaññaṃ jaññasaṅkhātaṃ, asuciṃ sucisammataṃ;",
  "atk-s0513a2:2842": "Nānākuṇapaparipūraṃ, jaññarūpaṃ apassato.",
  "atk-s0513a2:2843": "129.",
  "atk-s0513a2:2844": "“Dhiratthumaṃ āturaṃ pūtikāyaṃ, jegucchiyaṃ assuciṃ byādhidhammaṃ;",
  "atk-s0513a2:2845": "Yatthappamattā adhimucchitā pajā, hāpenti maggaṃ sugatūpapattiyā”ti.",
  "atk-s0513a2:2846_0": "Tattha aññatarenāti aṭṭhanavutiyā rogesu ekena paṇḍurogabyādhinā. Rogenāti rujjanasabhāvattā",
  "atk-s0513a2:2846_1": "evaṃladdhanāmena. Ruppatoti ghaṭṭiyamānassa pīḷiyamānassa. Paṃsuni ātape katanti",
  "atk-s0513a2:2846_2": "yathā ātape tattavālikāya ṭhapitaṃ sukhumapupphaṃ parisusseyya, evaṃ parisussatīti attho.",
  "atk-s0513a2:2847_0": "Ajaññaṃ jaññasaṅkhātanti paṭikūlaṃ amanāpameva bālānaṃ manāpanti saṅkhaṃ gataṃ. Nānākuṇapaparipūranti",
  "atk-s0513a2:2847_1": "kesādīhi dvattiṃsāya kuṇapehi paripuṇṇaṃ. Jaññarūpaṃ apassatoti apassantassa andhabālaputhujjanassa",
  "atk-s0513a2:2847_2": "manāpaṃ sādhurūpaṃ paribhogasabhāvaṃ hutvā upaṭṭhāti, “akkhimhā akkhigūthako”tiādinā",
  "atk-s0513a2:2847_3": "nayena pakāsito asubhasabhāvo bālānaṃ na upaṭṭhāti.",
  "atk-s0513a2:2848_0": "Āturanti niccagilānaṃ. Adhimucchitāti kilesamucchāya ativiya mucchitā. Pajāti andhabālaputhujjanā.",
  "atk-s0513a2:2848_1": "Hāpenti maggaṃ sugatūpapattiyāti imasmiṃ pūtikāye laggā laggitā hutvā apāyamaggaṃ",
  "atk-s0513a2:2848_2": "pūrentā devamanussabhedāya sugatiupapattiyā maggaṃ parihāpenti.",
  "atk-s0513a2:2849": "Iti mahāsatto nānappakārena asucibhāvañca niccāturabhāvañca pariggaṇhanto kāye nibbinditvā yāvajīvaṃ cattāro brahmavihāre bhāvetvā brahmalokaparāyaṇo ahosi.",
  "atk-s0513a2:2850": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne bahujanā sotāpattiphalādīni pāpuṇiṃsu. “Tadā tāpaso ahameva ahosi”nti.",
  "atk-s0513a2:2851": "Kāyanibbindajātakavaṇṇanā tatiyā.",
  "atk-s0513a2:2853": "[294] 4. Jambukhādakajātakavaṇṇanā",
  "atk-s0513a2:2854_0": "Koyaṃ bindussaro vaggūti idaṃ satthā veḷuvane viharanto devadattakokālike ārabbha",
  "atk-s0513a2:2854_1": "kathesi. Tadā hi devadatte parihīnalābhasakkāre kokāliko kulāni upasaṅkamitvā “devadattatthero",
  "atk-s0513a2:2854_2": "nāma mahāsammatapaveṇiyā okkākarājavaṃse jāto asambhinnakhattiyavaṃse vaḍḍhito tipiṭakadharo",
  "atk-s0513a2:2854_3": "jhānalābhī madhurakatho dhammakathiko, detha karotha therassā”ti devadattassa vaṇṇaṃ",
  "atk-s0513a2:2854_4": "bhāsati. Devadattopi “kokāliko udiccabrāhmaṇakulā nikkhamitvā pabbajito bahussuto",
  "atk-s0513a2:2854_5": "dhammakathiko, detha karotha kokālikassā”ti kokālikassa vaṇṇaṃ bhāsati. Iti te aññamaññassa",
  "atk-s0513a2:2854_6": "vaṇṇaṃ bhāsitvā kulagharesu bhuñjantā vicaranti. Athekadivasaṃ dhammasabhāyaṃ bhikkhū",
  "atk-s0513a2:2854_7": "kathaṃ samuṭṭhāpesuṃ – “āvuso devadattakokālikā, aññamaññassa abhūtaguṇakathaṃ kathetvā",
  "atk-s0513a2:2854_8": "bhuñjantā vicarantī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:2854_9": "pucchitvā “imāya nāmā”ti vutte “na, bhikkhave, idāneva te aññamaññassa abhūtaguṇakathaṃ",
  "atk-s0513a2:2854_10": "kathetvā bhuñjanti, pubbepevaṃ bhuñjiṃsuyevā”ti vatvā atītaṃ āhari.",
  "atk-s0513a2:2855_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ jambuvanasaṇḍe",
  "atk-s0513a2:2855_1": "rukkhadevatā hutvā nibbatti. Tatreko kāko jambusākhāya nisinno jambupakkāni khādati.",
  "atk-s0513a2:2855_2": "Atheko siṅgālo āgantvā uddhaṃ olokento kākaṃ disvā “yaṃnūnāhaṃ imassa abhūtaguṇakathaṃ",
  "atk-s0513a2:2855_3": "kathetvā jambūni khādeyya”nti tassa vaṇṇaṃ kathento imaṃ gāthamāha –",
  "atk-s0513a2:2856": "130.",
  "atk-s0513a2:2857": "“Koyaṃ bindussaro vaggu, saravantānamuttamo;",
  "atk-s0513a2:2858": "Accuto jambusākhāya, moracchāpova kūjatī”ti.",
  "atk-s0513a2:2859_0": "Tattha bindussaroti bindunā avisārena piṇḍitena sarena samannāgato. Vaggūti madhurasaddo.",
  "atk-s0513a2:2859_1": "Accutoti na cuto sannisinno. Moracchāpova kūjatīti taruṇamorova manāpena saddena",
  "atk-s0513a2:2859_2": "“ko nāmeso kūjatī”ti vadati.",
  "atk-s0513a2:2860": "Atha naṃ kāko paṭipasaṃsanto dutiyaṃ gāthamāha –",
  "atk-s0513a2:2861": "131.",
  "atk-s0513a2:2862": "“Kulaputtova jānāti, kulaputtaṃ pasaṃsituṃ;",
  "atk-s0513a2:2863": "Byagghacchāpasarīvaṇṇa, bhuñja samma dadāmi te”ti.",
  "atk-s0513a2:2864_0": "Tattha byagghacchāpasarīvaṇṇāti tvaṃ amhākaṃ byagghapotakasamānavaṇṇova khāyasi,",
  "atk-s0513a2:2864_1": "tena taṃ vadāmi ambho byagghacchāpasarīvaṇṇa. Bhuñja, samma, dadāmi teti vayassa",
  "atk-s0513a2:2864_2": "yāvadatthaṃ jambupakkāni khāda, ahaṃ te dadāmīti.",
  "atk-s0513a2:2865": "Evañca pana vatvā jambusākhaṃ cāletvā phalāni pātesi. Atha tasmiṃ jamburukkhe adhivatthā devatā te ubhopi abhūtaguṇakathaṃ kathetvā jambūni khādante disvā tatiyaṃ gāthamāha –",
  "atk-s0513a2:2866": "132.",
  "atk-s0513a2:2867": "“Cirassaṃ vata passāmi, musāvādī samāgate;",
  "atk-s0513a2:2868": "Vantādaṃ kuṇapādañca, aññamaññaṃ pasaṃsake”ti.",
  "atk-s0513a2:2869": "Tattha vantādanti paresaṃ vantabhattakhādakaṃ kākaṃ. Kuṇapādañcāti kuṇapakhādakaṃ siṅgālañca.",
  "atk-s0513a2:2870": "Imañca pana gāthaṃ vatvā sā devatā bheravarūpārammaṇaṃ dassetvā te tato palāpesi.",
  "atk-s0513a2:2871": "Satthā imaṃ dhammadesanaṃ āharitvā jātakaṃ samodhānesi – “tadā siṅgālo devadatto ahosi, kāko kokāliko, rukkhadevatā pana ahameva ahosi”nti.",
  "atk-s0513a2:2872": "Jambukhādakajātakavaṇṇanā catutthā.",
  "atk-s0513a2:2874": "[295] 5. Antajātakavaṇṇanā",
  "atk-s0513a2:2875": "Usabhasseva te khandhoti idaṃ satthā jetavane viharanto teyeva dve jane ārabbha kathesi. Paccuppannavatthu purimasadisameva.",
  "atk-s0513a2:2876_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmūpacāre eraṇḍarukkhadevatā",
  "atk-s0513a2:2876_1": "hutvā nibbatti. Tadā ekasmiṃ gāmake mataṃ jaraggavaṃ nikkaḍḍhitvā gāmadvāre eraṇḍavane",
  "atk-s0513a2:2876_2": "chaḍḍesuṃ. Eko siṅgālo āgantvā tassa maṃsaṃ khādi. Eko kāko āgantvā eraṇḍe nilīno",
  "atk-s0513a2:2876_3": "taṃ disvā “yaṃnūnāhaṃ etassa abhūtaguṇakathaṃ kathetvā maṃsaṃ khādeyya”nti cintetvā",
  "atk-s0513a2:2876_4": "paṭhamaṃ gāthamāha –",
  "atk-s0513a2:2877": "133.",
  "atk-s0513a2:2878": "“Usabhasseva te khandho, sīhasseva vijambhitaṃ;",
  "atk-s0513a2:2879": "Migarāja namo tyatthu, api kiñci labhāmase”ti.",
  "atk-s0513a2:2880": "Tattha namo tyatthūti namo te atthu.",
  "atk-s0513a2:2881": "Taṃ sutvā siṅgālo dutiyaṃ gāthamāha –",
  "atk-s0513a2:2882": "134.",
  "atk-s0513a2:2883": "“Kulaputtova jānāti, kulaputtaṃ pasaṃsituṃ;",
  "atk-s0513a2:2884": "Mayūragīvasaṅkāsa, ito pariyāhi vāyasā”ti.",
  "atk-s0513a2:2885": "Tattha ito pariyāhīti eraṇḍato otaritvā ito yenāhaṃ, tenāgantvā maṃsaṃ khādāti vadati.",
  "atk-s0513a2:2886": "Taṃ tesaṃ kiriyaṃ disvā rukkhadevatā tatiyaṃ gāthamāha –",
  "atk-s0513a2:2887": "135.",
  "atk-s0513a2:2888": "“Migānaṃ siṅgālo anto, pakkhīnaṃ pana vāyaso;",
  "atk-s0513a2:2889": "Eraṇḍo anto rukkhānaṃ, tayo antā samāgatā”ti.",
  "atk-s0513a2:2890": "Tattha antoti hīno lāmako.",
  "atk-s0513a2:2891": "Satthā imaṃ dhammadesanaṃ āharitvā jātakaṃ samodhānesi – “tadā siṅgālo devadatto ahosi, kāko kokāliko, rukkhadevatā pana ahameva ahosi”nti.",
  "atk-s0513a2:2892": "Antajātakavaṇṇanā pañcamā.",
  "atk-s0513a2:2894": "[296] 6. Samuddajātakavaṇṇanā",
  "atk-s0513a2:2895_0": "Ko nāyanti idaṃ satthā jetavane viharanto upanandattheraṃ ārabbha kathesi. So hi",
  "atk-s0513a2:2895_1": "mahagghaso mahātaṇho ahosi, sakaṭapūrehi paccayehipi santappetuṃ na sakkā. Vassūpanāyikakāle",
  "atk-s0513a2:2895_2": "dvīsu tīsu vihāresu vassaṃ upagantvā ekasmiṃ upāhane ṭhapeti, ekasmiṃ kattarayaṭṭhiṃ,",
  "atk-s0513a2:2895_3": "ekasmiṃ udakatumbaṃ. Ekasmiṃ sayaṃ vasati, janapadavihāraṃ gantvā paṇītaparikkhāre",
  "atk-s0513a2:2895_4": "bhikkhū disvā ariyavaṃsakathaṃ kathetvā tesaṃ paṃsukūlāni gāhāpetvā tesaṃ cīvarāni",
  "atk-s0513a2:2895_5": "gaṇhāti, mattikāpatte gāhāpetvā manāpamanāpe patte thālakāni ca gahetvā yānakaṃ pūretvā",
  "atk-s0513a2:2895_6": "jetavanaṃ āgacchati. Athekadivasaṃ bhikkhū dhammasabhāyaṃ kathaṃ samuṭṭhāpesuṃ –",
  "atk-s0513a2:2895_7": "“āvuso, upanando sakyaputto mahagghaso mahiccho aññesaṃ paṭipattiṃ kathetvā samaṇaparikkhārena",
  "atk-s0513a2:2895_8": "yānakaṃ pūretvā āgacchatī”ti. Satthā āgantvā “kāya nuttha, bhikkhave, etarahi kathāya",
  "atk-s0513a2:2895_9": "sannisinnā”ti pucchitvā “imāya nāmā”ti vutte “ayuttaṃ, bhikkhave, upanandena kataṃ",
  "atk-s0513a2:2895_10": "paresaṃ ariyavaṃsakathaṃ kathentena, paṭhamatarañhi attanā appicchena hutvā pacchā",
  "atk-s0513a2:2895_11": "paresaṃ ariyavaṃsaṃ kathetuṃ vaṭṭatī”ti.",
  "atk-s0513a2:2896": "“Attānameva paṭhamaṃ, patirūpe nivesaye;",
  "atk-s0513a2:2897": "Athaññamanusāseyya, na kilisseyya paṇḍito”ti. –",
  "atk-s0513a2:2898": "Imaṃ dhammapade gāthaṃ desetvā upanandaṃ garahitvā “na, bhikkhave, idāneva upanando mahiccho, pubbe mahāsamuddepi udakaṃ rakkhitabbaṃ maññī”ti vatvā atītaṃ āhari.",
  "atk-s0513a2:2899_0": "Atīte bārāṇasiyaṃ brahmadatte rajjaṃ kārente bodhisatto samuddadevatā hutvā nibbatti.",
  "atk-s0513a2:2899_1": "Atheko kāko samuddassa uparibhāge vicaranto “samudde udakaṃ pamāṇena pivatha, rakkhantā",
  "atk-s0513a2:2899_2": "pivathā”ti macchasaṅghasakuṇasaṅghe vārento vārento carati. Taṃ disvā samuddadevatā",
  "atk-s0513a2:2899_3": "paṭhamaṃ gāthamāha –",
  "atk-s0513a2:2900": "136.",
  "atk-s0513a2:2901": "“Ko nāyaṃ loṇatoyasmiṃ, samantā paridhāvati;",
  "atk-s0513a2:2902": "Macche makare ca vāreti, ūmīsu ca vihaññatī”ti.",
  "atk-s0513a2:2903": "Tattha ko nāyanti ko nu ayaṃ.",
  "atk-s0513a2:2904": "Taṃ sutvā samuddakāko dutiyaṃ gāthamāha –",
  "atk-s0513a2:2905": "137.",
  "atk-s0513a2:2906": "“Anantapāyī sakuṇo, atittoti disāsuto;",
  "atk-s0513a2:2907": "Samuddaṃ pātumicchāmi, sāgaraṃ saritaṃpati”nti.",
  "atk-s0513a2:2908_0": "Tassattho – ahaṃ anantasāgaraṃ pātumicchāmi, tenamhi anantapāyī nāma sakuṇo mahatiyāpi",
  "atk-s0513a2:2908_1": "apūraṇiyā taṇhāya samannāgatattā atittotipi ahaṃ disāsu suto vissuto pākaṭo, svāhaṃ",
  "atk-s0513a2:2908_2": "imaṃ sakalasamuddaṃ sundarānaṃ ratanānaṃ ākarattā sāgarena vā khatattā sāgaraṃ saritānaṃ",
  "atk-s0513a2:2908_3": "patibhāvena saritaṃpatiṃ pātumicchāmīti.",
  "atk-s0513a2:2909": "Taṃ sutvā samuddadevatā tatiyaṃ gāthamāha –",
  "atk-s0513a2:2910": "138.",
  "atk-s0513a2:2911": "“So ayaṃ hāyati ceva, pūrate ca mahodadhi;",
  "atk-s0513a2:2912": "Nāssa nāyati pītanto, apeyyo kira sāgaro”ti.",
  "atk-s0513a2:2913_0": "Tattha so ayaṃ hāyati cevāti udakassa osakkanavelāya hāyati, nikkhamanavelāya pūrati.",
  "atk-s0513a2:2913_1": "Nāssa nāyatīti assa mahāsamuddassa sacepi naṃ sakalaloko piveyya, tathāpi “ito ettakaṃ",
  "atk-s0513a2:2913_2": "nāma udakaṃ pīta”nti pariyanto na paññāyati. Apeyyo kirāti eso kira sāgaro na sakkā",
  "atk-s0513a2:2913_3": "kenaci udakaṃ khepetvā pātunti.",
  "atk-s0513a2:2914": "Evañca pana vatvā sā bheravarūpārammaṇaṃ dassetvā samuddakākaṃ palāpesi.",
  "atk-s0513a2:2915": "Satthā imaṃ dhammadesanaṃ āharitvā jātakaṃ samodhānesi – “tadā samuddakāko upanando ahosi, devatā pana ahameva ahosi”nti.",
  "atk-s0513a2:2916": "Samuddajātakavaṇṇanā chaṭṭhā.",
  "atk-s0513a2:2918": "[297] 7. Kāmavilāpajātakavaṇṇanā",
  "atk-s0513a2:2919_0": "Ucce sakuṇa ḍemānāti idaṃ satthā jetavane viharanto purāṇadutiyikāpalobhanaṃ ārabbha",
  "atk-s0513a2:2919_1": "kathesi. Paccuppannavatthu puppharattajātake kathitaṃ, atītavatthu indriyajātake",
  "atk-s0513a2:2919_2": "āvibhavissati. Taṃ pana purisaṃ jīvantaṃ sūle uttāsesuṃ. So tattha nisinno ākāsena",
  "atk-s0513a2:2919_3": "gacchantaṃ ekaṃ kākaṃ disvā tāvakharampi taṃ vedanaṃ agaṇetvā piyabhariyāya sāsanaṃ",
  "atk-s0513a2:2919_4": "pesetuṃ kākaṃ āmantento imā gāthā āha –",
  "atk-s0513a2:2920": "139.",
  "atk-s0513a2:2921": "“Ucce sakuṇa ḍemāna, pattayāna vihaṅgama;",
  "atk-s0513a2:2922": "Vajjāsi kho tvaṃ vāmūruṃ, ciraṃ kho sā karissati.",
  "atk-s0513a2:2923": "140.",
  "atk-s0513a2:2924": "“Idaṃ kho sā na jānāti, asiṃ sattiñca oḍḍitaṃ;",
  "atk-s0513a2:2925": "Sā caṇḍī kāhati kodhaṃ, taṃ me tapati no idaṃ.",
  "atk-s0513a2:2926": "141.",
  "atk-s0513a2:2927": "“Esa uppalasannāho, nikkhañcussīsakohitaṃ;",
  "atk-s0513a2:2928": "Kāsikañca muduṃ vatthaṃ, tappetu dhanikā piyā”ti.",
  "atk-s0513a2:2929_0": "Tattha ḍemānāti gacchamāna caramāna. Pattayānāti tamevālapati, tathā vihaṅgamāti.",
  "atk-s0513a2:2929_1": "So hi pattehi yānaṃ katvā gamanato pattayāno, ākāse gamanato vihaṅgamo. Vajjāsīti",
  "atk-s0513a2:2929_2": "vadeyyāsi. Vāmūrunti kadalikkhandhasamānaūruṃ, mama sūle nisinnabhāvaṃ vadeyyāsi.",
  "atk-s0513a2:2929_3": "Ciraṃ kho sā karissatīti sā imaṃ pavattiṃ ajānamānā mama āgamanaṃ ciraṃ karissati,",
  "atk-s0513a2:2929_4": "“ciraṃ me gatassa piyassa na ca āgacchatī”ti evaṃ cintessatīti attho.",
  "atk-s0513a2:2930_0": "Asiṃ sattiñcāti asisamānatāya sattisamānatāya ca sūlameva sandhāya vadati. Tañhi",
  "atk-s0513a2:2930_1": "tassa uttāsanatthāya oḍḍitaṃ ṭhapitaṃ. Caṇḍīti kodhanā. Kāhati kodhanti “aticirāyatī”ti",
  "atk-s0513a2:2930_2": "mayi kodhaṃ karissati. Taṃ me tapatīti taṃ tassā kujjhanaṃ maṃ tapati. No idanti",
  "atk-s0513a2:2930_3": "idha pana idaṃ sūlaṃ maṃ na tapatīti dīpeti.",
  "atk-s0513a2:2931_0": "“Esa uppalasannāho”tiādīhi ghare ussīsake ṭhapitaṃ attano bhaṇḍaṃ ācikkhati. Tattha",
  "atk-s0513a2:2931_1": "uppalasannāhoti uppalo ca sannāho ca uppalasannāho, uppalasadiso kaṇayo ca sannāhako",
  "atk-s0513a2:2931_2": "cāti attho. Nikkhañcāti pañcahi suvaṇṇehi kataṃ aṅgulimuddikaṃ. Kāsikañca mudu vatthanti",
  "atk-s0513a2:2931_3": "muduṃ kāsikasāṭakayugaṃ sandhāyāha. Ettakaṃ kira tena ussīsake nikkhittaṃ. Tappetu",
  "atk-s0513a2:2931_4": "dhanikā piyāti etaṃ sabbaṃ gahetvā sā mama piyā dhanatthikā iminā dhanena tappetu",
  "atk-s0513a2:2931_5": "pūretu, santuṭṭhā hotūti.",
  "atk-s0513a2:2932": "Evaṃ so paridevamānova kālaṃ katvā niraye nibbatti.",
  "atk-s0513a2:2933_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne",
  "atk-s0513a2:2933_1": "ukkaṇṭhitabhikkhu, sotāpattiphale patiṭṭhahi. “Tadā bhariyā etarahi bhariyā ahosi,",
  "atk-s0513a2:2933_2": "yena pana devaputtena taṃ kāraṇaṃ diṭṭhaṃ, so ahameva ahosi”nti.",
  "atk-s0513a2:2934": "Kāmavilāpajātakavaṇṇanā sattamā.",
  "atk-s0513a2:2936": "[298] 8. Udumbarajātakavaṇṇanā",
  "atk-s0513a2:2937_0": "Udumbarā cime pakkāti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a2:2937_1": "So kira aññatarasmiṃ paccantagāmake vihāraṃ kāretvā vasati. Ramaṇīyo vihāro piṭṭhipāsāṇe",
  "atk-s0513a2:2937_2": "niviṭṭho, mandaṃ sammajjanaṭṭhānaṃ udakaphāsukaṃ, gocaragāmo nātidūre nāccāsanne,",
  "atk-s0513a2:2937_3": "sampiyāyamānā manussā bhikkhaṃ denti. Atheko bhikkhu cārikaṃ caramāno taṃ vihāraṃ",
  "atk-s0513a2:2937_4": "pāpuṇi. Nevāsiko tassa āgantukavattaṃ katvā punadivase taṃ ādāya gāmaṃ piṇḍāya pāvisi.",
  "atk-s0513a2:2937_5": "Manussā paṇītaṃ bhikkhaṃ datvā svātanāya nimantayiṃsu. Āgantuko katipāhaṃ bhuñjitvā",
  "atk-s0513a2:2937_6": "cintesi – “ekenupāyena imaṃ bhikkhuṃ vañcetvā nikkaḍḍhitvā imaṃ vihāraṃ gaṇhissāmī”ti.",
  "atk-s0513a2:2937_7": "Atha naṃ therūpaṭṭhānaṃ āgataṃ pucchi – “kiṃ, āvuso, buddhūpaṭṭhānaṃ nākāsī”ti? “Bhante,",
  "atk-s0513a2:2937_8": "imaṃ vihāraṃ paṭijagganto natthi, tenamhi na gatapubbo”ti. “Yāva tvaṃ buddhūpaṭṭhānaṃ",
  "atk-s0513a2:2937_9": "gantvā āgacchasi, tāvāhaṃ paṭijaggissāmī”ti. “Sādhu, bhante”ti nevāsiko “yāva mamāgamanā",
  "atk-s0513a2:2937_10": "there mā pamajjitthā”ti manussānaṃ vatvā pakkāmi.",
  "atk-s0513a2:2938_0": "Tato paṭṭhāya āgantuko “tassa nevāsikassa ayañca ayañca doso”ti te manusse paribhindi.",
  "atk-s0513a2:2938_1": "Itaropi satthāraṃ vanditvā punāgato, athassa so senāsanaṃ na adāsi. So ekasmiṃ ṭhāne",
  "atk-s0513a2:2938_2": "vasitvā punadivase piṇḍāya gāmaṃ pāvisi, manussā sāmīcimattampi na kariṃsu. So vippaṭisārī",
  "atk-s0513a2:2938_3": "hutvā puna jetavanaṃ gantvā taṃ kāraṇaṃ bhikkhūnaṃ ārocesi. Te bhikkhū dhammasabhāyaṃ",
  "atk-s0513a2:2938_4": "kathaṃ samuṭṭhāpesuṃ – “āvuso, asuko kira bhikkhu asukaṃ bhikkhuṃ vihārā nikkaḍḍhitvā",
  "atk-s0513a2:2938_5": "sayaṃ tattha vasī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a2:2938_6": "pucchitvā “imāya nāmā”ti vutte “na, bhikkhave, idāneva, pubbepi so imaṃ vasanaṭṭhānā",
  "atk-s0513a2:2938_7": "nikkaḍḍhiyevā”ti vatvā atītaṃ āhari.",
  "atk-s0513a2:2939_0": "Atīte bārāṇasiyaṃ brahmadatte rajjaṃ kārente bodhisatto araññe rukkhadevatā hutvā",
  "atk-s0513a2:2939_1": "nibbatti. Tattha vassāne sattasattāhaṃ devo vassi. Atheko rattamukhakhuddakamakkaṭo",
  "atk-s0513a2:2939_2": "ekissā anovassikāya pāsāṇadariyā vasamāno ekadivasaṃ daridvāre atemanaṭṭhāne sukhena",
  "atk-s0513a2:2939_3": "nisīdi. Tattha eko kāḷamukhamahāmakkaṭo tinto sītena pīḷiyamāno vicaranto taṃ tathānisinnaṃ",
  "atk-s0513a2:2939_4": "disvā “upāyena naṃ nīharitvā ettha vasissāmī”ti cintetvā kucchiṃ olambetvā suhitākāraṃ",
  "atk-s0513a2:2939_5": "dassetvā tassa purato ṭhatvā paṭhamaṃ gāthamāha –",
  "atk-s0513a2:2940": "142.",
  "atk-s0513a2:2941": "“Udumbarā cime pakkā, nigrodhā ca kapitthanā;",
  "atk-s0513a2:2942": "Ehi nikkhama bhuñjassu, kiṃ jighacchāya miyyasī”ti.",
  "atk-s0513a2:2943": "Tattha kapitthanāti pilakkhā. Ehi nikkhamāti ete udumbarādayo phalabhāranamitā, ahampi khāditvā suhito āgatosmi, tvampi gaccha bhuñjassūti.",
  "atk-s0513a2:2944_0": "Sopi tassa vacanaṃ sutvā saddahitvā phalāni khāditukāmo nikkhamitvā tattha tattha",
  "atk-s0513a2:2944_1": "vicaritvā kiñci alabhanto punāgantvā taṃ antopāsāṇadariyaṃ pavisitvā nisinnaṃ disvā",
  "atk-s0513a2:2944_2": "“vañcessāmi na”nti tassa purato ṭhatvā dutiyaṃ gāthamāha –",
  "atk-s0513a2:2945": "143.",
  "atk-s0513a2:2946": "“Evaṃ so suhito hoti, yo vuḍḍhamapacāyati;",
  "atk-s0513a2:2947": "Yathāhamajja suhito, dumapakkāni māsito”ti.",
  "atk-s0513a2:2948": "Tattha dumapakkāni māsitoti udumbarādīni rukkhaphalāni khāditvā asito dhāto suhito.",
  "atk-s0513a2:2949": "Taṃ sutvā mahāmakkaṭo tatiyaṃ gāthamāha –",
  "atk-s0513a2:2950": "144.",
  "atk-s0513a2:2951": "“Yaṃ vanejo vanejassa, vañceyya kapino kapi;",
  "atk-s0513a2:2952": "Daharo kapi saddheyya, na hi jiṇṇo jarākapī”ti.",
  "atk-s0513a2:2953_0": "Tassattho – yaṃ vane jāto kapi vane jātassa kapino vañcanaṃ kareyya, taṃ tayā sadiso",
  "atk-s0513a2:2953_1": "daharo vānaro saddaheyya, mādiso pana jiṇṇo jarākapi mahallakamakkaṭo na hi saddaheyya,",
  "atk-s0513a2:2953_2": "satakkhattumpi bhaṇantassa tumhādisassa na saddahati. Imasmiñhi himavantapadese sabbaṃ",
  "atk-s0513a2:2953_3": "phalāphalaṃ vassena kilinnaṃ patitaṃ, puna tava idaṃ ṭhānaṃ natthi, gacchāti. So tatova pakkāmi.",
  "atk-s0513a2:2954": "Satthā imaṃ dhammadesanaṃ āharitvā jātakaṃ samodhānesi – “tadā khuddakamakkaṭo nevāsiko ahosi, kāḷamahāmakkaṭo āgantuko, rukkhadevatā pana ahameva ahosi”nti.",
  "atk-s0513a2:2955": "Udumbarajātakavaṇṇanā aṭṭhamā.",
  "atk-s0513a2:2957": "[299] 9. Komāraputtajātakavaṇṇanā",
  "atk-s0513a2:2958_0": "Pure tuvanti idaṃ satthā pubbārāme viharanto keḷisīle bhikkhū ārabbha kathesi. Te",
  "atk-s0513a2:2958_1": "kira bhikkhū satthari uparipāsāde viharante heṭṭhāpāsāde diṭṭhasutādīni kathentā",
  "atk-s0513a2:2958_2": "kalahañca paribhāsañca karontā nisīdiṃsu. Satthā mahāmoggallānaṃ āmantetvā “ete bhikkhū",
  "atk-s0513a2:2958_3": "saṃvejehī”ti āha. Thero ākāse uppatitvā pādaṅguṭṭhakena pāsādathupikaṃ paharitvā",
  "atk-s0513a2:2958_4": "yāva udakapariyantā pāsādaṃ kampesi. Te bhikkhū maraṇabhayabhītā nikkhamitvā bahi",
  "atk-s0513a2:2958_5": "aṭṭhaṃsū. Tesaṃ so keḷisīlabhāvo bhikkhūsu pākaṭo jāto. Athekadivasaṃ bhikkhū dhammasabhāyaṃ",
  "atk-s0513a2:2958_6": "kathaṃ samuṭṭhāpesuṃ – “āvuso, ekacce bhikkhū evarūpe niyyānikasāsane pabbajitvā",
  "atk-s0513a2:2958_7": "keḷisīlā hutvā vicaranti, ‘aniccaṃ dukkhaṃ anattā’ti vipassanāya kammaṃ na karontī”ti.",
  "atk-s0513a2:2958_8": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a2:2958_9": "nāmā”ti vutte “na, bhikkhave, idāneva, pubbepete keḷisīlakāyevā”ti vatvā atītaṃ āhari.",
  "atk-s0513a2:2959_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake brāhmaṇakule",
  "atk-s0513a2:2959_1": "nibbatti, “komāraputto”ti naṃ sañjāniṃsu. So aparabhāge nikkhamitvā isipabbajjaṃ",
  "atk-s0513a2:2959_2": "pabbajitvā himavantapadese vasi. Athaññe keḷisīlā tāpasā himavantapadese assamaṃ",
  "atk-s0513a2:2959_3": "māpetvā vasiṃsu, kasiṇaparikammamattampi nesaṃ natthi, araññato phalāphalāni āharitvā",
  "atk-s0513a2:2959_4": "khāditvā hasamānā nānappakārāya keḷiyā vītināmenti. Tesaṃ santike eko makkaṭo atthi,",
  "atk-s0513a2:2959_5": "sopi keḷisīlakova mukhavikārādīni karonto tāpasānaṃ nānāvidhaṃ keḷiṃ dasseti. Tāpasā",
  "atk-s0513a2:2959_6": "tattha ciraṃ vasitvā loṇambilasevanatthāya manussapathaṃ agamaṃsu. Tesaṃ gatakālato",
  "atk-s0513a2:2959_7": "paṭṭhāya bodhisatto taṃ ṭhānaṃ gantvā vāsaṃ kappesi, makkaṭo tesaṃ viya tassapi keḷiṃ dassesi.",
  "atk-s0513a2:2960_0": "Bodhisatto accharaṃ paharitvā “susikkhitapabbajitānaṃ santike vasantena nāma ācārasampannena",
  "atk-s0513a2:2960_1": "kāyādīhi susaññatena jhānesu yuttena bhavituṃ vaṭṭatī”ti tassa ovādaṃ adāsi. So tato",
  "atk-s0513a2:2960_2": "paṭṭhāya sīlavā ācārasampanno ahosi, bodhisattopi tato aññattha agamāsi. Atha te",
  "atk-s0513a2:2960_3": "tāpasā loṇambilaṃ sevitvā taṃ ṭhānaṃ agamaṃsu. Makkaṭo pubbe viya tesaṃ keḷiṃ na",
  "atk-s0513a2:2960_4": "dassesi. Atha naṃ tāpasā “pubbe, tvaṃ āvuso, amhākaṃ purato keḷiṃ akāsi, idāni na",
  "atk-s0513a2:2960_5": "karosi, kiṃkāraṇā”ti pucchantā paṭhamaṃ gāthamāhaṃsu –",
  "atk-s0513a2:2961": "145.",
  "atk-s0513a2:2962": "“Pure tuvaṃ sīlavataṃ sakāse, okkantikaṃ kīḷasi assamamhi;",
  "atk-s0513a2:2963": "Karohare makkaṭiyāni makkaṭa, na taṃ mayaṃ sīlavataṃ ramāmā”ti.",
  "atk-s0513a2:2964_0": "Tattha sīlavataṃ sakāseti keḷisīlānaṃ amhākaṃ santike. Okkantikanti migo viya okkantitvā",
  "atk-s0513a2:2964_1": "kīḷasi. Karohareti ettha areti ālapanaṃ. Makkaṭiyānīti mukhamakkaṭikakīḷāsaṅkhātāni",
  "atk-s0513a2:2964_2": "mukhavikārāni. Na taṃ mayaṃ sīlavataṃ ramāmāti yaṃ pubbe tava keḷisīlaṃ keḷivataṃ,",
  "atk-s0513a2:2964_3": "taṃ mayaṃ etarahi na ramāma, tvampi no na ramāpesi, kiṃ nu kho kāraṇanti.",
  "atk-s0513a2:2965": "Taṃ sutvā makkaṭo dutiyaṃ gāthamāha –",
  "atk-s0513a2:2966": "146.",
  "atk-s0513a2:2967": "“Sutā hi mayhaṃ paramā visuddhi, komāraputtassa bahussutassa;",
  "atk-s0513a2:2968": "Mā dāni maṃ maññi tuvaṃ yathā pure, jhānānuyutto viharāmi āvuso”ti.",
  "atk-s0513a2:2969_0": "Tattha mayhanti karaṇatthe sampadānaṃ. Visuddhīti jhānavisuddhi. Bahussutassāti bahūnaṃ",
  "atk-s0513a2:2969_1": "kasiṇaparikammānaṃ aṭṭhannañca samāpattīnaṃ sutattā ceva paṭividdhattā ca bahussutassa.",
  "atk-s0513a2:2969_2": "Tuvanti tesu ekaṃ tāpasaṃ ālapanto idāni mā maṃ tvaṃ pure viya sañjāni, nāhaṃ purimasadiso,",
  "atk-s0513a2:2969_3": "ācariyo me laddhoti dīpeti.",
  "atk-s0513a2:2970": "Taṃ sutvā tāpasā tatiyaṃ gāthamāhaṃsu –",
  "atk-s0513a2:2971": "147.",
  "atk-s0513a2:2972": "“Sacepi selasmi vapeyya bījaṃ, devo ca vasse na hi taṃ virūḷhe;",
  "atk-s0513a2:2973": "Sutā hi te sā paramā visuddhi, ārā tuvaṃ makkaṭa jhānabhūmiyā”ti.",
  "atk-s0513a2:2974_0": "Tassattho – sacepi pāsāṇapiṭṭhe pañcavidhaṃ bījaṃ vapeyya, devo ca sammā vasseyya,",
  "atk-s0513a2:2974_1": "akhettatāya taṃ na virūḷheyya, evameva tayā paramā jhānavisuddhi sutā, tvaṃ pana",
  "atk-s0513a2:2974_2": "tiracchānayonikattā ārā jhānabhūmiyā dūre ṭhito, na sakkā tayā jhānaṃ nibbattetunti makkaṭaṃ garahiṃsu.",
  "atk-s0513a2:2975": "Satthā imaṃ dhammadesanaṃ āharitvā jātakaṃ samodhānesi – “tadā keḷisīlā tāpasā ime bhikkhū ahesuṃ, komāraputto pana ahameva ahosi”nti.",
  "atk-s0513a2:2976": "Komāraputtajātakavaṇṇanā navamā.",
  "atk-s0513a2:2978": "[300] 10. Vakajātakavaṇṇanā",
  "atk-s0513a2:2979_0": "Parapāṇarodhā jīvantoti idaṃ satthā jetavane viharanto purāṇasanthataṃ ārabbha kathesi.",
  "atk-s0513a2:2979_1": "Vatthu vinaye vitthārato āgatameva. Ayaṃ panettha saṅkhepo – āyasmā upaseno duvassiko",
  "atk-s0513a2:2979_2": "ekavassikena saddhivihārikena saddhiṃ satthāraṃ upasaṅkamitvā satthārā garahito vanditvā",
  "atk-s0513a2:2979_3": "pakkanto vipassanaṃ paṭṭhapetvā arahattappatto appicchatādiguṇayutto terasa dhutaṅgāni",
  "atk-s0513a2:2979_4": "samādāya parisampi terasadhutaṅgadharaṃ katvā bhagavati temāsaṃ paṭisallīne sapariso",
  "atk-s0513a2:2979_5": "satthāraṃ upasaṅkamitvā parisaṃ nissāya paṭhamaṃ garahaṃ labhitvā adhammikāya katikāya",
  "atk-s0513a2:2979_6": "ananuvattane dutiyaṃ sādhukāraṃ labhitvā “ito paṭṭhāya dhutaṅgadharā bhikkhū yathāsukhaṃ",
  "atk-s0513a2:2979_7": "upasaṅkamitvā maṃ passantū”ti satthārā katānuggaho nikkhamitvā bhikkhūnaṃ tamatthaṃ",
  "atk-s0513a2:2979_8": "ārocesi. Tato pabhuti bhikkhū dhutaṅgadharā hutvā satthāraṃ dassanāya upasaṅkamitvā",
  "atk-s0513a2:2979_9": "satthari paṭisallānā vuṭṭhite tattha tattha paṃsukūlāni chaḍḍetvā attano pattacīvarāneva",
  "atk-s0513a2:2979_10": "gaṇhiṃsu. Satthā sambahulehi bhikkhūhi saddhiṃ senāsanacārikaṃ caranto tattha tattha",
  "atk-s0513a2:2979_11": "patitāni paṃsukūlāni disvā pucchitvā tamatthaṃ sutvā “bhikkhave, imesaṃ nāma bhikkhūnaṃ",
  "atk-s0513a2:2979_12": "dhutaṅgasamādānaṃ na ciraṭṭhitikaṃ vakassa uposathakammasadisaṃ ahosī”ti vatvā atītaṃ āhari.",
  "atk-s0513a2:2980_0": "Atīte bārāṇasiyaṃ brahmadatte rajjaṃ kārente bodhisatto sakko devarājā ahosi. Atheko",
  "atk-s0513a2:2980_1": "vako gaṅgātīre pāsāṇapiṭṭhe vasati, atha gaṅgāya mahodakaṃ āgantvā taṃ pāsāṇaṃ parikkhipi.",
  "atk-s0513a2:2980_2": "Vako abhiruhitvā pāsāṇapiṭṭhe nipajji, nevassa gocaro atthi, na gocarāya gamanamaggo,",
  "atk-s0513a2:2980_3": "udakampi vaḍḍhateva. So cintesi – “mayhaṃ neva gocaro atthi, na gocarāya gamanamaggo,",
  "atk-s0513a2:2980_4": "nikkammassa pana nipajjanato uposathakammaṃ vara”nti manasāva uposathaṃ adhiṭṭhāya",
  "atk-s0513a2:2980_5": "sīlāni samādiyitvā nipajji. Tadā sakko devarājā āvajjamāno tassa taṃ dubbalasamādānaṃ",
  "atk-s0513a2:2980_6": "ñatvā “etaṃ vakaṃ viheṭhessāmī”ti eḷakarūpena āgantvā tassa avidūre ṭhatvā attānaṃ",
  "atk-s0513a2:2980_7": "dassesi. Vako taṃ disvā “aññasmiṃ divase uposathakammaṃ jānissāmī”ti uṭṭhāya taṃ",
  "atk-s0513a2:2980_8": "gaṇhituṃ pakkhandi. Eḷakopi ito cito ca pakkhanditvā attānaṃ gahetuṃ nādāsi. Vako",
  "atk-s0513a2:2980_9": "taṃ gahetuṃ asakkonto nivattitvā āgamma “uposathakammaṃ tāva me na bhijjatī”ti tattheva",
  "atk-s0513a2:2980_10": "puna nipajji. Sakko sakkattabhāveneva ākāse ṭhatvā “tādisassa dubbalajjhāsayassa",
  "atk-s0513a2:2980_11": "kiṃ uposathakammena, tvaṃ mama sakkabhāvaṃ ajānanto eḷakamaṃsaṃ khāditukāmo ahosī”ti",
  "atk-s0513a2:2980_12": "taṃ viheṭhetvā garahitvā devalokameva gato.",
  "atk-s0513a2:2981": "148.",
  "atk-s0513a2:2982": "“Parapāṇarodhā jīvanto, maṃsalohitabhojano;",
  "atk-s0513a2:2983": "Vako vataṃ samādāya, upapajji uposathaṃ.",
  "atk-s0513a2:2984": "149.",
  "atk-s0513a2:2985": "“Tassa sakko vataññāya, ajarūpenupāgami;",
  "atk-s0513a2:2986": "Vītatapo ajjhappatto, bhañji lohitapo tapaṃ.",
  "atk-s0513a2:2987": "150.",
  "atk-s0513a2:2988": "“Evameva idhekacce, samādānamhi dubbalā;",
  "atk-s0513a2:2989": "Lahuṃ karonti attānaṃ, vakova ajakāraṇā”ti. –",
  "atk-s0513a2:2990": "Tissopi abhisambuddhagāthāva.",
  "atk-s0513a2:2991_0": "Tattha upapajji uposathanti uposathavāsaṃ upagato. Vataññāyāti tassa dubbalavataṃ",
  "atk-s0513a2:2991_1": "aññāya. Vītatapo ajjhappattoti vigatatapo hutvā upagato, taṃ khādituṃ pakkhandīti",
  "atk-s0513a2:2991_2": "attho. Lohitapoti lohitapāyī. Tapanti taṃ attano samādānatapaṃ bhindi.",
  "atk-s0513a2:2992": "Satthā imaṃ dhammadesanaṃ āharitvā jātakaṃ samodhānesi – “tadā sakko ahameva ahosi”nti.",
  "atk-s0513a2:2993": "Vakajātakavaṇṇanā dasamā.",
  "atk-s0513a2:2994": "Kumbhavaggo pañcamo.",
  "atk-s0513a2:2995": "Tassuddānaṃ –",
  "atk-s0513a2:2996": "Varakumbha supatta sirivhayano, sucisammata bindusaro cusabho;",
  "atk-s0513a2:2997": "Saritaṃpati caṇḍi jarākapinā, atha makkaṭiyā vakakena dasāti.",
  "atk-s0513a2:2998": "Atha vagguddānaṃ –",
  "atk-s0513a2:2999": "Saṅkappo padumo ceva, udapānena tatiyaṃ;",
  "atk-s0513a2:3000": "Abbhantaraṃ ghaṭabhedaṃ, tikanipātamhilaṅkatanti.",
  "atk-s0513a2:3001": "Tikanipātavaṇṇanā niṭṭhitā.",
  "atk-s0513a2:3002": "(Dutiyo bhāgo niṭṭhito.)"
}