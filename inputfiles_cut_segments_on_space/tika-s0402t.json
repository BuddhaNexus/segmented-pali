{
  "tika-s0402t:7": ". Namo tassa bhagavato arahato sammāsambuddhassa.",
  "tika-s0402t:8": "Aṅguttaranikāye",
  "tika-s0402t:9": "Dukanipāta-ṭīkā",
  "tika-s0402t:10": "1. Paṭhamapaṇṇāsakaṃ",
  "tika-s0402t:11": "1. Kammakāraṇavaggo",
  "tika-s0402t:12": "1. Vajjasuttavaṇṇanā",
  "tika-s0402t:13_0": "1. Dukanipātassa paṭhame pahārasādhanatthanti daṇḍappahārassa sukhasiddhi-atthaṃ.",
  "tika-s0402t:13_1": "Kañjito nibbattaṃ kañjiyaṃ, āranālaṃ, yaṃ bilaṅgantipi vuccati, taṃ yattha siñcati,",
  "tika-s0402t:13_2": "sā kañjiyaukkhalikā bilaṅgathālikā, taṃsadisaṃ kāraṇaṃ bilaṅgathālikaṃ. Sīsakaṭāhaṃ",
  "tika-s0402t:13_3": "uppāṭetvāti ayoguḷappavesappamāṇaṃ chiddaṃ katvā. Saṅkhamuṇḍakammakāraṇanti saṅkhaṃ",
  "tika-s0402t:13_4": "viya muṇḍakaraṇaṃ kammakāraṇaṃ. Rāhumukhakammakāraṇanti rāhumukhagatasūriyasadisakammakāraṇaṃ.",
  "tika-s0402t:14_0": "Jotimālikanti jotimālavantaṃ kammakāraṇaṃ. Hatthapajjotikanti hatthassa pajjotanakammakāraṇaṃ.",
  "tika-s0402t:14_1": "Erakavattakammakāraṇanti erakavattasadise sarīrato cammavatte uppāṭanakammakāraṇaṃ.",
  "tika-s0402t:14_2": "Cīrakavāsikakammakāraṇanti sarīrato uppāṭitavattacīrakehi nivāsāpanakammakāraṇaṃ.",
  "tika-s0402t:14_3": "Taṃ karontā yathā gīvato paṭṭhāya vaddhe kantitvā kaṭiyaṃ ṭhapenti, evaṃ gopphakato",
  "tika-s0402t:14_4": "paṭṭhāya kantitvāpi kaṭiyameva ṭhapenti. Aṭṭhakathāyaṃ pana “kaṭito paṭṭhāya kantitvā",
  "tika-s0402t:14_5": "gopphakesu ṭhapentī”ti vuttaṃ. Eṇeyyakakammakāraṇanti eṇimigasadisakammakāraṇaṃ.",
  "tika-s0402t:14_6": "Ayavalayāni datvāti ayavalayāni paṭimuñcitvā. Ayasūlāni koṭṭentīti kapparajaṇṇukakoṭīsu",
  "tika-s0402t:14_7": "ayasūlāni pavesenti. Tanti taṃ tathākatakammakāraṇaṃ sattaṃ.",
  "tika-s0402t:15_0": "Baḷisamaṃsikanti balisehi maṃsuppāṭanakammakāraṇaṃ. Kahāpaṇikanti kahāpaṇamattaso",
  "tika-s0402t:15_1": "chindanakammakāraṇaṃ. Koṭṭentīti chindanti. Khārāpatacchikanti tacchetvā khārāpasiñcanakammakāraṇaṃ.",
  "tika-s0402t:15_2": "Palighaparivattikanti palighassa viya parivattanakammakāraṇaṃ. Ekābaddhaṃ karonti",
  "tika-s0402t:15_3": "ayasūlassa koṭṭanena. Palālapīṭhakanti palālapīṭhassa viya sarīrassa saṃvellanakammakāraṇaṃ.",
  "tika-s0402t:15_4": "Kāraṇikāti ghātanakārakā. Palālavaṭṭiṃ viya katvāti yathā palālapīṭhaṃ karontā palālaṃ",
  "tika-s0402t:15_5": "vaṭṭiṃ katvā saṃvellanavasena puna veṭhenti, evaṃ karontīti attho. Chātakasunakhehīti",
  "tika-s0402t:15_6": "khuddakehi koleyyakasunakhehi. Te hi balavantā javayogā sūrā ca honti. Sahassabhaṇḍikanti sahassatthavikaṃ.",
  "tika-s0402t:16": "Yāhanti yaṃ ahaṃ. Yanti ca kāraṇavacanaṃ. Tenāha “yena aha”nti. Chinnamūlaketi taṇhāmūlassa ucchinnattā sañchinnamūlake.",
  "tika-s0402t:17": "Vajjasuttavaṇṇanā niṭṭhitā.",
  "tika-s0402t:18": "2. Padhānasuttavaṇṇanā",
  "tika-s0402t:19_0": "2. Dutiye ubhatobyūḷhasaṅgāmappavesanasadisanti yuddhatthāya ubhatorāsikatacaturaṅginisenāmajjhappavesanasadisaṃ.",
  "tika-s0402t:19_1": "Dānañca yuddhañca samānamāhūti ettha kathaṃ panīdamubhayaṃ samānaṃ? Jīvitavināsabhīruko",
  "tika-s0402t:19_2": "hi yujjhituṃ na sakkoti, bhogakkhayabhīruko dānaṃ dātuṃ na sakkoti. “Jīvitañca rakkhissāmi,",
  "tika-s0402t:19_3": "yujjhissāmī”ti hi vadanto na yujjhati, jīvite pana ālayaṃ vissajjetvā “hatthapādādicchedo",
  "tika-s0402t:19_4": "vā hotu maraṇaṃ vā, gaṇhissāmetaṃ issariya”nti ussahantova yujjhati. “Bhoge ca rakkhissāmi,",
  "tika-s0402t:19_5": "dānañca dassāmī”ti vadantopi na dadāti, bhogesu pana ālayaṃ pissajjetvā “mahādānaṃ",
  "tika-s0402t:19_6": "dassāmī”ti ussahantova deti. Evaṃ dānañca yuddhañca samaṃ hoti. Kiñca bhiyyo – appāpi",
  "tika-s0402t:19_7": "santā bahuke jinanti, yathā ca yuddhe appakāpi vīrapurisā bahuke bhīrupurise jinanti,",
  "tika-s0402t:19_8": "evaṃ saddhādisampanno appakampi dānaṃ dadanto bahuvidhaṃ lobhadosaissāmacchariyadiṭṭhivicikicchādibhedaṃ",
  "tika-s0402t:19_9": "tappaṭipakkhaṃ abhibhavati, bahuñca dānavipākaṃ adhigacchati. Evampi dānañca yuddhañca",
  "tika-s0402t:19_10": "samānaṃ. Tenāha “appampi ce saddahāno dadāti, teneva so hoti sukhī paratthā”ti.",
  "tika-s0402t:20_0": "Agārassa hitaṃ kasigorakkhādi agāriyaṃ, taṃ natthi etthāti anagāriyaṃ, pabbajjāti",
  "tika-s0402t:20_1": "āha “agārassa…pe… anagāriyaṃ pabbajja”nti. Sabbūpadhipaṭinissaggatthāyāti ettha cattāro",
  "tika-s0402t:20_2": "upadhī – kāmupadhi, khandhupadhi, kilesupadhi, abhisaṅkhārupadhīti. Kāmāpi hi “yaṃ",
  "tika-s0402t:20_3": "pañca kāmaguṇe paṭicca uppajjati sukhaṃ somanassaṃ, ayaṃ kāmānaṃ assādo”ti evaṃ vuttassa",
  "tika-s0402t:20_4": "sukhassa, tadassādanimittassa vā dukkhassa adhiṭṭhānabhāvato upadhīyati ettha sukhanti",
  "tika-s0402t:20_5": "iminā vacanatthena “upadhī”ti vuccanti. Khandhāpi khandhamūlakassa dukkhassa adhiṭṭhānabhāvato,",
  "tika-s0402t:20_6": "kilesāpi apāyadukkhassa adhiṭṭhānabhāvato, abhisaṅkhārāpi bhavadukkhassa adhiṭṭhānabhāvato",
  "tika-s0402t:20_7": "“upadhī”ti vuccanti. Sabbesaṃ upadhīnaṃ paṭinissaggo pahānaṃ etthāti sabbūpadhipaṭinissaggaṃ,",
  "tika-s0402t:20_8": "nibbānaṃ. Tenāha “sabbesaṃ khandhūpadhi…pe… nibbānassa atthāyā”ti.",
  "tika-s0402t:21": "Padhānasuttavaṇṇanā niṭṭhitā.",
  "tika-s0402t:22": "3. Tapanīyasuttavaṇṇanā",
  "tika-s0402t:23_0": "3. Tatiye tapanīyāti ettha kattuatthe anīya-saddoti āha “tapantīti tapanīyā”ti. Tapantīti",
  "tika-s0402t:23_1": "vibādhenti, viheṭhentīti attho. Tapanaṃ vā dukkhaṃ, diṭṭhe ceva dhamme abhisamparāyañca",
  "tika-s0402t:23_2": "tassa uppādanena ceva anubalappadānena ca hitāti tapanīyā. Atha vā tapanti tenāti",
  "tika-s0402t:23_3": "tapanaṃ, anutāpo, vippaṭisāroti attho. Tassa hetubhāvato hitāti tapanīyā. Anusocatīti",
  "tika-s0402t:23_4": "vippaṭisārī hutvā katākataṃ anugamma socati. Socanañhi katattā ca hoti akatattā ca.",
  "tika-s0402t:23_5": "Tathā ceva pāḷiyaṃ vibhattaṃ. Nandayakkhādīnaṃ vatthūni pākaṭānīti tāni adassetvā",
  "tika-s0402t:23_6": "dvebhātikavatthuṃ dassento “te kirā”ti ādimāha. Tattha teti dve bhātaro. Puna kiṃ",
  "tika-s0402t:23_7": "maggasīti puna kiṃ icchasi.",
  "tika-s0402t:24": "Tapanīyasuttavaṇṇanā niṭṭhitā.",
  "tika-s0402t:25": "5. Upaññātasuttavaṇṇanā",
  "tika-s0402t:26_0": "5. Pañcame imañhi dhammadvayanti kusalesu dhammesu asantuṭṭhitā, padhānasmiṃ anosakkanasaṅkhātaṃ",
  "tika-s0402t:26_1": "dhammadvayaṃ. Imināti “asantuṭṭhitā kusalesu dhammesū”ti vacanena. Imaṃ dīpetīti",
  "tika-s0402t:26_2": "“yāva so uppajjati, na tāvāhaṃ santuṭṭho ahosi”nti etaṃ pariyantaṃ katvā vakkhamānatthaṃ",
  "tika-s0402t:26_3": "dīpeti. Padhānasminti vīriyārambhe. Imamatthanti “padhānasmiñcā”tiādinā vuttamatthaṃ.",
  "tika-s0402t:26_4": "Vīriyappavāhe vattamāne antarā eva paṭigamanaṃ nivattanaṃ paṭivānaṃ, tadassa atthīti",
  "tika-s0402t:26_5": "paṭivānī, na paṭivānī appaṭivānī, tassa bhāvo appaṭivānitā, anosakkanāti āha “appaṭivānitāti",
  "tika-s0402t:26_6": "appaṭikkamanā anosakkanā”ti. Tattha anosakkanāti appaṭinivatti.",
  "tika-s0402t:27_0": "Āgamanīyapaṭipadāti samathavipassanāsaṅkhātā pubbabhāgapaṭipatti. Sā hi āgacchanti",
  "tika-s0402t:27_1": "visesamadhigacchanti etāya, āgacchati vā visesādhigamo etāyāti āgamanīyā, sā eva",
  "tika-s0402t:27_2": "paṭipajjitabbato paṭipadāti āgamanīyapaṭipadā. Appaṭivānapadhānanti osakkanārahitappadhānaṃ,",
  "tika-s0402t:27_3": "antarā anosakkitvā katavīriyanti attho.",
  "tika-s0402t:28": "Upaññātasuttavaṇṇanā niṭṭhitā.",
  "tika-s0402t:29": "6. Saṃyojanasuttavaṇṇanā",
  "tika-s0402t:30_0": "6. Chaṭṭhe saṃyojanānaṃ hitā paccayabhāvenāti saṃyojaniyā, tebhūmakā dhammā. Tenāha",
  "tika-s0402t:30_1": "“dasannaṃ saṃyojanāna”ntiādi. Saṃyojaniye dhamme assādato anupassati sīlenāti assādānupassī,",
  "tika-s0402t:30_2": "tassa bhāvo assādānupassitā. Nibbidānupassitāti etthāpi eseva nayo. Ukkaṇṭhanavasenāti",
  "tika-s0402t:30_3": "saṃyojaniyesu tebhūmakadhammesu nibbindanavasena. Jananaṃ jāti, khandhānaṃ pātubhāvoti",
  "tika-s0402t:30_4": "āha “jātiyāti khandhanibbattito”ti, khandhānaṃ tattha tattha bhave aparāparaṃ nibbattitoti",
  "tika-s0402t:30_5": "attho. Khandhaparipāko ekabhavapariyāpannānaṃ khandhānaṃ purāṇabhāvo. Ekabhavapariyāpannajīvitindriyappabandhavicchedavasena",
  "tika-s0402t:30_6": "khandhānaṃ bhedo idha maraṇanti āha “maraṇenāti khandhabhedato”ti. Antonijjhānaṃ",
  "tika-s0402t:30_7": "cittasantāpo. Paridevo nāma ñātibyasanādīhi phuṭṭhassa vācāvippalāpo. So ca sokasamuṭṭhānoti",
  "tika-s0402t:30_8": "āha “tannissitalālappitalakkhaṇehi paridevehī”ti. Lālappitaṃ vācāvippalāpo, so ca atthato saddoyeva.",
  "tika-s0402t:31_0": "Dukkhanti idha kāyikaṃ dukkhaṃ adhippetanti āha “kāyapaṭipīḷanadukkhehī”ti. Manovighātadomanassehīti",
  "tika-s0402t:31_1": "manaso vighātakarehi domanassehi. Byāpādasampayogena manaso vihananarasañhi domanassaṃ.",
  "tika-s0402t:31_2": "Bhuso āyāso upāyāso yathā “bhusamādānaṃ upādāna”nti, so ca atthato ñātibyasanādīhi",
  "tika-s0402t:31_3": "phuṭṭhassa adhimattacetodukkhappabhāvito dosoyeva. Kāyacittānañhi āyāsanavasena dosasseva",
  "tika-s0402t:31_4": "pavattiākāro upāyāsoti vuccati saṅkhārakkhandhapariyāpanno. Taṃ cuddasahi akusalacetasikehi",
  "tika-s0402t:31_5": "añño eko cetasikadhammoti eke. Yaṃ visādoti ca vadanti.",
  "tika-s0402t:32": "Saṃyojanasuttavaṇṇanā niṭṭhitā.",
  "tika-s0402t:33": "7. Kaṇhasuttavaṇṇanā",
  "tika-s0402t:34_0": "7. Sattame yathā “kaṇhā gāvī”tiādīsu kāḷavaṇṇena samannāgatā “kaṇhā”ti vuccati, na",
  "tika-s0402t:34_1": "evaṃ kāḷavaṇṇatāya dhammā “kaṇhā”ti vuccanti, atha kho kaṇhābhijātinibbattihetuto",
  "tika-s0402t:34_2": "appabhassarabhāvakaraṇato vā “kaṇhā”ti vuccantīti dassento “na kāḷavaṇṇatāyā”tiādimāha.",
  "tika-s0402t:34_3": "Kaṇhatāyāti kaṇhābhijātitāya. Kaṇhābhijātīti ca apāyā vuccanti manussesu ca dobhaggiyaṃ.",
  "tika-s0402t:34_4": "Sarasenāti sabhāvena. Na hirīyati na lajjatīti ahiriko, puggalo, cittaṃ, taṃ sampayuttadhammasamudāyo",
  "tika-s0402t:34_5": "vā. Tassa bhāvo ahirikkanti vattabbe ekassa ka-kārassa lopaṃ katvā ahirikanti vuttanti",
  "tika-s0402t:34_6": "āha “ahirikanti ahirikabhāvo”ti. Na ottappatīti anottāpī, puggalo, yathāvuttadhammasamudāyo",
  "tika-s0402t:34_7": "vā, tassa bhāvo anottappanti āha “anottāpibhāvo”ti.",
  "tika-s0402t:35": "Kaṇhasuttavaṇṇanā niṭṭhitā.",
  "tika-s0402t:36": "8. Sukkasuttavaṇṇanā",
  "tika-s0402t:37_0": "8. Aṭṭhame “sukkaṃ vattha”ntiādīsu viya na vaṇṇasukkatāya dhammānaṃ sukkatā, atha",
  "tika-s0402t:37_1": "kho sukkābhijātihetuto pabhassarabhāvakaraṇato cāti dassento “na vaṇṇasukkatāyā”tiādimāha.",
  "tika-s0402t:37_2": "Sukkatāyāti sukkābhijātitāya. Hirī pāpadhamme gūthaṃ viya passantī jigucchatīti āha",
  "tika-s0402t:37_3": "“pāpato jigucchanalakkhaṇā hirī”ti. Ottappaṃ te uṇhaṃ viya passantaṃ tato bhāyatīti",
  "tika-s0402t:37_4": "vuttaṃ “bhāyanalakkhaṇaṃ otappa”nti. Idañca hirottappaṃ aññamaññavippayogī pāpato",
  "tika-s0402t:37_5": "vimukhabhūtañca, tasmā nesaṃ idaṃ nānākaraṇaṃ – ajjhattasamuṭṭhānā hirī, bahiddhāsamuṭṭhānaṃ",
  "tika-s0402t:37_6": "ottappaṃ. Attādhipati hirī, lokādhipati otappaṃ. Lajjāsabhāvasaṇṭhitā hirī, bhayasabhāvasaṇṭhitaṃ",
  "tika-s0402t:37_7": "ottappaṃ. Sappatissavalakkhaṇā hirī, vajjabhīrukabhayadassāvilakkhaṇaṃ ottappanti.",
  "tika-s0402t:38_0": "Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti jātiṃ paccavekkhitvā,",
  "tika-s0402t:38_1": "vayaṃ, sūrabhāvaṃ, bāhusaccaṃ paccavekkhitvā. Kathaṃ? “Pāpakaraṇaṃ nāmetaṃ na jātisampannānaṃ",
  "tika-s0402t:38_2": "kammaṃ, hīnajaccānaṃ kevaṭṭādīnaṃ kammaṃ, mādisassa jātisampannassa idaṃ kātuṃ na",
  "tika-s0402t:38_3": "yutta”nti evaṃ tāva jātiṃ paccavekkhitvā pāpaṃ akaronto hiriṃ samuṭṭhāpeti. Tathā",
  "tika-s0402t:38_4": "“pāpakaraṇaṃ nāmetaṃ daharehi kattabbaṃ kammaṃ, mādisassa vaye ṭhitassa idaṃ kātuṃ",
  "tika-s0402t:38_5": "na yutta”nti evaṃ vayaṃ paccavekkhitvā pāpaṃ akaronto hiriṃ samuṭṭhāpeti. Tathā “pāpakaraṇaṃ",
  "tika-s0402t:38_6": "nāmetaṃ dubbalajātikānaṃ kammaṃ, mādisassa sūrabhāvasampannassa idaṃ kātuṃ na yutta”nti",
  "tika-s0402t:38_7": "evaṃ sūrabhāvaṃ paccavekkhitvā pāpaṃ akaronto hiriṃ samuṭṭhāpeti. Tathā “pāpakammaṃ",
  "tika-s0402t:38_8": "nāmetaṃ andhabālānaṃ kammaṃ, na paṇḍitānaṃ, mādisassa paṇḍitassa bahussutassa idaṃ",
  "tika-s0402t:38_9": "kātuṃ na yutta”nti evaṃ bāhusaccaṃ paccavekkhitvā pāpaṃ akaronto hiriṃ samuṭṭhāpeti.",
  "tika-s0402t:38_10": "Evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti, samuṭṭhāpento ca hiriṃ",
  "tika-s0402t:38_11": "nissāya pāpakammaṃ na karoti.",
  "tika-s0402t:39_0": "Kathaṃ bahiddhāsamuṭṭhānaṃ ottappaṃ? “Sace tvaṃ pāpakammaṃ karissasi, catūsu parisāsu",
  "tika-s0402t:39_1": "garahappatto bhavissasi, tato taṃ sīlavanto sabrahmacārī vivajjissantī”ti paccavekkhitvā",
  "tika-s0402t:39_2": "bahiddhāsamuṭṭhānaṃ ottappaṃ nissāya pāpakammaṃ na karoti. Evaṃ bahiddhāsamuṭṭhānaṃ ottappaṃ.",
  "tika-s0402t:40_0": "Kathaṃ attādhipati hirī? Idhekacco kulaputto attānaṃ adhipatiṃ jeṭṭhakaṃ katvā “mādisassa",
  "tika-s0402t:40_1": "saddhāpabbajitassa bahussutassa dhutadharassa na yuttaṃ pāpakammaṃ kātu”nti pāpaṃ",
  "tika-s0402t:40_2": "na karoti. Evaṃ attādhipati hirī. Tenāha bhagavā “so attānaṃyeva adhipatiṃ karitvā",
  "tika-s0402t:40_3": "akusalaṃ pajahati, kusalaṃ bhāveti, sāvajjaṃ pajahati, anavajjaṃ bhāveti, suddhaṃ",
  "tika-s0402t:40_4": "attānaṃ pariharatī”ti.",
  "tika-s0402t:41_0": "Kathaṃ lokādhipati ottappaṃ? Idhekacco kulaputto lokaṃ adhipatiṃ jeṭṭhakaṃ katvā",
  "tika-s0402t:41_1": "“sace kho tvaṃ pāpakammaṃ kareyyāsi, sabrahmacārino tāva taṃ jānissanti, mahiddhikā",
  "tika-s0402t:41_2": "mahānubhāvā loke ca samaṇabrāhmaṇā devatā ca, tasmā te na yuttaṃ pāpaṃ kātu”nti pāpakammaṃ",
  "tika-s0402t:41_3": "na karoti. Yathāha – “mahā kho panāyaṃ lokasannivāso, mahantasmiṃ kho pana lokasannivāse",
  "tika-s0402t:41_4": "santi samaṇabrāhmaṇā iddhimanto dibbacakkhukā paracittaviduno. Te dūratopi passanti,",
  "tika-s0402t:41_5": "āsannāpi na dissanti, cetasāpi cittaṃ jānanti, tepi maṃ evaṃ jānissanti ‘passatha,",
  "tika-s0402t:41_6": "bho, imaṃ kulaputtaṃ, saddhā agārasmā anagāriyaṃ pabbajito samāno vokiṇṇo viharati",
  "tika-s0402t:41_7": "pāpakehi akusalehi dhammehī’ti. Santi devatā iddhimantiniyo dibbacakkhukā paracittaviduniyo,",
  "tika-s0402t:41_8": "tā dūratopi passanti, āsannāpi na dissanti, cetasāpi cittaṃ jānanti, tāpi maṃ jānissanti",
  "tika-s0402t:41_9": "‘passatha, bho, imaṃ kulaputtaṃ, saddhā agārasmā anagāriyaṃ pabbajito samāno vokiṇṇo",
  "tika-s0402t:41_10": "viharati pāpakehi akusalehi dhammehī’ti…pe… so lokaṃyeva adhipatiṃ karitvā akusalaṃ…pe…",
  "tika-s0402t:41_11": "pariharatī”ti. Evaṃ lokādhipati ottappaṃ.",
  "tika-s0402t:42_0": "Lajjāsabhāvasaṇṭhitāti ettha lajjāti lajjanākāro, tena sabhāvena saṇṭhitā hirī. Bhayanti",
  "tika-s0402t:42_1": "apāyabhayaṃ, tena sabhāvena saṇṭhitaṃ ottappaṃ. Tadubhayaṃ pāpaparivajjane pākaṭaṃ",
  "tika-s0402t:42_2": "hoti. Tattha yathā dvīsu ayoguḷesu eko sītalo bhaveyya gūthamakkhito, eko uṇho āditto.",
  "tika-s0402t:42_3": "Tesu yathā sītalaṃ gūthamakkhitattā jigucchanto viññujātiko na gaṇhāti, itaraṃ ḍāhabhayena.",
  "tika-s0402t:42_4": "Evaṃ paṇḍito lajjāya jigucchanto pāpaṃ na karoti, ottappena apāyabhayabhīto pāpaṃ",
  "tika-s0402t:42_5": "na karoti, evaṃ lajjāsabhāvasaṇṭhitā hirī, bhayasabhāvasaṇṭhitaṃ ottappaṃ.",
  "tika-s0402t:43_0": "Kathaṃ sappatissavalakkhaṇā hirī, vajjabhīrukabhayadassāvilakkhaṇaṃ ottappaṃ? Ekacco",
  "tika-s0402t:43_1": "hi jātimahattapaccavekkhaṇā, satthumahattapaccavekkhaṇā, dāyajjamahattapaccavekkhaṇā,",
  "tika-s0402t:43_2": "sabrahmacārimahattapaccavekkhaṇāti evaṃ catūhi kāraṇehi tattha gāravena sappatissavalakkhaṇaṃ",
  "tika-s0402t:43_3": "hiriṃ samuṭṭhāpetvā pāpaṃ na karoti. Ekacco attānuvādabhayaṃ, parānuvādabhayaṃ, daṇḍabhayaṃ,",
  "tika-s0402t:43_4": "duggatibhayanti evaṃ catūhi kāraṇehi vajjato bhāyanto vajjabhīrukabhayadassāvilakkhaṇaṃ",
  "tika-s0402t:43_5": "ottappaṃ paccupaṭṭhāpetvā pāpakammaṃ na karoti. Ettha ca ajjhattasamuṭṭhānāditā hirottappānaṃ",
  "tika-s0402t:43_6": "tattha tattha pākaṭabhāvena vuttā, na pana nesaṃ kadāci aññamaññavippayogo. Na hi",
  "tika-s0402t:43_7": "lajjanaṃ nibbhayaṃ, pāpabhayaṃ vā alajjanaṃ atthīti. Evamettha vitthārato atthavaṇṇanā veditabbā.",
  "tika-s0402t:44": "Sukkasuttavaṇṇanā niṭṭhitā.",
  "tika-s0402t:45": "9. Cariyasuttavaṇṇanā",
  "tika-s0402t:46_0": "9. Navame lokanti sattalokaṃ. Sandhārentīti ācārasandhāraṇavasena dhārenti. Ṭhapentīti",
  "tika-s0402t:46_1": "mariyādāyaṃ ṭhapenti. Rakkhantīti ācārasandhāraṇena mariyādāyaṃ ṭhapetvā rakkhanti.",
  "tika-s0402t:46_2": "Garucittīkāravasena na paññāyethāti garuṃ katvā citte karaṇavasena na paññāyetha,",
  "tika-s0402t:46_3": "ayamācāro na labbheyya. Mātucchāti vāti ettha iti-saddo ādyattho. Tena mātulānīti",
  "tika-s0402t:46_4": "vā ācariyabhariyāti vā garūnaṃ dārāti vāti ime saṅgaṇhāti. Tattha mātu bhaginī mātucchā.",
  "tika-s0402t:46_5": "Mātulabhariyā mātulānī. Garūnaṃ dārā mahāpitucūḷapitujeṭṭhabhātuādīnaṃ garuṭṭhāniyānaṃ",
  "tika-s0402t:46_6": "bhariyā. Yathā ajeḷakātiādīsu ayaṃ saṅkhepattho – yathā ajeḷakādayo tiracchānā hirottapparahitā",
  "tika-s0402t:46_7": "mātāti saññaṃ akatvā bhinnamariyādā sabbattha sambhedena vattanti, evamayaṃ manussaloko",
  "tika-s0402t:46_8": "yadi lokapāladhammā na bhaveyyuṃ, sabbattha sambhedena vatteyya. Yasmā panime lokapālakadhammā",
  "tika-s0402t:46_9": "lokaṃ pālenti, tasmā natthi sambhedoti.",
  "tika-s0402t:47": "Cariyasuttavaṇṇanā niṭṭhitā.",
  "tika-s0402t:48": "10. Vassūpanāyikasuttavaṇṇanā",
  "tika-s0402t:49_0": "10. Dasame apaññattāti ananuññātā, avihitā vā. Vasseti vassārattaṃ sandhāya vadati,",
  "tika-s0402t:49_1": "utuvasseti hemantaṃ sandhāya. Ekindriyaṃ jīvaṃ viheṭhentāti rukkhalatādīsu jīvasaññitāya",
  "tika-s0402t:49_2": "evamāhaṃsu. Ekindriyanti ca kāyindriyaṃ atthīti maññamānā vadanti. Saṅghātaṃ āpādentāti",
  "tika-s0402t:49_3": "vināsaṃ āpādentā. Saṃkasāyissantīti appossukkā nibaddhavāsaṃ vasissanti. Aparajjugatāya",
  "tika-s0402t:49_4": "āsāḷhiyā upagantabbāti ettha aparajju gatāya assāti aparajjugatā, tassā aparajjugatāya",
  "tika-s0402t:49_5": "atikkantāya, aparasmiṃ divaseti attho, tasmā āsāḷhipuṇṇamāya anantare pāṭipadadivase",
  "tika-s0402t:49_6": "upagantabbāti evamettha attho daṭṭhabbo. Māsagatāya āsāḷhiyā upagantabbāti māso gatāya",
  "tika-s0402t:49_7": "assāti māsagatā, tassā māsagatāya atikkantāya, māse paripuṇṇeti attho. Tasmā āsāḷhipuṇṇamato",
  "tika-s0402t:49_8": "parāya puṇṇamāya anantare pāṭipadadivase upagantabbāti attho daṭṭhabbo.",
  "tika-s0402t:50": "Vassūpanāyikasuttavaṇṇanā niṭṭhitā.",
  "tika-s0402t:51": "Kammakāraṇavaggavaṇṇanāya līnatthappakāsanā niṭṭhitā.",
  "tika-s0402t:52": "2. Adhikaraṇavaggavaṇṇanā",
  "tika-s0402t:53_0": "11. Dutiyavaggassa paṭhame appaṭisaṅkhāne na kampatīti paṭisaṅkhānabalaṃ, upaparikkhanapaññāyetaṃ",
  "tika-s0402t:53_1": "nāmaṃ. Vīriyasīsena satta bojjhaṅge bhāventassa uppannaṃ balaṃ bhāvanābalaṃ. Vīriyupatthambhena",
  "tika-s0402t:53_2": "hi kusalabhāvanā balavatī thirā uppajjati, tathā uppannā balavatī kusalabhāvanā balavanto",
  "tika-s0402t:53_3": "satta bojjhaṅgātipi vuccanti. Atthato vīriyasambojjhaṅgasīsena satta bojjhaṅgā honti.",
  "tika-s0402t:53_4": "Vuttampi cetaṃ – “tattha katamaṃ bhāvanābalaṃ? Yā kusalānaṃ dhammānaṃ āsevanā bhāvanā",
  "tika-s0402t:53_5": "bahulīkammaṃ, idaṃ vuccati bhāvanābalaṃ. Sattapi bojjhaṅgā bhāvanābala”nti.",
  "tika-s0402t:54_0": "Akampiyaṭṭhenāti paṭipakkhehi akampanīyaṭṭhena. Durabhibhavanaṭṭhenāti durabhibhavanīyaṭṭhena.",
  "tika-s0402t:54_1": "Anajjhomaddanaṭṭhenāti adhibhavitvā anavamaddanaṭṭhena. Etānīti etāni yathāvuttāni",
  "tika-s0402t:54_2": "dvepi balāni. Etadaggaṃ nāgatanti “etadaggaṃ, bhikkhave, dvinnaṃ balānaṃ yadidaṃ",
  "tika-s0402t:54_3": "bhāvanābala”nti evamettha etadaggaṃ nāgatanti attho.",
  "tika-s0402t:55_0": "12. Dutiye vivekaṃ nissitanti vivekanissitaṃ, yathā vā vivekavasena pavattaṃ jhānaṃ",
  "tika-s0402t:55_1": "“vivekaja”nti vuttaṃ, evaṃ vivekavasena pavatto satisambojjhaṅgo “vivekanissito”ti",
  "tika-s0402t:55_2": "daṭṭhabbo. Nissayaṭṭho ca vipassanāmaggānaṃ vasena maggaphalānaṃ veditabbo, asatipi",
  "tika-s0402t:55_3": "vā pubbāparabhāve “paṭiccasamuppādo”ti ettha paccayena samuppādanaṃ viya avinābhāvidhammabyāpārā",
  "tika-s0402t:55_4": "nissayanabhāvanā sambhavantīti. “Tadaṅgasamucchedanissaraṇavivekanissita”nti vatvā",
  "tika-s0402t:55_5": "paṭippassaddhivivekanissitassa avacanaṃ “satisambojjhaṅgaṃ bhāvetī”tiādinā idha bhāvetabbānaṃ",
  "tika-s0402t:55_6": "sambojjhaṅgānaṃ vuttattā. Bhāvitabojjhaṅgassa hi sacchikātabbā balabojjhaṅgā, tesaṃ",
  "tika-s0402t:55_7": "kiccaṃ paṭippassaddhiviveko. Ajjhāsayatoti “nibbānaṃ sacchikarissāmī”ti pavattaajjhāsayato.",
  "tika-s0402t:55_8": "Yadipi hi vipassanākkhaṇe saṅkhārārammaṇaṃ cittaṃ, saṅkhāresu pana ādīnavaṃ disvā",
  "tika-s0402t:55_9": "tappaṭipakkhe nibbāne ninnatāya ajjhāsayato nissaraṇavivekanissito hoti uṇhābhibhūtassa",
  "tika-s0402t:55_10": "puggalassa sītaninnacittatā viya.",
  "tika-s0402t:56_0": "“Pañcavidhavivekanissitampīti eke”ti vatvā tattha yathāvuttavivekattayato aññaṃ vivekadvayaṃ",
  "tika-s0402t:56_1": "uddharitvā dassetuṃ “te hī”tiādi vuttaṃ. Tattha jhānakkhaṇe tāva kiccato vikkhambhanavivekanissitaṃ,",
  "tika-s0402t:56_2": "vipassanākkhaṇe ajjhāsayato paṭippassaddhivivekanissitaṃ bhāvetīti vattabbaṃ “evāhaṃ",
  "tika-s0402t:56_3": "anuttaraṃ vimokkhaṃ upasampajja viharissāmī”ti tattha ninnajjhāsayatāya. Tenāha “tasmā",
  "tika-s0402t:56_4": "tesaṃ matenā”tiādi. Heṭṭhā kasiṇajjhānaggahaṇena āruppānampi gahaṇaṃ daṭṭhabbaṃ,",
  "tika-s0402t:56_5": "tasmā “etesaṃ jhānāna”nti imināpi tesaṃ saṅgaho veditabbo. Yasmā pahānavinayo viya",
  "tika-s0402t:56_6": "virāganirodhāpi idhādhippetavivekena atthato nibbisiṭṭhā, tasmā vuttaṃ “esa nayo",
  "tika-s0402t:56_7": "virāganissitantiādīsū”ti. Tenāha “vivekatthā eva hi virāgādayo”ti.",
  "tika-s0402t:57_0": "Vossagga-saddo pariccāgattho pakkhandanattho cāti vossaggassa duvidhatā vuttā. Vossajjanañhi",
  "tika-s0402t:57_1": "pahānaṃ vissaṭṭhabhāvena nirodhanapakkhandanampi ca. Tasmā vipassanākkhaṇe tadaṅgavasena",
  "tika-s0402t:57_2": "maggakkhaṇe samucchedavasena paṭipakkhassa pahānaṃ vossaggo, tathā vipassanākkhaṇe",
  "tika-s0402t:57_3": "tanninnabhāvena, maggakkhaṇe ārammaṇakaraṇena vissaṭṭhasabhāvatā vossaggoti veditabbaṃ.",
  "tika-s0402t:57_4": "Tenevāha “tattha pariccāgavossaggo”tiādi. Ayaṃ satisambojjhaṅgoti ayaṃ missakavasena",
  "tika-s0402t:57_5": "vutto satisambojjhaṅgo. Yathāvuttena pakārenāti tadaṅgappahānasamucchedappahānappakārena",
  "tika-s0402t:57_6": "tanninnatadārammaṇappakārena ca. Pubbe vossaggavacanasseva atthassa vuttattā āha",
  "tika-s0402t:57_7": "“sakalena vacanenā”ti. Pariṇamantanti vipassanākkhaṇe tadaṅgatanninnappakārena pariṇamantaṃ.",
  "tika-s0402t:57_8": "Pariṇatanti maggakkhaṇe samucchedatadārammaṇappakārena pariṇataṃ. Pariṇāmo nāma idha",
  "tika-s0402t:57_9": "paripākoti āha “paripaccantaṃ paripakkañcā”ti. Paripāko ca āsevanalābhena laddhasāmatthiyassa",
  "tika-s0402t:57_10": "kilese pariccajituṃ nibbānaṃ pakkhandituṃ tikkhavisadabhāvo. Tenāha “ayañhī”tiādi.",
  "tika-s0402t:57_11": "Esa nayoti yvāyaṃ nayo “vivekanissita”ntiādinā satisambojjhaṅge vutto, sesesu dhammavicayasambojjhaṅgādīsupi",
  "tika-s0402t:57_12": "eseva nayo, evaṃ tattha netabbanti attho.",
  "tika-s0402t:58_0": "“Vivekanissita”ntiādīsu labbhamānamatthaṃ sāmaññato dassetvā idāni idhādhippetamatthaṃ",
  "tika-s0402t:58_1": "dassento “idha panā”tiādimāha. Tattha sabbasaṅkhatehīti sabbehi paccayasamuppannadhammehi.",
  "tika-s0402t:58_2": "Sabbesanti saṅkhatadhammānaṃ. Vivekaṃ ārammaṇaṃ katvāti nibbānasaṅkhātaṃ vivekaṃ",
  "tika-s0402t:58_3": "ārammaṇaṃ katvā. Tañca khoti tadeva satisambojjhaṅgaṃ.",
  "tika-s0402t:59_0": "13. Tatiye cittekaggatthāyāti cittasamādhānatthāya, diṭṭhadhamme sukhavihārāyāti",
  "tika-s0402t:59_1": "attho. Cittekaggatāsīsena hi diṭṭhadhammasukhavihāro vutto. Sukkhavipassakakhīṇāsavānaṃ",
  "tika-s0402t:59_2": "vasena hetaṃ vuttaṃ. Te hi samāpajjitvā “ekaggacittā sukhaṃ divasaṃ viharissāmā”ti",
  "tika-s0402t:59_3": "icceva kasiṇaparikammaṃ katvā aṭṭha samāpattiyo nibbattenti. Vipassanāpādakatthāyātiādīsu",
  "tika-s0402t:59_4": "pana sekkhaputhujjanā “samāpattito vuṭṭhāya samāhitena cittena vipassāmā”ti nibbattentā",
  "tika-s0402t:59_5": "vipassanāpādakatthāya bhāventi.",
  "tika-s0402t:60_0": "Ye pana aṭṭha samāpattiyo nibbattetvā abhiññāpādakajjhānaṃ samāpajjitvā samāpattito",
  "tika-s0402t:60_1": "vuṭṭhāya “ekopi hutvā bahudhā hotī”ti vuttanayā abhiññāyo patthentā nibbattenti,",
  "tika-s0402t:60_2": "te abhiññāpādakatthāya bhāventi. Ye aṭṭha samāpattiyo nibbattetvā nirodhasamāpattiṃ",
  "tika-s0402t:60_3": "samāpajjitvā “sattāhaṃ acittā hutvā diṭṭheva dhamme nirodhaṃ nibbānaṃ patvā sukhaṃ",
  "tika-s0402t:60_4": "viharissāmā”ti nibbattenti, te nirodhapādakatthāya bhāventi. Ye pana aṭṭha samāpattiyo",
  "tika-s0402t:60_5": "nibbattetvā “aparihīnajjhānā brahmaloke uppajjissāmā”ti nibbattenti, te bhavavisesatthāya bhāventi.",
  "tika-s0402t:61_0": "Yuttaṃ tāva cittekaggatāya bhavavisesatthatā viya vipassanāpādakatthatāpi catukkajjhānasādhāraṇāti",
  "tika-s0402t:61_1": "tesaṃ vasena “cattāri jhānānī”ti vacanaṃ, abhiññāpādakatthatā pana nirodhapādakatthatā",
  "tika-s0402t:61_2": "ca catutthasseva jhānassa āveṇikā, sā kathaṃ catukkajjhānasādhāraṇā vuttāti? Paramparādhiṭṭhānabhāvato.",
  "tika-s0402t:61_3": "Padaṭṭhānapadaṭṭhānampi hi padaṭṭhānanti vuccati kāraṇakāraṇanti yathā “tiṇehi bhattaṃ siddha”nti.",
  "tika-s0402t:62_0": "14. Catutthe sasakassa uppatanaṃ viya hotīti pathavijigucchanasasakassa uppatanaṃ",
  "tika-s0402t:62_1": "viya hoti. Tatthāyaṃ atthasallāpikā upamā – pathavī kira sasakaṃ āha – “he sasakā”ti.",
  "tika-s0402t:62_2": "Sasako āha – “ko eso”ti. Kasmā mameva upari sabbairiyāpathe kappento uccārapassāvaṃ",
  "tika-s0402t:62_3": "karonto maṃ na jānāsīti? Suṭṭhu tayā ahaṃ diṭṭho, mayā akkantaṭṭhānañhi aṅgulaggehi",
  "tika-s0402t:62_4": "phuṭṭhaṭṭhānaṃ viya hoti, vissaṭṭhaudakaṃ appamattakaṃ, karīsaṃ kaṭakaphalamattaṃ,",
  "tika-s0402t:62_5": "hatthiassādīhi pana akkantaṭṭhānampi mahantaṃ, passāvopi nesaṃ ghaṭamatto, uccāropi",
  "tika-s0402t:62_6": "pacchimatto hoti, alaṃ mayhaṃ tayāti uppatitvā aññasmiṃ ṭhāne patito. Tato naṃ pathavī",
  "tika-s0402t:62_7": "āha – “aho dūraṃ gatopi nanu mayhaṃyeva upari patitosī”ti? So puna taṃ jigucchanto",
  "tika-s0402t:62_8": "uppatitvā aññattha patito. Evaṃ vassasahassampi uppatitvā uppatitvā patamāno sasako",
  "tika-s0402t:62_9": "neva pathaviyā antaṃ pāpuṇituṃ sakkoti. Na koṭinti na pubbakoṭiṃ. Itaresanti vipañcitaññuneyyapadaparamānaṃ.",
  "tika-s0402t:63_0": "15. Pañcame samathehi adhikarīyati vūpasammatīti adhikaraṇaṃ, aṭṭhārasa bhedakaravatthūni",
  "tika-s0402t:63_1": "nissāya uppanno vivādoyeva vivādādhikaraṇaṃ. “Idha bhikkhū bhikkhuṃ anuvadanti sīlavipattiyā",
  "tika-s0402t:63_2": "vā”tiādinā catasso vipattiyo nissāya uppanno anuvādoyeva anuvādādhikaraṇaṃ. Pañcapi",
  "tika-s0402t:63_3": "āpattikkhandhā āpattādhikaraṇaṃ. “Sattapi āpattikkhandhā āpattādhikaraṇa”nti vacanato",
  "tika-s0402t:63_4": "āpattiyeva āpattādhikaraṇaṃ. “Yā saṅghassa kiccayatā karaṇīyatā apalokanakammaṃ ñattikammaṃ",
  "tika-s0402t:63_5": "ñattidutiyakammaṃ ñatticatutthakamma”nti evamāgataṃ catubbidhaṃ saṅghakiccaṃ kiccādhikaraṇanti",
  "tika-s0402t:63_6": "veditabbaṃ. Sesamettha uttānameva.",
  "tika-s0402t:64_0": "16. Chaṭṭhe apākaṭanāmoti “selo, kūṭadanto”tiādinā anabhiññāto. Yena vā kāraṇenāti",
  "tika-s0402t:64_1": "hetumhi idaṃ karaṇavacanaṃ. Hetuattho hi kiriyākāraṇaṃ, na karaṇaṃ viya kiriyattho,",
  "tika-s0402t:64_2": "tasmā nānappakāraguṇavisesādhigamatthā idha upasaṅkamanakiriyāti “annena vasati,",
  "tika-s0402t:64_3": "ajjhenena vasatī”tiādīsu viya hetuatthamevetaṃ karaṇavacanaṃ yuttaṃ, na karaṇatthaṃ",
  "tika-s0402t:64_4": "tassa ayujjamānattāti vuttaṃ “yena vā kāraṇenā”ti. Avibhāgato satataṃ pavattitaniratisayasāduvipulāmatarasasaddhammaphalatāya",
  "tika-s0402t:64_5": "sāduphalaniccaphalitamahārukkhena bhagavā upamito. Sāduphalūpabhogādhippāyaggahaṇeneva",
  "tika-s0402t:64_6": "hi rukkhassa sāduphalatā gahitāti. Upasaṅkamīti upasaṅkanto. Sampattakāmatāya hi",
  "tika-s0402t:64_7": "kiñci ṭhānaṃ gacchanto taṃtaṃpadesātikkamanena upasaṅkami, upasaṅkantoti ca vattabbataṃ",
  "tika-s0402t:64_8": "labhati. Tenāha “gatoti vuttaṃ hotī”ti, upagatoti attho. Upasaṅkamitvāti pubbakālakiriyāniddesoti",
  "tika-s0402t:64_9": "āha “upasaṅkamanapariyosānadīpana”nti. Tatoti yaṃ ṭhānaṃ patto “upasaṅkamī”ti vutto,",
  "tika-s0402t:64_10": "tato upagataṭṭhānato.",
  "tika-s0402t:65_0": "Yathā khamanīyādīni pucchantoti yathā bhagavā “kacci te, brāhmaṇa, khamanīyaṃ, kacci",
  "tika-s0402t:65_1": "yāpanīya”ntiādinā khamanīyādīni pucchanto tena brāhmaṇena saddhiṃ samappavattamodo",
  "tika-s0402t:65_2": "ahosi pubbabhāsitāya, evaṃ sopi brāhmaṇo tadanukaraṇena bhagavatā saddhiṃ samappavattamodo",
  "tika-s0402t:65_3": "ahosīti yojanā. Taṃ pana samappavattamodataṃ upamāya dassetuṃ “sītodakaṃ viyā”tiādi",
  "tika-s0402t:65_4": "vuttaṃ. Tattha sammoditanti saṃsanditaṃ. Ekībhāvanti sammodanakiriyāya samānataṃ.",
  "tika-s0402t:65_5": "Khamanīyanti “idaṃ catucakkaṃ navadvāraṃ sarīrayantaṃ dukkhabahulatāya sabhāvato",
  "tika-s0402t:65_6": "dussahaṃ, kacci khamituṃ sakkuṇeyya”nti pucchati. Yāpanīyanti āhārādippaṭibaddhavuttikaṃ",
  "tika-s0402t:65_7": "cirappabandhasaṅkhātāya yāpanāya kacci yāpetuṃ sakkuṇeyyaṃ. Sīsarogādiābādhābhāvena",
  "tika-s0402t:65_8": "kacci appābādhaṃ. Dukkhajīvikābhāvena kacci appātaṅkaṃ. Taṃtaṃkiccakaraṇe uṭṭhānasukhatāya",
  "tika-s0402t:65_9": "kacci lahuṭṭhānaṃ. Tadanurūpabalayogato kacci balaṃ. Sukhavihārasambhavena kacci",
  "tika-s0402t:65_10": "phāsuvihāro atthīti sabbattha kacci-saddaṃ yojetvā attho veditabbo.",
  "tika-s0402t:66_0": "Balappattā pīti pītiyeva. Taruṇapīti pāmojjaṃ. Sammodaṃ janeti karotīti sammodanīkaṃ,",
  "tika-s0402t:66_1": "tadeva sammodanīyaṃ. Sammoditabbato sammodanīyanti imaṃ pana atthaṃ dassetuṃ “sammodituṃ",
  "tika-s0402t:66_2": "yuttabhāvato”ti āha. Saritabbabhāvatoti anussaritabbabhāvato. “Saraṇīya”nti vattabbe",
  "tika-s0402t:66_3": "dīghaṃ katvā “sāraṇīya”nti vuttaṃ. Suyyamānasukhatoti āpāthagatamadhurataṃ āha, anussariyamānasukhatoti",
  "tika-s0402t:66_4": "vimaddaramaṇīyataṃ. Byañjanaparisuddhatāyāti sabhāvaniruttibhāvena tassā kathāya",
  "tika-s0402t:66_5": "vacanacāturiyamāha. Atthaparisuddhatāyāti atthassa nirupakkilesataṃ. Anekehi pariyāyehīti anekehi kāraṇehi.",
  "tika-s0402t:67_0": "Atidūraaccāsannappaṭikkhepena nātidūraṃ naccāsannaṃ nāma gahitaṃ, taṃ pana avakaṃsato",
  "tika-s0402t:67_1": "ubhinnaṃ pasāritahatthāsaṅghaṭṭanena daṭṭhabbaṃ. Gīvaṃ pasāretvāti gīvaṃ parivaṭṭanavasena pasāretvā.",
  "tika-s0402t:68_0": "Etadavocāti etaṃ “ko nu kho, bhante, hetū”tiādipucchāvacanaṃ avoca. Teneva “etadavocā”ti",
  "tika-s0402t:68_1": "padaṃ uddharitvā duvidhā hi pucchātiādinā pucchāvibhāgaṃ dasseti. Tattha agāre niyutto",
  "tika-s0402t:68_2": "agāriko, tassa pucchā agārikapucchā. Agārikato añño anagāriko pabbajjūpagato, tassa",
  "tika-s0402t:68_3": "pucchā anagārikapucchā. Kiñcāpi aññattha “janako hetu, paggāhako paccayo. Asādhāraṇo",
  "tika-s0402t:68_4": "hetu, sādhāraṇo paccayo. Sabhāgo hetu, asabhāgo paccayo. Pubbakāliko hetu, sahapavatto",
  "tika-s0402t:68_5": "paccayo”tiādinā hetupaccayā vibhajja vuccanti. Idha pana “cattāro kho, bhikkhave,",
  "tika-s0402t:68_6": "mahābhūtā hetu cattāro mahābhūtā paccayo rūpakkhandhassa paññāpanāyā”tiādīsu viya",
  "tika-s0402t:68_7": "hetupaccayasaddā samānatthāti dassento “ubhayampetaṃ kāraṇavevacanamevā”ti āha. Visamacariyāti",
  "tika-s0402t:68_8": "bhāvanapuṃsakaniddeso.",
  "tika-s0402t:69_0": "Abhikkantāti atikkantā, vigatāti atthoti āha “khaye dissatī”ti. Tathā hi “nikkhanto",
  "tika-s0402t:69_1": "paṭhamo yāmo”ti upari vuttaṃ. Abhikkantataroti ativiya kantataro manoramo, tādiso",
  "tika-s0402t:69_2": "ca sundaro bhaddako nāma hotīti āha “sundare dissatī”ti. Koti devanāgayakkhagandhabbādīsu",
  "tika-s0402t:69_3": "ko katamo? Meti mama. Pādānīti pāde. Iddhiyāti imāya evarūpāya deviddhiyā. Yasasāti",
  "tika-s0402t:69_4": "iminā edisena parivārena paricchedena ca. Jalanti vijjotamāno. Abhikkantenāti ativiya",
  "tika-s0402t:69_5": "kantena kamanīyena abhirūpena. Vaṇṇenāti chavivaṇṇena sarīravaṇṇanibhāya. Sabbā obhāsayaṃ",
  "tika-s0402t:69_6": "disāti dasa disā pabhāsento, cando viya sūriyo viya ca ekobhāsaṃ ekālokaṃ karontoti",
  "tika-s0402t:69_7": "gāthāya attho. Abhirūpeti uḷārarūpe sampannarūpe.",
  "tika-s0402t:70_0": "“Coro, coro; sappo, sappo”tiādīsu bhaye āmeḍitaṃ. “Vijjha, vijjha; pahara, paharā”tiādīsu",
  "tika-s0402t:70_1": "kodhe. “Sādhu, sādhū”tiādīsu pasaṃsāyaṃ. “Gaccha, gaccha; lunāhi, lunāhī”tiādīsu",
  "tika-s0402t:70_2": "turite. “Āgaccha, āgacchā”tiādīsu kotūhale. “Buddho, buddhoti cintento”tiādīsu acchare.",
  "tika-s0402t:70_3": "“Abhikkamathāyasmanto, abhikkamathāyasmanto”tiādīsu hāse. “Kahaṃ ekaputtaka, kahaṃ",
  "tika-s0402t:70_4": "ekaputtakā”tiādīsu soke. “Aho sukhaṃ, aho sukha”ntiādīsu pasāde. Ca-saddo avuttasamuccayatto.",
  "tika-s0402t:70_5": "Tena garahāasammānādīnaṃ saṅgaho daṭṭhabbo. Tattha “pāpo, pāpo”tiādīsu garahāyaṃ.",
  "tika-s0402t:70_6": "“Abhirūpaka, abhirūpakā”tiādīsu asammāne daṭṭhabbaṃ.",
  "tika-s0402t:71_0": "Nayidaṃ āmeḍitavasena dvikkhattuṃ vuttaṃ, atha kho atthadvayavasenāti dassento “atha",
  "tika-s0402t:71_1": "vā”tiādimāha. “Abhikkanta”nti vacanaṃ apekkhitvā napuṃsakavasena vuttaṃ, taṃ pana",
  "tika-s0402t:71_2": "bhagavato vacanaṃ dhammassa desanāti katvā tathā vuttaṃ “bhoto gotamassa dhammadesanā”ti.",
  "tika-s0402t:71_3": "Dutiyapadepi eseva nayo. Dosanāsanatoti rāgādikilesavidhamanato. Guṇādhigamanatoti",
  "tika-s0402t:71_4": "sīlādiguṇānaṃ sampāpanato. Ye guṇe desanā adhigameti, tesu padhānabhūte tāva dassetuṃ",
  "tika-s0402t:71_5": "“saddhājananato paññājananato”ti vuttaṃ. Saddhāpamukhā hi lokiyā guṇā, paññāpamukhā lokuttarā.",
  "tika-s0402t:72_0": "Sīlādiatthasampattiyā sātthato, sabhāvaniruttisampattiyā sabyañjanato. Suviññeyyasaddappayogatāya",
  "tika-s0402t:72_1": "uttānapadato, saṇhasukhumabhāvena duviññeyyatthatāya gambhīratthato. Siniddhamudumadhurasaddappayogatāya",
  "tika-s0402t:72_2": "kaṇṇasukhato, vipulavisuddhapemanīyatthatāya hadayaṅgamato. Mānātimānavidhamanena",
  "tika-s0402t:72_3": "anattukkaṃsanato, thambhasārambhanimmaddanena aparavambhanato. Hitādhippāyappavattiyā",
  "tika-s0402t:72_4": "paresaṃ rāgapariḷāhādivūpasamanena karuṇāsītalato, kilesandhakāravidhamanena paññāvadātato.",
  "tika-s0402t:72_5": "Karavīkarutamañjutāya āpātharamaṇīyato, pubbāparāviruddhasuvisuddhatthatāya vimaddakkhamato.",
  "tika-s0402t:72_6": "Āpātharamaṇīyatāya evaṃ suyyamānasukhato, vimaddakkhamatāya hitajjhāsayappavattitatāya",
  "tika-s0402t:72_7": "ca vīmaṃsiyamānahitato. Evamādīhīti ādi-saddena saṃsāracakkanivattanato, saddhammacakkappavattanato,",
  "tika-s0402t:72_8": "micchāvādavigamanato, sammāvādapatiṭṭhāpanato, akusalamūlasamuddharaṇato, kusalamūlasaṃropanato,",
  "tika-s0402t:72_9": "apāyadvārapidhānato, saggamokkhadvāravivaraṇato, pariyuṭṭhānavūpasamanato, anusayasamugghātanatoti",
  "tika-s0402t:72_10": "evamādīnaṃ saṅgaho daṭṭhabbo.",
  "tika-s0402t:73_0": "Adhomukhaṭṭhapitanti kenaci adhomukhaṃ ṭhapitaṃ. Heṭṭhāmukhajātanti sabhāveneva heṭṭhāmukhajātaṃ.",
  "tika-s0402t:73_1": "Uparimukhanti uddhaṃmukhaṃ. Ugghāṭeyyāti vivaṭaṃ kareyya. Hatthe gahetvāti “puratthābhimukho",
  "tika-s0402t:73_2": "uttarābhimukho vā gacchā”tiādīni avatvā hatthe gahetvā “nissandehaṃ esa maggo, evaṃ",
  "tika-s0402t:73_3": "gaccheyyā”ti vadeyya. Kāḷapakkhacātuddasīti kāḷapakkhe cātuddasī.",
  "tika-s0402t:74_0": "Nikkujjitaṃ ādheyyassa anādhārabhūtaṃ bhājanaṃ ādhārabhāvāpādanavasena ukkujjeyya.",
  "tika-s0402t:74_1": "Heṭṭhāmukhajātatāya saddhammavimukhaṃ, adhomukhaṭhapitatāya asaddhamme patitanti",
  "tika-s0402t:74_2": "evaṃ padadvayaṃ yathārahaṃ yojetabbaṃ, na yathāsaṅkhyaṃ. Kāmaṃ kāmacchandādayopi",
  "tika-s0402t:74_3": "paṭicchādakā nīvaraṇabhāvato, micchādiṭṭhi pana savisesaṃ paṭicchādikā satte micchābhinivesanavasenāti",
  "tika-s0402t:74_4": "āha “micchādiṭṭhigahanapaṭicchanna”nti. Tenāha bhagavā “micchādiṭṭhiparamāhaṃ, bhikkhave,",
  "tika-s0402t:74_5": "vajjaṃ vadāmī”ti. Sabbo apāyagāmimaggo kummaggo “kucchito maggo”ti katvā. Sammādiṭṭhiādīnaṃ",
  "tika-s0402t:74_6": "ujupaṭipakkhatāya micchādiṭṭhiādayo aṭṭha micchattadhammā micchāmaggo. Teneva hi",
  "tika-s0402t:74_7": "tadubhayappaṭipakkhataṃ sandhāya “saggamokkhamaggaṃ āvikarontenā”ti vuttaṃ. Sappiādisannissayo",
  "tika-s0402t:74_8": "padīpo na tathā ujjalo, yathā telasannissayoti telapajjotaggahaṇaṃ. Etehi pariyāyehīti",
  "tika-s0402t:74_9": "etehi nikkujjitukkujjanappaṭicchannavivaraṇādiupamopamitabbākārehi.",
  "tika-s0402t:75_0": "Pasannakāranti pasannehi kātabbaṃ sakkāraṃ. Saraṇanti paṭisaraṇaṃ. Tenāha “parāyaṇa”nti.",
  "tika-s0402t:75_1": "Parāyaṇabhāvo ca anatthanisedhanena atthasampaṭipādanena ca hotīti āha “aghassa,",
  "tika-s0402t:75_2": "tātā, hitassa ca vidhātā”ti. Aghassāti dukkhatoti vadanti, pāpatoti pana attho yutto.",
  "tika-s0402t:75_3": "Nissakke cetaṃ sāmivacanaṃ. Ettha ca nāyaṃ gami-saddo nī-saddādayo viya dvikammako,",
  "tika-s0402t:75_4": "tasmā yathā “ajaṃ gāmaṃ netī”ti vuccati, evaṃ “bhagavantaṃ saraṇaṃ gacchāmī”ti vattuṃ",
  "tika-s0402t:75_5": "na sakkā. “Saraṇanti gacchāmī”ti pana vattabbaṃ. Iti-saddo cettha luttaniddiṭṭho.",
  "tika-s0402t:75_6": "Tassa cāyamattho – gamanañca tadadhippāyena bhajanaṃ jānanaṃ vāti dassento “iti iminā",
  "tika-s0402t:75_7": "adhippāyenā”tiādimāha. Tattha bhajāmītiādīsu purimassa purimassa pacchimaṃ pacchimaṃ",
  "tika-s0402t:75_8": "atthavacanaṃ. Bhajanaṃ vā saraṇādhippāyena upasaṅkamanaṃ. Sevanaṃ santikāvacaratā.",
  "tika-s0402t:75_9": "Payirupāsanaṃ vattappaṭivattakaraṇena upaṭṭhānanti evaṃ sabbathāpi anaññasaraṇataṃyeva",
  "tika-s0402t:75_10": "dīpeti. “Gacchāmī”ti padassa bujjhāmīti ayamattho kathaṃ labbhatīti āha “yesaṃ hī”tiādi.",
  "tika-s0402t:76_0": "Adhigatamagge sacchikatanirodheti padadvayenapi phalaṭṭhā eva dassitā, na maggaṭṭhāti",
  "tika-s0402t:76_1": "te dassento “yathānusiṭṭhaṃ paṭipajjamāne cā”ti āha. Nanu ca kalyāṇaputhujjanopi",
  "tika-s0402t:76_2": "yathānusiṭṭhaṃ paṭipajjatīti vuccatīti? Kiñcāpi vuccati, nippariyāyena pana maggaṭṭhā",
  "tika-s0402t:76_3": "eva tathā vattabbā, na itare sammattaniyāmokkamanābhāvato. Tathā hi te eva vuttā",
  "tika-s0402t:76_4": "“apāyesu apatamāne dhāretī”ti. Sammattaniyāmokkamanena hi apāyavinimuttisambhavo.",
  "tika-s0402t:76_5": "Akkhāyatīti ettha iti-saddo ādyattho, pakārattho vā. Tena “yāvatā, bhikkhave, dhammā",
  "tika-s0402t:76_6": "saṅkhatā vā asaṅkhatā vā, virāgo tesaṃ aggamakkhāyatī”ti suttapadaṃ saṅgaṇhāti, “vitthāro”ti",
  "tika-s0402t:76_7": "vā iminā. Ettha ca ariyamaggo niyyānikatāya, nibbānaṃ tassa tadatthasiddhihetutāyāti",
  "tika-s0402t:76_8": "ubhayameva nippariyāyena dhammoti vutto. Nibbānañhi ārammaṇapaccayabhūtaṃ labhitvā",
  "tika-s0402t:76_9": "ariyamaggo tadatthasiddhiyā saṃvattati, tathāpi yasmā ariyaphalānaṃ “tāya saddhāya",
  "tika-s0402t:76_10": "avūpasantāyā”tiādivacanato maggena samucchinnānaṃ kilesānaṃ paṭippassaddhippahānakiccatāya",
  "tika-s0402t:76_11": "niyyānānuguṇatāya niyyānapariyosānatāya ca. Pariyattidhammassa pana niyyānikadhammasamadhigamahetutāyāti",
  "tika-s0402t:76_12": "iminā pariyāyena vuttanayena dhammabhāvo labbhati eva. Svāyamattho pāṭhāruḷho evāti",
  "tika-s0402t:76_13": "dassento “na kevala”ntiādimāha.",
  "tika-s0402t:77_0": "Kāmarāgo bhavarāgoti evamādibhedo sabbopi rāgo virajjati pahīyati etenāti rāgavirāgoti",
  "tika-s0402t:77_1": "maggo kathito. Ejāsaṅkhātāya taṇhāya antonijjhānalakkhaṇassa sokassa ca taduppattiyaṃ",
  "tika-s0402t:77_2": "sabbaso parikkhīṇattā anejamasokanti phalaṃ kathitaṃ. Appaṭikūlanti avirodhadīpanato",
  "tika-s0402t:77_3": "kenaci aviruddhaṃ, iṭṭhaṃ paṇītanti vā attho. Paguṇarūpena pavattitattā, pakaṭṭhaguṇavibhāvanato",
  "tika-s0402t:77_4": "vā paguṇaṃ. Sabbadhammakkhandhā kathitāti yojanā.",
  "tika-s0402t:78_0": "Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0402t:78_1": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā, “yāni tāni",
  "tika-s0402t:78_2": "sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni",
  "tika-s0402t:78_3": "samādhisaṃvattanikāni, tathārūpehi sīlehi sīlasāmaññagato viharatī”ti ca evaṃ vuttānaṃ",
  "tika-s0402t:78_4": "sīlānañca saṃhatabhāvena, diṭṭhisīlasāmaññenāti attho. Saṃhatoti ghaṭito, sametoti",
  "tika-s0402t:78_5": "attho. Ariyapuggalā hi yattha katthaci dūre ṭhitāpi attano guṇasāmaggiyā saṃhatā",
  "tika-s0402t:78_6": "eva. Aṭṭha ca puggala dhammadasā teti te purisayugavasena cattāropi puggalavasena",
  "tika-s0402t:78_7": "aṭṭheva ariyadhammassa paccakkhadassāvitāya dhammadasā. Tīṇi vatthūni saraṇanti gamanena",
  "tika-s0402t:78_8": "tikkhattuṃ gamanena ca tīṇi saraṇagamanāni. Paṭivedesīti attano hadayagataṃ vācāya pavedesi.",
  "tika-s0402t:79_0": "Saraṇagamanassa visayappabhedaphalasaṃkilesabhedānaṃ viya kattuvibhāvanā tattha kosallāya",
  "tika-s0402t:79_1": "hotīti saraṇagamanesu atthakosallatthaṃ “saraṇaṃ, saraṇagamanaṃ, yo ca saraṇaṃ gacchati,",
  "tika-s0402t:79_2": "saraṇagamanappabhedo, saraṇagamanaphalaṃ, saṃkileso, bhedoti ayaṃ vidhi veditabbo”ti",
  "tika-s0402t:79_3": "vuttaṃ tena vinā saraṇagamanasseva asambhavato. Kasmā panettha vodānaṃ na gahitaṃ,",
  "tika-s0402t:79_4": "nanu vodānavibhāvanāpi tattha kosallāya hotīti? Saccametaṃ, taṃ pana saṃkilesaggahaṇena",
  "tika-s0402t:79_5": "atthato dīpitaṃ hotīti na gahitaṃ. Yāni hi nesaṃ saṃkilesakāraṇāni aññāṇādīni, tesaṃ",
  "tika-s0402t:79_6": "sabbena sabbaṃ anuppannānaṃ anuppādanena, uppannānañca pahānena vodānaṃ hotīti.",
  "tika-s0402t:80_0": "Hiṃsatthassa dhātusaddassa vasenetaṃ padaṃ daṭṭhabbanti “hiṃsatīti saraṇa”nti vatvā",
  "tika-s0402t:80_1": "taṃ pana hiṃsanaṃ kesaṃ, kathaṃ, kassa vāti codanaṃ sodhento “saraṇagatāna”ntiādimāha.",
  "tika-s0402t:80_2": "Tattha bhayanti vaṭṭabhayaṃ. Santāsanti cittutrāsaṃ. Teneva cetasikadukkhassa gahitattā",
  "tika-s0402t:80_3": "dukkhanti kāyikaṃ dukkhaṃ. Duggatiparikilesanti duggatipariyāpannaṃ sabbampi dukkhaṃ.",
  "tika-s0402t:80_4": "Tayidaṃ sabbaṃ parato phalakathāya āvi bhavissati. Etanti saraṇanti padaṃ. Evaṃ avisesato",
  "tika-s0402t:80_5": "saraṇasaddassa padatthaṃ dassetvā idāni visesato dassetuṃ “atha vā”tiādi vuttaṃ.",
  "tika-s0402t:80_6": "Hite pavattanenāti “sampannasīlā, bhikkhave, viharathā”tiādinā atthe niyojanena.",
  "tika-s0402t:80_7": "Ahitā nivattanenāti “pāṇātipātassa kho pāpako vipāko abhisamparāya”ntiādinā ādīnavadassanādimukhena",
  "tika-s0402t:80_8": "anatthato nivattanena. Bhayaṃ hiṃsatīti hitāhitesu appavattippavattihetukaṃ byasanaṃ",
  "tika-s0402t:80_9": "appavattikaraṇena vināseti buddho. Bhavakantārā uttāraṇena maggasaṅkhāto dhammo.",
  "tika-s0402t:80_10": "Itaro assāsadānena sattānaṃ bhayaṃ hiṃsatīti yojanā. Kārānanti dānavasena pūjāvasena",
  "tika-s0402t:80_11": "ca upanītānaṃ sakkārānaṃ. Vipulaphalappaṭilābhakaraṇena sattānaṃ bhayaṃ hiṃsati saṅgho",
  "tika-s0402t:80_12": "anuttaradakkhiṇeyyabhāvatoti adhippāyo. Imināpi pariyāyenāti imināpi vibhajitvā vuttena kāraṇena.",
  "tika-s0402t:81_0": "“Sammāsambuddho bhagavā, svākkhāto dhammo, suppaṭipanno saṅgho”ti evaṃ pavatto tattha",
  "tika-s0402t:81_1": "ratanattaye pasādo tappasādo, tadeva rattanattayaṃ garu etassāti taggaru, tabbhāvo",
  "tika-s0402t:81_2": "taggarutā, tappasādo ca taggarutā ca tappasādataggarutā. Tāhi tappasādataggarutāhi.",
  "tika-s0402t:81_3": "Vidhutadiṭṭhivicikicchāsammohaassaddhiyāditāya vihatakileso. Tadeva ratanattayaṃ",
  "tika-s0402t:81_4": "parāyaṇaṃ gati tāṇaṃ leṇanti evaṃ pavattiyā tapparāyaṇatākārappavatto cittuppādo",
  "tika-s0402t:81_5": "saraṇagamanaṃ saraṇanti gacchati etenāti. Taṃsamaṅgīti tena yathāvuttacittuppādena",
  "tika-s0402t:81_6": "samannāgato. Evaṃ upetīti evaṃ bhajati sevati payirupāsati, evaṃ vā jānāti bujjhatīti",
  "tika-s0402t:81_7": "evamattho veditabbo.",
  "tika-s0402t:82_0": "Ettha ca pasādaggahaṇena lokiyasaraṇagamanamāha. Tañhi pasādappadhānaṃ. Garutāgahaṇena",
  "tika-s0402t:82_1": "lokuttaraṃ. Ariyā hi ratanattayaguṇābhiññatāya pāsāṇacchattaṃ piya garuṃ katvā passanti,",
  "tika-s0402t:82_2": "tasmā tappasādena vikkhambhanavasena vihatakileso, taggarutāya samucchedavasenāti",
  "tika-s0402t:82_3": "yojetabbaṃ agāravakaraṇahetūnaṃ samucchindanato. Tapparāyaṇatā panettha taggatikatāti",
  "tika-s0402t:82_4": "tāya catubbidhampi vakkhamānaṃ saraṇagamanaṃ gahitanti daṭṭhabbaṃ. Avisesena vā pasādagarutā",
  "tika-s0402t:82_5": "jotitāti pasādaggahaṇena aveccappasādassa itarassa ca gahaṇaṃ, tathā garutāgahaṇenāti",
  "tika-s0402t:82_6": "ubhayenapi ubhayaṃ saraṇagamanaṃ yojetabbaṃ.",
  "tika-s0402t:83_0": "Maggakkhaṇe ijjhatīti yojanā. Nibbānārammaṇaṃ hutvāti etena atthato catusaccādhigamo",
  "tika-s0402t:83_1": "eva lokuttarasaraṇagamananti dasseti. Tattha hi nibbānadhammo sacchikiriyābhisamayavasena,",
  "tika-s0402t:83_2": "maggadhammo bhāvanābhisamayavasena paṭivijjhiyamānoyeva saraṇagamanattaṃ sādheti,",
  "tika-s0402t:83_3": "buddhaguṇā pana sāvakagocarabhūtā pariññābhisamayavasena, tathā ariyasaṅghaguṇā.",
  "tika-s0402t:83_4": "Tenāha “kiccato sakalepi ratanattaye ijjhatī”ti. Ijjhantañca saheva ijjhati, na lokiyaṃ",
  "tika-s0402t:83_5": "viya paṭipāṭiyā asammohappaṭivedhena paṭividdhattāti adhippāyo. Ye pana vadanti “na",
  "tika-s0402t:83_6": "saraṇagamanaṃ nibbānārammaṇaṃ hutvā pavattati, maggassa adhigatattā pana adhigatameva",
  "tika-s0402t:83_7": "hoti ekaccānaṃ tevijjādīnaṃ lokiyavijjādayo viyā”ti, tesaṃ lokiyameva saraṇagamanaṃ",
  "tika-s0402t:83_8": "siyā, na lokuttaraṃ, tañca ayuttaṃ duvidhassapi icchitabbattā.",
  "tika-s0402t:84_0": "Tanti lokiyasaraṇagamanaṃ. Saddhāpaṭilābho “sammāsambuddho bhagavā”tiādinā. Saddhāmūlikāti",
  "tika-s0402t:84_1": "yathāvuttasaddhāpubbaṅgamā. Sammādiṭṭhi buddhasubuddhataṃ, dhammasudhammataṃ, saṅghasuppaṭipattiñca",
  "tika-s0402t:84_2": "lokiyāvabodhavaseneva sammā ñāyena dassanato. Saddhāmūlikā ca sammādiṭṭhīti etena",
  "tika-s0402t:84_3": "saddhūpanissayā yathāvuttalakkhaṇā paññā lokiyasaraṇagamananti dasseti. Tenāha “diṭṭhijukammanti",
  "tika-s0402t:84_4": "vuccatī”ti. Diṭṭhiyeva attano paccayehi uju karīyatīti katvā, diṭṭhi vā uju karīyati",
  "tika-s0402t:84_5": "etenāti diṭṭhijukammaṃ, tathāpavatto cittuppādo. Evañca katvā “tapparāyaṇatākārappavatto",
  "tika-s0402t:84_6": "cittuppādo”ti idañca vacanaṃ samatthitaṃ hoti, saddhāpubbaṅgamasammādiṭṭhiggahaṇaṃ",
  "tika-s0402t:84_7": "pana cittuppādassa tappadhānatāyāti daṭṭhabbaṃ. Saddhāpaṭilābhoti iminā mātādīhi",
  "tika-s0402t:84_8": "ussāhitadārakādīnaṃ viya ñāṇavippayuttaṃ saraṇagamanaṃ dasseti, sammādiṭṭhīti iminā",
  "tika-s0402t:84_9": "ñāṇasampayuttaṃ saraṇagamanaṃ.",
  "tika-s0402t:85_0": "Tayidaṃ lokiyaṃ saraṇagamanaṃ. Attā sanniyyātīyati appīyati pariccajīyati etenāti",
  "tika-s0402t:85_1": "attasanniyyātanaṃ, yathāvuttaṃ diṭṭhijukammaṃ. Taṃ ratanattayaṃ parāyaṇaṃ paṭisaraṇaṃ",
  "tika-s0402t:85_2": "etassāti tapparāyaṇo, puggalo cittuppādo vā, tassa bhāvo tapparāyaṇatā, yathāvuttaṃ",
  "tika-s0402t:85_3": "diṭṭhijukammameva. Saraṇanti adhippāyena sissabhāvaṃ antevāsikabhāvaṃ upagacchati",
  "tika-s0402t:85_4": "etenāti sissabhāvūpagamanaṃ. Saraṇagamanādhippāyeneva paṇipatati etenāti paṇipāto.",
  "tika-s0402t:85_5": "Sabbattha yathāvuttadiṭṭhijukammavaseneva attho veditabbo. Attapariccajananti saṃsāradukkhanissaraṇatthaṃ",
  "tika-s0402t:85_6": "attano atthabhāvassa pariccajanaṃ. Esa nayo sesesupi. Buddhādīnaṃyevāti avadhāraṇaṃ",
  "tika-s0402t:85_7": "attasanniyyātanādīsupi tattha tattha vattabbaṃ. Evañhi tadaññanivattanaṃ kataṃ hoti.",
  "tika-s0402t:86_0": "Evaṃ attasanniyyātanādīni ekena pakārena dassetvā idāni aparehipi pakārehi dassetuṃ",
  "tika-s0402t:86_1": "“apicā”tiādi āraddhaṃ. Tena pariyāyantarehipi attasanniyyātanaṃ katameva hoti atthassa",
  "tika-s0402t:86_2": "abhinnattāti dasseti. Āḷavakādīnanti ādi-saddena sātāgirihemavatādīnaṃ saṅgaho daṭṭhabbo.",
  "tika-s0402t:86_3": "Nanu cete āḷavakādayo maggeneva āgatasaraṇagamanā, kathaṃ tesaṃ tapparāyaṇatāsaraṇagamanaṃ",
  "tika-s0402t:86_4": "vuttanti? Maggenāgatasaraṇagamanehipi “so ahaṃ vicarissāmi…pe… sudhammataṃ. Te mayaṃ",
  "tika-s0402t:86_5": "vicarissāma, gāmā gāmaṃ nagā nagaṃ…pe… sudhammata”nti ca tehi tapparāyaṇatākārassa",
  "tika-s0402t:86_6": "paveditattā tathā vuttaṃ.",
  "tika-s0402t:87_0": "So panesa ñāti…pe… vasenāti ettha ñātivasena, bhayavasena, ācariyavasena, dakkhiṇeyyavasenāti",
  "tika-s0402t:87_1": "paccekaṃ “vasenā”ti padaṃ yojetabbaṃ. Tattha ñātivasenāti ñātibhāvavasena. Evaṃ sesesupi.",
  "tika-s0402t:87_2": "Dakkhiṇeyyapaṇipātenāti dakkhiṇeyyatāhetukena paṇipatanenāti attho. Itarehīti ñātibhāvādivasappavattehi",
  "tika-s0402t:87_3": "tīhi paṇipātehi. Itarehītiādinā saṅkhepato vuttamatthaṃ vitthārato dassetuṃ “tasmā”tiādi",
  "tika-s0402t:87_4": "vuttaṃ. Vandatīti paṇipātassa lakkhaṇavacanaṃ. Evarūpanti diṭṭhadhammikaṃ sandhāya",
  "tika-s0402t:87_5": "vadati. Samparāyikañhi niyyānikaṃ vā aniyyānikaṃ vā anusāsaniṃ paccāsīsanto dakkhiṇeyyapaṇipātameva",
  "tika-s0402t:87_6": "karotīti adhippāyo. Saraṇagamanappabhedoti saraṇagamanavibhāgo.",
  "tika-s0402t:88_0": "Ariyamaggo eva lokuttaraṃ saraṇagamananti āha “cattāri sāmaññaphalāni vipākaphala”nti.",
  "tika-s0402t:88_1": "Sabbadukkhakkhayoti sakalassa vaṭṭadukkhassa anuppādanirodho. Etanti “cattāri ariyasaccāni,",
  "tika-s0402t:88_2": "sammappaññāya passatī”ti evaṃ vuttaṃ ariyasaccānaṃ dassanaṃ.",
  "tika-s0402t:89_0": "Niccato anupagamanādivasenāti niccanti aggahaṇādivasena. Aṭṭhānanti hetuppaṭikkhepo.",
  "tika-s0402t:89_1": "Anavakāsoti paccayappaṭikkhepo. Ubhayenapi kāraṇameva paṭikkhipati. Yanti yena kāraṇena.",
  "tika-s0402t:89_2": "Diṭṭhisampannoti maggadiṭṭhiyā samannāgato sotāpanno. Kañci saṅkhāranti catubhūmakesu",
  "tika-s0402t:89_3": "saṅkhatasaṅkhāresu ekasaṅkhārampi. Niccato upagaccheyyāti niccoti gaṇheyya. Sukhato",
  "tika-s0402t:89_4": "upagaccheyyāti “ekantasukhī attā hoti arogo paraṃ maraṇā”ti evaṃ attadiṭṭhivasena",
  "tika-s0402t:89_5": "sukhato gāhaṃ sandhāyetaṃ vuttaṃ. Diṭṭhivippayuttacittena pana ariyasāvako pariḷāhavūpasamanatthaṃ",
  "tika-s0402t:89_6": "mattahatthiparitāsito viya cokkhabrāhmaṇo ukkārabhūmiṃ kañci saṅkhāraṃ sukhato upagacchati.",
  "tika-s0402t:89_7": "Attavāre kasiṇādipaññattisaṅgahatthaṃ “saṅkhāra”nti avatvā “kañci dhamma”nti vuttaṃ.",
  "tika-s0402t:89_8": "Imesupi ṭhānesu catubhūmakavaseneva paricchedo veditabbo tebhūmakavaseneva vā. Yaṃ",
  "tika-s0402t:89_9": "yañhi puthujjano gāhavasena gaṇhāti, tato tato ariyasāvako gāhaṃ viniveṭheti.",
  "tika-s0402t:90_0": "Mātarantiādīsu janikā mātā, janako pitā, manussabhūto khīṇāsavo arahāti adhippeto.",
  "tika-s0402t:90_1": "Kiṃ pana ariyasāvako aññaṃ jīvitā voropeyyāti? Etampi aṭṭhānaṃ, puthujjanabhāvassa",
  "tika-s0402t:90_2": "pana mahāsāvajjabhāvadassanatthaṃ ariyabhāvassa ca phaladassanatthaṃ evaṃ vuttaṃ.",
  "tika-s0402t:90_3": "Paduṭṭhacittoti vadhakacittena paduṭṭhacitto. Lohitaṃ uppādeyyāti jīvamānakasarīre",
  "tika-s0402t:90_4": "khuddakamakkhikāya pivanamattampi lohitaṃ uppādeyya. Saṅghaṃ bhindeyyāti samānasaṃvāsakaṃ",
  "tika-s0402t:90_5": "samānasīmāyaṃ ṭhitaṃ saṅghaṃ “kammena uddesena voharanto anussāvanena salākaggāhenā”ti",
  "tika-s0402t:90_6": "evaṃ vuttehi pañcahi kāraṇehi bhindeyya. Aññaṃ satthāranti aññaṃ titthakaraṃ “ayaṃ",
  "tika-s0402t:90_7": "me satthā”ti evaṃ gaṇheyyāti netaṃ ṭhānaṃ vijjatīti attho.",
  "tika-s0402t:91_0": "Na te gamissanti apāyanti te buddhaṃ saraṇaṃ gatā tannimittaṃ apāyaṃ na gamissanti,",
  "tika-s0402t:91_1": "devakāyaṃ pana paripūressantīti attho. Dasahi ṭhānehīti dasahi kāraṇehi. Adhigaṇhantīti adhibhavanti.",
  "tika-s0402t:92_0": "Velāmasuttādivasenāti ettha “karīsassa catutthabhāgappamāṇānaṃ caturāsītisahassasaṅkhānaṃ",
  "tika-s0402t:92_1": "suvaṇṇapātirūpiyapātikaṃsapātīnaṃ yathākkamaṃ rūpiyasuvaṇṇahiraññapūrānaṃ sabbālaṅkārappaṭimaṇḍitānaṃ",
  "tika-s0402t:92_2": "caturāsītiyā hatthisahassānaṃ, caturāsītiyā assasahassānaṃ, caturāsītiyā rathasahassānaṃ,",
  "tika-s0402t:92_3": "caturāsītiyā dhenusahassānaṃ, caturāsītiyā kaññāsahassānaṃ, caturāsītiyā pallaṅkasahassānaṃ,",
  "tika-s0402t:92_4": "caturāsītiyā vatthakoṭisahassānaṃ, aparimāṇassa ca khajjabhojjādibhedassa āhārassa",
  "tika-s0402t:92_5": "pariccajanavasena sattamāsādhikāni satta saṃvaccharāni nirantaraṃ pavattavelāmamahādānato",
  "tika-s0402t:92_6": "ekassa sotāpannassa dinnadānaṃ mahapphalataraṃ. Tato sataṃ sotāpannānaṃ dinnadānato",
  "tika-s0402t:92_7": "ekassa sakadāgāmino, tato ekassa anāgāmino, tato ekassa arahato, tato ekassa paccekabuddhassa,",
  "tika-s0402t:92_8": "tato sammāsambuddhassa, tato buddhappamukhassa saṅghassa dinnadānaṃ mahapphalataraṃ,",
  "tika-s0402t:92_9": "tato cātuddisaṃ saṅghaṃ uddissa vihārakaraṇaṃ, tato saraṇagamanaṃ mahapphalatara”nti",
  "tika-s0402t:92_10": "imamatthaṃ pakāsentassa velāmasuttassa vasena. Vuttañhetaṃ “yaṃ, gahapati, velāmo",
  "tika-s0402t:92_11": "brāhmaṇo dānaṃ adāsi mahādānaṃ, yo ekaṃ diṭṭhisampannaṃ bhojeyya, idaṃ tato mahapphalatara”ntiādi.",
  "tika-s0402t:92_12": "Velāmasuttādīti ādi-saddena aggappasādasuttādīnaṃ saṅgaho daṭṭhabbo.",
  "tika-s0402t:93_0": "Aññāṇaṃ vatthuttayassa guṇānaṃ ajānanaṃ tattha sammoho, “buddho nu kho, na nu kho”tiādinā",
  "tika-s0402t:93_1": "vicikicchā saṃsayo. Micchāñāṇaṃ tassa guṇānaṃ aguṇabhāvaparikappanena viparītaggāho.",
  "tika-s0402t:93_2": "Ādi-saddena anādarāgāravādīnaṃ saṅgaho. Na mahājutikanti na ujjalaṃ, aparisuddhaṃ",
  "tika-s0402t:93_3": "apariyodātanti attho. Na mahāvipphāranti anuḷāraṃ. Sāvajjoti diṭṭhitaṇhādivasena",
  "tika-s0402t:93_4": "sadoso. Lokiyaṃ saraṇagamanaṃ sikkhāsamādānaṃ viya aggahitakālaparicchedaṃ jīvitapariyantameva",
  "tika-s0402t:93_5": "hoti, tasmā tassa khandhabhedena bhedoti āha “anavajjo kālakiriyāyā”ti. Soti anavajjo",
  "tika-s0402t:93_6": "saraṇagamanabhedo. Satipi anavajjatte iṭṭhaphalopi na hotīti āha “aphalo”ti. Kasmā?",
  "tika-s0402t:93_7": "Avipākattā. Na hi taṃ akusalanti.",
  "tika-s0402t:94_0": "Ko upāsakoti sarūpapucchā, tasmā “kiṃlakkhaṇo upāsako”ti vuttaṃ hoti. Kasmāti hetupucchā.",
  "tika-s0402t:94_1": "Tena kena pavattinimittena upāsakasaddo tasmiṃ puggale niruḷhoti dasseti. Tenāha",
  "tika-s0402t:94_2": "“kasmā upāsakoti vuccatī”ti. Saddassa abhidheyyo pavattinimittaṃ tadatthassa tabbhāvakāraṇaṃ.",
  "tika-s0402t:94_3": "Kimassa sīlanti kīdisaṃ assa upāsakassa sīlaṃ, kittakena sīlenāyaṃ sīlasampanno nāma",
  "tika-s0402t:94_4": "hotīti attho. Ko ājīvoti ko assa sammāājīvo? So pana micchājīvassa parivajjanena",
  "tika-s0402t:94_5": "hotīti sopi vibhajīyatīti. Kā vipattīti kā sīlassa, ājīvassa vā vipatti. Anantarassa",
  "tika-s0402t:94_6": "hi vidhi vā paṭisedho vāti. Kā sampatīti etthāpi eseva nayo.",
  "tika-s0402t:95_0": "Yo kocīti khattiyādīsu yo koci. Tena saraṇagamanamevettha kāraṇaṃ, na jātiādivisesoti",
  "tika-s0402t:95_1": "dasseti. Upāsanatoti teneva saraṇagamanena tattha ca sakkaccakiriyāya ādaragāravabahumānādiyogena",
  "tika-s0402t:95_2": "payirupāsanato. Veramaṇiyoti veraṃ vuccati pāṇātipātādidussīlyaṃ, tassa maṇanato",
  "tika-s0402t:95_3": "hananato vināsanato veramaṇiyo, pañca viratiyo viratippadhānattā tassa sīlassa. Tenevāha",
  "tika-s0402t:95_4": "“paṭivirato hotī”ti.",
  "tika-s0402t:96_0": "Micchāvaṇijjāti na sammāvaṇijjā ayuttavaṇijjā asāruppavaṇijjā. Pahāyāti akaraṇeneva",
  "tika-s0402t:96_1": "pajahitvā. Dhammenāti dhammato anapetena. Tena aññampi adhammikaṃ jīvikaṃ paṭikkhipati.",
  "tika-s0402t:96_2": "Samenāti avisamena. Tena kāyavisamādiduccaritaṃ vajjetvā kāyasamādinā sucaritena",
  "tika-s0402t:96_3": "ājīvaṃ dasseti. Satthavaṇijjāti āyudhabhaṇḍaṃ katvā vā kāretvā vā yathākataṃ vā paṭilabhitvā",
  "tika-s0402t:96_4": "tassa vikkayo. Sattavaṇijjāti manussavikkayo. Maṃsavaṇijjāti sūnakārādayo viya migasūkarādike",
  "tika-s0402t:96_5": "posetvā maṃsaṃ sampādetvā vikkayo. Majjavaṇijjāti yaṃ kiñci majjaṃ yojetvā tassa",
  "tika-s0402t:96_6": "vikkayo. Visavaṇijjāti visaṃ yojetvā visaṃ gahetvā vā tassa vikkayo. Tattha satthavaṇijjā",
  "tika-s0402t:96_7": "paroparodhanimittatāya akaraṇīyā vuttā. Sattavaṇijjā abhujissabhāvakaraṇato, maṃsavisavaṇijjā",
  "tika-s0402t:96_8": "vadhahetuto, majjavaṇijjā pamādaṭṭhānato.",
  "tika-s0402t:97_0": "Tassevāti pañcaveramaṇilakkhaṇassa sīlassa ceva pañcamicchāvaṇijjālakkhaṇassa ājīvassa",
  "tika-s0402t:97_1": "ca. Vipattīti bhedo pakopo ca. Yāyāti yāya paṭipattiyā. Caṇḍāloti upāsakacaṇḍālo.",
  "tika-s0402t:97_2": "Malanti upāsakamalaṃ. Paṭikuṭṭhoti upāsakanihīno. Buddhādīsu kammakammaphalesu ca",
  "tika-s0402t:97_3": "saddhāvipariyāyo assaddhiyaṃ micchādhimokkho, yathāvuttena assaddhiyena samannāgato",
  "tika-s0402t:97_4": "assaddho. Yathāvuttasīlavipattiājīvavipattivasena dussīlo. “Iminā diṭṭhādinā idaṃ",
  "tika-s0402t:97_5": "nāma maṅgalaṃ hotī”ti – evaṃ bālajanaparikappitakotūhalasaṅkhātena diṭṭhasutamutamaṅgalena",
  "tika-s0402t:97_6": "samannāgato kotūhalamaṅgaliko. Maṅgalaṃ paccetīti diṭṭhamaṅgalādibhedaṃ maṅgalameva",
  "tika-s0402t:97_7": "pattiyāyati. No kammanti kammassakataṃ no pattiyāyati. Ito bahiddhāti ito sabbaññubuddhasāsanato",
  "tika-s0402t:97_8": "bahiddhā bāhirakasamaye. Dakkhiṇeyyaṃ pariyesatīti duppaṭipannaṃ dakkhiṇārahasaññī",
  "tika-s0402t:97_9": "gavesati. Pubbakāraṃ karotīti dānamānanādikaṃ kusalakiriyaṃ paṭhamataraṃ karoti.",
  "tika-s0402t:97_10": "Ettha ca dakkhiṇeyyapariyesanapubbakāre ekaṃ katvā pañca dhammā veditabbā.",
  "tika-s0402t:98_0": "Vipattiyaṃ vuttavipariyāyena sampatti veditabbā. Ayaṃ pana viseso – catunnampi parisānaṃ",
  "tika-s0402t:98_1": "ratijananaṭṭhena upāsakova ratanaṃ upāsakaratanaṃ. Guṇasobhākittisaddasugandhatāhi",
  "tika-s0402t:98_2": "upāsakova padumaṃ upāsakapadumaṃ. Tathā upāsakapuṇḍarīko.",
  "tika-s0402t:99_0": "Ādimhīti ādiatthe. Koṭiyanti pariyantakoṭiyaṃ. Vihāraggenāti ovarakakoṭṭhāsena, “imasmiṃ",
  "tika-s0402t:99_1": "gabbhe vasantānaṃ idaṃ nāma phalaṃ pāpuṇātī”tiādīnā taṃ taṃ vasanaṭṭhānakoṭṭhāsenāti",
  "tika-s0402t:99_2": "attho. Ajjatanti ajja icceva attho.",
  "tika-s0402t:100_0": "Pāṇehi upetanti iminā tassa saraṇagamanassa āpāṇakoṭikataṃ dassento “yāva me jīvitaṃ",
  "tika-s0402t:100_1": "pavattatī”tiādīni vatvā puna jīvitenapi taṃ vatthuttayaṃ paṭipūjento saraṇagamanaṃ",
  "tika-s0402t:100_2": "rakkhāmīti uppannaṃ tassa brāhmaṇassa adhippāyaṃ vibhāvento “ahañhī”tiādimāha. Pāṇehi",
  "tika-s0402t:100_3": "upetanti hi yāva me pāṇā dharanti, tāva saraṇaṃ upetaṃ. Upento ca na vācāmattena",
  "tika-s0402t:100_4": "na ekavāraṃ cittuppādamattena, atha kho pāṇānaṃ pariccajanavasenapi yāvajīvaṃ upetanti",
  "tika-s0402t:100_5": "evamettha attho veditabbo.",
  "tika-s0402t:101_0": "17-19. Sattame jāṇussoṇīti netaṃ tassa mātāpitūhi kataṃ nāmaṃ, apica kho ṭhānantarappaṭilābhaladdhanti",
  "tika-s0402t:101_1": "dassento āha “jāṇussoṇīti ṭhānantaraṃ kirā”tiādi. Ekaṃ ṭhānantaranti ekaṃ purohitaṭṭhānaṃ.",
  "tika-s0402t:101_2": "Uṇhīsaādikakudhabhaṇḍehi saddhiṃ laddhaṃ tathā cassa raññā dinnanti vadanti. Tenāha",
  "tika-s0402t:101_3": "“rañño santike ca laddhajāṇussoṇisakkārattā”ti. Sesamettha uttānameva. Aṭṭhamanavamesu natthi vattabbaṃ.",
  "tika-s0402t:102_0": "20-21. Dasame dunnikkhittanti duṭṭhu nikkhittaṃ padapaccābhaṭṭhaṃ katvā manasi ṭhapitaṃ.",
  "tika-s0402t:102_1": "Pajjati ñāyati attho etenāti padaṃ, atthaṃ byañjayati pakāsetīti byañjanaṃ, padameva.",
  "tika-s0402t:102_2": "Tenevāha “uppaṭipāṭiyā…pe… byañjananti vuccatī”ti. Padasamudāyabyatirekena visuṃ",
  "tika-s0402t:102_3": "pāḷi nāma natthīti āha “ubhayametaṃ pāḷiyāva nāma”nti. Pakaṭṭhānañhi vacanappabandhānaṃ",
  "tika-s0402t:102_4": "āḷiyeva pāḷīti vuccati. Sesamettha ekādasamañca uttānatthameva.",
  "tika-s0402t:103": "Adhikaraṇavaggavaṇṇanā niṭṭhitā.",
  "tika-s0402t:104": "3. Bālavaggavaṇṇanā",
  "tika-s0402t:105": "22-24. Tatiyassa paṭhamadutiyatatiyāni uttānatthāneva.",
  "tika-s0402t:106": "25. Catutthe netabboti aññato āharitvā bodhetabbo, ñāpetabboti attho.",
  "tika-s0402t:107_0": "27. Chaṭṭhe no cepi paṭicchādetvā karontīti pāṇātipātādīni karonto sacepi appaṭicchādetvā",
  "tika-s0402t:107_1": "karonti. Paṭicchannamevāti viññūhi garahitabbabhāvato paṭicchādanārahattā paṭicchannamevāti",
  "tika-s0402t:107_2": "vuccati. Avīciādayo padesavisesā tatthūpapannā sattā ca nirayaggahaṇena gahitāti",
  "tika-s0402t:107_3": "āha “nirayoti sahokāsakā khandhā”ti. Tiracchānayoni nāma visuṃ padesaviseso natthīti",
  "tika-s0402t:107_4": "āha “tiracchānayoniyaṃ khandhāva labbhantī”ti.",
  "tika-s0402t:108_0": "31. Dasame attho phalaṃ tadadhīnavuttitāya vaso etassāti atthavaso, hetūti āha “atthavaseti",
  "tika-s0402t:108_1": "kāraṇānī”ti. Araññavanapatthānīti araññalakkhaṇappattāni vanapatthāni. Vanapattha-saddo",
  "tika-s0402t:108_2": "hi saṇḍabhūte rukkhasamūhepi vattatīti araññaggahaṇaṃ. Vanīyati vivekakāmehi bhajīyati,",
  "tika-s0402t:108_3": "vanute vā te attasampattiyā vasanatthāya yācanto viya hotīti vanaṃ, patiṭṭhahanti",
  "tika-s0402t:108_4": "ettha vivekakāmā yathādhippetavisesādhigamenāti patthaṃ, vanesu patthaṃ gahanaṭṭhāne",
  "tika-s0402t:108_5": "senāsanaṃ vanapatthaṃ. Kiñcāpīti anujānanasambhāvanatthe nipāto. Kiṃ anujānāti? Nippariyāyato",
  "tika-s0402t:108_6": "araññabhāvaṃ gāmato bahi araññanti. Tenāha “nippariyāyenā”tiādi. Kiṃ sambhāveti?",
  "tika-s0402t:108_7": "Āraññakaṅganipphādakattaṃ. Yañhi āraññakaṅganipphādakaṃ, taṃ visesato araññanti vattabbanti.",
  "tika-s0402t:108_8": "Tenāha “yaṃ taṃ pañcadhanusatika”ntiādi. Nikkhamitvā bahi indakhīlāti indakhīlato",
  "tika-s0402t:108_9": "bahi nikkhamitvā, tato bahi paṭṭhāyāti attho. Bahi indakhīlāti vā yattha dve tīṇi",
  "tika-s0402t:108_10": "indakhīlāni, tattha bahiddhā indakhīlato paṭṭhāya. Yattha taṃ natthi, tadarahaṭṭhānato",
  "tika-s0402t:108_11": "paṭṭhāyāti vadanti. Gāmantanti gāmasamīpaṃ. Anupacāraṭṭhānanti niccakiccavasena na",
  "tika-s0402t:108_12": "upacaritabbaṭṭhānaṃ. Tenāha “yattha na kasīyati na vapīyatī”ti.",
  "tika-s0402t:109_0": "Attano ca diṭṭhadhammasukhavihāranti etena satthā attano vivekābhiratiṃ pakāseti.",
  "tika-s0402t:109_1": "Tattha diṭṭhadhammo nāma ayaṃ paccakkho attabhāvo, sukhavihāro nāma catunnaṃ iriyāpathavihārānaṃ",
  "tika-s0402t:109_2": "phāsutā. Ekakassa hi araññe antamaso uccāravassāvakiccaṃ upādāya sabbe iriyāpathā",
  "tika-s0402t:109_3": "phāsukā honti, tasmā diṭṭhadhamme sukhavihāraṃ diṭṭhadhammasukhavihāranti evaṃ vā",
  "tika-s0402t:109_4": "ettha attho daṭṭhabbo.",
  "tika-s0402t:110_0": "Pacchimañca janataṃ anukampamānoti kathaṃ araññavāsena pacchimā janatā anukampitā",
  "tika-s0402t:110_1": "hoti? Saddhāpabbajitā hi kulaputtā bhagavato araññavāsaṃ disvā “bhagavāpi nāma araññasenāsanāni",
  "tika-s0402t:110_2": "na muñcati, yassa nevatthi pariññātabbaṃ na pahātabbaṃ na bhāvetabbaṃ na sacchikātabbaṃ,",
  "tika-s0402t:110_3": "kimaṅgaṃ pana maya”nti cintetvā tattha vasitabbameva maññissanti, evaṃ khippameva",
  "tika-s0402t:110_4": "dukkhassantakarā bhavissanti. Evaṃ pacchimā janatā anukampitā hoti. Etamatthaṃ dassento",
  "tika-s0402t:110_5": "āha “pacchime mama sāvake anukampanto”ti.",
  "tika-s0402t:111_0": "32. Ekādasame vijjaṃ bhajantīti vijjābhāgiyā, vijjābhāge vijjākoṭṭhāse vattantītipi",
  "tika-s0402t:111_1": "vijjābhāgiyā. Padaṃ pacchindatīti maggacittassa patiṭṭhaṃ upacchindati, maggacittaṃ",
  "tika-s0402t:111_2": "patiṭṭhāpetuṃ na detīti attho. Ubbaṭṭetvāti samucchedavasena samūlaṃ uddharitvā.",
  "tika-s0402t:111_3": "Aṭṭhasu ṭhānesūti buddhādīsu aṭṭhasu ṭhānesu. Rāgassa khayavirāgenāti rāgassa khayasaṅkhātena",
  "tika-s0402t:111_4": "virāgena, rāgassa anuppattidhammatāpādanenāti vuttaṃ hoti.",
  "tika-s0402t:112": "Bālavaggavaṇṇanā niṭṭhitā.",
  "tika-s0402t:113": "4. Samacittavaggavaṇṇanā",
  "tika-s0402t:114_0": "33. Catutthassa paṭhame bhavanti ettha patiṭṭhahantīti bhūmi, asappurisānaṃ bhūmi",
  "tika-s0402t:114_1": "asappurisabhūmi. Sappurisabhūmiyampi eseva nayo. Kataṃ na jānātīti akataññū, asamatthasamāsoyaṃ",
  "tika-s0402t:114_2": "gamakattā “asūriyapassā”tiādīsu viya. Tenāha “kataṃ na jānātī”ti. Akatavedīti etthāpi",
  "tika-s0402t:114_3": "eseva nayo. Pākaṭaṃ katvā na jānātīti “idañcidañca mayhaṃ iminā kata”nti saṅghamajjhagaṇamajjhādīsu",
  "tika-s0402t:114_4": "pākaṭaṃ katvā na jānāti, na pakāsetīti vuttaṃ hoti. Upaññātanti thomanāvasena upagantvā",
  "tika-s0402t:114_5": "ñātaṃ. Tenāha “vaṇṇita”ntiādi.",
  "tika-s0402t:115_0": "34. Dutiye vassasataparimāṇamāyu assāti vassasatāyuko, vassasatāyukatañca vassasatāyukakāle",
  "tika-s0402t:115_1": "jātasseva hoti, nāññassāti āha “vassasatāyukakāle jāto”ti. Vassasataṃ jīvati sīlenāti",
  "tika-s0402t:115_2": "vassasatajīvī. Vassasatanti ca accantasaṃyoge upayogavacanaṃ. Tenāha “sakalaṃ vassasataṃ",
  "tika-s0402t:115_3": "jīvanto”ti. Mātāpitūnaṃ mātāva bahūpakāratarāti tassāyeva padhānabhāvena paṭikātabbattā",
  "tika-s0402t:115_4": "dakkhiṇaṃ aṃsakūṭaṃ vadanti. Hadayalohitaṃ pāyetvāti khīraṃ sandhāya vadati. Lohitañhi",
  "tika-s0402t:115_5": "khīrabhāvena pariṇāmaṃ gacchati. Tyāssāti te assa. Sesamettha uttānameva.",
  "tika-s0402t:116_0": "35. Tatiye tenupasaṅkamīti ettha yenādhippāyena so brāhmaṇo bhagavantaṃ upasaṅkami,",
  "tika-s0402t:116_1": "taṃ pākaṭaṃ katvā dassetuṃ “so hi brāhmaṇo”tiādimāha. Virajjhanapañhanti yaṃ pañhaṃ",
  "tika-s0402t:116_2": "puṭṭho virajjhitvā kathesi, aviparītaṃ katvā sampādetuṃ na sakkoti, tādisaṃ pañhanti",
  "tika-s0402t:116_3": "attho. Ubhatokoṭikaṃ pañhanti ubhohi koṭīhi yuttaṃ pañhaṃ. “Kiṃvādī bhavaṃ gotamo”ti",
  "tika-s0402t:116_4": "hi puṭṭho “kiriyavādimhī”ti vā vadeyya “akiriyavādimhī”ti vā, tasmā imassa pañhassa",
  "tika-s0402t:116_5": "vissajjane “kiriyavādimhī”ti ekā koṭi, “akiriyavādimhī”ti dutiyāti koṭidvayayutto",
  "tika-s0402t:116_6": "ayaṃ pañho. Uggilitunti dve koṭiyo mocetvā kathetuṃ asakkonto bahi nīharituṃ atthato",
  "tika-s0402t:116_7": "apanetuṃ na sakkhissati. Dve koṭiyo mocento hi taṃ bahi nīharati nāma. Niggilitunti",
  "tika-s0402t:116_8": "pucchāya dosaṃ datvā hāretuṃ asakkonto pavesetuṃ na sakkhissati. Tattha dosaṃ datvā",
  "tika-s0402t:116_9": "hārento hi gilitvā viya adassanaṃ gamento paveseti nāma. Kiṃladdhikoti kiṃddiṭṭhiko.",
  "tika-s0402t:116_10": "Vadanti etenāti vādo, diṭṭhi. Ko vādo etassāti kiṃvādī. Kimakkhāyīti kimabhidhāyī,",
  "tika-s0402t:116_11": "kīdisī dhammakathā. Tenāha “kiṃ nāma…pe… pucchatī”ti. Sesamettha uttānameva.",
  "tika-s0402t:117": "36. Catutthe dakkhiṇaṃ arahantīti dakkhiṇeyyā. Āhunaṃ vuccati dānaṃ, taṃ arahantīti āhuneyyā.",
  "tika-s0402t:118_0": "37. Pañcame kathamayaṃ migāramātā nāma jātāti āha “sā hī”tiādi. Sabbajeṭṭhakassa",
  "tika-s0402t:118_1": "puttassāti attano puttesu sabbapaṭhamaṃ jātassa puttassa. Ayyakaseṭṭhinova samānanāmakattāti",
  "tika-s0402t:118_2": "migāraseṭṭhinā eva sadisanāmakattā. Tassā kira sabbajeṭṭhassa puttassa nāmaggahaṇadivase",
  "tika-s0402t:118_3": "ayyakassa migāraseṭṭhisseva nāmaṃ akaṃsu. Anibaddhavāso hutvāti ekasmiṃyeva vihāre",
  "tika-s0402t:118_4": "nibaddhavāso ahutvā. Dhuvaparibhogānīti niyataparibhogāni. Nanu bhagavā kadāci cārikampi",
  "tika-s0402t:118_5": "pakkamati, kathaṃ tāni senāsanāni dhuvaparibhogena paribhuñjīti āha “utuvassaṃ cārikaṃ",
  "tika-s0402t:118_6": "caritvāpī”tiādi. Tattha utuvassanti hemantagimhe sandhāya vadati. Maggaṃ ṭhapetvāti",
  "tika-s0402t:118_7": "therassa āgamanamaggaṃ ṭhapetvā. Uṇhavalāhakāti uṇhautuno paccayabhūtameghamālāsamuṭṭhāpakā",
  "tika-s0402t:118_8": "devaputtā. Tesaṃ kira tathācittuppādasamakālameva yathicchitaṃ ṭhānaṃ uṇhaṃ pharamānā,",
  "tika-s0402t:118_9": "valāhakamālā nātibahalā ito cito nabhaṃ chādentī vidhāvati. Esa nayo sītavalāhakavassavalāhakāsu.",
  "tika-s0402t:118_10": "Abbhavalāhakā pana devatā sītuṇhavassehi vinā kevalaṃ abbhapaṭalasseva samuṭṭhāpakā",
  "tika-s0402t:118_11": "veditabbā. Kevalaṃ vā vātasseva, teneva devatā vātavalāhakā.",
  "tika-s0402t:119_0": "Ettha ca yaṃ vassāne ca sisire ca abbhaṃ uppajjati, taṃ utusamuṭṭhānaṃ pākatikameva.",
  "tika-s0402t:119_1": "Yaṃ pana abbhamhiyeva atiabbhaṃ sattāhampi candasūriye chādetvā ekandhakāraṃ karoti,",
  "tika-s0402t:119_2": "yañca cittavesākhamāsesu abbhaṃ, taṃ devatānubhāvena uppannaṃ abbhanti veditabbaṃ.",
  "tika-s0402t:119_3": "Yo ca tasmiṃ tasmiṃ utumhi uttaradakkhiṇādipakativāto hoti, ayaṃ utusamuṭṭhāno. Vātepi",
  "tika-s0402t:119_4": "vanarukkhakkhandhādippadālano ativāto nāma atthi. Ayañceva, yo ca aññopi akālavāto,",
  "tika-s0402t:119_5": "ayañca devatānubhāvena nibbatto. Yaṃ gimhāne uṇhaṃ, taṃ utusamuṭṭhānikaṃ pākatimeva.",
  "tika-s0402t:119_6": "Yaṃ pana uṇhepi atiuṇhaṃ sītakāle ca uppannaṃ uṇhaṃ, taṃ devatānubhāvena nibbattaṃ.",
  "tika-s0402t:119_7": "Yaṃ vassāne ca hemante ca sītaṃ hoti, taṃ utusamuṭṭhānameva. Yaṃ pana sītepi atisītaṃ,",
  "tika-s0402t:119_8": "gimhe ca uppannaṃ sītaṃ, taṃ devatānubhāvena nibbattaṃ. Yaṃ vassike cattāro māse",
  "tika-s0402t:119_9": "vassaṃ, taṃ utusamuṭṭhānameva, yaṃ pana vasseyeva ativassaṃ, yañca cittavesākhamāsesu",
  "tika-s0402t:119_10": "vassaṃ, taṃ devatānubhāvena nibbattaṃ.",
  "tika-s0402t:120_0": "Tatridaṃ vatthu – eko kira vassavalāhakadevaputto tagarakūṭavāsikhīṇāsavattherassa",
  "tika-s0402t:120_1": "santikaṃ gantvā vanditvā aṭṭhāsi. Thero – “kosi tva”nti pucchi. Ahaṃ, bhante, vassavalāhako",
  "tika-s0402t:120_2": "devaputtoti. Tumhākaṃ kira cittena devo vassatīti? Āma, bhanteti. Passitukāmā mayanti.",
  "tika-s0402t:120_3": "Temissatha, bhanteti. Meghasīsaṃ vā gajjitaṃ vā na paññāyati, kathaṃ temissāmāti?",
  "tika-s0402t:120_4": "Bhante, amhākaṃ cittena devo vassati, tumhe paṇṇasālaṃ pavisathāti. Sādhu devaputtāti",
  "tika-s0402t:120_5": "pāde dhovitvā paṇṇasālaṃ pāvisi. Devaputto tasmiṃ pavisanteyeva ekaṃ gītaṃ gāyitvā",
  "tika-s0402t:120_6": "hatthaṃ ukkhipi, samantā tiyojanaṭṭhānaṃ ekameghaṃ ahosi. Thero aḍḍhatinto paṇṇasālaṃ paviṭṭhoti.",
  "tika-s0402t:121_0": "Kāmaṃ heṭṭhā vuttāpi devatā cātumahārājikāva, tā pana tena tena visesena vatvā idāni",
  "tika-s0402t:121_1": "tadaññe paṭhamabhūmike kāmāvacaradeve sāmaññato gaṇhanto “cātumahārājikā”ti āha.",
  "tika-s0402t:121_2": "Dhataraṭṭhavirūḷhakavirūpakkhakuverasaṅkhātā cattāro mahārājāno etesanti cātumahārājikā,",
  "tika-s0402t:121_3": "te sinerussa pabbatassa vemajjhe honti. Tesu pabbataṭṭhakāpi atthi ākāsaṭṭhakāpi.",
  "tika-s0402t:121_4": "Tesaṃ paramparā cakkavāḷapabbataṃ pattā. Khiḍḍāpadosikā manopadosikā candimā devaputto",
  "tika-s0402t:121_5": "sūriyo devaputtoti ete sabbepi cātumahārājikadevalokaṭṭhā eva.",
  "tika-s0402t:122_0": "Tāvatiṃsāti tāvatiṃsānaṃ devānaṃ nāmaṃ, tepi atthi pabbataṭṭhakā, atthi ākāsaṭṭhakā,",
  "tika-s0402t:122_1": "tesaṃ paramparā cakkavāḷapabbataṃ pattā. Tathā yāmādīnaṃ. Ekadevalokepi hi devānaṃ",
  "tika-s0402t:122_2": "paramparā cakkavāḷapabbataṃ appattā nāma natthi. Tattha maghena māṇavena saddhiṃ",
  "tika-s0402t:122_3": "macalagāme kālaṃ katvā tettiṃsa sahapuññakārino ettha nibbattāti taṃ sahacāritaṃ",
  "tika-s0402t:122_4": "ṭhānaṃ tettiṃsaṃ, tadeva tāvatiṃsaṃ, taṃ nivāso etesanti tāvatiṃsāti vadanti. Yasmā",
  "tika-s0402t:122_5": "pana sesacakkavāḷesupi chakāmāvacaradevalokā atthi. Vuttampi cetaṃ “sahassaṃ cātumahārājikānaṃ",
  "tika-s0402t:122_6": "sahassaṃ tāvatiṃsāna”nti. Tasmā nāmapaṇṇattiyevesā tassa devalokassāti veditabbā.",
  "tika-s0402t:122_7": "Dukkhato yātā apayātāti yāmā. Attano sirisampattiyā tusaṃ itā gatāti tusitā. Nimmāne",
  "tika-s0402t:122_8": "rati etesanti nimmānaratino. Vasavattī devatāti paranimmitavasavattino devā. Paranimmitesu",
  "tika-s0402t:122_9": "bhogesu vasaṃ vattentīti paranimmitavasavattino.",
  "tika-s0402t:123_0": "Brūhito parivuddho tehi tehi jhānādīhi visiṭṭhehi guṇehīti brahmā. Vaṇṇavantatāya",
  "tika-s0402t:123_1": "ceva dīghāyukatāya ca brahmapārisajjādīhi mahanto brahmāti mahābrahmā. Tassa parisāyaṃ",
  "tika-s0402t:123_2": "bhavā paricārikāti brahmapārisajjā. Tasseva purohitaṭṭhāne ṭhitāti brahmapurohitā.",
  "tika-s0402t:123_3": "Ābhassarehi parittā ābhā etesanti parittābhā. Appamāṇā ābhā etesanti appamāṇābhā.",
  "tika-s0402t:123_4": "Dīpikāya acci viya etesaṃ sarīrato ābhā chijjitvā chijjitvā patantī viya sarati vissaratīti",
  "tika-s0402t:123_5": "ābhassarā, yathāvuttappabhāya ābhāsanasīlā vā ābhassarā. Subhāti sobhanā pabhā. Subhāti",
  "tika-s0402t:123_6": "hi ekagghanā niccalā sarīrābhā vuccati, sā parittā subhā etesanti parittasubhā. Appamāṇā",
  "tika-s0402t:123_7": "subhā etesanti appamāṇasubhā. Subhena okiṇṇā vikiṇṇā, subhena sarīrappabhāvaṇṇena",
  "tika-s0402t:123_8": "ekagghanā suvaṇṇamañjūsāya ṭhapitasampajjalitakañcanapiṇḍasassirikāti subhakiṇṇā.",
  "tika-s0402t:123_9": "Tattha sobhanāya pabhāya kiṇṇā subhākiṇṇāti vattabbe bhā-saddassa rassattaṃ antima",
  "tika-s0402t:123_10": "ṇa-kārassa ha-kārañca katvā “subhakiṇhā”ti vuttaṃ. Vipulaphalā vehapphalā. Vipulaphalāti",
  "tika-s0402t:123_11": "ca vipulasantasukhavaṇṇādiphalā. Appakena kālena attano ṭhānaṃ na vijahantīti avihā.",
  "tika-s0402t:123_12": "Kenaci na tapanīyāti atappā. Akicchena sukhena passitabbā manuññarūpatāyāti sudassā.",
  "tika-s0402t:123_13": "Suparisuddhadassanatāya sammā passanti sīlenāti sudassī. Ukkaṭṭhasampattīhi yogato",
  "tika-s0402t:123_14": "natthi etesaṃ kaniṭṭhā sampattīti akaniṭṭhā.",
  "tika-s0402t:124": "Kāyasakkhīhīti nāmakāyena desanāya sampaṭicchanavasena sakkhibhūtehi. Halāhalanti kolāhalaṃ. Mahaggatacittenāti catutthajjhānapādakena abhiññācittena.",
  "tika-s0402t:125_0": "Nanu ca “ajjhattanti kāmabhavo, bahiddhāti rūpārūpabhavo”ti ca ayuttametaṃ? Yasmiñhi",
  "tika-s0402t:125_1": "bhave sattā bahutaraṃ kālaṃ vasanti, so nesaṃ ajjhattaṃ. Yasmiñca appataraṃ kālaṃ",
  "tika-s0402t:125_2": "vasanti, so nesaṃ bahiddhāti vattuṃ yuttaṃ. Rūpārūpabhave ca sattā cirataraṃ vasanti,",
  "tika-s0402t:125_3": "appataraṃ kāmabhave, tasmā “ajjhattanti kāmabhavo, bahiddhāti rūpārūpabhavo”ti kasmā",
  "tika-s0402t:125_4": "vuttanti āha “kiñcāpī”tiādi. Catutthameva koṭṭhāsanti vivaṭṭaṭṭhāyisaṅkhātaṃ catutthaṃ",
  "tika-s0402t:125_5": "asaṅkhyeyyakappaṃ. Itaresūti saṃvaṭṭasaṃvaṭṭaṭṭhāyivivaṭṭasaṅkhātesu tīsu asaṅkhyeyyakappesu.",
  "tika-s0402t:125_6": "Ālayoti saṅgo. Patthanāti “kathaṃ nāma tatrūpapannā bhavissāmā”ti abhipatthanā. Abhilāsoti",
  "tika-s0402t:125_7": "tatrūpapajjitukāmatā. Tasmātiādinā yathāvuttamatthaṃ nigameti.",
  "tika-s0402t:126_0": "Etthāyaṃ adhippāyo – kassacipi kilesassa avikkhambhitattā kenacipi pakārena vikkhambhanamattenapi",
  "tika-s0402t:126_1": "avimutto kāmabhavo ajjhattaggahaṇassa attānaṃ adhikicca uddissa pavattaggāhassa visesapaccayoti",
  "tika-s0402t:126_2": "ajjhattaṃ nāma. Tattha bandhanaṃ ajjhattasaṃyojanaṃ, tena saṃyutto ajjhattasaṃyojano.",
  "tika-s0402t:126_3": "Tabbipariyāyato bahiddhāsaṃyojanoti.",
  "tika-s0402t:127_0": "Chandarāgavaseneva ajjhattasaṃyojanaṃ bahiddhāsaṃyojanañca puggalaṃ dassetvā idāni",
  "tika-s0402t:127_1": "orambhāgiyauddhambhāgiyasaṃyojanavasenapi dassetuṃ “orambhāgiyāni vā”tiādimāha. Oraṃ",
  "tika-s0402t:127_2": "vuccati kāmadhātu, paṭisandhiyā paccayabhāvena taṃ oraṃ bhajantīti orambhāgiyāni.",
  "tika-s0402t:127_3": "Tattha ca kammunā vipākaṃ sattena ca dukkhaṃ saṃyojentīti saṃyojanāni, sakkāyadiṭṭhivicikicchāsīlabbataparāmāsakāmarāgapaṭighā.",
  "tika-s0402t:127_4": "Uddhaṃ vuccati rūpārūpadhātu, vuttanayenetaṃ uddhaṃ bhajantīti uddhambhāgiyāni, saṃyojanāni.",
  "tika-s0402t:127_5": "Rūparāgārūparāgamānuddhaccāvijjā. Atha vā orambhāgo vuccati kāmadhātu rūpārūpabhavato",
  "tika-s0402t:127_6": "heṭṭhābhūtattā, tatrūpapattiyā paccayabhāvato orambhāgassa hitānīti orambhāgiyāni",
  "tika-s0402t:127_7": "yathā “vacchāyogo duhako”ti. Uddhambhāgo nāma mahaggatabhāvo, tassa hitāni uddhambhāgiyāni.",
  "tika-s0402t:127_8": "Pādesu baddhapāsāṇo viya pañcorambhāgiyasaṃyojanāni heṭṭhā ākaḍḍhamānākārāni honti.",
  "tika-s0402t:127_9": "Hatthehi gahitarukkhasākhā viya pañcuddhambhāgiyasaṃyojanāni upari ākaḍḍhamānākārāni.",
  "tika-s0402t:127_10": "Yesañhi sakkāyadiṭṭhiādīni appahīnāni, te bhavaggepi nibbatte etāni ākaḍḍhitvā kāmabhaveyeva",
  "tika-s0402t:127_11": "pātenti, tasmā etāni pañca gacchantaṃ vārenti, gataṃ puna ānenti. Rūparāgādīni pañca",
  "tika-s0402t:127_12": "gacchantaṃ na vārenti, āgantuṃ pana na denti.",
  "tika-s0402t:128_0": "Asamucchinnesu orambhāgiyasaṃyojanesu laddhapaccayesu uddhambhāgiyāni saṃyojanāni",
  "tika-s0402t:128_1": "agaṇanūpagāni hontīti labbhamānānampi puthujjanānaṃ vasena avibhajitvā ariyānaṃ yogavasena",
  "tika-s0402t:128_2": "vibhajitukāmo “ubhayampi ceta”ntiādimāha. Tattha vaṭṭanissitamahājanassāti puthujjane",
  "tika-s0402t:128_3": "sandhāya vadati. Dvedhā paricchinnoti kāmasugatirūpārūpabhavavasena dvīhi pakārehi paricchinno.",
  "tika-s0402t:129_0": "Vacchakasālopamaṃ uttānatthameva. Opammasaṃsandane pana kassaci kilesassa avikkhambhitattā,",
  "tika-s0402t:129_1": "kathañcipi avimutto kāmabhavo ajjhattaggahaṇassa visesapaccayattā, imesaṃ sattānaṃ",
  "tika-s0402t:129_2": "abbhantaraṭṭhena anto nāma. Rūpārūpabhavo tabbipariyāyato bahi nāma. Tathā hi yassa",
  "tika-s0402t:129_3": "orambhāgiyāni saṃyojanāni appahīnāni, so ajjhattasaṃyojano vutto. Yassa tāni pahīnāni,",
  "tika-s0402t:129_4": "so bahiddhāsaṃyojano. Tasmā anto asamucchinnabandhanatāya bahi ca pavattamānabhavaṅgasantānatāya",
  "tika-s0402t:129_5": "antobaddho bahisayito nāma. Nirantarappavattabhavaṅgasantānavasena hi sayitavohāro.",
  "tika-s0402t:129_6": "Kāmaṃ nesaṃ bahibandhanampi asamucchinnaṃ, antobandhanassa pana mūlatāya evaṃ vuttaṃ.",
  "tika-s0402t:129_7": "Tenāha “saṃyojanaṃ pana tesaṃ kāmāvacarūpanibaddhamevā”ti. Iminā nayena sesattayepi attho veditabbo.",
  "tika-s0402t:130_0": "Ettāvatā ca kirāti kira-saddo arucisaṃsūcanattho. Tenettha ācariyavādassa attano",
  "tika-s0402t:130_1": "aruccanabhāvaṃ dīpeti. “Sīlavā”ti anāmaṭṭhavisesasāmaññato sīlasaṅkhepena gahitaṃ,",
  "tika-s0402t:130_2": "tañca catubbidhanti ācariyatthero “catupārisuddhisīlaṃ uddisitvā”ti āha. Tatthāti",
  "tika-s0402t:130_3": "catupārisuddhisīlesu. Jeṭṭhakasīlanti padhānasīlaṃ. Ubhayatthāti uddesaniddesesu,",
  "tika-s0402t:130_4": "niddese viya uddesepi pātimokkhasaṃvarova therena vutto “sīlavā”ti vuttattāti adhippāyo.",
  "tika-s0402t:130_5": "Sīlaggahaṇañhi pāḷiyaṃ pātimokkhasaṃvaravaseneva āgataṃ. Tenāha “pātimokkhasaṃvaroyevā”tiādi.",
  "tika-s0402t:130_6": "Tattha avadhāraṇena itaresaṃ tiṇṇaṃ ekadesena pātimokkhantogadhabhāvaṃ dīpeti. Tathā",
  "tika-s0402t:130_7": "hi anolokiyolokane ājīvahetu ca sikkhāpadavītikkame gilānapaccayassa apaccavekkhitaparibhoge",
  "tika-s0402t:130_8": "ca āpatti vihitāti. Tīṇīti indriyasaṃvarasīlādīni. Sīlanti vuttaṭṭhānaṃ nāma atthīti",
  "tika-s0402t:130_9": "sīlapariyāyena tesaṃ katthaci sutte gahitaṭṭhānaṃ nāma kiṃ atthi yathā “pātimokkhasaṃvaro”ti?",
  "tika-s0402t:130_10": "Ācariyassa sammukhatāya appaṭikkhipanto upacārena pucchanto viya vadati. Tenāha “ananujānanto”ti.",
  "tika-s0402t:130_11": "Chadvārarakkhāmattakamevāti tassa sallahukabhāvamāha cittādhiṭṭhānabhāvamattena paṭipākatikabhāvāpattito.",
  "tika-s0402t:130_12": "Itaradvayepi eseva nayo. Paccayuppattimattakanti phalena hetuṃ dasseti. Uppādanahetukā",
  "tika-s0402t:130_13": "hi paccayānaṃ uppatti. Idamatthanti idaṃ payojanaṃ imassa paccayassa paribhuñjaneti",
  "tika-s0402t:130_14": "adhippāyo. Nippariyāyenāti iminā indriyasaṃvarādīni tīṇi padhānassa sīlassa paripālanavasena",
  "tika-s0402t:130_15": "pavattiyā pariyāyasīlāni nāmāti dasseti. Idāni pātimokkhasaṃvarasseva padhānabhāvaṃ",
  "tika-s0402t:130_16": "byatirekato anvayato ca upamāya vibhāvetuṃ “yassā”tiādimāha. Tattha so pātimokkhasaṃvaro.",
  "tika-s0402t:130_17": "Sesāni indriyasaṃvarādīni.",
  "tika-s0402t:131_0": "Pātimokkhasaṃvarasaṃvutoti yo hi naṃ pāti rakkhati, taṃ mokkheti moceti āpāyikādīhi",
  "tika-s0402t:131_1": "dukkhehīti pātimokkhanti laddhanāmena sikkhāpadasīlena pihitakāyavacīdvāro. So pana",
  "tika-s0402t:131_2": "yasmā evaṃbhūto tena samannāgato nāma hoti, tasmā vuttaṃ “pātīmokkhasaṃvarena samannāgato”ti.",
  "tika-s0402t:132_0": "Aparo nayo – kilesānaṃ balavabhāvato, pāpakiriyāya ca sukarabhāvato, puññakiriyāya",
  "tika-s0402t:132_1": "ca dukkarabhāvato bahukkhattuṃ apāyesu patanasīloti pātī, puthujjano. Aniccatāya",
  "tika-s0402t:132_2": "vā bhavādīsu kammavegakkhitto ghaṭiyantaṃ viya anavaṭṭhānena paribbhamanato gamanato",
  "tika-s0402t:132_3": "gamanasīloti pātī, maraṇavasena tamhi tamhi sattanikāye attabhāvassa pātanasīlo vā",
  "tika-s0402t:132_4": "pātī, sattasantāno, cittameva vā. Taṃ pātiṃ saṃsāradukkhato mokkhetīti pātimokkhaṃ.",
  "tika-s0402t:132_5": "Cittassa hi vimokkhena satto vimuttoti vuccati. Vuttañhi “cittavodānā visujjhantī”ti,",
  "tika-s0402t:132_6": "“anupādāya āsavehi cittaṃ vimutta”nti ca.",
  "tika-s0402t:133_0": "Atha vā avijjādinā hetunā saṃsāre patati gacchati pavattatīti pāti, “avijjānīvaraṇānaṃ",
  "tika-s0402t:133_1": "sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ, tassa pātino sattassa",
  "tika-s0402t:133_2": "taṇhādisaṃkilesattayato mokkho etenāti pātimokkho. “Kaṇṭhekāḷo”tiādīnaṃ viyassa samāsasiddhi veditabbā.",
  "tika-s0402t:134": "Atha vā pāteti vinipāteti dukkheti pāti, cittaṃ. Vuttañhi –",
  "tika-s0402t:135": "“Cittena nīyate loko, cittena parikassatī”ti; ;",
  "tika-s0402t:136": "Tassa pātino mokkho etenāti pātimokkho. Patati vā etena apāyadukkhe saṃsāradukkhe cāti pāti, taṇhādisaṃkileso. Vuttañhi –",
  "tika-s0402t:137": "“Taṇhā janehi purisaṃ, taṇhādutiyo puriso”ti ca ādi;",
  "tika-s0402t:138": "Tato pātito mokkhoti pātimokkho.",
  "tika-s0402t:139": "Atha vā patati etthāti pāti, cha ajjhattikabāhirāni āyatanāni. Vuttañhi –",
  "tika-s0402t:140": "“Chasu loko samuppanno, chasu kubbati santhava”nti ;",
  "tika-s0402t:141": "Tato chaajjhattikabāhirāyatanasaṅkhātato pātito mokkhoti pātimokkho.",
  "tika-s0402t:142": "Atha vā pāto vinipāto assa atthīti pātī, saṃsāro. Tato mokkhoti pātimokkho.",
  "tika-s0402t:143_0": "Atha vā sabbalokādhipatibhāvato dhammissaro bhagavā “patī”ti vuccati, muccati etenāti",
  "tika-s0402t:143_1": "mokkho, patino mokkho patimokkho tena paññattattāti, patimokkho eva pātimokkho. Sabbaguṇānaṃ",
  "tika-s0402t:143_2": "vā mūlabhāvato uttamaṭṭhena pati ca so yathāvuttaṭṭhena mokkho cāti patimokkho, patimokkho",
  "tika-s0402t:143_3": "eva pātimokkho. Tathā hi vuttaṃ “pātimokkhanti ādimetaṃ mukhametaṃ pamukhameta”nti vitthāro.",
  "tika-s0402t:144_0": "Atha vā pa-iti pakāre, atīti accantatthe nipāto, tasmā pakārehi accantaṃ mokkhetīti",
  "tika-s0402t:144_1": "pātimokkho. Idañhi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena,",
  "tika-s0402t:144_2": "samucchedavasena ca accantaṃ mokkheti mocetīti pātimokkho. Pati pati mokkhoti vā",
  "tika-s0402t:144_3": "patimokkho, tamhā tamhā vītikkamadosato paccekaṃ mokkhoti attho. Patimokkho eva pātimokkho.",
  "tika-s0402t:144_4": "Mokkho vā nibbānaṃ, tassa mokkhassa patibimbabhūtoti patimokkho. Sīlasaṃvaro hi sūriyassa",
  "tika-s0402t:144_5": "aruṇuggamanaṃ viya nibbānassa udayabhūto tappaṭibhāgo viya yathārahaṃ kilesanibbāpanato",
  "tika-s0402t:144_6": "patimokkhaṃ, patimokkhaṃyeva pātimokkhaṃ.",
  "tika-s0402t:145": "Atha vā mokkhaṃ pati vattati, mokkhābhimukhanti vā patimokkhaṃ, patimokkhameva pātimokkhanti evamettha pātimokkhasaddassa attho veditabbo.",
  "tika-s0402t:146_0": "Ācāragocarasampannoti kāyikavācasikaavītikkamasaṅkhātena ācārena, navesiyādigocaratādisaṅkhātena",
  "tika-s0402t:146_1": "gocarena sampanno, sampannaācāragocaroti attho. Appamattakesūti parittakesu anāpattigamanīyesu.",
  "tika-s0402t:146_2": "“Dukkaṭadubbhāsitamattesū”ti apare. Vajjesūti gārayhesu. Te pana ekantato akusalasabhāvā",
  "tika-s0402t:146_3": "hontīti āha “akusaladhammesū”ti. Bhayadassīti bhayato dassanasīlo, paramāṇumattampi",
  "tika-s0402t:146_4": "vajjaṃ sineruppamāṇaṃ viya katvā bhāyanasīlo. Sammā ādiyitvāti sammadeva sakkaccaṃ",
  "tika-s0402t:146_5": "sabbasova ādiyitvā. Sikkhāpadesūti niddhāraṇe bhummanti samudāyato avayavaniddhāraṇaṃ",
  "tika-s0402t:146_6": "dassento “sikkhāpadesu taṃ taṃ sikkhāpadaṃ samādiyitvā sikkhatī”ti atthamāha, sikkhāpadameva",
  "tika-s0402t:146_7": "hi samādātabbaṃ sikkhitabbañcāti adhippāyo. Yaṃ kiñci sikkhāpadesūti sikkhākoṭṭhāsesu",
  "tika-s0402t:146_8": "mūlapaññattianupaññattisabbatthapaññattipadesapaññattiādibhedaṃ yaṃ kiñci sikkhitabbaṃ.",
  "tika-s0402t:146_9": "Yaṃ paṭipajjitabbaṃ pūretabbaṃ sīlaṃ, taṃ pana dvāravasena duvidhamevāti āha “kāyikaṃ",
  "tika-s0402t:146_10": "vā vācasikaṃ vā”ti. Imasmiṃ atthavikappe sikkhāpadesūti ādhāre bhummaṃ sikkhābhāgesu",
  "tika-s0402t:146_11": "kassaci visuṃ aggahaṇato. Tenāha “taṃ sabba”nti.",
  "tika-s0402t:147": "Aññataraṃ devaghaṭanti aññataraṃ devanikāyaṃ. Āgāmī hotīti paṭisandhivasena āgamanasīlo hoti. Āgantāti etthāpi eseva nayo. Iminā aṅgenāti iminā kāraṇena.",
  "tika-s0402t:148_0": "Sukkhavipassako yebhuyyena catudhātuvavatthānamukhena kammaṭṭhānābhinivesī hotīti",
  "tika-s0402t:148_1": "āha “sukkhavipassakassa dhātukammaṭṭhānikabhikkhuno”ti. Vuttamevatthaṃ sampiṇḍetvā",
  "tika-s0402t:148_2": "nigamento “paṭhamena aṅgenā”tiādimāha.",
  "tika-s0402t:149_0": "Cittassa sukhumabhāvo idha sukhamattabhāvamāpannena daṭṭhabboti āha “sabbāpi hi tā”tiādi.",
  "tika-s0402t:149_1": "Tantivasenāti kevalaṃ tantiṭṭhapanavasena, na pana therassa kassaci maggassa vā phalassa",
  "tika-s0402t:149_2": "vā uppādanatthāya, nāpi sammāpaṭipattiyaṃ yojanatthāyāti adhippāyo.",
  "tika-s0402t:150_0": "38. Chaṭṭhe mahākaccānoti gihikāle ujjenirañño purohitaputto abhirūpo dassanīyo pāsādiko",
  "tika-s0402t:150_1": "suvaṇṇavaṇṇo ca. Varaṇā nāma rukkho, tassa avidūre bhavattā nagarampi varaṇasaddena",
  "tika-s0402t:150_2": "vuccatīti āha “varaṇā nāma ekaṃ nagara”nti. Dvandapadassa paccekaṃ abhisambandho",
  "tika-s0402t:150_3": "hotīti hetusaddaṃ paccekaṃ yojetvā dassento “kāmarāgābhinivesahetū”tiādimāha. Hetusaddena",
  "tika-s0402t:150_4": "sambandhe sati yo attho sambhavati, taṃ dassetuṃ “idaṃ vuttaṃ hotī”tiādimāha. Tattha",
  "tika-s0402t:150_5": "kāmarāgena abhiniviṭṭhattāti etena kāmarāgābhinivesahetūti imassa atthaṃ dīpeti,",
  "tika-s0402t:150_6": "tathā vinibaddhattātiādīhi kāmarāgavinibaddhahetūtiādīnaṃ. Tato mukhoti tadabhimukho.",
  "tika-s0402t:150_7": "Mānanti āḷhakādimānabhaṇḍaṃ. Sesamettha uttānameva.",
  "tika-s0402t:151_0": "39. Sattame madhurāyanti uttaramadhurāyaṃ. Gundāvaneti kaṇhagundāvane, kāḷapippalivaneti",
  "tika-s0402t:151_1": "attho. Jarājiṇṇeti jarāya jiṇṇe, na byādhiādīnaṃ vasena jiṇṇasadise nāpi akālikena",
  "tika-s0402t:151_2": "jarāya abhibhūte. Vayovuddheti jiṇṇattā eva cassa vayovuddhippattiyā vuddhena sīlādivuddhiyā.",
  "tika-s0402t:151_3": "Jātimahallaketi jātiyā mahantatāya cirarattatāya mahallake, na bhogaparivārādīhīti",
  "tika-s0402t:151_4": "attho. Addhagateti ettha addha-saddo dīghakālavācīti āha “dīghakāladdhānaṃ atikkante”ti.",
  "tika-s0402t:151_5": "Vayoti purimapadalopenāyaṃ niddesoti āha “pacchimavaya”nti, vassasatassa tatiyakoṭṭhāsasaṅkhātaṃ",
  "tika-s0402t:151_6": "pacchimavayaṃ anuppatteti attho.",
  "tika-s0402t:152_0": "Bhavati ettha phalaṃ tadāyattavuttitāyāti bhūmi, kāraṇanti āha “yena kāraṇenā”tiādi.",
  "tika-s0402t:152_1": "Paripakkoti pariṇato, vuddhibhāvaṃ pattoti attho. Moghajiṇṇoti anto thirakaraṇānaṃ",
  "tika-s0402t:152_2": "dhammānaṃ abhāvena tucchajiṇṇo nāma. Bāladārakopi daharoti vuccatīti tato visesanatthaṃ",
  "tika-s0402t:152_3": "“yuvā”ti vuttaṃ. Atikkantapaṭhamavayā eva sattā sabhāvena palitasirā hontīti paṭhamavaye",
  "tika-s0402t:152_4": "ṭhitabhāvaṃ dassetuṃ “susukāḷakeso”ti vuttaṃ. Bhadrenāti laddhakena. Ekacco hi daharopi",
  "tika-s0402t:152_5": "samāno kāṇo vā hoti kuṇiādīnaṃ vā aññataro, so na bhadrena yobbanena samannāgato",
  "tika-s0402t:152_6": "nāma hoti. Yo pana abhirūpo hoti dassanīyo pāsādiko sabbasampattisampanno yaṃ yadeva",
  "tika-s0402t:152_7": "alaṅkāraparihāraṃ icchati, tena tena alaṅkato devaputto viya carati, ayaṃ bhadrena",
  "tika-s0402t:152_8": "yobbanena samannāgato nāma hoti. Tenevāha “yena yobbanena samannāgato”tiādi.",
  "tika-s0402t:153_0": "Yamhi saccañca dhammo cāti yamhi puggale soḷasahākārehi paṭividdhattā catubbidhaṃ",
  "tika-s0402t:153_1": "saccaṃ, ñāṇena sacchikatattā navavidhalokuttaradhammo ca atthi. Ahiṃsāti desanāmattametaṃ,",
  "tika-s0402t:153_2": "yamhi pana catubbidhāpi appamaññābhāvanā atthīti attho. Saṃyamo damoti sīlañceva",
  "tika-s0402t:153_3": "indriyasaṃvaro ca. Vantamaloti maggañāṇena nīhaṭamalo. Dhīroti dhitisampanno. Theroti",
  "tika-s0402t:153_4": "so imehi thirabhāvakāraṇehi samannāgatattā theroti pavuccatīti attho.",
  "tika-s0402t:154_0": "40. Aṭṭhame “corā balavanto hontī”ti padaṃ uddharitvā yehi kāraṇehi te balavanto",
  "tika-s0402t:154_1": "honti, tesaṃ sabbhāvaṃ dassento “pakkhasampannā”tiādimāha. Tattha nivāsaṭṭhānasampannatā",
  "tika-s0402t:154_2": "giriduggādisabbhāvato. Atiyātunti anto yātuṃ, gantuṃ pavisitunti attho. Taṃ pana",
  "tika-s0402t:154_3": "antopavisanaṃ kenaci kāraṇena bahigatassa hotīti āha “bahiddhā janapadacārikaṃ caritvā”tiādi.",
  "tika-s0402t:154_4": "Niyyātunti bahi nikkhamituṃ. Tañca bahinikkhamanaṃ bahiddhākaraṇīye sati sambhavatīti",
  "tika-s0402t:154_5": "āha “corā janapadaṃ vilumpantī”tiādi. Anusaññātunti anusañcarituṃ. Sesamettha uttānameva.",
  "tika-s0402t:155_0": "41. Navame micchāpaṭipattādhikaraṇahetūti ettha adhi-saddo anatthakoti āha “micchāpaṭipattiyā",
  "tika-s0402t:155_1": "karaṇahetū”ti. Na ārādhakoti na sampādako na paripūrako. Ñāyati paṭivijjhanavasena",
  "tika-s0402t:155_2": "nibbānaṃ gacchatīti ñāyo, so eva taṃsamaṅginaṃ vaṭṭadukkhapātato dhāraṇaṭṭhena dhammoti",
  "tika-s0402t:155_3": "ñāyo dhammo, ariyamaggo. So panettha saha vipassanāya adhippetoti āha “sahavipassanakaṃ",
  "tika-s0402t:155_4": "magga”nti. Ārādhanaṃ nāma saṃsiddhi, sā pana yasmā sampādanena paripūraṇena icchitā,",
  "tika-s0402t:155_5": "tasmā vuttaṃ “sampādetuṃ pūretu”nti.",
  "tika-s0402t:156_0": "42. Dasame duggahitehīti atthato byañjanato ca duṭṭhu gahitehi, ūnādhikaviparītapadapaccābhaṭṭhādivasena",
  "tika-s0402t:156_1": "vilometvā gahitehīti attho. Uppaṭipāṭiyā gahitehīti idaṃ pana nidassanamattaṃ duggahassa",
  "tika-s0402t:156_2": "ūnādhikādivasenapi sambhavato. Tenevāha “attano duggahitasuttantānaṃyeva atthañca",
  "tika-s0402t:156_3": "pāḷiñca uttaritaraṃ katvā dassentī”ti.",
  "tika-s0402t:157": "Samacittavaggavaṇṇanā niṭṭhitā.",
  "tika-s0402t:158": "5. Parisavaggavaṇṇanā",
  "tika-s0402t:159_0": "43. Pañcamassa paṭhame uddhaccena samannāgatāti akappiye kappiyasaññitāya, kappiye",
  "tika-s0402t:159_1": "akappiyasaññitāya, avajje vajjasaññitāya, vajje avajjasaññitāya uddhaccappakatikā.",
  "tika-s0402t:159_2": "Ye hi vinaye apakataññuno saṃkilesavodāniyesu dhammesu na kusalā sakiñcanakārino",
  "tika-s0402t:159_3": "vippaṭisārabahulā, tesaṃ anuppannañca uddhaccaṃ uppajjati, uppannañca bhiyyobhāvaṃ",
  "tika-s0402t:159_4": "vepullaṃ āpajjati. Sārābhāvena tucchattā naḷo viyāti naḷo, mānoti āha “unnaḷāti uggatanaḷā”ti.",
  "tika-s0402t:159_5": "Tenāha “uṭṭhitatucchamānā”ti. Māno hi seyyassa seyyoti sadisoti ca pavattiyā visesato",
  "tika-s0402t:159_6": "tuccho. Cāpallenāti capalabhāvena, taṇhāloluppenāti attho. Mukhakharāti mukhena pharusā,",
  "tika-s0402t:159_7": "pharusavādinoti attho.",
  "tika-s0402t:160_0": "Vikiṇṇavācāti vissaṭavacanā samphappalāpitāya apariyantavacanā. Tenāha “asaṃyatavacanā”tiādi.",
  "tika-s0402t:160_1": "Vissaṭṭhasatinoti sativirahitā. Paccayavekallena vijjamānāyapi satiyā satikiccaṃ",
  "tika-s0402t:160_2": "kātuṃ asamatthatāya evaṃ vuttā. Na sampajānantīti asampajānā, taṃyoganivattiyaṃ cāyaṃ",
  "tika-s0402t:160_3": "akāro “ahetukā dhammā, abhikkhuko āvāso”tiādīsu viyāti āha “nippaññā”ti, paññārahitāti",
  "tika-s0402t:160_4": "attho. Pāḷiyaṃ vibbhantacittāti ubbhantacittā. Samādhivirahena laddhokāsena uddhaccena",
  "tika-s0402t:160_5": "tesaṃ samādhivirahānaṃ cittaṃ nānārammaṇesu paribbhamati vanamakkaṭo viya vanasākhāsu.",
  "tika-s0402t:160_6": "Pākatindriyāti saṃvarābhāvena gihikāle viya vivaṭaindriyā. Tenāha “pakatiyā ṭhitehī”tiādi.",
  "tika-s0402t:160_7": "Vivaṭehīti asaṃvutehi.",
  "tika-s0402t:161_0": "44. Dutiye bhaṇḍanaṃ vuccati kalahassa pubbabhāgoti kalahassa hetubhūtā paribhāsā",
  "tika-s0402t:161_1": "taṃsadisī ca aniṭṭhakiriyā bhaṇḍanaṃ nāma. Kalahajātāti hatthaparāmāsādivasena matthakappatto",
  "tika-s0402t:161_2": "kalaho jāto etesanti kalahajātāti evamettha attho daṭṭhabbo. Viruddhavādanti “ayaṃ",
  "tika-s0402t:161_3": "dhammo, nāyaṃ dhammo”tiādinā viruddhavādabhūtaṃ vivādaṃ. Mukhasannissitatāya vācā",
  "tika-s0402t:161_4": "idha “mukha”nti adhippetāti āha “dubbhāsitā vācā mukhasattiyoti vuccantī”ti. Catubbidhampi",
  "tika-s0402t:161_5": "saṅghakammaṃ sīmāparicchinnehi pakatattehi bhikkhūhi ekato kattabbattā ekakammaṃ",
  "tika-s0402t:161_6": "nāma. Pañcavidhopi pātimokkhuddeso ekato uddisitabbattā ekuddeso nāma. Paññattaṃ",
  "tika-s0402t:161_7": "pana sikkhāpadaṃ sabbehipi lajjīpuggalehi samaṃ sikkhitabbabhāvato samasikkhatā nāma.",
  "tika-s0402t:161_8": "Pāḷiyaṃ khīrodakībhūtāti yathā khīrañca udakañca aññamaññaṃ saṃsandati, visuṃ na",
  "tika-s0402t:161_9": "hoti, ekattaṃ viya upeti. Satipi hi ubhayesaṃ kalāpānaṃ paramatthato bhede pacurajanehi",
  "tika-s0402t:161_10": "pana duviññeyyanānattaṃ khīrodakaṃ samoditaṃ accantameva saṃsaṭṭhaṃ viya hutvā tiṭṭhati,",
  "tika-s0402t:161_11": "evaṃ sāmaggivasena ekattūpagatacittuppādā viyāti khīrodakībhūtāti evamettha attho",
  "tika-s0402t:161_12": "daṭṭhabbo. Mettācakkhūhīti mettācittaṃ paccupaṭṭhapetvā olokanacakkhūhi. Tāni hi",
  "tika-s0402t:161_13": "piyabhāvadīpanato “piyacakkhūnī”ti vuccanti.",
  "tika-s0402t:162_0": "45. Tatiye aggavatīti ettha agga-saddo uttamapariyāyo, tena visiṭṭhassa puggalassa,",
  "tika-s0402t:162_1": "visiṭṭhāya vā paṭipattiyā gahaṇaṃ idhādhippetanti āha “aggavatīti uttamapuggalavatī”tiādi.",
  "tika-s0402t:162_2": "Avigatataṇhatāya taṃ taṃ parikkhārajātaṃ bahuṃ lanti ādiyantīti bahulā, bahulā eva",
  "tika-s0402t:162_3": "bāhulikā yathā “venayiko”ti. Te pana yasmā paccayabahubhāvāya yuttappayuttā nāma",
  "tika-s0402t:162_4": "honti, tasmā āha “cīvarādibāhullāya paṭipannā”ti. Sikkhāya ādaragāravābhāvato sithilaṃ",
  "tika-s0402t:162_5": "adaḷhaṃ gaṇhantīti sāthalikāti vuttaṃ. Sithilanti ca bhāvanapuṃsakaniddeso, sithilasaddena",
  "tika-s0402t:162_6": "vā samānatthassa sāthalasaddassa vasena sāthalikāti padasiddhi veditabbā. Avagamanaṭṭhenāti",
  "tika-s0402t:162_7": "adhogamanaṭṭhena, orambhāgiyabhāvenāti attho. Upadhiviveketi sabbūpadhipaṭinissaggatāya",
  "tika-s0402t:162_8": "upadhivivitte. Oropitadhurāti ujjhitussāhā. Duvidhampi vīriyanti kāyikaṃ cetasikañca vīriyaṃ.",
  "tika-s0402t:163_0": "46. Catutthe idaṃ dukkhanti dukkhassa ariyasaccassa paccakkhato aggahitabhāvadassanatthaṃ",
  "tika-s0402t:163_1": "vuttaṃ. Ettakameva dukkhanti tassa paricchijja aggahitabhāvadassanatthaṃ. Ito uddhaṃ",
  "tika-s0402t:163_2": "dukkhaṃ natthīti anavasesetvā aggahitabhāvadassanatthaṃ. Yathāsabhāvato nappajānantīti",
  "tika-s0402t:163_3": "sarasalakkhaṇappaṭivedhena asammohato nappaṭivijjhanti. Asammohapaṭivedho ca yathā",
  "tika-s0402t:163_4": "tasmiṃ ñāṇe pavatte paccā dukkhassa rūpādiparicchede sammoho na hoti, tathā pavatti.",
  "tika-s0402t:163_5": "Accantakkhayoti accantakkhayanimittaṃ nibbānaṃ. Asamuppattīti etthāpi eseva nayo.",
  "tika-s0402t:163_6": "Yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma tadubhayampi nirujjhati,",
  "tika-s0402t:163_7": "taṃ tesaṃ asamuppatti nibbānaṃ dukkhanirodhoti vuccati.",
  "tika-s0402t:164_0": "47. Pañcame visesanassa paranipātena “parisākasaṭo”ti vuttanti āha “kasaṭaparisā”tiādi.",
  "tika-s0402t:164_1": "“Kasaṭaparisā”ti hi vattabbe “parisākasaṭo”ti vuttaṃ. Parisāmaṇḍoti etthāpi eseva",
  "tika-s0402t:164_2": "nayo. Sesamettha uttānameva.",
  "tika-s0402t:165_0": "48. Chaṭṭhe gambhīrāti agādhā dukkhogāḷhā. Pāḷivasenāti iminā yo dhammapaṭisambhidāya",
  "tika-s0402t:165_1": "visayo gambhīrabhāvo, tamāha. Dhammappaṭivedhassa hi dukkarabhāvato dhammassa pāḷiyā",
  "tika-s0402t:165_2": "dukkhogāḷhatāya gambhīrabhāvo. “Pāḷivasena gambhīrā”ti vatvā “sallasuttasadisā”ti",
  "tika-s0402t:165_3": "vuttaṃ tassa “animittamanaññāta”ntiādinā pāḷivasena gambhīratāya labbhanato. Tathā",
  "tika-s0402t:165_4": "hi tattha tā gāthā duviññeyyarūpā tiṭṭhanti. Duviññeyyañhi ñāṇena dukkhogāḷhanti",
  "tika-s0402t:165_5": "katvā “gambhīra”nti vuccati. Pubbāparampettha kāsañci gāthānaṃ duviññeyyatāya dukkhogāḷhameva,",
  "tika-s0402t:165_6": "tasmā taṃ “pāḷivasena gambhīrā”ti vuttaṃ. Imināva nayena “atthavasena gambhīrā”ti",
  "tika-s0402t:165_7": "etthāpi attho veditabbo. Mahāvedallasuttassa atthavasena gambhīratā suviññeyyāva.",
  "tika-s0402t:165_8": "Lokaṃ uttaratīti lokuttaro, navavidho appamāṇadhammo. So atthabhūto etesaṃ atthīti",
  "tika-s0402t:165_9": "lokuttarā. Tenāha “lokuttaraatthadīpakā”ti.",
  "tika-s0402t:166_0": "Sattasuññaṃ dhammamattamevāti sattena attanā suññaṃ kevalaṃ dhammamattameva. Uggahetabbaṃ",
  "tika-s0402t:166_1": "pariyāpuṇitabbanti liṅgavacanavipallāsena vuttanti āha “uggahetabbe ca pariyāpuṇitabbe",
  "tika-s0402t:166_2": "cā”ti. Kavino kammaṃ kavitā. Yaṃ panassa kammaṃ, taṃ tena katanti vuccatīti āha “kavitāti",
  "tika-s0402t:166_3": "kavīhi katā”ti. Itaranti kāveyyāti padaṃ, kābyanti vuttaṃ hoti. Kābyanti ca kavinā",
  "tika-s0402t:166_4": "vuttanti attho. Tenāha “tasseva vevacana”nti. Vicitraakkharāti vicittākārakkharā",
  "tika-s0402t:166_5": "viññāpanīyā. Sāsanato bahibhūtāti na sāsanāvacarā. Tesaṃ sāvakehīti buddhānaṃ sāvakāti",
  "tika-s0402t:166_6": "apaññātānaṃ yesaṃ kesañci sāvakehi. Na ceva aññamaññaṃ paṭipucchantīti ye vācenti,",
  "tika-s0402t:166_7": "ye ca suṇanti, te aññamaññaṃ atthādiṃ nappaṭipucchanti, kevalaṃ vācanasavanamatteneva",
  "tika-s0402t:166_8": "parituṭṭhā honti. Cārikaṃ na vicarantīti asukasmiṃ ṭhāne atthādiṃ jānantā atthīti",
  "tika-s0402t:166_9": "pucchanatthāya cārikaṃ na gacchanti tādisassa puggalassa abhāvato tassa ca pubbāparavirodhato.",
  "tika-s0402t:166_10": "Kathaṃ ropetabbanti kena pakārena nikkhipitabbaṃ. Attho nāma sabhāvato anusandhito",
  "tika-s0402t:166_11": "sambandhato pubbāparato ādipariyosānato ca ñāto sammāñāto hotīti āha “ko attho”tiādi.",
  "tika-s0402t:166_12": "Anuttānīkatanti akkharasannivesādinā anuttānīkataṃ. Kaṅkhāyāti saṃsayassa.",
  "tika-s0402t:167_0": "49. Sattame kilesehī āmasitabbato āmisaṃ, cattāro paccayā. Tadeva garu garukātabbaṃ",
  "tika-s0402t:167_1": "etesaṃ, na dhammoti āmisagarū. Tenāha “lokuttaradhammaṃ lāmakato gahetvā ṭhitaparisā”ti.",
  "tika-s0402t:167_2": "Ubhato bhāgato vimuttoti ubhatobhāgavimutto. Dvīhi bhāgehi dve vāre vimutto. Paññāya",
  "tika-s0402t:167_3": "vimuttoti samathasannissayena vinā aggamaggapaññāya vimutto. Tenāha “sukkhavipassakakhīṇāsavo”ti.",
  "tika-s0402t:167_4": "Kāyenāti nāmakāyena. Jhānaphassaṃ phusitvāti aṭṭhasamāpattisaññitaṃ jhānaphassaṃ",
  "tika-s0402t:167_5": "adhigamavasena phusitvā. Pacchā nirodhaṃ nibbānaṃ yathā ālocitaṃ nāmakāyena sacchikarotīti",
  "tika-s0402t:167_6": "kāyasakkhī. Na tu vimutto ekaccānaṃ āsavānaṃ aparikkhīṇattā. Diṭṭhantaṃ pattoti diṭṭhassa",
  "tika-s0402t:167_7": "anto anantaro kālo diṭṭhanto, dassanasaṅkhātassa sotāpattimaggañāṇassa anantaraṃ",
  "tika-s0402t:167_8": "pattoti attho. Paṭhamaphalato paṭṭhāya hi yāva aggamaggā diṭṭhippatto. Tenāha “ime",
  "tika-s0402t:167_9": "dvepi chasu ṭhānesu labbhantī”ti.",
  "tika-s0402t:168_0": "Saddahanto vimuttoti etena sabbathā avimuttassa saddhāmattena vimuttabhāvadassanena",
  "tika-s0402t:168_1": "saddhāvimuttassa sekkhabhāvameva vibhāveti. Saddhāvimuttoti vā saddhāya avimuttoti",
  "tika-s0402t:168_2": "attho. Chasu ṭhānesūti paṭhamaphalato paṭṭhāya chasu ṭhānesu. Dhammaṃ anussaratīti",
  "tika-s0402t:168_3": "paṭhamamaggapaññāsaṅkhātaṃ dhammaṃ anussarati. Saddhaṃ anussaratīti etthāpi eseva",
  "tika-s0402t:168_4": "nayo. Ubhopi hete sotāpattimaggaṭṭhāyeva. Imaṃ kasmā gaṇhantīti evaṃ ekantapāsaṃsesu",
  "tika-s0402t:168_5": "ariyesu gayhamānesu imaṃ ekantaninditaṃ lāmakaṃ dussīlaṃ kasmā gaṇhanti. Sabbesu",
  "tika-s0402t:168_6": "sabbatā sadisesu labbhamānopi viseso na paññāyati, visabhāge pana sati eva paññāyati",
  "tika-s0402t:168_7": "paṭabhāvena viya cittapaṭassāti āha “ekaccesu panā”tiādi. Ganthitāti avabaddhā. Mucchitāti",
  "tika-s0402t:168_8": "mucchaṃ sammohaṃ āpannā. Chandarāgaapakaḍḍhanāyāti chandarāgassa apanayanatthaṃ.",
  "tika-s0402t:168_9": "Nissaraṇapaññāyāti tato nissaraṇāvahāya paññāya virahitā.",
  "tika-s0402t:169_0": "Paññādhurenāti vipassanābhinivesena. Abhiniviṭṭhoti vipassanāmaggaṃ otiṇṇo. Tasmiṃ",
  "tika-s0402t:169_1": "khaṇeti sotāpattimaggakkhaṇe. Dhammānusārī nāma paññāsaṅkhātena dhammena ariyamaggasotassa",
  "tika-s0402t:169_2": "anussaraṇato. Kāyasakkhī nāma nāmakāyena sacchikātabbassa nibbānassa sacchikaraṇato.",
  "tika-s0402t:169_3": "Vikkhambhanasamucchedānaṃ vasena dvikkhattuṃ. Arūpajjhānehi rūpakāyato, aggamaggena",
  "tika-s0402t:169_4": "sesakāyatoti dvīhi bhāgehi nissakkavacanañcetaṃ. Diṭṭhantaṃ patto, diṭṭhattā vā pattoti",
  "tika-s0402t:169_5": "diṭṭhippatto. Tattha diṭṭhantaṃ pattoti dassanasaṅkhātassa sotāpattimaggañāṇassa",
  "tika-s0402t:169_6": "anantaraṃ pattoti attho. Diṭṭhattāti catusaccadassanasaṅkhātāya paññāya nirodhassa",
  "tika-s0402t:169_7": "diṭṭhattā. Jhānaphassarahitāya sātisayāya paññāya eva vimuttoti paññāvimutto. Sesaṃ",
  "tika-s0402t:169_8": "vuttanayattā suviññeyyameva.",
  "tika-s0402t:170_0": "50. Aṭṭhame na samāti visamā. Kāyakammādīnaṃ visamattā tato eva tattha pakkhalanaṃ",
  "tika-s0402t:170_1": "sulabhanti āha “sapakkhalanaṭṭhenā”ti. Nippakkhalanaṭṭhenāti pakkhalanābhāvena. Uddhammānīti",
  "tika-s0402t:170_2": "dhammato apetāni. Ubbinayānīti etthāpi eseva nayo.",
  "tika-s0402t:171": "51. Navame adhammikāti adhamme niyuttā. Tenāha “niddhammā”ti, dhammarahitāti attho.",
  "tika-s0402t:172_0": "52. Dasame gaṇhantīti pavattenti. Na ceva aññamaññaṃ saññāpentīti mūlato paṭṭhāya",
  "tika-s0402t:172_1": "taṃ adhikaraṇaṃ yathā vūpasammati, evaṃ aññamaññaṃ itarītare na sammā jānāpenti.",
  "tika-s0402t:172_2": "Saññāpanatthaṃ sannipāte sati tattha yuttapattakaraṇena saññattiyā bhavitabbaṃ, te",
  "tika-s0402t:172_3": "pana saññāpanatthaṃ na sannipatanti. Na pekkhāpentīti taṃ adhikaraṇaṃ mūlato paṭṭhāya",
  "tika-s0402t:172_4": "aññamaññaṃ na pekkhāpenti. Asaññattiyeva attanā gahitapakkhassa balaṃ etesanti asaññattibalā.",
  "tika-s0402t:172_5": "Na tathā mantentīti sandiṭṭhiparāmāsiādhānaggāhiduppaṭinissaggibhāvena tathā na mantenti.",
  "tika-s0402t:172_6": "Tenāha “thāmasā”tiādi. Uttānatthoyeva kaṇhapakkhe vuttappaṭipakkhena gahetabbattā.",
  "tika-s0402t:173": "Parisavaggavaṇṇanā niṭṭhitā.",
  "tika-s0402t:174": "Paṭhamapaṇṇāsakaṃ niṭṭhitaṃ.",
  "tika-s0402t:175": "2. Dutiyapaṇṇāsakaṃ",
  "tika-s0402t:176": "(6) 1. Puggalavaggavaṇṇanā",
  "tika-s0402t:177_0": "53. Dutiyapaṇṇāsakassa paṭhame hitaggahaṇena mettā vuttā hoti, na karuṇā, anukampāgahaṇena",
  "tika-s0402t:177_1": "pana karuṇāti cakkavattinā saddhiṃ gahitattā “lokānukampāyā”ti na vuttaṃ. Nippariyāyato",
  "tika-s0402t:177_2": "lokānukampā nāma sammāsambuddhādhīnāti. Dveti manussadevasampattivasena dve sampattiyo.",
  "tika-s0402t:177_3": "Tā dve, nibbānasampatti cāti tisso.",
  "tika-s0402t:178": "54. Dutiye bahuso loke na ciṇṇā na pavattā manussāti āciṇṇamanussā. Kadācideva hi nesaṃ loke nibbatti abhūtapubbā bhūtāti abbhutamanussā.",
  "tika-s0402t:179": "55. Tatiye dasasu cakkavāḷasahassesu anutāpaṃ karoti tassa ekabuddhakhettabhāvato.",
  "tika-s0402t:180": "56. Catutthe thūpassa yuttāti dhātuyo pakkhipitvā thūpakaraṇassa yuttā.",
  "tika-s0402t:181": "57. Pañcame attano ānubhāvenāti sayambhuñāṇena. Buddhāti buddhavanto.",
  "tika-s0402t:182_0": "58. Chaṭṭhe pahīnattā na bhāyatīti attasinehābhāvato na bhāyati. Sakkāyadiṭṭhiggahaṇañcettha",
  "tika-s0402t:182_1": "nidassanamattaṃ, attasinehassa paṭighassa tadekaṭṭhasammohassa ca vasena bhāyanaṃ",
  "tika-s0402t:182_2": "hotīti tesampi pahīnattā na bhāyati, aññathā sotāpannādīnaṃ abhayena bhavitabbaṃ",
  "tika-s0402t:182_3": "siyā. Sakkāyadiṭṭhiyā balavattāti ettha ahaṃkārasammohanatādīnampi balavattāti vattabbaṃ.",
  "tika-s0402t:183": "59. Sattame assājānīyoti likhanti, usabhājānīyoti pana pāṭhoti.",
  "tika-s0402t:184_0": "61. Navame tatthāti antarāpaṇe. Ekoti dvīsu kinnaresu eko. Ambilikāphalañca addasāti",
  "tika-s0402t:184_1": "ānetvā sambandho. Ambilikāphalanti tintiṇīphalanti vadanti, caturambilanti apare.",
  "tika-s0402t:184_2": "Dve attheti pāḷiyaṃ vutte dve atthe.",
  "tika-s0402t:185": "62. Dasame yathāāraddhe kicce vattamāne antarā eva paṭigamanaṃ paṭivānaṃ, natthi etassa paṭivānanti appaṭivāno. Tattha asaṃkocappatto. Tenāha “anukkaṇṭhito”tiādi.",
  "tika-s0402t:186_0": "63. Ekādasame sannivāsanti sahavāsaṃ. Yathā asappurisā saha vasantā aññamaññaṃ agāravena",
  "tika-s0402t:186_1": "anādariyaṃ karonti, tappaṭikkhepena sappurisānaṃ sagāravappaṭipattidassanaparamidaṃ suttaṃ daṭṭhabbaṃ.",
  "tika-s0402t:187_0": "64. Dvādasame dvīsupi pakkhesūti vivādāpannānaṃ bhikkhūnaṃ dvīsupi pakkhesu. Saṃsaramānāti",
  "tika-s0402t:187_1": "pavattamānā. Diṭṭhipaḷāsoti diṭṭhisannissayo paḷāso yugaggāho. Āghātentoti āhananto",
  "tika-s0402t:187_2": "bādhento. Anabhirādhanavasenāti yassa uppajjati, tassa tadaññesañca atthassa anabhirādhanavasena.",
  "tika-s0402t:187_3": "Sabbampetanti vacīsaṃsāroti sabbampetaṃ. Attano citte parisāya ca citteti ānetvā sambandho.",
  "tika-s0402t:188": "Puggalavaggavaṇṇanā niṭṭhitā.",
  "tika-s0402t:189": "(7) 2. Sukhavaggavaṇṇanā",
  "tika-s0402t:190": "65. Dutiyassa paṭhame sabbakāmanipphattimūlakaṃ sukhanti anavasesaupabhogaparibhogavatthunipphattihetukaṃ kāmasukhaṃ. Pabbajjāmūlakaṃ sukhanti pabbajjāhetukaṃ pavivekasukhaṃ.",
  "tika-s0402t:191_0": "66. Dutiye kāmeti pañca kāmaguṇe, sabbepi vā tebhūmake dhamme. Vuttañhetaṃ “sabbepi",
  "tika-s0402t:191_1": "tebhūmakā dhammā kamanīyaṭṭhena kāmā”ti. Nekkhammaṃ vuccati pabbajjā gharabandhanato",
  "tika-s0402t:191_2": "nikkhantattā. Nibbānameva vā –",
  "tika-s0402t:192": "“Pabbajjā paṭhamaṃ jhānaṃ, nibbānañca vipassanā;",
  "tika-s0402t:193": "Sabbepi kusalā dhammā, nekkhammanti pavuccare”ti. –",
  "tika-s0402t:194": "Hi vuttaṃ.",
  "tika-s0402t:195": "67. Tatiye upadhī vuccanti pañcupādānakkhandhā, tannissitaṃ sukhaṃ upadhisukhaṃ. Tappaṭipakkhato nirupadhisukhaṃ lokuttarasukhaṃ.",
  "tika-s0402t:196": "68. Catutthe vaṭṭapariyāpannaṃ sukhaṃ vaṭṭasukhaṃ. Nibbānārammaṇaṃ sukhaṃ vivaṭṭasukhaṃ.",
  "tika-s0402t:197": "69. Pañcame saṃkilesanti saṃkiliṭṭhaṃ. Tenāha “vaṭṭagāmisukha”nti. Vivaṭṭasukhanti maggaphalasahagataṃ sukhaṃ.",
  "tika-s0402t:198": "70. Chaṭṭhe ariyānameva sukhaṃ ariyasukhaṃ, ariyañca taṃ sukhañcātipi ariyasukhaṃ. Anariyānameva sukhaṃ anariyasukhaṃ. Anariyañca taṃ sukhañcātipi anariyasukhaṃ.",
  "tika-s0402t:199": "71. Sattame tanti cetasikasukhaṃ.",
  "tika-s0402t:200_0": "72. Aṭṭhame saha pītiyā vattatīti sappītikaṃ, pītisahagataṃ sukhaṃ. Sabhāvato virāgato",
  "tika-s0402t:200_1": "ca natthi etassa pītīti nippītikaṃ sukhaṃ. Aṭṭhakathāyaṃ panettha jhānasukhameva",
  "tika-s0402t:200_2": "uddhaṭaṃ, tathā ca “lokiyasappītikasukhato lokiyanippītikasukhaṃ agga”nti vuttaṃ.",
  "tika-s0402t:200_3": "Lokiyanippītikampi hi aggaṃ labbhatevāti bhūmantaraṃ bhinditvā aggabhāvo veditabbo.",
  "tika-s0402t:201_0": "73. Navame sātasabhāvameva sukhaṃ sātasukhaṃ, na upekkhāsukhaṃ viya asātasabhāvaṃ.",
  "tika-s0402t:201_1": "Kāmañcettha kāyaviññāṇasahagatampi sātasukhameva, aṭṭhakathāyaṃ pana “tīsu jhānesu sukha”nteva vuttaṃ.",
  "tika-s0402t:202": "74. Dasame samādhisampayuttaṃ sukhaṃ samādhisukhaṃ. Na samādhisampayuttaṃ sukhaṃ asamādhisukhaṃ.",
  "tika-s0402t:203": "75. Ekādasame suttantakathā esāti “sappītikaṃ jhānadvaya”nti vuttaṃ.",
  "tika-s0402t:204_0": "77. Terasame rūpajjhānaṃ rūpaṃ uttarapadalopena, taṃ ārammaṇaṃ etassāti rūpārammaṇaṃ.",
  "tika-s0402t:204_1": "Catutthajjhānaggahaṇaṃ pana yadassa paṭiyogī, tena samānayogakkhamadassanaparaṃ.",
  "tika-s0402t:204_2": "Yaṃ kiñci rūpanti yaṃ kiñci ruppanalakkhaṇaṃ rūpaṃ. Tappaṭikkhepena arūpaṃ veditabbaṃ.",
  "tika-s0402t:205": "Sukhavaggavaṇṇanā niṭṭhitā.",
  "tika-s0402t:206": "(8) 3. Sanimittavaggavaṇṇanā",
  "tika-s0402t:207_0": "78-79. Tatiyassa paṭhame nimīyati ettha phalaṃ avasesapaccayehi pakkhipīyati viyāti",
  "tika-s0402t:207_1": "nimittaṃ, kāraṇanti āha “sanimittāti sakāraṇā”ti. Dutiyādīsūti dutiyasuttādīsu. Eseva",
  "tika-s0402t:207_2": "nayoti iminā nidānādipadānampi kāraṇapariyāyameva dīpeti. Nidadāti phalanti nidānaṃ,",
  "tika-s0402t:207_3": "hinoti phalaṃ patiṭṭhāti etenāti hetu, saṅkharoti phalanti saṅkhāro, paṭicca etasmā",
  "tika-s0402t:207_4": "phalaṃ etīti paccayo, ruppati niruppati phalaṃ etthāti rūpanti evaṃ nidānādipadānampi",
  "tika-s0402t:207_5": "hetupariyāyatā veditabbā.",
  "tika-s0402t:208": "84. Sattame paccayabhūtāyāti sahajātādipaccayabhūtāya.",
  "tika-s0402t:209_0": "87. Dasame samecca sambhuyya paccayehi katoti saṅkhato, saṅkhato dhammo ārammaṇaṃ",
  "tika-s0402t:209_1": "etesanti saṅkhatārammaṇā. Maggakkhaṇe na honti nāma pahīyantīti katvā. Nāhesunti",
  "tika-s0402t:209_2": "ettha “vuccantī”ti ajjhāharitabbaṃ. Yāva arahattā desanā desitā taṃtaṃsuttapariyosāne",
  "tika-s0402t:209_3": "“na hontī”ti vuttattā.",
  "tika-s0402t:210": "Sanimittavaggavaṇṇanā niṭṭhitā.",
  "tika-s0402t:211": "(9) 4. Dhammavaggavaṇṇanā",
  "tika-s0402t:212": "88. Catutthassa paṭhame phalasamādhīti catūsupi ariyaphalesu samādhi. Tathā phalapaññā veditabbā.",
  "tika-s0402t:213": "89. Dutiye sampayuttadhamme pariggaṇhātīti paggāho. Na vikkhipatīti avikkhepo.",
  "tika-s0402t:214": "90. Tatiye namanaṭṭhena nāmaṃ. Ruppanaṭṭhena rūpaṃ. Sammasanacārassa adhippetattā “cattāro arūpakkhandhā”tveva vuttaṃ. Tenāha “dhamma-koṭṭhāsaparicchedañāṇaṃ nāma kathita”nti.",
  "tika-s0402t:215": "91. Catutthe vijānanaṭṭhena vijjā. Vimuccanaṭṭhena vimutti.",
  "tika-s0402t:216_0": "92. Pañcame bhavo nāma sassataṃ sadā bhāvato, sassatavasena uppajjanadiṭṭhi bhavadiṭṭhi.",
  "tika-s0402t:216_1": "Vibhavo nāma ucchedo vināsanaṭṭhena, vibhavavasena uppajjanadiṭṭhi vibhavadiṭṭhi.",
  "tika-s0402t:216_2": "Uttānatthāneva heṭṭhā vuttanayattā.",
  "tika-s0402t:217_0": "95. Aṭṭhame dukkhaṃ vaco etasmiṃ vippaṭikūlagāhimhi vipaccanīkasāte anādare puggaleti",
  "tika-s0402t:217_1": "dubbaco, tassa kammaṃ dovacassaṃ, tassa dubbacassa puggalassa anādariyavasena pavattā",
  "tika-s0402t:217_2": "cetanā. Tassa bhāvo dovacassatā. Tassa bhāvoti ca tassa yathāvuttassa dovacassassa",
  "tika-s0402t:217_3": "atthibhāvo, atthato dovacassameva. Vitthārato panesā “tattha katamā dovacassatā?",
  "tika-s0402t:217_4": "Sahadhammike vuccamāne dovacassāya”nti abhidhamme āgatā. Sā atthato saṅkhārakkhandho",
  "tika-s0402t:217_5": "hoti. Catunnaṃ vā khandhānaṃ etenākārena pavattānaṃ etaṃ adhivacananti vadanti.",
  "tika-s0402t:218_0": "Pāpayogato pāpā assaddhādayo puggalā etassa mittāti pāpamitto, tassa bhāvo pāpamittatā.",
  "tika-s0402t:218_1": "Vitthārato panesā “tattha katamā pāpamittatā? Ye te puggalā assaddhā dussīlā appassutā",
  "tika-s0402t:218_2": "maccharino duppaññā. Yā tesaṃ sevanā nisevanā saṃsevanā bhajanā sambhajanā bhatti",
  "tika-s0402t:218_3": "sambhatti taṃsampavaṅkatā”ti evaṃ āgatā. Sāpi atthato dovacassatā viya daṭṭhabbā.",
  "tika-s0402t:218_4": "Yāya hi cetanāya puggalo pāpasampavaṅko nāma hoti, sā cetanā cattāropi vā arūpino",
  "tika-s0402t:218_5": "khandhā tadākārappavattā pāpamittatā.",
  "tika-s0402t:219_0": "96. Navame sukhaṃ vaco etasmiṃ padakkhiṇagāhimhi anulomasāte sādare puggaleti subbacotiādinā,",
  "tika-s0402t:219_1": "kalyāṇā saddhādayo puggalā etassa mittāti kalyāṇamittotiādinā vuttavipariyāyena attho veditabbo.",
  "tika-s0402t:220_0": "97. Dasame pathavīdhātuādayo sukhadhātukāmadhātuādayo ca etāsveva antogadhāti etāsu",
  "tika-s0402t:220_1": "kosalle dassite tāsupi kosallaṃ dassitameva hotīti “aṭṭhārasa dhātuyo”ti vuttaṃ.",
  "tika-s0402t:220_2": "Dhātūti jānananti iminā aṭṭhārasannaṃ dhātūnaṃ sabhāvaparicchedikā savanadhāraṇasammasanappaṭivedhapaññā",
  "tika-s0402t:220_3": "vuttā. Tattha dhātūnaṃ savanadhāraṇapaññā sutamayā, itarā bhāvanāmayā. Tatthāpi sammasanapaññā",
  "tika-s0402t:220_4": "lokiyā. Vipassanā hi sā, itarā lokuttarā. Lakkhaṇādivasena aniccādivasena ca manasikaraṇaṃ",
  "tika-s0402t:220_5": "manasikāro, tattha kosallaṃ manasikārakusalatā. Aṭṭhārasannaṃyeva dhātūnaṃ sammasanappaṭivedhapaccavekkhaṇapaññā",
  "tika-s0402t:220_6": "manasikārakusalatā, sā ādimajjhapariyosānavasena tidhā bhinnā. Tathā hi sammasanapaññā",
  "tika-s0402t:220_7": "tassā ādi, paṭivedhapaññā majjhe, paccavekkhaṇapaññā pariyosānaṃ.",
  "tika-s0402t:221_0": "98. Ekādasame āpattiyova āpattikkhandhā. Tā pana antarāpattīnaṃ aggahaṇena pañca,",
  "tika-s0402t:221_1": "tāsaṃ gahaṇena satta hontīti āha “pañcannañca sattannañca āpattikkhandhāna”nti. Jānananti",
  "tika-s0402t:221_2": "“imā āpattiyo, ettakā āpattiyo, evañca tāsaṃ āpajjanaṃ hotī”ti jānanaṃ. Evaṃ tippakārena",
  "tika-s0402t:221_3": "jānanapaññā hi āpattikusalatā nāma. Āpattito vuṭṭhāpanappayogatāya kammabhūtā vācā",
  "tika-s0402t:221_4": "kammavācā, tathābhūtā anussāvanavācā. “Imāya kammavācāya ito āpattito vuṭṭhānaṃ hoti,",
  "tika-s0402t:221_5": "hontañca paṭhame, tatiye vā anussāvane yya-kāraṃ patte, ‘saṃvarissāmī’ti vā pade",
  "tika-s0402t:221_6": "pariyosite hotī”ti evaṃ taṃ taṃ āpattīhi vuṭṭhānaparicchedajānanapaññā āpattivuṭṭhānakusalatā.",
  "tika-s0402t:221_7": "Vuṭṭhānanti ca yathāpannāya āpattiyā yathā tathā anantarāyatāpādanaṃ. Evaṃ vuṭṭhānaggahaṇeneva",
  "tika-s0402t:221_8": "desanāyapi saṅgaho siddho hoti.",
  "tika-s0402t:222": "Dhammavaggavaṇṇanā niṭṭhitā.",
  "tika-s0402t:223": "(10) 5. Bālavaggavaṇṇanā",
  "tika-s0402t:224_0": "99. Pañcamassa paṭhame anāgataṃ bhāraṃ vahatīti attano asampattaṃ bhāraṃ vahati.",
  "tika-s0402t:224_1": "Atherova samāno therehi vahitabbaṃ bījanaggāhadhammajjhesanādibhāraṃ vahatīti evamettha",
  "tika-s0402t:224_2": "attho daṭṭhabbo. Aṭṭhakathāyaṃ pana yasmā sammajjanādinavavidhaṃ pubbakiccaṃ āṇatteneva",
  "tika-s0402t:224_3": "kātabbaṃ, pātimokkhañca āṇatteneva uddisitabbaṃ, tasmā taṃ sabbaṃ vinā āṇattiyā karonto",
  "tika-s0402t:224_4": "anāgataṃ bhāraṃ vahati nāmāti dassetuṃ “sammajjanī padīpo”tiādi vuttaṃ. Yañhi “anujānāmi,",
  "tika-s0402t:224_5": "bhikkhave, uposathāgāraṃ sammajjitu”ntiādinā nayena pāḷiyaṃ āgataṃ. Aṭṭhakathāsu ca –",
  "tika-s0402t:225": "“Sammajjanī padīpo ca, udakaṃ āsanena ca;",
  "tika-s0402t:226": "Uposathassa etāni, ‘pubbakaraṇa’nti vuccati.",
  "tika-s0402t:227": "“Chandapārisuddhiutukkhānaṃ, bhikkhugaṇanā ca ovādo;",
  "tika-s0402t:228": "Uposathassa etāni, ‘pubbakicca’nti vuccatī”ti. –",
  "tika-s0402t:229_0": "Evaṃ dvīhi nāmehi navavidhaṃ pubbakiccaṃ dassitaṃ, taṃ akatvā uposathaṃ kātuṃ na",
  "tika-s0402t:229_1": "vaṭṭati. Tasmā “anujānāmi, bhikkhave, therena bhikkhunā navaṃ bhikkhuṃ āṇāpetu”nti",
  "tika-s0402t:229_2": "vacanato therena āṇattena agilānena bhikkhunā uposathāgāraṃ sammajjitabbaṃ, pānīyaṃ",
  "tika-s0402t:229_3": "paribhojanīyaṃ upaṭṭhapetabbaṃ, āsanaṃ paññāpetabbaṃ, padīpo kātabbo, akaronto dukkaṭaṃ āpajjati.",
  "tika-s0402t:230_0": "Therenapi patirūpaṃ ñatvā āṇāpetabbaṃ, āṇāpentenapi yaṃ kiñci kammaṃ karonto vā sadā",
  "tika-s0402t:230_1": "kālameva eko vā bhāranittharaṇako vā sarabhāṇakadhammakathikādīsu vā aññataro na",
  "tika-s0402t:230_2": "uposathāgārasammajjanatthaṃ āṇāpetabbo, avasesā pana vārena āṇāpetabbā. Sace āṇatto",
  "tika-s0402t:230_3": "sammajjaniṃ tāvakālikampi na labhati, sākhābhaṅgaṃ kappiyaṃ kāretvā sammajjitabbaṃ,",
  "tika-s0402t:230_4": "tampi alabhantassa laddhakappiyaṃ hoti. Padīpakaraṇepi vuttanayeneva āṇāpetabbo,",
  "tika-s0402t:230_5": "āṇāpentena ca “amukasmiṃ nāma okāse telaṃ vā kapallikā vā atthi, taṃ gahetvā karohī”ti",
  "tika-s0402t:230_6": "vattabbo. Sace telādīni natthi, pariyesitabbāni. Pariyesitvā alabhantassa laddhakappiyaṃ",
  "tika-s0402t:230_7": "hoti. Api ca kapāle aggi jāletabbo. Āsanapaññāpanāṇattiyampi vuttanayeneva āṇāpetabbo,",
  "tika-s0402t:230_8": "āṇattena ca sace uposathāgāre āsanāni natthi, saṅghikāvāsato āharitvā paññāpetvā",
  "tika-s0402t:230_9": "puna āharitabbāni, āsanesu asati kaṭasārakepi taṭṭikāyopi paññāpetuṃ vaṭṭati, tāsupi",
  "tika-s0402t:230_10": "asati sākhābhaṅgāni kappiyaṃ kāretvā paññāpetabbāni. Kappiyakārakaṃ alabhantassa",
  "tika-s0402t:230_11": "laddhakappiyaṃ hoti.",
  "tika-s0402t:231_0": "Chandapārisuddhīti ettha uposathakaraṇatthaṃ sannipatite saṅghe bahi uposathaṃ katvā",
  "tika-s0402t:231_1": "āgatena sannipātaṭṭhānaṃ gantvā kāyasāmaggiṃ adentena chando dātabbo. Yopi gilāno",
  "tika-s0402t:231_2": "vā kiccappasuto vā, tena pārisuddhiṃ dentena chando dātabbo. Kathaṃ dātabbo? Ekassa",
  "tika-s0402t:231_3": "bhikkhuno santike “chandaṃ dammi, chandaṃ me hara, chandaṃ me ārocehī”ti ayamattho",
  "tika-s0402t:231_4": "kāyena vā vācāya vā ubhayena vā viññāpetabbo. Evaṃ dinno hoti chando. Akatūposathena",
  "tika-s0402t:231_5": "pana gilānena vā kiccappasutena vā pārisuddhi dātabbā. Kathaṃ dātabbā? Ekassa bhikkhuno",
  "tika-s0402t:231_6": "santike “pārisuddhiṃ dammi, pārisuddhiṃ me hara, pārisuddhiṃ me ārocehī”ti ayamattho",
  "tika-s0402t:231_7": "kāyena vā vācāya vā ubhayena vā viññāpetabbo. Evaṃ dinnā hoti pārisuddhi. Taṃ pana",
  "tika-s0402t:231_8": "dentena chandopi dātabbo. Vuttañhetaṃ bhagavatā – “anujānāmi, bhikkhave, tadahuposathe",
  "tika-s0402t:231_9": "pārisuddhiṃ dentena chandampi dātuṃ, santi saṅghassa karaṇīya”nti. Tattha pārisuddhidānaṃ",
  "tika-s0402t:231_10": "saṅghassapi attanopi uposathakaraṇaṃ sampādeti, na avasesaṃ saṅghakiccaṃ. Chandadānaṃ",
  "tika-s0402t:231_11": "saṅghasseva uposathakaraṇañca sesakiccañca sampādeti, attano pana uposatho akatoyeva",
  "tika-s0402t:231_12": "hoti, tasmā pārisuddhiṃ dentena chandopi dātabbo.",
  "tika-s0402t:232_0": "Utukkhānanti “hemantādīnaṃ utūnaṃ ettakaṃ atikkantaṃ, ettakaṃ avasiṭṭha”nti evaṃ",
  "tika-s0402t:232_1": "utūnaṃ ācikkhanaṃ. Bhikkhugaṇanāti “ettakā bhikkhū uposathagge sannipatitā”ti bhikkhūnaṃ",
  "tika-s0402t:232_2": "gaṇanā. Idampi ubhayaṃ katvāva uposatho kātabbo. Ovādoti bhikkhunovādo. Na hi bhikkhūnīhi",
  "tika-s0402t:232_3": "yācitaṃ ovādaṃ anārocetvā uposathaṃ kātuṃ vaṭṭati. Bhikkhuniyo hi “sve uposatho”ti",
  "tika-s0402t:232_4": "āgantvā “ayaṃ uposatho cātuddaso, pannaraso”ti pucchitvā puna uposathadivase āgantvā",
  "tika-s0402t:232_5": "“bhikkhunisaṅgho, ayya, bhikkhusaṅghassa pāde vandati, ovādūpasaṅkamanañca yācati,",
  "tika-s0402t:232_6": "labhatu kira, ayya, bhikkhunisaṅgho ovādūpasaṅkamana”nti evaṃ ovādaṃ yācanti. Taṃ",
  "tika-s0402t:232_7": "ṭhapetvā bālagilānagamiye añño sacepi āraññako hoti, appaṭiggahetuṃ na labhati, tasmā",
  "tika-s0402t:232_8": "yena so paṭiggahito, tena bhikkhunā uposathagge pātimokkhuddesako bhikkhu evaṃ vattabbo",
  "tika-s0402t:232_9": "“bhikkhunisaṅgho, bhante, bhikkhusaṅghassa pāde vandati, ovādūpasaṅkamanañca yācati,",
  "tika-s0402t:232_10": "labhatu kira, bhante, bhikkhunisaṅgho ovādūpasaṅkamana”nti.",
  "tika-s0402t:233_0": "Pātimokkhuddesakena vattabbaṃ – “atthi koci bhikkhu bhikkhunovādako sammato”ti. Sace",
  "tika-s0402t:233_1": "hoti koci bhikkhu bhikkhunovādako sammato, tato tena so vattabbo – “itthannāmako",
  "tika-s0402t:233_2": "bhikkhu bhikkhunovādako sammato, taṃ bhikkhunisaṅgho upasaṅkamatū”ti. Sace natthi,",
  "tika-s0402t:233_3": "tato tena pucchitabbaṃ – “ko āyasmā ussahati bhikkhuniyo ovaditu”nti. Sace koci ussahati,",
  "tika-s0402t:233_4": "sopi ca aṭṭhahi aṅgehi samannāgato, taṃ tattheva sammannitvā ovādappaṭiggāhako vattabbo",
  "tika-s0402t:233_5": "– “itthannāmo bhikkhu bhikkhunovādako sammato, taṃ bhikkhunisaṅgho upasaṅkamatū”ti.",
  "tika-s0402t:233_6": "Sace pana na koci ussahati, pātimokkhuddesakena vattabbaṃ – “natthi koci bhikkhu",
  "tika-s0402t:233_7": "bhikkhunovādako sammato, pāsādikena bhikkhunisaṅgho sampādetū”ti. Ettāvatā hi sikkhattayasaṅgahitaṃ",
  "tika-s0402t:233_8": "sakalaṃ sāsanaṃ ārocitaṃ hoti. Tena bhikkhunā “sādhū”ti sampaṭicchitvā pāṭipade bhikkhunīnaṃ",
  "tika-s0402t:233_9": "ārocetabbaṃ. Pātimokkhampi “na, bhikkhave, anajjhiṭṭhena pātimokkhaṃ uddisitabbaṃ,",
  "tika-s0402t:233_10": "yo uddiseyya, āpatti dukkaṭassā”ti vacanato anāṇattena na uddisitabbaṃ. “Therādheyyaṃ",
  "tika-s0402t:233_11": "pātimokkha”nti hi vacanato saṅghatthero vā pātimokkhaṃ uddiseyya, “anujānāmi, bhikkhave,",
  "tika-s0402t:233_12": "yo tattha bhikkhu byatto paṭibalo, tassādheyyaṃ pātimokkha”nti vacanato navakataro",
  "tika-s0402t:233_13": "vā therena āṇatto. Dutiyādīni uttānatthāneva.",
  "tika-s0402t:234_0": "109. Ekādasame na kukkuccāyitabbaṃ kukkuccāyatīti na kukkuccāyituṃ yuttakaṃ kukkuccāyati.",
  "tika-s0402t:234_1": "Sūkaramaṃsaṃ labhitvā “acchamaṃsa”nti kukkuccāyati, “sūkaramaṃsa”nti jānantopi “acchamaṃsa”nti",
  "tika-s0402t:234_2": "kukkuccāyati, na paribhuñjatīti vuttaṃ hoti. Evaṃ migamaṃsaṃ “dīpimaṃsa”nti, kāle",
  "tika-s0402t:234_3": "santeyeva “kālo natthī”ti, appavāretvā “pavāritomhī”ti, patte rajasmiṃ apatiteyeva",
  "tika-s0402t:234_4": "“patita”nti, attānaṃ uddissa macchamaṃse akateyeva “maṃ uddissa kata”nti kukkuccāyati.",
  "tika-s0402t:234_5": "Kukkuccāyitabbaṃ na kukkuccāyatīti kukkuccāyituṃ yuttaṃ na kukkuccāyati. Acchamaṃsaṃ",
  "tika-s0402t:234_6": "labhitvā “sūkaramaṃsa”nti na kukkuccāyati, “acchamaṃsa”nti jānantopi “sūkaramaṃsa”nti",
  "tika-s0402t:234_7": "na kukkuccāyati, madditvā vītikkamatīti vuttaṃ hoti. Evaṃ dīpimaṃsaṃ migamaṃsanti…pe…",
  "tika-s0402t:234_8": "attānaṃ uddissa macchamaṃse kate “maṃ uddissa kata”nti na kukkuccāyatīti evamettha",
  "tika-s0402t:234_9": "attho daṭṭhabbo. Aṭṭhakathāyaṃ pana “na kukkuccāyitabbanti saṅghabhogassa apaṭṭhapanaṃ",
  "tika-s0402t:234_10": "avicāraṇaṃ na kukkuccāyitabbaṃ nāma, taṃ kukkuccāyati. Kukkuccāyitabbanti tasseva",
  "tika-s0402t:234_11": "paṭṭhapanaṃ vicāraṇaṃ, taṃ na kukkuccāyatī”ti ettakameva vuttaṃ. Tattha saṅghabhogassāti",
  "tika-s0402t:234_12": "saṅghassa catupaccayaparibhogatthāya dinnakhettavatthutaḷākādikassa, tato uppannadhaññahiraññādikassa",
  "tika-s0402t:234_13": "ca saṅghassa bhogassa. Apaṭṭhapananti asaṃvidahanaṃ. Tenāha “avicāraṇa”nti. Tassevāti",
  "tika-s0402t:234_14": "yathāvuttasseva saṅghabhogassa.",
  "tika-s0402t:235": "Bālavaggavaṇṇanā niṭṭhitā.",
  "tika-s0402t:236": "Dutiyapaṇṇāsakaṃ niṭṭhitaṃ.",
  "tika-s0402t:237": "3. Tatiyapaṇṇāsakaṃ",
  "tika-s0402t:238": "(11) 1. Āsāduppajahavaggavaṇṇanā",
  "tika-s0402t:239_0": "119. Tatiyapaṇṇāsakassa paṭhame dukkhena pajahitabbāti duppajahā. Duccajātiādīsupi",
  "tika-s0402t:239_1": "eseva nayo. Dvinnaṃ āsānaṃ duccajabhāvo kathaṃ jānitabboti paṭhamaṃ tāva lābhāsāya",
  "tika-s0402t:239_2": "duccajabhāvaṃ vibhāveti “lābhāsāyā”tiādinā. Ubhatobyūḷhanti yuddhatthāya ubhato sannipatitaṃ.",
  "tika-s0402t:239_3": "Pakkhandantīti anuppavisanti. Jīvitāsāya duppajahattātiādinā jīvitāsāya duccajabhāvaṃ vibhāveti.",
  "tika-s0402t:240_0": "120. Dutiye dullabhāti na sulabhā. Iṇaṃ demīti saññaṃ karotīti evaṃ saññaṃ karonto",
  "tika-s0402t:240_1": "viya hotīti attho. Ettha ca “pubbakārīti paṭhamaṃ upakārassa kārako. Kataññū katavedīti",
  "tika-s0402t:240_2": "tena kataṃ ñatvā pacchā kārako. Tesu pubbakārī ‘iṇaṃ demī’ti saññaṃ karoti, pacchā",
  "tika-s0402t:240_3": "kārako ‘iṇaṃ jīrāpemī’ti saññaṃ karotī”ti ettakameva idha vuttaṃ. Puggalapaṇṇattisaṃvaṇṇanāyaṃ pana –",
  "tika-s0402t:241_0": "“Pubbakārīti paṭhamameva kārako. Katavedīti kataṃ vedeti, viditaṃ pākaṭaṃ karoti.",
  "tika-s0402t:241_1": "Te agāriyānagāriyehi dīpetabbā. Agārikesu hi mātāpitaro pubbakārino nāma, puttadhītaro",
  "tika-s0402t:241_2": "pana mātāpitaro paṭijaggantā abhivādanādīni tesaṃ kurumānā katavedino nāma. Anagāriyesu",
  "tika-s0402t:241_3": "ācariyupajjhāyā pubbakārino nāma, antevāsikasaddhivihārikā ācariyupajjhāye paṭijaggantā",
  "tika-s0402t:241_4": "abhivādanādīni ca tesaṃ kurumānā katavedino nāma. Tesaṃ āvibhāvatthāya upajjhāyaposakasoṇattherādīnaṃ",
  "tika-s0402t:241_5": "vatthūni kathetabbāni.",
  "tika-s0402t:242_0": "“Aparo nayo – parena akateyeva upakāre attani kataṃ upakāraṃ anapekkhitvā kārako",
  "tika-s0402t:242_1": "pubbakārī, seyyathāpi mātāpitaro ceva ācariyupajjhāyā ca. So dullabho sattānaṃ taṇhābhibhūtattā.",
  "tika-s0402t:242_2": "Parena katassa upakārassa anurūpappavattiṃ attani kataṃ upakāraṃ upakārato jānanto",
  "tika-s0402t:242_3": "vediyanto kataññukatavedī seyyathāpi mātāpituācariyupajjhāyesu sammāpaṭipanno. Sopi",
  "tika-s0402t:242_4": "dullabho sattānaṃ avijjābhibhūtattā. Apica akāraṇavacchalo pubbakārī, sakāraṇavacchalo",
  "tika-s0402t:242_5": "kataññukatavedī. ‘Karissati me’ti evamādikāraṇanirapekkhakiriyo pubbakārī, ‘karissati",
  "tika-s0402t:242_6": "me’ti evamādikāraṇasāpekkhakiriyo kataññukatavedī. Tamojotiparāyaṇo pubbakārī, jotijotiparāyaṇo",
  "tika-s0402t:242_7": "kataññukatavedī. Desetā pubbakārī, paṭipajjitā kataññukatavedī. Sadevake loke arahaṃ",
  "tika-s0402t:242_8": "sammāsambuddho pubbakārī, ariyasāvako kataññukatavedī”ti vuttaṃ.",
  "tika-s0402t:243_0": "Tattha kāraṇena vinā pavattahitacitto akāraṇavacchalo. Anāgatamhi payojanaṃ apekkhamāno",
  "tika-s0402t:243_1": "“karissati me”tiādinā cittena paṭhamaṃ gahitaṃ tādisaṃ kataṃ upādāya kataññū eva",
  "tika-s0402t:243_2": "nāma hoti, na pubbakārīti adhippāyena “karissati meti evamādikāraṇasāpekkhakiriyo",
  "tika-s0402t:243_3": "kataññukatavedī”ti vuttaṃ. Tamojotiparāyaṇo puññaphalāni anupajīvanto eva puññāni",
  "tika-s0402t:243_4": "karotīti “pubbakārī”ti vutto. Puññaphalaṃ upajīvanto hi kataññupakkhe tiṭṭhati.",
  "tika-s0402t:244_0": "121. Tatiye tittoti suhito pariyosito niṭṭhitakiccatāya nirussukko. Guṇapāripūriyā",
  "tika-s0402t:244_1": "hi paripuṇṇo yāvadattho idha titto vutto. Tappetāti aññesampi tittikaro. Paccekabuddho",
  "tika-s0402t:244_2": "ca tathāgatasāvako ca khīṇāsavo tittoti ettha paccekabuddho navalokuttaradhammehi",
  "tika-s0402t:244_3": "sayaṃ titto paripuṇṇo, aññaṃ pana tappetuṃ na sakkoti. Tassa hi dhammakathāya abhisamayo",
  "tika-s0402t:244_4": "na hoti, sāvakānaṃ pana dhammakathāya aparimāṇānaṃ devamanussānaṃ abhisamayo hoti.",
  "tika-s0402t:244_5": "Evaṃ santepi yasmā te dhammaṃ desentā na attano vacanaṃ katvā kathenti, buddhānaṃ",
  "tika-s0402t:244_6": "vacanaṃ katvā kathenti, sotuṃ nisinnaparisāpi – “ayaṃ bhikkhu na attanā paṭividdhaṃ",
  "tika-s0402t:244_7": "dhammaṃ kathetī”ti cittīkāraṃ karoti. Iti so cittīkāro buddhānaṃyeva hoti. Evaṃ tattha",
  "tika-s0402t:244_8": "sammāsambuddhova tappetā nāma. Yathā hi “asukassa nāma idañcidañca dethā”ti raññā",
  "tika-s0402t:244_9": "āṇatte kiñcāpi ānetvā denti, atha kho rājāva tattha dāyako. Yehipi laddhaṃ hoti,",
  "tika-s0402t:244_10": "te “raññā amhākaṃ ṭhānantaraṃ dinnaṃ, issariyavibhavo dinno”tveva gaṇhanti, na “rājapurisehī”ti",
  "tika-s0402t:244_11": "evaṃsampadamidaṃ veditabbaṃ.",
  "tika-s0402t:245_0": "122. Catutthe duttappayāti atappayā, na sakkā kenaci tappetuṃ. Yo hi upaṭṭhākakulaṃ",
  "tika-s0402t:245_1": "vā ñātikulaṃ vā nissāya vasamāno cīvare jiṇṇe tehi dinnaṃ cīvaraṃ nikkhipati, na",
  "tika-s0402t:245_2": "paribhuñjati. Punappunaṃ dinnampi gahetvā nikkhipateva. Yo ca teneva nayena laddhaṃ",
  "tika-s0402t:245_3": "laddhaṃ vissajjeti, parassa deti, punappunaṃ laddhampi tatheva karoti. Ime dve puggalā",
  "tika-s0402t:245_4": "sakaṭehipi paccaye upanentena tappetuṃ na sakkāti duttappayā.",
  "tika-s0402t:246_0": "123. Pañcame na vissajjetīti attano akatvā parassa na deti, atireke pana sati na",
  "tika-s0402t:246_1": "nikkhipati, parassa deti. Tenevāha “sabbaṃyeva paresaṃ na detī”tiādi. Idaṃ vuttaṃ",
  "tika-s0402t:246_2": "hoti “yo bhikkhu upaṭṭhākakulā vā ñātikulā vā jiṇṇacīvaro sāṭakaṃ labhitvā cīvaraṃ",
  "tika-s0402t:246_3": "katvā paribhuñjati na nikkhipati, aggaḷaṃ datvā pārupantopi punapi diyyamāne sahasā",
  "tika-s0402t:246_4": "nappaṭiggaṇhāti. Yo ca laddhaṃ laddhaṃ attanā paribhuñjati, paresaṃ na deti. Ime",
  "tika-s0402t:246_5": "dvepi sukhena sakkā tappetunti sutappayā”ti.",
  "tika-s0402t:247": "124-127. Chaṭṭhasattamādīni uttānatthāneva.",
  "tika-s0402t:248": "Āsāduppajahavaggavaṇṇanā niṭṭhitā.",
  "tika-s0402t:249": "(12) 2. Āyācanavaggavaṇṇanā",
  "tika-s0402t:250_0": "131. Saddho bhikkhūti saddhāya samannāgato bhikkhu. Yo bhikkhu sāriputtamoggallānehi",
  "tika-s0402t:250_1": "sadisabhāvaṃ pattheti, so yehi guṇehi sāriputtamoggallānā etadagge ṭhapitā, te guṇe",
  "tika-s0402t:250_2": "attano abhikaṅkheyyāti āha “yādiso sāriputtatthero paññāyā”tiādi. Ito uttari patthento",
  "tika-s0402t:250_3": "micchā pattheyyāti sāriputtamoggallānānaṃ ye paññādayo guṇā upalabbhanti, tato uttari",
  "tika-s0402t:250_4": "patthento micchā pattheyya. Aggasāvakaguṇaparamā hi sāvakaguṇamariyādā. Tesaṃ sāvakaguṇānaṃ",
  "tika-s0402t:250_5": "yadidaṃ aggasāvakaguṇā, na tato paraṃ sāvakaguṇā nāma atthi. Tenevāha “yaṃ natthi,",
  "tika-s0402t:250_6": "tassa patthitattā”ti. Sesamettha uttānameva.",
  "tika-s0402t:251_0": "135. Pañcame yassa guṇā khatā upahatā ca, so khato upahato nāma hotīti āha “guṇānaṃ",
  "tika-s0402t:251_1": "khatattā”tiādi. Khatattāti chinnattā. Upahatattāti naṭṭhattā. Tenāha “chinnaguṇaṃ",
  "tika-s0402t:251_2": "naṭṭhaguṇanti attho”ti. Apuññassa pasavo nāma atthato paṭilābhoti āha “pasavatīti",
  "tika-s0402t:251_3": "paṭilabhatī”ti, attano santāne uppādetīti attho. Ananupavisitvāti ñāṇena anogāhetvā.",
  "tika-s0402t:251_4": "Sesamettha chaṭṭhādīni ca suviññeyyāneva.",
  "tika-s0402t:252": "Āyācanavaggavaṇṇanā niṭṭhitā.",
  "tika-s0402t:253": "(13) 3. Dānavaggavaṇṇanā",
  "tika-s0402t:254_0": "142. Tatiyassa paṭhame dīyatīti dānaṃ, deyyadhammassetaṃ adhivacanaṃ. Dīyati anenāti",
  "tika-s0402t:254_1": "vā dānaṃ, pariccāgacetanāyetaṃ adhivacanaṃ. Ayaṃ duvidhopi attho idhādhippetoti āha",
  "tika-s0402t:254_2": "“diyyanakavasena dānānī”tiādi. Tattha diyyanakavasenāti dātabbavasena. Amatapattipaṭipadanti",
  "tika-s0402t:254_3": "amatappattihetubhūtaṃ sammāpaṭipadaṃ.",
  "tika-s0402t:255": "143-151. Dutiyādīni ca suviññeyyāneva.",
  "tika-s0402t:256": "Dānavaggavaṇṇanā niṭṭhitā.",
  "tika-s0402t:257": "(14) 4. Santhāravaggavaṇṇanā",
  "tika-s0402t:258_0": "152. Catutthassa paṭhame āmisassa ca dhammassa ca alābhena attano parassa ca antare",
  "tika-s0402t:258_1": "sambhavantassa chiddassa vivarassa bhedassa santharaṇaṃ pidahanaṃ saṅgaṇhanaṃ santhāro.",
  "tika-s0402t:258_2": "Ayañhi lokasannivāso alabbhamānena āmisena dhammena cāti dvīhi chiddo. Tassa taṃ",
  "tika-s0402t:258_3": "chiddaṃ yathā na paññāyati, evaṃ pīṭhassa viya paccattharaṇena āmisena dhammena ca",
  "tika-s0402t:258_4": "santharaṇaṃ saṅgaṇhanaṃ santhāroti vuccati. Ettha ca āmisena saṅgaho āmisasanthāro",
  "tika-s0402t:258_5": "nāma. Taṃ karontena mātāpitūnaṃ bhikkhugatikassa veyyāvaccakarassa rañño corānañca",
  "tika-s0402t:258_6": "aggaṃ aggahetvāpi dātuṃ vaṭṭati. Āmasitvā dinnehi rājāno ca corā ca anatthampi karonti,",
  "tika-s0402t:258_7": "jīvitakkhayampi pāpenti. Anāmasitvā dinnena attamanā honti, coranāgavatthuādīni cettha",
  "tika-s0402t:258_8": "vatthūni kathetabbāni. Tāni samantapāsādikāya vinayaṭṭhakathāyaṃ vitthāritāni. Sakkaccaṃ",
  "tika-s0402t:258_9": "uddesadānaṃ pāḷivaṇṇanā dhammakathākathananti evaṃ dhammena saṅgaho dhammasanthāro nāma.",
  "tika-s0402t:259": "153-163. Dutiyādīni uttānatthāneva.",
  "tika-s0402t:260": "Santhāravaggavaṇṇanā niṭṭhitā.",
  "tika-s0402t:261": "(15) 5. Samāpattivaggavaṇṇanā",
  "tika-s0402t:262_0": "164. Pañcamassa paṭhame “ito pubbe parikammaṃ pavattaṃ, ito paraṃ bhavaṅgaṃ majjhe",
  "tika-s0402t:262_1": "samāpattī”ti evaṃ saha parikammena appanāparicchedappajānanā paññā samāpattikusalatā.",
  "tika-s0402t:262_2": "Vuṭṭhāne kusalabhāvo vuṭṭhānakusalatā. Pageva vuṭṭhānaparicchedakañāṇanti evamettha attho daṭṭhabbo.",
  "tika-s0402t:263_0": "165. Dutiye ujuno bhāvo ajjavaṃ, ajimhatā akuṭilatā avaṅkatāti attho. Abhidhammepi",
  "tika-s0402t:263_1": "vuttaṃ – “tattha katamo ajjavo? Yā ajjavatā ajimhatā akuṭilatā avaṅkatā, ayaṃ vuccati",
  "tika-s0402t:263_2": "ajjavo”ti. Anajjavañca ajjavappaṭikkhepena veditabbaṃ. Gomuttavaṅkatā, candalekhāvaṅkatā,",
  "tika-s0402t:263_3": "naṅgalakoṭivaṅkatāti hi tayo anajjavā. Ekacco hi bhikkhu paṭhamavaye majjhima-pacchimavaye",
  "tika-s0402t:263_4": "ca ekavīsatiyā anesanāsu chasu ca agocaresu carati, ayaṃ gomuttavaṅkatā nāma, ādito",
  "tika-s0402t:263_5": "paṭṭhāya yāva pariyosānā paṭipattiyā vaṅkabhāvato. Eko paṭhamavaye pacchimavaye ca",
  "tika-s0402t:263_6": "catupārisuddhisīlaṃ pūreti, lajjī kukkuccako sikkhākāmo hoti, majjhimavaye purimasadiso,",
  "tika-s0402t:263_7": "ayaṃ candalekhāvaṅkatā nāma, paṭipattiyā majjhaṭṭhāne vaṅkabhāvāpattito. Eko paṭhamavayepi",
  "tika-s0402t:263_8": "majjhimavayepi catupārisuddhisīlaṃ pūreti, lajjī kukkuccako sikkhākāmo hoti, pacchimavaye",
  "tika-s0402t:263_9": "purimasadiso, ayaṃ naṅgalakoṭivaṅkatā nāma, pariyosāne vaṅkabhāvāpattito. Eko sabbampetaṃ",
  "tika-s0402t:263_10": "vaṅkataṃ pahāya tīsu vayesu pesalo lajjī kukkuccako sikkhākāmo hoti, tassa yo so",
  "tika-s0402t:263_11": "ujubhāvo, idaṃ ajjavaṃ nāma, sabbattha ujubhāvasiddhito.",
  "tika-s0402t:264_0": "Maddavanti ettha “lajjava”ntipi paṭhanti. Evaṃ panettha attho – “tattha katamo lajjavo?",
  "tika-s0402t:264_1": "Yo hirīyati hirīyitabbena hirīyati pāpakānaṃ akusalānaṃ dhammānaṃ samāpattiyā, ayaṃ",
  "tika-s0402t:264_2": "vuccati lajjavo”ti evaṃ vutto lajjibhāvo lajjavaṃ nāma. Idaṃ panettha nibbacanaṃ",
  "tika-s0402t:264_3": "– lajjatīti lajjo, hirimā, tassa bhāvo lajjavaṃ, hirīti attho. Lajjā etassa atthīti",
  "tika-s0402t:264_4": "lajjī yathā “mālī māyī”ti, tassa bhāvo lajjibhāvo, sā eva lajjā.",
  "tika-s0402t:265_0": "166. Tatiye adhivāsanakhantīti ettha adhivāsanaṃ vuccati khamanaṃ. Tañhi paresaṃ",
  "tika-s0402t:265_1": "dukkaṭaṃ duruttañca paṭivirodhākaraṇena attano upari āropetvā vāsanato “adhivāsana”nti",
  "tika-s0402t:265_2": "vuccati. Adhivāsanalakkhaṇā khanti adhivāsanakhanti. Sucisīlatā soraccaṃ. Sā hi sobhanakammaratatā.",
  "tika-s0402t:265_3": "Suṭṭhu vā pāpato oratabhāvo viratatāti āha “suratabhāvo”ti. Teneva abhidhammepi –",
  "tika-s0402t:266": "“Tattha katamaṃ soraccaṃ? Yo kāyiko avītikkamo vācasiko avītikkamo kāyikavācasiko avītikkamo, idaṃ vuccati soraccaṃ, sabbopi sīlasaṃvaro soracca”nti – āgato.",
  "tika-s0402t:267_0": "167. Catutthe sakhilo vuccati saṇhavāco, tassa bhāvo sākhalyaṃ, saṇhavācatā. Tenāha",
  "tika-s0402t:267_1": "“saṇhavācāvasena sammodamānabhāvo”ti. Saṇhavācāvasena hi sammodamānassa puggalassa",
  "tika-s0402t:267_2": "bhāvo nāma saṇhavācatā. Teneva abhidhamme –",
  "tika-s0402t:268_0": "“Tattha katamaṃ sākhalyaṃ? Yā sā vācā aṇḍakā kakkasā parakaṭukā parābhisajjanī kodhasāmantā",
  "tika-s0402t:268_1": "asamādhisaṃvattanikā, tathārūpiṃ vācaṃ pahāya yā sā vācā nelā kaṇṇasukhā pemanīyā",
  "tika-s0402t:268_2": "hadayaṅgamā porī bahujanakantā bahujanamanāpā, tathārūpiṃ vācaṃ bhāsitā hoti, yā",
  "tika-s0402t:268_3": "tattha saṇhavācatā sakhilavācatā apharusavācatā, idaṃ vuccati sākhalya”nti vuttaṃ.",
  "tika-s0402t:269_0": "Tattha aṇḍakāti sadose savaṇe rukkhe niyyāsapiṇḍo, ahicchattādīni vā uṭṭhitāni aṇḍakānīti",
  "tika-s0402t:269_1": "vadanti, pheggurukkhassa pana kuthitassa aṇḍāni viya uṭṭhitā cuṇṇapiṇḍiyo vā gaṇṭhiyo",
  "tika-s0402t:269_2": "vā aṇḍakā. Idha pana byāpajjanakakkasādisabhāvato kaṇṭakappaṭibhāgena vācā aṇḍakāti",
  "tika-s0402t:269_3": "vuttā. Padumanāḷaṃ viya sotaṃ ghaṃsayamānā pavisantī kakkasā daṭṭhabbā. Kodhena nibbattā",
  "tika-s0402t:269_4": "tassa parivārabhūtā kodhasāmantā. Pure saṃvaddhanārī porī. Sā viya sukumārā mudukā",
  "tika-s0402t:269_5": "vācā porī viyāti porī. Saṇhavācatātiādinā taṃ vācaṃ pavattamānaṃ dasseti.",
  "tika-s0402t:270_0": "168. Pañcame “avihiṃsāti karuṇāpubbabhāgo”ti ettakameva idha vuttaṃ, dīghanikāyaṭṭhakathāya",
  "tika-s0402t:270_1": "saṅgītisuttavaṇṇanāyaṃ pana “avihiṃsāti karuṇāpi karuṇāpubbabhāgopī”ti vuttaṃ. Abhidhammepi",
  "tika-s0402t:270_2": "“tattha katamā avihiṃsā? Yā sattesu karuṇā karuṇāyanā karuṇāyitattaṃ karuṇācetovimutti,",
  "tika-s0402t:270_3": "ayaṃ vuccati avihiṃsā”ti āgataṃ. Etthāpi hi yā kāci karuṇā “karuṇā”ti vuttā, karuṇācetovimutti",
  "tika-s0402t:270_4": "pana appanāppattāva.",
  "tika-s0402t:271_0": "Sucisaddato bhāve yakāraṃ ikārassa ca ukārādesaṃ katvā ayaṃ niddesoti āha “socabyaṃ",
  "tika-s0402t:271_1": "sucibhāvo”ti. Ettha ca socabyanti sīlavasena sucibhāvoti vuttaṃ. Dīghanikāyaṭṭhakathāya",
  "tika-s0402t:271_2": "saṅgītisuttavaṇṇanāyaṃ pana “soceyyanti mettāya ca mettāpubbabhāgassa ca vasena sucibhāvo”ti",
  "tika-s0402t:271_3": "vuttaṃ. Teneva abhidhammepi “tattha katamaṃ socabyaṃ? Yā sattesu metti mettāyanā",
  "tika-s0402t:271_4": "mettāyitattaṃ mettācetovimutti, idaṃ vuccati socabya”nti niddeso kato. Etthāpi hi",
  "tika-s0402t:271_5": "“mettī”tiādinā yā kāci mettā vuttā, mettācetovimutti pana appanāppattāva.",
  "tika-s0402t:272": "169-171. Chaṭṭhasattamaaṭṭhamāni heṭṭhā vuttanayāneva.",
  "tika-s0402t:273": "172. Navame kāmaṃ sampayuttadhammesu thirabhāvopi balaṭṭho eva, paṭipakkhehi pana akampanīyataṃ sātisayaṃ balaṭṭhoti vuttaṃ “muṭṭhassacce akampanenā”tiādi.",
  "tika-s0402t:274_0": "173. Dasame paccanīkadhammasamanato samatho, samādhīti āha “samathoti cittekaggatā”ti.",
  "tika-s0402t:274_1": "Aniccādinā vividhenākārena dassanato passanato vipassanā, paññāti āha “saṅkhārapariggāhakañāṇa”nti.",
  "tika-s0402t:275_0": "174. Ekādasame dussīlyanti samādinnassa sīlassa bhedakaro vītikkamo. Diṭṭhivipattīti",
  "tika-s0402t:275_1": "“atthi dinna”ntiādinayappavattāya sammādiṭṭhiyā dūsikā micchādiṭṭhīti āha “diṭṭhivipattīti micchādiṭṭhī”ti.",
  "tika-s0402t:276_0": "175. Dvādasame sīlasampadāti sabbabhāgato tassa anūnatāpatti paripuṇṇabhāvo sīlasampadā.",
  "tika-s0402t:276_1": "Paripūraṇattho hettha sampadāsaddo. Tenevāha “paripuṇṇasīlatā”ti. Diṭṭhisampadāti",
  "tika-s0402t:276_2": "atthikadiṭṭhiādisammādiṭṭhipāripūribhāvena pavattaṃ ñāṇaṃ. Tañca kammassakatāsammādiṭṭhiādivasena",
  "tika-s0402t:276_3": "pañcavidhaṃ hotīti āha “tena kammassakatā”ti.",
  "tika-s0402t:277_0": "176. Terasame sīlavisuddhīti visuddhiṃ pāpetuṃ samatthaṃ sīlaṃ, cittavisuddhiādiuparivisuddhiyā",
  "tika-s0402t:277_1": "paccayo bhavituṃ samatthaṃ visuddhasīlanti vuttaṃ hoti. Suvisuddhameva hi sīlaṃ tassā",
  "tika-s0402t:277_2": "padaṭṭhānaṃ hoti. Tenāha “sīlavisuddhīhi visuddhisampāpakaṃ sīla”nti. Etthāpi visuddhisampāpakanti",
  "tika-s0402t:277_3": "cittavisuddhiādiuparivisuddhiyā sampāpakanti attho daṭṭhabbo. Abhidhamme panāyaṃ",
  "tika-s0402t:277_4": "“tattha katamā sīlavisuddhi? Kāyiko avītikkamo vācasiko avītikkamo kāyikavācasiko",
  "tika-s0402t:277_5": "avītikkamo, ayaṃ vuccati sīlavisuddhī”ti evaṃ vibhattā.",
  "tika-s0402t:278_0": "Diṭṭhivisuddhīti visuddhiṃ pāpetuṃ samatthaṃ dassanañāṇaṃ dassanavisuddhi, paramatthavisuddhiṃ",
  "tika-s0402t:278_1": "nibbānañca pāpetuṃ upanetuṃ samatthaṃ kammassakatañāṇādi sammādassananti attho. Tenāha",
  "tika-s0402t:278_2": "“visuddhisampāpikā…pe… pañcavidhāpi vā sammādiṭṭhī”ti. Etthāpi visuddhisampāpikāti",
  "tika-s0402t:278_3": "ñāṇadassanavisuddhiyā dassananibbānasaṅkhātāya paramatthavisuddhiyā ca sampāpikāti",
  "tika-s0402t:278_4": "evamattho daṭṭhabbo. Abhidhamme panāyaṃ “tattha katamā diṭṭhivisuddhi? Kammassakatañāṇaṃ,",
  "tika-s0402t:278_5": "saccānulomikaṃ ñāṇaṃ, maggassa maggasamaṅgissa ñāṇaṃ, phalasamaṅgissa ñāṇa”nti evaṃ vuttaṃ.",
  "tika-s0402t:279_0": "Ettha ca idaṃ akusalakammaṃ no sakaṃ, idaṃ pana kammaṃ sakanti evaṃ byatirekato anvayato",
  "tika-s0402t:279_1": "ca kammassakatajānanañāṇaṃ kammassakatañāṇaṃ. Tividhaduccaritañhi attanā katampi",
  "tika-s0402t:279_2": "parena katampi no sakakammaṃ nāma hoti atthabhañjanato, sucaritaṃ sakakammaṃ nāma",
  "tika-s0402t:279_3": "atthajananato. Vipassanāñāṇaṃ pana vacīsaccañca anulometi, paramatthasaccañca na",
  "tika-s0402t:279_4": "vilometīti saccānulomikañāṇanti vuttaṃ. Vipassanāñāṇañhi lakkhaṇāni paṭivijjhanatthaṃ",
  "tika-s0402t:279_5": "ārambhakāle “aniccaṃ dukkhaṃ anattā”ti pavattaṃ vacīsaccañca anulometi, tatheva paṭivijjhanato",
  "tika-s0402t:279_6": "paramatthasaccaṃ nibbānañca na vilometi na virādheti ekanteneva sampāpanato.",
  "tika-s0402t:280_0": "177. Cuddasame diṭṭhivisuddhīti paṭhamamaggasammādiṭṭhi vuttā. Yathādiṭṭhissa ca",
  "tika-s0402t:280_1": "padhānanti taṃsampayuttameva vīriyaṃ. Teneva dīghanikāyaṭṭhakathāyaṃ “diṭṭhivisuddhīti",
  "tika-s0402t:280_2": "ñāṇadassanaṃ kathitaṃ. Yathādiṭṭhissa ca padhānanti taṃsampayuttameva vīriya”nti",
  "tika-s0402t:280_3": "vuttaṃ. Ettha hi ñāṇadassananti ñāṇabhūtaṃ dassanaṃ. Tena dassanamaggaṃ vadati. Taṃsampayuttameva",
  "tika-s0402t:280_4": "vīriyanti paṭhamamaggasampayuttavīriyamāha. Apica diṭṭhivisuddhīti sabbāpi maggasammādiṭṭhi.",
  "tika-s0402t:280_5": "Yathādiṭṭhissa ca padhānanti taṃsampayuttameva vīriyaṃ. Teneva dīghanikāyaṭṭhakathāyaṃ",
  "tika-s0402t:280_6": "“apica purimapadena catumaggañāṇaṃ, pacchimapadena taṃsampayuttaṃ vīriya”nti vuttaṃ.",
  "tika-s0402t:281_0": "Atha vā diṭṭhīvisuddhīti kammassakatañāṇādisaṅkhātā sabbāpi sammādiṭṭhi vuttā. Yathādiṭṭhissa",
  "tika-s0402t:281_1": "ca padhānanti yo cetasiko vīriyārambho…pe… sammāvāyāmoti. Ayameva pāḷiyā sameti.",
  "tika-s0402t:281_2": "Abhidhamme hi “diṭṭhivisuddhi kho panāti yā paññā pajānanā…pe… amoho dhammavicayo",
  "tika-s0402t:281_3": "sammādiṭṭhi. Yathādiṭṭhissa ca padhānanti yo cetasiko vīriyārambho…pe… sammāvāyāmo”ti",
  "tika-s0402t:281_4": "evamayaṃ duko vibhatto. Teneva abhidhammaṭṭhakathāyaṃ “yā paññā pajānanātiādīhi heṭṭhā",
  "tika-s0402t:281_5": "vuttāni kammassakatañāṇādīneva cattāri ñāṇāni vibhattāni. ‘Yo cetasiko vīriyārambho’tiādīhi",
  "tika-s0402t:281_6": "padehi niddiṭṭhaṃ vīriyaṃ gahitaṃ paññāya lokiyaṭṭhāne lokiyaṃ, lokuttaraṭṭhāne lokuttara”nti vuttaṃ.",
  "tika-s0402t:282_0": "Idhāpi visuddhisampāpikā catumaggasammādiṭṭhi, pañcavidhāpi vā sammādiṭṭhi diṭṭhivisuddhīti",
  "tika-s0402t:282_1": "adhippāyena “diṭṭhivisuddhīti visuddhisampāpikā sammādiṭṭhiyevā”ti vuttaṃ. Heṭṭhimamaggasampayuttaṃ",
  "tika-s0402t:282_2": "vīriyanti idaṃ pana “yathādiṭṭhissa ca padhānanti paṭhamamaggasampayuttaṃ vīriyanti",
  "tika-s0402t:282_3": "vutta”nti adhippāyena vadati. Ettha ca taṃtaṃbhāṇakānaṃ matabhedenāyaṃ vaṇṇanābhedoti",
  "tika-s0402t:282_4": "na aṭṭhakathāvacanānaṃ aññamaññavirodho saṅkitabbo. Atha yathādiṭṭhissa ca padhānanti",
  "tika-s0402t:282_5": "heṭṭhimamaggasampayuttameva vīriyaṃ kasmā vuttanti āha “tañhi tassā diṭṭhiyā anurūpattā”tiādi.",
  "tika-s0402t:282_6": "Tattha tassā diṭṭhiyāti heṭṭhimamaggasampayuttāya diṭṭhiyā. Yathādiṭṭhissāti anurūpadiṭṭhissa",
  "tika-s0402t:282_7": "kalyāṇadiṭṭhissa nibbattitappakāradiṭṭhissa vā nibbattetabbapadhānānurūpadiṭṭhissa",
  "tika-s0402t:282_8": "yathādiṭṭhippavattakiriyassa vāti evampettha atthaṃ saṃvaṇṇayanti.",
  "tika-s0402t:283_0": "178. Pannarasame samattaṃ tussanaṃ titti santuṭṭhi, natthi etassa santuṭṭhīti asantuṭṭhi,",
  "tika-s0402t:283_1": "asantuṭṭhissa bhāvo asantuṭṭhitā. Yā kusalānaṃ dhammānaṃ bhāvanāya asantuṭṭhassa",
  "tika-s0402t:283_2": "bhiyyokamyatā, tassā etaṃ adhivacanaṃ. Tāya hi samaṅgibhūto puggalo sīlaṃ pūretvā",
  "tika-s0402t:283_3": "jhānaṃ uppādeti, jhānaṃ labhitvā vipassanaṃ ārabhati, āraddhavipassako arahattaṃ",
  "tika-s0402t:283_4": "aggahetvā antarā vosānaṃ nāpajjati, “alamettāvatā katamettāvatā”ti saṅkocaṃ na pāpuṇāti.",
  "tika-s0402t:283_5": "Tenāha “aññatra arahattamaggā kusalesu dhammesu asantuṭṭhibhāvo”ti. Tatra aññatra",
  "tika-s0402t:283_6": "arahattamaggāti arahattamaggasampattaṃ vināti attho. “Appaṭivānitā ca padhānasmi”nti",
  "tika-s0402t:283_7": "idaṃ heṭṭhā vuttanayattā uttānatthamevāti na vibhattaṃ.",
  "tika-s0402t:284_0": "179. Soḷasame muṭṭhā naṭṭhā sati etassāti muṭṭhassati, tassa bhāvo muṭṭhassaccanti",
  "tika-s0402t:284_1": "āha “muṭṭhassaccanti muṭṭhassatibhāvo”ti. Muṭṭhassatibhāvoti ca satippaṭipakkho dhammo,",
  "tika-s0402t:284_2": "na satiyā abhāvamattaṃ. Asampajaññanti “tattha katamaṃ asampajaññaṃ? Yaṃ aññāṇaṃ",
  "tika-s0402t:284_3": "adassanaṃ…pe… avijjālaṅghī moho akusalamūla”nti evaṃ vuttā avijjāyeva. Tathā hi vijjāpaṭipakkho",
  "tika-s0402t:284_4": "avijjā vijjāya pahātabbato, evaṃ sampajaññappaṭipakkho asampajaññaṃ. Yasmā pana sampajaññappaṭipakkhe",
  "tika-s0402t:284_5": "sati tassa vasena ñāṇassa abhāvo hoti, tasmā vuttaṃ “aññāṇabhāvo”ti.",
  "tika-s0402t:285_0": "180. Sattarasame apilāpanalakkhaṇā satīti udake lābu viya yena cittaṃ ārammaṇe pilavitvā",
  "tika-s0402t:285_1": "viya tiṭṭhati, na ogāhati, taṃ pilāpanaṃ. Na pilāpanaṃ apilāpanaṃ, taṃ lakkhaṇaṃ",
  "tika-s0402t:285_2": "sabhāvo etissāti apilāpanalakkhaṇā.",
  "tika-s0402t:286": "Samāpattivaggavaṇṇanā niṭṭhitā.",
  "tika-s0402t:287": "Tatiyapaṇṇāsakaṃ niṭṭhitaṃ.",
  "tika-s0402t:288": "1. Kodhapeyyālaṃ",
  "tika-s0402t:289_0": "181. Ito paresu kodhavaggādīsu upanandhanalakkhaṇoti kujjhanavasena “akkocchi maṃ",
  "tika-s0402t:289_1": "avadhi ma”ntiādinā cittapariyonandhanalakkhaṇo. Pubbakālikaṃ kodhaṃ upanayhati bandhati,",
  "tika-s0402t:289_2": "kujjhanākāraṃ pabandhati ghaṭeti. Āghātavatthunā cittaṃ bandhantī viya hotīti aparakālo",
  "tika-s0402t:289_3": "kodho upanāho. Suṭṭhu kataṃ kāraṇaṃ upakāro sukatakāraṇaṃ, tassa pubbakāritālakkhaṇassa",
  "tika-s0402t:289_4": "guṇassa makkhanaṃ udakapuñchaniyā viya sarīrānugatassa udakassa puñchanaṃ vināsanaṃ",
  "tika-s0402t:289_5": "lakkhaṇametassāti sukatakaraṇamakkhanalakkhaṇo. Tathā hi so paresaṃ guṇānaṃ makkhanaṭṭhena",
  "tika-s0402t:289_6": "makkhoti vuccati. Bahussutepi puggale ajjhotthariṃsu, “īdisassa ca bahussutassa aniyatā",
  "tika-s0402t:289_7": "gahitā, tava ca mama ca ko viseso”tiādinā nayena uppajjamāno yugaggāhī palāsoti āha",
  "tika-s0402t:289_8": "“yugaggāhalakkhaṇo palāso”ti. Tattha yugaggāho nāma samadhuraggāho, asamampi attanā",
  "tika-s0402t:289_9": "samaṃ katvā gaṇhanaṃ. Palāsatīti palāso, paresaṃ guṇe ḍaṃsitvā dantehi viya chinditvā",
  "tika-s0402t:289_10": "attano guṇehi same karotīti attho.",
  "tika-s0402t:290_0": "Usūyanalakkhaṇāti paresaṃ sakkārādīni khiyyanalakkhaṇā. Maccherassa bhāvo macchariyaṃ.",
  "tika-s0402t:290_1": "Tañca āvāsamacchariyādivasena pañcavidhanti āha “pañcamaccherabhāvo macchariya”nti.",
  "tika-s0402t:290_2": "Maccharāyanalakkhaṇanti attano sampattiyā parehi sādhāraṇabhāve asahanalakkhaṇaṃ.",
  "tika-s0402t:290_3": "Katappaṭicchādanalakkhaṇāti katapāpappaṭicchādanalakkhaṇā. Kerāṭikabhāvena uppajjamānaṃ",
  "tika-s0402t:290_4": "sāṭheyyanti āha “kerāṭikalakkhaṇaṃ sāṭheyya”nti. Aññathā attano pavedanapuggalo kerāṭiko",
  "tika-s0402t:290_5": "nekatikavāṇijoti vadanti. Kerāṭiko hi puggalo ānandamaccho viya hoti.",
  "tika-s0402t:291": "187. Yathābhataṃ nikkhitto evaṃ nirayeti yathā ābhataṃ kañci āharitvā ṭhapito, evaṃ attano kammunā nikkhitto niraye ṭhapitoyevāti attho.",
  "tika-s0402t:292": "2. Akusalapeyyālaṃ",
  "tika-s0402t:293": "191-200. Dukkhassa vaḍḍhi etesanti dukkhavaḍḍhikā. Ye hi dukkhaṃ vaḍḍhenti, punappunaṃ uppādenti, dukkhassa vaḍḍhi tesaṃ atthīti evaṃ vuttaṃ. Sukhavaḍḍhikāti etthāpi eseva nayo.",
  "tika-s0402t:294": "3. Vinayapeyyālaṃ",
  "tika-s0402t:295_0": "201. Atthavaseti vuddhivisese ānisaṃsavisese. Tesaṃ pana sikkhāpadapaññattikāraṇattā",
  "tika-s0402t:295_1": "āha “dve kāraṇāni sandhāyā”ti. Atthoyeva vā atthavaso, dve atthe dve kāraṇānīti vuttaṃ",
  "tika-s0402t:295_2": "hoti. Atha vā attho phalaṃ tadadhīnavuttitāya vaso etassāti atthavaso, kāraṇanti",
  "tika-s0402t:295_3": "evampettha attho daṭṭhabbo. Yathā “anabhijjhā dhammapada”nti vutte anabhijjhā eko",
  "tika-s0402t:295_4": "dhammakoṭṭhāsoti attho hoti. Evamidhāpi sikkhāpadanti sikkhākoṭṭhāso sikkhāya eko",
  "tika-s0402t:295_5": "padesoti ayamettha attho daṭṭhabboti āha “sikkhāpadaṃ paññattanti sikkhākoṭṭhāso ṭhapito”ti.",
  "tika-s0402t:296_0": "Saṅghasuṭṭhu nāma saṅghassa suṭṭhubhāvo “suṭṭhu devā”ti āgataṭṭhāne viya “suṭṭhu,",
  "tika-s0402t:296_1": "bhante”ti vacanasampaṭicchanabhāvo. Tenāha “saṅghasuṭṭhutāyāti saṅghassa suṭṭhubhāvāyā”tiādi.",
  "tika-s0402t:296_2": "Dummaṅkūnaṃ puggalānaṃ niggahāyāti dummaṅkū nāma dussīlapuggalā. Ye maṅkutaṃ āpādiyamānāpi",
  "tika-s0402t:296_3": "dukkhena āpajjanti, vītikkamaṃ karontā vā katvā vā na lajjanti, tesaṃ niggahatthāya.",
  "tika-s0402t:296_4": "Te hi sikkhāpade asati “kiṃ tumhehi diṭṭhaṃ, kiṃ sutaṃ, kiṃ amhehi kataṃ, katarasmiṃ",
  "tika-s0402t:296_5": "vatthusmiṃ katamaṃ āpattiṃ ropetvā amhe niggaṇhathā”ti saṅghaṃ viheṭhessanti, sikkhāpade",
  "tika-s0402t:296_6": "pana sati tesaṃ saṅgho sikkhāpadaṃ dassetvā dhammena vinayena satthusāsanena niggahessati.",
  "tika-s0402t:296_7": "Tena vuttaṃ “dummaṅkūnaṃ puggalānaṃ niggahāyā”ti.",
  "tika-s0402t:297_0": "Pesalānaṃ bhikkhūnaṃ phāsuvihārāyāti pesalānaṃ piyasīlānaṃ bhikkhūnaṃ phāsuvihāratthāya.",
  "tika-s0402t:297_1": "Piyasīlā hi bhikkhū kattabbākattabbaṃ sāvajjānavajjaṃ velaṃ mariyādaṃ ajānantā sikkhattayapāripūriyā",
  "tika-s0402t:297_2": "ghaṭamānā kilamanti, ubbāḷhā honti, kattabbākattabbaṃ pana sāvajjānavajjaṃ velaṃ",
  "tika-s0402t:297_3": "mariyādañca ñatvā sikkhattayapāripūriyā ghaṭentā na kilamanti, na ubbāḷhā honti.",
  "tika-s0402t:297_4": "Tena tesaṃ sikkhāpadappaññāpanā phāsuvihārāya saṃvattati. Yo vā dummaṅkūnaṃ puggalānaṃ",
  "tika-s0402t:297_5": "niggaho, sveva etesaṃ phāsuvihāro. Dussīlapuggale nissāya hi uposatho na tiṭṭhati,",
  "tika-s0402t:297_6": "pavāraṇā na tiṭṭhati, saṅghakammāni nappavattanti, sāmaggī na hoti, bhikkhū anekaggā",
  "tika-s0402t:297_7": "uddesaparipucchākammaṭṭhānādīni anuyuñjituṃ na sakkonti. Dussīlesu pana niggahitesu",
  "tika-s0402t:297_8": "sabbopi ayaṃ upaddavo na hoti, tato pesalā bhikkhū phāsu viharanti. Evaṃ “pesalānaṃ",
  "tika-s0402t:297_9": "bhikkhūnaṃ phāsuvihārāyā”ti ettha dvidhā attho veditabbo.",
  "tika-s0402t:298": "“Na vo ahaṃ, cunda, diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.",
  "tika-s0402t:299": "“Yena devūpapatyassa, gandhabbo vā vihaṅgamo;",
  "tika-s0402t:300": "Yakkhattaṃ yena gaccheyyaṃ, manussattañca abbaje;",
  "tika-s0402t:301": "Te mayhaṃ āsavā khīṇā, viddhastā vinaḷīkatā”ti. –",
  "tika-s0402t:302_0": "Ettha tebhūmakaṃ kammaṃ avasesā ca akusalā dhammā. Idha pana parūpavādavippaṭisāravadhabandhanādayo",
  "tika-s0402t:302_1": "ceva apāyadukkhabhūtā ca nānappakārā upaddavā āsavāti āha – “diṭṭhadhamme imasmiṃyeva",
  "tika-s0402t:302_2": "attabhāve vītikkamapaccayā paṭiladdhabbāna”ntiādi. Yadi hi bhagavā sikkhāpadaṃ na",
  "tika-s0402t:302_3": "paññāpeyya, tato asaddhammappaṭisevanaadinnādānapāṇātipātādihetu ye uppajjeyyuṃ parūpavādādayo",
  "tika-s0402t:302_4": "diṭṭhadhammikā nānappakārā anatthā, ye ca tannimittameva nirayādīsu nibbattassa paññavidhabandhanakammakāraṇādivasena",
  "tika-s0402t:302_5": "mahādukkhānubhavanappakārā anatthā, te sandhāya idaṃ vuttaṃ “diṭṭhadhammikānaṃ āsavānaṃ",
  "tika-s0402t:302_6": "saṃvarāya samparāyikānaṃ āsavānaṃ paṭighātāyā”ti. Diṭṭhadhammo vuccati paccakkho",
  "tika-s0402t:302_7": "attabhāvo, tattha bhavā diṭṭhadhammikā. Samparetabbato pecca gantabbato samparāyo,",
  "tika-s0402t:302_8": "paraloko, tattha bhavā samparāyikā.",
  "tika-s0402t:303_0": "Akusalaverānanti pāṇātipātādipañcaduccaritānaṃ. Tāni verakāraṇattā “verānī”ti vuccanti,",
  "tika-s0402t:303_1": "puggalesu pana uppajjamānāni verāni. Te eva vā dukkhadhammāti heṭṭhā vuttā vadhabandhanādayo.",
  "tika-s0402t:303_2": "Tesaṃ pakkhupacchedanatthāyāti tesaṃ pāpicchānaṃ pakkhupacchedāya gaṇabhojanasadisaṃ",
  "tika-s0402t:303_3": "sikkhāpadaṃ paññattaṃ. Paṇḍitamanussānanti lokiyaparikkhakajanānaṃ. Te hi sikkhāpadapaññattiyā",
  "tika-s0402t:303_4": "sati sikkhāpadapaññattiṃ ñatvā vā yathāpaññattaṃ paṭipajjamāne bhikkhū disvā vā –",
  "tika-s0402t:303_5": "“yāni vata loke mahājanassa rajjanadussanamuyhanaṭṭhānāni, tehi ime samaṇā sakyaputtiyā",
  "tika-s0402t:303_6": "ārakā viharanti, dukkaraṃ vata karonti, bhāriyaṃ vata karontī”ti pasādaṃ āpajjanti",
  "tika-s0402t:303_7": "vinayapiṭake potthakaṃ disvā micchādiṭṭhikatavedibrāhmaṇo viya. Uparūparipasādabhāvāyāti",
  "tika-s0402t:303_8": "bhiyyo bhiyyo pasāduppādanatthaṃ. Yepi hi sāsane pasannā kulaputtā, tepi sikkhāpadapaññattiṃ",
  "tika-s0402t:303_9": "vā ñatvā yathāpaññattaṃ paṭipajjamāne bhikkhū vā disvā “aho, ayyā, dukkarakārino,",
  "tika-s0402t:303_10": "ye yāvajīvaṃ ekabhattaṃ brahmacariyaṃ vinayasaṃvaraṃ anupālentī”ti bhiyyo bhiyyo pasīdanti.",
  "tika-s0402t:304_0": "Saddhammassa ciraṭṭhitatthanti pariyattisaddhammo, paṭipattisaddhammo, adhigamasaddhammoti",
  "tika-s0402t:304_1": "tividhassapi saddhammassa ciraṭṭhitatthaṃ. Tattha piṭakattayasaṅgahitaṃ sabbampi",
  "tika-s0402t:304_2": "buddhavacanaṃ pariyattisaddhammo nāma. Terasa dhutaguṇā, cuddasa khandhakavattāni,",
  "tika-s0402t:304_3": "dveasīti mahāvattāni, sīlasamādhivipassanāti ayaṃ paṭipattisaddhammo nāma. Cattāro",
  "tika-s0402t:304_4": "ariyamaggā cattāri ca sāmaññaphalāni nibbānañcāti ayaṃ adhigamasaddhammo nāma. So",
  "tika-s0402t:304_5": "sabbo yasmā sikkhāpadapaññattiyā sati bhikkhū sikkhāpadañca tassa vibhaṅgañca tadatthajotanatthaṃ",
  "tika-s0402t:304_6": "aññañca buddhavacanaṃ pariyāpuṇanti, yathāpaññattañca paṭipajjamānā paṭipattiṃ pūretvā",
  "tika-s0402t:304_7": "paṭipattiyā adhigantabbaṃ lokuttaradhammaṃ adhigacchanti, tasmā sikkhāpadapaññattiyā ciraṭṭhitiko hoti.",
  "tika-s0402t:305_0": "Pañcavidhassapi vinayassāti tadaṅgavinayādivasena pañcappakārassa vinayassa. Vinayaṭṭhakathāyaṃ",
  "tika-s0402t:305_1": "pana sikkhāpadapaññattiyā sati saṃvaravinayo ca pahānavinayo ca samathavinayo ca",
  "tika-s0402t:305_2": "paññattivinayo cāti catubbidhopi vinayo anuggahito hoti upatthambhito supatthambhito.",
  "tika-s0402t:305_3": "Tena vuttaṃ “vinayānuggahāyā”ti. Tattha saṃvaravinayoti sīlasaṃvaro, satisaṃvaro,",
  "tika-s0402t:305_4": "ñāṇasaṃvaro, khantisaṃvaro, vīriyasaṃvaroti pañcavidhopi saṃvaro yathāsakaṃ saṃvaritabbānaṃ",
  "tika-s0402t:305_5": "vinetabbānañca kāyaduccaritādīnaṃ saṃvaraṇato saṃvaro, vinayanato vinayoti vuccati.",
  "tika-s0402t:305_6": "Pahānavinayoti tadaṅgappahānaṃ, vikkhambhanappahānaṃ, samucchedappahānaṃ, paṭippassaddhippahānaṃ,",
  "tika-s0402t:305_7": "nissaraṇappahānanti pañcavidhampi pahānaṃ yasmā cāgaṭṭhena pahānaṃ, vinayanaṭṭhena",
  "tika-s0402t:305_8": "vinayo, tasmā pahānavinayoti vuccati. Samathavinayoti satta adhikaraṇasamathā. Paññattivinayoti",
  "tika-s0402t:305_9": "sikkhāpadameva. Sikkhāpadapaññattiyā hi vijjamānāya eva sikkhāpadasambhavato sikkhāpadasaṅkhāto",
  "tika-s0402t:305_10": "paññattivinayoti sikkhāpadapaññattiyā anuggahito hoti.",
  "tika-s0402t:306_0": "202-230. Bhikkhūnaṃ pañcāti nidānapārājikasaṅghādisesāniyatavitthāruddesavasena pañca",
  "tika-s0402t:306_1": "bhikkhūnaṃ uddesā. Bhikkhunīnaṃ cattāroti bhikkhūnaṃ vuttesu aniyatuddesaṃ ṭhapetvā avasesā cattāro.",
  "tika-s0402t:307_0": "Ehibhikkhūpasampadāti “ehi bhikkhū”ti vacanamattena paññattaupasampadā. Bhagavā hi",
  "tika-s0402t:307_1": "ehibhikkhubhāvāya upanissayasampannaṃ puggalaṃ disvā rattapaṃsukūlantarato suvaṇṇavaṇṇaṃ",
  "tika-s0402t:307_2": "dakkhiṇahatthaṃ nīharitvā brahmaghosaṃ nicchārento “ehi bhikkhu, cara brahmacariyaṃ",
  "tika-s0402t:307_3": "sammā dukkhassa antakiriyāyā”ti vadati. Tassa saheva bhagavato vacanena gihiliṅgaṃ",
  "tika-s0402t:307_4": "antaradhāyati, pabbajjā ca upasampadā ca ruhati, bhaṇḍu kāsāvavasano hoti – ekaṃ",
  "tika-s0402t:307_5": "nivāsetvā ekaṃ pārupitvā ekaṃ aṃse ṭhapetvā vāmaaṃsakūṭe āsattanīluppalavaṇṇamattikāpatto.",
  "tika-s0402t:308": "“Ticīvarañca patto ca, vāsi sūci ca bandhanaṃ;",
  "tika-s0402t:309": "Parissāvanena aṭṭhete, yuttayogassa bhikkhuno”ti. –",
  "tika-s0402t:310": "Evaṃ vuttehi aṭṭhahi parikkhārehi sarīre paṭimukkehiyeva vassasatikatthero viya iriyāpathasampanno buddhācariyako buddhupajjhāyako sammāsambuddhaṃ vandamānoyeva tiṭṭhati.",
  "tika-s0402t:311_0": "Saraṇagamanūpasampadāti “buddhaṃ saraṇaṃ gacchāmī”tiādinā nayena tikkhattuṃ vācaṃ",
  "tika-s0402t:311_1": "bhinditvā vuttehi tīhi saraṇagamanehi anuññātaupasampadā. Ovādūpasampadāti ovādappaṭiggahaṇaupasampadā.",
  "tika-s0402t:311_2": "Sā ca “tasmātiha te, kassapa, evaṃ sikkhitabbaṃ ‘tibbaṃ me hirottappaṃ, paccupaṭṭhitaṃ",
  "tika-s0402t:311_3": "bhavissati theresu navesu majjhimesū’ti. Evañhi te, kassapa, sikkhitabbaṃ. Tasmātiha",
  "tika-s0402t:311_4": "te, kassapa, evaṃ sikkhitabbaṃ ‘yaṃ kiñci dhammaṃ suṇissāmi kusalūpasaṃhitaṃ, sabbaṃ",
  "tika-s0402t:311_5": "taṃ aṭṭhiṃ katvā manasi karitvā sabbacetasā samannāharitvā ohitasoto dhammaṃ suṇissāmī’ti,",
  "tika-s0402t:311_6": "evañhi te, kassapa, sikkhitabbaṃ. Tasmātiha te, kassapa, evaṃ sikkhitabbaṃ ‘sātasahagatā",
  "tika-s0402t:311_7": "ca me kāyagatāsati na vijahissatī’ti, evañhi te, kassapa, sikkhitabba”nti iminā ovādappaṭiggahaṇena",
  "tika-s0402t:311_8": "mahākassapattherassa anuññātaupasampadā.",
  "tika-s0402t:312_0": "Pañhabyākaraṇūpasampadā nāma sopākassa anuññātaupasampadā. Bhagavā kira pubbārāme",
  "tika-s0402t:312_1": "anucaṅkamantaṃ sopākasāmaṇeraṃ “uddhumātakasaññāti vā, sopāka, rūpasaññāti vā ime",
  "tika-s0402t:312_2": "dhammā nānatthā nānābyañjanā, udāhu ekatthā byañjanameva nāna”nti dasa asubhanissite",
  "tika-s0402t:312_3": "pañhe pucchi. So byākāsi. Bhagavā tassa sādhukāraṃ datvā “kativassosi, tvaṃ sopākā”ti",
  "tika-s0402t:312_4": "pucchi. Sattavassohaṃ bhagavāti. Sopāka, tvaṃ mama sabbaññutaññāṇena saddhiṃ saṃsanditvā",
  "tika-s0402t:312_5": "pañhe byākāsīti āraddhacitto upasampadaṃ anujāni. Ayaṃ pañhabyākaraṇūpasampadā.",
  "tika-s0402t:313_0": "Ñatticatutthaupasampadā nāma bhikkhūnaṃ etarahi upasampadā. Garudhammūpasampadāti",
  "tika-s0402t:313_1": "garudhammappaṭiggahaṇena upasampadā. Sā ca mahāpajāpatiyā aṭṭhagarudhammappaṭiggahaṇena",
  "tika-s0402t:313_2": "anuññātā. Ubhatosaṅghe upasampadā nāma bhikkhuniyā bhikkhunisaṅghato ñatticatutthena,",
  "tika-s0402t:313_3": "bhikkhusaṅghato ñatticatutthenāti imehi dvīhi kammehi anuññātā aṭṭhavācikūpasampadā.",
  "tika-s0402t:313_4": "Dūtena upasampadā nāma aḍḍhakāsiyā gaṇikāya anuññātā upasampadā.",
  "tika-s0402t:314_0": "Ñattikammaṃ nava ṭhānāni gacchatīti katamāni nava ṭhānāni gacchati? Osāraṇaṃ, nissāraṇaṃ,",
  "tika-s0402t:314_1": "uposatho, pavāraṇā, sammuti, dānaṃ, paṭiggahaṃ, paccukkaḍḍhanaṃ, kammalakkhaṇaññeva",
  "tika-s0402t:314_2": "navamanti evaṃ vuttāni nava ṭhānāni gacchati. Tattha “suṇātu me, bhante, saṅgho,",
  "tika-s0402t:314_3": "itthannāmo itthannāmassa āyasmato upasampadāpekkho, anusiṭṭho so mayā, yadi saṅghassa",
  "tika-s0402t:314_4": "pattakallaṃ, itthannāmo āgaccheyya, āgacchāhīti vattabbo”ti evaṃ upasampadāpekkhassa",
  "tika-s0402t:314_5": "osāraṇā osāraṇā nāma.",
  "tika-s0402t:315_0": "“Suṇantu me, āyasmantā, ayaṃ itthannāmo bhikkhu dhammakathiko, imassa neva suttaṃ",
  "tika-s0402t:315_1": "āgacchati, no suttavibhaṅgo, so atthaṃ asallakkhetvā byañjanacchāyāya atthaṃ paṭibāhati.",
  "tika-s0402t:315_2": "Yadāyasmantānaṃ pattakallaṃ, itthannāmaṃ bhikkhuṃ vuṭṭhāpetvā avasesā imaṃ adhikaraṇaṃ",
  "tika-s0402t:315_3": "vūpasameyyāmā”ti evaṃ ubbāhikavinicchaye dhammakathikassa bhikkhuno nissāraṇā nissāraṇā nāma.",
  "tika-s0402t:316": "“Suṇātu me, bhante, saṅgho, ajjuposatho pannaraso. Yadi saṅghassa pattakallaṃ, saṅgho uposathaṃ kareyyā”ti evaṃ uposathakammavasena ṭhapitā ñatti uposatho nāma.",
  "tika-s0402t:317": "“Suṇātu me, bhante, saṅgho, ajja pavāraṇā pannarasī. Yadi saṅghassa pattakallaṃ, saṅgho pavāreyyā”ti evaṃ pavāraṇākammavasena ṭhapitā ñatti pavāraṇā nāma.",
  "tika-s0402t:318_0": "“Suṇātu me, bhante, saṅgho, itthannāmo itthannāmassa āyasmato upasampadāpekkho. Yadi",
  "tika-s0402t:318_1": "saṅghassa pattakallaṃ, ahaṃ itthannāmaṃ anusāseyya”nti, “yadi saṅghassa pattakallaṃ,",
  "tika-s0402t:318_2": "itthannāmo itthannāmaṃ anusāseyyā”ti, “yadi saṅghassa pattakallaṃ, ahaṃ itthannāmaṃ",
  "tika-s0402t:318_3": "antarāyike dhamme puccheyya”nti, “yadi saṅghassa pattakallaṃ, itthannāmo itthannāmaṃ",
  "tika-s0402t:318_4": "antarāyike dhamme puccheyyā”ti, “yadi saṅghassa pattakallaṃ, ahaṃ itthannāmaṃ vinayaṃ",
  "tika-s0402t:318_5": "puccheyya”nti, “yadi saṅghassa pattakallaṃ, itthannāmo itthannāmaṃ vinayaṃ puccheyyā”ti,",
  "tika-s0402t:318_6": "“yadi saṅghassa pattakallaṃ, ahaṃ itthannāmena vinayaṃ puṭṭho vissajjeyya”nti, “yadi",
  "tika-s0402t:318_7": "saṅghassa pattakallaṃ, itthannāmo itthannāmena vinayaṃ puṭṭho vissajjeyyā”ti evaṃ",
  "tika-s0402t:318_8": "attānaṃ vā paraṃ vā sammannituṃ ṭhapitā ñatti sammuti nāma.",
  "tika-s0402t:319_0": "“Suṇātu me, bhante, saṅgho, idaṃ cīvaraṃ itthannāmassa bhikkhuno nissaggiyaṃ saṅghassa",
  "tika-s0402t:319_1": "nissaṭṭhaṃ. Yadi saṅghassa pattakallaṃ, saṅgho imaṃ cīvaraṃ itthannāmassa bhikkhuno",
  "tika-s0402t:319_2": "dadeyyā”ti, “yadāyasmantānaṃ pattakallaṃ, āyasmantā imaṃ cīvaraṃ itthannāmassa bhikkhuno",
  "tika-s0402t:319_3": "dadeyyu”nti evaṃ nissaṭṭhacīvarapattādīnaṃ dānaṃ dānaṃ nāma.",
  "tika-s0402t:320_0": "“Suṇātu me, bhante, saṅgho, ayaṃ itthannāmo bhikkhu āpattiṃ sarati vivarati uttāniṃ",
  "tika-s0402t:320_1": "karoti deseti. Yadi saṅghassa pattakallaṃ, ahaṃ itthannāmassa bhikkhuno āpattiṃ paṭiggaṇheyya”nti,",
  "tika-s0402t:320_2": "“yadāyasmantānaṃ pattakallaṃ, ahaṃ itthannāmassa bhikkhuno āpatiṃ paṭiggaṇheyya”nti,",
  "tika-s0402t:320_3": "tena vattabbo “passasī”ti? Āma passāmīti. “Āyatiṃ saṃvareyyāsī”ti evaṃ āpattippaṭiggaho paṭiggaho nāma.",
  "tika-s0402t:321_0": "“Suṇantu me, āyasmantā āvāsikā, yadāyasmantānaṃ pattakallaṃ, idāni uposathaṃ kareyyāma,",
  "tika-s0402t:321_1": "pātimokkhaṃ uddiseyyāma, āgame kāle pavāreyyāmā”ti, te ce, bhikkhave, bhikkhū bhaṇḍanakārakā",
  "tika-s0402t:321_2": "kalahakārakā saṅghe adhikaraṇakārakā taṃ kālaṃ anuvaseyyuṃ, āvāsikena bhikkhunā byattena",
  "tika-s0402t:321_3": "paṭibalena āvāsikā bhikkhū ñāpetabbā “suṇantu me, āyasmantā āvāsikā, yadāyasmantānaṃ",
  "tika-s0402t:321_4": "pattakallaṃ, idāni uposathaṃ kareyyāma, pātimokkhaṃ uddiseyyāma, āgame juṇhe pavāreyyāmā”ti",
  "tika-s0402t:321_5": "evaṃ katā pavāraṇā paccukkaḍḍhanā nāma.",
  "tika-s0402t:322_0": "Sabbeheva ekajjhaṃ sannipatitabbaṃ, sannipatitvā byattena bhikkhunā paṭibalena saṅgho",
  "tika-s0402t:322_1": "ñāpetabbo “suṇātu me, bhante, saṅgho, amhākaṃ bhaṇḍanajātānaṃ kalahajātānaṃ vivādāpannānaṃ",
  "tika-s0402t:322_2": "viharataṃ bahu assāmaṇakaṃ ajjhāciṇṇaṃ bhāsitaparikkantaṃ. Sace mayaṃ imāhi āpattīhi",
  "tika-s0402t:322_3": "aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya bhedāya saṃvatteyya.",
  "tika-s0402t:322_4": "Yadi saṅghassa pattakallaṃ, saṅgho imaṃ adhikaraṇaṃ tiṇavatthārakena vūpasameyya",
  "tika-s0402t:322_5": "ṭhapetvā thullavajjaṃ, ṭhapetvā gihipaṭisaṃyutta”nti evaṃ tiṇavatthārakasamathe katā",
  "tika-s0402t:322_6": "sabbapaṭhamā sabbasaṅgāhikañatti kammalakkhaṇaṃ nāma.",
  "tika-s0402t:323_0": "Ñattidutiyaṃ kammaṃ satta ṭhānāni gacchatīti katamāni satta ṭhānāni gacchati? Osāraṇaṃ,",
  "tika-s0402t:323_1": "nissāraṇaṃ, sammuti, dānaṃ, uddharaṇaṃ, desanaṃ, kammalakkhaṇaññeva sattamanti evaṃ",
  "tika-s0402t:323_2": "vuttāni satta ṭhānāni gacchati. Tattha vaḍḍhassa licchavino pattanikkujjanavasena",
  "tika-s0402t:323_3": "khandhake vuttā nissāraṇā, tasseva pataukkujjanavasena vuttā osāraṇā ca veditabbā.",
  "tika-s0402t:323_4": "Sīmāsammuti ticīvarena avippavāsasammuti santhatasammuti bhattuddesakasenāsanaggāhāpakabhaṇḍāgārika-",
  "tika-s0402t:323_5": "cīvarappaṭiggāhaka-cīvarabhājaka-yāgubhājaka-phalabhājaka-khajjabhājaka-appamattakavissajjaka-",
  "tika-s0402t:323_6": "sāṭiyaggāhāpaka-pattaggāhāpaka-ārāmikapesaka-sāmaṇerapesakasammutīti etāsaṃ sammutīnaṃ",
  "tika-s0402t:323_7": "vasena sammuti veditabbā. Kaṭhinacīvaradānamatakacīvaradānavasena dānaṃ veditabbaṃ.",
  "tika-s0402t:323_8": "Kaṭhinuddhāraṇavasena uddhāro veditabbo. Kuṭivatthuvihāravatthudesanāvasena desanā",
  "tika-s0402t:323_9": "veditabbā. Yā pana tiṇavatthārakasamathe sabbasaṅgāhikañattiñca ekekasmiṃ pakkhe",
  "tika-s0402t:323_10": "ekekaṃ ñattiñcāti tissopi ñattiyo ṭhapetvā puna ekasmiṃ pakkhe ekā, ekasmiṃ pakkhe",
  "tika-s0402t:323_11": "ekāti dvepi ñattidutiyakammavācā vuttā. Tāsaṃ vasena kammalakkhaṇaṃ veditabbaṃ.",
  "tika-s0402t:324_0": "Ñatticatutthakammaṃ satta ṭhānāni gacchatīti katamāni satta ṭhānāni gacchati? Osāraṇaṃ,",
  "tika-s0402t:324_1": "nissāraṇaṃ, sammuti, dānaṃ, niggahaṃ, samanubhāsanaṃ, kammalakkhaṇaññeva sattamanti",
  "tika-s0402t:324_2": "evaṃ vuttāni satta ṭhānāni gacchati. Tattha tajjanīyakammādīnaṃ sattannaṃ kammānaṃ",
  "tika-s0402t:324_3": "vasena nissāraṇā, tesaṃyeva ca kammānaṃ paṭippassambhanavasena osāraṇā veditabbā.",
  "tika-s0402t:324_4": "Bhikkhunovādakasammutivasena sammuti veditabbā. Parivāsadānamānattadānavasena dānaṃ",
  "tika-s0402t:324_5": "veditabbaṃ. Mūlāyapaṭikassanakammavasena niggaho veditabbo. Ukkhittānuvattakā, aṭṭha",
  "tika-s0402t:324_6": "yāvatatiyakā, ariṭṭho, caṇḍakāḷī ca imete yāvatatiyakāti imāsaṃ ekādasannaṃ samanubhāsanānaṃ",
  "tika-s0402t:324_7": "vasena samanubhāsanā veditabbā. Upasampadakammaabbhānakammavasena kammalakkhaṇaṃ veditabbaṃ.",
  "tika-s0402t:325_0": "Dhammasammukhatātiādīsu yena dhammena, yena vinayena, yena satthusāsanena saṅgho",
  "tika-s0402t:325_1": "kammaṃ karoti, ayaṃ dhammasammukhatā, vinayasammukhatā, satthusāsanasammukhatā. Tattha",
  "tika-s0402t:325_2": "dhammoti bhūtavatthu. Vinayoti codanā ceva sāraṇā ca. Satthusāsanaṃ nāma ñattisampadā",
  "tika-s0402t:325_3": "ceva anusāvanasampadā ca. Yāvatikā bhikkhū kammappattā, te āgatā honti, chandārahānaṃ",
  "tika-s0402t:325_4": "chando āhaṭo hoti, sammukhībhūtā nappaṭikkosanti, ayaṃ saṅghasammukhatā. Yassa saṅgho",
  "tika-s0402t:325_5": "kammaṃ karoti, tassa sammukhībhāvo puggalasammukhatā. Sesamettha vuttanayattā uttānatthameva.",
  "tika-s0402t:326": "Iti manorathapūraṇiyā aṅguttaranikāya-aṭṭhakathāya",
  "tika-s0402t:327": "Dukanipātavaṇṇanāya anuttānatthadīpanā samattā.",
  "tika-s0402t:330": ". Namo tassa bhagavato arahato sammāsambuddhassa.",
  "tika-s0402t:331": "Aṅguttaranikāye",
  "tika-s0402t:332": "Tikanipāta-ṭīkā",
  "tika-s0402t:333": "1. Paṭhamapaṇṇāsakaṃ",
  "tika-s0402t:334": "1. Bālavaggo",
  "tika-s0402t:335": "1. Bhayasuttavaṇṇanā",
  "tika-s0402t:336_0": "1. Tikanipātassa paṭhame bhayanti bhīti cetaso byadhoti āha “cittutrāso”ti. Upaddavoti",
  "tika-s0402t:336_1": "antarāyo. Tassa pana vikkhepakāraṇattā vuttaṃ “anekaggatākāro”ti. Upasaggoti upasajjanaṃ,",
  "tika-s0402t:336_2": "devatopapīḷādinā appaṭikāravighātāpatti. Sā pana yasmā paṭikārābhāvena vihaññamānassa",
  "tika-s0402t:336_3": "kiñci kātuṃ asamatthassa osīdanakāraṇaṃ, tasmā vuttaṃ “tattha tattha lagganākāro”ti.",
  "tika-s0402t:336_4": "Yathāvutte divase anāgacchantesūti vañcetvā āgantuṃ niyamitadivase anāgacchantesu.",
  "tika-s0402t:336_5": "Dvāre aggiṃ datvāti bahi anikkhamanatthāya dvāre aggiṃ datvā.",
  "tika-s0402t:337_0": "Naḷehi channapaṭicchannāti naḷehi tiṇacchadanasaṅkhepena upari chādetvā tehiyeva",
  "tika-s0402t:337_1": "dārukuṭikaniyāmena paritopi chāditā. Eseva nayoti iminā tiṇehi channataṃ sesasambhārānaṃ",
  "tika-s0402t:337_2": "rukkhamayatañca atidisati.",
  "tika-s0402t:338": "Vidhavaputteti antabhāvopalakkhaṇaṃ. Te hi nippitikā avinītā asaṃyatā yaṃ kiñci kārino. Sesamettha uttānameva.",
  "tika-s0402t:339": "Bhayasuttavaṇṇanā niṭṭhitā.",
  "tika-s0402t:340": "2. Lakkhaṇasuttavaṇṇanā",
  "tika-s0402t:341_0": "2. Dutiye lakkhīyati bālo ayanti ñāyati etenāti lakkhaṇaṃ, kammaṃ lakkhaṇametassāti",
  "tika-s0402t:341_1": "kammalakkhaṇoti āha “kāyadvārādipavattaṃ kamma”ntiādi. Apadīyanti dosā etena rakkhīyanti,",
  "tika-s0402t:341_2": "lūyanti chijjanti vāti apadānaṃ, sattānaṃ sammā, micchā vā pavattappayogo. Tena sobhatīti",
  "tika-s0402t:341_3": "apadānasobhanī. Tenāha “paññā nāmā”tiādi. Attano caritenevāti attano cariyāya eva.",
  "tika-s0402t:341_4": "Sesamettha uttānameva.",
  "tika-s0402t:342": "Lakkhaṇasuttavaṇṇanā niṭṭhitā.",
  "tika-s0402t:343": "3-4. Cintīsuttādivaṇṇanā",
  "tika-s0402t:344_0": "3-4. Tatiye etehīti duccintitacintitādīhi. Etena lakkhaṇasaddassa saraṇatthatamāha.",
  "tika-s0402t:344_1": "Tānevāti lakkhaṇāni eva. Assāti bālassa. Bālo ayanti nimīyati sañjānīyati etehīti",
  "tika-s0402t:344_2": "bālanimittāni. Apadānaṃ vuccati, vikhyātaṃ kammaṃ, duccintitacintitādīni ca bāle",
  "tika-s0402t:344_3": "vikhyātāni asādhāraṇabhāvena. Tasmā “bālassa apadānānī”ti. Abhijjhādīhi duṭṭhaṃ dūsitaṃ",
  "tika-s0402t:344_4": "cintitaṃ duccintitaṃ, taṃ cintetīti duccintitacintī. Lobhādīhi duṭṭhaṃ bhāsitaṃ musāvādādiṃ",
  "tika-s0402t:344_5": "bhāsatīti dubbhāsitabhāsī. Tesaṃyeva vasena kattabbato dukkaṭakammaṃ pāṇātipātādiṃ",
  "tika-s0402t:344_6": "karotīti dukkaṭakammakārī. Tenāha “cintayanto”tiādi. Vuttānusārenāti “bālo aya”ntiādinā",
  "tika-s0402t:344_7": "vuttassa atthavacanassa “paṇḍito ayanti etehi lakkhīyatī”tiādinā anussaraṇena. Manosucaritādīnaṃ",
  "tika-s0402t:344_8": "vasenāti “cintayanto anabhijjhābyāpādasammādassanavasena sucintitameva cintetī”tiādinā",
  "tika-s0402t:344_9": "manosucaritādīnaṃ tiṇṇaṃ sucaritānaṃ vasena yojetabbāni. Catutthaṃ vuttanayattā uttānatthameva.",
  "tika-s0402t:345": "Cintīsuttādivaṇṇanā niṭṭhitā.",
  "tika-s0402t:346": "5-10. Ayonisosuttādivaṇṇanā",
  "tika-s0402t:347_0": "5-10. Pañcame kati nu kho anussatiṭṭhānānītiādi chakke āvi bhavissatīti. Evaṃ cintitanti",
  "tika-s0402t:347_1": "ayoniso cintitaṃ. Apañhameva pañhanti kathesīti apañhameva pañho ayanti maññamāno",
  "tika-s0402t:347_2": "vissajjesi. Dasavidhaṃ byañjanabuddhiṃ aparihāpetvāti –",
  "tika-s0402t:348": "“Sithilaṃ dhanitañca dīgharassaṃ, garukaṃ lahukañca niggahītaṃ;",
  "tika-s0402t:349": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "tika-s0402t:350": "Evaṃ vuttaṃ dasavidhaṃ byañjanabuddhiṃ aparihāpetvā.",
  "tika-s0402t:351_0": "Tattha ṭhānakaraṇāni sithilāni katvā uccāretabbaṃ akkharaṃ sithilaṃ, tāniyeva dhanitāni",
  "tika-s0402t:351_1": "asithilāni katvā uccāretabbaṃ akkharaṃ dhanitaṃ. Dvimattakālaṃ dīghaṃ, ekamattakālaṃ",
  "tika-s0402t:351_2": "rassaṃ. Garukanti dīghameva, yaṃ vā “āyasmato buddharakkhitattherassā”ti saṃyogaparaṃ",
  "tika-s0402t:351_3": "katvā vuccati, lahukanti rassameva, yaṃ vā “āyasmato buddharakkhitatherassā”ti evaṃ",
  "tika-s0402t:351_4": "visaṃyogaparaṃ katvā vuccati. Niggahītanti yaṃ karaṇāni niggahetvā avissajjetvā avivaṭena",
  "tika-s0402t:351_5": "mukhena sānunāsikaṃ katvā vattabbaṃ. Sambandhanti yaṃ parapadena sambandhitvā “tuṇhassā”ti",
  "tika-s0402t:351_6": "vuccati. Vavatthitanti yaṃ parapadena asambandhaṃ katvā vicchinditvā “tuṇhī assā”ti",
  "tika-s0402t:351_7": "vuccati. Vimuttanti yaṃ karaṇāni aniggahetvā vissajjetvā vivaṭena mukhena sānunāsikaṃ",
  "tika-s0402t:351_8": "akatvā vuccati. Dasadhā byañjanabuddhiyā pabhedoti evaṃ sithilādivasena byañjanabuddhiyā",
  "tika-s0402t:351_9": "akkharuppādakacittassa dasappakārena pabhedo. Sabbāni hi akkharāni cittasamuṭṭhānāni",
  "tika-s0402t:351_10": "yathādhippetatthabyañjanato byañjanāni ca.",
  "tika-s0402t:352": "“Aṭṭhānaṃ kho etaṃ, āvuso sāriputtā”tiādi pañcake āvi bhavissati. “Kati nu kho, ānanda, anussatiṭṭhānānī”tiādi pana chakke āvi bhavissati. Chaṭṭhādīsu natthi vattabbaṃ.",
  "tika-s0402t:353": "Ayonisosuttādivaṇṇanā niṭṭhitā.",
  "tika-s0402t:354": "Bālavaggavaṇṇanā niṭṭhitā.",
  "tika-s0402t:355": "2. Rathakāravaggo",
  "tika-s0402t:356": "1. Ñātasuttavaṇṇanā",
  "tika-s0402t:357_0": "11. Dutiyassa paṭhame ñātoyeva paññātoti āha “ñāto paññāto”ti. Kassa ananulomiketi",
  "tika-s0402t:357_1": "āha “sāsanassā”ti, sāsanassa ananulomike appatirūpeti attho. Idāni ananulomikasaddassa",
  "tika-s0402t:357_2": "nibbacanaṃ dassento “na anulometīti ananulomika”nti āha. Sāsanassāti vā sāsananti",
  "tika-s0402t:357_3": "attho. Sāsanaṃ na anulometīti ananulomikanti evamettha sambandho daṭṭhabbo. Sabhāgavisabhāganti",
  "tika-s0402t:357_4": "liṅgato sabhāgavisabhāgaṃ. “Viyapuggale”ti āhāti liṅgasabhāgehi avisesetvā āha. Ummādaṃ",
  "tika-s0402t:357_5": "pāpuṇīti so kira sīlaṃ adhiṭṭhāya pihitadvāragabbhe sayanapiṭṭhe nisīditvā bhariyaṃ",
  "tika-s0402t:357_6": "ārabbha mettaṃ bhāvento mettāmukhena uppannena rāgena andhīkato bhariyāya santikaṃ",
  "tika-s0402t:357_7": "gantukāmo dvāraṃ asallakkhetvā bhittiṃ bhinditvāpi nikkhamitukāmatāya bhittiṃ paharanto",
  "tika-s0402t:357_8": "sabbarattiṃ bhittiyuddhamakāsi. Sesamettha suviññeyyameva.",
  "tika-s0402t:358": "Ñātasuttavaṇṇanā niṭṭhitā.",
  "tika-s0402t:359": "2. Sāraṇīyasuttavaṇṇanā",
  "tika-s0402t:360_0": "12. Dutiye catupārisuddhisīlampi pabbajjānissitamevāti iminā pabbajjūpagatasamanantarameva",
  "tika-s0402t:360_1": "catupārisuddhisīlampi samādinnameva hotīti dasseti. Maggasannissitāneva hontīti maggādhigamatthāya",
  "tika-s0402t:360_2": "paṭipajjitabbattā kasiṇaparikammādīni maggasannissitāneva honti, tasmā maggaggahaṇeneva",
  "tika-s0402t:360_3": "tesampi gahaṇaṃ veditabbaṃ, tehi vinā maggādhigamassa asambhavatoti adhippāyo.",
  "tika-s0402t:361_0": "Aggamaggādhigamena asammohappaṭivedhassa sikhāpattattā maggadhammesu viya phaladhammesupi",
  "tika-s0402t:361_1": "sātisayo asammohoti “sayaṃ abhiññā”ti vuttaṃ, sāmaṃ jānitvāti attho. Tathā jānanā",
  "tika-s0402t:361_2": "panassa sacchikaraṇaṃ attapaccakkhakiriyāti “sacchikatvā”ti vuttaṃ. Tenāha “attanāva",
  "tika-s0402t:361_3": "abhivisiṭṭhāya paññāya paccakkhaṃ katvā”ti. Tathā sacchikiriyā cassa attani paṭilābhoti",
  "tika-s0402t:361_4": "“upasampajjā”ti vuttanti āha “paṭilabhitvā”ti.",
  "tika-s0402t:362": "Sāraṇīyasuttavaṇṇanā niṭṭhitā.",
  "tika-s0402t:363": "3. Āsaṃsasuttavaṇṇanā",
  "tika-s0402t:364_0": "13. Tatiye santoti ettha santa-saddo “dīghaṃ santassa yojana”ntiādīsu kilantabhāve",
  "tika-s0402t:364_1": "āgato. “Ayañca vitakko, ayañca vicāro santo honti samitā”tiādīsu niruddhabhāve. “Adhigato",
  "tika-s0402t:364_2": "kho myāyaṃ dhammo, gambhīro duddaso duranubodho santo paṇīto”tiādīsu santañāṇagocaratāyaṃ.",
  "tika-s0402t:364_3": "“Upasantassa sadā satimato”tiādīsu kilesavūpasame. “Santo have sabbhi pavedayantī”tiādīsu",
  "tika-s0402t:364_4": "sādhūsu. “Pañcime, bhikkhave, mahācorā santo saṃvijjamānā”tiādīsu atthibhāve. Idhāpi",
  "tika-s0402t:364_5": "atthibhāveyevāti āha “santoti atthi upalabbhantī”ti. Tattha atthīti lokasaṅketavasena",
  "tika-s0402t:364_6": "saṃvijjanti. Atthibhāvo hettha puggalasambandhena vuttattā lokasamaññāvaseneva veditabbo,",
  "tika-s0402t:364_7": "na paramatthavasena. Atthīti cetaṃ nipātapadaṃ daṭṭhabbaṃ “atthi imasmiṃ kāye kesā”tiādīsu viya.",
  "tika-s0402t:365_0": "Saṃvijjamānāti upalabbhamānā. Yañhi saṃvijjati, taṃ upalabbhati. Tenāha “saṃvijjamānāti",
  "tika-s0402t:365_1": "tasseva vevacana”nti. Anāsoti patthanārahito. Tenāha “apatthano”ti. Āsaṃsati patthetīti",
  "tika-s0402t:365_2": "āsaṃso. Veṇuvettādivilīvehi suppādibhājanakārakā vilīvakārakā. Migamacchādīnaṃ nisādanato",
  "tika-s0402t:365_3": "nesādā, māgavikamacchabandhādayo. Rathesu cammena nahanakaraṇato rathakārā, dhammakārā.",
  "tika-s0402t:365_4": "Puiti karīsassa nāmaṃ, taṃ kusenti apanentīti pukkusā, pupphacchaḍḍakā.",
  "tika-s0402t:366_0": "Dubbaṇṇoti virūpo. Okoṭimakoti ārohābhāvena heṭṭhimako, rassakāyoti attho. Tenāha",
  "tika-s0402t:366_1": "“lakuṇḍako”ti. Laku viya ghaṭikā viya ḍeti pavattatīti hi lakuṇḍako, rasso. Kaṇati",
  "tika-s0402t:366_2": "nimīlatīti kāṇo. Taṃ panassa nimīlanaṃ ekena akkhinā dvīhipi cāti āha “ekakkhikāṇo",
  "tika-s0402t:366_3": "vā ubhayakkhikāṇo vā”ti. Kuṇanaṃ kuṇo, hatthavekallaṃ. Taṃ etassa atthīti kuṇī. Khañjo",
  "tika-s0402t:366_4": "vuccati pādavikalo. Heṭṭhimakāyasaṅkhāto sarīrassa pakkho padeso hato assāti pakkhahato.",
  "tika-s0402t:366_5": "Tenāha “pīṭhasappī”ti. Padīpe padīpane etabbaṃ netabbanti padīpeyyaṃ, telādiupakaraṇaṃ.",
  "tika-s0402t:367": "Āsaṃ na karotīti rajjābhiseke kaniṭṭho patthanaṃ na karoti jeṭṭhe sati kaniṭṭhassa anadhikārattā. Abhisekaṃ arahatīti abhisekāraho, na abhisekāraho kāṇakuṇiādidosasamannāgato.",
  "tika-s0402t:368_0": "Sīlassa duṭṭhu nāma natthi, tasmā abhāvattho idha du-saddoti āha “nissīlo”ti. “Pāpaṃ",
  "tika-s0402t:368_1": "pāpena sukara”ntiādīsu viya pāpa-saddo nihīnapariyāyoti āha “lāmakadhammo”ti. Sīlavipattiyā",
  "tika-s0402t:368_2": "vā dussīlo. Diṭṭhivipattiyā pāpadhammo. Kāyavācāsaṃvarabhedena vā dussīlo, manosaṃvarabhedena,",
  "tika-s0402t:368_3": "satisaṃvarādibhedena vā pāpadhammo. Asuddhappayogatāya dussīlo, asuddhāsayatāya pāpadhammo.",
  "tika-s0402t:368_4": "Kusalasīlavirahena dussīlo, akusalasīlasamannāgamena pāpadhammo. Asucīhīti aparisuddhehi.",
  "tika-s0402t:368_5": "Saṅkāhi saritabbasamācāroti “imassa maññe idaṃ kamma”nti evaṃ parehi saṅkāya saritabbasamācāro.",
  "tika-s0402t:368_6": "Tenāha “kiñcidevā”tiādi. Attanāyeva vā saṅkāhi saritabbasamācāroti etenapi kammasādhanataṃyeva",
  "tika-s0402t:368_7": "saṅkassarasaddassa dasseti. Attano saṅkāya paresaṃ samācārakiriyaṃ sarati āsaṅkati",
  "tika-s0402t:368_8": "vidhāvatītipi saṅkassarasamācāroti evamettha kattusādhanatāpi daṭṭhabbā. Tassa hi",
  "tika-s0402t:368_9": "dve tayo jane kathente disvā “mama dosaṃ maññe kathentī”ti tesaṃ samācāraṃ saṅkāya sarati dhāvati.",
  "tika-s0402t:369_0": "Evaṃpaṭiññoti salākaggahaṇādīsu “kittakā vihāre samaṇā”ti gaṇanāya āraddhāya “ahampi",
  "tika-s0402t:369_1": "samaṇo, ahampi samaṇo”ti paṭiññaṃ datvā salākaggahaṇādīni karotīti samaṇo ahanti",
  "tika-s0402t:369_2": "evaṃsamaṇappaṭiñño. Sumbhakapattadhareti mattikāpattadhare. Pūtinā kammenāti saṃkiliṭṭhakammena,",
  "tika-s0402t:369_3": "nigguṇatāya vā guṇasāravirahitattā antopūti. Kasambukacavaro jāto sañjāto assāti",
  "tika-s0402t:369_4": "kasambujātoti āha “sañjātarāgādikacavaro”ti. Atha vā kasambu vuccati tintakuṇapakasaṭaṃ",
  "tika-s0402t:369_5": "udakaṃ, imasmiñca sāsane dussīlo nāma jigucchanīyattā tintakuṇapaudakasadiso, tasmā",
  "tika-s0402t:369_6": "kasambu viya jātoti kasambujāto. Lokuttaradhammaupanissayassa natthitāyāti yattha",
  "tika-s0402t:369_7": "patiṭṭhitena sakkā bhaveyya arahattaṃ laddhuṃ, tassā patiṭṭhāya bhinnattā vuttaṃ.",
  "tika-s0402t:369_8": "Mahāsīlasmiṃ paripūrakāritāyāti yattha patiṭṭhitena sakkā bhaveyya arahattaṃ pāpuṇituṃ,",
  "tika-s0402t:369_9": "tasmiṃ paripūrakāritāya.",
  "tika-s0402t:370": "Āsaṃsasuttavaṇṇanā niṭṭhitā.",
  "tika-s0402t:371": "4. Cakkavattisuttavaṇṇanā",
  "tika-s0402t:372_0": "14. Catutthe catūhi saṅgahavatthūhīti dānapiyavacanaatthacariyāsamānattatāsaṅkhātehi",
  "tika-s0402t:372_1": "catūhi saṅgahakāraṇehi. Cakkaṃ vattetīti āṇācakkaṃ pavatteti. Cakkanti vā idha ratanacakkaṃ",
  "tika-s0402t:372_2": "veditabbaṃ. Ayañhi cakkasaddo sampattiyaṃ, lakkhaṇe, rathaṅge, iriyāpathe, dāne,",
  "tika-s0402t:372_3": "ratanadhammakhuracakkādīsu ca dissati. “Cattārimāni, bhikkhave, cakkāni, yehi samannāgatānaṃ",
  "tika-s0402t:372_4": "devamanussāna”ntiādīsu hi sampattiyaṃ dissati. “Pādatalesu cakkāni jātānī”ti ettha",
  "tika-s0402t:372_5": "lakkhaṇe. “Cakkaṃva vahato pada”nti ettha rathaṅge. “Catucakkaṃ navadvāra”nti ettha",
  "tika-s0402t:372_6": "iriyāpathe. “Dadaṃ bhuñja mā ca pamādo, cakkaṃ vattaya sabbapāṇina”nti ettha dāne.",
  "tika-s0402t:372_7": "“Dibbaṃ cakkaratanaṃ pāturahosī”ti ettha ratanacakke. “Mayā pavattitaṃ cakka”nti",
  "tika-s0402t:372_8": "ettha dhammacakke. “Icchāhatassa posassa, cakkaṃ bhamati matthake”ti ettha khuracakke.",
  "tika-s0402t:372_9": "“Khurapariyantena cakkenā”ti ettha paharaṇacakke. “Asanivicakka”nti ettha asanimaṇḍale.",
  "tika-s0402t:372_10": "Idha panāyaṃ ratanacakke daṭṭhabbo.",
  "tika-s0402t:373_0": "Kittāvatā panāyaṃ cakkavattī nāma hoti? Ekaṅguladvaṅgulamattampi cakkaratanaṃ ākāsaṃ",
  "tika-s0402t:373_1": "abbhuggantvā pavattati. Sabbacakkavattīnañhi nisinnāsanato uṭṭhahitvā cakkaratanasamīpaṃ",
  "tika-s0402t:373_2": "gantvā hatthisoṇḍasadisapanāḷiṃ suvaṇṇabhiṅgāraṃ ukkhipitvā udakena abbhukkiritvā",
  "tika-s0402t:373_3": "“abhivijinātu bhavaṃ cakkaratana”nti vacanasamanantarameva vehāsaṃ abbhuggantvā cakkaratanaṃ",
  "tika-s0402t:373_4": "pavattatīti. Yassa pavattisamakālameva, so rājā cakkavattī nāma hoti.",
  "tika-s0402t:374_0": "Dhammoti dasakusalakammapathadhammo, dasavidhaṃ vā cakkavattivattaṃ. Dasavidhe vā",
  "tika-s0402t:374_1": "kusaladhamme agarahite vā rājadhamme niyuttoti dhammiko. Tena ca dhammena sakalalokaṃ",
  "tika-s0402t:374_2": "rañjetīti dhammarājā. Dhammena vā laddharajjattā dhammarājā. Cakkavattīhi dhammena",
  "tika-s0402t:374_3": "ñāyena rajjaṃ adhigacchati, na adhammena. Dasavidhena cakkavattivattenāti dasappabhedena",
  "tika-s0402t:374_4": "cakkavattīnaṃ vattena.",
  "tika-s0402t:375": "Kiṃ pana taṃ dasavidhaṃ cakkavattivattanti? Vuccate –",
  "tika-s0402t:376_0": "“Katamaṃ pana taṃ, deva, ariyaṃ cakkavattivattanti? Tena hi tvaṃ, tāta, dhammaṃyeva",
  "tika-s0402t:376_1": "nissāya dhammaṃ sakkaronto dhammaṃ garuṃ karonto dhammaṃ mānento dhammaṃ pūjento",
  "tika-s0402t:376_2": "dhammaṃ apacāyamāno dhammaddhajo dhammaketu dhammādhipateyyo dhammikaṃ rakkhāvaraṇaguttiṃ",
  "tika-s0402t:376_3": "saṃvidahassu antojanasmiṃ balakāyasmiṃ khattiyesu anuyantesu brāhmaṇagahapatikesu",
  "tika-s0402t:376_4": "negamajānapadesu samaṇabrāhmaṇesu migapakkhīsu. Mā ca te, tāta, vijite adhammakāro",
  "tika-s0402t:376_5": "pavattittha. Ye ca te, tāta, vijite adhanā assu, tesañca dhanamanuppadeyyāsi. Ye",
  "tika-s0402t:376_6": "ca te, tāta, vijite samaṇabrāhmaṇā madappamādā paṭiviratā khantisoracce niviṭṭhā",
  "tika-s0402t:376_7": "ekamattānaṃ damenti, ekamattānaṃ samenti, ekamattānaṃ parinibbāpenti. Te kālena kālaṃ",
  "tika-s0402t:376_8": "upasaṅkamitvā paripuccheyyāsi pariggaṇheyyāsi – ‘kiṃ, bhante, kusalaṃ kiṃ akusalaṃ,",
  "tika-s0402t:376_9": "kiṃ sāvajjaṃ kiṃ anavajjaṃ, kiṃ sevitabbaṃ kiṃ na sevitabbaṃ, kiṃ me kariyamānaṃ",
  "tika-s0402t:376_10": "dīgharattaṃ ahitāya dukkhāya assa, kiṃ vā pana me kariyamānaṃ dīgharattaṃ hitāya",
  "tika-s0402t:376_11": "sukhāya assā’ti. Tesaṃ sutvā yaṃ akusalaṃ, taṃ abhinivajjeyyāsi, yaṃ kusalaṃ, taṃ",
  "tika-s0402t:376_12": "samādāya vatteyyāsi. Idaṃ kho, tāta, taṃ ariyaṃ cakkavattivatta”nti –",
  "tika-s0402t:377_0": "Evaṃ cakkavattisutte āgatanayena antojanasmiṃ balakāye ekaṃ, khattiyesu ekaṃ, anuyantesu",
  "tika-s0402t:377_1": "ekaṃ, brāhmaṇagahapatikesu ekaṃ, negamajānapadesu ekaṃ, samaṇabrāhmaṇesu ekaṃ, migapakkhīsu",
  "tika-s0402t:377_2": "ekaṃ, adhammakārappaṭikkhepo ekaṃ, adhanānaṃ dhanānuppadānaṃ ekaṃ, samaṇabrāhmaṇe",
  "tika-s0402t:377_3": "upasaṅkamitvā pañhapucchanaṃ ekanti evamevaṃ taṃ cakkavattivattaṃ dasavidhaṃ hoti.",
  "tika-s0402t:377_4": "Gahapatike pana pakkhijāte ca visuṃ katvā gaṇhantassa dvādasavidhaṃ hoti.",
  "tika-s0402t:378_0": "Aññathā vattituṃ adento so dhammo adhiṭṭhānaṃ etassāti tadadhiṭṭhānaṃ. Tena tadadhiṭṭhānena",
  "tika-s0402t:378_1": "cetasā. Sakkarontoti ādarakiriyāvasena karonto. Tenāha “yathā”tiādi. Garuṃ karontoti",
  "tika-s0402t:378_2": "pāsāṇacchattaṃ viya garukaraṇavasena garuṃ karonto. Tenevāha “tasmiṃ gāravuppattiyā”ti.",
  "tika-s0402t:378_3": "Dhammādhipatibhūtāgatabhāvenāti iminā yathāvuttadhammassa jeṭṭhakabhāvena purimataraṃ",
  "tika-s0402t:378_4": "attabhāvesu sakkaccaṃ samupacitabhāvaṃ dasseti. Dhammavaseneva ca sabbakiriyānaṃ",
  "tika-s0402t:378_5": "karaṇenāti etena ṭhānanisajjādīsu yathāvuttadhammaninnapoṇapabbhārabhāvaṃ dasseti.",
  "tika-s0402t:378_6": "Assāti rakkhāvaraṇaguttiyā. Paraṃ rakkhantoti aññaṃ diṭṭhadhammikādianatthato rakkhanto.",
  "tika-s0402t:378_7": "Teneva pararakkhasādhanena khantiādiguṇena attānaṃ tato eva rakkhati. Mettacittatāti",
  "tika-s0402t:378_8": "mettacittatāya. Nivāsanapārupanagehādīni sītuṇhādippaṭibāhanena āvaraṇaṃ.",
  "tika-s0402t:379_0": "Antojanasminti abbhantarabhūte puttadārādijane. Sīlasaṃvare patiṭṭhāpentoti iminā",
  "tika-s0402t:379_1": "rakkhaṃ dasseti. Vatthagandhamālādīni cassa dadamānoti iminā āvaraṇaṃ, itarena guttiṃ.",
  "tika-s0402t:379_2": "Sampadānenapīti pi-saddena sīlasaṃvaresu patiṭṭhāpanādīnaṃ sampiṇḍeti. Esa nayo paresupi",
  "tika-s0402t:379_3": "pi-saddaggahaṇe. Nigamo nivāso etesanti negamā. Evaṃ jānapadāti āha “tathā nigamavāsino”tiādinā.",
  "tika-s0402t:380_0": "Rakkhāvaraṇaguttiyā kāyakammādīsu saṃvidahanaṃ ṭhapanaṃ nāma tadupadesoyevāti vuttaṃ",
  "tika-s0402t:380_1": "“kathetvā”ti. Etesūti pāḷiyaṃ vuttesu samaṇādīsu. Paṭivattetuṃ na sakkā khīṇānaṃ",
  "tika-s0402t:380_2": "kilesānaṃ puna anuppajjanato. Sesamettha suviññeyyameva.",
  "tika-s0402t:381": "Cakkavattisuttavaṇṇanā niṭṭhitā.",
  "tika-s0402t:382": "5. Sacetanasuttavaṇṇanā",
  "tika-s0402t:383_0": "15. Pañcame isayo patanti sannipatanti etthāti isipatananti āha “buddhapaccekabuddhasaṅkhātāna”ntiādi.",
  "tika-s0402t:383_1": "Sabbūpakaraṇāni sajjetvāti sabbāni rukkhassa chedanatacchanādisādhanāni upakaraṇāni",
  "tika-s0402t:383_2": "raññā āṇattadivaseyeva sajjetvā. Nānā karīyati etenāti nānākaraṇaṃ, nānābhāvoti āha",
  "tika-s0402t:383_3": "“nānatta”nti. Nesanti saralopenāyaṃ niddesoti āha “na esa”nti. Tathā atthesanti etthāpīti",
  "tika-s0402t:383_4": "āha “atthi esa”nti. Pavattanatthaṃ abhisaṅkharaṇaṃ abhisaṅkhāro, tassa gati vegasā",
  "tika-s0402t:383_5": "pavatti. Taṃ sandhāyāha “payogassa gamana”nti.",
  "tika-s0402t:384_0": "Sagaṇḍāti khuddānukhuddakagaṇḍā. Tenāha “uṇṇatoṇataṭṭhānayuttā”ti. Sakasāvāti sakasaṭā.",
  "tika-s0402t:384_1": "Tenāha “pūtisārenā”tiādi. Evaṃ guṇapatanena patitāti yathā taṃ cakkaṃ nābhiaranemīnaṃ",
  "tika-s0402t:384_2": "sadosatāya na patiṭṭhāsi, evamekacce puggalā kāyavaṅkādivasena sadosatāya guṇapatanena",
  "tika-s0402t:384_3": "patitā sakaṭṭhāne na tiṭṭhanti. Ettha ca pharusavācādayopi apāyagamanīyā sotāpattimaggeneva",
  "tika-s0402t:384_4": "pahīyantīti daṭṭhabbā.",
  "tika-s0402t:385": "Sacetanasuttavaṇṇanā niṭṭhitā.",
  "tika-s0402t:386": "6. Apaṇṇakasuttavaṇṇanā",
  "tika-s0402t:387_0": "16. Chaṭṭhe virajjhanakiriyā nāma pacchā samādātabbatāya apaṇṇakappayogasamādānā",
  "tika-s0402t:387_1": "viya hoti, avirajjhanakiriyā pana pacchā asamādātabbatāya anūnāti taṃsamaṅgipuggalo",
  "tika-s0402t:387_2": "apaṇṇako, tassa bhāvo apaṇṇakatāti āha “apaṇṇakapaṭipadanti aviraddhapaṭipada”ntiādi.",
  "tika-s0402t:387_3": "Yasmā sā adhippetatthasādhanena ekaṃsikā vaṭṭato niyyānāvahā, tattha ca yuttiyuttā",
  "tika-s0402t:387_4": "asārāpagatā aviruddhatāya apaccanīkā anulomikā anudhammabhūtā ca, tasmā vuttaṃ “ekaṃsapaṭipada”ntiādi.",
  "tika-s0402t:387_5": "Na takkaggāhena vā nayaggāhena vāti takkaggāhena vā paṭipanno na hoti nayaggāhena",
  "tika-s0402t:387_6": "vā apaṇṇakapaṭipadaṃ paṭipanno. Tattha takkaggāhena vāti ācariyaṃ alabhitvā “evaṃ",
  "tika-s0402t:387_7": "me sugati, nibbānaṃ vā bhavissatī”ti attano takkaggahaṇamattena. Nayaggāhenāti paccakkhato",
  "tika-s0402t:387_8": "adisvā nayato anumānato gahaṇena. Evaṃ gahetvā paṭipannoti takkamattena, nayaggāhena",
  "tika-s0402t:387_9": "vā paṭipanno. Paṇḍitasatthavāho viya sampattīhi na parihāyatīti yojanā.",
  "tika-s0402t:388_0": "Yaṃ sandhāya vuttanti parihānañca aparihānañca sandhāya jātake vuttaṃ. Ayaṃ panettha",
  "tika-s0402t:388_1": "gāthāya atthayojanā – apaṇṇakaṃ ṭhānaṃ aviraddhakāraṇaṃ niyyānikakāraṇaṃ eke bodhisattappamukhā",
  "tika-s0402t:388_2": "paṇḍitamanussā gaṇhiṃsu. Ye pana te bālasatthavāhaputtappamukhā takkikā āhu, te dutiyaṃ",
  "tika-s0402t:388_3": "sāparādhaṃ anekaṃsikaṃ ṭhānaṃ aniyyānikaṃ kāraṇaṃ aggahesuṃ, te kaṇhapaṭipadaṃ paṭipannā.",
  "tika-s0402t:388_4": "Tattha sukkapaṭipadā aparihānipaṭipadā, kaṇhapaṭipadā parihānipaṭipadā, tasmā ye",
  "tika-s0402t:388_5": "sukkapaṭipadaṃ paṭipannā, te aparihīnā sotthibhāvaṃ pattā. Ye pana kaṇhapaṭipadaṃ",
  "tika-s0402t:388_6": "paṭipannā, te parihīnā anayabyasanaṃ āpannāti imamatthaṃ bhagavā anāthapiṇḍikassa",
  "tika-s0402t:388_7": "gahapatino vatvā uttari idamāha “etadaññāya medhāvī, taṃ gaṇhe yadapaṇṇaka”nti.",
  "tika-s0402t:389_0": "Tattha etadaññāya medhāvīti medhāti laddhanāmāya visuddhāya uttamāya paññāya samannāgato",
  "tika-s0402t:389_1": "kulaputto etaṃ apaṇṇakaṃ ṭhānaṃ dutiyañcāti dvīsu atakkaggāhatakkaggāhasaṅkhātesu",
  "tika-s0402t:389_2": "ṭhānesu guṇadosaṃ vuddhihāniṃ atthānatthaṃ ñatvāti attho. Taṃ gaṇhe yadapaṇṇakanti",
  "tika-s0402t:389_3": "yaṃ apaṇṇakaṃ ekaṃsikaṃ sukkapaṭipadāaparihāniyapaṭipadāsaṅkhātaṃ niyyānikakāraṇaṃ,",
  "tika-s0402t:389_4": "tadeva gaṇheyya. Kasmā? Ekaṃsikādibhāvatoyeva. Itaraṃ pana na gaṇheyya. Kasmā? Anekaṃsikādibhāvatoyeva.",
  "tika-s0402t:390_0": "Yavanti tāya sattā amissitāpi samānajātitāya missitā viya hontīti yoni. Sā pana atthato",
  "tika-s0402t:390_1": "aṇḍādiuppattiṭṭhānavisiṭṭho khandhānaṃ bhāgaso pavattivisesoti āha “khandhakoṭṭhāso",
  "tika-s0402t:390_2": "yoni nāmā”ti. Kāraṇaṃ yoni nāma, yonīti taṃ taṃ phalaṃ anupacitañāṇasambhārehi duravagādhabhedatāya",
  "tika-s0402t:390_3": "missitaṃ viya hotīti. Yato ekattanayena so evāyanti bālānaṃ micchāgāho. Passāvamaggo",
  "tika-s0402t:390_4": "yoni nāma yavanti tāya sattā yonisambandhena missitā hontīti. Paggahitā anuṭṭhānena,",
  "tika-s0402t:390_5": "punappunaṃ āsevanāya paripuṇṇā.",
  "tika-s0402t:391_0": "“Cakkhutopī”tiādimhi pana cakkhuviññāṇādivīthīsu tadanugatamanoviññāṇavīthīsu ca",
  "tika-s0402t:391_1": "kiñcāpi kusalādīnaṃ pavatti atthi, kāmāsavādayo eva pana vaṇato yūsaṃ viya paggharanakaasucibhāvena",
  "tika-s0402t:391_2": "sandanti, tasmā te eva “āsavā”ti vuccanti. Tattha hi paggharanakaasucimhi āsavasaddo",
  "tika-s0402t:391_3": "niruḷhoti. Dhammato yāva gotrabhūti tato paraṃ maggaphalesu appavattanato vuttaṃ.",
  "tika-s0402t:391_4": "Ete hi ārammaṇakaraṇavasena dhamme gacchantā tato paraṃ na gacchanti. Nanu tato paraṃ",
  "tika-s0402t:391_5": "bhavaṅgādīnipi gacchantīti ce? Na, tesampi pubbe ālambitesu lokiyadhammesu sāsavabhāvena",
  "tika-s0402t:391_6": "antogadhattā tato paratābhāvato. Ettha ca gotrabhuvacanena gotrabhuvodānaphalasamāpattipurecārikaparikammāni",
  "tika-s0402t:391_7": "vuttānīti veditabbāni. Paṭhamamaggapurecārikameva vā gotrabhu avadhinidassanabhāvena",
  "tika-s0402t:391_8": "gahitaṃ, tato paraṃ pana maggaphalasamānatāya aññesu maggesu maggavīthiyaṃ samāpattivīthīyaṃ",
  "tika-s0402t:391_9": "nirodhānantarañca pavattamānesu phalesu nibbāne ca āsavānaṃ pavatti nivāritāti veditabbaṃ.",
  "tika-s0402t:391_10": "Savantīti gacchanti, ārammaṇakaraṇavasena pavattantīti attho. Avadhiattho ā-kāro,",
  "tika-s0402t:391_11": "avadhi ca mariyādābhividhibhedato duvidho. Tattha mariyādaṃ kiriyaṃ bahi katvā pavattati",
  "tika-s0402t:391_12": "yathā “āpāṭalīputtaṃ vuṭṭho devo”ti. Abhividhi pana kiriyaṃ byāpetvā pavattati yathā",
  "tika-s0402t:391_13": "“ābhavaggaṃ bhagavato yaso pavattatī”ti. Abhividhiattho cāyamā-kāro idha gahitoti",
  "tika-s0402t:391_14": "vuttaṃ “antokaraṇattho”ti.",
  "tika-s0402t:392_0": "Madirādayoti ādi-saddena sindhavakādambarikāpotikādīnaṃ saṅgaho daṭṭhabbo. Cirapārivāsiyaṭṭho",
  "tika-s0402t:392_1": "ciraparivuṭṭhatā purāṇabhāvo. Avijjā nāhosītiādīti ettha ādi-saddena “purimā, bhikkhave,",
  "tika-s0402t:392_2": "koṭi na paññāyati bhavataṇhāyā”ti idaṃ suttaṃ saṅgahitaṃ. Avijjāsavabhavāsavānaṃ",
  "tika-s0402t:392_3": "ciraparivuṭṭhatāya dassitāya tabbhāvabhāvino kāmāsavassa ciraparivuṭṭhatā dassitāva",
  "tika-s0402t:392_4": "hoti. Aññesu ca yathāvutte dhamme okāsañca ārammaṇaṃ katvā pavattamānesu mānādīsu",
  "tika-s0402t:392_5": "vijjamānesu attattaniyādiggāhavasena abhibyāpanaṃ madakaraṇavasena āsavasadisatā",
  "tika-s0402t:392_6": "ca etesaṃyeva, na aññesanti etesveva āsavasaddo niruḷhoti daṭṭhabbo. Āyataṃ anādikālikattā.",
  "tika-s0402t:392_7": "Pasavantīti phalanti. Na hi kiñci saṃsāradukkhaṃ atthi, yaṃ āsavehi vinā uppajjeyya.",
  "tika-s0402t:392_8": "Purimāni cetthāti etesu catūsu atthavikappesu purimāni tīṇi. Yatthāti yesu suttābhidhammappadesesu.",
  "tika-s0402t:392_9": "Tattha yujjanti kilesesuyeva yathāvuttassa atthattayassa sambhavato. Pacchimaṃ kammepīti",
  "tika-s0402t:392_10": "pacchimaṃ “āyataṃ vā saṃsāradukkhaṃ savanti pasavantī”ti vuttanibbacanaṃ kammepi",
  "tika-s0402t:392_11": "yujjati dukkhappasavanassa kilesakammasādhāraṇattā.",
  "tika-s0402t:393_0": "Diṭṭhadhammā vuccanti paccakkhabhūtā khandhā, diṭṭhadhamme bhavā diṭṭhadhammikā.",
  "tika-s0402t:393_1": "Vivādamūlabhūtāti vivādassa mūlakāraṇabhūtā kodhūpanāhamakkhapalāsaissāmacchariyamāyāsāṭheyyathambhasārambhamānātimānā.",
  "tika-s0402t:393_2": "Yena devūpapatyassāti yena kammakilesappakārena āsavena devesu upapatti nibbatti",
  "tika-s0402t:393_3": "assa mayhanti sambandho. Gandhabbo vā vihaṅgamo ākāsacārī assanti vibhattiṃ vipariṇāmetvā",
  "tika-s0402t:393_4": "yojetabbaṃ. Ettha ca yakkhagandhabbavinimuttā sabbā devatā devaggahaṇena gahitā.",
  "tika-s0402t:393_5": "Naḷo vuccati mūlaṃ, tasmā vinaḷīkatāti vigatanaḷā vigatamūlā katāti attho. Avasesā",
  "tika-s0402t:393_6": "ca akusalā dhammāti akusalakammato avasesā akusalā dhammā āsavāti āgatāti sambandho.",
  "tika-s0402t:394_0": "Paṭighātāyāti paṭisedhanāya. Parūpavāda…pe… upaddavāti idaṃ yadi bhagavā sikkhāpadaṃ",
  "tika-s0402t:394_1": "na paññāpeyya, tato asaddhammappaṭisevanaadinnādānapāṇātipātādihetu ye uppajjeyyuṃ",
  "tika-s0402t:394_2": "parūpavādādayo diṭṭhadhammikā nānappakārā anatthā, ye ca tannimittameva nirayādīsu",
  "tika-s0402t:394_3": "nibbattassa pañcavidhabandhanakammakāraṇādivasena mahādukkhānubhavādippakārā anatthā, te sandhāya vuttaṃ.",
  "tika-s0402t:395_0": "Te paneteti ete kāmarāgādikilesatebhūmakakammaparūpavādādiuppaddavappakārā āsavā.",
  "tika-s0402t:395_1": "Yatthāti yasmiṃ vinayādipāḷippadese. Yathāti yena duvidhādippakārena avasesesu ca",
  "tika-s0402t:395_2": "suttantesu tidhā āgatāti sambandho. Nirayaṃ gamentīti nirayagāminiyā. Chakkanipāteti",
  "tika-s0402t:395_3": "chakkanipāte āhuneyyasutte. Tattha hi āsavā chadhā āgatā.",
  "tika-s0402t:396_0": "Sarasabhedoti khaṇikanirodho. Khīṇākāroti accantāya khīṇatā. Āsavā khīyanti pahīyanti",
  "tika-s0402t:396_1": "etenāti āsavakkhayo, maggo. Āsavānaṃ khayante uppajjanato āsavakkhayo, phalaṃ. Āsavakkhayena",
  "tika-s0402t:396_2": "pattabbato āsavā khīyanti etthāti āsavakkhayo, nibbānaṃ. Visuddhimagge vitthārito,",
  "tika-s0402t:396_3": "tasmā tattha, taṃ saṃvaṇṇanāya ca vuttanayena veditabbo.",
  "tika-s0402t:397_0": "Tathāti iminā visuddhimagge vitthāritataṃ upasaṃharati. Kusalappavattiṃ āvaranti",
  "tika-s0402t:397_1": "nivārentīti āvaraṇīyā. Purimappavattivasenāti niddokkamanato pubbe kammaṭṭhānassa",
  "tika-s0402t:397_2": "pavattivasena. Ṭhapetvāti hatthagataṃ kiñci ṭhapento viya kammaṭṭhānaṃ satisampajaññavasena",
  "tika-s0402t:397_3": "ṭhapetvā kammaṭṭhānameva manasikaronto niddaṃ okkamati, jhānasamāpanno viya yathāparicchinneneva",
  "tika-s0402t:397_4": "kālena pabujjhamāno kammaṭṭhānaṃ ṭhapitaṭṭhāne gaṇhantoyeva pabujjhati nāma. Tena",
  "tika-s0402t:397_5": "vuttaṃ “tasmā…pe… nāma hotī”ti. Mūlakammaṭṭhāneti ādito paṭṭhāya parihariyamānakammaṭṭhāne.",
  "tika-s0402t:397_6": "Pariggahakammaṭṭhānavasenāti sayanaṃ upagacchantena pariggahamānakammaṭṭhānamanasikāravasena.",
  "tika-s0402t:397_7": "So pana dhātumanasikāravasena icchitabboti dassetuṃ “ayaṃ hī”tiādi vuttaṃ.",
  "tika-s0402t:398": "Apaṇṇakasuttavaṇṇanā niṭṭhitā.",
  "tika-s0402t:399": "7. Attabyābādhasuttavaṇṇanā",
  "tika-s0402t:400": "17. Sattame byābādhanaṃ dukkhāpananti āha “attabyābādhāyāti attadukkhāyā”ti. Maggaphalacittuppādāpi kāyasucaritādisaṅgaho evāti āha “avāritānevā”ti.",
  "tika-s0402t:401": "Attabyābādhasuttavaṇṇanā niṭṭhitā.",
  "tika-s0402t:402": "8. Devalokasuttavaṇṇanā",
  "tika-s0402t:403": "18. Aṭṭhame itīti padasandhibyañjanasiliṭṭhatāti purimapadānaṃ pacchimapadehi atthato sahitatāya byañjanānaṃ vākyānaṃ siliṭṭhatāya dīpane nipāto.",
  "tika-s0402t:404": "Devalokasuttavaṇṇanā niṭṭhitā.",
  "tika-s0402t:405": "9. Paṭhamapāpaṇikasuttavaṇṇanā",
  "tika-s0402t:406_0": "19. Navame ugghāṭetvāti āsanadvārañceva bhaṇḍapasibbake ca vivaritvā. Nādhiṭṭhātīti",
  "tika-s0402t:406_1": "taṃtaṃkayavikkaye attanā voyogaṃ nāpajjati. Divākāleti majjhanhikasamaye. Assāmiko",
  "tika-s0402t:406_2": "hoti tīsupi kālesu laddhabbalābhassa alabhanato. Apativātābādhaṃ rattiṭṭhānaṃ. Chāyudakasampannaṃ",
  "tika-s0402t:406_3": "divāṭṭhānaṃ. Vipassanāpi vaṭṭati vipassanākammikoyeva. Tenapi hi navadhā indriyānaṃ",
  "tika-s0402t:406_4": "tikkhattaṃ āpādentena samādhinimittaṃ gahetabbaṃ, vipassanānimittaṃ samāhitākārasallakkhaṇāya.",
  "tika-s0402t:407": "Paṭhamapāpaṇikasuttavaṇṇanā niṭṭhitā.",
  "tika-s0402t:408": "10. Dutiyapāpaṇikasuttavaṇṇanā",
  "tika-s0402t:409_0": "20. Dasame visiṭṭhadhuroti visiṭṭhadhurasampaggāho vīriyasampanno. Ñāṇavīriyāyattā",
  "tika-s0402t:409_1": "hi atthasiddhiyo. Tenāha “uttamadhuro”tiādi. Vikkāyikabhaṇḍanti vikkayetabbabhaṇḍaṃ.",
  "tika-s0402t:409_2": "Nikkhittadhanenāti nidahitvā ṭhapitadhanavasena. Vaḷañjanakavasenāti divase divase",
  "tika-s0402t:409_3": "dānūpabhogavasena vaḷañjitabbadhanavasena. Upabhogaparibhogabhaṇḍenāti upabhogaparibhogūpakaraṇena.",
  "tika-s0402t:409_4": "Nipatantīti nipātenti, attano dhanaggahena nipātavuttike karonti. Tenāha “nimantentī”ti.",
  "tika-s0402t:410_0": "Ñāṇathāmenāti ñāṇassa thirabhāvena. Ñāṇaparakkamenāti ñāṇasahitena vīriyena. Diṭṭhadhammikasamparāyikaparamatthabhedañhi",
  "tika-s0402t:410_1": "yena sutena ijjhati, taṃ sutaṃ nāma. Ukkaṭṭhaniddesena dassento “ekanikāya…pe… bahussutā”ti",
  "tika-s0402t:410_2": "āha. Āgatoti suppavattibhāvena svāgato. Tenāha “paguṇo pavattito”ti. Abhidhamme āgatā",
  "tika-s0402t:410_3": "kusalādikkhandhādibhedabhinnā dhammā suttantapiṭakepi otarantīti “dhammadharāti suttantapiṭakadharā”icceva",
  "tika-s0402t:410_4": "vuttaṃ. Na hi ābhidhammikabhāvena vinā nippariyāyato suttantapiṭakaññutā sambhavati.",
  "tika-s0402t:410_5": "Dvemātikādharāti bhikkhubhikkhunimātikāvasena dvemātikādharāti vadanti, “vinayābhidhammamātikādharā”ti",
  "tika-s0402t:410_6": "yuttaṃ. Paripucchatīti sabbabhāgena pucchitabbaṃ pucchati. Tenāha “atthānatthaṃ kāraṇākāraṇaṃ",
  "tika-s0402t:410_7": "pucchatī”ti. Pariggaṇhātīti vicāreti.",
  "tika-s0402t:411_0": "Na evaṃ attho daṭṭhabboti evaṃ desanānukkamena attho na gahetabbo. Añño hi desanākkamo",
  "tika-s0402t:411_1": "veneyyajjhāsayavasena pavattanato, añño paṭipattikkamo. Heṭṭhimena vā paricchedoti",
  "tika-s0402t:411_2": "sīlasamādhipaññāsaṅkhātesu tīsu bhāgesu katthaci heṭṭhimanayena desanāya paricchedaṃ",
  "tika-s0402t:411_3": "veditabbaṃ sīlena, katthaci uparimena bhāgena paññāya, katthaci dvīhipi bhāgehi sīlapaññāvasena.",
  "tika-s0402t:411_4": "Idha pana sutte uparimena bhāgena paricchedo veditabboti vatvā taṃ dassento “tasmā”tiādimāha.",
  "tika-s0402t:411_5": "Yasmā vā bhagavā veneyyajjhāsayavasena paṭhamaṃ kalyāṇamittaṃ dassento arahattaṃ",
  "tika-s0402t:411_6": "pavedetvā “tayidaṃ arahattaṃ imāya āraddhavīriyatāya hotī”ti dassento vīriyārambhaṃ",
  "tika-s0402t:411_7": "pavedetvā “svāyaṃ vīriyārambho iminā kalyāṇamittasannissayena bhavatī”ti dassento",
  "tika-s0402t:411_8": "nissayasampattiṃ pavedeti heṭṭhā dassitanidassanānurūpanti daṭṭhabbaṃ.",
  "tika-s0402t:412": "Dutiyapāpaṇikasuttavaṇṇanā niṭṭhitā.",
  "tika-s0402t:413": "Rathakāravaggavaṇṇanā niṭṭhitā.",
  "tika-s0402t:414": "3. Puggalavaggo",
  "tika-s0402t:415": "1. Samiddhasuttavaṇṇanā",
  "tika-s0402t:416_0": "21. Tatiyassa paṭhame ruccatīti kāyasakkhiādīsu puggalesu ativiya sundaratarapaṇītatarabhāvena",
  "tika-s0402t:416_1": "te cittassa abhiruciuppādako katamoti pucchati. Saddhindriyaṃ dhuraṃ ahosi saddhādhuraṃ",
  "tika-s0402t:416_2": "maggavuṭṭhānanti katvā, sesindriyāni pana kathanti āha “sesānī”tiādi. Paṭividdhamaggovāti",
  "tika-s0402t:416_3": "tīhipi therehi attano attano paṭividdhaarahattamaggo eva kathito, tasmā na sukaraṃ",
  "tika-s0402t:416_4": "ekaṃsena byākātuṃ “ayaṃ…pe… paṇītataro cā”ti. Bhummantareneva kathesi “tīsupi puggalesu",
  "tika-s0402t:416_5": "aggamaggaṭṭhova paṇītataro”ti.",
  "tika-s0402t:417": "Samiddhasuttavaṇṇanā niṭṭhitā.",
  "tika-s0402t:418": "2. Gilānasuttavaṇṇanā",
  "tika-s0402t:419_0": "22. Dutiye hitānīti bhabyāni. Vuddhikarānīti ārogyādivuddhikarāni. Anucchavikanti",
  "tika-s0402t:419_1": "upaṭṭhānakiriyāya anurūpaṃ. Vātāpamārarogenāti vātarogena ca apamārarogena ca, vātanidānena",
  "tika-s0402t:419_2": "vā apamārarogena. Niṭṭhappattagilānoti “iminā rogena na cirasseva marissatī”ti niṭṭhaṃ",
  "tika-s0402t:419_3": "patto gilāno. Khipitakaṃ nāma vamathurogo. Kacchūti thullakacchuābādho. Tiṇapupphakajaro",
  "tika-s0402t:419_4": "visamavātasamphassajarogo. Yesanti yesaṃ rogānaṃ. Paṭijagganenāti paṭikāramattena.",
  "tika-s0402t:419_5": "Phāsukanti byādhivūpasamanena sarīrassa phāsubhāvo. Byādhinidānasamuṭṭhānajānanena",
  "tika-s0402t:419_6": "paṇḍito, paṭikārakiriyāya yuttakāritāya dakkho, uṭṭhānavīriyasampattiyā analaso.",
  "tika-s0402t:420_0": "Padaparamo puggalo kathito sammattaniyāmokkamanassa ayoggabhāvato. Alabhantova tathāgatappaveditaṃ",
  "tika-s0402t:420_1": "dhammavinayaṃ savanāya okkamati niyāmaṃ kusalesu dhammesu sammattaṃ paccekabodhiṃ.",
  "tika-s0402t:420_2": "Yanti, yato. Ovādaṃ labhitvāti ābhisamācārikavattaṃ ovādamattaṃ. Ettakopi hi tassa",
  "tika-s0402t:420_3": "hitāvahoti. Tannissitovāti vipañcitaññunissitova hoti. Punappunaṃ desetabbova sammattaniyāmokkamanassa yoggabhāvato.",
  "tika-s0402t:421": "Gilānasuttavaṇṇanā niṭṭhitā.",
  "tika-s0402t:422": "3. Saṅkhārasuttavaṇṇanā",
  "tika-s0402t:423_0": "23. Tatiye vividhehi ākārehi ābādhanato byābādhova byābajjhaṃ, kāyikaṃ cetasikañca",
  "tika-s0402t:423_1": "dukkhaṃ. Saha byābajjhena vattatīti sabyābajjhaṃ. Tenāha “sadukkha”nti. Cetanārāsinti",
  "tika-s0402t:423_2": "pubbacetanādirāsiṃ. Cetanaṃ punappunaṃ pavattento “rāsiṃ karoti piṇḍaṃ karotī”ti",
  "tika-s0402t:423_3": "ca vutto. Sadukkhanti nirantaradukkhaṃ. Tenāha “sābādhaṃ nirassāda”nti. Atthīti ujukaṃ",
  "tika-s0402t:423_4": "dukkhavedanā natthīti avattabbattā vuttaṃ. Aniṭṭhasabhāvattā aniṭṭhārammaṇattā ca",
  "tika-s0402t:423_5": "dukkhapakkhikāva sā daṭṭhabbā. Na hi akusalavipākā iṭṭhā nāma atthī, kusalavipākā",
  "tika-s0402t:423_6": "pana upekkhāvedanā tattha appāvasarā. Aṭṭhakathāyaṃ pana nirayassa dukkhabahulattā",
  "tika-s0402t:423_7": "dukkhassa ca tattha balavatāya sā abbohārikaṭṭhāne ṭhitāti vuttaṃ. Upamaṃ katvā āhaṭo",
  "tika-s0402t:423_8": "viseso viya sāmaññassa yathā ayopiṇḍirohino viya rūpānanti. Paṭibhāgaupamāti paṭibimbaupamā.",
  "tika-s0402t:424_0": "Te aggahetvāti heṭṭhimabrahmaloke aggahetvā. Vomissakasukhadukkhanti vimissakasukhadukkhaṃ",
  "tika-s0402t:424_1": "pītimissakabhāvato. Kammanti pāpakammaṃ. Kammasīsena phalaṃ vadati. Kāmañcettha “abyābajjhaṃ",
  "tika-s0402t:424_2": "lokaṃ upapajjatī”ti āgataṃ, “abyābajjhā phassā phusantī”ti pana vacanena lokuttaraphassāpi",
  "tika-s0402t:424_3": "saṅgayhantīti “tīṇi sucaritāni lokiyalokuttaramissakāni kathitānī”ti vuttaṃ.",
  "tika-s0402t:425": "Saṅkhārasuttavaṇṇanā niṭṭhitā.",
  "tika-s0402t:426": "4. Bahukārasuttavaṇṇanā",
  "tika-s0402t:427_0": "24. Catutthe avassayaṃ gatoti vaṭṭadukkhaparimuttiyā avassayo mayhanti saraṇagamanakkamena",
  "tika-s0402t:427_1": "upagato hoti. Satantikanti sapariyattidhammaṃ. Aggahitasaraṇapubbassāti aggahitapubbasaraṇassa.",
  "tika-s0402t:427_2": "Akatābhinivesassa vasena vuttanti tasmiṃ attabhāve na kato saraṇagamanābhiniveso",
  "tika-s0402t:427_3": "yenāti akatābhiniveso, tassa vasena vuttaṃ. Kāmaṃ pubbepi saraṇadāyako ācariyo vutto,",
  "tika-s0402t:427_4": "pabbajjādāyakopi saraṇadāyakova. Pubbe pana upāsakabhāvāpādakavasena saraṇadāyako",
  "tika-s0402t:427_5": "adhippeto. Idaṃ pana gahitapabbajjassa saraṇagamanaṃ. Pabbajā hi savisesaṃ saraṇagamananti",
  "tika-s0402t:427_6": "pabbajjādāyako puna vutto. Eteti pabbajjādāyakādayo. Duvidhena paricchinnāti lokiyadhammasampāpako",
  "tika-s0402t:427_7": "lokuttaradhammasampāpakoti dvippakārena paricchinnā, katābhinivesaakatābhinivesavasena",
  "tika-s0402t:427_8": "vā. Uparīti paṭhamamaggato upari. Neva sakkotīti ācariyena katassa upakārassa mahānubhāvattā",
  "tika-s0402t:427_9": "tassa patikāraṃ nāma kātuṃ na sakkoti.",
  "tika-s0402t:428": "Bahukārasuttavaṇṇanā niṭṭhitā.",
  "tika-s0402t:429": "5. Vajirūpamasuttavaṇṇanā",
  "tika-s0402t:430_0": "25. Pañcame aruiti purāṇaṃ duṭṭhavaṇaṃ vuccati. Ka-kāro padasandhikaroti arukūpamaṃ",
  "tika-s0402t:430_1": "cittaṃ etassāti arukūpamacitto appamattakassapi dukkhassa asahanato. Sesapadadvayepi",
  "tika-s0402t:430_2": "eseva nayo. Ittarakālobhāsenāti parittameva kālo ñāṇobhāsavirahena. Lagatīti kodhāsaṅgavasena",
  "tika-s0402t:430_3": "kuppanto puggalo sammukhā, “kiṃ vadasī”tiādinā parammukhā ca upanayhanavasena lagati,",
  "tika-s0402t:430_4": "na taṇhāsaṅgavasena. Kuppatīti kujjhati. Byāpajjatīti vipannacitto hoti. Thaddhabhāvaṃ",
  "tika-s0402t:430_5": "āpajjati īsakampi muduttābhāvato. Duṭṭhārukoti maṃsalohitānaṃ duṭṭhabhāvena pakatibhāvaṃ",
  "tika-s0402t:430_6": "jahitvā ṭhito duṭṭhavaṇo. “Duṭṭhārutā”tipi paṭhanti, tatthāpi tākāro padasandhikaro.",
  "tika-s0402t:431_0": "Tassāti duṭṭhārukassa. Savananti asucivisandanaṃ. Uddhumātassa viyāti kodhena uddhaṃ",
  "tika-s0402t:431_1": "uddhaṃ dhumātakassa viya kodhūpāyāsassa avissajjanato. Caṇḍikatassāti kupitassa.",
  "tika-s0402t:431_2": "Ettha ca kiñcāpi heṭṭhimamaggavajjhāpi kilesā tehi anuppattidhammataṃ āpāditattā",
  "tika-s0402t:431_3": "samucchinnā, tathāpi tasmiṃ santāne aggamaggassa anuppannattā tattha appahīnāpi kilesā",
  "tika-s0402t:431_4": "atthevāti katvā tesaṃ ñāṇānaṃ vijjūpamatā vuttā, na tehi maggehi pahīnānaṃ kilesānaṃ",
  "tika-s0402t:431_5": "atthibhāvatoti daṭṭhabbaṃ.",
  "tika-s0402t:432": "Vajirūpamasuttavaṇṇanā niṭṭhitā.",
  "tika-s0402t:433": "6. Sevitabbasuttavaṇṇanā",
  "tika-s0402t:434_0": "26. Chaṭṭhe upasaṅkamitabboti kālena kālaṃ upasaṅkamitabbo. Allīyitabboti chāyāya",
  "tika-s0402t:434_1": "viya vinā bhāvanāya nillīyitabbo. Punappunaṃ upāsitabboti abhiṇhaso upanisīditabbo.",
  "tika-s0402t:434_2": "Anuddayāti mettāpubbabhāgo. Upasaṅkamituṃ vaṭṭatīti “etassa sīlena abhivuddhi bhavissatī”ti",
  "tika-s0402t:434_3": "upakāratthaṃ upasevanādi vaṭṭati.",
  "tika-s0402t:435_0": "Na paṭihaññissatīti “apehi, kiṃ etenā”ti paṭikkhepābhāvato piyasīlattā na paṭihaññissati.",
  "tika-s0402t:435_1": "Phāsu bhavissatīti dvīsu hi sīlavantesu ekena sīlassa vaṇṇe kathite itaro anumodati.",
  "tika-s0402t:435_2": "Tena tesaṃ kathā phāsu ceva hoti pavattinī ca. Ekasmiṃ pana dussīle sati dussīlassa",
  "tika-s0402t:435_3": "sīlakathā dukkathā, neva sīlakathā hoti, na phāsu hoti, na pavattinī. Dussīlassa",
  "tika-s0402t:435_4": "hi sīlakathā aphāsu bhavissati. Sīlakathāya vuttamatthaṃ samādhipaññākathāsupi atidisati",
  "tika-s0402t:435_5": "“samādhipaññākathāsupi eseva nayo”ti. Dve hi samādhilābhino samādhikathaṃ sappaññā",
  "tika-s0402t:435_6": "ca paññākathaṃ kathentā rattiṃ vā divasaṃ vā atikkamantampi na jānanti.",
  "tika-s0402t:436_0": "Tattha tattha paññāya anuggahessāmīti tasmiṃ tasmiṃ anuggahetabbe paññāya sodhetabbe",
  "tika-s0402t:436_1": "vaḍḍhetabbe ca adhikasīlaṃ nissāya uppannapaññāya anuggahessāmīti attho. Tañca anuggaṇhanaṃ",
  "tika-s0402t:436_2": "sīlassa asappāyānupakāradhamme vajjetvā tappaṭipakkhasevanena hotīti āha “sīlassa",
  "tika-s0402t:436_3": "asappāye”tiādi. Sīlassa asappāyānupakāradhammā nāma anācārāgocarādayo, tappaṭipakkhato",
  "tika-s0402t:436_4": "upakāradhammā veditabbā. Tasmiṃ tasmiṃ ṭhāneti taṃtaṃsikkhākoṭṭhāsapadaṭṭhāne. Anuggaṇhāti",
  "tika-s0402t:436_5": "nāmāti abhinnaṃ asaṃkiliṭṭhaṃ katvā anuggaṇhāti nāma. Khāraparissāvaneti rajakānaṃ",
  "tika-s0402t:436_6": "ūsakhārādikhāraparissāvanapaṭe. Hāyatīti sīlādinā parihāyati. Seṭṭhaṃ puggalanti",
  "tika-s0402t:436_7": "sīlādiguṇehi seṭṭhaṃ uttaritaraṃ uttamaṃ puggalaṃ.",
  "tika-s0402t:437": "Sevitabbasuttavaṇṇanā niṭṭhitā.",
  "tika-s0402t:438": "7. Jigucchitabbasuttavaṇṇanā",
  "tika-s0402t:439_0": "27. Sattame abbhuggacchatīti ettha abhi-saddāpekkhāya “na”nti sāmiatthe upayogavacananti",
  "tika-s0402t:439_1": "āha “assā”ti “taṃ kho pana bhavanta”ntiādīsu viya. Pāpako kittisaddoti lāmakabhāvena",
  "tika-s0402t:439_2": "kathetabbasaddo. Gūthakūpo viya dussīlyanti etena dussīlassa gūthasadisattameva dasseti.",
  "tika-s0402t:439_3": "Vacananti aniṭṭhavacanaṃ. Purimanayenevāti “gūthakūpo viya dussīlya”ntiādinā pubbe",
  "tika-s0402t:439_4": "vuttanayena. Sucimittoti sīlācārasuddhiyā sucimitto. Saha ayanti pavattantīti sahāyāti āha “sahagāmino”ti.",
  "tika-s0402t:440": "Jigucchitabbasuttavaṇṇanā niṭṭhitā.",
  "tika-s0402t:441": "8. Gūthabhāṇīsuttavaṇṇanā",
  "tika-s0402t:442_0": "28. Aṭṭhame gūthabhāṇīti gūthasadisavacanattā gūthabhāṇī. Yathā hi gūthaṃ nāma mahājanassa",
  "tika-s0402t:442_1": "aniṭṭhaṃ hoti, evameva imassa puggalassa vacanaṃ devamanussānaṃ aniṭṭhaṃ hoti. Duggandhakathanti",
  "tika-s0402t:442_2": "kilesāsucisaṃkiliṭṭhatāya gūthaṃ viya duggandhavāyanakathaṃ. Pupphabhāṇīti supupphasadisavacanattā",
  "tika-s0402t:442_3": "pupphabhāṇī. Yathā hi phullāni vassikāni vā adhimuttikāni vā mahājanassa iṭṭhāni",
  "tika-s0402t:442_4": "kantāni honti, evameva imassa puggalassa vacanaṃ devamanussānaṃ iṭṭhaṃ hoti kantaṃ.",
  "tika-s0402t:442_5": "Pupphāni viyāti campakasumanādisugandhapupphāni viya. Sugandhakathanti sucigandhavāyanakathaṃ",
  "tika-s0402t:442_6": "kilesaduggandhābhāvato. Madhubhāṇīti ettha “mudubhāṇī”tipi paṭhanti. Ubhayatthāpi",
  "tika-s0402t:442_7": "hi madhuravacanoti attho. Yathā hi catumadhuraṃ nāma madhuraṃ paṇītaṃ, evameva imassa",
  "tika-s0402t:442_8": "puggalassa vacanaṃ devamanussānaṃ madhuraṃ hoti. Madhurakathanti kaṇṇasukhatāya pemanīyatāya",
  "tika-s0402t:442_9": "ca saddato atthato ca madhurasabhāvakathaṃ. Attahetu vāti attano vā hatthapādādicchedanaharaṇahetu.",
  "tika-s0402t:442_10": "Parahetu vāti etthāpi eseva nayo. Tenāha “attano vā”tiādi.",
  "tika-s0402t:443_0": "“Nelaṅgoti kho, bhante, sīlānametaṃ adhivacana”nti sutte āgatattā vuttaṃ “ettha vuttasīlaṃ",
  "tika-s0402t:443_1": "viyā”ti. Pūreti guṇānaṃ pāripūriyaṃ. Sukumārāti apharusatāya mudukā komalā. Purassāti",
  "tika-s0402t:443_2": "ettha pura-saddo tannivāsivācako daṭṭhabbo “gāmo āgato”tiādīsu viya. Tenāha “nagaravāsīna”nti.",
  "tika-s0402t:443_3": "Manaṃ appāyati vaḍḍhetīti manāpā. Tenāha “cittavuddhikarā”ti.",
  "tika-s0402t:444": "Gūthabhāṇīsuttavaṇṇanā niṭṭhitā.",
  "tika-s0402t:445": "9. Andhasuttavaṇṇanā",
  "tika-s0402t:446_0": "29. Navame andhotiādīsu pāḷipadesu paṭhamo diṭṭhadhammikabhogasaṃharaṇapaññācakkhuno",
  "tika-s0402t:446_1": "ca samparāyikatthasādhanapaññācakkhuno ca abhāvā “andho”ti vuccati dutiyopi, tatiyo",
  "tika-s0402t:446_2": "pana dvinnampi bhāvā “dvicakkhū”ti vuccati. Paññācakkhūti āyakosallabhūtā paññācakkhu.",
  "tika-s0402t:446_3": "Tenāha “phātiṃ kareyyā”ti. Adhamuttameti adhame ceva uttame ca. Paṭipakkhavasenāti",
  "tika-s0402t:446_4": "paṭipakkhassa atthitāvasena. Sukkasappaṭibhāgāti sukkadhammehi pahāyakehi sappaṭibhāgāti",
  "tika-s0402t:446_5": "jāneyya. Kaṇhasappaṭibhāgāti kaṇhadhammehi pahātabbehi sappaṭibhāgāti jāneyya.",
  "tika-s0402t:447_0": "Tathājātikāti yādisehi saputtadāraparijanasañātimittabandhavaggaṃ attānaṃ sukheti",
  "tika-s0402t:447_1": "pīṇeti, tādisā bhogāpi na santi. Puññāni ca na karotīti samaṇabrāhmaṇakapaṇaddhikayācakānaṃ",
  "tika-s0402t:447_2": "santappanavasena puññāni na karoti. Ubhayatthāti ubhayasmiṃ loke, ubhayasmiṃ vā attheti",
  "tika-s0402t:447_3": "viggahoti dassento “idhaloke”tiādimāha. Ubhayenāti vuttamatthaṃ yojetvā dassetuṃ",
  "tika-s0402t:447_4": "“katha”ntiādi vuttaṃ. Yasmiṃ ṭhāneti yasmiṃyeva ṭhāne. Na socatīti sokahetūnaṃ tattha abhāvato na socati.",
  "tika-s0402t:448": "Andhasuttavaṇṇanā niṭṭhitā.",
  "tika-s0402t:449": "10. Avakujjasuttavaṇṇanā",
  "tika-s0402t:450_0": "30. Dasame avakujjapaññoti nikkujjapañño. Tenāha “adhomukhapañño”ti. Pubbapaṭṭhapanāti",
  "tika-s0402t:450_1": "paṭhamārambho. Sanniṭṭhānanti kathāpariyosānaṃ. Appanāti desanāya niṭṭhāpanaṃ. Aneke",
  "tika-s0402t:450_2": "vā anusandhiyoti yojetabbaṃ. Samādhi vātiādīsu lokuttaradhammā paramatthato sāsananti",
  "tika-s0402t:450_3": "tadatthopādakasamādhi tassa ādīti vutto, tadāsannattā vipassanā, tassa mūlabhāvena ekadesattā maggo.",
  "tika-s0402t:451_0": "Sāsanassa pāripūrisuddhiyo nāma satthārā desitaniyāmeneva siddhā, tā panettha kathentassa",
  "tika-s0402t:451_1": "vasena gahetabbāti dassetuṃ “anūnaṃ katvā desentī”ti, “niggaṇṭhiṃ katvā desentī”ti",
  "tika-s0402t:451_2": "ca vuttaṃ. Tattha nijjaṭanti niggumbaṃ anākulaṃ. Niggaṇṭhinti gaṇṭhiṭṭhānarahitaṃ suviññeyyaṃ katvā.",
  "tika-s0402t:452_0": "Ākiṇṇānīti ākiritvā saṃkiritvā ṭhapitānīti attho. Tenāha “pakkhittānī”ti. Ucchaṅgo",
  "tika-s0402t:452_1": "viya ucchaṅgapañño puggalo daṭṭhabboti ucchaṅgasadisapaññatāya ucchaṅgapañño. Evaṃ",
  "tika-s0402t:452_2": "paññā viya puggalopi ucchaṅgo viya hoti, tasmiṃ dhammānaṃ aciraṭṭhānatoti adhippāyena",
  "tika-s0402t:452_3": "vuttaṃ. Yathā ca ucchaṅgasadisā paññā, evaṃ nikkujjakumbhasadisā paññā evāti daṭṭhabbā.",
  "tika-s0402t:453_0": "Saṃvidahanapaññāyāti “evaṃ kate idaṃ nāma bhavissatī”ti evaṃ taṃtaṃatthakiccaṃ saṃvidhātuṃ",
  "tika-s0402t:453_1": "samatthatāya vicāraṇapaññāya rahito. Seyyoti seṭṭho pāsaṃso. Pubbabhāgapaṭipadanti",
  "tika-s0402t:453_2": "cittavisuddhiādikaṃ ariyamaggassa adhigamāya pubbabhāgapaṭipattiṃ.",
  "tika-s0402t:454": "Avakujjasuttavaṇṇanā niṭṭhitā.",
  "tika-s0402t:455": "Puggalavaggavaṇṇanā niṭṭhitā.",
  "tika-s0402t:456": "4. Devadūtavaggo",
  "tika-s0402t:457": "1. Sabrahmakasuttavaṇṇanā",
  "tika-s0402t:458_0": "31. Catutthassa paṭhame sabrahmakānīti saseṭṭhakāni. Yesanti yesaṃ kulānaṃ. Puttānanti",
  "tika-s0402t:458_1": "puttehi. Pūjitasaddayogena hi idaṃ karaṇatthe sāmivacanaṃ. Tenāti āhārādinā. Paṭijaggitā",
  "tika-s0402t:458_2": "gopitāti yathākālaṃ tassa tassa dātabbassa dānena veyyāvaccassa ca karaṇena paṭijaggitā",
  "tika-s0402t:458_3": "ceva uppannānatthappaharaṇena gopitā ca honti. Tesanti mātāpitūnaṃ. Brahmādibhāvasādhanatthanti",
  "tika-s0402t:458_4": "tesaṃ guṇānaṃ atthitāya loke brahmā nāma vuccati, ācariyo nāma vuccati, āhuneyyo",
  "tika-s0402t:458_5": "nāma vuccati, te mātāpitūnaṃ puttakaṃ paṭilabhantīti dassanavasena nesaṃ brahmādibhāvasādhanatthaṃ",
  "tika-s0402t:458_6": "“bahukārā”ti, vatvā taṃ tesaṃ bahukārataṃ nānākārato dassetuṃ “āpādakā”tiādi vuttaṃ.",
  "tika-s0402t:458_7": "Mātāpitaro hi puttānaṃ jīvitassa āpādakā, sarīrassa posakā, ācārasamācārānaṃ sikkhāpakā",
  "tika-s0402t:458_8": "sakalassapi imassa lokassa dassetāro. Tenāha “puttānaṃ hī”tiādi. Iṭṭhārammaṇaṃ tāva",
  "tika-s0402t:458_9": "te dassentu, aniṭṭhārammaṇaṃ kathanti? Tampi dassetabbameva vajjanīyabhāvajānāpanatthaṃ.",
  "tika-s0402t:459_0": "Avijahitā hontīti tāsaṃ bhāvanāya brahmānaṃ brahmaloke uppannattā avijahitā honti",
  "tika-s0402t:459_1": "bhāvanā. Lobhanīyavayasmiṃ paṭhamayobbane ativiya mudubhāvappattadassanatthaṃ satavihataggahaṇaṃ.",
  "tika-s0402t:459_2": "Pāṭiyekkanti visuṃ. Iminā kāraṇenāti iminā yathāvuttena puttesu pavattitehi atikkamena",
  "tika-s0402t:459_3": "mettādisamuppattisaṅkhātena kāraṇena.",
  "tika-s0402t:460_0": "Tharusippanti asisattikuntakalāpādiāyudhasippaṃ. Muddāgaṇanāti aṅgulisaṃkocanādinā",
  "tika-s0402t:460_1": "hatthamuddāya gaṇanā. Ādisaddena pāṇādīnaṃ saṅgaho. Pacchācariyā nāma mātāpitūnaṃ",
  "tika-s0402t:460_2": "santike uggahitagahaṭṭhavattasseva puggalassa yathāsakaṃ hatthācariyādīnaṃ sippaggāhāpananti",
  "tika-s0402t:460_3": "katvā sabbapaṭhamaṃ ācariyā nāmāti yojetabbaṃ. Ānīya hutaṃ āhutaṃ. Pakārehi hutaṃ",
  "tika-s0402t:460_4": "pāhutaṃ. Abhisaṅkhatanti tasseva vevacanaṃ.",
  "tika-s0402t:461_0": "Namo kareyyāti sāyaṃ pātaṃ upaṭṭhānaṃ gantvā “idaṃ mayhaṃ uttamapuññakkhetta”nti",
  "tika-s0402t:461_1": "namakkāraṃ kareyya. Tāya naṃ pāricariyāyāti ettha nanti nipātamattaṃ, yathāvuttaparicaraṇenāti",
  "tika-s0402t:461_2": "attho. Atha vā pāricariyāyāti bharaṇakiccakaraṇakulavaṃsappatiṭṭhānāpanādinā pañcavidhaupaṭṭhānena. Vuttañhetaṃ –",
  "tika-s0402t:462_0": "“Pañcahi kho, gahapatiputta, ṭhānehi puttena puratthimā disā mātāpitaro paccupaṭṭhātabbā",
  "tika-s0402t:462_1": "– ‘bhato nesaṃ bharissāmi, kiccaṃ nesaṃ karissāmi, kulavaṃsaṃ ṭhapessāmi, dāyajjaṃ",
  "tika-s0402t:462_2": "paṭipajjāmi, atha vā pana petānaṃ kālakatānaṃ dakkhiṇaṃ anuppadassāmī’ti. Imehi kho,",
  "tika-s0402t:462_3": "gahapatiputta, pañcahi ṭhānehi puttena puratthimā disā mātāpitaro paccupaṭṭhitā pañcahi",
  "tika-s0402t:462_4": "ṭhānehi puttaṃ anukampanti, pāpā nivārenti, kalyāṇe nivesenti, sippaṃ sikkhāpenti,",
  "tika-s0402t:462_5": "patirūpena dārena saṃyojenti, samaye dāyajjaṃ niyyādentī”ti.",
  "tika-s0402t:463_0": "Apica yo mātāpitaro tīsu vatthūsu abhippasanne katvā sīlesu vā patiṭṭhāpetvā pabbajjāya",
  "tika-s0402t:463_1": "vā niyojetvā upaṭṭhahati, ayaṃ mātāpitūpaṭṭhākānaṃ aggoti veditabbo. Sā panāyaṃ pāricariyā",
  "tika-s0402t:463_2": "puttassa ubhayalokahitasukhāvahāti taṃ dassetuṃ “idheva naṃ pasaṃsanti, pecca sagge",
  "tika-s0402t:463_3": "pamodatī”ti vuttaṃ. Pasaṃsantīti “ayaṃ puggalo matteyyo petteyyo saggasaṃvattaniyaṃ",
  "tika-s0402t:463_4": "paṭipadaṃ pūretī”ti idheva naṃ pasaṃsanti. Āmodati ādito paṭṭhāya modappattiyā. Pamodati",
  "tika-s0402t:463_5": "nānappakāramodasampavattiyā.",
  "tika-s0402t:464": "Sabrahmakasuttavaṇṇanā niṭṭhitā.",
  "tika-s0402t:465": "2. Ānandasuttavaṇṇanā",
  "tika-s0402t:466_0": "32. Dutiye tathājātikoti tathāsabhāvo. Cittekaggatālābhoti cittekaggatāya adhigamo.",
  "tika-s0402t:466_1": "Rūpameva kilesuppattiyā kāraṇabhāvato rūpanimittaṃ. Esa nayo sesesupi. Sassatādinimittanti",
  "tika-s0402t:466_2": "sassatucchedabhāvanimittaṃ. Puggalanimittanti puggalābhinivesananimittaṃ. Dhammanimittanti",
  "tika-s0402t:466_3": "dhammārammaṇasaṅkhātaṃ nimittaṃ. “Siyā nu kho, bhante”ti therena puṭṭho bhagavā “siyā”ti",
  "tika-s0402t:466_4": "avoca lokuttarasamādhippaṭilābhaṃ sandhāya. So hi nibbānaṃ santaṃ paṇītanti ca passati.",
  "tika-s0402t:466_5": "Tenāha “idhānandā”tiādi.",
  "tika-s0402t:467_0": "Nibbānaṃ santanti samāpattiṃ appetvāti nibbānaṃ santanti ābhujitvā phalasamāpattiṃ",
  "tika-s0402t:467_1": "appetvā. Divasampītiādinā asaṅkhatāya dhātuyā accantasantapaṇītādibhāvaṃ dasseti.",
  "tika-s0402t:467_2": "Aṭṭhavidheti “santaṃ paṇītaṃ sabbasaṅkhārasamatho sabbūpadhipaṭinissaggo taṇhākkhayo",
  "tika-s0402t:467_3": "virāgo nirodho nibbāna”nti evaṃ aṭṭhavidhe ābhogasaññite samannāhāre. Niddhāraṇe",
  "tika-s0402t:467_4": "cetaṃ bhummaṃ. Imasmiṃ ṭhāne…pe… labbhantevāti “idhānanda, bhikkhuno evaṃ hotī”ti",
  "tika-s0402t:467_5": "āgate imasmiṃ suttappadese ekopi ābhogasamannāhāro cepi sabbe aṭṭhapi ābhogasamannāhārā",
  "tika-s0402t:467_6": "labbhanteva samannāharataṃ atthāvahattā.",
  "tika-s0402t:468_0": "Ñāṇena jānitvāti vipassanāñāṇasahitena maggañāṇena jānitvā. Parāni ca oparāni ca",
  "tika-s0402t:468_1": "cakkhādīni āyatanāni. Santatāyāti paṭippassaddhitāya. Kāyaduccaritādidhūmavirahitoti",
  "tika-s0402t:468_2": "kāyaduccaritādi eva santāpanaṭṭhena dhūmo, tena virahito. Anīghoti apāpo. Jātijarāgahaṇeneva",
  "tika-s0402t:468_3": "byādhimaraṇampi gahitamevāti tabbhāvabhāvatoti vuttaṃ.",
  "tika-s0402t:469": "Ānandasuttavaṇṇanā niṭṭhitā.",
  "tika-s0402t:470": "3. Sāriputtasuttavaṇṇanā",
  "tika-s0402t:471_0": "33. Tatiye, “sāriputta, mayā saṃkhittena desitaṃ dhammaṃ tādisenapi na sukaraṃ viññātu”nti",
  "tika-s0402t:471_1": "iminā adhippāyeneva vadanto therassa ñāṇaṃ sabbamatikkamaṃ. Aññātāro ca dullabhāti",
  "tika-s0402t:471_2": "hi iminā sāmaññavacanena sāriputtattherampi antogadhaṃ katvā dassento tenapi attano",
  "tika-s0402t:471_3": "desanāya duppaṭividdhabhāvaṃ dasseti.",
  "tika-s0402t:472_0": "Sammāti hetunā kāraṇena. Tenāha “upāyenā”tiādi. Mānābhisamayāti mānassa dassanābhisamayā.",
  "tika-s0402t:472_1": "Pahānābhisamayoti ca dassanābhisamayoti ca pariññābhisamayo vutto. Arahattamaggo",
  "tika-s0402t:472_2": "hi pariññākiccasiddhiyā kiccavasena mānaṃ passati, asammohappaṭivedhavasenāti vuttaṃ",
  "tika-s0402t:472_3": "hoti, ayamassa dassanābhisamayo. Tena diṭṭho pana pahānābhisamayo ca. Dassanābhisamayena",
  "tika-s0402t:472_4": "hi pariññābhisamayameva pahīyati. Diṭṭhavisena diṭṭhasattānaṃ jīvitaṃ viya ayamassa",
  "tika-s0402t:472_5": "pahānābhisamayo. Aṭṭhakathāyaṃ pana pahānābhisamayassa dassanābhisamayanānantariyakattā",
  "tika-s0402t:472_6": "“pahānābhisamayena”icceva vuttaṃ. Pahānābhisamaye hi gahite dassanābhisamayo gahitova hoti.",
  "tika-s0402t:473_0": "Antamakāsi dukkhassāti arahattamaggena mānassa pahīnattā ye ime “kāyabandhanassa",
  "tika-s0402t:473_1": "anto jīrati, haritantaṃ vā”ti evaṃ vuttaantimamariyādanto ca “antamidaṃ, bhikkhave,",
  "tika-s0402t:473_2": "jīvikāna”nti evaṃ vuttalāmakanto ca “sakkāyo eko anto”ti evaṃ vuttakoṭṭhāsanto ca",
  "tika-s0402t:473_3": "“esevanto dukkhassa sapaccayasaṅkhayā”ti evaṃ vuttakoṭṭhāsanto cāti cattāro antā,",
  "tika-s0402t:473_4": "tesu sabbasseva vaṭṭadukkhassa aduṃ catutthakoṭisaṅkhātaṃ antamakāsi, paricchedaṃ",
  "tika-s0402t:473_5": "parivaṭumaṃ akāsi, antimasamudayamattāvasesaṃ dukkhamakāsīti vuttaṃ hoti. Tenāha",
  "tika-s0402t:473_6": "“vaṭṭadukkhassa antamakāsī”ti.",
  "tika-s0402t:474_0": "Nanu ca “pahāna”nti imassa niddese nibbānaṃ āgataṃ? Idha paṭippassaddhippahānasaṅkhātaṃ",
  "tika-s0402t:474_1": "arahattaphalaṃ vuttaṃ, tasmā niddesenāyaṃ vaṇṇanā virujjhatīti āha “niddese panā”tiādi.",
  "tika-s0402t:474_2": "Tattha tāni padāni āgatānīti tasmiṃ niddese “pahānaṃ vūpasamaṃ paṭinissagga”ntiādīni padāni āgatāni.",
  "tika-s0402t:475_0": "Dhammatakkapurejavanti iminā tasmiṃ catutthajjhānavimokkhe ṭhatvā jhānaṅgāni vipassitvā",
  "tika-s0402t:475_1": "adhigataṃ arahattavimokkhaṃ vadati. Arahattavimokkhassa hi maggasampayuttasammāsaṅkappasaṅkhāto",
  "tika-s0402t:475_2": "dhammatakko purejavo hoti.",
  "tika-s0402t:476": "Sāriputtasuttavaṇṇanā niṭṭhitā.",
  "tika-s0402t:477": "4. Nidānasuttavaṇṇanā",
  "tika-s0402t:478_0": "34. Catutthe piṇḍakaraṇatthāyāti āyūhanavasena rāsikaraṇatthāya. Abhinnānīti ekadesenapi",
  "tika-s0402t:478_1": "akhaṇḍitāni. Bhinnakālato paṭṭhāya hi bījaṃ bījakiccāya na upakappati. Apūtīnīti",
  "tika-s0402t:478_2": "udakatemanena pūtibhāvaṃ na upagatāni. Pūtibījañhi bījatthāya na upakappati. Tenāha",
  "tika-s0402t:478_3": "“pūtibhāvena abījattaṃ appattānī”ti. Na vātena na ca ātapena hatānīti vātena ca ātapena",
  "tika-s0402t:478_4": "ca na hatāni, nirojataṃ na pāpitāni. Nirojañhi kasaṭabījaṃ bījatthāya na upakappati.",
  "tika-s0402t:478_5": "Sārādānīti taṇḍulasārassa ādānato sārādāni. Nissārañhi bījaṃ bījatthāya na upakappati.",
  "tika-s0402t:478_6": "Tenāha “gahitasārānī”ti, patiṭṭhitasārānīti attho. Sannicayabhāvena sukhaṃ sayitānīti",
  "tika-s0402t:478_7": "cattāro māse koṭṭhapakkhittaniyāmeneva sukhasayitāni.",
  "tika-s0402t:479_0": "Kammavibhattīti kammavibhāgo. Diṭṭhadhammo vuccati paccakkhabhūto paccuppanno attabhāvo,",
  "tika-s0402t:479_1": "tattha veditabbaphalaṃ kammaṃ diṭṭhadhammavedanīyaṃ. Paccupannabhavato anantaraṃ",
  "tika-s0402t:479_2": "veditabbaphalaṃ kammaṃ upapajjavedanīyaṃ. Aparapariyāyavedanīyanti diṭṭhadhammānantarabhavato",
  "tika-s0402t:479_3": "aññasmiṃ attabhāvapariyāye attabhāvaparivatte veditabbaphalaṃ kammaṃ. Paṭipakkhehi",
  "tika-s0402t:479_4": "anabhibhūtatāya paccayavisesena paṭiladdhavisesatāya ca balavabhāvappattā tādisassa",
  "tika-s0402t:479_5": "pubbābhisaṅkhārassa vasena sātisayā hutvā pavattā paṭhamajavanacetanā tasmiṃyeva",
  "tika-s0402t:479_6": "attabhāve phaladāyinī diṭṭhadhammavedanīyakammaṃ nāma. Sā hi vuttākārena balavatī",
  "tika-s0402t:479_7": "javanasantāne guṇavisesayuttesu upakārānupakāravasappavattiyā āsevanālābhena appavipākatāya",
  "tika-s0402t:479_8": "ca paṭhamajavanacetanā itaradvayaṃ viya pavattasantānuparamāpekkhaṃ okāsalābhāpekkhañca",
  "tika-s0402t:479_9": "kammaṃ na hotīti idheva pupphamattaṃ viya pavattivipākamattaṃ phalaṃ deti. Tathā",
  "tika-s0402t:479_10": "asakkontanti kammassa vipākadānaṃ nāma upadhippayogādipaccayantarasamavāyeneva hotīti",
  "tika-s0402t:479_11": "tadabhāvato tasmiṃyeva attabhāve vipākaṃ dātuṃ asakkontaṃ. Ahosikammanti ahosi eva",
  "tika-s0402t:479_12": "kammaṃ, na tassa vipāko ahosi atthi bhavissati cāti evaṃ veditabbaṃ kammaṃ.",
  "tika-s0402t:480_0": "Atthasādhikāti dānādipāṇātipātādiatthassa nipphādikā. Kā pana sāti āha “sattamajavanacetanā”ti.",
  "tika-s0402t:480_1": "Sā hi sanniṭṭhāpakacetanā vuttanayena paṭiladdhavisesā purimajavanacetanāhi laddhāsevanā",
  "tika-s0402t:480_2": "ca samānā anantarattabhāve vipākadāyinī upapajjavedanīyakammaṃ nāma. Purimaupamāyayevāti",
  "tika-s0402t:480_3": "migaluddakopamāyayeva.",
  "tika-s0402t:481_0": "Sati saṃsārappavattiyāti iminā asati saṃsārappavattiyaṃ ahosikammapakkhe tiṭṭhati",
  "tika-s0402t:481_1": "vipaccanokāsassa abhāvatoti dīpeti. Yaṃ garukanti yaṃ akusalaṃ mahāsāvajjaṃ, kusalañca",
  "tika-s0402t:481_2": "mahānubhāvaṃ kammaṃ. Kusalaṃ vā hi hotu akusalaṃ vā, yaṃ garukaṃ mātughātādikammaṃ",
  "tika-s0402t:481_3": "vā mahaggatakammaṃ vā, tadeva paṭhamaṃ vipaccati. Tenāha “kusalākusalesu panā”tiādi.",
  "tika-s0402t:481_4": "Yaṃ bahulanti yaṃ bahulaṃ abhiṇhaso kataṃ samāsevitaṃ. Tenāha “kusalākusalesu pana",
  "tika-s0402t:481_5": "yaṃ bahulaṃ hotī”tiādi. Yadāsannaṃ nāma maraṇakāle anussaritaṃ kammaṃ, āsannakāle",
  "tika-s0402t:481_6": "kate pana vattabbameva natthīti āha “yaṃ pana kusalākusalesu āsannamaraṇe”tiādi.",
  "tika-s0402t:481_7": "Anussaritunti paribyattabhāvena anussarituṃ.",
  "tika-s0402t:482_0": "Tesaṃ abhāveti tesaṃ yaṃgarukādīnaṃ tiṇṇaṃ kammānaṃ abhāve. Yattha katthaci vipākaṃ",
  "tika-s0402t:482_1": "detīti paṭisandhijanakavasena vipākaṃ deti. Paṭisandhijanakavasena hi garukādikammacatukkaṃ",
  "tika-s0402t:482_2": "vuttaṃ. Tattha garukaṃ sabbapaṭhamaṃ vipaccati, garuke asati bahulīkataṃ, tasmiṃ",
  "tika-s0402t:482_3": "asati yadāsannaṃ, tasmiṃ asati “kaṭattā vā panā”ti vuttaṃ purimajātīsu katakammaṃ",
  "tika-s0402t:482_4": "vipaccati. Bahulāsannapubbakatesu ca balābalaṃ jānitabbaṃ. Pāpato pāpantaraṃ kalyāṇañca,",
  "tika-s0402t:482_5": "kalyāṇato kalyāṇantaraṃ pāpañca bahulīkataṃ. Tato mahatova pubbakatādi appañca bahulānussaraṇena",
  "tika-s0402t:482_6": "vippaṭisārādijananato, paṭipakkhassa aparipuṇṇatāya āraddhavipākassa kammassa kammasesassa",
  "tika-s0402t:482_7": "vā aparapariyāyavedanīyassa aparikkhīṇatāya santatiyā pariṇāmavisesatoti tehi tehi",
  "tika-s0402t:482_8": "kāraṇehi āyūhitaphalaṃ paṭhamaṃ vipaccati. Mahānāradakassapajātake videharañño senāpati",
  "tika-s0402t:482_9": "alāto, bījako dāso, rājakaññā rucā ca ettha nidassanaṃ. Tathā hi vuttaṃ bhagavatā –",
  "tika-s0402t:483_0": "“Tatrānanda, yvāyaṃ puggalo idha pāṇātipātī…pe… micchādiṭṭhi. Kāyassa bhedā paraṃ",
  "tika-s0402t:483_1": "maraṇā apāyaṃ duggatiṃ vinipātaṃ nirayaṃ upapajjati, pubbe vāssa taṃ kataṃ hoti pāpakammaṃ",
  "tika-s0402t:483_2": "dukkhavedanīyaṃ, pacchā vāssa taṃ kataṃ hoti pāpakammaṃ dukkhavedanīyaṃ, maraṇakāle",
  "tika-s0402t:483_3": "vāssa hoti micchādiṭṭhi samattā samādinnā, tena so kāyassa bhedā paraṃ maraṇā apāyaṃ",
  "tika-s0402t:483_4": "duggatiṃ vinipātaṃ nirayaṃ upapajjatī”ti –",
  "tika-s0402t:484_0": "Ādi. Sabbaṃ mahākammavibhaṅgasuttaṃ vitthāretabbaṃ. Kiṃ bahunā. Yaṃ taṃ tathāgatassa",
  "tika-s0402t:484_1": "mahākammavibhaṅgañāṇaṃ, tassevāyaṃ visayo, yadidaṃ tassa tassa kammassa tena tena",
  "tika-s0402t:484_2": "kāraṇena pubbāparavipākatā samatthīyati.",
  "tika-s0402t:485_0": "Idāni janakādikammacatukkaṃ vibhajanto “janakaṃ nāmā”tiādimāha. Pavattiṃ na janetīti",
  "tika-s0402t:485_1": "pavattivipākaṃ na janeti. Paṭhamanaye janakakammassa paṭisandhivipākamattasseva vuttattā",
  "tika-s0402t:485_2": "tassa pavattivipākadāyakattampi anujānanto “aparo nayo”tiādimāha. Tattha paṭisandhidānādivasena",
  "tika-s0402t:485_3": "vipākasantānassa nibbattakaṃ janakaṃ. Sukhadukkhasantānassa nāmarūpappabandhassa",
  "tika-s0402t:485_4": "vā cirataraṃ pavattihetubhūtaṃ upatthambhakaṃ. Tenāha “sukhadukkhaṃ upatthambheti,",
  "tika-s0402t:485_5": "addhānaṃ pavattetī”ti. Upapīḷakaṃ sukhadukkhappabandhe pavattamāne saṇikaṃ saṇikaṃ",
  "tika-s0402t:485_6": "hāpeti. Tenāha “sukhadukkhaṃ pīḷeti bādheti, addhānaṃ pavattituṃ na detī”ti.",
  "tika-s0402t:486_0": "Vātakāḷako mahallako core ghātetuṃ na sakkotīti so kira mahallakakāle ekappahārena",
  "tika-s0402t:486_1": "sīsaṃ chindituṃ na sakkoti, dve tayo vāre paharanto manusse kilameti, tasmā te evamāhaṃsu.",
  "tika-s0402t:486_2": "Anulomikaṃ khantiṃ paṭilabhitvāti sotāpattimaggassa orato anulomikaṃ khantiṃ labhitvā.",
  "tika-s0402t:486_3": "Taruṇavacchāya gāviyā madditvā jīvitakkhayaṃ pāpitoti ekā kira yakkhinī dhenuvesena",
  "tika-s0402t:486_4": "āgantvā ure paharitvā māresi, taṃ sandhāyetaṃ vuttaṃ. Nagare bhavo nāgariyo.",
  "tika-s0402t:487_0": "Ghātetvāti upacchinditvā. Kammassa upacchindanaṃ nāma tassa vipākappaṭibāhanamevāti",
  "tika-s0402t:487_1": "āha “tassa vipākaṃ paṭibāhitvā”ti. Tañca attano vipākuppattiyā okāsakaraṇanti vuttaṃ",
  "tika-s0402t:487_2": "“attano vipākassa okāsaṃ karotī”ti. Vipaccanāya katokāsaṃ kammaṃ vipakkammeva nāma",
  "tika-s0402t:487_3": "hotīti āha “evaṃ pana kammena kate okāse taṃ vipākaṃ uppannaṃ nāma vuccatī”ti. Upapīḷakaṃ",
  "tika-s0402t:487_4": "aññassa vipākaṃ upacchindati, na sayaṃ attano vipākaṃ deti. Upaghātakaṃ pana dubbalakammaṃ",
  "tika-s0402t:487_5": "upacchinditvā attano vipākaṃ uppādetīti ayametesaṃ viseso. Kiñci bahvābādhatādipaccayūpasannipātena",
  "tika-s0402t:487_6": "vipākassa vibādhakaṃ upapīḷakaṃ, tathā vipākasseva upacchedakaṃ. Upaghātakakammaṃ",
  "tika-s0402t:487_7": "pana upaghātetvā attano vipākassa okāsakaraṇena vipaccane sati janakameva siyā. Janakādibhāvo",
  "tika-s0402t:487_8": "nāma vipākaṃ pati icchitabbo, na kammaṃ patīti vipākasseva upaghātakatā yuttā viya",
  "tika-s0402t:487_9": "dissati, vīmaṃsitabbaṃ.",
  "tika-s0402t:488_0": "Aparo nayo – yasmiṃ kamme kate paṭisandhiyaṃ pavatte ca vipākakaṭattārūpānaṃ uppatti",
  "tika-s0402t:488_1": "hoti, taṃ janakaṃ. Yasmiṃ pana kate aññena janitassa iṭṭhassa vā aniṭṭhassa vā phalassa",
  "tika-s0402t:488_2": "vibādhakavicchedakapaccayānuppattiyā upabrūhanapaccayuppattiyā janakasāmatthiyānurūpaṃ",
  "tika-s0402t:488_3": "parisuddhiciratarappabandhā hoti, taṃ upatthambhakaṃ. Janakena nibbattitaṃ kusalaphalaṃ",
  "tika-s0402t:488_4": "vā akusalaphalaṃ vā yena paccanīkabhūtena rogadhātuvisamatādinimittatāya vibādhayati,",
  "tika-s0402t:488_5": "taṃ upapīḷakaṃ. Yena pana kammunā janakasāmatthiyavasena ciratarappabandhārahampi",
  "tika-s0402t:488_6": "samānaṃ phalaṃ vicchedakapaccayuppattiyā upahaññati vicchijjati, taṃ upaghātakanti ayamettha sāro.",
  "tika-s0402t:489_0": "Tattha keci dutiyassa kusalabhāvaṃ itthattamāgatassa appābādhadīghāyukatāsaṃvattanavasena,",
  "tika-s0402t:489_1": "pacchimānaṃ dvinnaṃ akusalabhāvaṃ bahvābādhaappāyukatāsaṃvattanavasena vaṇṇenti.",
  "tika-s0402t:489_2": "Tathā ca vuttaṃ majjhimanikāye cūḷakammavibhaṅgasuttavaṇṇanāyaṃ –",
  "tika-s0402t:490_0": "“Cattāri hi kammāni – upapīḷakaṃ, upacchedakaṃ, janakaṃ, upatthambhakanti. Balavakammena",
  "tika-s0402t:490_1": "hi nibbattaṃ pavatte upapīḷakaṃ āgantvā atthato evaṃ vadati nāma ‘sacāhaṃ paṭhamataraṃ",
  "tika-s0402t:490_2": "jāneyyaṃ, na te idha nibbattituṃ dadeyyaṃ, catūsuyeva taṃ apāyesu nibbattāpeyyaṃ.",
  "tika-s0402t:490_3": "Hotu, tvaṃ yattha katthaci nibbatta, ahaṃ upapīḷakakammaṃ nāma taṃ pīḷetvā nirojaṃ",
  "tika-s0402t:490_4": "niyūsaṃ kasaṭaṃ karissāmī’ti. Tato paṭṭhāya taṃ tādisaṃ karoti. Kiṃ karoti? Parissayaṃ",
  "tika-s0402t:490_5": "upaneti, bhoge vināseti.",
  "tika-s0402t:491_0": "“Tattha dārakassa mātukucchiyaṃ nibbattakālato paṭṭhāya mātu assādo vā sukhaṃ vā",
  "tika-s0402t:491_1": "na hoti, mātāpitūnaṃ pīḷāva uppajjati. Evaṃ parissayaṃ upaneti. Dārakassa pana mātukucchimhi",
  "tika-s0402t:491_2": "nibbattakālato paṭṭhāya gehe bhogā udakaṃ patvā loṇaṃ viya rājādīnaṃ vasena nassanti,",
  "tika-s0402t:491_3": "kumbhadohanadhenuyo khīraṃ na denti, sūratā goṇā caṇḍā honti, kāṇā honti, khañjā",
  "tika-s0402t:491_4": "honti, gomaṇḍale rogo patati, dāsādayo vacanaṃ na karonti, vāpitaṃ sassaṃ na jāyati,",
  "tika-s0402t:491_5": "gehagataṃ gehe, araññagataṃ araññe nassati, anupubbena ghāsacchādanamattaṃ dullabhaṃ",
  "tika-s0402t:491_6": "hoti, gabbhaparihāro na hoti, vijātakāle mātu thaññaṃ chijjati, dārako parihāraṃ",
  "tika-s0402t:491_7": "alabhanto pīḷito nirojo niyūso kasaṭo hoti. Idaṃ upapīḷakakammaṃ nāma.",
  "tika-s0402t:492_0": "“Dīghāyukakammena pana nibbattassa upacchedakakammaṃ āgantvā āyuṃ chindati. Yathā",
  "tika-s0402t:492_1": "hi puriso aṭṭhusabhagamanaṃ katvā saraṃ khipeyya, tamañño dhanuto muttamattaṃ muggarena",
  "tika-s0402t:492_2": "paharitvā tattheva pāteyya, evaṃ dīghāyukakammena nibbattassa upacchedakakammaṃ āyuṃ",
  "tika-s0402t:492_3": "chindati. Kiṃ karoti? Corānaṃ aṭaviṃ paveseti, vāḷamacchodakaṃ otāreti, aññataraṃ",
  "tika-s0402t:492_4": "vā pana saparissayaṭhānaṃ upaneti. Idaṃ upacchedakakammaṃ nāma. ‘Upaghātaka’ntipi",
  "tika-s0402t:492_5": "etasseva nāmaṃ. Paṭisandhinibbattakaṃ pana kammaṃ janakakammaṃ nāma. Appabhogakulādīsu",
  "tika-s0402t:492_6": "nibbattassa bhogasampadādikaraṇena upatthambhakakammaṃ upatthambhakakammaṃ nāma.",
  "tika-s0402t:493_0": "“Parittakammenapi nibbattaṃ etaṃ pavatte pāṇātipātādiviratikammaṃ āgantvā atthato",
  "tika-s0402t:493_1": "evaṃ vadati nāma ‘sacāhaṃ paṭhamataraṃ jāneyyaṃ, na te idha nibbattituṃ dadeyyaṃ,",
  "tika-s0402t:493_2": "devalokeyeva taṃ nibbattāpeyyaṃ, hotu, tvaṃ yattha katthaci nibbatta, ahaṃ upatthambhakakammaṃ",
  "tika-s0402t:493_3": "nāma upatthambhaṃ te karissāmī’ti upatthambhaṃ karoti. Kiṃ karoti? Parissayaṃ nāseti, bhoge uppādeti.",
  "tika-s0402t:494_0": "“Tattha dārakassa mātukucchiyaṃ nibbattakālato paṭṭhāya mātāpitūnaṃ sukhameva sātameva",
  "tika-s0402t:494_1": "hoti. Yepi pakatiyā manussāmanussaparissayā honti, te sabbe apagacchanti. Evaṃ parissayaṃ",
  "tika-s0402t:494_2": "nāseti. Dārakassa pana mātukucchimhi nibbattakālato paṭṭhāya gehe bhogānaṃ pamāṇaṃ",
  "tika-s0402t:494_3": "na hoti, nidhikumbhiyo puratopi pacchatopi gehaṃ parivaṭṭamānā pavisanti. Mātāpitaro",
  "tika-s0402t:494_4": "parehi ṭhapitadhanassapi sammukhībhāvaṃ gacchanti, dhenuyo bahukhīrā honti, goṇā",
  "tika-s0402t:494_5": "sukhasīlā honti, vappaṭṭhāne sassāni sampajjanti, vaḍḍhiyā vā sampayuttaṃ, tāvakālikaṃ",
  "tika-s0402t:494_6": "vā dinnaṃ dhanaṃ acoditā sayameva āharitvā denti, dāsādayo subbacā honti, kammantā",
  "tika-s0402t:494_7": "na parihāyanti, dārako gabbhato paṭṭhāya parihāraṃ labhati, komārikavejjā sannihitāva",
  "tika-s0402t:494_8": "honti. Gahapatikule jāto seṭṭhiṭṭhānaṃ, amaccakulādīsu jāto senāpatiṭṭhānādīni labhati.",
  "tika-s0402t:494_9": "Evaṃ bhoge uppādeti. So aparissayo sabhogo ciraṃ jīvati. Idaṃ upatthambhakakammaṃ",
  "tika-s0402t:494_10": "nāma. Imesu catūsu purimāni dve akusalāneva, janakaṃ kusalampi akusalampi, upatthambhakaṃ kusalamevā”ti.",
  "tika-s0402t:495_0": "Ettha vibādhūpaghātā nāma kusalavipākamhi na yuttāti adhippāyena “dve akusalānevā”ti",
  "tika-s0402t:495_1": "vuttaṃ. Devadattādīnaṃ pana nāgādīnaṃ ito anuppadinnayāpanakapetānañca narakādīsu",
  "tika-s0402t:495_2": "akusalavipākūpatthambhanūpapīḷanūpaghātakāni santīti catunnampi kusalākusalabhāvo",
  "tika-s0402t:495_3": "na virujjhati. Evañca katvā yā bahūsu ānantariyesu katesu ekena gahitappaṭisandhikassa",
  "tika-s0402t:495_4": "itaresaṃ tassa anubalappadāyitā vuttā, sāpi samatthitā hoti.",
  "tika-s0402t:496_0": "Suttantapariyāyena ekādasa kammāni vibhajitvā idāni abhidhammapariyāpannaṃ dassento",
  "tika-s0402t:496_1": "“atthekaccāni pāpakāni kammasamādānānī”tiādinā vibhaṅgapāḷiṃ dasseti. Tattha gatisampattipaṭibāḷhānīti",
  "tika-s0402t:496_2": "gatisampattiyā paṭibāhitāni nivāritāni paṭisedhitāni. Sesapadesupi eseva nayo. Tattha",
  "tika-s0402t:496_3": "ca gatisampattīti sampannagati devaloko ca manussaloko ca. Gativipattīti vipannagati",
  "tika-s0402t:496_4": "cattāro apāyā. Upadhisampattīti attabhāvasamiddhi. Upadhivipattīti hīnaattabhāvatā.",
  "tika-s0402t:496_5": "Kālasampattīti surājasumanussakālasaṅkhāto sampannakālo. Kālavipattīti durājadummanussakālasaṅkhāto",
  "tika-s0402t:496_6": "vipannakālo. Payogasampattīti sammāpayogo. Payogavipattīti micchāpayogo.",
  "tika-s0402t:497_0": "Idāni yathāvuttapāḷiyā atthaṃ dassento “tatthā”tiādimāha. Tattha aniṭṭhārammaṇānubhavanārahe",
  "tika-s0402t:497_1": "kamme vijjamāneyevāti iminā aniṭṭhārammaṇānubhavananimmittakassa pāpakammassa sabbhāvaṃ",
  "tika-s0402t:497_2": "dasseti. Taṃ kammanti taṃ pāpakaṃ kammaṃ. Ekaccassa hi aniṭṭhārammaṇānubhavananimittaṃ",
  "tika-s0402t:497_3": "bahupāpakammaṃ vijjamānampi gativipattiyaṃ ṭhitasseva vipaccati. Yadi pana so ekena",
  "tika-s0402t:497_4": "kalyāṇakammena gatisampattiyaṃ devesu vā manussesu vā nibbatteyya, tādise ṭhāne akusalassa",
  "tika-s0402t:497_5": "vāro natthi, ekantaṃ kusalassevāti taṃ kammaṃ gatisampattipaṭibāḷhaṃ na vipaccati.",
  "tika-s0402t:497_6": "Patibāhitaṃ hutvāti bādhitaṃ hutvā. Attabhāvasamiddhiyanti sarīrasampattiyaṃ. Kiliṭṭhakammassāti",
  "tika-s0402t:497_7": "hatthimeṇḍaassabandhakagopālakādikammassa. Palāyitabbayuttakāleti hatthiādipaccatthikasamāgamakāle.",
  "tika-s0402t:497_8": "Lañjaṃ detīti evaṃ me bādhataṃ paresaṃ vase na hotīti deti. Corikayuttakāleti pakkhabalādīnaṃ",
  "tika-s0402t:497_9": "labbhamānakāle. Antarakappeti pariyosānappatte antarakappe.",
  "tika-s0402t:498_0": "Abhidhammanayena soḷasa kammāni vibhajitvā paṭisambhidāmaggapariyāyena dvādasa kammāni",
  "tika-s0402t:498_1": "vibhajitvā dassetuṃ “aparānipī”tiādimāha. Tattha atītabhavesu katassa kammassa atītabhavesuyeva",
  "tika-s0402t:498_2": "vipakkavipākaṃ gahetvā “ahosi kammaṃ ahosi kammavipāko”ti vuttanti āha “yaṃ kammaṃ",
  "tika-s0402t:498_3": "atīte āyūhita”ntiādi. Vipākavāranti vipaccanāvasaraṃ vipākavāraṃ. “Vipākavāraṃ labhatī”ti",
  "tika-s0402t:498_4": "iminā vuttamevatthaṃ “paṭisandhiṃ janesī”tiādinā vibhāveti. Tattha paṭisandhiṃ janesīti",
  "tika-s0402t:498_5": "iminā ca paṭisandhidāyakassa kammassa pavattivipākadāyitāpi vuttā hoti. Pavattivipākasseva",
  "tika-s0402t:498_6": "pana dāyakaṃ rūpajanakasīsena vadati. Tasseva atītassa kammassa diṭṭhadhammavedanīyassa",
  "tika-s0402t:498_7": "upapajjavedanīyassa ca paccayavekallena atītabhavesuyeva avipakkavipākañca, atīteyeva",
  "tika-s0402t:498_8": "parinibbutassa diṭṭhadhammavedanīyaupapajjavedanīyaaparapariyāyavedanīyassa kammassa",
  "tika-s0402t:498_9": "avipakkavipākañca gahetvā “ahosi kammaṃ nāhosi kammavipāko”tipi vuttanti āha “yaṃ",
  "tika-s0402t:498_10": "pana vipākavāraṃ na labhī”tiādi.",
  "tika-s0402t:499_0": "Atītasseva kammassa avipakkavipākassa paccuppannabhave paccayasampattiyā vipaccamānaṃ",
  "tika-s0402t:499_1": "vipākaṃ gahetvā “ahosi kammaṃ atthi kammavipāko”ti vuttanti āha “yaṃ pana atīte āyūhita”ntiādimāha.",
  "tika-s0402t:499_2": "Atītasseva kammassa atikkantavipākakālassa ca paccuppannabhave parinibbāyantassa",
  "tika-s0402t:499_3": "ca avipaccamānavipākaṃ gahetvā “ahosi kammaṃ natthi kammavipāko”ti vuttanti āha “aladdhavipākavāra”ntiādi.",
  "tika-s0402t:499_4": "Atītasseva kammassa vipākārahassa avipakkavipākassa anāgatabhave paccayasampattiyā",
  "tika-s0402t:499_5": "vipaccitabbaṃ vipākaṃ gahetvā “ahosi kammaṃ bhavissati kammavipāko”ti vuttanti dassento",
  "tika-s0402t:499_6": "“yaṃ pana atīte āyūhita”ntiādimāha. Atītasseva kammassa atikkantavipākakālassa ca",
  "tika-s0402t:499_7": "anāgatabhave parinibbāyitabbassa avipaccitabbavipākañca gahetvā “ahosi kammaṃ na",
  "tika-s0402t:499_8": "bhavissati kammavipāko”ti vuttanti āha “yaṃ anāgate vipākavāraṃ na labhissatī”tiādi.",
  "tika-s0402t:499_9": "Evaṃ tāva atītakammaṃ atītapaccuppannānāgatavipākāvipākavasena chadhā dassitaṃ.",
  "tika-s0402t:500_0": "Idāni paccuppannabhave katassa diṭṭhadhammavedanīyassa idheva vipaccamānaṃ vipākaṃ",
  "tika-s0402t:500_1": "gahetvā “atthi kammaṃ atthi kammavipāko”ti vuttanti dassento “yaṃ pana etarahi āyūhita”ntiādimāha.",
  "tika-s0402t:500_2": "Yaṃ pana etarahi vipākavāraṃ na labhatītiādinā tasseva paccuppannassa kammassa paccayavekallena",
  "tika-s0402t:500_3": "idha avipaccamānañca diṭṭheva dhamme parinibbāyantassa idha avipaccamānañca vipākaṃ",
  "tika-s0402t:500_4": "gahetvā “atthi kammaṃ natthi kammavipāko”ti vuttanti dasseti. Paccuppannasseva kammassa",
  "tika-s0402t:500_5": "upapajjavedanīyassa aparapariyāyavedanīyassa ca anāgatabhave vipaccitabbavipākaṃ",
  "tika-s0402t:500_6": "gahetvā “atthi kammaṃ bhavissati kammavipāko”ti vuttanti āha “yaṃ pana etarahi āyūhitaṃ",
  "tika-s0402t:500_7": "anāgate vipākavāraṃ labhissatī”tiādi. Paccuppannasseva kammassa upapajjavedanīyassa",
  "tika-s0402t:500_8": "paccayavekallena anāgatabhave avipaccitabbañca anāgatabhave parinibbāyitabbassa aparapariyāyavedanīyassa",
  "tika-s0402t:500_9": "avipaccitabbañca vipākaṃ gahetvā “atthi kammaṃ na bhavissati kammavipāko”ti vuttanti",
  "tika-s0402t:500_10": "āha “yaṃ pana vipākavāraṃ na labhissatī”tiādi.",
  "tika-s0402t:501_0": "Evañca paccuppannakammaṃ paccuppannānāgatavipākāvipākavasena catudhā dassetvā idāni",
  "tika-s0402t:501_1": "anāgatabhave katassa kammassa anāgate vipaccitabbavipākaṃ gahetvā “bhavissati kammaṃ",
  "tika-s0402t:501_2": "bhavissati kammavipāko”ti vuttanti dassento “yaṃ panānāgate āyūhissatī”tiādimāha.",
  "tika-s0402t:501_3": "Tasseva anāgatassa kammassa paccayavekallena avipaccitabbañca anāgatabhave parinibbāyitabbassa",
  "tika-s0402t:501_4": "avipaccitabbañca vipākaṃ gahetvā “bhavissati kammaṃ na bhavissati kammavipāko”ti",
  "tika-s0402t:501_5": "vuttanti āha “yaṃ pana vipākavāraṃ na labhissatī”tiādi. Evaṃ anāgatakammaṃ anāgatavipākāvipākavasena",
  "tika-s0402t:501_6": "dvidhā dassitaṃ. Evantiādinā yathāvuttadvādasakammāni nigameti.",
  "tika-s0402t:502_0": "Idāni sabbesu yathāvuttappabhedesu kammesu yāni abhidhammanayena vibhattāni soḷasa",
  "tika-s0402t:502_1": "kammāni, yāni ca paṭisambhidāmaggapariyāyena vibhattāni dvādasa kammāni, tāni sabbāni",
  "tika-s0402t:502_2": "suttantikapariyāyena vibhattesu ekādasavidhesuyeva kammesu antogadhāni, tāni ca diṭṭhadhammavedanīyaupapajjavedanīyaaparapariyāyavedanīyesu",
  "tika-s0402t:502_3": "tīsuyeva antogadhānīti dassento “iti imāni cevā”tiādimāha. Tattha attano ṭhānā osakkitvāti",
  "tika-s0402t:502_4": "attano yathāvuttadvādasasoḷasappabhedasaṅkhātaṭṭhānato parihāpetvā, taṃ taṃ pabhedaṃ",
  "tika-s0402t:502_5": "hitvāti vuttaṃ hoti. Ekādasa kammāniyeva bhavantīti taṃsabhāvānaṃyeva kammānaṃ dvādasadhā",
  "tika-s0402t:502_6": "soḷasadhā ca vibhajitvā vuttattā evamāha. Yasmā ekādasadhā vuttakammāni diṭṭhadhammavedanīyāni",
  "tika-s0402t:502_7": "vā siyuṃ upapajjavedanīyāni vā aparapariyāyavedanīyāni vā, tasmā vuttaṃ “tīṇiyeva kammāni hontī”ti.",
  "tika-s0402t:503_0": "Tesaṃ saṅkamanaṃ natthīti tesaṃ diṭṭhadhammavedanīyādīnaṃ saṅkamanaṃ natthi, saṅkamanaṃ",
  "tika-s0402t:503_1": "upapajjavedanīyādibhāvāpatti. Tenāha “yathāṭhāneyeva tiṭṭhantī”ti, attano diṭṭhadhammavedanīyādiṭṭhāneyeva",
  "tika-s0402t:503_2": "tiṭṭhantīti attho. Diṭṭhadhammavedanīyameva hi paṭhamajavanacetanā, upapajjavedanīyameva",
  "tika-s0402t:503_3": "sattamajavanacetanā, majjhe pañca aparapariyāyavedanīyamevāti natthi tesaṃ aññamaññaṃ",
  "tika-s0402t:503_4": "saṅgaho, tasmā attano attano diṭṭhadhammavedanīyādisabhāveyeva tiṭṭhanti. Teneva",
  "tika-s0402t:503_5": "bhagavatā – “diṭṭhe vā dhamme, upapajja vā, apare vā pariyāye”ti tayo vikappā dassitā.",
  "tika-s0402t:503_6": "Tenevāha “diṭṭhadhammavedanīyaṃ kamma”ntiādi. Tattha “diṭṭhe vā dhamme”ti satthā",
  "tika-s0402t:503_7": "na vadeyyāti asati niyāme na vadeyya. Yasmā pana tesaṃ saṅkamanaṃ natthi, niyatasabhāvā",
  "tika-s0402t:503_8": "hi tāni, tasmā satthā “diṭṭhe vā dhamme”tiādimavoca.",
  "tika-s0402t:504_0": "Sukkapakkheti “alobho nidānaṃ kammānaṃ samudayāyā”tiādinā āgate kusalapakkhe. Niruddheti",
  "tika-s0402t:504_1": "ariyamaggādhigamena anuppādanirodhena niruddhe. Tālavatthu viya katanti yathā tāle",
  "tika-s0402t:504_2": "chinne ṭhitaṭṭhāne kiñci na hoti, evaṃ kamme pahīne kiñci na hotīti attho. Tālavatthūti",
  "tika-s0402t:504_3": "vā matthakacchinno tālo vutto pattaphalamakulasūciādīnaṃ abhāvato. Tato eva so aviruḷhidhammo.",
  "tika-s0402t:504_4": "Evaṃ pahīnakammo sattasantāno. Tenāha “matthakacchinnatālo viyā”ti. Anuabhāvaṃ kataṃ",
  "tika-s0402t:504_5": "pacchato dhammappavattiyā abhāvato. Tenāha “yathā”tiādi. Appavattikatakālo viyāti",
  "tika-s0402t:504_6": "bījānaṃ sabbaso appavattiyā katakālo viya. Chinnamūlakānanti kilesamūlassa sabbaso",
  "tika-s0402t:504_7": "chinnattā chinnamūlakānaṃ. Kilesā hi khandhānaṃ mūlāni.",
  "tika-s0402t:505_0": "Vedanīyanti veditabbaṃ. Aññaṃ vatthu natthīti aññaṃ adhiṭṭhānaṃ natthi. Sugatisaññitāpi",
  "tika-s0402t:505_1": "heṭṭhimantena saṅkhāradukkhato anapagatattā duggatiyo evāti vuttaṃ “sabbā duggatiyo”ti,",
  "tika-s0402t:505_2": "evaṃ vā ettha attho daṭṭhabbo. Lobho etassa kāraṇabhūto atthīti lobhaṃ, lobhanimittaṃ",
  "tika-s0402t:505_3": "kammaṃ. Tathā dosanti etthāpi. Tenāha “lobhadosasīsena lobhajañca dosajañca kammameva",
  "tika-s0402t:505_4": "niddiṭṭha”nti. Vaṭṭavivaṭṭanti vaṭṭañca vivaṭṭañca.",
  "tika-s0402t:506": "Nidānasuttavaṇṇanā niṭṭhitā.",
  "tika-s0402t:507": "5. Hatthakasuttavaṇṇanā",
  "tika-s0402t:508_0": "35. Pañcame āḷaviyanti āḷaviraṭṭhe, na āḷavinagare. Tenāha “āḷaviyanti āḷaviraṭṭhe”ti.",
  "tika-s0402t:508_1": "Athāti avicchedatthe nipāto. Tattha bhagavato nisajjāya avicchinnāya evāti attho.",
  "tika-s0402t:508_2": "Tenāha “eva”ntiādi. Hatthato hatthaṃ gatattāti āḷavakassa yakkhassa hatthato sammāsambuddhassa",
  "tika-s0402t:508_3": "hatthaṃ, tato rājapurisānaṃ hatthaṃ gatattā.",
  "tika-s0402t:509_0": "Māghassāti māghamāsassa. Evaṃ phaggunassāti etthāpi. Khurantarehi kaddamo uggantvā",
  "tika-s0402t:509_1": "tiṭṭhatīti kaddamo khurantarehi uggantvā tiṭṭhati. Catūhi disāhi vāyanto vāto verambhoti",
  "tika-s0402t:509_2": "vuccati verambhavātasadisattā.",
  "tika-s0402t:510_0": "Pañcadvārakāyanti pañcadvārānusārena pavattaṃ viññāṇakāyaṃ. Khobhayamānāti kilesakhobhavasena",
  "tika-s0402t:510_1": "khobhayamānā cittaṃ saṅkhobhaṃ karontā. Cetasikāti manodvārikacittasannissitā. Tenāha",
  "tika-s0402t:510_2": "“manodvāraṃ khobhayamānā”ti. So rāgoti taṃsadiso rāgo. Bhavati hi taṃsadise tabbohāro",
  "tika-s0402t:510_3": "yathā “sā eva tittirikā, tāni eva osadhānī”ti. Yādiso hi ekassa puggalassa uppajjanakarāgo,",
  "tika-s0402t:510_4": "tādiso eva tato aññassa rāgabhāvasāmaññato. Tena vuttaṃ “tathārūpo rāgo”tiādi. Icchitālābhena",
  "tika-s0402t:510_5": "rajanīyesu vā niruddhesu vatthūsu domanassuppattiyā dosapariḷāhānaṃ sambhavo veditabbo.",
  "tika-s0402t:511": "Na limpati anupalittacittattā. Sītibhūto nibbutasabbapariḷāhattā. Āsattiyo vuccanti taṇhāyo tattha tattha āsañjanaṭṭhena. Darathanti pariḷāhajātaṃ. Cetasoti sāmivacanaṃ.",
  "tika-s0402t:512": "Hatthakasuttavaṇṇanā niṭṭhitā.",
  "tika-s0402t:513": "6. Devadūtasuttavaṇṇanā",
  "tika-s0402t:514_0": "36. Chaṭṭhe devadūtānīti liṅgavipallāsaṃ katvā vuttanti āha “devadūtā”ti, ubhayaliṅgaṃ",
  "tika-s0402t:514_1": "vā etaṃ padaṃ, tasmā napuṃsakaliṅgavasena pāḷiyaṃ vuttassa pulliṅgavasena atthadassanaṃ",
  "tika-s0402t:514_2": "kataṃ. Devoti maccūti abhibhavanaṭṭhena sattānaṃ attano vase vattāpanato maccurājā",
  "tika-s0402t:514_3": "“devo”ti vuccati. Yathā hi devo pakatisatte abhibhavati, evaṃ maccu sabbasatte abhibhavati,",
  "tika-s0402t:514_4": "tasmā devo viyāti devo. “Tassa dūtā”ti vatvā idānissa dūte tesaṃ dūtabhāvañca vibhāvetuṃ",
  "tika-s0402t:514_5": "“jiṇṇabyādhimatā hī”tiādi vuttaṃ. Tena codanatthena devassa dūtā viyāti devadūtāti",
  "tika-s0402t:514_6": "dasseti. “Ahaṃ asukaṃ pamaddituṃ āgamissāmi, tuvaṃ tassa kese gahetvā mā vissajjehī”ti",
  "tika-s0402t:514_7": "maccudevassa āṇākarā dūtā viyāti hi dūtāti vuccanti.",
  "tika-s0402t:515_0": "Idāni saddhātabbaṭṭhena devā viya dūtāti devadūtāti dassento “devā viya dūtā”tiādimāha.",
  "tika-s0402t:515_1": "Tattha alaṅkatappaṭiyattāyāti idaṃ attano dibbānubhāvaṃ āvikatvā ṭhitāyāti dassanatthaṃ",
  "tika-s0402t:515_2": "vuttaṃ. Devatāya byākaraṇasadisameva hoti na cirasseva jarābyādhimaraṇassa sambhavato.",
  "tika-s0402t:515_3": "Visuddhidevānanti khīṇāsavabrahmānaṃ. Te hi carimabhave bodhisattānaṃ jiṇṇādibhedaṃ",
  "tika-s0402t:515_4": "dassenti, tasmā antimabhavikabodhisattānaṃ visuddhidevehi upaṭṭhāpitabhāvaṃ upādāya",
  "tika-s0402t:515_5": "tadaññesampi tehi anupaṭṭhāpitānampi tathā voharitabbatā pariyāyasiddhāti veditabbā.",
  "tika-s0402t:515_6": "Disvāvāti visuddhidevehi dassite disvāva. Tatoyeva hi te visuddhidevānaṃ dūtā vuttā.",
  "tika-s0402t:516_0": "Kasmā āraddhanti kevalaṃ devadūte eva sarūpato adassetvāti adhippāyo. Devānaṃ dūtānaṃ",
  "tika-s0402t:516_1": "dassanūpāyattā tathā vuttanti dassento “devadūtā…pe… samanuyuñjatī”ti āha. Tattha",
  "tika-s0402t:516_2": "devadūtā…pe… dassanatthanti devadūtānaṃ anuyuñjanaṭṭhānūpagassa kammassa dassanatthaṃ.",
  "tika-s0402t:517_0": "Ekacce therāti andhakādike viññāṇavādino ca sandhāya vadati. Nerayike niraye pālenti",
  "tika-s0402t:517_1": "tato niggantuṃ appadānavasena rakkhantīti nirayapālā. Atha vā nirayapālatāya nerayikānaṃ",
  "tika-s0402t:517_2": "nirayadukkhena pariyonaddhāya alaṃ samatthāti nirayapālā. Tanti “natthi nirayapālā”ti",
  "tika-s0402t:517_3": "vacanaṃ. Paṭisedhitamevāti “atthi nirayesu nirayapālā atthi ca kāraṇikā”tiādinā nayena",
  "tika-s0402t:517_4": "abhidhamme paṭisedhitameva. Yadi nirayapālā nāma na siyuṃ, kammakāraṇāpi na bhaveyya.",
  "tika-s0402t:517_5": "Sati hi kāraṇike kammakāraṇāya bhavitabbanti adhippāyo. Tenāha “yathā hī”tiādi. Etthāha",
  "tika-s0402t:517_6": "– “kiṃ panete nirayapālā nerayikā, udāhu anerayikā”ti. Kiñcettha – yadi tāva nerayikā",
  "tika-s0402t:517_7": "nirayasaṃvattaniyena kammena nibbattā, sayampi nirayadukkhaṃ paccanubhaveyyuṃ, tathā",
  "tika-s0402t:517_8": "sati aññesaṃ nerayikānaṃ ghātanāya asamatthā siyuṃ, “ime nerayikā ime nirayapālā”ti",
  "tika-s0402t:517_9": "vavatthānañca na siyā. Ye ca ye ghātenti, tehi samānarūpabalappamāṇehi itaresaṃ bhayasantāsā",
  "tika-s0402t:517_10": "na siyuṃ. Atha anerayikā, nesaṃ tattha kathaṃ sambhavoti? Vuccate – anerayikā nirayapālā",
  "tika-s0402t:517_11": "anirayagatisaṃvattaniyakammanibbattito. Nirayūpapattisaṃvattaniyakammato hi aññeneva",
  "tika-s0402t:517_12": "kammunā te nibbattanti rakkhasajātikattā. Tathā hi vadanti sabbatthivādino –",
  "tika-s0402t:518": "“Kodhā kurūrakammantā, pāpābhirucino tathā;",
  "tika-s0402t:519": "Dukkhitesu ca nandanti, jāyanti yamarakkhasā”ti.",
  "tika-s0402t:520_0": "Tattha yadeke vadanti “yātanādukkhaṃ paṭisaṃvedeyyuṃ, atha vā aññamaññaṃ ghāteyyu”ntiādi,",
  "tika-s0402t:520_1": "tayidaṃ asāraṃ nirayapālānaṃ nerayikabhāvasseva abhāvato. Yadipi anerayikā nirayapālā,",
  "tika-s0402t:520_2": "ayomayāya pana ādittāya sampajjalitāya sajotibhūtāya nirayabhūmiyā parikkamamānā",
  "tika-s0402t:520_3": "kathaṃ dāhadukkhaṃ nānubhavantīti? Kammānubhāvato. Yathā hi iddhimanto cetovasippattā",
  "tika-s0402t:520_4": "mahāmoggallānādayo nerayike anukampantā iddhibalena nirayabhūmiṃ upagatā dāhadukkhena",
  "tika-s0402t:520_5": "na bādhīyanti, evaṃ sampadamidaṃ daṭṭhabbaṃ.",
  "tika-s0402t:521_0": "Iddhivisayassa acinteyyabhāvatoti ce? Idampi taṃsamānaṃ kammavipākassa acinteyyabhāvato.",
  "tika-s0402t:521_1": "Tathārūpena hi kammunā te nibbattā yathā nirayadukkhena abādhitā eva hutvā nerayike",
  "tika-s0402t:521_2": "ghātenti, na cettakena bāhiravisayābhāvo yujjati iṭṭhāniṭṭhatāya paccekaṃ dvārapurisesupi",
  "tika-s0402t:521_3": "vibhattasabhāvattā. Tathā hi ekaccassa dvārassa purisassa ca iṭṭhaṃ ekaccassa aniṭṭhaṃ,",
  "tika-s0402t:521_4": "ekaccassa ca aniṭṭhaṃ ekaccassa iṭṭhaṃ hoti. Evañca katvā yadeke vadanti “natthi",
  "tika-s0402t:521_5": "kammavasena tejasā parūpatāpana”ntiādi, tadapāhataṃ hoti. Yaṃ pana vadanti “anerayikānaṃ",
  "tika-s0402t:521_6": "tesaṃ kathaṃ tattha sambhavo”ti niraye nerayikānaṃ yātanāsabbhāvabhāvato. Nerayikasattayātanāyoggañhi",
  "tika-s0402t:521_7": "attabhāvaṃ nibbattentaṃ kammaṃ tādisanikanti vināmitaṃ nirayaṭṭhāne eva nibbatteti.",
  "tika-s0402t:521_8": "Te hi nerayikehi adhikatarabalārohapariṇāhā ativiya bhayānakadassanā kurūratarapayogā",
  "tika-s0402t:521_9": "ca honti. Eteneva tattha nerayikānaṃ vibādhakakākasunakhādīnampi nibbattiyā atthibhāvo",
  "tika-s0402t:521_10": "saṃvaṇṇitoti daṭṭhabbo.",
  "tika-s0402t:522_0": "Kathamaññagatikehi aññagatikabādhananti ca na vattabbaṃ aññatthāpi tathā dassanato.",
  "tika-s0402t:522_1": "Yaṃ paneke vadanti “asattasabhāvā eva niraye nirayapālā niraye sunakhādayo cā”ti,",
  "tika-s0402t:522_2": "tampetesaṃ matimattaṃ aññattha tathā adassanato. Na hi kāci atthi tādisī dhammappavatti,",
  "tika-s0402t:522_3": "yā asattasabhāvā, sampatisattehi appayojitā ca atthakiccaṃ sādhentī diṭṭhapubbā.",
  "tika-s0402t:522_4": "Petānaṃ pānīyanivārakānaṃ daṇḍādihatthānañca purisānaṃ sabbhāve asattabhāve ca visesakāraṇaṃ",
  "tika-s0402t:522_5": "natthīti tādisānaṃ sabbhāve kiṃ pāpakānaṃ vattabbaṃ. Supinopaghātopi atthakiccasamatthatāya",
  "tika-s0402t:522_6": "appamāṇaṃ dassanādimattenapi tadatthasiddhito. Tathā hi supine āhārūpabhogādinā na",
  "tika-s0402t:522_7": "atthasiddhi, iddhinimmānarūpaṃ panettha laddhaparihāraṃ iddhivisayassa acinteyyabhāvato.",
  "tika-s0402t:522_8": "Idhāpi kammavipākassa acinteyyabhāvatoti ce? Taṃ na, asiddhattā. Nerayikānaṃ kammavipāko",
  "tika-s0402t:522_9": "nirayapālāti siddhamettaṃ, vuttanayena pāḷito ca tesaṃ sattabhāvo eva siddho. Sakkā",
  "tika-s0402t:522_10": "hi vattuṃ sattasaṅkhātā nirayapālasaññitā dhammappavatti sābhisandhikaparūpaghāti",
  "tika-s0402t:522_11": "atthakiccasabbhāvato ojāhārādi rakkhasasantati viya. Abhisandhipubbakatā cettha na",
  "tika-s0402t:522_12": "sakkā paṭikkhipituṃ tathā tathā abhisandhiyā ghātanato. Tato eva na saṅghātapabbatehi",
  "tika-s0402t:522_13": "anekantikatā. Ye pana vadanti “bhūtavisesā eva te vaṇṇasaṇṭhānādivisesavanto bheravākārā",
  "tika-s0402t:522_14": "narakapālāti samaññaṃ labhantī”ti, tadasiddhaṃ ujukameva pāḷiyaṃ “atthi niraye nirayapālā”ti",
  "tika-s0402t:522_15": "vādassa patiṭṭhāpitattā.",
  "tika-s0402t:523_0": "Apica yathā ariyavinaye narakapālānaṃ bhūtamattatā asiddhā, tathā paññattimattavādinopi",
  "tika-s0402t:523_1": "bhūtamattatā asiddhā sabbaso rūpadhammānaṃ atthibhāvasseva appaṭijānanato. Na hi",
  "tika-s0402t:523_2": "tassa bhūtāni nāma paramatthato santi. Yadi paramatthaṃ gahetvā voharati, atha kasmā",
  "tika-s0402t:523_3": "cakkhurūpādīni paṭikkhipatīti? Tiṭṭhatesā anavaṭṭhitatakkānaṃ appahīnavipallāsānaṃ",
  "tika-s0402t:523_4": "vādavīmaṃsā. Evaṃ attheva niraye nirayapālāti niṭṭhamettha gantabbaṃ. Sati ca nesaṃ",
  "tika-s0402t:523_5": "sabbhāve asatipi bāhire visaye narake viya desādiniyamo hotīti vādo na sijjhati,",
  "tika-s0402t:523_6": "sati eva pana bāhire visaye desādiniyamoti daṭṭhabbaṃ.",
  "tika-s0402t:524_0": "Devadūtasarāpanavasena satte yathūpacite puññakamme yameti niyametīti yamo. Tassa",
  "tika-s0402t:524_1": "yamassa vemānikapetānaṃ rājabhāvato rañño. Tenāha “yamarājā nāma vemānikapetarājā”ti.",
  "tika-s0402t:524_2": "Kammavipākanti akusalakammavipākaṃ. Vemānikapetā hi kaṇhasukkavasena missakaṃ kammaṃ",
  "tika-s0402t:524_3": "katvā vinipātikadevatā viya sukkena kammunā paṭisandhiṃ gaṇhanti. Tathā hi maggaphalabhāginopi",
  "tika-s0402t:524_4": "honti, pavattiyaṃ pana kammānurūpaṃ kadāci puññaphalaṃ, kadāci apuññaphalaṃ paccanubhavanti.",
  "tika-s0402t:524_5": "Yesaṃ pana ariyamaggo uppajjati, tesaṃ maggādhigamato paṭṭhāya puññaphalameva uppajjatīti",
  "tika-s0402t:524_6": "daṭṭhabbaṃ. Apuññaphalaṃ pubbe viya kaṭukaṃ na hoti, manussattabhāve ṭhitānaṃ viya",
  "tika-s0402t:524_7": "mudukameva hotīti apare. Dhammiko rājāti ettha tassa dhammikabhāvo dhammadevaputtassa",
  "tika-s0402t:524_8": "viya uppattiniyato dhammatāvasena veditabbo. Dvāresūti avīcimahānarakassa catūsu",
  "tika-s0402t:524_9": "dvāresu. Khīṇāsavā brāhmaṇā nāma ukkaṭṭhaniddesena.",
  "tika-s0402t:525_0": "Anuyogavattanti anuyoge kate vattitabbavattaṃ. Āropentoti kārāpento, attano pucchaṃ",
  "tika-s0402t:525_1": "uddissa paṭivacanaṃ dāpento pucchati. Parassa hi adhippāyaṃ ñātuṃ icchanto tadupagaṃ",
  "tika-s0402t:525_2": "payogaṃ karonto pucchati nāma. Laddhinti gāhaṃ. Patiṭṭhāpentoti tattha niccakālaṃ",
  "tika-s0402t:525_3": "kārāpento. Kāraṇaṃ pucchantoti yuttiṃ pucchanto. Samanubhāsatīti yathānuyuttamatthaṃ",
  "tika-s0402t:525_4": "vibhūtaṃ katvā katheti.",
  "tika-s0402t:526_0": "Jiṇṇanti jarāpattiyā jiṇṇaṃ. Ekacco daharakālato paṭṭhāya paṇḍurogādinā abhibhūtakāyatāya",
  "tika-s0402t:526_1": "jiṇṇasadiso hoti, ayaṃ na tathā jarāpattiyā jiṇṇoti dasseti. Gopānasī viya vaṅkanti",
  "tika-s0402t:526_2": "vaṅkagopānasī viya vaṅkaṃ. Na hi vaṅkabhāvassa nidassanatthaṃ avaṅkagopānasī gayhati.",
  "tika-s0402t:526_3": "Bhagganti bhaggasarīraṃ kaṭiyaṃ bhaggakāyattā. Tenāha “imināpissa vaṅkabhāvameva",
  "tika-s0402t:526_4": "dīpetī”ti. Daṇḍapaṭisaraṇanti ṭhānagamanesu daṇḍo paṭisaraṇaṃ etassāti daṇḍapaṭisaraṇaṃ",
  "tika-s0402t:526_5": "tena vinā vattituṃ asamatthattā. Tenāha “daṇḍadutiya”nti. Jarāturanti jarāya patthatasaṃkilantakāyaṃ.",
  "tika-s0402t:526_6": "Sabbaso kimihataṃ viya mahākhallāṭaṃ sīsamassāti mahākhallāṭasīsaṃ. Sañjātavalinti",
  "tika-s0402t:526_7": "samantato jātavalikaṃ. Jarādhammoti jarāpakatiko. Tenāha “jarāsabhāvo”ti. Sabhāvo",
  "tika-s0402t:526_8": "ca nāma tejodhātuyā uṇhatā viya na kadāci vigacchatīti āha “aparimutto jarāyā”tiādi.",
  "tika-s0402t:527_0": "Atthato evaṃ vadati nāma, vācāya avadantopi atthāpattito evaṃ vadanto viya hoti viññūnanti",
  "tika-s0402t:527_1": "attho. Taruṇo ahosiṃ yobbanena samannāgato. Ūrūnaṃ balaṃ etassa atthīti ūrubalī.",
  "tika-s0402t:527_2": "Tena dūrepi gamanāgamanalaṅghanādisamatthataṃ dasseti, bāhubalīti pana iminā hatthehi",
  "tika-s0402t:527_3": "kātabbakiccasamatthataṃ, javaggahaṇena vegasā pavattisamatthataṃ. Antarahitāti naṭṭhā.",
  "tika-s0402t:527_4": "Ettha ca na kho panāhantiādi jarāya devadūtabhāvadassanaṃ. Tenāha “tenesa devadūto",
  "tika-s0402t:527_5": "nāma jāto”ti. Ābādhassa atthitāya ābādhikaṃ. Vividhaṃ dukkhaṃ ādahatīti byādhi, visesena",
  "tika-s0402t:527_6": "vā ādhiyati etenāti byādhi, byādhi saṃjāto etassāti byādhitaṃ. Esa nayo dukkhitanti etthāpi.",
  "tika-s0402t:528": "Dutiyaṃ devadūtanti etthāpi vuttanayeneva attho veditabbo. Byādhinā abhihatoti byādhinā bādhito, upaddutoti attho.",
  "tika-s0402t:529_0": "Viparibhinnavaṇṇoti viparibhinnanīlavaṇṇo. Tañhi yattha yattha gahitapubbakaṃ, tattha",
  "tika-s0402t:529_1": "tattha paṇḍuvaṇṇaṃ, maṃsussadaṭṭhāne rattavaṇṇaṃ, yebhuyyena ca nīlasāṭakapārutaṃ",
  "tika-s0402t:529_2": "viya hoti. Tena vuttaṃ “viparibhinnanīlavaṇṇo”ti.",
  "tika-s0402t:530_0": "“Ko labhati, ko na labhatī”ti nirayupagasseva vasenāyaṃ vicāraṇāti “yena tāva bahu",
  "tika-s0402t:530_1": "pāpaṃ kata”ntiādi āraddhaṃ. Bahu pāpaṃ katanti bahuso pāpaṃ kataṃ. Tena pāpassa bahulīkaraṇamāha.",
  "tika-s0402t:530_2": "Bahūti vā mahantaṃ. Mahatthopi hi bahusaddo dissati “bahu vata kataṃ assā”tiādīsu,",
  "tika-s0402t:530_3": "garukanti vuttaṃ hoti. So garukaṃ bahulaṃ vā pāpaṃ katvā ṭhito niraye nibbattatiyeva,",
  "tika-s0402t:530_4": "na yamapurisehi yamassa santikaṃ nīyatīti. Parittanti pamāṇaparittatāya kālaparittatāya",
  "tika-s0402t:530_5": "ca parittaṃ. Purimasmiṃ atthe agarūti attho, dutiyasmiṃ abahulanti. Yathāvuttamatthaṃ",
  "tika-s0402t:530_6": "upamāya vibhāvetuṃ “yathā hī”tiādi vuttaṃ. Kattabbameva karontīti daṇḍameva karonti.",
  "tika-s0402t:530_7": "Anuvijjitvāti vīmaṃsitvā. Vinicchayaṭṭhānanti aṭṭakaraṇaṭṭhānaṃ. Parittapāpakammāti",
  "tika-s0402t:530_8": "dubbalapāpakammā. Attano dhammatāyāti parehi asāriyamānepi attano dhammatāya saranti.",
  "tika-s0402t:530_9": "Te hi pāpakammassa dubbalabhāvato katūpacitassa ca okāsārahakusalakammassa balavabhāvato",
  "tika-s0402t:530_10": "attano dhammatāyapi saranti. Sāriyamānāpīti “idaṃ nāma tayā kataṃ puññakamma”nti",
  "tika-s0402t:530_11": "parehi sāriyamānāpi.",
  "tika-s0402t:531_0": "Ākāsacetiyanti girisikhare abbhokāse vivaṭaṅgaṇe katacetiyaṃ. Rattapaṭenāti rattavaṇṇena",
  "tika-s0402t:531_1": "paṭena pūjesi paṭākaṃ katvā. Aggijālasaddanti paṭapaṭāyantaṃ narake aggijālasaddaṃ",
  "tika-s0402t:531_2": "sutvāva. Attanā pūjitapaṭaṃ anussarīti tadā paṭākāya vātappahārasadde nimittassa",
  "tika-s0402t:531_3": "gahitattā “mayā tadā ākāsacetiye pūjitarattapaṭasaddo viyā”ti attanā pūjitapaṭaṃ anussari.",
  "tika-s0402t:532_0": "Sumanapupphakumbhenāti kumbhaparimāṇena sumanapuppharāsinā. “Dasādhikaṃ nāḷisahassakumbha”nti",
  "tika-s0402t:532_1": "keci, “pañcaambaṇa”nti apare. Tīhipi na sarati balavato pāpakammena byāmohito. Tuṇhī",
  "tika-s0402t:532_2": "ahosīti “kammāraho aya”nti tattha paṭikāraṃ apassanto tuṇhī ahosi.",
  "tika-s0402t:533_0": "Ekapakkhacchadanamattāhīti majjhimappamāṇassa gehassa ekacchadanappamāṇehi. Suttāhataṃ",
  "tika-s0402t:533_1": "karitvāti kāḷasuttaṃ pātetvā. Yathā ratho sabbaso pajjalito hoti ayomayo, evaṃ yugādayopissa",
  "tika-s0402t:533_2": "pajjalitā sajotibhūtā eva hontīti āha “saddhiṃ…pe… rathe yojetvā”ti. Mahākūṭāgārappamāṇanti",
  "tika-s0402t:533_3": "sattabhūmakamahākūṭāgārappamāṇaṃ.",
  "tika-s0402t:534_0": "Vibhattoti sattānaṃ sādhāraṇena pāpakammunā vibhatto. Hīnaṃ kāyanti hīnaṃ sattanikāyaṃ,",
  "tika-s0402t:534_1": "hīnaṃ vā attabhāvaṃ. Upādāneti catubbidhe upādāne. Atthato pana taṇhādiṭṭhiggāhoti",
  "tika-s0402t:534_2": "āha “taṇhādiṭṭhiggahaṇe”ti. Sambhavati jarāmaraṇaṃ etenāti sambhavo, upādānanti āha",
  "tika-s0402t:534_3": "“jātiyā ca maraṇassa cha kāraṇabhūte”ti. Anupādāti anupādāya. Tenāha “anupādiyitvā”ti.",
  "tika-s0402t:534_4": "Sakalavaṭṭadukkhaṃ atikkantāti carimacittanirodhena vaṭṭadukkhassa kilesānampi asambhavato",
  "tika-s0402t:534_5": "sabbaṃ vaṭṭadukkhaṃ atikkantā.",
  "tika-s0402t:535": "Devadūtasuttavaṇṇanā niṭṭhitā.",
  "tika-s0402t:536": "7. Catumahārājasuttavaṇṇanā",
  "tika-s0402t:537_0": "37. Sattame amā saha vattanti tasmiṃ tasmiṃ kicceti amaccā, sahitā. Parisati bhavāti",
  "tika-s0402t:537_1": "pārisajjā, parivāraṭṭhāniyā parisāpariyāpannā. Tenāha “paricārikadevatā”ti. Tātāti",
  "tika-s0402t:537_2": "ālapanaṃ. Evanti “kacci bahū manussā”tiādinā vuttākārena. Aṭṭha vāreti ekasmiṃ aḍḍhamāse",
  "tika-s0402t:537_3": "catukkhattuṃ tathā itarasminti evaṃ aṭṭha vāre. Adhiṭṭhahantīti adhitiṭṭhanti. Paṭijāgarontīti",
  "tika-s0402t:537_4": "paṭi paṭi jāgaronti. Puññaṃ karontā hi sattā jāgaronti nāma kātabbakiccappasutattā,",
  "tika-s0402t:537_5": "itare pana supanti nāma sahitaparahitavimuttattā. Cātuddasiuposathassa anugamanaṃ",
  "tika-s0402t:537_6": "viya pannarasiuposathassa paccuggamanaṃ na labbhati divasābhāvato.",
  "tika-s0402t:538_0": "Tatoti tato tato. Taṃ upanissāyāti tā tā gāmanigamarājadhāniyo upanissāya. Adhivatthāti",
  "tika-s0402t:538_1": "ārāmavanarukkhādīsu adhivatthā devatā. Teti te devā. Sandhāya kathetīti bhagavā katheti.",
  "tika-s0402t:538_2": "Vuttanti aṭṭhakathāyaṃ vuttaṃ.",
  "tika-s0402t:539": "Niccaṃ nibaddhaṃ uposatho saṃvacchare saṃvacchare paṭi paṭi haritabbato pavattetabbato pāṭihāriyapakkho nāma. Guṇaṅgehīti uposathaṅgehi.",
  "tika-s0402t:540_0": "Vutthavāsoti vusitabrahmacariyavāso. Kattabbakiccanti dukkhādīsu pariññātādikiccaṃ.",
  "tika-s0402t:540_1": "Otāretvāti chaḍḍetvā. Parikkhīṇabhavasaṃyojanoti sabbaso khīṇabhavabandhano. Kāraṇena",
  "tika-s0402t:540_2": "jānitvāti vipassanāpaññāsahitāya maggapaññāya cattāri ariyasaccāni jānitvā.",
  "tika-s0402t:541_0": "Jānantoti “arahantānaṃ anukaraṇappaṭipatti esā, yadidaṃ sammadeva uposathānuṭṭhāna”nti",
  "tika-s0402t:541_1": "evaṃ uposathakammassa guṇaṃ jānanto. Evarūpenāti yādiso bhagavato uposathabhāvo vihito,",
  "tika-s0402t:541_2": "evarūpena arahantānukaraṇena uposathakammena. Sakkā pahitatto vipassanaṃ ussukkāpetvā",
  "tika-s0402t:541_3": "khīṇāsavasampattiṃ pāpuṇituṃ. Aṭṭhamaṃ uttānatthameva sattame vuttanayattā.",
  "tika-s0402t:542": "Catumahārājasuttavaṇṇanā niṭṭhitā.",
  "tika-s0402t:543": "9. Sukhumālasuttavaṇṇanā",
  "tika-s0402t:544_0": "39. Navame niddukkhoti kāyikacetasikadukkhavirahito. Sadukkhe hi savighāte sukhumālattā",
  "tika-s0402t:544_1": "anavasarā, tasmā sukhito niddukkhatāya sukhumālo nāma. Yāvassa sukhumālattā paramukkaṃsagatāti",
  "tika-s0402t:544_2": "āha “paramasukhumālo”ti. Ativiya sukhumāloti attho. Antamatītaṃ accantaṃ. Sabbadā",
  "tika-s0402t:544_3": "sukhumāloti āha “satataniddukkho”ti. Cariyakāleti bodhicariyāya caraṇakāle. Tenāti",
  "tika-s0402t:544_4": "bodhisattena. Aññattha pana padumanti rattaṃ kamalaṃ. Puṇḍarīkanti setaṃ vuccati.",
  "tika-s0402t:544_5": "Itarāti itarapokkharaṇiyo. “Bodhisattassa kirā”tiādikaṃ pokkharaṇīnaṃ uppattidassanaṃ.",
  "tika-s0402t:544_6": "Kuddālakammakāreti khaṇake. Pokkharaṇiṭṭhānānīti pokkharaṇikhaṇanayoggaṭṭhānāni.",
  "tika-s0402t:544_7": "Gaṇhāpesīti khaṇāpesi. Pokkharaṇisaddo cettha tādise jalāsaye niruḷho daṭṭhabbo paṅkajādisaddā",
  "tika-s0402t:544_8": "viya. Sopānabāhukānaṃ matthakaṭṭhānaṃ uṇhīsanti adhippetaṃ. Udakasecananāḷikāti udakacchaṭāvissajjananāḷiyantāni.",
  "tika-s0402t:544_9": "Pañcavidhāti vaṇṇavasena jātivasena ca.",
  "tika-s0402t:545_0": "Kho panassāti nipātamattaṃ. Kāsika-saddo ativiya saṇhe sukhume mahagghavatthe niruḷho,",
  "tika-s0402t:545_1": "aññasmimpi tathājātike ruḷhivasena pavattatīti daṭṭhabbaṃ. Tenāha “akāsikaṃ candana”nti.",
  "tika-s0402t:545_2": "Hemante vāso hemantaṃ, hemantaṃ arahatīti hemantiko, pāsādo. “Itaresupi eseva nayo”ti",
  "tika-s0402t:545_3": "vatvā tadeva nesaṃ arahataṃ dassetuṃ “tattha hemantiko”tiādi vuttaṃ. Sajālānīti sajālavātapānāni,",
  "tika-s0402t:545_4": "udakayantānīti udakadhārāvissandanakayantāni. Pāsādamatthaketi pāsādassa upariākāsatale.",
  "tika-s0402t:545_5": "Bandhitvāti payojitayante sukkhamahiṃsacammaṃ bandhitvā. Yantaṃ parivattetvāti yathāpayojitaṃ",
  "tika-s0402t:545_6": "yantaṃ pāsāṇāropanatthañceva puna tesaṃ vissajjanatthañca parivattetvā. Tasmiṃ vissajjentīti",
  "tika-s0402t:545_7": "chadanapiṭṭhe baddhasukkhamahiṃsacamme vissajjenti.",
  "tika-s0402t:546_0": "Sahassathāmanti purisasahassabalaṃ, purisasahassena vahitabbabhāravahaṃ. Pallaṅke",
  "tika-s0402t:546_1": "nisinnovāti ratanamayapallaṅke yathānisinno eva. Uppatanākārapattanti uppatitvā ṭhitaṃ",
  "tika-s0402t:546_2": "viya. Jiyaṃ pothentassāti jiyāghātaṃ karontassa. Jiyappahārasaddoti jiyāghātasaddo.",
  "tika-s0402t:546_3": "Yante baddhanti yantabaddhaṃ katvā ṭhapitaṃ. Saddantareti thāmamajjhimassa purisassa",
  "tika-s0402t:546_4": "saddasavanaṭṭhāne. Gāvutassa catuttho bhāgo kosotipi vuccati dvisahassadaṇḍappamāṇaṭṭhānaṃ.",
  "tika-s0402t:547_0": "Sabbaṭṭhānānīti mahāpurisassa tāni tāni sabbāni vasanaṭṭhānāni. Sikhābaddhoti purisasabhāvasseva",
  "tika-s0402t:547_1": "visesato dassanametaṃ. Na uppilāvitabhāvatthanti uppilāvitabhāvasaṅkhātaṃ atthaṃ",
  "tika-s0402t:547_2": "na kathesīti attho. Tassa hi bodhimūleyeva setughāto. Tenevāti appamādalakkhaṇassa",
  "tika-s0402t:547_3": "dīpanato eva. Attānaṃ atikkamitvāti attano jarāpattiṃ acintetvā aṭṭīyati. Na panesa",
  "tika-s0402t:547_4": "maggena pahīno tadā maggassa anadhigatattā. Sikkhaṃ paṭikkhipitvāti yathāsamādinnasikkhaṃ pahāya.",
  "tika-s0402t:548_0": "Aviparītabyādhiādisabhāvāvāti ekantena byādhiādisabhāvā eva. Evaṃ jigucchāvihārenāti",
  "tika-s0402t:548_1": "evaṃ sakalasseva vaṭṭadukkhassa jigucchanavihārena viharantassa. Evaṃ jigucchananti",
  "tika-s0402t:548_2": "evaṃ parassa jigucchanaṃ. Paraṃ ajigucchamānoti karuṇāyanena evaṃ paraṃ ajigucchanto.",
  "tika-s0402t:548_3": "Abhibhosmīti abhibhavitā asmi. Ussāho ahūti caturaṅgasamannāgataṃ vīriyameva catubbidhasammappadhānavīriyañca",
  "tika-s0402t:548_4": "ahosi, yena maggabrahmacariyaparāyaṇo jāto.",
  "tika-s0402t:549": "Sukhumālasuttavaṇṇanā niṭṭhitā.",
  "tika-s0402t:550": "10. Ādhipateyyasuttavaṇṇanā",
  "tika-s0402t:551_0": "40. Dasame abhibhavitvā pavattanaṭṭhena adhipati yaṃ kiñci jeṭṭhakaṃ na kārakaṃ attānaṃ",
  "tika-s0402t:551_1": "adhipatīti katvā attā eva adhipati, tato āgataṃ attādhipateyyaṃ. Tenāha “attāna”ntiādi.",
  "tika-s0402t:551_2": "Lokanti sattalokaṃ. So ca kho iddhividhādiguṇavisesayutto adhippeto adhipatibhāvassa",
  "tika-s0402t:551_3": "adhippetattā. Navavidhaṃ lokuttaradhammanti ukkaṭṭhaniddesena vuttaṃ. Iti bhavoti",
  "tika-s0402t:551_4": "evaṃ sampattibhavo, tattha evaṃ abhivuddhīti. Sampattibhavassa hetūti taṃtaṃsampattibhavassa",
  "tika-s0402t:551_5": "tattha ca abhivuddhiyā hetu. Jātinimittassa kammabhavassa katūpacitattā jāti antopaviṭṭhā.",
  "tika-s0402t:551_6": "Jarādīsupi eseva nayo hetusiddhiyā phalasiddhito.",
  "tika-s0402t:552_0": "Asallīnanti na saṅkocappattaṃ. Upaṭṭhitāti kāyādisabhāvasallakkhaṇavasena upaṭṭhitā.",
  "tika-s0402t:552_1": "Asammuṭṭhā sammosābhāvato. Asāraddhoti sārambhassa sārambhahetūnañca vikkhambhanena",
  "tika-s0402t:552_2": "asāraddho. Ekaggaṃ anekaggabhāvassa dūrasamussāpitattā. Nimmalaṃ katvāti rāgādimalānaṃ",
  "tika-s0402t:552_3": "apanayanena malarahitaṃ katvā. Gopāyatīti saṃkilesānatthato rakkhati. Ayanti evaṃpaṭipanno",
  "tika-s0402t:552_4": "bhikkhu. Suddhamattānaṃ pariharati asuddhabhāvassa kilesassapi abhāvato.",
  "tika-s0402t:553": "Atikkamitvā maññasīti asakkhiṃ katvā maññasi. Tāya taṇhāya nibbattoti tammayo, taṇhāvasiko. Tassa bhāvo tammayatā, tassā tammayatāya abhāvena. Na hāyati paññādiguṇavepullappattiyā.",
  "tika-s0402t:554": "Ādhipateyyasuttavaṇṇanā niṭṭhitā.",
  "tika-s0402t:555": "Devadūtavaggavaṇṇanā niṭṭhitā.",
  "tika-s0402t:556": "5. Cūḷavaggo",
  "tika-s0402t:557": "1. Sammukhībhāvasuttavaṇṇanā",
  "tika-s0402t:558_0": "41. Pañcamassa paṭhame sammukho bhavati yena so sammukhībhāvo, purato vijjamānatā,",
  "tika-s0402t:558_1": "tasmā sammukhībhāvā. Puññakammanti dānasaṅkhātaṃ puññakammaṃ. Dve dhammā sulabhā",
  "tika-s0402t:558_2": "bāhirattā yathāsakaṃ paccayasamavāyena labbhanato. Saddhā pana dullabhā pacurajanassa",
  "tika-s0402t:558_3": "anavaṭṭhitakiccattā. Tenevāha “puthujjanassā”tiādi.",
  "tika-s0402t:559": "Sammukhībhāvasuttavaṇṇanā niṭṭhitā.",
  "tika-s0402t:560": "2. Tiṭhānasuttavaṇṇanā",
  "tika-s0402t:561_0": "42. Dutiye macchariyameva malaṃ macchariyamalaṃ, cittassa malīnasabhāvāpādanato vigataṃ",
  "tika-s0402t:561_1": "macchariyamalaṃ etthāti vigatamacchariyamalaṃ. Gedhābhāvena koci kiñci dentopi tattha",
  "tika-s0402t:561_2": "āsattiṃ na vissajjeti, ayaṃ pana na tādisoti āha “vissaṭṭhacāgo”ti. Malīnahatthova",
  "tika-s0402t:561_3": "cittavisuddhiyā abhāvato. Dhotahatthova dhotahatthena kātabbakiccasādhanato. Tena",
  "tika-s0402t:561_4": "vuttaṃ – “citte suddhe visujjhanti, iti vuttaṃ mahesinā”ti. Yācituṃ yutto yācakānaṃ",
  "tika-s0402t:561_5": "manorathapūraṇato. Yācayogo payogāsahehi yācakehi suṭṭhu yuttabhāvato. Taṃsamaṅgī",
  "tika-s0402t:561_6": "eva tattha rato nāma, na cittamattenevāti āha “dānaṃ…pe… rato nāma hotī”ti.",
  "tika-s0402t:562_0": "“Uccā, bhante”ti vatvā ayaṃ maṃ uccato vadatīti cinteyyāti puna “nātiuccā tumhe”ti",
  "tika-s0402t:562_1": "āha, sarīrenāti adhippāyo. Mecakavaṇṇassāti nīlobhāsassa. Pucchīti bhikkhū pucchi.",
  "tika-s0402t:562_2": "Bhūmiyaṃ lekhaṃ likhanto acchīti paṭhamaṃ mañce nipajjitvā uṭṭhāya bhūmiyaṃ lekhaṃ",
  "tika-s0402t:562_3": "likhanto acchi “akhīṇāsavoti maññanā hotū”ti. Tathā hi rājā khīṇāsavassa nāma…pe…",
  "tika-s0402t:562_4": "nivatti. Dhajapaggahitāvāti paggahitadhajāva. Silācetiyaṭṭhānanti thūpārāmassa ca",
  "tika-s0402t:562_5": "mahācetiyassa ca antare silāya katacetiyaṭṭhānaṃ. Cetiyaṃ…pe… aṭṭhāsi sāvakassa taṃ kūṭāgāranti katvā.",
  "tika-s0402t:563_0": "Pacchābhāgenāti dhammakathikassa therassa piṭṭhipassena. Gonasoti maṇḍalasappo. Dhammassavanantarāya",
  "tika-s0402t:563_1": "bahūnaṃ saggamaggappaṭilābhantarāyo bhaveyyāti adhippāyena “dhammassavanantarāyaṃ",
  "tika-s0402t:563_2": "na karissāmī”ti cintesi. Visaṃ vikkhambhetvāti vipassanātejena visavegaṃ vikkhambhetvā.",
  "tika-s0402t:563_3": "Gāthāsahassanti gāthāsahassavantaṃ. Paṭṭhānagāthāyāti paṭṭhāpanagāthāya, ādigāthāyāti",
  "tika-s0402t:563_4": "attho. Paṭṭhāna…pe… avasānagāthaṃ eva vavatthapesi, na dvinnaṃ antare vuttaṃ kilantakāyattā.",
  "tika-s0402t:563_5": "Sarabhāṇaṃ sāyanhadhammakathā. Paggaṇhātīti paccakkhaṃ karontī gaṇhāti, sakkaccaṃ",
  "tika-s0402t:563_6": "suṇātīti attho. Dhammakathanadivase dhammakathikānaṃ akilamanatthaṃ saddhā upāsakā",
  "tika-s0402t:563_7": "siniddhabhojanaṃ madhupānakañca denti sarassa madhurabhāvāya sappimadhukatelādiñca",
  "tika-s0402t:563_8": "bhesajjaṃ. Tenāha “ariyavaṃsaṃ kathessāmī”tiādi. Catūhi dāṭhāhi ḍaṃsitvāti daḷhadaṭṭhabhāvadassanaṃ.",
  "tika-s0402t:563_9": "Carissāmīti sammānessāmi, sakkaccaṃ suṇissāmīti attho. Nimmathetvāti nimmadditvā, apanetvāti attho.",
  "tika-s0402t:564": "Tiṭhānasuttavaṇṇanā niṭṭhitā.",
  "tika-s0402t:565": "3. Atthavasasuttavaṇṇanā",
  "tika-s0402t:566_0": "43. Tatiye attho nāma phalaṃ, taṃ etassa vasoti atthavaso. Hetu, attho etassa atthīti",
  "tika-s0402t:566_1": "attho, so evāti āha “tayo atthe tīṇi kāraṇānī”ti. Dhammadesanā nāma ukkaṭṭhaniddesena",
  "tika-s0402t:566_2": "catunnaṃ ariyasaccānaṃ pakāsanāti āha “catusaccadhammaṃ pakāsetī”ti. Aṭṭhakathaṃ",
  "tika-s0402t:566_3": "ñāṇena paṭisaṃvedīti pāḷipadānaṃ atthaṃ vivaraṇañāṇena paṭi paṭi saṃvedanasīlo “ayaṃ",
  "tika-s0402t:566_4": "imassa bhāsitassa attho”ti. Etena atthapaṭisambhidābyāpāramāha. Pāḷidhammaṃ paṭisaṃvedīti",
  "tika-s0402t:566_5": "pāḷigatiṃ pāḷiṃ padavivaraṇaṃ paṭi paṭi saṃvedanasīlo. Etena dhammapaṭisambhidābyāpāramāha.",
  "tika-s0402t:567": "Atthavasasuttavaṇṇanā niṭṭhitā.",
  "tika-s0402t:568": "4. Kathāpavattisuttavaṇṇanā",
  "tika-s0402t:569": "44. Catutthe pavattinīti yāva adhippetatthanigamanā avicchedena pavattinī. Paṭighātābhāvena appaṭihatā. Niyyānikā sappāṭihīrakā.",
  "tika-s0402t:570": "Kathāpavattisuttavaṇṇanā niṭṭhitā.",
  "tika-s0402t:571": "5. Paṇḍitasuttavaṇṇanā",
  "tika-s0402t:572_0": "45. Pañcame paṇḍitapaññattānīti paṇḍitehi paṭhamaṃ paññattāni. Kathitānīti seyyaso",
  "tika-s0402t:572_1": "kathitāni. Mahāpurisehīti buddhabodhisattehi. Karuṇāti karuṇācetovimutti vuttā. Pubbabhāgoti",
  "tika-s0402t:572_2": "tassa upacāro. Damoti indriyasaṃvaro “manacchaṭṭhānaṃ indriyānaṃ damana”nti katvā.",
  "tika-s0402t:572_3": "Attadamananti cittadamanaṃ. Puṇṇovāde “sakkhissasi kho, tvaṃ puṇṇa, iminā damūpasamenā”ti",
  "tika-s0402t:572_4": "āgatattā damoti vuttā khantipi. Āḷavake āḷavakasutte “saccā damā cāgā”ti evaṃ vuttā",
  "tika-s0402t:572_5": "paññāpi imasmiṃ sutte “damo”ti vattuṃ vaṭṭati. Rakkhanaṃ gopanaṃ paṭijaggananti mātāpitūnaṃ",
  "tika-s0402t:572_6": "manussāmanussakatūpaddavato rakkhanaṃ, byādhiādianatthato gopanaṃ, ghāsacchādanādīhi",
  "tika-s0402t:572_7": "veyyāvaccakaraṇena paṭijagganaṃ. Santo nāma sabbakilesadarathapariḷāhūpasamena upasantakāyavacīsamācāratāya",
  "tika-s0402t:572_8": "ca. Uttamaṭṭhena santānanti matteyyatādīhi seṭṭhaṭṭhena santānaṃ.",
  "tika-s0402t:573_0": "Idha imesaṃyeva tiṇṇaṃ ṭhānānaṃ karaṇenāti imasmiṃ sutte āgatānaṃ tiṇṇaṃ ṭhānānaṃ",
  "tika-s0402t:573_1": "karaṇena nibbattanena. Etāni…pe… kāraṇānīti mātupaṭṭhānaṃ pitupaṭṭhānanti etāni dve",
  "tika-s0402t:573_2": "uttamapurisānaṃ kāraṇāni. Uttamakiccakaraṇena hi mātāpituupaṭṭhākā “uttamapurisā”ti",
  "tika-s0402t:573_3": "vuttā. Tenāha “mātāpitu…pe… vutto”ti. Anupaddavabhāvena khemaṃ.",
  "tika-s0402t:574": "Paṇḍitasuttavaṇṇanā niṭṭhitā.",
  "tika-s0402t:575": "6. Sīlavantasuttavaṇṇanā",
  "tika-s0402t:576": "46. Chaṭṭhe lokiyalokuttaramissakanti ettha “manussā puññaṃ pasavantī”ti avisesena vuttattā bhāvanāmayassapi puññassa saṅgaṇhanato lokuttarassapi sambhavo daṭṭhabbo.",
  "tika-s0402t:577": "Sīlavantasuttavaṇṇanā niṭṭhitā.",
  "tika-s0402t:578": "7. Saṅkhatalakkhaṇasuttavaṇṇanā",
  "tika-s0402t:579_0": "47. Sattame samecca sambhūya paccayehi kataṃ saṅkhataṃ. Nimittānīti sañjānanassa",
  "tika-s0402t:579_1": "nimittāni. Hetupaccayasamavāye uppajjanaṃ uppādo, attalābho. Vayoti bhaṅgo. Ṭhitassāti",
  "tika-s0402t:579_2": "uppādakkhaṇato uddhaṃ ṭhitikkhaṇapattassa. Sā panassa avatthā uppādāvatthāya bhinnāti",
  "tika-s0402t:579_3": "katvā aññathattaṃ jarāti ca vuttā. Yasmā dhammo uppajjamāno eva bhijjati, tathā sati",
  "tika-s0402t:579_4": "uppādabhaṅgā samānakkhaṇā siyuṃ, na ca taṃ yujjati, tasmā uppādāvatthāya bhinnā bhaṅgābhimukhāvatthā",
  "tika-s0402t:579_5": "jarāti veditabbā. Ye pana “saṅkhārānaṃ ṭhiti natthī”ti vadanti, tesaṃ taṃ micchā.",
  "tika-s0402t:579_6": "Yathā hi tasseva dhammassa uppādāvatthāya bhinnā bhaṅgāvatthā icchitā, aññathā “aññaṃ",
  "tika-s0402t:579_7": "uppajjati, aññaṃ nirujjhatī”ti āpajjati, evaṃ uppajjamānassa bhaṅgābhimukhā dhammā",
  "tika-s0402t:579_8": "icchitabbā. Sā ca ṭhitikkhaṇo. Na hi uppajjamāno bhijjatīti sakkā viññātunti.",
  "tika-s0402t:580_0": "Saṅkhatanti tebhūmakā dhammā paccayasamuppannattā. Yadi evaṃ maggaphaladhammā kathanti",
  "tika-s0402t:580_1": "āha “maggaphalāni panā”tiādi. Lakkhaṇakathā hi yāvadeva sammasanatthā. Uppādakkhaṇe",
  "tika-s0402t:580_2": "uppādo, na ṭhānabhaṅgakkhaṇesu. Kasmā? Uppādauppādakkhaṇānaṃ aññamaññaṃ paricchinnattā.",
  "tika-s0402t:580_3": "Yathā hi uppādasaṅkhātena vikārena uppādakkhaṇo paricchinno, evaṃ uppādakkhaṇenapi",
  "tika-s0402t:580_4": "uppādo paricchinno. Sesadvayepi eseva nayo. Dhammappavattimattatāyapi kālassa lokasamaññāvaseneva",
  "tika-s0402t:580_5": "vuttaṃ. Lakkhaṇaṃ na saṅkhataṃ, saṅkhataṃ na lakkhaṇanti nesaṃ bhedadassanaṃ. Avatthāvato",
  "tika-s0402t:580_6": "hi avatthā bhinnāvāti. Paricchinnanti ettha uppādavayehi tāva saṅkhataṃ paricchinnaṃ",
  "tika-s0402t:580_7": "hotu, jarāya pana taṃ kathaṃ paricchinnanti vuccati? Na vuccati paricchedo pubbantāparantamattena,",
  "tika-s0402t:580_8": "atha kho sabhāvabhedenāti nāyaṃ doso. Saṅkhataṃ dhammajātaṃ paricchinnaṃ tabbantaṃ",
  "tika-s0402t:580_9": "dhammajātaṃ saṅkhatanti paññāyati evaṃ tesaṃ abhāvena nibbānametanti lakkhitabbato",
  "tika-s0402t:580_10": "sañjānitabbato. Idāni “yathā hī”tiādinā yathāvuttamattaṃ upamāhi vibhāveti.",
  "tika-s0402t:581": "Saṅkhatalakkhaṇasuttavaṇṇanā niṭṭhitā.",
  "tika-s0402t:582": "8. Asaṅkhatalakkhaṇasuttavaṇṇanā",
  "tika-s0402t:583_0": "48. Aṭṭhame asaṅkhatassāti vuttanayena na saṅkhatassa. Tenāha “paccayehī”tiādi. Yathā",
  "tika-s0402t:583_1": "uppādādīnaṃ bhāvena saṅkhatadhammajātaṃ saṅkhatanti paññāyati, evaṃ tesaṃ abhāvena",
  "tika-s0402t:583_2": "nibbānaṃ asaṅkhatanti paññāyati.",
  "tika-s0402t:584": "Asaṅkhatalakkhaṇasuttavaṇṇanā niṭṭhitā.",
  "tika-s0402t:585": "9. Pabbatarājasuttavaṇṇanā",
  "tika-s0402t:586_0": "49. Navame idha sāla-saddo rukkhasāmaññapariyāyo, na rukkhavisesapariyāyoti āha “mahāsālāti",
  "tika-s0402t:586_1": "mahārukkhā”ti. Kulajeṭṭhakanti tasmiṃ kule jeṭṭhabhūtaṃ sāmibhūtaṃ. Silāmayo na paṃsumayo",
  "tika-s0402t:586_2": "missako ca. Gāmaṃ gāmūpacārañca ṭhapetvā sabbaṃ araññanti āha “araññasminti agāmakaṭṭhāne”ti.",
  "tika-s0402t:586_3": "Mahanto pabbato seloti yojanā.",
  "tika-s0402t:587": "Pabbatarājasuttavaṇṇanā niṭṭhitā.",
  "tika-s0402t:588": "10. Ātappakaraṇīyasuttavaṇṇanā",
  "tika-s0402t:589_0": "50. Dasame sarīrasambhavānanti sarīre sambhūtānaṃ. Dukkhānanti aniṭṭhānaṃ. Bahalānanti",
  "tika-s0402t:589_1": "nirantarappavattiyā aviraḷānaṃ. Tāpanavasenāti dukkhāpanavasena. Tibbānanti kurūrānaṃ.",
  "tika-s0402t:589_2": "Tāsaṃ yathāvuttānaṃ adhivāsanāya pahātabbadukkhavedanānaṃ pajahanaṃ nāma khamanamevāti",
  "tika-s0402t:589_3": "āha “khamanatthāyā”ti. Āṇāpetvāti “ātappaṃ karaṇīya”nti buddhāṇaṃ vidhāya. Lokiyalokuttaramissakā",
  "tika-s0402t:589_4": "kathitā sasambhārānaṃ maggadhammānaṃ kathitattā.",
  "tika-s0402t:590": "Ātappakaraṇīyasuttavaṇṇanā niṭṭhitā.",
  "tika-s0402t:591": "11. Mahācorasuttavaṇṇanā",
  "tika-s0402t:592_0": "51. Ekādasame mahābalavacoro mahācoroti āha “mahanto balavacoro”ti. Balavacoroti",
  "tika-s0402t:592_1": "ca mahāthāmatāya mahāparivāratāya mahācoriyakammasamatthatāya ca veditabbo. Mahataṃ",
  "tika-s0402t:592_2": "gāmanigamānaṃ viluppanaṃ mahāvilopo. Taṃ taṃ kāraṇaṃ pakkhipitvāti taṃ taṃ akaraṇameva",
  "tika-s0402t:592_3": "kāraṇaṃ katvā tappaṭibaddhāya kathāya pakkhipitvā. Atthaṃ kathayissantīti tassa tassa",
  "tika-s0402t:592_4": "atthañca kathayissanti. Harantāti apanentā pariharantā. Dasavatthukāyāti “sassato",
  "tika-s0402t:592_5": "loko”ti ādidasavatthusannissitāya. Antaṃ gahetvā ṭhitadiṭṭhiyāti tameva sassatādiantaṃ",
  "tika-s0402t:592_6": "gahetvā avissajjetvā ṭhitadiṭṭhiyā.",
  "tika-s0402t:593": "Mahācorasuttavaṇṇanā niṭṭhitā.",
  "tika-s0402t:594": "Cūḷavaggavaṇṇanā niṭṭhitā.",
  "tika-s0402t:595": "Paṭhamapaṇṇāsakaṃ niṭṭhitaṃ.",
  "tika-s0402t:596": "2. Dutiyapaṇṇāsakaṃ",
  "tika-s0402t:597": "(6) 1. Brāhmaṇavaggo",
  "tika-s0402t:598": "1. Paṭhamadvebrāhmaṇasuttavaṇṇanā",
  "tika-s0402t:599_0": "52. Brāhmaṇavaggassa paṭhame jarājiṇṇāti jarāvasena jiṇṇā, na byādhiādīnaṃ vasena",
  "tika-s0402t:599_1": "jiṇṇasadisattā jiṇṇā. Vayovuddhāti vayaso vuddhippattiyā vuddhā, na sīlādivuddhiyā.",
  "tika-s0402t:599_2": "Jātimahallakāti jātiyā mahantatāya cirarattaññutāya jātimahallakā. Tayo addhe atikkantāti",
  "tika-s0402t:599_3": "paṭhamo, majjhimo, pacchimoti tayo addhe atītā. Tatiyaṃ vayaṃ anuppattāti tato eva",
  "tika-s0402t:599_4": "pacchimaṃ vayaṃ anuppattā. Akatabhayaparittāṇāti ettha bhayaparittāṇanti duggatibhayato",
  "tika-s0402t:599_5": "parittāyakaṃ puññaṃ, taṃ akataṃ etehīti akatabhayaparittāṇā. Patiṭṭhākammanti sugatisaṅkhātappatiṭṭhāvahaṃ",
  "tika-s0402t:599_6": "kammaṃ. Upasaṃharīyatīti sampāpīyati. “Upanīyatī”ti vuttaṃ, kiṃ kena upanīyatīti",
  "tika-s0402t:599_7": "āha “ayañhi jātiyā jaraṃ upanīyatī”tiādi. Ayanti loko. Jāto na jātabhāveneva tiṭṭhati,",
  "tika-s0402t:599_8": "atha kho tato paraṃ jaraṃ pāpīyati, jarāya byādhiṃ pāpīyati. Evaṃ parato paraṃ dukkhameva upanīyati.",
  "tika-s0402t:600_0": "Tāyanaṭṭhenāti rakkhanaṭṭhena. Nilīyanaṭṭhenāti nilīnaṭṭhānabhāvena. Patiṭṭhānaṭṭhenāti",
  "tika-s0402t:600_1": "patiṭṭhānabhāvena. Avassayanaṭṭhenāti avassayitabbabhāvena. Uttamagativasenāti paramagatibhāvena.",
  "tika-s0402t:601": "Paṭhamadvebrāhmaṇasuttavaṇṇanā niṭṭhitā.",
  "tika-s0402t:602": "2. Dutiyadvebrāhmaṇasuttavaṇṇanā",
  "tika-s0402t:603": "53. Dutiye bhajitabbaṭṭhena paresaṃ bhājitabbaṭṭhena bhājanaṃ, bhaṇḍakaṃ.",
  "tika-s0402t:604": "Dutiyadvebrāhmaṇasuttavaṇṇanā niṭṭhitā.",
  "tika-s0402t:605": "3-4. Aññatarabrāhmaṇasuttādivaṇṇanā",
  "tika-s0402t:606_0": "54-55. Tatiye yesaṃ rāgādīnaṃ appahānena purisassa attabyābādhādīnaṃ sambhavo, pahānena",
  "tika-s0402t:606_1": "asambhavoti evaṃ rāgādīnaṃ pahāyako ariyadhammo mahānubhāvatāya mahānisaṃsatāya ca",
  "tika-s0402t:606_2": "sāmaṃ passitabboti sandiṭṭhiko. Iminā nayena sesesu padesupi yathārahaṃ nīharitvā",
  "tika-s0402t:606_3": "vattabbo. Saddattho pana visuddhimaggasaṃvaṇṇanāsu vuttanayena veditabbo. Catutthaṃ uttānatthameva.",
  "tika-s0402t:607": "Aññatarabrāhmaṇasuttādivaṇṇanā niṭṭhitā.",
  "tika-s0402t:608": "5. Nibbutasuttavaṇṇanā",
  "tika-s0402t:609_0": "56. Pañcame na kālantare pattabbanti yadā saccappaṭivedho, tadā eva laddhabbattā",
  "tika-s0402t:609_1": "na kālantare pattabbaṃ. Maggañāṇena upanetabbattā upaneyyaṃ. Upaneyyameva opaneyyikanti",
  "tika-s0402t:609_2": "āha “paṭipattiyā upagantabba”nti.",
  "tika-s0402t:610": "Nibbutasuttavaṇṇanā niṭṭhitā.",
  "tika-s0402t:611": "6. Palokasuttavaṇṇanā",
  "tika-s0402t:612_0": "57. Chaṭṭhe ācariyapācariyānanti ācariyānampi ācariyānaṃ. Nirantaraphuṭo nerayikasattehi",
  "tika-s0402t:612_1": "nirayagāmikammassa kārakānaṃ bahubhāvā. Ubhayampetanti yathāvuttaṃ atthadvayaṃ. Ghananivāsatanti",
  "tika-s0402t:612_2": "gāmānaṃ ghanasannivāsataṃ. Ekanteneva adhammoti ayonisomanasikārahetukattā anatthahetutāya",
  "tika-s0402t:612_3": "ca niyameneva adhammo. Na adhammarāgoti adhippetoti paraparikkhāresu rāgo viya na",
  "tika-s0402t:612_4": "mahāsāvajjoti katvā vuttaṃ. Tathā hi sakasakaparikkhāravisayo rāgo visamalobho viya",
  "tika-s0402t:612_5": "na ekantato apāyuppattijanako. Paraparikkhāresu uppajjamānassa mahāsāvajjatāya adhammarāgatā.",
  "tika-s0402t:612_6": "Lobhassa samakālo nāma natthi kāyaduccaritādīnaṃ viya ayonisomanasikārasamuṭṭhānattā.",
  "tika-s0402t:612_7": "Esāti eso pāpadhammo. Samalobho visamalakkhaṇābhāvato. Tathā hi taṃsamuṭṭhāno payogo",
  "tika-s0402t:612_8": "micchācāroti na vuccati. Avatthupaṭisevanasaṅkhātenāti yaṃ lokiyasādhusamanuññātaṃ",
  "tika-s0402t:612_9": "rāgassa vatthuṭṭhānaṃ, tato aññasmiṃ vatthusmiṃ paṭisevanasaṅkhātena.",
  "tika-s0402t:613_0": "Vividhasassānanti sālivīhiādinānappakārasassānaṃ. Dussassanti paccayadūsena dūsitaṃ",
  "tika-s0402t:613_1": "sassaṃ. Sampajjamāneti nipphajjanato pageva gabbhaparivuddhikāle. Pāṇakāti salabhādipāṇakā.",
  "tika-s0402t:613_2": "Patantīti sassānaṃ matthake patanti. Salākāmattameva sampajjatīti vaḍḍhitvā gabbhaṃ",
  "tika-s0402t:613_3": "gahetuṃ asamatthaṃ sampajjati. Teti vāḷaamanussā. Laddhokāsāti yakkhādhipatīhi anuññātattā laddhokāsā.",
  "tika-s0402t:614": "Palokasuttavaṇṇanā niṭṭhitā.",
  "tika-s0402t:615": "7. Vacchagottasuttavaṇṇanā",
  "tika-s0402t:616_0": "58. Sattame mahāvipākanti uḷāraphalaṃ bahuvipākaṃ. Dhammo nāma kathitakathā “atthaṃ",
  "tika-s0402t:616_1": "dahati vidahatī”ti katvā. Anudhammo nāma paṭikathanaṃ “taṃ anugato dhammo”ti katvā.",
  "tika-s0402t:616_2": "Saha dhammenāti sahadhammo, so eva sahadhammiko. Dhammasaddo cettha kāraṇapariyāyoti",
  "tika-s0402t:616_3": "āha “sakāraṇo”ti. Vādassāti vacanassa. Anupāto anupacchā pavatti.",
  "tika-s0402t:617_0": "Paripanthe tiṭṭhatīti pāripanthiko. Panthe ṭhatvā paresaṃ sāpateyyaṃ chindanato panthadūhanacoro.",
  "tika-s0402t:617_1": "Yadi paccavekkhaṇañāṇaṃ, kathaṃ taṃ asekkhanti āha “asekkhassa pavattattā”ti. Itarānīti",
  "tika-s0402t:617_2": "sīlakkhandhādīni. Sayampīti pi-saddo “asekkhassa pavattā cā”ti imamatthaṃ sampiṇḍeti.",
  "tika-s0402t:618": "Nibbisevanoti visevanarahito vigatavilomabhāvo. Na upaparikkhantīti na vicārenti. Jātiṃ nibbattiṃ yāti upagacchatīti jātiyo, jātoti attho. Tenāha “yattha katthaci kulajāte”ti.",
  "tika-s0402t:619_0": "Kevalīti kevalavā, pāripūrimāti attho. Tenāha “paripuṇṇabhāvena yutto”ti. Etaṃ kevalīti",
  "tika-s0402t:619_1": "padaṃ. Abhiññāpāranti abhijānassa pāraṃ. Pariyantaṃ gatattā pāragū. Esa nayo sesapadesupi.",
  "tika-s0402t:619_2": "Khettavinicchayasavanenāti “imehi sīlādiguṇasampannā sadevake loke puññassa khettaṃ,",
  "tika-s0402t:619_3": "tadañño na khetta”nti evaṃ khettavinicchayasavanena rahitā.",
  "tika-s0402t:620": "Vacchagottasuttavaṇṇanā niṭṭhitā.",
  "tika-s0402t:621": "8. Tikaṇṇasuttavaṇṇanā",
  "tika-s0402t:622_0": "59. Aṭṭhame durāsadāti durupasaṅkamanā. Garahā muccissatīti mayi evaṃ kathente samaṇo",
  "tika-s0402t:622_1": "gotamo kiñci kathessati, evaṃ me vacanamattampi na laddhanti ayaṃ garahā muccissatīti.",
  "tika-s0402t:622_2": "Paṇḍitāti paṇḍiccena samannāgatā. Dhīrāti dhitisampannā. Byattāti paravādamaddanasamatthena",
  "tika-s0402t:622_3": "veyyattiyena samannāgatā. Bahussutāti bāhusaccavanto. Vādinoti vādimaggakusalā. Sammatāti",
  "tika-s0402t:622_4": "bahuno janassa sādhusammatā. Paṇḍitādiākāraparicchedanti tesaṃ tevijjānaṃ paṇḍitākārādiākāraparicchedaṃ.",
  "tika-s0402t:622_5": "Ākārasaddo kāraṇapariyāyo, paricchedasaddo parimāṇatthoti āha “ettakena kāraṇenā”ti.",
  "tika-s0402t:623_0": "Yathāti yenākārena, yena kāraṇenāti attho. Tenāha “yathāti kāraṇavacana”nti. “Dvīhipi",
  "tika-s0402t:623_1": "pakkhehī”ti vatvā te pakkhe sarūpato dassento “mātito ca pitito cā”ti āha. Tesaṃ",
  "tika-s0402t:623_2": "pakkhānaṃ vasenassa sujātataṃ dassetuṃ “yassa mātā”tiādi vuttaṃ. Janakajanikābhāvena",
  "tika-s0402t:623_3": "vināpi loke mātāpitusamaññā dissati, idha pana sā orasaputtavaseneva icchitāti dassetuṃ",
  "tika-s0402t:623_4": "“saṃsuddhagahaṇiko”ti vuttaṃ. Gabbhaṃ gaṇhāti dhāretīti gahaṇī, gabbhāsayasaññito",
  "tika-s0402t:623_5": "mātukucchippadeso. Yathābhuttassa āhārassa vipācanavasena gaṇhanato achaḍḍanato gahaṇī, kammajatejodhātu.",
  "tika-s0402t:624_0": "Pitā ca mātā ca pitaro, pitūnaṃ pitaro pitāmahā, tesaṃ yugo pitāmahayugo, tasmā “yāva",
  "tika-s0402t:624_1": "sattamā pitāmahayugā pitāmahadvandā”ti evamettha attho daṭṭhabbo. Aṭṭhakathāyaṃ pana",
  "tika-s0402t:624_2": "dvandaṃ aggahetvā “yuganti āyuppamāṇaṃ vuccatī”ti vuttaṃ. Yuga-saddassa ca atthakathā",
  "tika-s0402t:624_3": "dassitā “pitāmahoyeva pitāmahayuga”nti. Pubbapurisāti purisaggahaṇañcettha ukkaṭṭhaniddesavasena",
  "tika-s0402t:624_4": "katanti daṭṭhabbaṃ. Evañhi “mātito”ti pāḷivacanaṃ samatthitaṃ hoti. Akkhittoti akkhepo.",
  "tika-s0402t:624_5": "Anavakkhittoti saddhathālipākādīsu anavakkhitto na chaḍḍito. Jātivādenāti hetumhi",
  "tika-s0402t:624_6": "karaṇavacananti dassetuṃ “kena kāraṇenā”tiādi vuttaṃ. Ettha ca “ubhato…pe… pitāmahayugā”ti",
  "tika-s0402t:624_7": "etena brāhmaṇassa yonidosābhāvo dassito saṃsuddhagahaṇikatākittanato. “Akkhitto”ti",
  "tika-s0402t:624_8": "iminā kiriyāparādhābhāvo. Saṃsuddhajātikāpi hi sattā kiriyāparādhena khepaṃ pāpuṇanti.",
  "tika-s0402t:624_9": "“Anupakkuṭṭho”ti iminā ayuttasaṃsaggābhāvo. Ayuttasaṃsaggañhi paṭicca sattā suddhajātikā",
  "tika-s0402t:624_10": "kiriyāparādharahitāpi akkosaṃ labhanti.",
  "tika-s0402t:625": "Tanti garahāvacanaṃ. Mante parivattetīti vede sajjhāyati, pariyāpuṇātīti attho. Mante dhāretīti yathāadhīte mante asammuṭṭhe katvā hadaye ṭhapeti.",
  "tika-s0402t:626_0": "Oṭṭhapahatakaraṇavasenāti atthāvadhāraṇavasena. Sanighaṇḍukeṭubhānanti ettha vacanīyavācakabhāvena",
  "tika-s0402t:626_1": "atthaṃ saddañca khaṇḍati bhindati vibhajja dassetīti nikhaṇḍu, so eva idha kha-kārassa",
  "tika-s0402t:626_2": "gha-kāraṃ katvā “nighaṇḍū”ti vutto. Kiṭati gameti kiriyādivibhāgaṃ, taṃ vā anavasesapariyādānato",
  "tika-s0402t:626_3": "gamento pūretīti keṭubhaṃ. Vevacanappakāsakanti pariyāyasaddadīpakaṃ, ekekassa atthassa",
  "tika-s0402t:626_4": "anekapariyāyavacanavibhāvakanti attho. Nidassanamattañcetaṃ anekesampi atthānaṃ ekasaddavacanīyatāvibhāvanavasenapi",
  "tika-s0402t:626_5": "tassa ganthassa pavattattā. Vacībhedādilakkhaṇā kiriyā kappīyati vikappīyati etenāti",
  "tika-s0402t:626_6": "kiriyākappo, so pana vaṇṇapadasambandhapadatthādivibhāgato bahukappoti āha “kiriyākappavikappo”ti.",
  "tika-s0402t:626_7": "Idañca mūlakiriyākappaganthaṃ sandhāya vuttaṃ. So hi mahāvisayo satasahassaparimāṇo",
  "tika-s0402t:626_8": "namācariyādippakaraṇaṃ. Ṭhānakaraṇādivibhāgato nibbacanavibhāgato ca akkharā pabhedīyanti",
  "tika-s0402t:626_9": "etehīti akkharappabhedā, sikkhāniruttiyo. Etesanti catunnaṃ vedānaṃ.",
  "tika-s0402t:627_0": "Padanti catubbidhaṃ, pañcavidhaṃ vā padaṃ, taṃ padaṃ kāyatīti padako, teyeva vā vede",
  "tika-s0402t:627_1": "padaso kāyatīti padako. Tadavasesanti vuttāvasesaṃ vākyaṃ. Ettāvatā saddabyākaraṇaṃ",
  "tika-s0402t:627_2": "vatvā puna “byākaraṇa”nti atthabyākaraṇamāha. Taṃ taṃ saddaṃ tadatthañca byākaroti",
  "tika-s0402t:627_3": "byācikkhati etenāti byākaraṇaṃ, saddasatthaṃ. Āyatiṃ hitaṃ tena loko na yatati na",
  "tika-s0402t:627_4": "īhatīti lokāyataṃ. Tañhi ganthaṃ nissāya sattā puññakiriyāya cittampi na uppādenti.",
  "tika-s0402t:628_0": "Asīti mahāsāvakāti aññāsikoṇḍañño, vappo, bhaddiyo, mahānāmo, assaji, nāḷako, yaso,",
  "tika-s0402t:628_1": "vimalo, subāhu, puṇṇaji, gavampati, uruvelakassapo, nadīkassapo, gayākassapo, sāriputto,",
  "tika-s0402t:628_2": "mahāmoggallāno, mahākassapo, mahākaccāno, mahākoṭṭhiko, mahākappino, mahācundo, anuruddho,",
  "tika-s0402t:628_3": "kaṅkhārevato, ānando, nandako, bhagu, nandiyo, kimilo, bhaddiyo, rāhulo, sīvali,",
  "tika-s0402t:628_4": "upāli, dabbo, upaseno, khadiravaniyarevato, puṇṇo mantāniputto, puṇṇo sunāparantako,",
  "tika-s0402t:628_5": "soṇo kuṭikaṇṇo, soṇo koḷiviso, rādho, subhūti, aṅgulimālo, vakkali, kāḷudāyī, mahāudāyī,",
  "tika-s0402t:628_6": "pilindavaccho, sobhito, kumārakassapo, raṭṭhapālo, vaṅgīso, sabhiyo, selo, upavāṇo,",
  "tika-s0402t:628_7": "meghiyo, sāgato, nāgito, lakuṇḍakabhaddiyo, piṇḍolo bhāradvājo, mahāpanthako, cūḷapanthako,",
  "tika-s0402t:628_8": "bākulo, kuṇḍadhāno, dārucīriyo, yasojo, ajito, tissametteyyo, puṇṇako, mettagu, dhotako,",
  "tika-s0402t:628_9": "upasīvo, nando, hemako, todeyyo, kappo, jatukaṇṇī, bhadrāvudho, udayo, posalo, mogharājā,",
  "tika-s0402t:628_10": "piṅgiyoti ete asīti mahāsāvakā nāma.",
  "tika-s0402t:629_0": "Kasmā panete eva therā “mahāsāvakā”ti vuccantīti? Abhinīhārassa mahantabhāvato. Tathā",
  "tika-s0402t:629_1": "hi dve aggasāvakāpi mahāsāvakesu antogadhā. Te hi sāvakapāramiñāṇassa matthakappattiyā",
  "tika-s0402t:629_2": "sāvakesu aggadhammādhigamena aggaṭṭhāne ṭhitāpi abhinīhāramahantatāsāmaññena “mahāsāvakā”tipi",
  "tika-s0402t:629_3": "vuccanti, itare pana pakatisāvakehi sātisayaṃ mahābhinīhārā. Tathā hi te padumuttarassa",
  "tika-s0402t:629_4": "bhagavato kāle katapaṇidhānā, tato eva sātisayaṃ abhiññāsamāpattīsu vasino pabhinnappaṭisambhidā",
  "tika-s0402t:629_5": "ca. Kāmaṃ sabbepi arahanto sīlavisuddhiādike sampādetvā catūsu satipaṭṭhānesu suppatiṭṭhitacittā",
  "tika-s0402t:629_6": "satta bojjhaṅge yathābhūtaṃ bhāvetvā maggappaṭipāṭiyā anavasesato kilese khepetvā",
  "tika-s0402t:629_7": "aggaphale patiṭṭhahanti, tathāpi yathā saddhāvimuttato diṭṭhippattassa, paññāvimuttato",
  "tika-s0402t:629_8": "ca ubhatobhāgavimuttassa pubbabhāgabhāvanāvisesasiddho maggabhāvanāviseso, evaṃ abhinīhāramahantattapubbayogamahantattā",
  "tika-s0402t:629_9": "hi sasantāne sātisayassa guṇavisesassa nipphāditattā sīlādīhi guṇehi mahantā sāvakāti",
  "tika-s0402t:629_10": "mahāsāvakā. Tesuyeva pana ye bodhipakkhiyadhammesu pāmokkhabhāvena dhurabhūtānaṃ",
  "tika-s0402t:629_11": "sammādiṭṭhisaṅkappādīnaṃ sātisayaṃ kiccānubhāvanipphattiyā kāraṇabhūtāya tajjābhinīhārābhinīhaṭāya",
  "tika-s0402t:629_12": "sakkaccaṃ nirantaraṃ cirakālasambhāvitāya sammāpaṭipattiyā yathākkamaṃ paññāya samādhismiñca",
  "tika-s0402t:629_13": "ukkaṭṭhapāramippattiyā savisesaṃ sabbaguṇehi aggabhāve ṭhitā, te sāriputtamoggallānā.",
  "tika-s0402t:629_14": "Itare aṭṭhasattati therā sāvakapāramiyā matthake sabbasāvakānaṃ aggabhāvena aṭṭhitattā",
  "tika-s0402t:629_15": "“mahāsāvakā”icceva vuccanti. Pakatisāvakā pana abhinīhāramahantattābhāvato pubbayogamahantattābhāvato",
  "tika-s0402t:629_16": "ca “satthusāvakā”icceva vuccanti. Te pana aggasāvakā viya mahāsāvakā viya ca na parimitā,",
  "tika-s0402t:629_17": "atha kho anekasatā anekasahassā.",
  "tika-s0402t:630_0": "Vayatīti vayo, ādimajjhapariyosānesu katthaci aparikilamanto avitthāyanto te ganthe",
  "tika-s0402t:630_1": "santāneti paṇetīti attho. Dve paṭisedhā pakatiṃ gamentīti dassetuṃ “avayo na hotī”ti",
  "tika-s0402t:630_2": "vatvā tattha avayaṃ dassetuṃ “avayo nāma…pe… na sakkotī”ti vuttaṃ.",
  "tika-s0402t:631_0": "Idhāti imasmiṃ sutte. Etanti “vivicceva kāmehī”tiādivacanaṃ. Tatiyavijjādhigamāya",
  "tika-s0402t:631_1": "paṭipattikkamo visuddhimagge sātisayaṃ vitthārito, tathā idha avattukāmatāya bhayabheravasuttādīsu",
  "tika-s0402t:631_2": "viya saṅkhepato ca vattukāmatāya “dvinnaṃ vijjāna”micceva vuttaṃ.",
  "tika-s0402t:632_0": "Vijjāti pubbenivāsappaṭicchādakassa mohakkhandhassa vijjanaṭṭhenapi vijjā. Moho paṭicchādakaṭṭhena",
  "tika-s0402t:632_1": "tamoti vuccati tamo viyāti katvā. Kātabbato karaṇaṃ, obhāsova karaṇaṃ obhāsakaraṇaṃ,",
  "tika-s0402t:632_2": "attano paccayehi obhāsabhāvena nibbattetabbaṭṭhenāti attho. Ayaṃ atthoti ayameva",
  "tika-s0402t:632_3": "adhippetattho. Pasaṃsāvacananti tasseva atthassa thomanāvacanaṃ paṭipakkhavidhamanapavattivisesānaṃ",
  "tika-s0402t:632_4": "bodhanato. Yojanāti pasaṃsāvasena vuttapadānaṃ atthadassanavasena vuttapadassa ca",
  "tika-s0402t:632_5": "yojanā. Avijjā vihatāti etena vijjanaṭṭhena vijjāti ayampi attho dīpitoti daṭṭhabbaṃ.",
  "tika-s0402t:632_6": "Yasmā vijjā uppannāti etena vijjāpaṭipakkhā avijjā, paṭipakkhatā cassā pahātabbabhāvena",
  "tika-s0402t:632_7": "vijjāya ca pahāyakabhāvenāti dasseti. Itarasmimpi padadvayeti “tamo vihato, āloko",
  "tika-s0402t:632_8": "uppanno”ti padadvayepi. Eseva nayoti yathāvuttayojanaṃ atidisati. Tatthāyaṃ yojanā",
  "tika-s0402t:632_9": "– evaṃ adhigatavijjassa tamo vihato viddhasto. Kasmā? Yasmā āloko uppanno ñāṇāloko",
  "tika-s0402t:632_10": "pātubhūtoti. Pesitattassāti yathādhippetatthasiddhippattiṃ vissaṭṭhacittassa, paṭhamavijjādhigamāya",
  "tika-s0402t:632_11": "pesitacittassāti vuttaṃ hoti.",
  "tika-s0402t:633_0": "Vipassanāpādakanti iminā tassa jhānacittassa nibbedhabhāgiyatamāha. Vipassanā tividhā",
  "tika-s0402t:633_1": "vipassakapuggalabhedena. Mahābodhisattānañhi paccekabodhisattānañca vipassanā cintāmayañāṇasaṃvaḍḍhitattā",
  "tika-s0402t:633_2": "sayambhuñāṇabhūtā, itaresaṃ sutamayañāṇasaṃvaḍḍhitattā paropadesasambhūtā. Sā “ṭhapetvā",
  "tika-s0402t:633_3": "nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā”tiādinā anekadhā",
  "tika-s0402t:633_4": "arūpamukhavasena catudhātuvavatthāne vuttānaṃ tesaṃ tesaṃ dhātupariggahamukhānaṃ",
  "tika-s0402t:633_5": "aññataramukhavasena ca anekadhāva visuddhimagge nānānayato vibhāvitā. Mahābodhisattānaṃ",
  "tika-s0402t:633_6": "pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa",
  "tika-s0402t:633_7": "ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ paripākaṃ gacchantaṃ",
  "tika-s0402t:633_8": "paramagambhīraṃ saṇhasukhumataraṃ anaññasādhāraṇaṃ vipassanāñāṇaṃ hoti, yaṃ aṭṭhakathāsu",
  "tika-s0402t:633_9": "“mahāvajirañāṇa”nti vuccati. Yassa ca pavattivibhāgena catuvīsatikoṭisatasahassappabhedassa",
  "tika-s0402t:633_10": "pādakabhāvena samāpajjiyamānā catuvīsatikoṭisatasahassasaṅkhā devasikaṃ satthu vaḷañjanakasamāpattiyo",
  "tika-s0402t:633_11": "vuccanti, svāyaṃ buddhānaṃ vipassanācāro paramatthamañjūsāyaṃ visuddhimaggasaṃvaṇṇanāyaṃ",
  "tika-s0402t:633_12": "dassito, atthikehi tato gahetabboti. Idha pana sāvakānaṃ vipassanācāraṃ sandhāya",
  "tika-s0402t:633_13": "“vipassanāpādaka”nti vuttaṃ.",
  "tika-s0402t:634_0": "Kāmaṃ heṭṭhimamaggañāṇānipi āsavānaṃ khepanañāṇāni eva, anavasesato pana tesaṃ khepanaṃ",
  "tika-s0402t:634_1": "aggamaggañāṇenevāti āha “arahattamaggañāṇatthāyā”ti. Āsavavināsanatoti āsavānaṃ nissesaṃ",
  "tika-s0402t:634_2": "samucchindanato. Āsavānaṃ khaye ñāṇaṃ āsavakkhayañāṇanti dassento “tatra cetaṃ ñāṇa”nti",
  "tika-s0402t:634_3": "vatvā “khaye”ti ādhāre bhummaṃ, na visayeti dassento “tattha pariyāpannattā”ti āha.",
  "tika-s0402t:634_4": "Abhinīharatīti abhimukhaṃ nīharati, yathā maggābhisamayo hoti, savanaṃ tadabhimukhaṃ",
  "tika-s0402t:634_5": "pavatteti. Idaṃ dukkhanti dukkhassa ariyasaccassa tadā bhikkhunā paccakkhato gahitabhāvadassanaṃ.",
  "tika-s0402t:634_6": "Ettakaṃ dukkhanti tassa paricchijja gahitabhāvadassanaṃ. Na ito bhiyyoti tassa anavasesato",
  "tika-s0402t:634_7": "gahitabhāvadassanaṃ. Tenāha “sabbampi dukkhasacca”ntiādi. Sarasalakkhaṇapaṭivedhenāti",
  "tika-s0402t:634_8": "sabhāvasaṅkhātassa lakkhaṇassa asammohato paṭivijjhanena. Asammohapaṭivedhoti ca",
  "tika-s0402t:634_9": "yathā tasmiṃ ñāṇe pavatte pacchā dukkhasaccassa sarūpādiparicchede sammoho na hoti,",
  "tika-s0402t:634_10": "tathā pavatti. Tenevāha “yathābhūtaṃ pajānātī”ti. Dukkhaṃ samudeti etasmāti dukkhasamudayo.",
  "tika-s0402t:634_11": "Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma.",
  "tika-s0402t:634_12": "Patvāti ca tadubhayavato puggalassa pavattiyāti katvā vuttaṃ. Patvāti vā pāpuṇanahetu.",
  "tika-s0402t:634_13": "Appavattinti appavattinimittaṃ. Te vā na pavattanti etthāti appavatti, nibbānaṃ.",
  "tika-s0402t:634_14": "Tassāti dukkhanirodhassa. Sampāpakanti sacchikiriyāvasena sammadeva pāpakaṃ.",
  "tika-s0402t:635_0": "Kilesavasenāti āsavasaṅkhātakilesavasena. Yasmā āsavānaṃ dukkhasaccapariyāyo tappariyāpannattā",
  "tika-s0402t:635_1": "sesasaccānañca taṃsamudayādipariyāyo atthi, tasmā vuttaṃ “pariyāyato”ti. Dassento",
  "tika-s0402t:635_2": "saccānīti yojanā. Āsavānañcettha gahaṇaṃ “āsavānaṃ khayañāṇāyā”ti āraddhattā. Tathā",
  "tika-s0402t:635_3": "hi “kāmāsavāpi cittaṃ vimuccatī”tiādinā āsavavimuttisīseneva sabbakilesavimutti vuttā.",
  "tika-s0402t:635_4": "“Idaṃ dukkhanti yathābhūtaṃ pajānātī”tiādinā missakamaggo idha kathitoti “saha vipassanāya",
  "tika-s0402t:635_5": "koṭippattaṃ maggaṃ kathesī”ti vuttaṃ. Jānato passatoti iminā pariññāsacchikiriyābhāvanābhisamayā",
  "tika-s0402t:635_6": "vuttā. Vimuccatīti iminā pahānābhisamayo vuttoti āha “iminā maggakkhaṇaṃ dassetī”ti.",
  "tika-s0402t:635_7": "Jānato passatoti vā hetuniddeso. Yaṃ jānanahetu kāmāsavāpi cittaṃ vimuccatīti yojanā.",
  "tika-s0402t:635_8": "Dhammānañhi samānakālikānampi paccayapaccayuppannatā sahajātakoṭiyā labbhati. Bhavāsavaggahaṇeneva",
  "tika-s0402t:635_9": "ettha bhavarāgassa viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.",
  "tika-s0402t:636_0": "Khīṇā jātītiādīhi padehi. Tassāti paccavekkhaṇañāṇassa. Bhūminti pavattiṭṭhānaṃ.",
  "tika-s0402t:636_1": "Yenādhippāyena “katamā panassā”tiādinā codanā katā, taṃ vivaranto “na tāvassā”tiādimāha.",
  "tika-s0402t:636_2": "Tattha na tāvassa atītā jāti khīṇā maggabhāvanāyāti adhippāyo. Tattha kāraṇamāha",
  "tika-s0402t:636_3": "“pubbeva khīṇattā”ti. Na anāgatā assa jāti khīṇāti yojanā. Na anāgatāti ca anāgatabhāvasāmaññaṃ",
  "tika-s0402t:636_4": "gahetvā lesena codeti. Tenāha “anāgate vāyāmābhāvato”ti. Anāgataviseso panettha adhippeto,",
  "tika-s0402t:636_5": "tassa khepane vāyāmo labbhateva. Tenāha “yā pana maggassā”tiādi. Ekacatupañcavokārabhavesūti",
  "tika-s0402t:636_6": "bhavattayaggahaṇaṃ vuttanayena anavasesato jātiyā khīṇabhāvadassanatthaṃ. Tanti yathāvuttaṃ",
  "tika-s0402t:636_7": "jātiṃ. Soti khīṇāsavo bhikkhu.",
  "tika-s0402t:637_0": "Brahmacariyavāso nāma idha maggabrahmacariyassa nibbattanamevāti āha “parivuttha”nti.",
  "tika-s0402t:637_1": "Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi",
  "tika-s0402t:637_2": "dukkhasacce pariññābhisamayānuguṇā pavatti, itaresu ca saccesu nesaṃ pahānābhisamayādivasena",
  "tika-s0402t:637_3": "pavatti pākaṭā eva. Tena vuttaṃ “catūsu saccesu catūhi maggehi pariññāpahānasacchikiriyābhāvanābhisamayavasenā”ti.",
  "tika-s0402t:637_4": "Puthujjanakalyāṇakādayoti ādi-saddena sattasekhaṃ saṅgaṇhāti.",
  "tika-s0402t:638_0": "Itthattāyāti ime pakārā itthaṃ, tabbhāvo itthattaṃ, tadatthanti vuttaṃ hoti. Te pana",
  "tika-s0402t:638_1": "pakārā ariyamaggabyāpārabhūtā pariññādayo idhādhippetāti āha “evaṃsoḷasavidhakiccabhāvāyā”ti.",
  "tika-s0402t:638_2": "Te hi maggaṃ paccavekkhato maggānubhāvena pākaṭā hutvā upaṭṭhahanti, pariññādīsu",
  "tika-s0402t:638_3": "ca pahānameva padhānaṃ tadatthattā itaresanti āha “kilesakkhayāya vā”ti. Pahīnakilesapaccavekkhaṇavasena",
  "tika-s0402t:638_4": "vā etaṃ vuttaṃ. Dutiyavikappe itthattāyāti nissakke sampadānavacananti āha “itthabhāvato”ti.",
  "tika-s0402t:638_5": "Aparanti anāgataṃ. Ime pana carimakattabhāvasaṅkhātā pañcakkhandhā. Pariññātā tiṭṭhantīti",
  "tika-s0402t:638_6": "etena tesaṃ appatiṭṭhataṃ dasseti. Apariññāmūlakā hi patiṭṭhā. Yathāha “kabaḷīkāre",
  "tika-s0402t:638_7": "ce, bhikkhave, āhāre atthi rāgo, atthi nandī, atthi taṇhā, patiṭṭhitaṃ tattha viññāṇaṃ",
  "tika-s0402t:638_8": "viruḷha”ntiādi. Tenevāha – “chinnamūlakā rukkhā viyā”tiādi.",
  "tika-s0402t:639_0": "Yassāti puthujjanassa. Tassa hi sīlaṃ kadāci vaḍḍhati, kadāci hāyati. Sekkhāpi pana",
  "tika-s0402t:639_1": "sīlesu paripūrakārinova, asekkhesu vattabbameva natthi. Tenāha “khīṇāsavassā”tiādi.",
  "tika-s0402t:639_2": "Vasippattanti vasībhāvappattaṃ. Suṭṭhu samāhitanti aggaphalasamādhinā sammadeva samāhitaṃ.",
  "tika-s0402t:639_3": "Dhitisampannanti aggaphaladhitiyā samannāgataṃ. Maccuṃ jahitvā ṭhitanti āyatiṃ punabbhavābhāvato",
  "tika-s0402t:639_4": "vuttaṃ. Kathaṃ punabbhavābhāvoti āha “sabbe pāpadhamme pajahitvā ṭhita”nti. Sabbassapi",
  "tika-s0402t:639_5": "ñeyyadhammassa catusaccantogadhattā vuttaṃ “buddhanti catusaccabuddha”nti. Buddhasāvakāti",
  "tika-s0402t:639_6": "sāvakabuddhā namassanti, pageva itarā pajā. Itarā hi pajā sāvakepi namassanti. Iti",
  "tika-s0402t:639_7": "ettakena ṭhānena sammāsambuddhassa vasena gāthānaṃ atthaṃ vatvā idāni sāvakassapi",
  "tika-s0402t:639_8": "vasena atthaṃ yojetvā dassetuṃ “atha vā”tiādi vuttaṃ. Sāvakopi gotamo mukhanibbattena",
  "tika-s0402t:639_9": "sampattena sambandhena, yato sabbepi ariyasāvakā bhagavato orasaputtāti vuccantīti.",
  "tika-s0402t:640_0": "Nivussatīti nivāso, nivuttho khandhasantānoti āha “nivutthakkhandhaparampara”nti.",
  "tika-s0402t:640_1": "Aveti, avedīti pāṭhadvayenapi pubbenivāsañāṇassa kiccasiddhiṃyeva dasseti. Ekattakāyaekattasaññibhāvasāmaññato",
  "tika-s0402t:640_2": "vehapphalāpi ettheva saṅgahaṃ gacchantīti “cha kāmāvacare, nava brahmaloke”icceva",
  "tika-s0402t:640_3": "vuttaṃ. Itare pana apacurabhāvato na vuttā. Ekaccānaṃ avisayabhāvato ca avacanaṃ",
  "tika-s0402t:640_4": "daṭṭhabbaṃ. Jāti khīyati etenāti jātikkhayo, arahattanti āha “arahattaṃ patto”ti.",
  "tika-s0402t:640_5": "“Abhiññāyā”ti vattabbe yakāralopena “abhiññā”ti niddeso katoti āha “jānitvā”ti. Kiccavosānenāti",
  "tika-s0402t:640_6": "catūhi maggehi kattabbassa soḷasavidhassa kiccassa pariyosānena. Vositoti pariyosito,",
  "tika-s0402t:640_7": "niṭṭhitoti attho. Moneyyena samannāgatoti kāyamoneyyādīhi samannāgato. Lapitaṃ lapatīti",
  "tika-s0402t:640_8": "lapitalāpano. Attapaccakkhato ñatvāti iminā tesaṃ vijjānaṃ paṭiladdhabhāvaṃ dīpeti.",
  "tika-s0402t:641": "Tikaṇṇasuttavaṇṇanā niṭṭhitā.",
  "tika-s0402t:642": "9. Jāṇussoṇisuttavaṇṇanā",
  "tika-s0402t:643_0": "60. Navame deyyadhammassetaṃ nāmanti yāgaṃ karontena dātabbadeyyadhammaṃ sandhāya",
  "tika-s0402t:643_1": "vadati tadaññassa pāḷiyaṃ deyyadhammaggahaṇeneva gahitattā. Matakabhattanti matake",
  "tika-s0402t:643_2": "uddissa dātabbabhattaṃ, pitupiṇḍanti vuttaṃ hoti. Varapurisānanti visiṭṭhapurisānaṃ,",
  "tika-s0402t:643_3": "uttamapurisānanti attho. Sabbametaṃ dānanti yathāvuttabhedaṃ yaññasaddhādidānaṃ.",
  "tika-s0402t:644": "Jāṇussoṇisuttavaṇṇanā niṭṭhitā.",
  "tika-s0402t:645": "10. Saṅgāravasuttavaṇṇanā",
  "tika-s0402t:646_0": "61. Dasame jiṇṇānaṃ hatthisālādīnaṃ paṭisaṅkharaṇaṃ puna pākatikakaraṇaṃ jiṇṇapaṭisaṅkharaṇaṃ,",
  "tika-s0402t:646_1": "tassa kārako jiṇṇapaṭisaṅkharaṇakārako. Bāhirasamayeti satthusāsanato bāhire aññatitthiyasamaye.",
  "tika-s0402t:646_2": "Sabbacatukkenātiādīsu sabbesu dvipadacatuppadādibhedesu pāṇesu ekekasmiṃ cattāro",
  "tika-s0402t:646_3": "cattāro pāṇe vadhitvā yajitabbaṃ yaññaṃ sabbacatukkaṃ nāma. Sesesupi iminā nayena",
  "tika-s0402t:646_4": "attho veditabbo. Yassa vā tassa vāti nissakke sāmivacananti āha “yasmā vā tasmā vā”ti.",
  "tika-s0402t:646_5": "Evamassāyanti ettha assūti nipātamattanti āha “evaṃ santepi aya”nti.",
  "tika-s0402t:647_0": "Vaḍḍhentoti paṭṭhapento. Maggabrahmacariyassa ogadhaṃ mūlaṃ patiṭṭhābhūtaṃ brahmacariyogadhaṃ.",
  "tika-s0402t:647_1": "Tenāha “arahattamaggasaṅkhātassā”tiādi. Ukkaṭṭhaniddesena cettha arahattamaggasseva",
  "tika-s0402t:647_2": "gahaṇaṃ katanti daṭṭhabbaṃ. Uttamaṃ patiṭṭhābhūtaṃ ārammaṇūpanissayabhāvena.",
  "tika-s0402t:648_0": "Appehi veyyāvaccakarādīhi attho etissāti appaṭṭhā ttha-kārassa ṭṭha-kāraṃ katvā.",
  "tika-s0402t:648_1": "Tenāha “yattha bahū”tiādi. Yatthāti yassaṃ paṭipadāyaṃ. Appo samārambho etassāti",
  "tika-s0402t:648_2": "appasamārambho. Pāsaṃsāti pasaṃsārahā. Etaṃ yeva kathāpessāmīti eteneva brāhmaṇena kathāpessāmi.",
  "tika-s0402t:649_0": "Soppenāti niddāya. Pamādenāti jāgariyādīsu ananuyuñjanato sativippavāsalakkhaṇena",
  "tika-s0402t:649_1": "pamādena. Paccanīkapaṭiharaṇavasenāti paṭipakkhāpanayanavasena. Tathā hi bhagavato",
  "tika-s0402t:649_2": "ca sāsanassa ca paṭipakkhā titthiyā, tesaṃ haraṇato paṭihāriyaṃ. Te hi diṭṭhiharaṇavasena",
  "tika-s0402t:649_3": "diṭṭhippakāsane asamatthabhāvena ca iddhiādesanānusāsanīhi haritā apanītā hontīti.",
  "tika-s0402t:649_4": "“Paṭī”ti vā ayaṃ saddo “pacchā”ti etassa atthaṃ bodheti “tasmiṃ paṭipaviṭṭhasmiṃ,",
  "tika-s0402t:649_5": "añño āgañchi brāhmaṇo”tiādīsu viya, tasmā samāhite citte vigatūpakkilese katakiccena",
  "tika-s0402t:649_6": "pacchā haritabbaṃ pavattetabbanti paṭihāriyaṃ, attano vā upakkilesesu catutthajjhānamaggehi",
  "tika-s0402t:649_7": "haritesu pacchāharaṇaṃ paṭihāriyaṃ, iddhiādesanānusāsaniyo ca vigatūpakkilesena katakiccena",
  "tika-s0402t:649_8": "ca sattahitatthaṃ puna pavattetabbā, haritesu ca attano upakkilesesu parasattānaṃ",
  "tika-s0402t:649_9": "upakkilesaharaṇāni hontīti paṭihāriyāni bhavanti, paṭihāriyameva pāṭihāriyaṃ. Paṭihāriye",
  "tika-s0402t:649_10": "vā iddhiādesanānusāsanisamudāye bhavaṃ ekekaṃ pāṭihāriyanti vuccati. Paṭihāriyaṃ",
  "tika-s0402t:649_11": "vā catutthajjhānaṃ maggo ca paṭipakkhaharaṇato, tattha jātaṃ nimittabhūte, tato vā",
  "tika-s0402t:649_12": "āgatanti pāṭihāriyaṃ.",
  "tika-s0402t:650_0": "Āgatanimittenāti āgatākārasallakkhaṇavasena. Esa nayo sesesupi. Eko rājāti dakkhiṇamadhurādhipati",
  "tika-s0402t:650_1": "eko paṇḍurājā. Evampi te manoti iminā ākārena tava mano pavattoti attho. Tena pakārena",
  "tika-s0402t:650_2": "pavattoti āha “somanassito vā”tiādi. Sāmaññajotanā visese avatiṭṭhatīti adhippāyenevaṃ",
  "tika-s0402t:650_3": "vuttaṃ. “Evaṃ tava mano”ti idañca manaso somanassitatādimattadassanaṃ, na pana yena",
  "tika-s0402t:650_4": "so somanassito vā domanassito vā, taṃdassanaṃ. Somanassaggahaṇena cettha tadekaṭṭhā",
  "tika-s0402t:650_5": "rāgādayo saddhādayo ca dassitā honti, domanassaggahaṇena dosādayo. Dutiyanti “itthampi",
  "tika-s0402t:650_6": "te mano”ti padaṃ. Itipīti ettha iti-saddo nidassanattho “atthīti kho, kaccāna, ayameko",
  "tika-s0402t:650_7": "anto”tiādīsu viya. Tenāha “imañca imañca atthaṃ cintayamāna”nti. Pi-saddo vuttatthasampiṇḍanattho.",
  "tika-s0402t:651": "Kathentānaṃ sutvāti kathentānaṃ saddaṃ sutvā. Tassa vasenāti tassa vitakkitassa vasena. Aṭṭakārakenāti vinicchayakārakena.",
  "tika-s0402t:652_0": "Na ariyānanti ariyānaṃ maggaphalacittaṃ na jānātīti attho. Tañhi tena anadhigatattā",
  "tika-s0402t:652_1": "cetopariyañāṇenapi na sakkā viññātuṃ, aññaṃ pana cittaṃ jānātiyeva. Heṭṭhimo uparimassa",
  "tika-s0402t:652_2": "cittaṃ na jānātītiādīnipi maggaphalacittameva sandhāya vuttānīti veditabbāni. Sotāpannādayopi",
  "tika-s0402t:652_3": "hi attanā adhigatameva maggaphalaṃ parehi uppāditaṃ sammā cetopariyañāṇena jānituṃ",
  "tika-s0402t:652_4": "sakkonti, na attanā anadhigataṃ. Sabbepi ariyā attano phalaṃ samāpajjanti adhigatattāti",
  "tika-s0402t:652_5": "dassento “etesu cā”tiādimāha. Yadi ariyā attanā adhigataphalaṃ samāpajjanti, uparimāpi",
  "tika-s0402t:652_6": "heṭṭhimaṃ phalaṃ samāpajjanti adhigatattā lokiyasamāpattiyo viyāti kassaci āsaṅkā",
  "tika-s0402t:652_7": "siyā, tannivattanatthamāha “uparimo heṭṭhimaṃ na samāpajjatī”ti.",
  "tika-s0402t:653_0": "Uparimoti sakadāgāmiādiariyapuggalo. Heṭṭhimanti sotāpattiphalādiṃ. Na samāpajjatīti",
  "tika-s0402t:653_1": "satipi adhigatatte na samāpajjati. Kasmāti ce? Kāraṇamāha “tesañhī”tiādi, tesaṃ sakadāgāmiādīnaṃ",
  "tika-s0402t:653_2": "heṭṭhimā heṭṭhimā phalasamāpatti tesu tesuyeva heṭṭhimesu ariyapuggalesu pavattati,",
  "tika-s0402t:653_3": "na uparimesūti attho. Iminā heṭṭhimaṃ phalacittaṃ uparimassa na uppajjatīti dasseti.",
  "tika-s0402t:653_4": "Kasmāti ce? Puggalantarabhāvūpagamanena paṭippassaddhattā. Etena uparimo ariyo heṭṭhimaṃ",
  "tika-s0402t:653_5": "phalasamāpattiṃ samāpajjati attanā adhigatattā yathā taṃ lokiyasamāpattinti evaṃ",
  "tika-s0402t:653_6": "pavatto hetu byabhicāritoti daṭṭhabbaṃ. Na hi lokiyajjhānesu puggalantarabhāvūpagamanaṃ",
  "tika-s0402t:653_7": "nāma atthi visesābhāvato, idha pana asamugghāṭitakammakilesanirodhanena puthujjanehi",
  "tika-s0402t:653_8": "viya sotāpannassa sotāpannādīhi sakadāgāmiādīnaṃ puggalantarabhāvūpagamanaṃ atthi.",
  "tika-s0402t:653_9": "Yato heṭṭhimā heṭṭhimā phaladhammā uparūparimaggadhammehi nivattitā paṭipakkhehi",
  "tika-s0402t:653_10": "viya abhibhūtā appavattidhammataṃyeva āpannā. Teneva vuttaṃ “paṭippassaddhattā”ti.",
  "tika-s0402t:654_0": "Apica kusalakiriyappavatti nāma aññā, vipākappavatti ca aññāti anantaraphalattā ca",
  "tika-s0402t:654_1": "lokuttarakusalānaṃ heṭṭhimato uparimo bhavantaragato viya hoti. Taṃtaṃphalavaseneva",
  "tika-s0402t:654_2": "hi ariyānaṃ sotāpannādināmalābho. Te sace aññaphalasamaṅginopi honti, sotāpannādināmampi",
  "tika-s0402t:654_3": "tesaṃ avavatthitaṃ siyā. Tassa tassa vā ariyassa taṃ taṃ phalaṃ sadisanti katvā na",
  "tika-s0402t:654_4": "uparimassa heṭṭhimaphalasamaṅgitāya lesopi sambhavati, kuto tassā samāpajjananti",
  "tika-s0402t:654_5": "daṭṭhabbaṃ. Heṭṭhimā ca sotāpannādayo uparimaṃ sakadāgāmiphalādiṃ na samāpajjanti",
  "tika-s0402t:654_6": "anadhigatattā. Na hi anadhigataṃ samāpattiṃ samāpajjituṃ sakkā, tasmā sabbepi ariyā",
  "tika-s0402t:654_7": "attanoyeva phalaṃ samāpajjantīti niṭṭhamettha gantabbaṃ.",
  "tika-s0402t:655_0": "Pavattentāti pavattakā hutvā, pavattanavasenāti attho. Evanti yathānusiṭṭhāya anusāsaniyā",
  "tika-s0402t:655_1": "vidhivasena paṭisedhavasena ca pavattitākāraparāmasanaṃ. Sā ca sammāvitakkā nāma",
  "tika-s0402t:655_2": "micchāvitakkānañca pavattiākāradassanavasena pavattati. Tattha ānisaṃsassa ādīnavassa",
  "tika-s0402t:655_3": "ca vibhāvanatthaṃ aniccasaññameva, na niccasaññanti attho. Paṭiyoginivattanatthañhi",
  "tika-s0402t:655_4": "eva-kāraggahaṇaṃ. Idhāpi evasaddaggahaṇassa attho payojanañca vuttanayeneva veditabbaṃ.",
  "tika-s0402t:655_5": "Idaṃ-gahaṇepi eseva nayo. Pañcakāmaguṇarāganti nidassanamattaṃ daṭṭhabbaṃ tadaññarāgassa",
  "tika-s0402t:655_6": "dosādīnañca pahānassa icchitattā tappahānassa ca tadaññarāgādikhepassa upāyabhāvato.",
  "tika-s0402t:655_7": "Tathā vuttaṃ duṭṭhalohitavimocanassa pubbaduṭṭhamaṃsakhepanūpāyatā viya. Lokuttaradhammamevāti",
  "tika-s0402t:655_8": "avadhāraṇaṃ paṭikkhepabhāvato sāvajjadhammanivattanaparaṃ daṭṭhabbaṃ, tassa adhigamūpāyānisaṃsabhūtānaṃ",
  "tika-s0402t:655_9": "tadaññesaṃ anavajjadhammānaṃ nānantariyabhāvato.",
  "tika-s0402t:656_0": "Cintāmaṇikavijjāsarikkhakatanti iminā “cintāmaṇī”ti evaṃ laddhanāmā loke ekā vijjā",
  "tika-s0402t:656_1": "atthi, yāya paresaṃ cittaṃ vijānantīti dīpeti. “Tassā kira vijjāya sādhako puggalo",
  "tika-s0402t:656_2": "tādise desakāle mantaṃ parijappitvā yassa cittaṃ jānitukāmo, tassa diṭṭhahatthādivisesasañjānanamukhena",
  "tika-s0402t:656_3": "cittācāraṃ anuminanto kathetī”ti keci. Apare “vācaṃ niccharāpetvā tattha akkharasallakkhaṇavasenā”ti vadanti.",
  "tika-s0402t:657": "Idañca pana sabbanti “bhavaṃ gotamo anekavihitaṃ iddhividhaṃ paccanubhotī”tiādinayappavattaṃ sabbampi.",
  "tika-s0402t:658": "Saṅgāravasuttavaṇṇanā niṭṭhitā.",
  "tika-s0402t:659": "Brāhmaṇavaggavaṇṇanā niṭṭhitā.",
  "tika-s0402t:660": "(7) 2. Mahāvaggo",
  "tika-s0402t:661": "1. Titthāyatanasuttavaṇṇanā",
  "tika-s0402t:662_0": "62. Dutiyassa paṭhame titthaṃ nāma dvāsaṭṭhi diṭṭhiyo tabbinimuttassa kassaci diṭṭhivipphanditassa",
  "tika-s0402t:662_1": "abhāvato. Ettha hi sattā taranti uppilavanti ummujjanimujjaṃ karonti, tasmā “tittha”nti",
  "tika-s0402t:662_2": "vuccati. Pāragamanasaṅkhātañhi taraṇaṃ diṭṭhigatikānaṃ natthi, tattheva aparāparaṃ",
  "tika-s0402t:662_3": "nimujjanummujjanavasena pilavanameva tesaṃ taraṇaṃ nāma. Uppādakāti pūraṇakassapādayo.",
  "tika-s0402t:662_4": "Titthe jātā titthiyā, yathāvuttaṃ vā diṭṭhigatasaṅkhātaṃ titthaṃ etesaṃ atthīti titthikā,",
  "tika-s0402t:662_5": "titthikā eva titthiyā. Manorameti sāduphalabharitatāya abhayadisatāya ca manorame.",
  "tika-s0402t:662_6": "Imesuyeva tīsu ṭhānesūti yathāvuttesu titthāyatanesu.",
  "tika-s0402t:663_0": "Yo yathā jānāti, tassa tathā vuccatīti iminā puggalajjhāsayavasena tathā vuttanti",
  "tika-s0402t:663_1": "dasseti. Puggala-saddo ca tissannampi pakatīnaṃ sādhāraṇo, tasmā purisaggahaṇena",
  "tika-s0402t:663_2": "tato visesanaṃ yathā “aṭṭha purisapuggalā”ti. Paṭisaṃviditaṃ karotīti kevalaṃ jānanavasena",
  "tika-s0402t:663_3": "viditaṃ karoti. Anubhavati vāti vipākalakkhaṇappattaṃ anubhavati. Pubbekatahetūti",
  "tika-s0402t:663_4": "antogadhāvadhāraṇaṃ padanti āha “pubbekatakammapaccayenevā”ti. Imināti “sabbaṃ taṃ",
  "tika-s0402t:663_5": "pubbekatahetū”ti iminā vacanena. Kammavedananti kusalākusalakammasahajaṃ vedanaṃ.",
  "tika-s0402t:663_6": "Kiriyavedananti “neva kusalākusalā na ca kammavipākā”ti evaṃ vuttaṃ kiriyacittasahajaṃ",
  "tika-s0402t:663_7": "vedanaṃ. Na kevalañca te kammakiriyavedanā eva paṭikkhipanti, atha kho sāsane loke",
  "tika-s0402t:663_8": "ca pākaṭe vātābādhādiroge ca paṭikkhipanti evāti dassetuṃ “ye vā ime”tiādimāha. Tattha",
  "tika-s0402t:663_9": "pittasamuṭṭhānāti pittavikārādhikasambhūtā. Anantaradvayepi eseva nayo. Sannipātikāti",
  "tika-s0402t:663_10": "pittādīnaṃ tiṇṇampi vikārānaṃ sannipātato jātā. Utupariṇāmajāti sītādiutuno vipariṇāmato",
  "tika-s0402t:663_11": "visamaparivuttito jātā. Visamaparihārajāti asappāyāhārayogapaṭisevanavasena kāyassa",
  "tika-s0402t:663_12": "visamaṃ pariharaṇato jātā. Opakkamikāti upakkamato nibbattā. Kammavipākajāti kammassa",
  "tika-s0402t:663_13": "vipākabhūtakkhandhato jātā. Virodhipaccayasamuṭṭhānā dhātūnaṃ vikārāvatthā, tappaccayā",
  "tika-s0402t:663_14": "vā dukkhā vedanā ābādhanaṭṭhena ābādho, so eva rujjanaṭṭhena rogo. Tattha “yo yāpyalakkhaṇo,",
  "tika-s0402t:663_15": "so rogo, itaro ābādho”ti vadanti. Sabbesañca nesaṃ taṃtaṃdhātūnaṃ visamaṃ āsannakāraṇaṃ,",
  "tika-s0402t:663_16": "na tathā itarāni. Tatthāpi ca pakopāvatthā dhātuyo āsannakāraṇaṃ, na tathā parapaccayāvatthāti",
  "tika-s0402t:663_17": "daṭṭhabbaṃ. Aṭṭhamaṃyeva kammavipākajaṃ ābādhaṃ sampaṭicchanti “sabbaṃ taṃ pubbekatahetū”ti",
  "tika-s0402t:663_18": "vipallāsaggāhena. “Pubbe”ti purātanasseva kammassa gahitattā upapajjavedanīyampi",
  "tika-s0402t:663_19": "te paṭikkhipantīti vuttaṃ “dve paṭibāhitvā”ti. Sampaṭicchantīti anujānanti.",
  "tika-s0402t:664_0": "Attanā katamūlakenāti sāhatthikakammahetu. Āṇattimūlakenāti parassa āṇāpanavasena",
  "tika-s0402t:664_1": "katakammahetu. Imāti tisso vedanā. Sabbe paṭibāhantīti sabbe roge paṭisedhenti sabbesampi",
  "tika-s0402t:664_2": "tesaṃ ekena issareneva nimmitattā tabbhāvībhāvāsambhavato. Esa nayo sesesupi. Sabbaṃ",
  "tika-s0402t:664_3": "paṭibāhantīti hetupaccayapaṭisedhanato sabbaṃ nisedhenti.",
  "tika-s0402t:665_0": "Mātikaṃ nikkhipitvāti tiṇṇampi vedānaṃ asārabhāvadassanatthaṃ uddesaṃ katvā. Tanti",
  "tika-s0402t:665_1": "taṃ mātikaṃ. Vibhajitvā dassetunti dosadassanavaseneva vibhāgato dassetuṃ. Laddhipatiṭṭhāpanatthanti",
  "tika-s0402t:665_2": "attano laddhiyā paṭijānāpanatthaṃ. Laddhito laddhiṃ saṅkamantīti mūlaladdhito aññaladdhiṃ",
  "tika-s0402t:665_3": "upagacchanti paṭijānanti. Pubbekatahetuyeva paṭisaṃvedetīti kammavedanampi vipākavedanaṃ",
  "tika-s0402t:665_4": "katvā vadanti. Diṭṭhigatikā hi byāmūḷhacittā kammantaravipākantarādīni āloḷenti,",
  "tika-s0402t:665_5": "asaṅkarato saññāpetuṃ na sakkonti. Yathā ca akusalakamme, evaṃ kusalakammepīti dassetuṃ",
  "tika-s0402t:665_6": "“evaṃ pāṇātipātā”tiādi vuttaṃ. Tattha evanti yathā pubbekatahetu eva pāṇātipātino",
  "tika-s0402t:665_7": "nāma honti, na idāni sayaṃkatakāraṇā, evaṃ pāṇātipātā viramaṇampi pubbekatahetu evāti",
  "tika-s0402t:665_8": "vicāriyamāno pubbekatavādo akiriyavādo eva sampajjati.",
  "tika-s0402t:666_0": "Kattukamyatāchando na taṇhāchando. Kattukamyatāti kātumicchā. Paccattapurisakāroti",
  "tika-s0402t:666_1": "tena tena purisena kattabbakiccaṃ na hoti pubbekatahetu eva sijjhanato. Ubhayampi",
  "tika-s0402t:666_2": "taṃ esa na labbhatīti kattabbakaraṇaṃ sucaritapūraṇaṃ, akattabbaakaraṇaṃ duccaritaviratīti",
  "tika-s0402t:666_3": "idaṃ ubhayampi esa na labhati. Samaṇāpi hi pubbekatakāraṇāyeva hontīti pubbekatakāraṇāyeva",
  "tika-s0402t:666_4": "samaṇāpi honti, na idāni saṃvarasamādānādinā. Assamaṇāpi pubbekatakāraṇāyevāti pubbekatakāraṇāyeva",
  "tika-s0402t:666_5": "assamaṇāpi honti, na saṃvarabhedena.",
  "tika-s0402t:667_0": "Yathā pubbekatavāde chandavāyāmānaṃ asambhavato paccattapurisakārānaṃ abhāvo, evaṃ",
  "tika-s0402t:667_1": "issaranimmānavādepi issareneva sabbassa nimmitabhāvānujānanatoti vuttaṃ “pubbekatavāde",
  "tika-s0402t:667_2": "vuttanayeneva veditabbo”ti. Esa nayo ahetukavādepīti āha “tathā ahetukavādepī”ti.",
  "tika-s0402t:668_0": "Imesantiādinā imesaṃ titthāyatanānaṃ tucchāsāratāya thusakoṭṭanena kuṇḍakamattassapi",
  "tika-s0402t:668_1": "alābho viya paramatthalesassapi abhāvo, tathā khajjopanakobhāsato tejaso phuliṅgamattassapi",
  "tika-s0402t:668_2": "abhāvo viya andhaveṇikassapi maggassa appaṭilābho viya saddamattaṃ nissāya micchābhāgena",
  "tika-s0402t:668_3": "vipallatthatāya daddarajātake sasakasadisatā ca vibhāvitā hoti. Sārabhāvanti sīlasārādisampattiyā",
  "tika-s0402t:668_4": "sārasabbhāvaṃ. Niyyānikabhāvanti ekanteneva vaṭṭato niyyānāvahabhāvaṃ. Aniggahitoti",
  "tika-s0402t:668_5": "na niggahetabbo. Tenāha “niggahetuṃ asakkuṇeyyo”ti. Asaṃkiliṭṭhoti saṃkilesavirahito.",
  "tika-s0402t:668_6": "Tenāha “nikkileso”tiādi. Anupavajjoti dhammato na upavaditabbo. Appaṭikuṭṭho nāma",
  "tika-s0402t:668_7": "appaṭisedhanaṃ vā siyā anakkosanaṃ vāti tadubhayaṃ dassento “appaṭibāhito anupakkuṭṭho”ti āha.",
  "tika-s0402t:669_0": "Tassa dhammassāti “ayaṃ kho pana, bhikkhave”tiādinā uddhaṭassa dhammassa. Pañhaṃ",
  "tika-s0402t:669_1": "pucchitvāti kathetukamyatāvasena pañhaṃ pucchitvā. Yathāpaṭipāṭiyāti mātikāya yathānikkhittappaṭipāṭiyā.",
  "tika-s0402t:669_2": "Dhātuyoti sabhāvadhāraṇaṭṭhena dhātuyo. Tā pana yasmā taṇhādiṭṭhikappanāparikappitaattasubhasukhasassatādipakatiādidhuvādijīvādikāyādikā",
  "tika-s0402t:669_3": "viya na icchāsabhāvā diṭṭhiādirahitehi vimuccamānaudumbarapupphādilokavohāravatthūni",
  "tika-s0402t:669_4": "viya ca vācāvatthumattā, atha kho saccaparamatthabhūtāti āha “sabhāvā”ti, saccasabhāvāti",
  "tika-s0402t:669_5": "attho. Attano sabhāvaṃ dhārentīti hi dhātuyo. Nijjīvanissattabhāvappakāsakoti bāhiraparikappitajīvābhāvappakāsako",
  "tika-s0402t:669_6": "lokiyamahājanasaṃkappitasattābhāvappakāsako ca. Ākaraṭṭhenāti uppajjanaṭṭhānabhāvena.",
  "tika-s0402t:669_7": "Uppattiṭṭhānampi hi ākaro āyatananti vuccati yathā “kambojo assānaṃ āyatana”nti.",
  "tika-s0402t:669_8": "Manopavicārāti taṃ taṃ ārammaṇaṃ upecca manaso vividhacaraṇākāro. Kehi katthāti āha",
  "tika-s0402t:669_9": "“vitakkavicārapādehī”tiādi. Aṭṭhārasasu ṭhānesūti cha somanassaṭṭhāniyāni, cha domanassaṭṭhāniyāni,",
  "tika-s0402t:669_10": "cha upekkhāṭṭhāniyānīti evaṃ aṭṭhārasasu ṭhānesu.",
  "tika-s0402t:670_0": "Patiṭṭhādhātūti sesabhūtattayassa ceva sabbūpādārūpānañca patiṭṭhāsabhāvā dhātu.",
  "tika-s0402t:670_1": "Iminā nayena ābandhanadhātūtiādīsupi attho veditabbo. Apica kakkhaḷabhāvasiddho sahajātadhammānaṃ",
  "tika-s0402t:670_2": "ādhārabhāvo patiṭṭhābhāvo. Dravabhāvasiddhaṃ sampiṇḍanaṃ ābandhanaṃ. Uṇhabhāvasiddhaṃ",
  "tika-s0402t:670_3": "mudutāpakkatāvahaṃ paripācanaṃ. Thaddhabhāvāvahaṃ uddhumātanaṃ vitthambhanaṃ. Rūpavivitto",
  "tika-s0402t:670_4": "rūpapariyanto ākāsoti yesaṃ so paricchedo, tehi so asamphuṭṭhovāti vuttaṃ “ākāsadhātūti",
  "tika-s0402t:670_5": "asamphuṭṭhadhātū”ti. Sañjānanavidhurā ārammaṇūpaladdhi vijānanadhātu. Vitthāratopi",
  "tika-s0402t:670_6": "kathetuṃ vaṭṭati saṅkhepantogadhattā vitthārassa. Saṅkhepato kathetuṃ na vaṭṭati",
  "tika-s0402t:670_7": "kathetabbassa atthassa anavasesapariyādānābhāvato. Tenāha “vitthāratova vaṭṭatī”ti.",
  "tika-s0402t:670_8": "Ubhayathāti saṅkhepato vitthārato ca.",
  "tika-s0402t:671_0": "Anipphannāpi ākāsadhātu bhūtāni upādāya gahetabbatāmattena “upādārūpa”nteva vuccati.",
  "tika-s0402t:671_1": "Diṭṭhānevāti sallakkhetabbāni upādārūpabhāvasāmaññato. Tena sahajātā vedanā vedanākkhandho",
  "tika-s0402t:671_2": "samudāye pavattavohārassa avayavepi dissanato yathā “vatthekadese daḍḍhe vatthaṃ",
  "tika-s0402t:671_3": "daḍḍha”nti. “Phasso ca cetanā ca saṅkhārakkhandho”ti vuttaṃ mahābhūmakattā tesaṃ",
  "tika-s0402t:671_4": "tappadhānattā ca saṅkhārakkhandhassa. Arūpakkhandhā nāmaṃ ārammaṇābhimukhaṃ namanato",
  "tika-s0402t:671_5": "nāmādhīnaggahaṇato ca. Rūpakkhandho rūpaṃ paribyattaṃ ruppanaṭṭhena. Paccayanti nissayabhūtaṃ",
  "tika-s0402t:671_6": "paccayaṃ. Vibhāgena dvācattālīsa. Ekāsīti cittāni “sammasanacāroya”nti katvā. Anukkamena",
  "tika-s0402t:671_7": "paṭipajjamānoti evaṃ kaṅkhāvitaraṇavisuddhiyaṃ ṭhito uparimena tissannaṃ visuddhīnaṃ",
  "tika-s0402t:671_8": "sampādanavasena visuddhibhāvanaṃ ussukkāpento.",
  "tika-s0402t:672_0": "Phassāyatananti phassassa uppattiṭṭhānaṃ. Suvaṇṇādīnanti suvaṇṇamaṇivajirādīnaṃ.",
  "tika-s0402t:672_1": "Ākiṇṇaṃ viya hutvā uppajjanti etthāti ākaro. Yathā cakkhu vipākaphassassa visesapaccayo,",
  "tika-s0402t:672_2": "na tathā itaresanti katvā vuttaṃ “dve cakkhuviññāṇānī”tiādi. Esa nayo sesavāresupi.",
  "tika-s0402t:672_3": "Dvattiṃsāya vipākaphassesu dvipañcaviññāṇasahagataphasse ṭhapetvā sesā dvāvīsati",
  "tika-s0402t:672_4": "vipākaphassā veditabbā. Diṭṭhameva hoti tena samānayogakkhamattā. “Saṅkhepato tāvā”ti",
  "tika-s0402t:672_5": "saṅkhepakathaṃ ārabhitvāpi vitthārakathāpettha vuttanayattā suviññeyyāvāti vuttaṃ",
  "tika-s0402t:672_6": "“heṭṭhā…pe… veditabba”nti.",
  "tika-s0402t:673_0": "Somanassassa uppattiṭṭhānabhūtaṃ somanassaṭṭhāniyaṃ. Tenāha “somanassassa kāraṇabhūta”nti.",
  "tika-s0402t:673_1": "Upavicaratīti upecca pavattati. Sabhāvato saṅkappato ca somanassādiuppattihetukā",
  "tika-s0402t:673_2": "somanassaṭṭhāniyāditāti āha “iṭṭhaṃ vā hotū”tiādi. Catutthaṃ diṭṭhameva hoti tadavinābhāvato.",
  "tika-s0402t:674_0": "Ariyasaccānīti purimapade uttarapadalopenāyaṃ niddesoti āha “ariyabhāvakarānī”tiādi.",
  "tika-s0402t:674_1": "Visuddhimagge pakāsitaṃ, tasmā na idha pakāsetabbanti adhippāyo. Sukhāvabodhanatthanti",
  "tika-s0402t:674_2": "desiyamānāya vaṭṭakathāya sukhena avabodhanatthaṃ. Tenāha “yassa hī”tiādi. Dvādasapadanti",
  "tika-s0402t:674_3": "avijjādīhi padehi dvādasapadaṃ. Paccayavaṭṭanti paccayappabandhaṃ. Kathetukāmo hoti",
  "tika-s0402t:674_4": "paccayākāramukhena saccāni dassetukāmatāya. Gabbhāvakkantivaṭṭanti gabbhokkantimukhena",
  "tika-s0402t:674_5": "vipākavaṭṭaṃ dasseti “gabbhassāvakkanti hotī”tiādinā. Tasmā panettha gabbhāvakkantivaseneva",
  "tika-s0402t:674_6": "vaṭṭaṃ dassitanti āha “gabbhāvakkantivaṭṭasmiṃ hī”tiādi. Gabbhāvakkantivaṭṭasminti",
  "tika-s0402t:674_7": "mātukucchimhi nibbattanavasena pavattadhammappabandhe. Dassiteti desanāvasena dassite.",
  "tika-s0402t:674_8": "Purimā dve yoniyo itarāhi oḷārikatāya paribyattatarāti vuttaṃ “gabbhāvakkanti…pe… avabodhetumpī”ti.",
  "tika-s0402t:675_0": "Paccayamattanti channaṃ dhātūnaṃ sādhāraṇaṃ paccayabhāvamattaṃ, na tehi bhāgaso nipphādiyamānaṃ",
  "tika-s0402t:675_1": "paccayavisesaṃ “kuto panetaṃ channaṃ dhātūna”nti avibhāgena vuttattā. Tenāha “idaṃ",
  "tika-s0402t:675_2": "vuttaṃ hotī”tiādi. Na mātu na pitu tāsaṃ dhātūnaṃ imassa sattassa bāhirabhāvato.",
  "tika-s0402t:675_3": "Gabbhassāti ettha gabbhati attabhāvabhāvena vattatīti gabbho, kalalādiavattho dhammappabandho.",
  "tika-s0402t:675_4": "Tannissitattā pana sattasantāno gabbhoti vutto yathā mañcanissitā “mañcā ukkuṭṭhiṃ",
  "tika-s0402t:675_5": "karontī”ti. Tannissayabhāvato mātukucchi gabbhoti vuccati “gabbhe vasati māṇavo”tiādīsu.",
  "tika-s0402t:675_6": "Gabbho viyāti vā gabbho. Yathā hi nivāsaṭṭhānatāya sattānaṃ ovarako “gabbho”ti vuccati,",
  "tika-s0402t:675_7": "evaṃ gabbhaseyyakānaṃ sattānaṃ yāva abhijāti nivāsaṭṭhānatāya mātukucchi “gabbho”ti",
  "tika-s0402t:675_8": "vuccati. Idha pana paṭhamaṃ vuttaattheneva gabbhoti veditabbo. Tenāha “gabbho ca nāmā”tiādi.",
  "tika-s0402t:676_0": "Niratiatthena nirayo ca so yathāvuttena atthena gabbho cāti nirayagabbho. Esa nayo",
  "tika-s0402t:676_1": "sesapadesupi. Ayaṃ pana viseso – devamanujādayo viya uddhaṃ dīghā ahutvā tiriyaṃ",
  "tika-s0402t:676_2": "añcitā dīghāti tiracchānā. Te eva khandhakoṭṭhāsabhāvena yoni ca so vuttanayena gabbho",
  "tika-s0402t:676_3": "cāti tiracchānayonigabbho. Pakaṭṭhato sukhato apetaṃ apagamo petabhāvo, taṃ pattānaṃ",
  "tika-s0402t:676_4": "visayoti pettivisayo, petayoni. Manassa ussannatāya sūrabhāvādiguṇehi upacitamānasatāya",
  "tika-s0402t:676_5": "ukkaṭṭhaguṇacittatāya manussā. Dibbanti kāmaguṇādīhi kīḷanti laḷanti jotantīti devā.",
  "tika-s0402t:676_6": "Gabbhasaddo vuttanayo eva. Nānappakāroti yathāvuttena tadanantarabhedena ca nānappakārako.",
  "tika-s0402t:676_7": "Manussagabbho adhippeto supākaṭatāya paccakkhabhāvato. Okkanti mātukucchiṃ okkamitvā",
  "tika-s0402t:676_8": "viya uppatitvāti katvā. Nibbattanaṃ nibbatti. Pātubhāvo uppattippakāsako ca.",
  "tika-s0402t:677_0": "Sannipāto nāma avekallajātihīnavekalleti dassetuṃ “idha mātāpitaro”tiādi vuttaṃ.",
  "tika-s0402t:677_1": "Idhāti imasmiṃ sattaloke. Sannipatitāti samodhānabhāvato sannipatitā samāgatā saṃsiliṭṭhā.",
  "tika-s0402t:677_2": "Utunīti utumatī sañjātapupphā. Idañca utusamayaṃ sandhāya vuttaṃ, na lokasamaññākarajassa",
  "tika-s0402t:677_3": "lagganadivasamattaṃ. Mātugāmassa hi yasmiṃ gabbhāsahasaññite okāse dārako nibbattati,",
  "tika-s0402t:677_4": "tattha mahatī lohitapīḷakā saṇṭhahitvā aggahitapubbā eva bhijjitvā paggharati, vatthu",
  "tika-s0402t:677_5": "suddhaṃ hoti paggharitalohitattā anāmayattā ca. Visuddhe vatthumhi mātāpitūsu ekavāraṃ",
  "tika-s0402t:677_6": "sannipatitesu yāva satta divasāni khettameva hoti. Suddhaṃ vatthu nahānato parampi",
  "tika-s0402t:677_7": "katipayāni divasāni gabbhasaṇṭhahanatāya khettameva hoti parittassa lohitalesassa",
  "tika-s0402t:677_8": "vijjamānattā. Tasmiṃ samaye hatthaggāhaveṇiggāhādinā aṅgaparāmasanenapi dārako nibbattatiyeva.",
  "tika-s0402t:677_9": "Itthisantānepi hi sattapi dhātū labbhanteva. Tathā hi pārikāya nābhiparāmasanena",
  "tika-s0402t:677_10": "sāmassa bodhisattassa, diṭṭhamaṅgalikāya nābhiparāmasanena maṇḍabyassa nibbatti ahosi.",
  "tika-s0402t:677_11": "Gandhanato uppannagatiyā nimittūpaṭṭhānena sūcanato dīpanato gandhoti laddhanāmena",
  "tika-s0402t:677_12": "bhavagāmikammunā abbati pavattatīti gandhabbo, tattha uppajjamānakasatto. Paccupaṭṭhito",
  "tika-s0402t:677_13": "hotīti na mātāpitūnaṃ sannipātaṃ olokayamāno samīpe ṭhito paccupaṭṭhito nāma hoti,",
  "tika-s0402t:677_14": "kammayantayantito pana eko satto tasmiṃ okāse nibbattanako hotīti ayamettha adhippāyo.",
  "tika-s0402t:677_15": "Tadā hi tatrūpagasatto tatrūpapattiāvahantakammasaṅkhātena pellakayantena tathatthāya",
  "tika-s0402t:677_16": "pellito upanīto viya hoti.",
  "tika-s0402t:678_0": "Viññāṇapaccayā nāmarūpanti ettha viññāṇassa paccayabhāvena gahitattā “tayo arūpino",
  "tika-s0402t:678_1": "khandhā”ti vuttaṃ. Idha pana viññāṇaṃ paccayabhāvena aggahetvā gabbhokkantiyā eva",
  "tika-s0402t:678_2": "paccayabhāvena gahitattā “viññāṇakkhandhampi pakkhipitvā”ti vuttaṃ. Idha pana manussagabbhassa",
  "tika-s0402t:678_3": "okkantiyā adhippetattā “gabbhaseyyakānaṃ paṭisandhikkhaṇe”ti vuttaṃ.",
  "tika-s0402t:679_0": "Taṇhāya samudayasaccabhāvena gahitattā “ṭhapetvā taṇha”nti vuttaṃ. Tasseva pabhāvikāti",
  "tika-s0402t:679_1": "tasseva yathāvuttassa dukkhasaccassa uppādikā. Dukkhanirodhoti ettha dukkhaggahaṇena",
  "tika-s0402t:679_2": "taṇhāpi gahitāti āha “tesaṃ dvinnampi…pe… dukkhanirodho”ti. Avisesena hi tebhūmakavaṭṭaṃ",
  "tika-s0402t:679_3": "idha dukkhanti adhippetaṃ. Atha vā dukkhassa anuppattinirodho tabbhāvikāya taṇhāya",
  "tika-s0402t:679_4": "anuppattinirodhena vinā na hotīti vuttaṃ “tesaṃ dvinnampi…pe… dukkhanirodho”ti. Anuppattinirodhoti",
  "tika-s0402t:679_5": "ca anuppattinirodhanimittaṃ nibbānaṃ dasseti.",
  "tika-s0402t:680_0": "“Tattha vuttanayeneva veditabba”nti vatvā ubhayattha pāḷiyā pavattiākārabhedaṃ dassetuṃ",
  "tika-s0402t:680_1": "“ayaṃ pana viseso”ti āha. Tatthāti visaddhimagge. Idhāti imasmiṃ sutte. Avijjāya",
  "tika-s0402t:680_2": "tvevāti avijjāya tu eva. Asesavirāganirodhāti ettha accantameva saṅkhāre virajjati",
  "tika-s0402t:680_3": "etenāti virāgo, maggo, tasmā virāgasaṅkhātena maggena asesanirodhā asesetvā nirodhā",
  "tika-s0402t:680_4": "samucchindanāti evamettha attho daṭṭhabbo.",
  "tika-s0402t:681_0": "Sakalassāti anavasesassa. Kevalassāti vā suddhassa, paraparikappitasattajīvādivirahitassāti",
  "tika-s0402t:681_1": "attho. Khīṇākāropi vuccati “nirujjhanaṃ nirodho”ti iminā atthena. Arahattampi nirodhoti",
  "tika-s0402t:681_2": "vuccati nirodhante uppannattā. Nibbānampi nirodhoti vuccati avijjādīnaṃ nirodhassa",
  "tika-s0402t:681_3": "nimittabhāvato avijjādayo nirujjhanti etthāti nirodhoti katvā. Khīṇākāradassanavasenāti",
  "tika-s0402t:681_4": "avijjādīnaṃ anuppattinirodhena nirujjhanākāradassanavasena. Nibbānameva sandhāya,",
  "tika-s0402t:681_5": "na pana arahattanti adhippāyo. Sabhāvadhammānaṃ niggaho nāma yathāvuttadhammaparicchedato",
  "tika-s0402t:681_6": "ūnādhikabhāvappakāsanena attasabhāvavibhāvaneneva hotīti āha “niggaṇhanto hī”tiādi.",
  "tika-s0402t:682": "Titthāyatanasuttavaṇṇanā niṭṭhitā.",
  "tika-s0402t:683": "2. Bhayasuttavaṇṇanā",
  "tika-s0402t:684_0": "63. Dutiye parittātuṃ samatthabhāvenāti uppannabhayato rakkhituṃ samatthabhāvena.",
  "tika-s0402t:684_1": "Natthi ettha mātāputtaṃ aññamaññaṃ tāyituṃ samatthanti amātāputtāni, tāniyeva amātāputtikāni.",
  "tika-s0402t:684_2": "Tenāha “natthi etthā”tiādi. Yanti bhummatthe upayogavacananti āha “yasmiṃ samaye”ti.",
  "tika-s0402t:684_3": "Mātāpi puttaṃ passituṃ na labhati, parittātuṃ na samatthanti adhippāyo. Puttopi mātaranti",
  "tika-s0402t:684_4": "etthāpi eseva nayo. Cittutrāsoyeva bhayaṃ cittutrāsabhayaṃ. Iminā ottappabhayādiṃ",
  "tika-s0402t:684_5": "nivatteti. Aṭaviggahaṇena aṭavivāsino vuttā “sabbo gāmo āgato”tiādīsu viyāti āha",
  "tika-s0402t:684_6": "“aṭavīti cettha aṭavivāsino corā veditabbā”ti. Eteti aṭavivāsino corā. Etaṃ vuttanti",
  "tika-s0402t:684_7": "“aṭavisaṅkopo”ti idaṃ vuttaṃ. Ṭhānagamanādiiriyāpathacakkasamaṅgino iriyāpathacakkasamāruḷhā",
  "tika-s0402t:684_8": "nāma hontīti āha “iriyāpathacakkampi vaṭṭatī”ti. Iriyāpathoyeva pavattanaṭṭhena cakkanti iriyāpathacakkaṃ.",
  "tika-s0402t:685_0": "Pariyāyantīti parito tena tena disābhāgena gacchanti. Tenāha “ito cito ca gacchantī”ti.",
  "tika-s0402t:685_1": "Mātupemena gantuṃ avisahitvā attano santikaṃ āgacchantaṃ. Attasinehassa balavabhāvato",
  "tika-s0402t:685_2": "mātarampi anapekkhitvā “attānaṃyeva rakkhissāmī”ti gacchantaṃ. Ekasmiṃ ṭhāne nilīnanti",
  "tika-s0402t:685_3": "vuttanayeneva gantvā ekasmiṃ kheme padese nisinnaṃ. Kulle vātiādīsu kūlaṃ paratīraṃ",
  "tika-s0402t:685_4": "vahati pāpetīhi kullo, taraṇatthāya veḷunaḷādīhi kalāpaṃ katvā baddho. Pattharitvā",
  "tika-s0402t:685_5": "baddho pana uḷumpo, cāṭiādi mattikābhājanaṃ. Vuyhamānanti udakoghena adhosotaṃ nīyamānaṃ.",
  "tika-s0402t:686": "Yathāvuttāni tīṇi bhayāni samātāputtikāniyeva assutavato puthujjanassa vasena amātāputtikāni dassitānīti āha “evaṃ pariyāyato amātāputtikāni bhayāni dassetvā”ti.",
  "tika-s0402t:687": "Bhayasuttavaṇṇanā niṭṭhitā.",
  "tika-s0402t:688": "3. Venāgapurasuttavaṇṇanā",
  "tika-s0402t:689_0": "64. Tatiye evaṃnāmake janapadeti yattha nāmaggahaṇena kosalasaddassa ruḷhīsaddataṃ",
  "tika-s0402t:689_1": "dasseti. Tathā hi kosalā nāma jānapadino rājakumārā, tesaṃ nivāso ekopi janapado",
  "tika-s0402t:689_2": "ruḷhīsaddena “kosalā”ti vuccati. Akkharacintakā hi īdisesu ṭhānesu yutte viya saliṅgavacanāni",
  "tika-s0402t:689_3": "(pāṇini 1.2.51) icchanti. Ayamettha ruḷhī yathā aññatthāpi “kurūsu viharati, aṅgesu",
  "tika-s0402t:689_4": "viharatī”ti ca. Tabbisesane pana janapadasadde jātisadde ekavacanameva yathā “kosalesu",
  "tika-s0402t:689_5": "janapade”ti. Cārikanti caraṇaṃ. Caraṇaṃ vā cāro, so eva cārikā. Tayidaṃ maggagamanaṃ",
  "tika-s0402t:689_6": "idhādhippetaṃ, na cuṇṇikagamanamattanti āha “addhānagamanaṃ gacchanto”ti. Taṃ vibhāgena",
  "tika-s0402t:689_7": "dassetuṃ “cārikā ca nāmesā”tiādi vuttaṃ. Tattha dūrepīti dūrepi nātidūrepi. Sahasā",
  "tika-s0402t:689_8": "gamananti sīghagamanaṃ. Mahākassapapaccuggamanādīsūti ādi-saddena āḷavakādīnaṃ atthāya",
  "tika-s0402t:689_9": "gamanaṃ saṅgaṇhāti. Bhagavā hi mahākassapattheraṃ paccuggacchanto muhuttena tigāvutamaggamagamāsi.",
  "tika-s0402t:689_10": "Āḷavakassatthāya tiṃsayojanaṃ, tathā aṅgulimālassa, pukkusātissa pana pañcacattālīsayojanaṃ,",
  "tika-s0402t:689_11": "mahākappinassa vīsayojanasataṃ, dhaniyassatthāya satta yojanasatāni, dhammasenāpatino",
  "tika-s0402t:689_12": "saddhivihārikassa vanavāsissa tissasāmaṇerassa tigāvutādhikaṃ vīsayojanasataṃ agamāsi.",
  "tika-s0402t:689_13": "Imaṃ sandhāyāti imaṃ aturitacārikaṃ sandhāya.",
  "tika-s0402t:690_0": "Upalabhiṃsūti ettha savanavasena upalabhiṃsūti imamatthaṃ dassento “sotadvāra…pe…",
  "tika-s0402t:690_1": "jāniṃsū”ti āha. Sabbampi vākyaṃ avadhāraṇaphalattā antogadhāvadhāraṇanti āha “padapūraṇamatte",
  "tika-s0402t:690_2": "vā nipāto”ti. Avadhāraṇatthenāti pana iminā iṭṭhatthatovadhāraṇatthaṃ kho-saddaggahaṇanti",
  "tika-s0402t:690_3": "dasseti. Assosīti padaṃ kho-sadde gahite tena phullitamaṇḍitavibhūsitaṃ viya hontaṃ",
  "tika-s0402t:690_4": "pūritaṃ nāma hoti, tena ca purimapacchimapadāni saṃsiliṭṭhāni nāma honti, na tasmiṃ",
  "tika-s0402t:690_5": "aggahiteti āha “padapūraṇena byañjanasiliṭṭhatāmattamevā”ti. Mattasaddo visesanivattiattho.",
  "tika-s0402t:690_6": "Tenassa anatthantaradīpanatā dassitā hoti, evasaddena pana byañjanasiliṭṭhatāya ekantikatā.",
  "tika-s0402t:691_0": "Samitapāpattāti accantaṃ anavasesato savāsanaṃ samitapāpattā. Evañhi bāhirakavītarāgasekkhāsekkhapāpasamanato",
  "tika-s0402t:691_1": "bhagavato pāpasamanaṃ visesitaṃ hoti. Tenassa yathābhūtaguṇādhigatametaṃ nāmaṃ yadidaṃ",
  "tika-s0402t:691_2": "samaṇoti dīpeti. Anekatthattā nipātānaṃ idha anussavattho adhippetoti āha “khalūti",
  "tika-s0402t:691_3": "anussavatthe nipāto”ti. Ālapanamattanti piyālāpavacanamattaṃ. Piyasamudāhārā hete",
  "tika-s0402t:691_4": "“bho”ti vā “āvuso”ti vā “devānaṃ piyā”ti vā. Gottavasenāti ettha gaṃ tāyatīti gottaṃ.",
  "tika-s0402t:691_5": "Gotamoti hi pavattamānaṃ vacanaṃ buddhiñca tāyati ekaṃsikavisayatāya rakkhatīti gottaṃ.",
  "tika-s0402t:691_6": "Yathā hi buddhi ārammaṇabhūtena atthena vinā na vattati, tathā abhidhānaṃ abhidheyyabhūtena,",
  "tika-s0402t:691_7": "tasmā so gottasaṅkhāto attho tāni tāyati rakkhatīti vuccati. Ko pana soti? Aññakulaparamparāsādhāraṇaṃ",
  "tika-s0402t:691_8": "tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ.",
  "tika-s0402t:691_9": "Ettha ca samaṇoti iminā parikkhakajanehi bhagavato bahumatabhāvo dassito samitapāpatākittanato.",
  "tika-s0402t:691_10": "Gotamoti iminā lokiyajanehi uccākulasambhūtatā dīpitā tena uditoditavipulakhattiyakulavibhāvanato.",
  "tika-s0402t:691_11": "Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ.",
  "tika-s0402t:692_0": "Kenaci pārijuññenāti ñātipārijuññabhogapārijuññādinā kenacipi pārijuññena parihāniyā",
  "tika-s0402t:692_1": "anabhibhūto anajjhotthaṭo. Tathā hi tassa kulassa na kiñci pārijuññaṃ lokanāthassa",
  "tika-s0402t:692_2": "abhijātiyaṃ, atha kho vaḍḍhiyeva. Abhinikkhamane ca tatopi samiddhatamabhāvo loke",
  "tika-s0402t:692_3": "pākaṭo paññātoti. Sakyakulā pabbajitoti idaṃ vacanaṃ bhagavato saddhāpabbajitabhāvadīpanaṃ",
  "tika-s0402t:692_4": "vuttaṃ mahantaṃ ñātiparivaṭṭaṃ mahantañca bhogakkhandhaṃ pahāya pabbajitabhāvasiddhito.",
  "tika-s0402t:693_0": "Itthambhūtākhyānattheti itthaṃ evaṃpakāro bhūto jātoti evaṃ kathanatthe. Upayogavacananti",
  "tika-s0402t:693_1": "“abbhuggato”ti ettha abhi-saddo itthambhūtākhyānatthajotako, tena yogato “taṃ kho",
  "tika-s0402t:693_2": "pana bhavanta”nti idaṃ sāmiatthe upayogavacanaṃ. Tenāha “tassa kho pana bhoto gotamassāti",
  "tika-s0402t:693_3": "attho”ti. Kalyāṇaguṇasamannāgatoti kalyāṇehi guṇehi yutto, tannissito tabbisayatāyāti",
  "tika-s0402t:693_4": "adhippāyo. Seṭṭhoti etthāpi eseva nayo. Kittetabbato kitti, sā eva saddanīyato saddoti",
  "tika-s0402t:693_5": "āha “kittisaddoti kittiyevā”ti. Abhitthavanavasena pavatto saddo thutighoso. Sadevakaṃ",
  "tika-s0402t:693_6": "lokaṃ ajjhottharitvā uggatoti anaññasādhāraṇe guṇe ārabbha pavattattā sadevakaṃ lokaṃ",
  "tika-s0402t:693_7": "ajjhottharitvā abhibhavitvā uggato.",
  "tika-s0402t:694_0": "So bhagavāti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ",
  "tika-s0402t:694_1": "abhisambuddho devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi",
  "tika-s0402t:694_2": "kāraṇehi sadevake loke “bhagavā”ti patthaṭakittisaddo, so bhagavā. “Bhagavā”ti ca",
  "tika-s0402t:694_3": "idaṃ satthu nāmakittanaṃ. Tenāha āyasmā dhammasenāpati “bhagavāti netaṃ nāmaṃ mātarā",
  "tika-s0402t:694_4": "kata”ntiādi. Parato pana bhagavāti guṇakittanaṃ. Yathā kammaṭṭhānikena “araha”ntiādīsu",
  "tika-s0402t:694_5": "navasu ṭhānesu paccekaṃ iti-saddaṃ yojetvā buddhaguṇā anussariyanti, evaṃ buddhaguṇasaṃkittanenapīti",
  "tika-s0402t:694_6": "dassento “itipi arahaṃ itipi sammāsambuddho…pe… itipi bhagavā”ti āha. “Itipetaṃ bhūtaṃ",
  "tika-s0402t:694_7": "itipetaṃ taccha”ntiādīsu viya idha itisaddo āsannapaccakkhakaraṇattho, pi-saddo sampiṇḍanattho,",
  "tika-s0402t:694_8": "tena ca tesaṃ guṇānaṃ bahubhāvo dīpito, tāni ca saṃkittentena viññunā cittassa sammukhībhūtāneva",
  "tika-s0402t:694_9": "katvā saṃkittetabbānīti dassento “iminā ca iminā ca kāraṇenāti vuttaṃ hotī”ti āha.",
  "tika-s0402t:694_10": "Evaṃ nirūpetvā kittento yo kitteti, tassa bhagavati ativiya abhippasādo hoti.",
  "tika-s0402t:695_0": "Ārakattāti suvidūrattā. Arīnanti kilesārīnaṃ. Arānanti saṃsāracakkassa arānaṃ. Hatattāti",
  "tika-s0402t:695_1": "viddhaṃsitattā. Paccayādīnanti cīvarādipaccayānañceva pūjāvisesānañca. Tatoti visuddhimaggato.",
  "tika-s0402t:695_2": "Yathā ca visuddhimaggato, evaṃ taṃsaṃvaṇṇanātopi nesaṃ vitthāro gahetabbo.",
  "tika-s0402t:696_0": "Imaṃ lokanti nayidaṃ mahājanassa sammukhamattaṃ sandhāya vuttaṃ, atha kho anavasesaṃ",
  "tika-s0402t:696_1": "pariyādāyāti dassetuṃ “sadevaka”ntiādi vuttaṃ. Tenāha “idāni vattabbaṃ nidassetī”ti.",
  "tika-s0402t:696_2": "Pajātattāti yathāsakaṃ kammakilesehi nibbattattā. Pañcakāmāvacaradevaggahaṇaṃ pārisesanayena",
  "tika-s0402t:696_3": "itaresaṃ padantarena gahitattā. Sadevakanti ca avayavena viggaho samudāyo samāsattho.",
  "tika-s0402t:696_4": "Chaṭṭhakāmāvacaradevaggahaṇaṃ paccāsattinayena. Tattha hi so jāto tannivāsī ca. Sabrahmakavacanena",
  "tika-s0402t:696_5": "brahmakāyikādibrahmaggahaṇanti etthāpi eseva nayo. Paccatthikasamaṇabrāhmaṇaggahaṇanti",
  "tika-s0402t:696_6": "nidassanamattametaṃ apaccatthikānaṃ samitabāhitapāpānañca samaṇabrāhmaṇānaṃ samaṇabrāhmaṇavacanena",
  "tika-s0402t:696_7": "gahitattā. Kāmaṃ “sadevaka”ntiādivisesanānaṃ vasena sattavisayo lokasaddoti viññāyati",
  "tika-s0402t:696_8": "tulyayogavisayattā tesaṃ, “salomako sapakkhako”tiādīsu pana atulyayogepi ayaṃ samāso",
  "tika-s0402t:696_9": "labbhatīti byabhicāradassanato pajāgahaṇanti āha “pajāvacanena sattalokaggahaṇa”nti.",
  "tika-s0402t:697_0": "Arūpino sattā attano āneñjavihārena viharantā dibbantīti devāti imaṃ nibbacanaṃ labhantīti",
  "tika-s0402t:697_1": "āha “sadevakaggahaṇena arūpāvacaraloko gahito”ti. Tenāha “ākāsānañcāyatanūpagānaṃ",
  "tika-s0402t:697_2": "devānaṃ sahabyata”nti. Samārakaggahaṇena chakāmāvacaradevaloko gahito tassa savisesaṃ",
  "tika-s0402t:697_3": "mārassa vase vattanato. Sabrahmakaggahaṇena rūpībrahmaloko gahito arūpībrahmalokassa",
  "tika-s0402t:697_4": "gahitattā. Catuparisavasenāti khattiyādicatuparisavasena. Itarā pana catasso parisā",
  "tika-s0402t:697_5": "samārakādiggahaṇena gahitā evāti. Avasesasattaloko nāgagaruḷādibhedo. Tīhākārehīti",
  "tika-s0402t:697_6": "devamārabrahmasahitatāsaṅkhātehi tīhi pakārehi. Tīsu padesūti “sadevaka”ntiādīsu",
  "tika-s0402t:697_7": "tīsu padesu. Tena tenākārenāti sadevakattādinā tena tena pakārena. Tedhātukameva",
  "tika-s0402t:697_8": "pariyādinnanti porāṇā āhūti yojanā.",
  "tika-s0402t:698_0": "Abhiññāti yakāralopenāyaṃ niddeso, abhijānitvāti ayamettha atthoti āha “abhiññāya",
  "tika-s0402t:698_1": "adhikena ñāṇena ñatvā”ti. Anumānādipaṭikkhepoti anumānaatthāpattiādippaṭikkhepo ekappamāṇattā.",
  "tika-s0402t:698_2": "Sabbattha appaṭihatañāṇacāratāya hi sabbapaccakkhā buddhā bhagavanto.",
  "tika-s0402t:699_0": "Anuttaraṃ vivekasukhanti phalasamāpattisukhaṃ. Tena vimissāpi kadāci bhagavato dhammadesanā",
  "tika-s0402t:699_1": "hotīti “hitvāpī”ti pi-saddaggahaṇaṃ. Bhagavā hi dhammaṃ desento yasmiṃ khaṇe parisā",
  "tika-s0402t:699_2": "sādhukāraṃ vā deti, yathāsutaṃ vā dhammaṃ paccavekkhati, taṃ khaṇaṃ pubbabhāgena",
  "tika-s0402t:699_3": "paricchinditvā phalasamāpattiṃ samāpajjati, yathāparicchedañca samāpattito vuṭṭhāya",
  "tika-s0402t:699_4": "ṭhitaṭṭhānato paṭṭhāya dhammaṃ deseti. Appaṃ vā bahuṃ vā desentoti ugghaṭitaññussa",
  "tika-s0402t:699_5": "vasena appaṃ vā, vipañcitaññussa neyyassa vā vasena bahuṃ vā desento. Dhammassa kalyāṇatā",
  "tika-s0402t:699_6": "ca niyyānikatā ca sabbaso anavajjabhāvenevāti āha “anavajjameva katvā”ti.",
  "tika-s0402t:700_0": "Desakāyattena āṇādividhinā atisajjanaṃ pabodhanaṃ desanāti sā pariyattidhammavasena",
  "tika-s0402t:700_1": "veditabbāti āha “desanāya tāva cātuppadikagāthāyapī”tiādi. Nidānanigamānipi satthu",
  "tika-s0402t:700_2": "desanāya anuvidhānato tadantogadhāni evāti āha “nidānaṃ ādi, idamavocāti pariyosāna”nti.",
  "tika-s0402t:701_0": "Sāsitabbapuggalagatena yathāparādhādisāsitabbabhāvena anusāsanaṃ tadaṅgavinayādivasena",
  "tika-s0402t:701_1": "vinayanaṃ sāsananti taṃ paṭipattidhammavasena veditabbanti āha “sīlasamādhivipassanā”tiādi.",
  "tika-s0402t:701_2": "Kusalānanti anavajjadhammānaṃ sīlasamathavipassanānaṃ sīladiṭṭhīnañca ādibhāvo taṃmūlikattā",
  "tika-s0402t:701_3": "uttarimanussadhammānaṃ. Ariyamaggassa antadvayavigamena majjhimāpaṭipadābhāvo viya",
  "tika-s0402t:701_4": "sammāpaṭipattiyā ārabbha nibbattīnaṃ vemajjhatāpi majjhabhāvoti vuttaṃ “atthi, bhikkhave…pe…",
  "tika-s0402t:701_5": "majjhimaṃ nāmā”ti. Phalaṃ pariyosānaṃ nāma saupādisesatāvasena. Nibbānaṃ pariyosānaṃ",
  "tika-s0402t:701_6": "nāma anupādisesatāvasena. Idāni tesaṃ dvinnampi sāsanassa pariyosānataṃ āgamena dassetuṃ",
  "tika-s0402t:701_7": "“tasmātiha tva”ntiādi vuttaṃ. “Sātthaṃ sabyañjana”ntiādivacanato dhammadesanāya ādimajjhapariyosānaṃ",
  "tika-s0402t:701_8": "adhippetanti āha “idha…pe… adhippeta”nti. Tasmiṃ tasmiṃ atthe kathāvadhisaddappabandho",
  "tika-s0402t:701_9": "gāthāvasena suttavasena ca vavatthito pariyattidhammo, so idha desanāti vutto, tassa",
  "tika-s0402t:701_10": "pana attho visesato sīlādi evāti āha “bhagavā hi dhammaṃ desento…pe… dassetī”ti.",
  "tika-s0402t:701_11": "Tattha sīlaṃ dassetvāti sīlaggahaṇena sasambhāraṃ sīlaṃ gahitaṃ, tathā maggaggahaṇena",
  "tika-s0402t:701_12": "sasambhāro maggoti tadubhayavasena anavasesato pariyattiatthaṃ pariyādāya tiṭṭhati.",
  "tika-s0402t:701_13": "Tenāti sīlādidassanena. Atthavasena hi idha desanāya ādikalyāṇādibhāvo adhippeto.",
  "tika-s0402t:701_14": "Kathikasaṇṭhitīti kathikassa saṇṭhānaṃ kathanavasena samavaṭṭhānaṃ.",
  "tika-s0402t:702_0": "Na so sātthaṃ deseti niyyānatthavirahato tassā desanāya. Ekabyañjanādiyuttā vāti",
  "tika-s0402t:702_1": "sithilādibhedesu byañjanesu ekappakāreneva dvippakāreneva vā byañjanena yuttā damiḷabhāsā",
  "tika-s0402t:702_2": "viya. Vivaṭakaraṇatāya oṭṭhe aphusāpetvā uccāretabbato sabbaniroṭṭhabyañjanā vā kirātabhāsā",
  "tika-s0402t:702_3": "viya. Sabbasseva vissajjanīyayuttatāya sabbavissaṭṭhabyañjanā vā yavanabhāsā viya.",
  "tika-s0402t:702_4": "Sabbasseva sānusāratāya sabbaniggahitabyañjanā vā pārasikādimilakkhabhāsā viya. Sabbāpesā",
  "tika-s0402t:702_5": "byañjanekadesavaseneva pavattiyā aparipuṇṇabyañjanāti katvā “abyañjanā”ti vuttā.",
  "tika-s0402t:703_0": "Ṭhānakaraṇāni sithilāni katvā uccāretabbaṃ akkharaṃ pañcasu vaggesu paṭhamatatiyanti",
  "tika-s0402t:703_1": "evamādi sithilaṃ. Tāni asithilāni katvā uccāretabbaṃ akkharaṃ vaggesu dutiyacatutthanti",
  "tika-s0402t:703_2": "evamādi dhanitaṃ. Dvimattakālaṃ dīghaṃ. Ekamattakālaṃ rassaṃ. Tadeva lahukaṃ lahukameva.",
  "tika-s0402t:703_3": "Saṃyogaparaṃ dīghañca garukaṃ. Ṭhānakaraṇāni niggahetvā uccāretabbaṃ niggahitaṃ.",
  "tika-s0402t:703_4": "Parena sambandhaṃ katvā uccāretabbaṃ sambandhaṃ. Tathā na sambandhaṃ vavatthitaṃ.",
  "tika-s0402t:703_5": "Ṭhānakaraṇāni vissaṭṭhāni katvā uccāretabbaṃ vimuttaṃ. Dasadhā byañjanabuddhiyā pabhedoti",
  "tika-s0402t:703_6": "evaṃ sithilādivasena byañjanabuddhiyā akkharuppādakacittassa dasappakārena pabhedo.",
  "tika-s0402t:703_7": "Sabbāni hi akkharāni cittasamuṭṭhānāni yathādhippetatthabyañjanato byañjanāni ca.",
  "tika-s0402t:704_0": "Amakkhetvāti amilecchetvā, avināsetvā, ahāpetvāti attho. Bhagavā yamatthaṃ ñāpetuṃ",
  "tika-s0402t:704_1": "ekagāthaṃ ekavākyampi deseti, tamatthaṃ tāya desanāya parimaṇḍalapadabyañjanāya eva",
  "tika-s0402t:704_2": "desetīti āha “paripuṇṇabyañjanameva katvā dhammaṃ desetī”ti. Idha kevalasaddo anavasesavācako,",
  "tika-s0402t:704_3": "na avomissatādivācakoti āha “sakalādhivacana”nti. Paripuṇṇanti sabbaso puṇṇaṃ. Taṃ",
  "tika-s0402t:704_4": "pana kiñci ūnaṃ vā adhikaṃ vā na hotīti “anūnādhikavacana”nti vuttaṃ. Tattha yadatthaṃ",
  "tika-s0402t:704_5": "desitaṃ, tassa sādhakattā anūnatā veditabbā, tabbidhurassa pana asādhakattā anadhikatā.",
  "tika-s0402t:704_6": "Sakalanti sabbabhāgavantaṃ. Paripuṇṇamevāti sabbaso paripuṇṇameva. Tenāha “ekadesanāpi",
  "tika-s0402t:704_7": "aparipuṇṇā natthī”ti. Aparisuddhā desanā nāma hoti taṇhāsaṃkilesattā. Lokāmisaṃ cīvarādayo",
  "tika-s0402t:704_8": "paccayā, tattha agadhitacittatāya lokāmisanirapekkho. Hitapharaṇenāti hitūpasaṃharaṇena.",
  "tika-s0402t:704_9": "Mettābhāvanāya muduhadayoti mettābhāvanāya karuṇāya vā muduhadayo. Ullumpanasabhāvasaṇṭhitenāti",
  "tika-s0402t:704_10": "sakalasaṃkilesato vaṭṭadukkhato ca uddharaṇākārāvaṭṭhitena cittena, karuṇādhippāyenāti",
  "tika-s0402t:704_11": "attho. Tasmāti yasmā sikkhattayasaṅgahaṃ sakalaṃ sāsanaṃ idha brahmacariyanti adhippetaṃ,",
  "tika-s0402t:704_12": "tasmā. Brahmacariyanti iminā samānādhikaraṇāni sabbapadāni yojetvā atthaṃ dassento",
  "tika-s0402t:704_13": "“so dhammaṃ deseti…pe… pakāsetīti evamettha attho daṭṭhabbo”ti āha.",
  "tika-s0402t:705_0": "Sundaranti bhaddakaṃ. Bhaddakatā ca passantassa hitasukhāvahabhāvena veditabbāti",
  "tika-s0402t:705_1": "āha “atthāvahaṃ sukhāvaha”nti. Tattha atthāvahanti diṭṭhadhammikasamparāyikaparamatthasaṃhitahitāvahaṃ.",
  "tika-s0402t:705_2": "Sukhāvahanti yathāvuttatividhasukhāvahaṃ. Tathānurūpānanti tādisānaṃ. Yādisehi pana",
  "tika-s0402t:705_3": "guṇehi bhagavā samannāgato, tehi catuppamāṇikassa lokassa sabbathāpi accantappasādanīyo",
  "tika-s0402t:705_4": "tesaṃ yathābhūtasabhāvattāti dassento “yathārūpo”tiādimāha. Tattha yathābhūta…pe…",
  "tika-s0402t:705_5": "arahatanti iminā dhammappamāṇalūkhappamāṇānaṃ sattānaṃ bhagavato pasādāvahatā dassitā,",
  "tika-s0402t:705_6": "itarena itaresaṃ. Dassanamattampi sādhu hotīti ettha kosiyavatthu kathetabbaṃ. Ubhatopakkhikāti",
  "tika-s0402t:705_7": "micchādiṭṭhisammādiṭṭhivasena ubhayapakkhikā. Kerāṭikāti saṭhā.",
  "tika-s0402t:706_0": "Anekatthattā nipātānaṃ yāvañcidanti nipātasamudāyo adhimattappamāṇaparicchedaṃ dīpetīti",
  "tika-s0402t:706_1": "āha “adhimattappamāṇaparicchedavacanameta”nti. Adhimattavippasannānīti adhikappamāṇena",
  "tika-s0402t:706_2": "vippasannāni. Vippasannānīti ca pakatiākāraṃ atikkamitvā vippasannānīti attho. Nanu",
  "tika-s0402t:706_3": "ca cakkhādīnaṃ indriyānaṃ manoviññeyyattā kathaṃ tena tesaṃ vippasannatā viññāyatīti",
  "tika-s0402t:706_4": "āha “tassa hī”tiādi. Tassāti brāhmaṇassa. Tesanti cakkhādīnaṃ pañcannaṃ indriyānaṃ.",
  "tika-s0402t:706_5": "Evampi manindriyena patiṭṭhitokāsassa adiṭṭhattā kathaṃ manindriyassa vippasannatā",
  "tika-s0402t:706_6": "tena viññāyatīti āha “yasmā panā”tiādi. Nayaggāhapaññā hesā tassa brāhmaṇassa. Mane",
  "tika-s0402t:706_7": "vippasanneyeva hoti pasannacittasamuṭṭhitarūpasampadāhi eva cakkhādīnaṃ patiṭṭhitokāsassa",
  "tika-s0402t:706_8": "pasannatāsambhavato.",
  "tika-s0402t:707_0": "Jambonadasuvaṇṇaṃ rattavaṇṇameva hotīti āha “surattavaṇṇassā”ti. Jambonadasuvaṇṇassa",
  "tika-s0402t:707_1": "ghaṭikāti jambonadasuvaṇṇapiṇḍaṃ. Iminā nekkhanti nekkhappamāṇajambonadasuvaṇṇena",
  "tika-s0402t:707_2": "kataṃ akatabhaṇḍaṃ vuttanti dasseti. Nekkhanti vā atirekapañcasuvaṇṇena katapilandhanaṃ",
  "tika-s0402t:707_3": "katabhaṇḍaṃ vuttaṃ. Tañhi ghaṭṭanamajjanakkhamaṃ hotīti. Suvaṇṇanti ca pañcadharaṇassa",
  "tika-s0402t:707_4": "samaññā, tasmā pañcavīsatidharaṇahiraññavicitaṃ ābharaṇaṃ idha nekkhanti adhippetaṃ.",
  "tika-s0402t:707_5": "Jambonadanti mahājambusākhāya pavattanadiyaṃ nibbattaṃ. Taṃ kira ratanaṃ rattaṃ.",
  "tika-s0402t:707_6": "Suvaṇṇākāre mahājambuphalarase vā pathaviyaṃ paviṭṭhe suvaṇṇaṅkurā uṭṭhahanti, tena",
  "tika-s0402t:707_7": "suvaṇṇena katapilandhanantipi attho. Suparikammakatanti suṭṭhu kataparikammaṃ. Sampahaṭṭhanti",
  "tika-s0402t:707_8": "sammā pahaṭṭhaṃ ghaṭṭanādivasena sukataparikammaṃ. Tenāha “suvaṇṇakāra…pe… suparimajjitanti attho”ti.",
  "tika-s0402t:708_0": "Vāḷarūpānīti āharimāni vāḷarūpāni. “Akappiyarūpākulo akappiyamañco pallaṅkoti sārasamāse.",
  "tika-s0402t:708_1": "Ratanacitranti bhitticchedādivasena ratanacitraṃ. Rukkhatūlalatātūlapoṭakitūlānaṃ",
  "tika-s0402t:708_2": "vasena tiṇṇaṃ tūlānaṃ. Uddalomiyaṃ kecīti sārasamāsācariyā uttaravihārino ca. Tathā",
  "tika-s0402t:708_3": "ekantalomiyaṃ. Koseyyakaṭṭissamayanti koseyyakasaṭamayaṃ. Ajinacammehīti ajinamigacammehi.",
  "tika-s0402t:708_4": "Tāni kira cammāni sukhumatarāni. Tasmā dupaṭṭatipaṭṭāni katvā sibbanti. Tena vuttaṃ",
  "tika-s0402t:708_5": "“ajinappaveṇī”tiādi.",
  "tika-s0402t:709": "Nikāmalābhīti yathicchitalābhī. Tenāha “icchiticchitalābhī”ti. Vipulalābhīti uḷāralābhī. Kasiranti hi parittaṃ vuccati, tappaṭikkhepena akasiraṃ uḷāraṃ. Tenāha “mahantalābhī”tiādi.",
  "tika-s0402t:710_0": "Laddhā ca na kappantīti sāmaññena paṭisiddhattā sabbathā na kappatīti kassaci āsaṅkā",
  "tika-s0402t:710_1": "siyā, tannivattanatthaṃ “kiñci kiñci kappatī”tiādimāha. Tattha suddhakoseyyanti ratanaparisibbanarahitaṃ.",
  "tika-s0402t:710_2": "Ettha ca “suddhakoseyyaṃ pana vaṭṭatī”ti vinaye vuttattā idhāpi ettakameva vuttaṃ.",
  "tika-s0402t:710_3": "Dīghanikāyaṭṭhakathāyaṃ pana “ṭhapetvā tūlikaṃ sabbāneva gonakādīni ratanaparisibbitāni",
  "tika-s0402t:710_4": "na vaṭṭantī”ti vuttaṃ. Tattha “ṭhapetvā tūlika”nti etena ratanasibbanarahitāpī tūlikā",
  "tika-s0402t:710_5": "na vaṭṭatīti dīpeti. Vacanatoti etena vinaye vuttabhāvaṃ dasseti. Ekena vidhānenāti",
  "tika-s0402t:710_6": "yathāvuttameva vidhānaṃ sandhāya vadati. Yadi evaṃ kasmā bhagavatā “laddhā ca na",
  "tika-s0402t:710_7": "kappantī”ti sāmaññena paṭisedho katoti āha “akappiyaṃ pana upādāyā”tiādi.",
  "tika-s0402t:711_0": "Pallaṅkanti ettha pari-saddo samantatoti etasmiṃ atthe vattati, tasmā vāmūruṃ dakkhiṇūruñca",
  "tika-s0402t:711_1": "samaṃ ṭhapetvā ubho pāde aññamaññasambandhe katvā nisajjā pallaṅkanti āha “samantato",
  "tika-s0402t:711_2": "ūrubaddhāsana”nti. Ūrūnaṃ bandhanavasena nisajjā. Pallaṅkaṃ ābhujitvāti ca yathā",
  "tika-s0402t:711_3": "pallaṅkavasena nisajjā hoti, evaṃ ubho pāde ābhuje samiñjite katvāti attho. Taṃ pana",
  "tika-s0402t:711_4": "ubhinnaṃ pādānaṃ tathā sambandhatākaraṇanti āha “bandhitvā”ti. Ujuṃ kāyaṃ paṇidhāyāti",
  "tika-s0402t:711_5": "uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "tika-s0402t:711_6": "Evañhi nisinnassa cammamaṃsanhārūni na paṇamanti. Athassa yā tesaṃ paṇamanapaccayā",
  "tika-s0402t:711_7": "khaṇe khaṇe vedanā uppajjeyyuṃ, tā na uppajjanti. Tāsu anuppajjamānāsu cittaṃ ekaggaṃ",
  "tika-s0402t:711_8": "hoti, kammaṭṭhānaṃ na paripatati, vuddhiṃ phātiṃ gacchati. Tenāha “aṭṭhārasa piṭṭhikaṇṭake”tiādi.",
  "tika-s0402t:711_9": "Ujuṃ kāyaṃ ṭhapetvāti uparimaṃ kāyaṃ ujukaṃ ṭhapetvā, ayameva vā pāṭho. Heṭṭhimakāyassa",
  "tika-s0402t:711_10": "hi anujukaṭṭhapanaṃ nisajjāvacaneneva bodhitanti. Ujuṃ kāyanti ettha kāya-saddo uparimakāyavisayo.",
  "tika-s0402t:712_0": "Parimukhanti ettha pari-saddo abhisaddena samānatthoti āha “kammaṭṭhānābhimukha”nti,",
  "tika-s0402t:712_1": "bahiddhā puthuttārammaṇato nivāretvā kammaṭṭhānaṃyeva purakkhatvāti attho. Ettha",
  "tika-s0402t:712_2": "yathā “vanantaññeva pavisāmī”tiādinā bhāvanānurūpaṃ senāsanaṃ dassitaṃ, evaṃ “nisīdāmī”ti",
  "tika-s0402t:712_3": "iminā alīnānuddhaccapakkhiyo santo iriyāpatho dassito, “pallaṅkaṃ ābhujitvā”ti iminā",
  "tika-s0402t:712_4": "nisajjāya daḷhabhāvo, “parimukhaṃ satiṃ upaṭṭhapetvā”ti iminā ārammaṇapariggahūpāyo.",
  "tika-s0402t:712_5": "Pariggahitaniyyānanti sabbathā gahitāsammosaṃ pariccattasammosaṃ satiṃ katvā, paramasatinepakkaṃ",
  "tika-s0402t:712_6": "upaṭṭhapetvāti attho. Parīti pariggahaṭṭho “pariṇāyikā”tiādīsu viya. Mukhanti niyyānaṭṭho",
  "tika-s0402t:712_7": "“suññatavimokkha”ntiādīsu viya. Paṭipakkhato niggamanaṭṭho hi niyyānaṭṭho.",
  "tika-s0402t:713_0": "Cattāri rūpāvacarajjhānāni dibbabhāvāvahattā dibbavihārā nāma hontīti tadāsannappavattacaṅkamopi",
  "tika-s0402t:713_1": "tadupacārato dibbo nāma hotīti āha “cattāri hi rūpajjhānānī”tiādi. Samāpajjitvā caṅkamantassāti",
  "tika-s0402t:713_2": "idañca caṅkamantassa antarantarā samāpattiṃ samāpajjitvā uṭṭhāyuṭṭhāya caṅkamanaṃ",
  "tika-s0402t:713_3": "sandhāya vuttaṃ. Na hi samāpattiṃ samāpajjitvā avuṭṭhitena sakkā caṅkamituṃ. Samāpattito",
  "tika-s0402t:713_4": "vuṭṭhāya caṅkamantassapi caṅkamoti idaṃ pana samāpattito vuṭṭhahitvā antarantarā",
  "tika-s0402t:713_5": "samāpajjitvā caṅkamantassa vasena vuttaṃ. Dvīsu vihāresūti brahmavihāre, ariyavihāre",
  "tika-s0402t:713_6": "ca. Mettājhānādayo hitūpasaṃhārādivasena pavattiyā brahmabhūtā seṭṭhabhūtā vihārāti",
  "tika-s0402t:713_7": "brahmavihārā. Anaññasādhāraṇattā pana ariyānaṃ vihārāti ariyavihārā, catassopi phalasamāpattiyo.",
  "tika-s0402t:713_8": "Idha pana arahattaphalasamāpattiyeva āgatā.",
  "tika-s0402t:714_0": "Paccavekkhaṇāya phalasamāpatti kathitā samāpattiṃ samāpajjitvā vuṭṭhitassa paccavekkhaṇāsambhavato.",
  "tika-s0402t:714_1": "Caṅkamādayoti phalasamāpattiṃ samāpannassapi samāpattito vuṭṭhitassapi caṅkamaṭṭhānanisajjādayo.",
  "tika-s0402t:714_2": "Ariyacaṅkamādayo honti na pana paccavekkhantassāti adhippāyo.",
  "tika-s0402t:715": "Venāgapurasuttavaṇṇanā niṭṭhitā.",
  "tika-s0402t:716": "4. Sarabhasuttavaṇṇanā",
  "tika-s0402t:717_0": "65. Catutthe gijjhā ettha santīti gijjhaṃ, kūṭaṃ. Taṃ etassāti gijjhakūṭo. Gijjho",
  "tika-s0402t:717_1": "viyāti vā gijjhaṃ, kūṭaṃ. Taṃ etassāti gijjhakūṭo, pabbato. Tasmiṃ gijjhakūṭe. Tenāha",
  "tika-s0402t:717_2": "“gijjhā vā”tiādi. Acirapakkantoti ettha na desantarapakkamanaṃ adhippetaṃ, atha kho",
  "tika-s0402t:717_3": "sāsanapakkamananti dassento “imasmiṃ sāsane pabbajitvā”tiādimāha, teneva hi “imassā",
  "tika-s0402t:717_4": "dhammavinayā”ti vuttaṃ. Labbhatīti lābho, catunnaṃ paccayānametaṃ adhivacanaṃ. Sakkaccaṃ",
  "tika-s0402t:717_5": "kātabbo dātabboti sakkāro. Paccayā eva hi paṇītapaṇītā sundarasundarā abhisaṅkharitvā",
  "tika-s0402t:717_6": "katā sakkārāti vuccanti. Sakkāroti vā sundarakāro, parehi attano gāravakiriyā pupphādīhi",
  "tika-s0402t:717_7": "vā pūjā. Lābho ca sakkāro ca lābhasakkārā, te naṭṭhā pahīnā etesanti naṭṭhalābhasakkārā.",
  "tika-s0402t:718_0": "Mahālābhasakkāro uppajjīti tadā kira bhagavato mahālābhasakkāro uppajji yathā taṃ",
  "tika-s0402t:718_1": "cattāro asaṅkheyye pūritadānapāramisañcayassa. Sabbadisāsu hi yamakamahāmegho vuṭṭhahitvā",
  "tika-s0402t:718_2": "mahogho viya sabbapāramiyo “ekasmiṃ attabhāve vipākaṃ dassāmā”ti sampiṇḍitā viya",
  "tika-s0402t:718_3": "lābhasakkāramahoghaṃ nibbattayiṃsu. Tato tato annapānayānavatthamālāgandhavilepanādihatthā",
  "tika-s0402t:718_4": "khattiyabrāhmaṇādayo āgantvā “kahaṃ buddho, kahaṃ bhagavā, kahaṃ devadevo narāsabho",
  "tika-s0402t:718_5": "purisasīho”ti bhagavantaṃ pariyesanti, sakaṭasatehipi paccaye āharitvā okāsaṃ alabhamānā",
  "tika-s0402t:718_6": "samantā gāvutappamāṇampi sakaṭadhurena sakaṭadhuraṃ āhacca tiṭṭhanti ceva anubandhanti",
  "tika-s0402t:718_7": "ca andhakavindabrāhmaṇo viya. Yathā ca bhagavato, evaṃ bhikkhusaṅghassapi. Vuttampi cetaṃ –",
  "tika-s0402t:719_0": "“Tena kho pana samayena bhagavā sakkato hoti garukato mānito pūjito apacito lābhī",
  "tika-s0402t:719_1": "cīvarapiṇḍapātasenāsanagilānapaccayabhesajjaparikkhārānaṃ, bhikkhusaṅghopi sakkato",
  "tika-s0402t:719_2": "hoti…pe… parikkhārāna”nti.",
  "tika-s0402t:720": "Tathā –",
  "tika-s0402t:721": "“Yāvatā kho pana, cunda, etarahi saṅgho vā gaṇo vā loke uppanno, nāhaṃ, cunda, aññaṃ ekaṃ saṅghampi samanupassāmi evaṃlābhaggayasaggappattaṃ yatharivāyaṃ, cunda, bhikkhusaṅgho”ti.",
  "tika-s0402t:722_0": "Svāyaṃ bhagavato ca saṅghassa ca uppanno lābhasakkāro ekato hutvā dvinnaṃ mahānadīnaṃ",
  "tika-s0402t:722_1": "udakaṃ viya appameyyo ahosi, bhagavato pana bhikkhusaṅghassa ca uppanno lābhasakkāro",
  "tika-s0402t:722_2": "dhammassapi uppannoyeva. Dhammadharānañhi kato sakkāro dhammassa kato nāma hoti.",
  "tika-s0402t:722_3": "Tena vuttaṃ “tiṇṇaṃ ratanānaṃ mahālābhasakkāro uppajjī”ti.",
  "tika-s0402t:723_0": "Vuttamatthaṃ pāḷiyā nidassento “yathāhā”tiādimāha. Tattha sakkatoti sakkārappatto.",
  "tika-s0402t:723_1": "Yassa hi cattāro paccaye sakkatvā suabhisaṅkhate paṇītapaṇīte upaneti, so sakkato.",
  "tika-s0402t:723_2": "Garukatoti garubhāvahetūnaṃ uttamaguṇānaṃ matthakappattiyā anaññasādhāraṇena garukārena",
  "tika-s0402t:723_3": "sabbadevamanussehi pāsāṇacchattaṃ viya garukato. Yasmiñhi garubhāvaṃ paccupaṭṭhapetvā",
  "tika-s0402t:723_4": "paccaye denti, so garukato. Mānitoti sammāpaṭipattiyā mānito manena piyāyito. Tāya",
  "tika-s0402t:723_5": "hi viññūnaṃ manāpatā. Pūjitoti mānanādipūjāya ceva catupaccayapūjāya ca pūjito. Yassa",
  "tika-s0402t:723_6": "hi sabbametaṃ pūjanañca karonti, so pūjito. Apacitoti nīcavuttikaraṇena apacito.",
  "tika-s0402t:723_7": "Satthārañhi disvā manussā hatthikkhandhādīhi otaranti, maggaṃ denti, aṃsakūṭato sāṭakaṃ",
  "tika-s0402t:723_8": "apanenti. Āsanato vuṭṭhahanti, vandantīti evaṃ so tehi apacito nāma hoti.",
  "tika-s0402t:724_0": "Avaṇṇaṃ pattharitvāti avaṇṇaṃ tattha tattha saṃkittanavasena pattharitvā. Āvaṭṭanimāyanti",
  "tika-s0402t:724_1": "āvaṭṭetvā gahaṇamāyaṃ. Āvaṭṭeti purimākārato nivatteti attano vase vatteti etāyāti",
  "tika-s0402t:724_2": "āvaṭṭanī, māyā, taṃ āvaṭṭanimāyaṃ osāretvā parijappetvāti attho. Koṭito paṭṭhāyāti",
  "tika-s0402t:724_3": "antimakoṭito paṭṭhāya. Thaddhakāyena pharusavācāya tiṇṇaṃ ratanānaṃ avaṇṇakathanaṃ",
  "tika-s0402t:724_4": "anatthāvahattā visasiñcanasadisā hotīti āha “visaṃ siñcitvā”ti. Aññātoti āñāto. Tenāha “ñāto”tiādi.",
  "tika-s0402t:725_0": "Kāyaṅganti kāyameva aṅgaṃ, kāyassa vā aṅgaṃ, sīsādi. Vācaṅganti “hotu, sādhū”ti evamādivācāya",
  "tika-s0402t:725_1": "avayavaṃ. Ekakenāti asahāyena. Imassa panatthassāti “cariyaṃ caraṇakāle”tiādinā vuttassa.",
  "tika-s0402t:725_2": "Yato yato garu dhuranti yasmiṃ yasmiṃ ṭhāne dhuraṃ garu bhārikaṃ hoti, aññe balibaddā",
  "tika-s0402t:725_3": "ukkhipituṃ na sakkonti. Yato gambhīravattanīti vattanti etthāti vattanī, dummaggassetaṃ",
  "tika-s0402t:725_4": "nāmaṃ, yasmiṃ ṭhāne udakacikkhallamahantatāya vā visamacchinnataṭabhāvena vā maggo",
  "tika-s0402t:725_5": "gambhīro hotīti attho. Tadāssu kaṇhaṃ yuñjentīti assūti nipātamattaṃ, tadā kaṇhaṃ",
  "tika-s0402t:725_6": "yuñjentīti attho. Yadā dhurañca garu hoti maggo ca gambhīro, tadā aññe balibadde",
  "tika-s0402t:725_7": "apanetvā kaṇhameva yuñjentīti vuttaṃ hoti. Svāssu taṃ vahate dhuranti etthapi assūti",
  "tika-s0402t:725_8": "nipātamattameva, so taṃ dhuraṃ vahatīti attho.",
  "tika-s0402t:726_0": "Gehavetananti gehe nivuṭṭhabhāvahetu dātabbaṃ. Kāḷako nāma nāmenāti añjanavaṇṇo kiresa,",
  "tika-s0402t:726_1": "tenassa “kāḷako”ti nāmaṃ akaṃsu. Kāḷakaṃ upasaṅkamitvā āhāti kāḷako kira ekadivasaṃ",
  "tika-s0402t:726_2": "cintesi “mayhaṃ mātā duggatā maṃ puttaṭṭhāne ṭhapetvā dukkhena poseti, yaṃnūnāhaṃ",
  "tika-s0402t:726_3": "bhatiṃ katvā imaṃ duggatabhāvato moceyya”nti. So tato paṭṭhāya bhatiṃ upadhārento",
  "tika-s0402t:726_4": "vicarati. Atha tasmiṃ divase gāmagorūpehi saddhiṃ tattha samīpe carati. Satthavāhaputtopi",
  "tika-s0402t:726_5": "gosuttavittako, so “atthi nu kho etesaṃ gunnaṃ antare sakaṭāni uttāretuṃ samattho",
  "tika-s0402t:726_6": "usabhājānīyo”ti upadhārayamāno bodhisattaṃ disvā “ayaṃ ājānīyo sakkhissati mayhaṃ",
  "tika-s0402t:726_7": "sakaṭāni uttāretu”nti aññāsi. Tena taṃ upasaṅkamitvā evamāha. So aññesaṃ…pe… gehameva",
  "tika-s0402t:726_8": "agamāsīti tadā kira gāmadārakā “kiṃ nāmetaṃ kāḷakassa gale”ti tassa santikaṃ āgacchanti.",
  "tika-s0402t:726_9": "So te anubandhitvā dūratova palāpento mātu santikaṃ gato. Taṃ sandhāyetaṃ vuttaṃ.",
  "tika-s0402t:727_0": "Sāyanhasamayanti sāyanhakāle. Bhummatthe etaṃ upayogavacanaṃ. Na hettha accantasaṃyogo",
  "tika-s0402t:727_1": "sambhavati. Paṭisallānā vuṭṭhitoti ettha tehi tehi saddhivihārikaantevāsikaupāsakaupāsikādisattehi",
  "tika-s0402t:727_2": "ceva rūpārammaṇādisaṅkhārehi ca paṭinivattetvā apasakkitvā nilīyanaṃ vivecanaṃ kāyacittehi",
  "tika-s0402t:727_3": "tato vivittatāya paṭisallānaṃ kāyaviveko, cittaviveko ca. Yo tato duvidhavivekato",
  "tika-s0402t:727_4": "vuṭṭhito bhavaṅgappattiyā sabrahmacārīhi samāgamena ca apeto. So paṭisallānā vuṭṭhito",
  "tika-s0402t:727_5": "nāma hoti. Ayaṃ pana yasmā paṭisallānānaṃ uttamato phalasamāpattito vuṭṭhāsi, tasmā",
  "tika-s0402t:727_6": "“phalasamāpattito”ti vuttaṃ. Kāyasakkhino bhavissāmāti nāmakāyena desanāsampaṭicchanavasena",
  "tika-s0402t:727_7": "sakkhibhūtā bhavissāma. Nanu ca “paññatte āsane nisīdī”ti idaṃ kasmā vuttaṃ. Titthiyā",
  "tika-s0402t:727_8": "hi bhagavato paṭipakkhā, te kasmā tassa āsanaṃ paññāpentīti āha “tathāgato hī”tiādi.",
  "tika-s0402t:728_0": "Viggāhikakathanti viggāhasaṃvattanikaṃ sārambhakathaṃ. Āyāceyyāsīti vacībhedaṃ katvā",
  "tika-s0402t:728_1": "yāceyyāsi. Pattheyyāsīti manasā āsīseyyāsi. Piheyyāsīti tasseva vevacanaṃ. Nittejataṃ",
  "tika-s0402t:728_2": "āpannoti tejahāniyā nittejabhāvaṃ āpanno, nittejabhūtoti attho. Tato eva bhikkhuādayopi",
  "tika-s0402t:728_3": "sammukhā oloketuṃ asamatthatāya pattakkhandho, patitakkhandhoti attho. Tenāha “onatagīvo”ti.",
  "tika-s0402t:728_4": "Dassitadhammesūti vuttadhammesu. Vacanamattameva hi tesaṃ, na pana dassanaṃ tādisasseva",
  "tika-s0402t:728_5": "dhammassa abhāvato. Bhagavato eva vā “ime dhammā anabhisambuddhā”ti parassa vacanavasena",
  "tika-s0402t:728_6": "dassitadhammesu. Paṭicarissatīti paṭicchādanavase carissati pavattissati, paṭicchādanattho",
  "tika-s0402t:728_7": "eva vā carati-saddo anekatthattā dhātūnanti āha “paṭicchādessatī”ti. Aññena vā aññanti",
  "tika-s0402t:728_8": "pana paṭicchādanākāradassananti āha “aññena vā vacanenā”tiādi.",
  "tika-s0402t:729_0": "Tattha aññaṃ vacananti yaṃ samanuyuñjantena bhagavatā parassa dosavibhāvanaṃ vacanaṃ",
  "tika-s0402t:729_1": "vuttaṃ, taṃ tato aññeneva vacanena paṭicchādeti. “Āpattiṃ āpannosī”ti codakena vuttavacanaṃ",
  "tika-s0402t:729_2": "viya “ko āpanno, kiṃ āpanno, kismiṃ āpanno, kaṃ bhaṇatha, kiṃ bhaṇathā”tiādivacanena",
  "tika-s0402t:729_3": "aññaṃ āgantukakathaṃ āharanto “tvaṃ itthannāmaṃ āpattiṃ āpannosī”ti puṭṭho “pāṭaliputtaṃ",
  "tika-s0402t:729_4": "gatomhī”ti vatvā puna “na tava pāṭaliputtagamanaṃ pucchāma, āpattiṃ pucchāmā”ti vutte",
  "tika-s0402t:729_5": "tato rājagahaṃ gatomhi. Rājagahaṃ vā yāhi brāhmaṇagehaṃ vā, āpattiṃ āpannosīti. “Tattha",
  "tika-s0402t:729_6": "me sūkaramaṃsaṃ laddha”ntiādīni vadanto viya samanuyuñjakena vuttavacanato aññaṃ",
  "tika-s0402t:729_7": "āgantukakathaṃ āharanto apanāmessati, vikkhepaṃ gamayissati. Appatītā honti tena",
  "tika-s0402t:729_8": "atuṭṭhā asomanassikāti apaccayo, domanassetaṃ adhivacanaṃ. Neva attano, na paresaṃ",
  "tika-s0402t:729_9": "hitaṃ abhirādhayatīti anabhiraddhi, domanassameva. Tenevāha “apaccayena domanassaṃ vutta”nti.",
  "tika-s0402t:730_0": "Yassa kho pana te atthāya dhammo desitoti ettha dhamma-saddena catusaccadhammo vuttoti",
  "tika-s0402t:730_1": "āha “yassa maggassa vā phalassa vā atthāyā”ti. Catusaccadhammo hi maggaphalādhigamatthāya",
  "tika-s0402t:730_2": "desīyati. Na niggacchatīti na pavatteti. Nanti naṃ dhammaṃ. Idāni “yassa kho pana",
  "tika-s0402t:730_3": "te atthāya dhammo desito”ti ettha dhamma-saddena paṭipattidhammo dassito, na pana",
  "tika-s0402t:730_4": "catusaccadhammoti adhippāyena atthavikappaṃ dassento “atha vā”tiādimāha. Pañca dhammāti",
  "tika-s0402t:730_5": "gambhīrañāṇacariyabhūtānaṃ khandhādīnaṃ uggahasavanadhāraṇaparicayayonisomanasikāre",
  "tika-s0402t:730_6": "sandhāyāha. Takkarassa sammā dukkhakkhayāyāti ettha sammāsaddo ubhayatthāpi yojetabbo",
  "tika-s0402t:730_7": "“sammā takkarassa sammā dukkhakkhayāyā”ti. Yo hi sammā dhammaṃ paṭipajjati, tasseva",
  "tika-s0402t:730_8": "sammā dukkhakkhayo hotīti. Yo pana vuttanayena takkaro, tassa niyyānaṃ atthato dhammasseva",
  "tika-s0402t:730_9": "niyyānanti tappaṭikkhepena “so dhammo…pe… na niyyāti na niggacchatī”ti āha.",
  "tika-s0402t:731_0": "Yadi tiracchānasīhassa nādo sabbatiracchānaekaccamanussāmanussanādato seṭṭhattā seṭṭhanādo,",
  "tika-s0402t:731_1": "kimaṅgaṃ pana tathāgatasīhassa nādoti āha “sīhanādanti seṭṭhanāda”nti. Yadi vā tiracchānasīhanādassa",
  "tika-s0402t:731_2": "seṭṭhanādatā nibbhayatāya appaṭisattutāya icchitā, tathāgatasīhanādasseva ayamattho",
  "tika-s0402t:731_3": "sātisayoti āha “abhītanādaṃ appaṭināda”nti. “Aṭṭhānametaṃ anavakāso”tiādinā hi yo",
  "tika-s0402t:731_4": "attho vutto, tassa bhūtatāya ayaṃ nādo seṭṭhanādo nāma hoti uttamanādo. Bhūtattho",
  "tika-s0402t:731_5": "hi uttamatthoti. Imamatthaṃ pana vadantassa bhagavato aññato bhayaṃ vā āsaṅkā vā",
  "tika-s0402t:731_6": "natthīti abhītanādo nāma hoti. Abhūtañhi vadato kutoci bhayaṃ vā āsaṅkā vā siyā,",
  "tika-s0402t:731_7": "evaṃ pana vadantaṃ bhagavantaṃ koci uṭṭhahitvā paṭibāhituṃ samattho nāma natthīti",
  "tika-s0402t:731_8": "ayaṃ nādo appaṭinādo nāma hoti.",
  "tika-s0402t:732_0": "Samantato niggaṇhanavasena todanaṃ vijjhanaṃ sannitodakaṃ, sammā vā nitudanti pīḷenti",
  "tika-s0402t:732_1": "etenāti sannitodakaṃ. Vācāyāti ca paccatte karaṇavacanaṃ. Tenāha “vacanapatodenā”ti.",
  "tika-s0402t:732_2": "Sañjambharimakaṃsūti samantato sambharitaṃ akaṃsu, sabbe paribbājakā vācātodanehi",
  "tika-s0402t:732_3": "tudiṃsūti attho. Tenāha “sambharitaṃ…pe… vijjhiṃsū”ti. Siṅgālakaṃyevāti siṅgālameva,",
  "tika-s0402t:732_4": "“segālakaṃyevā”tipi pāṭho. Tassevāti siṅgālaravasseva. Atha vā bheraṇḍakaṃyevāti",
  "tika-s0402t:732_5": "bhedaṇḍasakuṇisadisaṃyevāti attho. Bhedaṇḍaṃ nāma eko pakkhī dvimukho, tassa kira",
  "tika-s0402t:732_6": "saddo ativiya virūpo amanāpo. Tenāha “apica bhinnassaraṃ amanāpasaddaṃ nadatī”ti.",
  "tika-s0402t:732_7": "Sesamettha uttānameva.",
  "tika-s0402t:733": "Sarabhasuttavaṇṇanā niṭṭhitā.",
  "tika-s0402t:734": "5. Kesamuttisuttavaṇṇanā",
  "tika-s0402t:735": "66. Pañcame kesamuttaṃ nivāso etesanti kesamuttiyāti āha “kesamuttanigamavāsino”ti. Aṭṭhavidhapānakānīti ambapānādiaṭṭhavidhāni pānāni.",
  "tika-s0402t:736_0": "“Mā anussavenā”tiādīsu pana eko daharakālato paṭṭhāya evaṃ anussavo atthi, evaṃ cirakālakatāya",
  "tika-s0402t:736_1": "anussutiyā labbhamānaṃ kathamidaṃ aññathā siyā, tasmā bhūtametanti anussavena gaṇhāti,",
  "tika-s0402t:736_2": "tathā gahaṇaṃ paṭikkhipanto “mā anussavenā”ti āha. Anu anu savanaṃ anussavo. Aparo",
  "tika-s0402t:736_3": "“amhākaṃ pitupitāmahādivuddhānaṃ upadesaparamparāya idamābhataṃ, evaṃ paramparābhatakathaṃ",
  "tika-s0402t:736_4": "nāma na aññathā siyā, tasmā bhūtameta”nti gaṇhāti, taṃ paṭikkhipanto “mā paramparāyā”ti",
  "tika-s0402t:736_5": "āha. Eko kenaci kismiñci vuttamatte “evaṃ kira eta”nti gaṇhāti, taṃ nisedhento “mā",
  "tika-s0402t:736_6": "itikirāyā”ti āha. Piṭakaṃ gantho sampadīyati etassāti piṭakasampadānaṃ, ganthassa",
  "tika-s0402t:736_7": "uggaṇhanako. Tena piṭakauggaṇhanakabhāvena ekacco tādisaṃ ganthaṃ paguṇaṃ katvā tena",
  "tika-s0402t:736_8": "taṃ samentaṃ sameti, tasmā “bhūtameta”nti gaṇhāti, taṃ sandhāyesa paṭikkhepo “mā",
  "tika-s0402t:736_9": "piṭakasampadānenā”ti, attano uggahaganthasampattiyā mā gaṇhitthāti vuttaṃ hoti. Sametanti saṃgataṃ.",
  "tika-s0402t:737_0": "Koci kañci vitakkento “evameva tena bhavitabba”nti kevalaṃ attano saṅkappavasena",
  "tika-s0402t:737_1": "“bhūtamida”nti gaṇhāti, taṃ sandhāyetaṃ vuttaṃ “mā takkahetū”ti. Añño “imāya yuttiyā",
  "tika-s0402t:737_2": "bhūtamida”nti kevalaṃ anumānato nayaggāhena gaṇhāti, taṃ paṭikkhipanto “mā nayahetū”ti",
  "tika-s0402t:737_3": "āha. Kassaci “evametaṃ siyā”ti parikappentassa ekaṃ kāraṇaṃ upaṭṭhāti, so “attheta”nti",
  "tika-s0402t:737_4": "attano parikappitākārena gaṇhāti, taṃ paṭisedhento “mā ākāraparivitakkenā”ti āha.",
  "tika-s0402t:737_5": "Aparassa cintayato yathāparikappitaṃ kañci atthaṃ “evametaṃ na aññathā”ti abhinivisantassa",
  "tika-s0402t:737_6": "ekā diṭṭhi uppajjati. Yā yassa taṃ kāraṇaṃ nijjhāyantassa paccakkhaṃ viya nirūpetvā",
  "tika-s0402t:737_7": "cintentassa khamati. So “attheta”nti diṭṭhinijjhānakkhantiyā gaṇhāti, taṃ sandhāyāha",
  "tika-s0402t:737_8": "“mā diṭṭhinijjhānakkhantiyā”ti.",
  "tika-s0402t:738_0": "Akusalaverassāti pāṇātipātādipañcavidhaṃ veraṃ sandhāya vadati. Kodho nāma cetaso",
  "tika-s0402t:738_1": "dukkhanti āha “kodhacittassa abhāvenā”ti. Kilesassāti cittaṃ vibādhentassa upatāpentassa",
  "tika-s0402t:738_2": "uddhaccakukkuccādikilesassa. Sesamettha uttānameva.",
  "tika-s0402t:739": "Kesamuttisuttavaṇṇanā niṭṭhitā.",
  "tika-s0402t:740": "6. Sāḷhasuttavaṇṇanā",
  "tika-s0402t:741_0": "67. Chaṭṭhe pāto asitabbabhojanaṃ pātarāsaṃ, bhuttaṃ pātarāsaṃ etesanti bhuttapātarāsā.",
  "tika-s0402t:741_1": "Dāsā nāma antojātā vā dhanakkītā vā karamarānītā vā sayaṃ vā dāsabyaṃ upagatā. Bhattavetanabhatā kammakārā nāma.",
  "tika-s0402t:742_0": "Nicchātoti ettha chātaṃ vuccati taṇhā jighacchāhetutāya, sā assa natthīti nicchāto.",
  "tika-s0402t:742_1": "Tenāha “nittaṇho”ti. Abbhantare santāpakarānaṃ kilesānanti attano santāne darathapariḷāhajananena",
  "tika-s0402t:742_2": "santāpanakilesānaṃ. Antotāpanakilesānaṃ abhāvā sīto sītalo bhūto jātoti sītibhūto.",
  "tika-s0402t:742_3": "Tenāha “sītalībhūto”ti. Maggaphalanibbānasukhāni vā paṭisaṃvedetīti sukhappaṭisaṃvedī.",
  "tika-s0402t:742_4": "Sesaṃ suviññeyyameva.",
  "tika-s0402t:743": "Sāḷhasuttavaṇṇanā niṭṭhitā.",
  "tika-s0402t:744": "7. Kathāvatthusuttavaṇṇanā",
  "tika-s0402t:745_0": "68. Sattame kathāvatthūnīti kathāya pavattiṭṭhānāni. Yasmā tehi vinā kathā na pavattati,",
  "tika-s0402t:745_1": "tasmā “kathākāraṇānī”ti vuttaṃ. Atati satati satataṃ gacchati pavattatīti addhā,",
  "tika-s0402t:745_2": "kāloti āha “atītamaddhānaṃ nāma kālopi vattatī”ti. Dhammappavattimattatāya hi paramatthato",
  "tika-s0402t:745_3": "avijjamānopi kālo tasseva dhammassa pavattiavatthāvisesaṃ upādāya teneva vohārena",
  "tika-s0402t:745_4": "atītotiādinā voharīyati, atītādibhedo ca nāmāyaṃ nippariyāyato dhammānaṃyeva hoti,",
  "tika-s0402t:745_5": "na kālassāti āha “khandhāpi vattantī”ti. Yathāvuttamatthaṃ itaresu dvīsu atidisati",
  "tika-s0402t:745_6": "“anāgatapaccuppannesupi eseva nayo”ti. Atītamaddhānantiādīsu ca dve pariyāyā suttantapariyāyo,",
  "tika-s0402t:745_7": "abhidhammapariyāyo ca. Suttantapariyāyena paṭisandhito pubbe atīto addhā nāma, cutito",
  "tika-s0402t:745_8": "pacchā anāgato addhā nāma, saha cutipaṭisandhīti tadantaraṃ paccuppanno addhā nāma.",
  "tika-s0402t:745_9": "Abhidhammapariyāyena tīsu khaṇesu uppādato pubbe atīto addhā nāma, uppādato uddhaṃ",
  "tika-s0402t:745_10": "anāgato addhā nāma, khaṇattayaṃ paccuppanno addhā nāma. Tatthāyaṃ suttantadesanāti",
  "tika-s0402t:745_11": "suttantapariyāyeneva atītādivisayaṃ kathaṃ dassento “atīte kassapo nāmā”tiādimāha.",
  "tika-s0402t:746_0": "Ekaṃseneva byākātabbo vissajjetabboti ekaṃsabyākaraṇīyo. “Cakkhu anicca”nti pañhe",
  "tika-s0402t:746_1": "uttarapadāvadhāraṇaṃ sandhāya “ekaṃseneva byākātabba”nti vuttaṃ niccatāya lesassapi",
  "tika-s0402t:746_2": "tattha abhāvato, purimapadāvadhāraṇe pana vibhajjabyākaraṇīyatāya. Tenāha “aniccaṃ",
  "tika-s0402t:746_3": "nāma cakkhūti puṭṭhena panā”tiādi. Cakkhusote visesatthasāmaññatthānaṃ asādhāraṇabhāvato",
  "tika-s0402t:746_4": "dvinnaṃ tesaṃ sadisacodanā paṭicchannamukheneva byākaraṇīyā paṭikkhepavasena anuññātavasena",
  "tika-s0402t:746_5": "ca vissajjitabbatoti āha “yathā cakkhu, tathā sotaṃ…pe… ayaṃ paṭipucchābyākaraṇīyo",
  "tika-s0402t:746_6": "pañho”ti. Taṃ jīvaṃ taṃ sarīranti jīvasarīrānaṃ anaññatāpañhe yassa yena anaññatā",
  "tika-s0402t:746_7": "coditā, so eva paramatthato nupalabbhatīti ca jhānattayassa metteyyatākittanasadisoti",
  "tika-s0402t:746_8": "abyākātabbatāya ṭhapanīyo vutto. Evarūpo hi pañho tidhā avissajjanīyattā byākaraṇaṃ akatvā ṭhapetabbo.",
  "tika-s0402t:747_0": "Tiṭṭhati ettha phalaṃ tadāyattavuttitāyāti ṭhānaṃ, kāraṇanti āha “kāraṇākāraṇe”ti.",
  "tika-s0402t:747_1": "Yuttena kāraṇenāti anurūpena kāraṇena. Pahotīti niggaṇhituṃ samattho hoti. Sassatavādibhāvameva",
  "tika-s0402t:747_2": "dīpetīti attanā gahite ucchedavāde dosaṃ disvā attanopi sassatavādibhāvameva dīpeti.",
  "tika-s0402t:747_3": "Puggalavādimhīti iminā vacchakuttiyavādiṃ dasseti. Pañhaṃ pucchantehi paṭipajjitabbā",
  "tika-s0402t:747_4": "paṭipadā pañhapucchanakānaṃ vattaṃ.",
  "tika-s0402t:748_0": "Paṭicaratīti paṭicchādanavasena carati pavattati. Paṭicchādanattho eva vā caratisaddo",
  "tika-s0402t:748_1": "anekatthattā dhātūnanti āha “paṭicchādetī”ti. Aññenaññanti pana paṭicchādanākāradassananti",
  "tika-s0402t:748_2": "āha “aññena vacanenā”tiādi. Tattha aññena vacanenāti yaṃ codakena cuditakassa dosavibhāvanaṃ",
  "tika-s0402t:748_3": "vacanaṃ vuttaṃ, taṃ tato aññena vacanena paṭicchādeti. Yo hi “āpattiṃ āpannosī”ti",
  "tika-s0402t:748_4": "vutte “ko āpanno, kiṃ āpanno, kismiṃ āpanno, kaṃ bhaṇatha, kiṃ bhaṇathā”ti vadati.",
  "tika-s0402t:748_5": "“Evarūpaṃ kiñci tayā diṭṭha”nti vutte “na suṇāmī”ti sotaṃ vā upaneti, ayaṃ aññenaññaṃ",
  "tika-s0402t:748_6": "paṭicarati nāma. “Ko āpanno”tiādinā hi codanaṃ avissajjetvāva vikkhepāpajjanaṃ aññenaññaṃ",
  "tika-s0402t:748_7": "paṭicaraṇaṃ, bahiddhā kathāpanāmanaṃ vissajjetvāti ayametesaṃ viseso. Tenevāha “āgantukakathaṃ",
  "tika-s0402t:748_8": "otārento”tiādi. Tattha apanāmetīti vikkhepeti. Tatrāti tasmiṃ bahiddhākathāya apanāmane.",
  "tika-s0402t:749": "Upanisīdati phalaṃ etthāti kāraṇaṃ upanisā, upecca nissayatīti vā upanisā, saha upanisāyāti saupanisoti āha “saupanissayo sapaccayo”ti.",
  "tika-s0402t:750": "Ohitasototi anaññavihitattā dhammassavanāya apanāmitasoto. Tato eva tadatthaṃ ṭhapitasoto. Kusaladhammanti ariyamaggo adhippetoti āha “ariyamagga”nti.",
  "tika-s0402t:751": "Kathāvatthusuttavaṇṇanā niṭṭhitā.",
  "tika-s0402t:752": "8. Aññatitthiyasuttavaṇṇanā",
  "tika-s0402t:753_0": "69. Aṭṭhame bhagavā mūlaṃ kāraṇaṃ etesaṃ yāthāvato adhigamāyāti bhagavaṃmūlakā. Tenāha",
  "tika-s0402t:753_1": "“bhagavantañhi nissāya mayaṃ ime dhamme ājānāma paṭivijjhāmā”ti. Amhākaṃ dhammāti",
  "tika-s0402t:753_2": "tehi attanā adhigantabbatāya vuttaṃ. Sevitabbāsevitabbānañhi yāthāvato adhigamaññāṇāni",
  "tika-s0402t:753_3": "adhigacchanakasambandhīni, tāni ca sammāsambuddhamūlakāni anaññavisayattā. Tenāha",
  "tika-s0402t:753_4": "“pubbe kassapasammāsambuddhenā”tiādi. Ime dhammāti ime ñāṇadhammā. Ājānāmāti abhimukhaṃ",
  "tika-s0402t:753_5": "paccakkhato jānāma. Paṭivijjhāmāti tasseva vevacanaṃ, adhigacchāmāti attho. Bhagavā",
  "tika-s0402t:753_6": "netā etesanti bhagavaṃnettikā. Netāti sevitabbadhamme veneyyasantānaṃ pāpetā. Vinetāti",
  "tika-s0402t:753_7": "asevitabbadhamme veneyyasantānato apanetā. Tadaṅgavinayādivasena vā vinetā. Atha",
  "tika-s0402t:753_8": "vā yathā alamariyañāṇadassanaviseso hoti, evaṃ visesato netā. Anunetāti “ime dhammā",
  "tika-s0402t:753_9": "sevitabbā, ime na sevitabbā”ti ubhayasampāpanāpanayanatthaṃ paññāpetā. Tenāha “yathāsabhāvato”tiādi.",
  "tika-s0402t:754_0": "Paṭisaranti etthāti paṭisaraṇaṃ, bhagavā paṭisaraṇaṃ etesanti bhagavaṃpaṭisaraṇā.",
  "tika-s0402t:754_1": "Āpāthaṃ upagacchantā hi bhagavā paṭisaraṇaṃ samosaraṇaṭṭhānaṃ. Tenāha “catubhūmakadhammā”tiādi.",
  "tika-s0402t:754_2": "Paṭisarati sabhāvasampaṭivedhavasena paccekaṃ upagacchatīti vā paṭisaraṇaṃ, bhagavā",
  "tika-s0402t:754_3": "paṭisaraṇaṃ etesanti bhagavaṃpaṭisaraṇā. Paṭisarati paṭivijjhatīti vā paṭisaraṇaṃ,",
  "tika-s0402t:754_4": "tasmā paṭivijjhanavasena bhagavā paṭisaraṇaṃ etesanti bhagavaṃpaṭisaraṇā. Tenāha",
  "tika-s0402t:754_5": "“apicā”tiādi. Paṭivedhavasenāti paṭivijjhitabbatāvasena. Asatipi mukhe atthato evaṃ",
  "tika-s0402t:754_6": "vadanto viya hotīti āha “phasso āgacchati ahaṃ bhagavā kinnāmo”ti. Phasso ñāṇassa",
  "tika-s0402t:754_7": "āpāthaṃ āgacchantoyeva hi attano “ahaṃ kinnāmo”ti nāmaṃ pucchanto viya, bhagavā cassa",
  "tika-s0402t:754_8": "nāmaṃ karonto viya hoti.",
  "tika-s0402t:755_0": "Paṭibhātūti ettha paṭisaddāpekkhāya “bhagavanta”nti upayogavacanaṃ, attho pana sāmivacanavaseneva",
  "tika-s0402t:755_1": "veditabboti dassento āha “bhagavato”ti. Paṭibhātūti ca bhāgo hotu. Bhagavato hi esa",
  "tika-s0402t:755_2": "bhāgo, yadidaṃ dhammassa desanā, amhākaṃ pana bhāgo savananti adhippāyo. Evañhi saddalakkhaṇena",
  "tika-s0402t:755_3": "sameti. Keci pana paṭibhātūti padassa dissatūti atthaṃ vadanti, ñāṇena dissatu, desīyatūti",
  "tika-s0402t:755_4": "vā attho. Upaṭṭhātūti ñāṇassa paccupatiṭṭhatu. Pāḷiyaṃ ko adhippayāsoti ettha ko",
  "tika-s0402t:755_5": "adhikappayogoti attho.",
  "tika-s0402t:756_0": "Lokavajjavasenāti lokiyajanehi pakatiyā garahitabbavajjavasena. Vipākavajjavasenāti",
  "tika-s0402t:756_1": "vipākassa apāyasaṃvattanikavajjavasena. Kathantiādinā ubhayavajjavasenapi appasāvajjatāya",
  "tika-s0402t:756_2": "visayaṃ dasseti. Sesamettha suviññeyyameva.",
  "tika-s0402t:757": "Aññatitthiyasuttavaṇṇanā niṭṭhitā.",
  "tika-s0402t:758": "9. Akusalamūlasuttavaṇṇanā",
  "tika-s0402t:759_0": "70. Navame lubbhatīti lobho. Dussatīti doso. Muyhatīti moho. Lobhādīni panetāni asahajātānaṃ",
  "tika-s0402t:759_1": "pāṇātipātādīnaṃ kesañci akusalānaṃ upanissayapaccayaṭṭhena, sahajātānaṃ adinnādānādīnaṃ",
  "tika-s0402t:759_2": "kesañci sampayuttā hutvā uppādakaṭṭhena, sayañca akusalānīti sāvajjadukkhavipākaṭṭhenāti",
  "tika-s0402t:759_3": "āha “akusalānaṃ mūlāni, akusalāni ca tāni mūlānī”ti. Vuttampi cetaṃ “ratto kho, āvuso,",
  "tika-s0402t:759_4": "rāgena abhibhūto pariyādinnacitto pāṇampi hanatī”tiādi. Yadapīti liṅgavipallāsena",
  "tika-s0402t:759_5": "vuttanti āha “yopi, bhikkhave, lobho”ti. Tadapīti etthāpi eseva nayoti āha “sopi",
  "tika-s0402t:759_6": "akusalamūla”nti. Vināpi liṅgavipallāsena atthayojanaṃ dassento “akusalamūlaṃ vā”tiādimāha.",
  "tika-s0402t:759_7": "Sabbatthāti “yadapi, bhikkhave, doso, tadapi akusalamūla”ntiādīsu. Abhisaṅkharotīti",
  "tika-s0402t:759_8": "ettha āyūhatīti atthaṃ vatvā tañca āyūhanaṃ paccayasamavāyasiddhito sampiṇḍanaṃ rāsikaraṇaṃ",
  "tika-s0402t:759_9": "viya hotīti āha “sampiṇḍeti rāsiṃ karotī”ti.",
  "tika-s0402t:760_0": "Pāḷiyaṃ “vadhenā”tiādīsu vadhenāti māraṇena vā pothanena vā. Vadhasaddo hi hiṃsanattho",
  "tika-s0402t:760_1": "viheṭhanattho ca hoti. Bandhanenāti addubandhanādinā. Jāniyāti dhanajāniyā, “sataṃ",
  "tika-s0402t:760_2": "gaṇhatha, sahassaṃ gaṇhathā”ti evaṃ pavattitadaṇḍenāti attho. Garahāyāti pañcasikhamuṇḍakakaraṇaṃ,",
  "tika-s0402t:760_3": "gomayasiñcanaṃ, gīvāya kuraṇḍakabandhananti evamādīni katvā garahapāpanena. Tattha",
  "tika-s0402t:760_4": "pañcasikhamuṇḍakakaraṇaṃ nāma kākapakkhakaraṇaṃ. Gomayasiñcanaṃ sīsena kaṇodakāvasecanaṃ.",
  "tika-s0402t:760_5": "Kuraṇḍakabandhanaṃ gaddulabandhanaṃ.",
  "tika-s0402t:761_0": "Kālasmiṃ na vadatīti yuttakāle na vadati, vattabbakālassa pubbe vā pacchā vā ayuttakāle",
  "tika-s0402t:761_1": "vattā hoti. Abhūtavādīti yaṃ natthi, tassa vattā. Tenāha “bhūtaṃ na vadatī”ti. Atthaṃ",
  "tika-s0402t:761_2": "na vadatīti kāraṇaṃ na vadati, akāraṇanissitaṃ nipphalaṃ vattā hoti. Dhammaṃ na vadatīti",
  "tika-s0402t:761_3": "sabhāvaṃ na vadati, asabhāvaṃ vattā ayathāvādīti attho. Vinayaṃ na vadatīti saṃvaravinayaṃ",
  "tika-s0402t:761_4": "na vadati, na saṃvaravinayappaṭisaṃyuttassa vattā hoti, attano suṇantassa ca na saṃvaravinayāvahassa vattāti attho.",
  "tika-s0402t:762": "Atacchanti abhūtatthaṃ. Tenāha “itaraṃ tasseva vevacana”nti. Atha vā abhūtanti asantaṃ avijjamānaṃ. Atacchanti atathākāraṃ.",
  "tika-s0402t:763_0": "Puññakammato eti uppajjatīti ayo, vaḍḍhi. Tappaṭikkhepena anayo, avaḍḍhīti āha “anayaṃ",
  "tika-s0402t:763_1": "āpajjatīti avaḍḍhiṃ āpajjatī”ti. Māluvāsipāṭikā nāma dīghasaṇṭhānaṃ māluvāpakkaṃ,",
  "tika-s0402t:763_2": "māluvāphalapoṭṭhalikāti attho. Phalitāyāti ātapena sussitvā bhinnāya. Vaṭarukkhādīnaṃ",
  "tika-s0402t:763_3": "mūleti vaṭarukkhādīnaṃ samīpe. Sakabhāvena saṇṭhātuṃ na sakkontīti kasmā na sakkonti?",
  "tika-s0402t:763_4": "Bhavanavināsabhayā. Rukkhamūle patitamāluvābījato hi latā uppajjitvā rukkhaṃ abhiruhati.",
  "tika-s0402t:763_5": "Sā mahāpattā ceva bahupattā ca mahākolirapattasaṇṭhānehi tato ca mahantatarehi sākhāviṭapantarehi",
  "tika-s0402t:763_6": "pattehi samannāgatā. Atha naṃ rukkhaṃ mūlato paṭṭhāya vinandhamānā sabbaviṭapāni",
  "tika-s0402t:763_7": "sañchādetvā mahantaṃ bhāraṃ janetvā tiṭṭhati, sā vāte vāyante deve vā vassante oghanaheṭṭhāgatā",
  "tika-s0402t:763_8": "olambanahetubhūtaṃ ghanabhāvaṃ janetvā tassa rukkhassa sabbasākhaṃ bhijjati, bhūmiyaṃ",
  "tika-s0402t:763_9": "nipāteti. Tato tasmiṃ rukkhe patiṭṭhitavimānaṃ bhijjati vinassati. Iti tā devatāyo",
  "tika-s0402t:763_10": "bhavanavināsabhayā sakabhāvena saṇṭhātuṃ na sakkonti. Ettha ca yaṃ sākhaṭṭhakavimānaṃ",
  "tika-s0402t:763_11": "hoti, taṃ sākhāsu bhijjamānāsu tattha tattheva bhijjitvā sabbasākhāsu bhinnāsu sabbaṃ",
  "tika-s0402t:763_12": "bhijjati, rukkhaṭṭhakavimānaṃ pana yāva rukkhassa mūlamattampi tiṭṭhati, tāva na",
  "tika-s0402t:763_13": "nassatīti veditabbaṃ. Tattha tattha palujjitvāti tattha tattha bhijjitvā. Sesamettha suviññeyyameva.",
  "tika-s0402t:764": "Akusalamūlasuttavaṇṇanā niṭṭhitā.",
  "tika-s0402t:765": "10. Uposathasuttavaṇṇanā",
  "tika-s0402t:766_0": "71. Dasame tadahūti ettha tasmiṃ ahanīti atthoti āha “tasmiṃ ahu uposathe”ti. Upavasanti",
  "tika-s0402t:766_1": "etthāti uposatho, uposathadivaso. Upavasantīti ca sīlena vā anasanena vā khīrasāyanādividhinā",
  "tika-s0402t:766_2": "vā upetā hutvā vasantīti attho. Uposathadivase hi sāsanikā sīlena, bāhirakā sabbaso",
  "tika-s0402t:766_3": "āhārassa abhuñjanena khīrasāyanamadhusāyanādividhinā vā upetā hutvā viharanti. So",
  "tika-s0402t:766_4": "panesa uposathadivaso aṭṭhamicātuddasipannarasibhedena tividho, tasmā sesadvayanivāraṇatthaṃ",
  "tika-s0402t:766_5": "“pannarasikauposathadivase”ti vuttaṃ. Vavassaggattheti vacasāyatthe. Divasaddo divāsaddo",
  "tika-s0402t:766_6": "viya divasapariyāyo, tassa visesanabhāvena vuccamāno divāsaddo savisesena dīpetīti",
  "tika-s0402t:766_7": "āha “divasassa divā, majjhanhike kāleti attho”ti. Paṭicchāpetvāti sampaṭicchanaṃ",
  "tika-s0402t:766_8": "kāretvā. Vipākaphalenāti sadisaphalena. Na mahapphalo hoti manoduccaritadussīlyena",
  "tika-s0402t:766_9": "upakkiliṭṭhabhāvato. Vipākānisaṃsenāti udrayaphalena. Vipākobhāsenāti paṭipakkhavigamajanitena",
  "tika-s0402t:766_10": "sabhāvasaṅkhātena vipākobhāsena. Na mahāobhāso aparisuddhabhāvato. Vipākavipphārassāti vipākavepullassa.",
  "tika-s0402t:767_0": "Nāhaṃ kvacanītiādivacanassa micchābhinivesavasena pavattattā “idaṃ tassa musāvādasmiṃ",
  "tika-s0402t:767_1": "vadāmī”ti pāḷiyaṃ vuttaṃ, catukoṭikasuññatādassanavasena pavattaṃ pana ariyadassanamevāti",
  "tika-s0402t:767_2": "na tattha musāvādo. Vuttañhetaṃ –",
  "tika-s0402t:768": "“Puna caparaṃ, bhikkhave, ariyasāvako iti paṭisañcikkhati ‘nāhaṃ kvacani, kassaci kiñcanatasmiṃ, na ca mama kvacani, kismiñci kiñcanatatthī”’tiādi.",
  "tika-s0402t:769_0": "Ettha hi catukoṭikasuññatā kathitā. Kathaṃ? Ariyo hi nāhaṃ kvacanīti kvaci attānaṃ",
  "tika-s0402t:769_1": "na passati, kassaci kiñcanatasminti attano attānaṃ kassaci parassa kiñcanabhāve upanetabbaṃ",
  "tika-s0402t:769_2": "na passati, bhātiṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne parikkhāraṃ",
  "tika-s0402t:769_3": "maññitvā upanetabbaṃ na passatīti attho. Na ca mama kvacanīti ettha mama-saddaṃ tāva",
  "tika-s0402t:769_4": "ṭhapetvā kvacani parassa ca attānaṃ kvaci na passatīti ayamattho. Idāni mama-saddaṃ",
  "tika-s0402t:769_5": "āharitvā “mama kismiñci kiñcanatatthī”ti so parassa attānaṃ “mama kismiñci kiñcanabhāvena",
  "tika-s0402t:769_6": "atthī”ti na passati, attano bhātikaṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne",
  "tika-s0402t:769_7": "parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na",
  "tika-s0402t:769_8": "passatīti attho. Evamayaṃ yasmā neva katthaci attānaṃ passati, na taṃ parassa kiñcanabhāve",
  "tika-s0402t:769_9": "upanetabbaṃ passati. Na katthaci parassa attānaṃ passati, na parassa attānaṃ attano",
  "tika-s0402t:769_10": "kiñcanabhāve upanetabbaṃ passati, tasmā ayaṃ suññatā catukoṭikāti veditabbā.",
  "tika-s0402t:770_0": "Yasmā pana micchādiṭṭhikānaṃ yāthāvadassanassa asambhavato yathāvuttacatukoṭikasuññatādassanaṃ",
  "tika-s0402t:770_1": "na sambhavati, tasmā “natthi mātā, natthi pitā”tiādivacanaṃ viya micchāgāhavasena",
  "tika-s0402t:770_2": "“nāhaṃ kvacanī”tiādi vuttanti yutto cettha musāvādasambhavo. Katthacīti ṭhāne, kāle",
  "tika-s0402t:770_3": "vā. Atha “nipphalo”ti kasmā vuttaṃ. “Na mahapphalo”ti saddena hi mahapphalābhāvova",
  "tika-s0402t:770_4": "jotito, na pana sabbathā phalābhāvoti āha “byañjanameva hi ettha sāvasesa”ntiādi.",
  "tika-s0402t:770_5": "Sesapadesupīti “na mahānisaṃso”tiādīsupi.",
  "tika-s0402t:771": "Aṭṭhahi kāraṇehīti –",
  "tika-s0402t:772_0": "“Atha kho, bhante, sakko devānamindo devānaṃ tāvatiṃsānaṃ bhagavato aṭṭha yathābhucce",
  "tika-s0402t:772_1": "vaṇṇe payirudāhāsi – ‘taṃ kiṃ maññanti, bhonto devā tāvatiṃsā, yāvañca so bhagavā",
  "tika-s0402t:772_2": "bahujanahitāya paṭipanno bahujanasukhāya lokānukampāya atthāya hitāya sukhāya devamanussānaṃ,",
  "tika-s0402t:772_3": "evaṃ bahujanahitāya paṭipannaṃ bahujanasukhāya lokānukampāya atthāya hitāya sukhāya",
  "tika-s0402t:772_4": "devamanussānaṃ imināpaṅgena samannāgataṃ satthāraṃ neva atītaṃse samanupassāmi, na",
  "tika-s0402t:772_5": "panetarahi aññatra tena bhagavatā”ti –",
  "tika-s0402t:773_0": "Ādinā mahāgovindasutte vitthāritehi bahujanahitāya paṭipannādīhi buddhānubhāvadīpakehi",
  "tika-s0402t:773_1": "aṭṭhahi kāraṇehi. Atha “navahi kāraṇehī”ti avatvā “aṭṭhahi kāraṇehī”ti kasmā vuttanti",
  "tika-s0402t:773_2": "āha “ettha hi…pe… sabbe lokiyalokuttarā buddhaguṇā saṅgahitā”ti. Idaṃ vuttaṃ hoti",
  "tika-s0402t:773_3": "– imasmiṃ sutte “itipi so bhagavā”ti iminā vacanena avisesato sabbepi lokiyalokuttarā",
  "tika-s0402t:773_4": "buddhaguṇā dīpitā, tasmā tena dīpitaguṇe sandhāya “aṭṭhahi kāraṇehī”ti vuttanti.",
  "tika-s0402t:773_5": "Arahantiādīhi pāṭiyekkaguṇāva niddiṭṭhāti arahantiādīhi ekekehi padehi ekeke guṇāva niddiṭṭhāti attho.",
  "tika-s0402t:774": "Sahatantikanti pāḷidhammasahitaṃ. Purimanayeneva yojanā kātabbāti “kiliṭṭhasmiñhi kāye pasādhanaṃ pasādhetvā nakkhattaṃ kīḷamānā na sobhantī”tiādinā nayena yojanā kātabbāti attho.",
  "tika-s0402t:775_0": "Saṅghassa anussaraṇaṃ nāma tassa guṇānussaraṇamevāti āha “aṭṭhannaṃ ariyapuggalānaṃ",
  "tika-s0402t:775_1": "guṇe anussaratī”ti. Dve tayo vāre gāhāpitaṃ usumanti dve tayo vāre uddhanaṃ āropetvā",
  "tika-s0402t:775_2": "sedanavasena gāhāpitaṃ usumaṃ. Purimanayeneva yojanā kātabbāti “kiliṭṭhasmiñhi vatthe",
  "tika-s0402t:775_3": "pasādhanaṃ pasādhetvā nakkhattaṃ kīḷamānā na sobhantī”tiādinā nayena yojanā kātabbā.",
  "tika-s0402t:776_0": "Pahīnakālato paṭṭhāya…pe… viratāvāti etena pahānahetukā idhādhippetā viratīti dasseti.",
  "tika-s0402t:776_1": "Kammakkhayakarañāṇena hi pāṇātipātadussīlyassa pahīnattā arahanto accantameva tato",
  "tika-s0402t:776_2": "paṭiviratāti vuccati samucchedavasena pahānaviratīnaṃ adhippetattā. Kiñcāpi pahānaviramaṇānaṃ",
  "tika-s0402t:776_3": "purimapacchimakālatā natthi, maggadhammānaṃ pana sammādiṭṭhiādīnaṃ sammāvācādīnañca",
  "tika-s0402t:776_4": "paccayapaccayuppannabhāve apekkhite sahajātānampi paccayapaccayuppannabhāvena gahaṇaṃ",
  "tika-s0402t:776_5": "purimapacchimabhāveneva hotīti, gahaṇappavattiākāravasena paccayabhūtesu sammādiṭṭhiādīsu",
  "tika-s0402t:776_6": "pahāyakadhammesu pahānakiriyāya purimakālavohāro, paccayuppannāsu ca viratīsu viramaṇakiriyāya",
  "tika-s0402t:776_7": "aparakālavohāro ca hotīti pahānaṃ vā samucchedavasena, virati paṭippassaddhivasena yojetabbā.",
  "tika-s0402t:777_0": "Atha vā pāṇo atipātīyati etenāti pāṇātipāto, pāṇaghātahetubhūto dhammasamūho. Ko",
  "tika-s0402t:777_1": "pana so? Ahirikānottappadosamohavihiṃsādayo kilesā. Te hi arahanto ariyamaggena pahāya",
  "tika-s0402t:777_2": "samugghātetvā pāṇātipātadussīlyato accantameva paṭiviratāti vuccanti, kilesesu pahīnesu",
  "tika-s0402t:777_3": "kilesanimittassa kammassa anuppajjanato. Adinnādānaṃ pahāyātiādīsupi eseva nayo.",
  "tika-s0402t:777_4": "Viratāvāti avadhāraṇena tassā viratiyā kālādivasena apariyantataṃ dasseti. Yathā",
  "tika-s0402t:777_5": "hi aññe samādinnaviratikāpi anavaṭṭhitacittatāya lābhajīvitādihetu samādānaṃ bhindanti,",
  "tika-s0402t:777_6": "na evaṃ arahanto, arahanto pana sabbaso pahīnapāṇātipātattā accantaviratā evāti.",
  "tika-s0402t:778_0": "Daṇḍanasaṅkhātassa paraviheṭhanassa ca parivajjanabhāvadīpanatthaṃ daṇḍasatthānaṃ",
  "tika-s0402t:778_1": "nikkhepavacananti āha “parūpaghātatthāyā”tiādi. Lajjīti ettha vuttalajjāya ottappampi",
  "tika-s0402t:778_2": "vuttamevāti daṭṭhabbaṃ. Na hi pāpajigucchanapāputtāsarahitaṃ, pāpabhayaṃ vā alajjanaṃ",
  "tika-s0402t:778_3": "atthīti. Dhammagarutāya vā arahantānaṃ dhammassa ca attā dhīnattā attādhipatibhūtā",
  "tika-s0402t:778_4": "lajjāva vuttā, na pana lokādhipati ottappaṃ. “Dayaṃ mettacittataṃ āpannā”ti kasmā",
  "tika-s0402t:778_5": "vuttaṃ, nanu dayā-saddo “adayāpanno”tiādīsu karuṇāya pavattatīti? Saccametaṃ, ayaṃ",
  "tika-s0402t:778_6": "pana dayā-saddo anurakkhaṇatthaṃ antonītaṃ katvā pavattamāno mettāya karuṇāya ca",
  "tika-s0402t:778_7": "pavattatīti idha mettāya pavattamāno vutto. Mijjati siniyhatīti mettā, mettā etassa",
  "tika-s0402t:778_8": "atthīti mettaṃ, mettaṃ cittaṃ etassāti mettacitto, tassa bhāvo mettacittatā, mettāicceva attho.",
  "tika-s0402t:779_0": "Sabbapāṇabhūtahitānukampīti etena tassā viratiyā pavattavasena apariyantataṃ dasseti.",
  "tika-s0402t:779_1": "Pāṇabhūteti pāṇajāte. Anukampakāti karuṇāyanakā, yasmā pana mettā karuṇāya visesapaccayo",
  "tika-s0402t:779_2": "hoti, tasmā vuttaṃ “tāya eva dayāpannatāyā”ti. Evaṃ yehi dhammehi pāṇātipātā virati",
  "tika-s0402t:779_3": "sampajjati, tehi lajjāmettākaruṇādhammehi samaṅgibhāvo dassito.",
  "tika-s0402t:780_0": "Parapariggahitassa ādānanti parasantakassa ādānaṃ. Theno vuccati coro, tassa bhāvo",
  "tika-s0402t:780_1": "theyyaṃ, kāmañcettha “lajjī dayāpanno”ti na vuttaṃ, adhikāravasena pana atthato vuttamevāti",
  "tika-s0402t:780_2": "daṭṭhabbaṃ. Yathā hi lajjādayo pāṇātipātappahānassa visesapaccayā, evaṃ adinnādānappahānassapīti,",
  "tika-s0402t:780_3": "tasmā sāpi pāḷi ānetvā vattabbā. Esa nayo ito paresupi. Atha vā sucibhūtenāti etena",
  "tika-s0402t:780_4": "hirottappādīhi samannāgamo, ahirikādīnañca pahānaṃ vuttamevāti “lajjī”tiādi na vuttanti daṭṭhabbaṃ.",
  "tika-s0402t:781_0": "Aseṭṭhacariyanti aseṭṭhānaṃ hīnānaṃ, aseṭṭhaṃ vā lāmakaṃ cariyaṃ, nihīnavuttiṃ methunanti",
  "tika-s0402t:781_1": "attho. Brahmaṃ seṭṭhaṃ ācāranti methunaviratimāha. Ārācārī methunāti etena – “idhekacco",
  "tika-s0402t:781_2": "na heva kho mātugāmena saddhiṃ dvayaṃdvayasamāpattiṃ samāpajjati, apica kho mātugāmassa",
  "tika-s0402t:781_3": "ucchādanaparimaddananhāpanasambāhanaṃ sādiyati, so taṃ assādeti, taṃ nikāmeti, tena",
  "tika-s0402t:781_4": "ca vittiṃ āpajjatī”tiādinā vuttā sattavidhamethunasaṃyogāpi paṭivirati dassitāti daṭṭhabbaṃ.",
  "tika-s0402t:782_0": "“Saccato thetato”tiādīsu viya theta-saddo thirapariyāyo, thirabhāvo ca saccavāditāya",
  "tika-s0402t:782_1": "ṭhitakathattā kathāvasena veditabboti āha “ṭhitakathāti attho”ti. Na ṭhitakathoti",
  "tika-s0402t:782_2": "yathā haliddirāgādayo anavaṭṭhitasabhāvatāya na ṭhitā, evaṃ na ṭhitā kathā yassa",
  "tika-s0402t:782_3": "so na ṭhitakathoti haliddirāgādayo yathā kathāya upamā honti, evaṃ yojetabbaṃ. Esa",
  "tika-s0402t:782_4": "nayo “pāsāṇalekhā viyā”tiādīsupi. Saddhā ayati pavattati etthāti saddhāyā, saddhāyā",
  "tika-s0402t:782_5": "eva saddhāyikā yathā venayikā. Saddhāya vā ayitabbā saddhāyikā, saddheyyāti attho.",
  "tika-s0402t:782_6": "Vattabbataṃ āpajjati visaṃvādanatoti adhippāyo.",
  "tika-s0402t:783_0": "Ekaṃ bhattaṃ ekabhattaṃ, taṃ etesamatthīti ekabhattikā, ekasmiṃ divase ekavārameva",
  "tika-s0402t:783_1": "bhuñjanakā. Tayidaṃ rattibhojanenapi siyāti āha “rattūparatā”ti. Evampi sāyanhabhojanenapi",
  "tika-s0402t:783_2": "siyuṃ ekabhattikāti tadāsaṅkānivattanatthaṃ “viratā vikālabhojanā”ti vuttaṃ. Aruṇuggamanato",
  "tika-s0402t:783_3": "paṭṭhāya yāva majjhanhikā ayaṃ buddhānaṃ ariyānaṃ āciṇṇasamāciṇṇo bhojanassa kālo",
  "tika-s0402t:783_4": "nāma, tadañño vikālo. Aṭṭhakathāyaṃ pana dutiyapadena rattibhojanassa paṭikkhittattā",
  "tika-s0402t:783_5": "aparaṇho “vikālo”ti vutto.",
  "tika-s0402t:784_0": "Saṅkhepato “sabbapāpassa akaraṇa”ntiādinayappavattaṃ bhagavato sāsanaṃ sacchandarāgappavattito",
  "tika-s0402t:784_1": "naccādīnaṃ dassanaṃ na anulometīti āha “sāsanassa ananulomattā”ti. Attanā payojiyamānaṃ",
  "tika-s0402t:784_2": "parehi payojāpīyamānañca naccaṃ naccabhāvasāmaññato pāḷiyaṃ ekeneva naccasaddena",
  "tika-s0402t:784_3": "gahitaṃ, tathā gītavāditasaddā cāti āha “naccananaccāpanādivasenā”ti. Ādi-saddena",
  "tika-s0402t:784_4": "gāyanagāyāpanavādanavādāpanāni saṅgaṇhāti. Dassanena cettha savanampi saṅgahitaṃ",
  "tika-s0402t:784_5": "virūpekasesanayena. Ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato",
  "tika-s0402t:784_6": "dassanāicceva vuttaṃ. Avisūkabhūtassa gītassa savanaṃ kadāci vaṭṭatīti āha “visūkabhūtaṃ",
  "tika-s0402t:784_7": "dassana”nti. Tathā hi vuttaṃ paramatthajotikāya khuddakapāṭhaṭṭhakathāya “dhammūpasaṃhitaṃ",
  "tika-s0402t:784_8": "gītaṃ vaṭṭati, gītūpasaṃhito dhammo na vaṭṭatī”ti.",
  "tika-s0402t:785_0": "Yaṃ kiñcīti ganthitaṃ vā aganthitaṃ vā yaṃ kiñci pupphaṃ. Gandhajātanti gandhajātiyaṃ.",
  "tika-s0402t:785_1": "Tassāpi “yaṃ kiñcī”ti vacanato dhūpitassapi adhūpitassapi yassa kassaci vilepanādi",
  "tika-s0402t:785_2": "na vaṭṭatīti dasseti. Uccāti uccasaddena samānatthaṃ ekaṃ saddantaraṃ. Seti etthāti",
  "tika-s0402t:785_3": "sayanaṃ. Uccāsayanaṃ mahāsayanañca samaṇasārupparahitaṃ adhippetanti āha “pamāṇātikkantaṃ",
  "tika-s0402t:785_4": "akappiyattharaṇa”nti, āsandādiāsanañcettha sayanena saṅgahitanti daṭṭhabbaṃ. Yasmā",
  "tika-s0402t:785_5": "pana ādhāre paṭikkhitte tadādhārakiriyā paṭikkhittāva hoti, tasmā “uccāsayanamahāsayanā”icceva",
  "tika-s0402t:785_6": "vuttaṃ. Atthato pana tadupabhogabhūtanisajjānipajjanehi virati dassitāti daṭṭhabbā.",
  "tika-s0402t:785_7": "Atha vā “uccāsayanāsanamahāsayanāsanā”ti, etasmiṃ atthe ekasesanayena ayaṃ niddeso",
  "tika-s0402t:785_8": "kato yathā “nāmarūpapaccayā saḷāyatana”nti. āsanakiriyāpubbakattā vā sayanakiriyāya",
  "tika-s0402t:785_9": "sayanaggahaṇeneva āsanampi saṅgahitanti veditabbaṃ.",
  "tika-s0402t:786_0": "“Kīvā”ti ayaṃ nipāto. “Kittaka”nti imassa atthaṃ bodhetīti āha “kīvamahapphaloti",
  "tika-s0402t:786_1": "kittakaṃ mahapphalo”ti. Sesapadesūti “kīvamahānisaṃso”tiādīsu. Ratta-saddo ratanapariyāyoti",
  "tika-s0402t:786_2": "āha “pahūtarattaratanānanti pahūtena rattasaṅkhātena ratanena samannāgatāna”nti.",
  "tika-s0402t:786_3": "Pāḷiyaṃ pana “pahūtasattaratanāna”ntipi pāṭho dissati. Bheritalasadisaṃ katvāti bheritalaṃ",
  "tika-s0402t:786_4": "viya samaṃ katvā. Tato ekaṃ bhāgaṃ na agghatīti yathāvuttaṃ cakkavattirajjaṃ tato",
  "tika-s0402t:786_5": "soḷasabhāgato ekaṃ bhāgaṃ na agghati. Tato bahutaraṃ hotīti cakkavattirajjasirito bahutaraṃ hoti.",
  "tika-s0402t:787_0": "Cātumahārājīkānantiādīsu cātumahārājikā nāma sinerupabbatassa vemajjhe honti, tesu",
  "tika-s0402t:787_1": "bahū pabbataṭṭhāpi ākāsaṭṭhāpi, tesaṃ paramparā cakkavāḷapabbataṃ pattā, khiḍḍāpadosikā,",
  "tika-s0402t:787_2": "manopadosikā, sītavalāhakā, uṇhavalāhakā, candimā, devaputto, sūriyo, devaputtoti",
  "tika-s0402t:787_3": "ete sabbe cātumahārājikadevalokaṭṭhakā eva. Tettiṃsa janā tattha uppannāti tāvatiṃsā.",
  "tika-s0402t:787_4": "Apica tāvatiṃsāti tesaṃ devānaṃ nāmamevāti vuttaṃ. Tepi atthi pabbataṭṭhakā, atthi",
  "tika-s0402t:787_5": "ākāsaṭṭhakā, tesaṃ paramparā cakkavāḷapabbataṃ pattā, tathā yāmādīnaṃ. Ekadevalokepi",
  "tika-s0402t:787_6": "hi devānaṃ paramparā cakkavāḷapabbataṃ appattā nāma natthi. Tattha dibbasukhaṃ yātā",
  "tika-s0402t:787_7": "payātā sampattāti yāmā. Tuṭṭhā pahaṭṭhāti tusitā. Pakatipaṭiyattārammaṇato atirekena",
  "tika-s0402t:787_8": "ramitukāmakāle yathārucite bhoge nimminitvā nimminitvā ramantīti nimmānarati. Cittācāraṃ",
  "tika-s0402t:787_9": "ñatvā parehi nimmitesu bhogesu vasaṃ vattentīti paranimmitavasavattī.",
  "tika-s0402t:788_0": "Tattha cātumahārājikānaṃ devānaṃ manussagaṇanāya navutivassasatasahassāni āyuppamāṇaṃ.",
  "tika-s0402t:788_1": "Tāvatiṃsānaṃ devānaṃ tisso ca vassakoṭiyo saṭṭhi ca vassasatasahassāni. Yāmānaṃ devānaṃ",
  "tika-s0402t:788_2": "cuddasa ca vassakoṭiyo cattāri ca vassasatasahassāni. Tusitānaṃ devānaṃ sattapaññāsa",
  "tika-s0402t:788_3": "ca vassakoṭiyo saṭṭhi ca vassasatasahassāni. Nimmānaratīnaṃ devānaṃ dve ca vassakoṭisatāni",
  "tika-s0402t:788_4": "tisso ca vassakoṭiyo cattāri ca vassasatasahassāni. Paranimmitavasavattīnaṃ devānaṃ",
  "tika-s0402t:788_5": "nava ca vassakoṭisatāni ekavīsa koṭiyo ca saṭṭhi ca vassasatasahassāni.",
  "tika-s0402t:789_0": "Muṭṭhihatthapādaketi pādatalato yāva aṭaniyā heṭṭhimanto, tāva muṭṭhiratanappamāṇapādake.",
  "tika-s0402t:789_1": "Tañca kho majjhimassa purisassa hatthena, yassidāni vaḍḍhakīhatthoti samaññā. Sīlasamādānato",
  "tika-s0402t:789_2": "paṭṭhāya aññaṃ kiñci akatvā dhammassavanena vā kammaṭṭhānamanasikārena vā vītināmetabbanti",
  "tika-s0402t:789_3": "āha “taṃ pana upavasantena…pe… vicāretabba”nti.",
  "tika-s0402t:790_0": "Vācaṃ bhinditvā uposathaṅgāni samādātabbānīti “imañca rattiṃ imañca divasa”nti kālaparicchedaṃ",
  "tika-s0402t:790_1": "katvā “uposathaṅgavasena aṭṭha sikkhāpadāni samādiyāmī”ti ekato katvā puna paccekaṃ",
  "tika-s0402t:790_2": "“pāṇātipātā veramaṇisikkhāpadaṃ samādiyāmi…pe… uccāsayanamahāsayanā veramaṇisikkhāpadaṃ",
  "tika-s0402t:790_3": "samādiyāmī”ti evaṃ vacībhedaṃ katvā yathāpāḷi samādātabbāni. Pāḷiṃ ajānantena pana",
  "tika-s0402t:790_4": "attano bhāsāya paccekaṃ vā “buddhapaññattaṃ uposathaṃ adhiṭṭhāmī”ti ekato adhiṭṭhānavasena",
  "tika-s0402t:790_5": "vā samādātabbāni, aññaṃ alabhantena adhiṭṭhātabbāni. Upāsakasīlañhi attanā samādiyantenapi",
  "tika-s0402t:790_6": "samādinnaṃ parasantike samādiyantenapi, ekajjhaṃ samādinnampi samādinnameva hoti",
  "tika-s0402t:790_7": "paccekaṃ samādinnampi. Taṃ pana ekajjhaṃ samādiyato ekāyeva virati ekā cetanā hoti.",
  "tika-s0402t:790_8": "Sā pana sabbaviraticetanānaṃ kiccakārīti tenapi sabbasikkhāpadāni samādinnāneva.",
  "tika-s0402t:790_9": "Paccekaṃ samādiyato pana nānāviraticetanāyo yathāsakaṃ kiccavasena uppajjanti, sabbasamādāne",
  "tika-s0402t:790_10": "pana vacībhedo kātabboyeva. Parūparodhapaṭisaṃyuttā paravihiṃsāsaṃyuttā.",
  "tika-s0402t:791_0": "Nanu ca “maṇi”nti vutte veḷuriyampi saṅgahitameva, kimatthaṃ pana veḷuriyanti āha",
  "tika-s0402t:791_1": "“veḷuriyanti…pe… dassetī”ti. “Maṇi”nti vatvāva “veḷuriya”nti iminā jātimaṇibhāvaṃ",
  "tika-s0402t:791_2": "dassetīti yojetabbaṃ. Ekavassikaveḷuvaṇṇanti jātito ekavassātikkantaveḷuvaṇṇaṃ. Laddhakanti",
  "tika-s0402t:791_3": "sundaraṃ. Candappabhā tāragaṇāva sabbeti yathā candappabhāya kalaṃ sabbe tārāgaṇā",
  "tika-s0402t:791_4": "nānubhavantīti ayamettha atthoti āha “candappabhāti sāmiatthe paccatta”nti.",
  "tika-s0402t:792": "Uposathasuttavaṇṇanā niṭṭhitā.",
  "tika-s0402t:793": "Mahāvaggavaṇṇanā niṭṭhitā.",
  "tika-s0402t:794": "(8) 3. Ānandavaggo",
  "tika-s0402t:795": "1. Channasuttavaṇṇanā",
  "tika-s0402t:796": "72. Tatiyassa paṭhame channaparibbājakoti na naggaparibbājako. Bāhirakasamayaṃ luñcitvā harantoti bāhirakānaṃ samayaṃ nisedhetvā āpanno.",
  "tika-s0402t:797_0": "Paññācakkhussa vibandhanato andhaṃ karotīti andhakaraṇoti āha “yassa rāgo uppajjatī”tiādi.",
  "tika-s0402t:797_1": "Acakkhukaraṇoti asamatthasamāsoyaṃ “asūriyapassāni mukhānī”tiādīsu viyāti āha “paññācakkhuṃ",
  "tika-s0402t:797_2": "na karotīti acakkhukaraṇo”ti. Paññānirodhikoti anuppannāya lokiyalokuttarāya paññāya",
  "tika-s0402t:797_3": "uppajjituṃ na deti, lokiyapaññaṃ pana aṭṭhasamāpattipañcābhiññāvasena uppannampi",
  "tika-s0402t:797_4": "samucchinditvā khipatīti paññānirodhikoti evampettha attho daṭṭhabbo. Anuppannānuppādauppannaparihāninimittatāya",
  "tika-s0402t:797_5": "hi paññaṃ nirodhetīti paññānirodhiko. Vihanati vibādhatīti vighāto, dukkhanti āha",
  "tika-s0402t:797_6": "“dukkhasaṅkhātassa vighātassā”ti. Kilesanibbānanti iminā asaṅkhatanibbānameva vadati.",
  "tika-s0402t:797_7": "Asaṅkhatañhi nibbānaṃ nāma, taṃ paccakkhaṃ kātuṃ na detīti anibbānasaṃvattaniko.",
  "tika-s0402t:797_8": "Lokuttaramissako kathito pubbabhāgiyassapi ariyamaggassa kathitattā.",
  "tika-s0402t:798": "Channasuttavaṇṇanā niṭṭhitā.",
  "tika-s0402t:799": "2. Ājīvakasuttavaṇṇanā",
  "tika-s0402t:800_0": "73. Dutiye na aññātukāmoti na ājānitukāmoyevāti attho. Tenāha “pariggaṇhanatthaṃ",
  "tika-s0402t:800_1": "pana āgato”ti, paññāya paricchinditvā upaparikkhitvā gaṇhanatthanti attho. Kāraṇāpadesoti",
  "tika-s0402t:800_2": "kāraṇaniddeso. Sesamettha uttānameva.",
  "tika-s0402t:801": "Ājīvakasuttavaṇṇanā niṭṭhitā.",
  "tika-s0402t:802": "3. Mahānāmasakkasuttavaṇṇanā",
  "tika-s0402t:803_0": "74. Tatiye gilānassa bhāvo gelaññanti āha “gilānabhāvato”ti. Dīpetīti desanākkameneva",
  "tika-s0402t:803_1": "paññāpeti. Paṭhamañhi sekhasīlasamādhipaññāyo vatvā pacchā asekhasīlādīni vadanto imamatthaṃ dīpeti.",
  "tika-s0402t:804": "Mahānāmasakkasuttavaṇṇanā niṭṭhitā.",
  "tika-s0402t:805": "4. Nigaṇṭhasuttavaṇṇanā",
  "tika-s0402t:806_0": "75. Catutthe haṃsavaṭṭakacchannenāti haṃsavaṭṭakaparicchannena, haṃsamaṇḍalākārenāti",
  "tika-s0402t:806_1": "attho. Natthi etassa parisesanti aparisesaṃ. Tenāha “appamattakampi asesetvā”ti.",
  "tika-s0402t:806_2": "Aparisesadhammajānanato vā aparisesasaṅkhātaṃ ñāṇadassanaṃ paṭijānātīti evampettha",
  "tika-s0402t:806_3": "attho daṭṭhabbo. Satatanti niccaṃ. Samitanti tasseva vevacananti āha “satataṃ samitanti",
  "tika-s0402t:806_4": "sabbakālaṃ nirantara”nti. Atha vā niccaṭṭhena satata-saddena abhiṇhappavatti jotitā",
  "tika-s0402t:806_5": "siyāti “samita”nti vuttaṃ. Tena nirantarappavattiṃ dassetīti āha “sabbakālaṃ nirantara”nti.",
  "tika-s0402t:807_0": "Visuddhisampāpanatthāyāti rāgādīhi malehi abhijjhāvisamalobhādīhi ca upakkiliṭṭhacittānaṃ",
  "tika-s0402t:807_1": "sattānaṃ visuddhipāpanatthāya. Samatikkamanatthāyāti sokassa ca paridevassa ca pahānatthāya.",
  "tika-s0402t:807_2": "Atthaṃ gamanatthāyāti kāyikadukkhassa ca cetasikadomanassassa cāti imesaṃ dvinnaṃ",
  "tika-s0402t:807_3": "atthaṅgamanāya, nirodhāyāti attho. Ñāyati nicchayena kamati nibbānaṃ. Taṃ vā ñāyati",
  "tika-s0402t:807_4": "paṭivijjhati etenāti ñāyo, ariyamaggoti āha “maggassa adhigamanatthāyā”ti. Apaccayanibbānassa",
  "tika-s0402t:807_5": "sacchikaraṇatthāyāti paccayarahitattā apaccayassa asaṅkhatassa taṇhāvānavirahitattā",
  "tika-s0402t:807_6": "nibbānanti laddhanāmassa amatassa sacchikiriyāya, attapaccakkhatāyāti vuttaṃ hoti.",
  "tika-s0402t:807_7": "Phusitvā phusitvāti patvā patvā. Sesamettha suviññeyyameva.",
  "tika-s0402t:808": "Nigaṇṭhasuttavaṇṇanā niṭṭhitā.",
  "tika-s0402t:809": "5. Nivesakasuttavaṇṇanā",
  "tika-s0402t:810_0": "76. Pañcame kiccakaraṇīyesu sahabhāvaṭṭhena amā hontīti amaccā. “Ayaṃ ajjhattiko”ti",
  "tika-s0402t:810_1": "evaṃ jānanti, ñāyanti vāti ñātī. Sassusasurapakkhikāti sassusasurā ca tappakkhiko",
  "tika-s0402t:810_2": "ca sassusasurapakkhikā. Lohitena sambaddhāti sālohitā. Pitupakkhikā vā ñātī, mātupakkhikā",
  "tika-s0402t:810_3": "sālohitā. Mātupitupakkhikā vā ñātī, sassusasurapakkhikā sālohitā. Avecca ratanassa",
  "tika-s0402t:810_4": "guṇe yāthāvato ñatvā pasādo aveccappasādo. So pana yasmā maggenāgatattā kenaci akampanīyo",
  "tika-s0402t:810_5": "ca appadhaṃsiyo ca hoti, tasmā evaṃ vuttaṃ “acalappasādo”ti. Bhāvaññathattanti sabhāvassa aññathattaṃ.",
  "tika-s0402t:811_0": "Vīsatiyā koṭṭhāsesūti kesādimatthaluṅgapariyantesu. Dvādasasu koṭṭhāsesūti pittādimuttapariyantesu.",
  "tika-s0402t:811_1": "Catūsu koṭṭhāsesūti “yena ca santappati, yena ca jīrīyati, yena ca paridayhati, yena",
  "tika-s0402t:811_2": "ca asitapītakhāyitasāyitaṃ sammā pariṇāmaṃ gacchatī”ti evaṃ vuttesu catūsu koṭṭhāsesu.",
  "tika-s0402t:811_3": "Chasu koṭṭhāsesūti “uddhaṅgamā vātā, adhogamā vātā, kucchisayā vātā, koṭṭhāsayā vātā,",
  "tika-s0402t:811_4": "aṅgamaṅgānusārino vātā, assāso passāso”ti evaṃ vuttesu chasu koṭṭhāsesu. Vitthambhanaṃ",
  "tika-s0402t:811_5": "sesabhūtattayasanthambhitatāpādanaṃ, “upakīḷana”nti eke. Sesaṃ suviññeyyameva.",
  "tika-s0402t:812": "Nivesakasuttavaṇṇanā niṭṭhitā.",
  "tika-s0402t:813": "6-7. Paṭhamabhavasuttādivaṇṇanā",
  "tika-s0402t:814": "77-78. Chaṭṭhe abhisaṅkhāraviññāṇanti kammasahajātaṃ viññāṇaṃ. Sesamettha suviññeyyameva. Sattame natthi vattabbaṃ.",
  "tika-s0402t:815": "Paṭhamabhavasuttādivaṇṇanā niṭṭhitā.",
  "tika-s0402t:816": "8. Sīlabbatasuttavaṇṇanā",
  "tika-s0402t:817_0": "79. Aṭṭhame dukkarakārikānuyogoti dukkarakiriyāya anuyogo. Upaṭṭhānena sāranti upaṭṭhānākārena",
  "tika-s0402t:817_1": "sāraṃ. “Idaṃ vara”ntiādinā upaṭṭhānākāraṃ vibhāveti. Etthāti etasmiṃ satthārā pucchite pañhe.",
  "tika-s0402t:818": "Sīlabbatasuttavaṇṇanā niṭṭhitā.",
  "tika-s0402t:819": "9. Gandhajātasuttavaṇṇanā",
  "tika-s0402t:820_0": "80. Navame mūle, mūlassa vā gandho mūlagandhoti āha “mūlavatthuko gandho”ti. Mūlaṃ",
  "tika-s0402t:820_1": "vatthu etassāti mūlavatthuko. Idāni mūlaṃ gandhayogato gandhoti imamatthaṃ dassento",
  "tika-s0402t:820_2": "“gandhasampannaṃ vā mūlameva mūlagandho”ti āha. Pacchimoyevettha atthavikappo yuttataroti",
  "tika-s0402t:820_3": "dassetuṃ “tassa hi gandho”tiādimāha. Vassikapupphādīnanti sumanapupphādīnaṃ.",
  "tika-s0402t:821": "Gandhajātasuttavaṇṇanā niṭṭhitā.",
  "tika-s0402t:822": "10. Cūḷanikāsuttavaṇṇanā",
  "tika-s0402t:823_0": "81. Dasame aruṇavatisuttantaaṭṭhuppattiyanti “bhūtapubbaṃ, bhikkhave, rājā ahosi",
  "tika-s0402t:823_1": "aruṇavā nāma. Rañño kho pana, bhikkhave, aruṇavato aruṇavatī nāma rājadhānī ahosi.",
  "tika-s0402t:823_2": "Aruṇavatiṃ kho pana, bhikkhave, rājadhāniṃ sikhī bhagavā arahaṃ sammāsambuddho upanissāya",
  "tika-s0402t:823_3": "vihāsi. Sikhissa kho pana, bhikkhave, bhagavato arahato sammāsambuddhassa abhibhūsambhavaṃ",
  "tika-s0402t:823_4": "nāma sāvakayugaṃ ahosi aggaṃ bhaddayugaṃ. Atha kho, bhikkhave, sikhī bhagavā arahaṃ",
  "tika-s0402t:823_5": "sammāsambuddho abhibhuṃ bhikkhuṃ āmantesī”tiādinā brahmasaṃyutte āgatassa aruṇavatisuttantassa",
  "tika-s0402t:823_6": "aṭṭhuppattiyaṃ. Atippagoti ativiya pago, ativiya pātoti attho, na tāva kulesu bhattaṃ",
  "tika-s0402t:823_7": "niṭṭhātīti vuttaṃ hoti.",
  "tika-s0402t:824_0": "Ujjhāyantīti avajhāyanti, heṭṭhā katvā cintenti, lāmakato cintenti. Anekavihitaṃ",
  "tika-s0402t:824_1": "iddhivikubbanaṃ katvāti “pakativaṇṇaṃ vijahitvā nāgavaṇṇaṃ vā dasseti, supaṇṇavaṇṇaṃ",
  "tika-s0402t:824_2": "vā dassetī”tiādinā nayena āgataṃ anekappakāraṃ iddhivikubbanaṃ katvā. Sahassilokadhātunti",
  "tika-s0402t:824_3": "cakkavāḷasahassaṃ. Gāthādvayaṃ abhāsīti thero kira “kathaṃ desitā kho dhammadesanā",
  "tika-s0402t:824_4": "sabbesaṃ piyā manāpā”ti cintetvā “sabbepi pāsaṇḍā sabbe devamanussā attano attano",
  "tika-s0402t:824_5": "samaye purisakāraṃ vaṇṇayanti, vīriyassa avaṇṇavādī nāma natthi, vīriyappaṭisaṃyuttaṃ",
  "tika-s0402t:824_6": "katvā desessāmi. Evamassa dhammadesanā sabbesaṃ piyā bhavissati manāpā”ti ñatvā tīsu",
  "tika-s0402t:824_7": "piṭakesu vicinitvā “ārambhatha nikkamathā”ti idaṃ gāthādvayaṃ abhāsi.",
  "tika-s0402t:825_0": "Kiṃ āloko ayanti kassa nu kho ayaṃ ālokoti. Vicinantānanti cintentānaṃ. Sabbeti lokadhātuyaṃ",
  "tika-s0402t:825_1": "sabbe devā ca manussā ca. Osaṭāya parisāyāti dhammassavanatthaṃ samosaṭāya parimitaparicchinnāya",
  "tika-s0402t:825_2": "parisāya. Atthopi nesaṃ pākaṭo ahosīti na kevalaṃ te saddameva assosuṃ, atha kho",
  "tika-s0402t:825_3": "atthopi tesaṃ pakatisavanūpacāre viya pākaṭo ahosi. Tena sahassaṃ lokadhātuṃ viññāpetīti adhippāyo.",
  "tika-s0402t:826_0": "Pariharantīti sineruṃ dakkhiṇato katvā parivattenti. Virocamānāti attano jutiyā dibbamānā,",
  "tika-s0402t:826_1": "sobhamānā vā. Tāva sahassadhā lokoti yattako candimasūriyehi obhāsiyamāno lokadhātusaṅkhāto",
  "tika-s0402t:826_2": "ekeko loko, tattakena pamāṇena sahassadhā loko, iminā cakkavāḷena saddhiṃ cakkavāḷasahassanti",
  "tika-s0402t:826_3": "attho. Kasmā panesā ānītāti esā cūḷanikā lokadhātu kasmā bhagavatā ānītā, desitāti",
  "tika-s0402t:826_4": "attho. Majjhimikāya lokadhātuyā paricchedadassanatthanti dvisahassilokadhātuyā parimāṇadassanatthaṃ.",
  "tika-s0402t:827_0": "Sahassilokadhātuyā sahassī dvisahassilokadhātu, sā cakkavāḷagaṇanāya dasasatasahassacakkavāḷaparimāṇā.",
  "tika-s0402t:827_1": "Tenāha “sahassacakkavāḷāni sahassabhāgena gaṇetvā”tiādi. Kampanadevatūpasaṅkamanādinā",
  "tika-s0402t:827_2": "jātacakkavāḷena saha yogakkhemaṃ ṭhānaṃ jātikkhettaṃ. Tattakāya eva jātikkhettabhāvo",
  "tika-s0402t:827_3": "dhammatāvaseneva veditabbo, “pariggahavasenā”ti keci. Sabbesampi buddhānaṃ evaṃ jātikkhettaṃ",
  "tika-s0402t:827_4": "tannivāsīnaṃyeva ca devatānaṃ dhammābhisamayoti vadanti. Paṭisandhiggahaṇādīnaṃ sattannaṃyeva",
  "tika-s0402t:827_5": "gahaṇaṃ nidassanamattaṃ mahābhinīhārādikālepi tassa pakampanassa labbhanato.",
  "tika-s0402t:828_0": "Sahassaṃ sahassadhā katvā gaṇitaṃ majjhimikantiādinā majjhimikāya lokadhātuyā sahassaṃ",
  "tika-s0402t:828_1": "tisahassilokadhātu, sāyeva ca mahāsahassilokadhātūti dasseti. Saraseneva āṇāpavattanaṃ",
  "tika-s0402t:828_2": "āṇākkhettaṃ, yaṃ ekajjhaṃ saṃvaṭṭati vivaṭṭati ca. Āṇā pharatīti tannivāsidevatānaṃ",
  "tika-s0402t:828_3": "sirasā sampaṭicchanena vattati, tañca kho kevalaṃ buddhānubhāveneva, adhippāyavasena",
  "tika-s0402t:828_4": "ca pana “yāvatā pana ākaṅkheyyā”ti vacanato buddhānaṃ avisayo nāma natthi, visayakkhettassa",
  "tika-s0402t:828_5": "pamāṇaparicchedo nāma natthi. Visamoti sūriyuggamanādīnaṃ visamabhāvato visamo. Tenevāha",
  "tika-s0402t:828_6": "“ekasmiṃ ṭhāne sūriyo uggato hotī”tiādi. Sesamettha suviññeyyameva.",
  "tika-s0402t:829": "Cūḷanikāsuttavaṇṇanā niṭṭhitā.",
  "tika-s0402t:830": "Ānandavaggavaṇṇanā niṭṭhitā.",
  "tika-s0402t:831": "(9) 4. Samaṇavaggo",
  "tika-s0402t:832": "1-5. Samaṇasuttādivaṇṇanā",
  "tika-s0402t:833_0": "82-86. Catutthassa paṭhame sammā ādānaṃ gahaṇaṃ samādānanti āha “samādānaṃ vuccati",
  "tika-s0402t:833_1": "gahaṇa”nti. Adhikaṃ visiṭṭhaṃ sīlanti adhisīlaṃ. Lokiyasīlassa adhisīlabhāvo pariyāyenāti",
  "tika-s0402t:833_2": "nippariyāyameva taṃ dassetuṃ “apica sabbampi lokiyasīla”ntiādi vuttaṃ. Sikkhitabbatoti",
  "tika-s0402t:833_3": "āsevitabbato. Pañcapi dasapi vā sīlāni sīlaṃ nāma, pātimokkhasaṃvaro adhisīlaṃ nāma",
  "tika-s0402t:833_4": "anavasesakāyikacetasikasaṃvarabhāvato maggasīlassa padaṭṭhānabhāvato ca. Aṭṭha samāpattiyo",
  "tika-s0402t:833_5": "cittaṃ, vipassanāpādakajjhānaṃ adhicittaṃ maggasamādhissa adhiṭṭhānabhāvato. Kammassakatañāṇaṃ",
  "tika-s0402t:833_6": "paññā, vipassanā adhipaññā maggapaññāya adhiṭṭhānabhāvato. Apica nibbānaṃ patthayantena",
  "tika-s0402t:833_7": "samādinnaṃ pañcasīlaṃ dasasīlampi adhisīlameva nibbānādhigamassa paccayabhāvato.",
  "tika-s0402t:833_8": "Nibbānaṃ patthayantena samāpannā aṭṭha samāpattiyopi adhicittameva.",
  "tika-s0402t:834": "“Kalyāṇakārī kalyāṇaṃ, pāpakārī ca pāpakaṃ;",
  "tika-s0402t:835": "Anubhoti dvayametaṃ, anubandhañhi kāraṇa”nti. –",
  "tika-s0402t:836_0": "Evaṃ atīte anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya",
  "tika-s0402t:836_1": "paccayabhūtā kammassakatapaññāpi adhipaññāti vadanti. Dutiyatatiyacatutthapañcamāni uttānatthāneva.",
  "tika-s0402t:837": "Samaṇasuttādivaṇṇanā niṭṭhitā.",
  "tika-s0402t:838": "6. Paṭhamasikkhāsuttavaṇṇanā",
  "tika-s0402t:839_0": "87. Chaṭṭhe samattakārīti anūnena paripūrena ākārena samannāgato. Sikkhāpadānaṃ khuddānukhuddakattaṃ",
  "tika-s0402t:839_1": "apekkhāsiddhanti āha “tatrāpi saṅghādisesaṃ khuddaka”ntiādi. Aṅguttaramahānikāyavaḷañjanakaācariyāti",
  "tika-s0402t:839_2": "aṅguttaranikāyaṃ pariharantā ācariyā, aṅguttarabhāṇakāti vuttaṃ hoti. Lokavajjaṃ",
  "tika-s0402t:839_3": "nāpajjati lokavajjasikkhāpadānaṃ vītikkamasādhakassa kilesagahanassa sabbaso pahīnattā.",
  "tika-s0402t:839_4": "Paṇṇattivajjameva āpajjati paṇṇattivītikkamaṃ vā ajānatopi āpattisambhavato. Cittena",
  "tika-s0402t:839_5": "āpajjanto rūpiyappaṭiggahaṇaṃ āpajjatīti upanikkhittasādiyena āpajjati.",
  "tika-s0402t:840_0": "Brahmacariyassa ādibhūtāni ādibrahmacariyāni, tāni eva ādibrahmacariyakāni yathā",
  "tika-s0402t:840_1": "“vinayo eva venayiko”ti āha “maggabrahmacariyassā”tiādi. Cattāri mahāsīlasikkhāpadānīti",
  "tika-s0402t:840_2": "cattāri pārājikāni sandhāya vadati. Paṭipakkhadhammānaṃ anavasesato savanato paggharaṇato",
  "tika-s0402t:840_3": "soto, ariyamaggoti āha “sotasaṅkhātena maggenā”ti. Vinipāteti virūpaṃ sadukkhaṃ saupāyāsaṃ",
  "tika-s0402t:840_4": "nipātetīti vinipāto, apāyadukkhe khipanako. Dhammoti sabhāvo. Nāssa vinipāto dhammoti",
  "tika-s0402t:840_5": "avinipātadhammo, na attānaṃ apāyesu vinipātanasabhāvoti vuttaṃ hoti. Kasmā? Ye dhammā",
  "tika-s0402t:840_6": "apāyagamanīyā, tesaṃ pahīnattā. Tenāha “avinipātadhammoti catūsu apāyesu apatanasabhāvo”ti.",
  "tika-s0402t:840_7": "Tattha apatanasabhāvoti anuppajjanasabhāvo. Sotāpattimagganiyāmena niyatoti uparimaggādhigamassa",
  "tika-s0402t:840_8": "avassaṃbhāvībhāvato niyato. Tenevāha “sambodhiparāyaṇo”ti. Heṭṭhimantato sattamabhavato",
  "tika-s0402t:840_9": "upari anuppajjanadhammatāya vā niyato. Sambujjhatīti sambodhi, ariyamaggo. So pana",
  "tika-s0402t:840_10": "paṭhamamaggassa adhigatattā avasiṭṭho ca adhigantabbabhāvena icchitabboti uparimaggattayasaṅkhātā",
  "tika-s0402t:840_11": "sambodhi paraṃ ayanaṃ parā gati assāti sambodhiparāyaṇo. Tenāha “uparimaggattayasambodhiparāyaṇo”ti.",
  "tika-s0402t:841_0": "Tanubhāvāti pariyuṭṭhānamandatāya ca kadāci karahaci uppattiyā ca tanubhāvena. Tanuttañhi",
  "tika-s0402t:841_1": "dvīhi kāraṇehi veditabbaṃ adhiccuppattiyā ca pariyuṭṭhānamandatāya ca. Sakadāgāmissa",
  "tika-s0402t:841_2": "hi vaṭṭānusārimahājanassa viya kilesā abhiṇhaṃ na uppajjanti, kadāci karahaci uppajjanti",
  "tika-s0402t:841_3": "viraḷākārā hutvā viraḷavāpite khette aṅkurā viya. Uppajjamānāpi ca vaṭṭānusārimahājanasseva",
  "tika-s0402t:841_4": "maddantā pharantā chādentā andhakāraṃ karontā na uppajjanti, mandamandā uppajjanti",
  "tika-s0402t:841_5": "tanukākārā hutvā abbhapaṭalamiva makkhikāpattamiva ca. Tattha keci therā bhaṇanti",
  "tika-s0402t:841_6": "“sakadāgāmissa kilesā kiñcāpi cirena uppajjanti, bahalāva uppajjanti. Tathā hissa",
  "tika-s0402t:841_7": "puttā ca dhītaro ca dissantī”ti. Etaṃ pana appamāṇaṃ. Puttadhītaro hi aṅgapaccaṅgaparāmasanamattenapi",
  "tika-s0402t:841_8": "hontīti. Dvīhiyeva kāraṇehissa kilesānaṃ tanuttaṃ veditabbaṃ adhiccuppattiyā ca pariyuṭṭhānamandatāya cāti.",
  "tika-s0402t:842_0": "Heṭṭhābhāgiyānanti ettha heṭṭhāti mahaggatabhūmito heṭṭhā, kāmabhūmiyanti attho.",
  "tika-s0402t:842_1": "Tesaṃ paccayabhāvena heṭṭhābhāgassa hitāti heṭṭhābhāgiyā, tesaṃ heṭṭhābhāgiyānaṃ,",
  "tika-s0402t:842_2": "heṭṭhābhāgassa kāmabhavassa paccayabhāvena gahitānanti attho. Saṃyojenti bandhanti",
  "tika-s0402t:842_3": "khandhagatibhavādīhi khandhagatibhavādayo, kammaṃ vā phalenāti saṃyojanānīti āha",
  "tika-s0402t:842_4": "“saṃyojanānanti bandhanāna”nti. Asamucchinnarāgādikassa hi etarahi khandhādīnaṃ āyatiṃ",
  "tika-s0402t:842_5": "khandhādīhi sambandho, samucchinnarāgādikassa pana taṃ natthi, katānampi kammānaṃ",
  "tika-s0402t:842_6": "asamatthabhāvāpattito rāgādīnaṃ anvayato byatirekato ca saṃyojanaṭṭho siddho. Parikkhayenāti samucchedena.",
  "tika-s0402t:843_0": "Opapātikoti upapātikayoniko upapatane sādhukārī. Sesayonipaṭikkhepavacanametaṃ. Tena",
  "tika-s0402t:843_1": "gabbhavāsadukkhābhāvamāha. Tattha parinibbāyīti iminā sesadukkhābhāvaṃ. Tattha parinibbāyitā",
  "tika-s0402t:843_2": "cassa kāmaloke khandhabījassa apunāgamanavasenevāti dassetuṃ “anāvattidhammo”ti vuttaṃ.",
  "tika-s0402t:843_3": "Upariyevāti brahmalokeyeva. Anāvattidhammoti tato brahmalokā punappunaṃ paṭisandhivasena",
  "tika-s0402t:843_4": "na āvattanadhammo. Tenāha “yonigativasena anāgamanadhammo”ti.",
  "tika-s0402t:844_0": "Padesaṃ padesakārī ārādhetīti sīlakkhandhādīnaṃ pāripūriyā ekadesabhūtaṃ heṭṭhimamaggattayaṃ",
  "tika-s0402t:844_1": "padeso, taṃ karonto padesaṃ ekadesabhūtaṃ heṭṭhimaṃ phalattayameva ārādheti, nipphādetīti",
  "tika-s0402t:844_2": "attho. Tenāha “padesakārī puggalo nāma sotāpanno”tiādi. Paripūraṃ paripūrakārīti",
  "tika-s0402t:844_3": "sīlakkhandhādīhi saddhindriyādīhi ca parito pūraṇena paripūrasaṅkhātaṃ arahattamaggaṃ",
  "tika-s0402t:844_4": "karonto nibbattento paripūraṃ arahattaphalaṃ ārādheti, nipphādetīti attho. Tenāha",
  "tika-s0402t:844_5": "“paripūrakārī nāma arahā”tiādi.",
  "tika-s0402t:845": "Paṭhamasikkhāsuttavaṇṇanā niṭṭhitā.",
  "tika-s0402t:846": "7-10. Dutiyasikkhāsuttādivaṇṇanā",
  "tika-s0402t:847_0": "88-91. Sattame kulā kulaṃ gamanakoti kulato kulaṃ gacchanto. Dve vā tayo vā bhaveti",
  "tika-s0402t:847_1": "devamanussavasena dve vā tayo vā bhave. Missakabhavavasena hetaṃ vuttaṃ. Desanāmattameva",
  "tika-s0402t:847_2": "cetaṃ “dve vā tīṇi vā”ti. Yāva chaṭṭhabhavā saṃsarantopi kolaṃkolova hoti. Tenevāha",
  "tika-s0402t:847_3": "“ayañhi dve vā bhave…pe… evamettha vikappo daṭṭhabbo”ti. Uḷārakulavacano vā ettha",
  "tika-s0402t:847_4": "kulasaddo, kulato kulaṃ gacchatīti kolaṃkolo. Sotāpattiphalasacchikiriyato paṭṭhāya",
  "tika-s0402t:847_5": "hi nīcakule uppatti nāma natthi, mahābhogakulesu eva nibbattatīti attho. Kevalo hi",
  "tika-s0402t:847_6": "kulasaddo mahākulameva vadati “kulaputto”tiādīsu viya. Ekabījīti ettha khandhabījaṃ",
  "tika-s0402t:847_7": "nāma kathitaṃ, khandhabījanti ca paṭisandhiviññāṇaṃ vuccati. Yassa hi sotāpannassa",
  "tika-s0402t:847_8": "ekaṃ khandhabījaṃ atthi, ekaṃ bhavaggahaṇaṃ, so ekabījī nāma. Tenāha “ekasseva bhavassa",
  "tika-s0402t:847_9": "bījaṃ etassa atthīti ekabījī”ti. “Mānusakaṃ bhava”nti idaṃ panettha desanāmattameva,",
  "tika-s0402t:847_10": "“devabhavaṃ nibbattetī”tipi pana vattuṃ vaṭṭatiyeva.",
  "tika-s0402t:848_0": "Uddhaṃvāhibhāvena uddhamassa taṇhāsotaṃ vaṭṭasotaṃ vāti uddhaṃsoto, uddhaṃ vā gantvā",
  "tika-s0402t:848_1": "paṭilabhitabbato uddhamassa maggasotanti uddhaṃsoto. Paṭisandhivasena akaniṭṭhabhavaṃ",
  "tika-s0402t:848_2": "gacchatīti akaniṭṭhagāmī. Yattha katthacīti avihādīsu yattha katthaci. Sappayogenāti",
  "tika-s0402t:848_3": "vipassanāñāṇābhisaṅkhārasaṅkhātena payogena saha, mahatā vipassanāpayogenāti attho.",
  "tika-s0402t:848_4": "Upahaccāti etassa upagantvāti attho. Tena vemajjhātikkamo kālakiriyāpagamanañca saṅgahitaṃ",
  "tika-s0402t:848_5": "hoti, tasmā āyuvemajjhaṃ atikkamitvā parinibbāyanto upahaccaparinibbāyī nāma hotīti",
  "tika-s0402t:848_6": "āha “yo pana kappasahassāyukesu avihesū”tiādi. So tividho hotīti ñāṇassa tikkhamajjhamudubhāvena",
  "tika-s0402t:848_7": "tividho hoti. Tenāha “kappasahassāyukesū”tiādi.",
  "tika-s0402t:849_0": "Saddhādhurena abhinivisitvāti “sace saddhāya sakkā nibbattetuṃ, nibbattessāmi lokuttaramagga”nti",
  "tika-s0402t:849_1": "evaṃ saddhādhuravasena abhinivisitvā vipassanaṃ paṭṭhapetvā. Paññādhurena abhiniviṭṭhoti",
  "tika-s0402t:849_2": "“sace paññāya sakkā, nibbattessāmi lokuttaramagga”nti evaṃ paññādhuraṃ katvā abhiniviṭṭho.",
  "tika-s0402t:849_3": "Yathāvuttameva aṭṭhavidhattaṃ kolaṃkolasattakkhattuparamesu atidisanto “tathā kolaṃkolā",
  "tika-s0402t:849_4": "sattakkhattuparamā cā”ti āha. Vuttanayeneva aṭṭha kolaṃkolā, aṭṭha sattakkhattuparamāti vuttaṃ hoti.",
  "tika-s0402t:850_0": "Tattha sattakkhattuṃ paramā bhavūpapatti attabhāvaggahaṇaṃ assa, tato paraṃ aṭṭhamaṃ",
  "tika-s0402t:850_1": "bhavaṃ nādiyatīti sattakkhattuparamo. Bhagavatā gahitanāmavaseneva cetāni ariyāya",
  "tika-s0402t:850_2": "jātiyā jātānaṃ tesaṃ nāmāni jātāni kumārānaṃ mātāpitūhi gahitanāmāni viya. Ettakañhi",
  "tika-s0402t:850_3": "ṭhānaṃ gato ekabījī nāma hoti, ettakaṃ kolaṃkolo, ettakaṃ sattakkhattuparamoti bhagavatā",
  "tika-s0402t:850_4": "etesaṃ nāmaṃ gahitaṃ. Niyamato pana ayaṃ ekabījī, ayaṃ kolaṃkolo, ayaṃ sattakkhattuparamoti",
  "tika-s0402t:850_5": "natthi. Ko pana nesaṃ etaṃ pabhedaṃ niyametīti? Keci tāva therā “pubbahetu niyametī”ti",
  "tika-s0402t:850_6": "vadanti, keci paṭhamamaggo, keci upari tayo maggā, keci tiṇṇaṃ maggānaṃ vipassanāti.",
  "tika-s0402t:851_0": "Tattha “pubbahetu niyametī”ti vāde paṭhamamaggassa upanissayo kato nāma hoti, “upari",
  "tika-s0402t:851_1": "tayo maggā nirupanissayā uppannā”ti vacanaṃ āpajjati. “Paṭhamamaggo niyamehī”ti vāde",
  "tika-s0402t:851_2": "upari tiṇṇaṃ maggānaṃ niratthakatā āpajjati. “Upari tayo maggā niyamentī”ti vāde",
  "tika-s0402t:851_3": "paṭhamamagge anuppanneyeva upari tayo maggā uppannāti āpajjatīti. “Tiṇṇaṃ maggānaṃ",
  "tika-s0402t:851_4": "vipassanā niyametī”ti vādo pana yujjati. Sace hi upari tiṇṇaṃ maggānaṃ vipassanā",
  "tika-s0402t:851_5": "balavatī hoti, ekabījī nāma hoti, tato mandatarāya kolaṃkolo, tato mandatarāya sattakkhattuparamoti.",
  "tika-s0402t:852_0": "Ekacco hi sotāpanno vaṭṭajjhāsayo hoti vaṭṭābhirato, punappunaṃ vaṭṭasmiṃyeva carati",
  "tika-s0402t:852_1": "sandissati. Anāthapiṇḍiko seṭṭhi, visākhā upāsikā, cūḷarathamahārathā devaputtā,",
  "tika-s0402t:852_2": "anekavaṇṇo devaputto, sakko devarājā, nāgadatto devaputtoti ime hi ettakā janā vaṭṭajjhāsayā",
  "tika-s0402t:852_3": "vaṭṭābhiratā ādito paṭṭhāya cha devaloke sodhetvā akaniṭṭhe ṭhatvā parinibbāyissanti,",
  "tika-s0402t:852_4": "ime idha na gahitā. Na kevalañcimeva, yopi manussesuyeva sattakkhattuṃ saṃsaritvā",
  "tika-s0402t:852_5": "arahattaṃ pāpuṇāti, yopi devaloke nibbatto devesuyeva sattakkhattuṃ aparāparaṃ saṃsaritvā",
  "tika-s0402t:852_6": "arahattaṃ pāpuṇāti. Imepi idha na gahitā, kālena deve, kālena manusse saṃsaritvā",
  "tika-s0402t:852_7": "pana arahattaṃ pāpuṇantova idha gahito, tasmā “sattakkhattuparamo”ti idaṃ idhaṭṭhakavokiṇṇabhavūpapattikasukkhavipassakassa",
  "tika-s0402t:852_8": "nāmaṃ kathitanti veditabbaṃ.",
  "tika-s0402t:853_0": "“Sakideva imaṃ lokaṃ āgantvā”ti vacanato pañcasu sakadāgāmīsu cattāro vajjetvā ekova",
  "tika-s0402t:853_1": "gahito. Ekacco hi idha sakadāgāmiphalaṃ patvā idheva parinibbāyati, ekacco idha patvā",
  "tika-s0402t:853_2": "devaloke parinibbāyati, ekacco devaloke patvā tattheva parinibbāyati, ekacco devaloke",
  "tika-s0402t:853_3": "patvā idhūpapajjitvā parinibbāyati. Ime cattāropi idha na gahitā. Yo pana idha patvā",
  "tika-s0402t:853_4": "devaloke yāvatāyukaṃ vasitvā puna idhūpapajjitvā parinibbāyissati, ayaṃ ekova idha gahitoti veditabbo.",
  "tika-s0402t:854_0": "Idāni tassa pabhedaṃ dassento “tīsu pana vimokkhesū”tiādimāha. Imassa pana sakadāgāmino",
  "tika-s0402t:854_1": "ekabījinā saddhiṃ kiṃ nānākaraṇanti? Ekabījissa ekāva paṭisandhi, sakadāgāmissa dve",
  "tika-s0402t:854_2": "paṭisandhiyo, idaṃ tesaṃ nānākaraṇaṃ. Suññatavimokkhena vimuttakhīṇāsavo paṭipadāvasena",
  "tika-s0402t:854_3": "catubbidho hoti, tathā animittaappaṇihitavimokkhehīti evaṃ dvādasa arahantā hontīti",
  "tika-s0402t:854_4": "āha “yathā pana sakadāgāmino, tatheva arahanto dvādasa veditabbā”ti. Aṭṭhamanavamadasamāni uttānatthāneva.",
  "tika-s0402t:855": "Dutiyasikkhāsuttādivaṇṇanā niṭṭhitā.",
  "tika-s0402t:856": "11. Saṅkavāsuttavaṇṇanā",
  "tika-s0402t:857_0": "92. Ekādasame vihārapaṭibaddhanavakammādibhāraṃ harati pavattetīti bhārahāro. Tenevāha",
  "tika-s0402t:857_1": "“nave āvāse samuṭṭhāpeti, purāṇe paṭijaggatī”ti. Sikkhitabbato sikkhā, pajjitabbato,",
  "tika-s0402t:857_2": "pajjanti etehīti vā padāni, sikkhāyeva padāni sikkhāpadānīti āha “sikkhāsaṅkhātehi",
  "tika-s0402t:857_3": "padehī”ti. Dassetīti paccakkhato dasseti, hatthāmalakaṃ viya pākaṭe vibhūte katvā",
  "tika-s0402t:857_4": "vibhāveti. Gaṇhāpetīti te dhamme manasā anupakkhite diṭṭhiyā suppaṭividdhe kārento",
  "tika-s0402t:857_5": "uggaṇhāpeti. Samussāhetīti samādhimhi ussāhaṃ janeti. Paṭiladdhaguṇehīti tāya desanāya",
  "tika-s0402t:857_6": "tannissayapaccattapurisakārena ca tesaṃ paṭividdhaguṇehi. Vodāpetīti tesaṃ cittasantānaṃ",
  "tika-s0402t:857_7": "assaddhiyādikilesamalāpagamanena pabhassaraṃ karoti. Saṇhaṃ saṇhaṃ kathetīti ativiya",
  "tika-s0402t:857_8": "sukhumaṃ katvā katheti.",
  "tika-s0402t:858_0": "Accayanaṃ sādhumariyādaṃ madditvā vītikkamanaṃ accayoti āha “aparādho”ti. Acceti",
  "tika-s0402t:858_1": "atikkamati etenāti vā accayo, vītikkamassa pavattanako akusaladhammo. So eva aparajjhati",
  "tika-s0402t:858_2": "etenāti aparādho. So hi aparajjhantaṃ purisaṃ adhibhavitvā pavattati. Tenāha “atikkamma",
  "tika-s0402t:858_3": "adhibhavitvā pavatto”ti. Paṭiggaṇhātūti adhivāsanavasena sampaṭicchatūti atthoti",
  "tika-s0402t:858_4": "āha “khamatū”ti. Sadevakena lokena nissaraṇanti araṇīyato ariyo, tathāgatoti āha",
  "tika-s0402t:858_5": "“ariyassa vinayeti buddhassa bhagavato sāsane”ti. Puggalādhiṭṭhānaṃ karontoti kāmaṃ",
  "tika-s0402t:858_6": "“vuddhi hesā”ti dhammādhiṭṭhānavasena vākyaṃ āraddhaṃ, tathāpi desanaṃ pana puggalādhiṭṭhānaṃ",
  "tika-s0402t:858_7": "karonto “saṃvaraṃ āpajjatī”ti āhāti yojanā.",
  "tika-s0402t:859": "Saṅkavāsuttavaṇṇanā niṭṭhitā.",
  "tika-s0402t:860": "Samaṇavaggavaṇṇanā niṭṭhitā.",
  "tika-s0402t:861": "(10) 5. Loṇakapallavaggo",
  "tika-s0402t:862": "1. Accāyikasuttavaṇṇanā",
  "tika-s0402t:863_0": "93. Pañcamassa paṭhame atipātikānīti sīghaṃ pavattetabbāni. Karaṇīyānīti ettha avassake",
  "tika-s0402t:863_1": "anīyasaddo daṭṭhabboti āha “avassakiccānī”ti. Nikkhantasetaṅkurānīti bījato nikkhantasetaṅkurāni.",
  "tika-s0402t:863_2": "Sesamettha uttānameva.",
  "tika-s0402t:864": "Accāyikasuttavaṇṇanā niṭṭhitā.",
  "tika-s0402t:865": "2. Pavivekasuttavaṇṇanā",
  "tika-s0402t:866_0": "94. Dutiye sāṇehi vākehi nibbattitāni sāṇāni. Missasāṇāni masāṇāni na bhaṅgāni. Erakatiṇādīnīti",
  "tika-s0402t:866_1": "ādi-saddena akkamakacikadalivākādīnaṃ saṅgaho. Erakādīhi katāni hi chavāni lāmakāni",
  "tika-s0402t:866_2": "dussānīti “chavadussānī”ti vattabbataṃ labhanti. Kuṇḍakanti tanutaraṃ taṇḍulappakaraṇaṃ.",
  "tika-s0402t:866_3": "Pañca dussīlyānīti pāṇātipātādīni pañca. Cattāro āsavāti kāmāsavādayo cattāro āsavā.",
  "tika-s0402t:866_4": "Sīlaggappattoti sīlena, sīlassa vā aggappatto.",
  "tika-s0402t:867": "Pavivekasuttavaṇṇanā niṭṭhitā.",
  "tika-s0402t:868": "3. Saradasuttavaṇṇanā",
  "tika-s0402t:869_0": "95. Tatiye viddheti dūrībhūte. Dūrabhāvo ca ākāsassa valāhakavigamena hotīti āha",
  "tika-s0402t:869_1": "“valāhakavigamena dūrībhūte”ti. Teneva hi “viddhe vigatavalāhake”ti vuttaṃ. Nabhaṃ",
  "tika-s0402t:869_2": "abbhussakkamānoti ākāsaṃ abhilaṅghanto. Iminā taruṇasūriyabhāvo dassito. Nātidūrodite",
  "tika-s0402t:869_3": "hi ādicce taruṇasūriyasamaññā. Duvidhamevassa saṃyojanaṃ natthīti orambhāgiyauddhambhāgiyavasena",
  "tika-s0402t:869_4": "duvidhampi saṃyojanaṃ assa paṭhamajjhānalābhino ariyasāvakassa natthi. Kasmā panassa",
  "tika-s0402t:869_5": "uddhambhāgiyasaṃyojanampi natthīti vuttaṃ. Orambhāgiyasaṃyojanānameva hettha pahānaṃ",
  "tika-s0402t:869_6": "vuttanti āha “itarampī”tiādi, itaraṃ uddhambhāgiyasaṃyojanaṃ puna imaṃ lokaṃ paṭisandhivasena",
  "tika-s0402t:869_7": "ānetuṃ asamatthatāya natthīti vuttanti attho. Jhānalābhino hi sabbepi ariyā brahmalokūpapannā",
  "tika-s0402t:869_8": "heṭṭhā na uppajjanti, uddhaṃ uddhaṃ uppajjantāpi vehapphalaṃ akaniṭṭhaṃ bhavaggañca",
  "tika-s0402t:869_9": "patvā na punaññattha jāyanti, tattha tattheva arahattaṃ patvā parinibbāyanti. Tenevāha",
  "tika-s0402t:869_10": "“imasmiṃ sutte jhānānāgāmī nāma kathito”ti. Jhānavasena hi heṭṭhā na āgacchatīti jhānānāgāmī.",
  "tika-s0402t:870": "Saradasuttavaṇṇanā niṭṭhitā.",
  "tika-s0402t:871": "4. Parisāsuttavaṇṇanā",
  "tika-s0402t:872_0": "96. Catutthe paccayabāhullikāti cīvarādibāhullāya paṭipannā. Avītataṇhatāya hi taṃ",
  "tika-s0402t:872_1": "taṃ parikkhārajātaṃ bahuṃ lanti ādiyantīti bahulā, te eva bāhulikā yathā “venayiko”ti.",
  "tika-s0402t:872_2": "Te paccayabāhullāya yuttappayuttā hontīti cīvarādibāhullāya paṭipannā nāma honti.",
  "tika-s0402t:872_3": "Sikkhāya agāravabhāvato sithilaṃ agāḷhaṃ gaṇhantīti sāthalikā. Sithilanti ca bhāvanapuṃsakaniddeso.",
  "tika-s0402t:872_4": "Sithilasaddena samānatthassa sathalasaddassa vasena sāthalikāti padasiddhi veditabbā.",
  "tika-s0402t:872_5": "Avagamanaṭṭhenāti adhogamanaṭṭhena, orambhāgiyabhāvenāti attho. Nikkhittadhurāti",
  "tika-s0402t:872_6": "oropitadhurā ujjitussāhā. Upadhiviveko nibbānaṃ. Duvidhampi vīriyanti kāyikaṃ cetasikañca vīriyaṃ.",
  "tika-s0402t:873_0": "Bhaṇḍanaṃ jātaṃ etesanti bhaṇḍanajātā. Visesanassa paranipātavasena cetaṃ vuttaṃ.",
  "tika-s0402t:873_1": "Aṭṭhakathāyaṃ pana visesanassa pubbanipātavaseneva atthaṃ dassento “jātabhaṇḍanā”ti",
  "tika-s0402t:873_2": "āha. Kalaho jāto etesanti kalahajātāti etthāpi eseva nayo. Kalahassa pubbabhāgoti",
  "tika-s0402t:873_3": "kalahassa hetubhūtā paṭibhāgā taṃsadisī ca aniṭṭhakiriyā. Hatthaparāmāsādivasenāti",
  "tika-s0402t:873_4": "kujjhitvā aññamaññassa hatthe gahetvā palapanaacchindanādivasena. “Ayaṃ dhammo, nāyaṃ",
  "tika-s0402t:873_5": "dhammo”tiādinā viruddhavādabhūtaṃ vivādaṃ āpannāti vivādapannā. Tenāha “viruddhavādaṃ",
  "tika-s0402t:873_6": "āpannā”ti. Mukhasannissitatāya vācā idha “mukha”nti adhippetāti āha “pharusā vācā mukhasattiyo”ti.",
  "tika-s0402t:874_0": "Satipi ubhayesaṃ kalāpānaṃ paramatthato bhede pacurajanehi pana duviññeyyanānattaṃ",
  "tika-s0402t:874_1": "khīrodakasammoditaṃ accantametaṃ saṃsaṭṭhaṃ viya hutvā tiṭṭhatīti āha “khīrodakaṃ",
  "tika-s0402t:874_2": "viya bhūtā”ti. Yathā khīrañca udakañca aññamaññaṃ saṃsandati, visuṃ na hoti, ekattaṃ",
  "tika-s0402t:874_3": "viya upeti, evaṃ sāmaggivasena ekattūpagatacittuppādāti attho. Mettacittaṃ paccupaṭṭhāpetvā",
  "tika-s0402t:874_4": "olokanaṃ cakkhūni viya cakkhūni nāmāti āha “upasantehi mettacakkhūhī”ti. Piyabhāvadīpakāni",
  "tika-s0402t:874_5": "hi cakkhūni piyacakkhūni. Pamuditassa pīti jāyatīti pamodapaccayabalavapītimāha.",
  "tika-s0402t:874_6": "Pañcavaṇṇā pīti uppajjatīti khuddikādibhedena pañcappakārā pīti uppajjati. Pītimanassāti",
  "tika-s0402t:874_7": "tāya pītiyā pīṇitamanassa, passaddhiāvahehi uḷārehi pītivegehi tintacittassāti attho.",
  "tika-s0402t:874_8": "Vigatadarathoti kilesapariḷāhānaṃ dūrībhāvena vūpasantadaratho.",
  "tika-s0402t:875_0": "Kena udakena dārito pabbatappadesoti katvā āha “kandaro nāmā”tiādi. Udakassa yathāninnaṃ",
  "tika-s0402t:875_1": "pavattiyā nadinibbattanabhāvena “nadikuñjo”tipi vuccati. Sāvaṭṭā nadiyo padarā. Aṭṭha",
  "tika-s0402t:875_2": "māseti hemantagimhautuvasena aṭṭha māse. Khuddakā udakavāhiniyo sākhā viyāti sākhā.",
  "tika-s0402t:875_3": "Khuddakasobbhā kusubbhā okārassa ukāraṃ katvā. Yattha upari unnatappadesato udakaṃ",
  "tika-s0402t:875_4": "āgantvā tiṭṭhati ceva sandati ca, te kusubbhā khuddakaāvāṭā. Khuddakanadiyoti pabbatapādādito",
  "tika-s0402t:875_5": "nikkhantā khuddakā nadiyo.",
  "tika-s0402t:876": "Parisāsuttavaṇṇanā niṭṭhitā.",
  "tika-s0402t:877": "5-7. Paṭhamaājānīyasuttādivaṇṇanā",
  "tika-s0402t:878_0": "97-99. Pañcame anucchavikoti rañño paribhuñjanayoggo. Hatthapādādiaṅgasamatāyāti",
  "tika-s0402t:878_1": "hatthapādādiavayavasamatāya, rañño vā senāya aṅgabhūtattā rañño aṅganti vuccati.",
  "tika-s0402t:878_2": "Ānetvā hunitabbanti āhunaṃ, āhutīti atthato ekanti āha “āhutisaṅkhātaṃ piṇḍapāta”nti.",
  "tika-s0402t:878_3": "Dūratopi ānetvā sīlavantesu dātabbassetaṃ adhivacanaṃ. Piṇḍapātanti ca nidassanamattaṃ.",
  "tika-s0402t:878_4": "Ānetvā hunitabbānañhi cīvarādīnaṃ catunnaṃ paccayānametaṃ adhivacanaṃ āhunanti. Taṃ",
  "tika-s0402t:878_5": "arahatīti āhuneyyo. Paṭiggahetuṃ yuttoti tassa mahapphalabhāvakaraṇato paṭiggaṇhituṃ anucchaviko.",
  "tika-s0402t:879_0": "Pāhunakabhattassāti disavidisato āgatānaṃ piyamanāpānaṃ ñātimittānaṃ atthāya sakkāre",
  "tika-s0402t:879_1": "paṭiyattassa āgantukabhattassa. Tañhi ṭhapetvā te tathārūpe pāhunake saṅghasseva",
  "tika-s0402t:879_2": "dātuṃ yuttaṃ, saṅghova taṃ paṭiggahetuṃ yutto. Saṅghasadiso hi pāhunako natthi. Tathā",
  "tika-s0402t:879_3": "hesa ekasmiṃ buddhantare vītivatte dissati, kadāci asaṅkhyeyyepi kappe vītivatte.",
  "tika-s0402t:879_4": "Abbokiṇṇañca piyamanāpatādikarehi dhammehi samannāgato. Evaṃ pāhunamassa dātuṃ yuttaṃ,",
  "tika-s0402t:879_5": "pāhunañca paṭiggahetuṃ yuttoti pāhuneyyo. Ayañhettha adhippāyo “ñātimittā vippavuṭṭhā",
  "tika-s0402t:879_6": "na cirasseva samāgacchanti, anavaṭṭhitā ca tesu piyamanāpatā, na evamariyasaṅgho,",
  "tika-s0402t:879_7": "tasmā saṅghova pāhuneyyo”ti.",
  "tika-s0402t:880_0": "Dakkhanti etāya sattā yathādhippetāhi sampattīhi vaḍḍhantīti dakkhiṇā, paralokaṃ",
  "tika-s0402t:880_1": "saddahitvā dānaṃ. Taṃ dakkhiṇaṃ arahati, dakkhiṇāya vā hito yasmā mahapphalakaraṇatāya",
  "tika-s0402t:880_2": "visodhetīti dakkhiṇeyyo.",
  "tika-s0402t:881_0": "Puññatthikehi añjali karaṇīyo etthāti añjalikaraṇīyo. Ubho hettha sirasi patiṭṭhāpetvā",
  "tika-s0402t:881_1": "sabbalokena kayiramānaṃ añjalikammaṃ arahatīti vā añjalikaraṇīyo. Tenāha “añjalipaggahaṇassa anucchaviko”ti.",
  "tika-s0402t:882_0": "Yadipi pāḷiyaṃ “anuttara”nti vuttaṃ, natthi ito uttaraṃ visiṭṭhanti hi anuttaraṃ,",
  "tika-s0402t:882_1": "samampissa pana natthīti dassento “asadisa”nti āha. Khittaṃ vuttaṃ bījaṃ mahapphalabhāvakaraṇena",
  "tika-s0402t:882_2": "tāyati rakkhati, khipanti vapanti ettha bījānīti vā khettaṃ, kedārādi, khettaṃ viya",
  "tika-s0402t:882_3": "khettaṃ, puññānaṃ khettaṃ puññakkhettaṃ. Yathā hi rañño vā amaccassa vā sālīnaṃ vā",
  "tika-s0402t:882_4": "yavānaṃ vā viruhanaṭṭhānaṃ “rañño sālikkhetaṃ yavakkheta”nti vuccati, evaṃ saṅgho",
  "tika-s0402t:882_5": "sabbalokassa puññānaṃ viruhanaṭṭhānaṃ. Saṅghaṃ nissāya hi lokassa nānappakārahitasukhasaṃvattanikāni",
  "tika-s0402t:882_6": "puññāni viruhanti, tasmā saṅgho anuttaraṃ puññakkhettaṃ lokassa. Sesaṃ suviññeyyameva.",
  "tika-s0402t:882_7": "Chaṭṭhasattamāni uttānatthāneva.",
  "tika-s0402t:883": "Paṭhamaājānīyasuttādivaṇṇanā niṭṭhitā.",
  "tika-s0402t:884": "8. Potthakasuttavaṇṇanā",
  "tika-s0402t:885_0": "100. Aṭṭhame navoti navavāyimo. Tenāha “karaṇaṃ upādāya vuccatī”ti. Vākamayavatthanti",
  "tika-s0402t:885_1": "sāṇādivākasāṭakaṃ. Dubbaṇṇoti vivaṇṇo. Dukkhasamphassoti kharasamphasso. Appaṃ agghatīti",
  "tika-s0402t:885_2": "appaggho. Atibahuṃ agghanto kahāpaṇagghanako hoti. Paribhogamajjhimoti paribhogakālavasena",
  "tika-s0402t:885_3": "majjhimo. So hi navabhāvaṃ atikkamitvā jiṇṇabhāvaṃ appatto majjhe paribhogakālepi",
  "tika-s0402t:885_4": "dubbaṇṇo ca dukkhasamphasso ca appagghoyeva hoti. Atibahuṃ agghanto aḍḍhaṃ agghati,",
  "tika-s0402t:885_5": "jiṇṇakāle pana aḍḍhamāsakaṃ vā kākaṇikaṃ vā agghati. Ukkhaliparipuñchananti kāḷukkhaliparipuñchanaṃ.",
  "tika-s0402t:885_6": "Navotipi upasampadāya pañcavassakālato heṭṭhā jātiyā saṭṭhivassopi navoyeva. Dubbaṇṇatāyāti",
  "tika-s0402t:885_7": "sarīravaṇṇenapi guṇavaṇṇenapi dubbaṇṇatāya. Dussīlassa hi parisamajjhe nittejatāya",
  "tika-s0402t:885_8": "sarīravaṇṇopi na sampajjati, guṇavaṇṇena vattabbameva natthi. Aṭṭhakathāyaṃ pana",
  "tika-s0402t:885_9": "sarīravaṇṇena dubbaṇṇatāpi guṇavaṇṇassa abhāvena dubbaṇṇatāyāti vuttaṃ.",
  "tika-s0402t:886_0": "Ye kho panassāti ye kho pana tassa upaṭṭhākā vā ñātimittādayo vā etaṃ puggalaṃ sevanti.",
  "tika-s0402t:886_1": "Tesanti tesaṃ puggalānaṃ cha satthāre sevantānaṃ micchādiṭṭhikānaṃ viya. Devadatte",
  "tika-s0402t:886_2": "sevantānaṃ kokālikādīnaṃ viya ca taṃ sevanaṃ dīgharattaṃ ahitāya dukkhāya hoti. Majjhimoti",
  "tika-s0402t:886_3": "pañcavassakālato paṭṭhāya yāva navavassakālā majjhimo nāma. Theroti dasavassato paṭṭhāya",
  "tika-s0402t:886_4": "thero nāma. Evamāhaṃsūti evaṃ vadanti. Kiṃ nu kho tuyhanti tuyhaṃ bālassa bhaṇitena",
  "tika-s0402t:886_5": "ko atthoti vuttaṃ hoti. Tathārūpanti tathājātikaṃ tathāsabhāvaṃ ukkhepanīyakammassa kāraṇabhūtaṃ.",
  "tika-s0402t:887_0": "Tīhi kappāsaaṃsūhi suttaṃ kantitvā katavatthanti tayo kappāsaaṃsū gahetvā kantitasuttena",
  "tika-s0402t:887_1": "vāyitaṃ sukhumavatthaṃ, taṃ navavāyimaṃ anagghaṃ hoti, paribhogamajjhimaṃ vīsampi",
  "tika-s0402t:887_2": "tiṃsampi sahassāni agghati, jiṇṇakāle, aṭṭhapi dasapi sahassāni agghati.",
  "tika-s0402t:888_0": "Tesaṃ taṃ hotīti tesaṃ sammāsambuddhādayo sevantā viya taṃ sevanaṃ dīgharattaṃ hitāya",
  "tika-s0402t:888_1": "sukhāya hoti. Sammāsambuddhañhi ekaṃ nissāya yāvajjakālā muccanakasattānaṃ pamāṇaṃ",
  "tika-s0402t:888_2": "natthi, tathā sāriputtattheramahāmoggallānatthere avasese ca asīti mahāsāvake nissāya",
  "tika-s0402t:888_3": "saggagatasattānaṃ pamāṇaṃ natthi, yāvajjakālā tesaṃ diṭṭhānugatiṃ paṭipannasattānampi",
  "tika-s0402t:888_4": "pamāṇaṃ natthiyeva. Ādheyyaṃ gacchatīti tassa mahātherassa taṃ atthanissitaṃ vacanaṃ",
  "tika-s0402t:888_5": "yathā gandhakaraṇḍake kāsikavatthaṃ ādhātabbataṃ ṭhapetabbataṃ gacchati, evaṃ uttamaṅge",
  "tika-s0402t:888_6": "sirasmiṃ hadaye ca ādhātabbataṃ ṭhapetabbataṃ gacchati.",
  "tika-s0402t:889": "Potthakasuttavaṇṇanā niṭṭhitā.",
  "tika-s0402t:890": "9. Loṇakapallasuttavaṇṇanā",
  "tika-s0402t:891_0": "101. Navame yathā yathā kammaṃ karotīti yena yena pakārena pāṇaghātādipāpakammaṃ",
  "tika-s0402t:891_1": "karoti. Vipākaṃ paṭisaṃvediyatevāti avadhāraṇena kammasiddhiyaṃ tabbipākassa appavatti",
  "tika-s0402t:891_2": "nāma natthīti dīpeti. Tenevāha “na hi sakkā”tiādi. Evaṃ santanti bhummatthe upayogavacananti",
  "tika-s0402t:891_3": "āha “evaṃ sante”ti. Abhisaṅkhāraviññāṇanirodhenāti kammaviññāṇassa āyatiṃ anuppattidhammatāpajjanena.",
  "tika-s0402t:892_0": "“Ayampi kho kāyo evaṃdhammo evaṃbhāvī evaṃanatīto”tiādinā kāyassa asubhāniccādiākāraanupassanā",
  "tika-s0402t:892_1": "kāyabhāvanāti āha “kāyānupassanāsaṅkhātāya tāya bhāvanāyā”ti. Rāgādīnanti ādi-saddena",
  "tika-s0402t:892_2": "dosamohānaṃ saṅgaho daṭṭhabbo. “Rāgo kho, āvuso, pamāṇakaraṇo, doso pamāṇakaraṇo,",
  "tika-s0402t:892_3": "moho pamāṇakaraṇo, te khīṇāsavassa bhikkhuno pahīnā ucchinnamūlā tālāvatthukatā anabhāvaṃkatā",
  "tika-s0402t:892_4": "āyatiṃ anuppādadhammā”ti hi vuttaṃ.",
  "tika-s0402t:893_0": "Yathā hi pabbatapāde pūtipaṇṇassa udakaṃ nāma hoti, kāḷavaṇṇaṃ olokentānaṃ byāmasataṃ",
  "tika-s0402t:893_1": "gambhīraṃ viya khāyati, yaṭṭhiṃ vā rajjuṃ vā gahetvā minantassa piṭṭhipādoddharaṇamattampi",
  "tika-s0402t:893_2": "na hoti, evameva ekaccassa yāva rāgādayo nuppajjanti, tāva taṃ puggalaṃ sañjānituṃ",
  "tika-s0402t:893_3": "na sakkā hoti, sotāpanno viya sakadāgāmī viya anāgāmī viya ca khāyati. Yadā panassa",
  "tika-s0402t:893_4": "rāgādayo uppajjanti, tadā ratto duṭṭho mūḷhoti paññāyati. Iti te rāgādayo “ettako",
  "tika-s0402t:893_5": "aya”nti puggalassa pamāṇaṃ dassentāva uppajjantīti pamāṇakaraṇā nāma vuttā.",
  "tika-s0402t:894": "Jāpetunti jinadhanaṃ kātuṃ. Soti rājā, mahāmatto vā. Assāti añjaliṃ paggahetvā yācantassa. Sesamettha uttānameva.",
  "tika-s0402t:895": "Loṇakapallasuttavaṇṇanā niṭṭhitā.",
  "tika-s0402t:896": "10. Paṃsudhovakasuttavaṇṇanā",
  "tika-s0402t:897": "102. Dasame anīhatadosanti anapanītathūlakāḷakaṃ. Anapanītakasāvanti anapagatasukhumakāḷakaṃ. Pahaṭamattanti āhaṭamattaṃ.",
  "tika-s0402t:898_0": "Dasakusalakammapathavasena uppannaṃ cittaṃ cittameva, vipassanāpādakaaṭṭhasamāpatticittaṃ",
  "tika-s0402t:898_1": "vipassanācittañca tato cittato adhikaṃ cittanti adhicittanti āha “adhicittanti samathavipassanācitta”nti.",
  "tika-s0402t:898_2": "Anuyuttassāti anuppannassa uppādanavasena uppannassa paṭibrūhanavasena anu anu yuttassa,",
  "tika-s0402t:898_3": "tattha yuttappayuttassāti attho. Ettha ca purebhattaṃ piṇḍāya caritvā pacchābhattaṃ",
  "tika-s0402t:898_4": "piṇḍapātappaṭikkanto nisīdanaṃ ādāya “asukasmiṃ rukkhamūle vā vanasaṇḍe vā pabbhāre",
  "tika-s0402t:898_5": "vā samaṇadhammaṃ karissāmī”ti nikkhamantopi tattha gantvā hatthehi vā pādehi vā nisajjaṭṭhānato",
  "tika-s0402t:898_6": "tiṇapaṇṇāni apanentopi adhicittaṃ anuyuttoyeva. Nisīditvā pana hatthapāde dhovitvā",
  "tika-s0402t:898_7": "mūlakammaṭṭhānaṃ gahetvā bhāvanaṃ anuyuñjanto bhāvanāya appanaṃ appattāyapi adhicittamanuyuttoyeva",
  "tika-s0402t:898_8": "tadatthenapi taṃsaddavohārato. Cittasampannoti dhammacittassa samannāgatattā sampannacitto.",
  "tika-s0402t:898_9": "Paṇḍitajātikoti paṇḍitasabhāvo.",
  "tika-s0402t:899_0": "Kāme ārabbhāti vatthukāme ārabbha. Kāmarāgasaṅkhātena vā kāmena paṭisaṃyutto vitakko",
  "tika-s0402t:899_1": "kāmavitakko. Byāpajjati cittaṃ etenāti byāpādo, doso. Vihiṃsanti etāya satte, vihiṃsanaṃ",
  "tika-s0402t:899_2": "vā tesaṃ etanti vihiṃsā, paresaṃ viheṭhanākārena pavattassa karuṇāpaṭipakkhassa pāpadhammassetaṃ",
  "tika-s0402t:899_3": "adhivacanaṃ. Ñātake ārabbha uppanno vitakkoti ñātake ārabbha gehassitapemavasena",
  "tika-s0402t:899_4": "uppanno vitakko. Janapadamārabbha uppanno vitakkoti etthāpi eseva nayo. Aho vata",
  "tika-s0402t:899_5": "maṃ…pe… uppanno vitakkoti “aho vata maṃ pare na avajāneyyuṃ, na heṭṭhā katvā maññeyyuṃ,",
  "tika-s0402t:899_6": "pāsāṇacchattaṃ viya garuṃ kareyyu”nti evaṃ uppannavitakko. Dasavipassanupakkilesavitakkāti",
  "tika-s0402t:899_7": "obhāsādidasavipassanupakkilese ārabbha uppannavitakkā.",
  "tika-s0402t:900_0": "Avasiṭṭhā dhammavitakkā etassāti avasiṭṭhadhammavitakko, vipassanāsamādhi. Na ekaggabhāvappatto",
  "tika-s0402t:900_1": "na ekaggataṃ patto. Ekaṃ udetīti hi ekodi, paṭipakkhehi anabhibhūtattā aggaṃ seṭṭhaṃ",
  "tika-s0402t:900_2": "hutvā udetīti attho. Seṭṭhopi hi loke ekoti vuccati, ekasmiṃ ārammaṇe samādhānavasena",
  "tika-s0402t:900_3": "pavattacittassetaṃ adhivacanaṃ. Ekodissa bhāvo ekodibhāvo, ekaggatāyetaṃ adhivacanaṃ.",
  "tika-s0402t:901_0": "Niyakajjhattanti attasantānassetaṃ adhivacanaṃ. Gocarajjhattanti idha nibbānaṃ adhippetaṃ.",
  "tika-s0402t:901_1": "Tenāha “ekasmiṃ nibbānagocareyeva tiṭṭhatī”ti. Suṭṭhu nisīdatīti samādhipaṭipakkhe",
  "tika-s0402t:901_2": "kilese sannisīdento suṭṭhu nisīdati. Ekaggaṃ hotīti abyaggabhāvappattiyā ekaggaṃ",
  "tika-s0402t:901_3": "hoti. Sammā ādhiyatīti yathā ārammaṇe suṭṭhu appitaṃ hoti, evaṃ sammā sammadeva ādhiyati.",
  "tika-s0402t:902_0": "Abhiññā sacchikaraṇīyassāti ettha “abhiññāya sacchikaraṇīyassā”ti vattabbe “abhiññā”ti",
  "tika-s0402t:902_1": "ya-kāralopena pana puna kālakiriyāniddeso katoti āha “abhijānitvā paccakkhaṃ kātabbassā”ti.",
  "tika-s0402t:902_2": "Abhiññāya iddhividhādiñāṇena sacchikiriyaṃ iddhividhapaccanubhavanādikaṃ abhiññāsacchikaraṇīyanti",
  "tika-s0402t:902_3": "evaṃ vā ettha attho daṭṭhabbo. Sakkhibhabbataṃ pāpuṇātīti ettha pana yassa paccakkhaṃ",
  "tika-s0402t:902_4": "atthi, so sakkhī, sakkhino bhabbatā sakkhibhabbatā, sakkhibhavananti vuttaṃ hoti.",
  "tika-s0402t:902_5": "Sakkhī ca so bhabbo cāti sakkhibhabbo. Ayañhi iddhividhādīnaṃ bhabbo tattha ca sakkhīti",
  "tika-s0402t:902_6": "sakkhibhabbo, tassa bhāvo sakkhibhabbatā, taṃ pāpuṇātīti attho.",
  "tika-s0402t:903_0": "Abhiññāpādakajjhānādibhedeti ettha abhiññāpādā ca abhiññāpādakajjhānañca abhiññāpādakajjhānāni.",
  "tika-s0402t:903_1": "Ādi-saddena arahattañca arahattassa vipassanā ca saṅgahitāti daṭṭhabbaṃ. Teneva majjhimanikāyaṭṭhakathāyaṃ –",
  "tika-s0402t:904": "“Sati satiāyataneti sati satikāraṇe. Kiñcettha kāraṇaṃ? Abhiññā vā abhiññāpādakajjhānaṃ vā, avasāne pana arahattaṃ vā kāraṇaṃ arahattassa vipassanā vāti veditabba”nti vuttaṃ.",
  "tika-s0402t:905_0": "Yañhi taṃ tatra tatra sakkhibhabbatāsaṅkhātaṃ iddhividhapaccanubhavanādi, tassa abhiññā",
  "tika-s0402t:905_1": "kāraṇaṃ. Atha iddhividhapaccanubhavanādi abhiññā, evaṃ sati abhiññāpādakajjhānaṃ",
  "tika-s0402t:905_2": "kāraṇaṃ. Avasāne chaṭṭhābhiññāya pana arahattaṃ, arahattassa vipassanā vā kāraṇaṃ.",
  "tika-s0402t:905_3": "Arahattañhi “kudāssu nāmāhaṃ tadāyatanaṃ upasampajja viharissāmi, yadariyā etarahi",
  "tika-s0402t:905_4": "upasampajja viharantī”ti anuttaresu vimokkhesu pihaṃ upaṭṭhapetvā abhiññā nibbattentassa",
  "tika-s0402t:905_5": "kāraṇaṃ. Idañca sādhāraṇaṃ na hoti, sādhāraṇavasena pana arahattassa vipassanā kāraṇaṃ.",
  "tika-s0402t:905_6": "Imasmiñhi sutte arahattaphalavasena chaṭṭhābhiññā vuttā. Tenevāha “āsavānaṃ khayātiādi",
  "tika-s0402t:905_7": "cettha phalasamāpattivasena vuttanti veditabba”nti.",
  "tika-s0402t:906": "Paṃsudhovakasuttavaṇṇanā niṭṭhitā.",
  "tika-s0402t:907": "11. Nimittasuttavaṇṇanā",
  "tika-s0402t:908_0": "103. Ekādasame yehi phalaṃ nimīyati, uppajjanaṭṭhāne pakkhipamānaṃ viya hoti, tāni",
  "tika-s0402t:908_1": "nimittāni. Tenāha “tīṇi kāraṇānī”ti. Kālena kālanti ettha kālenāti bhummatthe karaṇavacanaṃ.",
  "tika-s0402t:908_2": "Kālanti ca upayogavacananti āha “kāle kāle”ti. Manasi kātabbāti citte kātabbā, uppādetabbāti",
  "tika-s0402t:908_3": "attho. Upalakkhitasamādhānākāro samādhiyeva idha samādhinimittanti āha “ekaggatā",
  "tika-s0402t:908_4": "hi idha samādhinimittanti vuttā”ti. Ṭhānaṃ taṃ cittaṃ kosajjāya saṃvatteyyāti ettha",
  "tika-s0402t:908_5": "ṭhānaṃ atthīti vacanaseso. Taṃ bhāvanācittaṃ kosajjāya saṃvatteyya, tassa saṃvattanassa",
  "tika-s0402t:908_6": "kāraṇaṃ atthīti attho. Taṃ vā manasikaraṇaṃ cittaṃ kosajjāya saṃvatteyya, etassa",
  "tika-s0402t:908_7": "ṭhānaṃ kāraṇaṃ atthīti attho. Tenāha “kāraṇaṃ vijjatī”tiādi. Ñāṇajavanti saṅkhāresu",
  "tika-s0402t:908_8": "aniccādivasena pavattamānaṃ paññājavaṃ.",
  "tika-s0402t:909_0": "Yaṃ kiñci suvaṇṇatāpanayoggaaṅgārabhājanaṃ idha “ukkā”ti adhippetanti āha “aṅgārakapalla”nti.",
  "tika-s0402t:909_1": "Sajjeyyāti yathā tattha pakkhittaṃ suvaṇṇaṃ tappati, evaṃ paṭiyādiyeyya. Ālimpeyyāti",
  "tika-s0402t:909_2": "ādiyeyya, jaleyyāti attho. Tenāha “tattha aṅgāre…pe… gāhāpeyyā”ti. Mūsāya vā pakkhipeyyāti",
  "tika-s0402t:909_3": "tattake vā pakkhipeyya. Upadhāretīti sallakkheti.",
  "tika-s0402t:910": "Nimittasuttavaṇṇanā niṭṭhitā.",
  "tika-s0402t:911": "Loṇakapallavaggavaṇṇanā niṭṭhitā.",
  "tika-s0402t:912": "Dutiyapaṇṇāsakaṃ niṭṭhitaṃ.",
  "tika-s0402t:913": "3. Tatiyapaṇṇāsakaṃ",
  "tika-s0402t:914": "(11) 1. Sambodhavaggo",
  "tika-s0402t:915": "1-3. Pubbevasambodhasuttādivaṇṇanā",
  "tika-s0402t:916_0": "104-106. Tatiyassa paṭhame sambodhito pubbevāti sambodho vuccati catūsu maggesu ñāṇaṃ",
  "tika-s0402t:916_1": "“sāmaṃ sammā bujjhi etenā”ti katvā, tato pubbeyevāti attho. Tenāha “ariyamaggappattito",
  "tika-s0402t:916_2": "aparabhāgeyevā”ti. Bodhisattasseva satoti ettha yathā udakato uggantvā ṭhitaṃ paripākagataṃ",
  "tika-s0402t:916_3": "padumaṃ sūriyarasmisamphassena avassaṃ bujjhissatīti bujjhanakapadumanti vuccati.",
  "tika-s0402t:916_4": "Evaṃ buddhānaṃ santike byākaraṇassa laddhattā avassaṃ anantarāyena pāramiyo pūretvā",
  "tika-s0402t:916_5": "bujjhissatīti bujjhanakasattoti bodhisatto. Tenāha “bujjhanakasattasseva…pe… ārabhantasseva",
  "tika-s0402t:916_6": "sato”ti. Yā vā esā catumaggañāṇasaṅkhātā bodhi, “taṃ bodhiṃ kudāssu nāmāhaṃ pāpuṇissāmī”ti",
  "tika-s0402t:916_7": "patthayamāno paṭipajjatīti bodhiyaṃ satto āsattotipi bodhisatto. Tenāha “sambodhiyā",
  "tika-s0402t:916_8": "vā sattasseva laggasseva sato”ti.",
  "tika-s0402t:917_0": "Atha vā bodhīti ñāṇaṃ “bujjhati etenā”ti katvā, bodhimā satto bodhisatto, purimapade",
  "tika-s0402t:917_1": "uttarapadalopaṃ katvā yathā “ñāṇasatto”ti, ñāṇavā paññavā paṇḍito sattoti attho.",
  "tika-s0402t:917_2": "Buddhānañhi pādamūle abhinīhārato paṭṭhāya paṇḍitova so satto, na andhabāloti bodhisatto.",
  "tika-s0402t:917_3": "Evaṃ guṇavato uppannanāmavasena bodhisattasseva sato. Assādīyatīti assādo, sukhaṃ.",
  "tika-s0402t:917_4": "Tañca sātākāralakkhaṇanti āha “assādoti madhurākāro”ti. Chandarāgo vinīyati ceva",
  "tika-s0402t:917_5": "pahīyati ca etthāti nibbānaṃ “chandarāgavinayo chandarāgappahānañcā”ti vuccati. Tenāha",
  "tika-s0402t:917_6": "“nibbāna”ntiādi. Tattha āgammāti idaṃ yo jano rāgaṃ vineti pajahati ca, tassa ārammaṇakaraṇaṃ",
  "tika-s0402t:917_7": "sandhāya vuttaṃ. Dutiyatatiyāni uttānatthāneva.",
  "tika-s0402t:918": "Pubbevasambodhasuttādivaṇṇanā niṭṭhitā.",
  "tika-s0402t:919": "4-9. Samaṇabrāhmaṇasuttādivaṇṇanā",
  "tika-s0402t:920_0": "107-112. Catutthe sāmaññanti ariyamaggo, tena araṇīyato upagantabbato sāmaññatthaṃ,",
  "tika-s0402t:920_1": "ariyaphalanti āha “sāmaññatthanti catubbidhaṃ ariyaphala”nti. Brahmaññatthanti etthāpi",
  "tika-s0402t:920_2": "eseva nayo. Tenāha “itaraṃ tasseva vevacana”nti. Ariyamaggasaṅkhātaṃ sāmaññameva",
  "tika-s0402t:920_3": "vā araṇīyato sāmaññatthanti āha “sāmaññatthena vā cattāro maggā”ti. Pañcamādīni uttānatthāneva.",
  "tika-s0402t:921": "Samaṇabrāhmaṇasuttādivaṇṇanā niṭṭhitā.",
  "tika-s0402t:922": "10. Dutiyanidānasuttavaṇṇanā",
  "tika-s0402t:923_0": "113. Dasame vivaṭṭagāmikammānanti vivaṭṭūpanissayakammānaṃ. Tadabhinivattetīti ettha",
  "tika-s0402t:923_1": "taṃ-saddena paccāmasanassa vipākassa parāmāsoti āha “taṃ abhinivattetī”ti, taṃ vipākaṃ",
  "tika-s0402t:923_2": "abhibhavitvā nivattetīti attho. Idāni na kevalaṃ vipākasseva parāmāso taṃ-saddena,",
  "tika-s0402t:923_3": "atha kho chandarāgaṭṭhāniyānaṃ dhammānaṃ tabbipākassa ca parāmāso daṭṭhabboti āha",
  "tika-s0402t:923_4": "“yadā vā tenā”tiādi. Te ceva dhammeti te chandarāgaṭṭhāniye dhamme. Nibbijjhitvā",
  "tika-s0402t:923_5": "passatīti kilese nibbijjhitvā vibhūtaṃ pākaṭaṃ katvā passatīti.",
  "tika-s0402t:924": "Dutiyanidānasuttavaṇṇanā niṭṭhitā.",
  "tika-s0402t:925": "Sambodhavaggavaṇṇanā niṭṭhitā.",
  "tika-s0402t:926": "(12) 2. Āpāyikavaggo",
  "tika-s0402t:927": "1. Āpāyikasuttavaṇṇanā",
  "tika-s0402t:928_0": "114. Dutiyassa paṭhame apāyesu nibbattanasīlatāya apāyūpagā āpāyikāti āha “apāyaṃ",
  "tika-s0402t:928_1": "gacchissantīti āpāyikā”ti. Aññe brahmacārino sunivatthe supārute sumbhakapattadhare",
  "tika-s0402t:928_2": "gāmanigamarājadhānīsu piṇḍāya caritvā jīvikaṃ kappente disvā sayampi tādisena ākārena",
  "tika-s0402t:928_3": "tathāpaṭipajjanato “ahaṃ brahmacārī”ti paṭiññaṃ dento viya hotīti āha “brahmacāripaṭiññoti",
  "tika-s0402t:928_4": "brahmacāripaṭirūpako”ti. “Ahampi bhikkhū”ti vatvā uposathaṅgādīni pavisanto pana",
  "tika-s0402t:928_5": "brahmacāripaṭiñño hotiyeva, tathā saṅghikaṃ lābhaṃ gaṇhanto. Tenāha “tesaṃ vā…pe…",
  "tika-s0402t:928_6": "evaṃpaṭiñño”ti. Akkosatīti “assamaṇosi, samaṇapaṭiññosī”tiādinā akkosati. Paribhāsatīti",
  "tika-s0402t:928_7": "“so tvaṃ ‘hotu, muṇḍakasamaṇo aha’nti maññasi, idāni te assamaṇabhāvaṃ āropessāmī”tiādinā",
  "tika-s0402t:928_8": "vadanto paribhāsati.",
  "tika-s0402t:929_0": "Kilesakāmopi assādiyamāno vatthukāmantogadhoyeva, kilesakāmavasena ca tesaṃ assādanaṃ",
  "tika-s0402t:929_1": "siyāti āha “kilesakāmena vatthukāme sevantassā”ti. Kilesakāmenāti karaṇatthe karaṇavacanaṃ.",
  "tika-s0402t:929_2": "Natthi dosoti assādetvā visayaparibhoge natthi ādīnavo, tappaccayā na koci antarāyoti",
  "tika-s0402t:929_3": "adhippāyo. Pātabbataṃ āpajjatīti paribhuñjanakataṃ upagacchati. Paribhogattho hi",
  "tika-s0402t:929_4": "ayaṃ pā-saddo, kattusādhano ca tabba-saddo, yathāruci paribhuñjatīti attho. Pivitabbataṃ",
  "tika-s0402t:929_5": "paribhuñjitabbatanti etthāpi kattuvaseneva attho veditabbo.",
  "tika-s0402t:930": "Āpāyikasuttavaṇṇanā niṭṭhitā.",
  "tika-s0402t:931": "2. Dullabhasuttavaṇṇanā",
  "tika-s0402t:932": "115. Dutiye parena katassa upakārassa anurūpappavatti attani kataṃ upakāraṃ upakārato jānanto vediyanto kataññū katavedīti āha “iminā mayhaṃ kata”ntiādi.",
  "tika-s0402t:933": "Dullabhasuttavaṇṇanā niṭṭhitā.",
  "tika-s0402t:934": "3. Appameyyasuttavaṇṇanā",
  "tika-s0402t:935_0": "116. Tatiye sukhena metabboti yathā parittassa udakassa sukhena pamāṇaṃ gayhati,",
  "tika-s0402t:935_1": "evameva “uddhato”tiādinā yathāvuttehi aguṇaṅgehi samannāgatassa sukhena pamāṇaṃ gayhatīti,",
  "tika-s0402t:935_2": "sukhena metabbo. Dukkhena metabboti yathā mahāsamuddassa dukkhena pamāṇaṃ gayhati,",
  "tika-s0402t:935_3": "evameva “anuddhato”tiādinā dassitehi guṇaṅgehi samannāgatassa dukkhena pamāṇaṃ gayhati,",
  "tika-s0402t:935_4": "“anāgāmī nu kho khīṇāsavo nu kho”ti vattabbataṃ gacchati, tenesa dukkhena metabbo.",
  "tika-s0402t:935_5": "Pametuṃ na sakkotīti yathā ākāsassa na sakkā pamāṇaṃ gahetuṃ, evaṃ khīṇāsavassa,",
  "tika-s0402t:935_6": "tenesa pametuṃ na sakkāti appameyyo.",
  "tika-s0402t:936_0": "Sārābhāvena tucchattā naḷo viya naḷo, mānoti āha “unnaḷoti uggatanaḷo”ti, uṭṭhitatucchamānoti",
  "tika-s0402t:936_1": "vuttaṃ hoti. Tenāha “tucchamānaṃ ukkhipitvā ṭhitoti attho”ti. Mano hi seyyassa seyyoti",
  "tika-s0402t:936_2": "sadisoti ca pavattiyā visesato tuccho. Cāpallenāti capalabhāvena, taṇhāloluppenāti",
  "tika-s0402t:936_3": "attho. Mukharoti mukhena pharuso, pharusavācoti attho. Vikiṇṇavācoti visaṭavacano",
  "tika-s0402t:936_4": "samphappalāpitāya apariyantavacano. Tenāha “asaññatavacano”ti, divasampi niratthakavacanaṃ",
  "tika-s0402t:936_5": "palāpīti vuttaṃ hoti. Cittekaggatārahitoti upacārappanāsamādhirahito caṇḍasote baddhanāvā",
  "tika-s0402t:936_6": "viya anavaṭṭhitakiriyo. Bhantacittoti anavaṭṭhitacitto paṇṇāruḷhavālamigasadiso.",
  "tika-s0402t:936_7": "Vivaṭindriyoti saṃvarābhāvena gihikāle viya asaṃvutacakkhādiindriyo.",
  "tika-s0402t:937": "Appameyyasuttavaṇṇanā niṭṭhitā.",
  "tika-s0402t:938": "4. Āneñjasuttavaṇṇanā",
  "tika-s0402t:939_0": "117. Catutthe saha byayati gacchatīti sahabyo, sahapavattanako. Tassa bhāvo sahabyatā,",
  "tika-s0402t:939_1": "sahapavattīti āha “sahabhāvaṃ upapajjatī”ti. “Yāvatakaṃ tesaṃ devānaṃ āyuppamāṇaṃ,",
  "tika-s0402t:939_2": "taṃ sabbaṃ khepetvā nirayampi gacchatī”tiādivacanato arūpabhavato cutassa apāyūpapatti",
  "tika-s0402t:939_3": "vuttā viya dissatīti tannivattanatthaṃ bhagavato adhippāyaṃ vivaranto “sandhāyabhāsitamidaṃ",
  "tika-s0402t:939_4": "vacana”nti dīpeti “nirayādīhi avippamuttattā”tiādinā. Na hi tassa upacārajjhānato",
  "tika-s0402t:939_5": "balavataraṃ akusalaṃ atthīti. Iminā tato cavantānaṃ upacārajjhānameva paṭisandhijanakaṃ",
  "tika-s0402t:939_6": "kammanti dīpeti. Adhikaṃ payasati payujjati etenāti adhippayāso, savisesaṃ itikattabbakiriyā.",
  "tika-s0402t:939_7": "Tenāha “adhikappayogo”ti. Sesamettha uttānameva.",
  "tika-s0402t:940": "Āneñjasuttavaṇṇanā niṭṭhitā.",
  "tika-s0402t:941": "5. Vipattisampadāsuttavaṇṇanā",
  "tika-s0402t:942_0": "118. Pañcame dinnanti deyyadhammasīsena dānaṃ vuttanti āha “dinnassa phalābhāvaṃ",
  "tika-s0402t:942_1": "sandhāya vadatī”ti. Dinnaṃ pana annādivatthuṃ kathaṃ paṭikkhipati. Esa nayo “yiṭṭhaṃ",
  "tika-s0402t:942_2": "huta”nti etthāpi. Mahāyāgoti sabbasādhāraṇaṃ mahādānaṃ. Paheṇakasakkāroti pāhunakānaṃ",
  "tika-s0402t:942_3": "kātabbasakkāro. Phalanti ānisaṃsaphalaṃ nissandaphalañca. Vipākoti sadisaphalaṃ.",
  "tika-s0402t:942_4": "Paraloke ṭhitassa ayaṃ loko natthīti paraloke ṭhitassa kammunā laddhabbo ayaṃ loko",
  "tika-s0402t:942_5": "na hoti. Idhaloke ṭhitassapi paraloko natthīti idhaloke ṭhitassa kammunā laddhabbo",
  "tika-s0402t:942_6": "paraloko na hoti. Tattha kāraṇamāha “sabbe tattha tattheva ucchijjantī”ti. Ime sattā",
  "tika-s0402t:942_7": "yattha yattha bhavayonigatiādīsu ṭhitā, tattha tattheva ucchijjanti, dvayavināsena vinassanti.",
  "tika-s0402t:943_0": "Phalābhāvavasenāti mātāpitūsu sammāpaṭipattimicchāpaṭipattīnaṃ phalassa abhāvavasena",
  "tika-s0402t:943_1": "“natthi mātā, natthi pitā”ti vadati, na mātāpitūnaṃ, nāpi tesu sammāpaṭipattimicchāpaṭipattīnaṃ",
  "tika-s0402t:943_2": "abhāvavasena tesaṃ lokapaccakkhattā. Pubbuḷakassa viya imesaṃ sattānaṃ uppādo nāma",
  "tika-s0402t:943_3": "kevalo, na ca khanapubbakoti dassanatthaṃ “natthi sattā opapātikā”ti vuttanti āha",
  "tika-s0402t:943_4": "“cavitvā uppajjanakā sattā nāma natthīti vadatī”ti. Sayaṃ abhiññā sacchikatvā pavedentīti",
  "tika-s0402t:943_5": "ye imañca lokaṃ parañca lokaṃ abhivisiṭṭhāya paññāya sayaṃ paccakkhaṃ katvā pavedenti,",
  "tika-s0402t:943_6": "te natthīti sabbaññubuddhānaṃ abhāvaṃ dīpeti.",
  "tika-s0402t:944": "Vipattisampadāsuttavaṇṇanā niṭṭhitā.",
  "tika-s0402t:945": "6-7. Apaṇṇakasuttādivaṇṇanā",
  "tika-s0402t:946_0": "119-120. Chaṭṭhe chahi talehi samannāgato pāsakoti catūsu passesu cattāri talāni,",
  "tika-s0402t:946_1": "dvīsu koṭīsu dve talānīti evaṃ chahi talehi samannāgato pāsakakīḷāpasutānaṃ maṇisadiso",
  "tika-s0402t:946_2": "pāsakaviseso. Sattamaṃ uttānameva.",
  "tika-s0402t:947": "Apaṇṇakasuttādivaṇṇanā niṭṭhitā.",
  "tika-s0402t:948": "8. Paṭhamasoceyyasuttavaṇṇanā",
  "tika-s0402t:949": "121. Aṭṭhame sucibhāvoti kilesāsucivigamena suddhabhāvo asaṃkiliṭṭhabhāvo, atthato kāyasucaritādīni.",
  "tika-s0402t:950": "Paṭhamasoceyyasuttavaṇṇanā niṭṭhitā.",
  "tika-s0402t:951": "9. Dutiyasoceyyasuttavaṇṇanā",
  "tika-s0402t:952_0": "122. Navame samucchedavasena pahīnasabbakāyaduccaritatāya kāye, kāyena vā suci kāyasuci.",
  "tika-s0402t:952_1": "Tenāha “kāyadvāre”tiādi. Soceyyasampannanti paṭippassaddhakilesattā parisuddhāya",
  "tika-s0402t:952_2": "soceyyasampattiyā upetaṃ. Ninhātā aggamaggasalilena vikkhālitā pāpā etenāti ninhātapāpako,",
  "tika-s0402t:952_3": "khīṇāsavo. Tenāha “khīṇāsavova kathito”ti.",
  "tika-s0402t:953": "Dutiyasoceyyasuttavaṇṇanā niṭṭhitā.",
  "tika-s0402t:954": "10. Moneyyasuttavaṇṇanā",
  "tika-s0402t:955_0": "123. Dasame munino bhāvā moneyyāni, yehi dhammehi ubhayahitamunanato muni nāma hoti,",
  "tika-s0402t:955_1": "te munibhāvakarā moneyyā paṭipadā dhammā eva vuttā. Munino vā etāni moneyyāni, yathāvuttadhammā",
  "tika-s0402t:955_2": "eva. Tattha yasmā kāyena akattabbassa akaraṇaṃ, kattabbassa ca karaṇaṃ, “atthi imasmiṃ",
  "tika-s0402t:955_3": "kāye kesā”tiādinā kāyasaṅkhātassa ārammaṇassa jānanaṃ, kāyassa ca samudayato atthaṅgamato",
  "tika-s0402t:955_4": "assādato ādīnavato nissaraṇato ca yāthāvato parijānanatā, tathā parijānanavasena",
  "tika-s0402t:955_5": "pana pavatto vipassanāmaggo, tena ca kāye chandarāgassa pajahanaṃ, kāyasaṅkhāraṃ",
  "tika-s0402t:955_6": "nirodhetvā pattabbasamāpatti vā, sabbe ete kāyamukhena pavattā moneyyappaṭipadā dhammā",
  "tika-s0402t:955_7": "kāyamoneyyaṃ nāma. Tasmā tamatthaṃ dassetuṃ “katamaṃ kāyamoneyyaṃ? Tividhakāyaduccaritassa",
  "tika-s0402t:955_8": "pahānaṃ kāyamoneyyaṃ, tividhakāyasucaritampi kāyamoneyya”ntiādinā pāḷi āgatā. Idhāpi",
  "tika-s0402t:955_9": "teneva pāḷinayena atthaṃ dassento “tividhakāyaduccaritappahānaṃ kāyamoneyyaṃ nāmā”tiādimāha.",
  "tika-s0402t:956_0": "Idāni “katamaṃ vacīmoneyyaṃ? Catubbidhavacīduccaritassa pahānaṃ vacīmoneyyaṃ, catubbidhaṃ",
  "tika-s0402t:956_1": "vacīsucaritaṃ, vācārammaṇe ñāṇaṃ, vācāpariññā, pariññāsahagato maggo, vācāya chandarāgassa",
  "tika-s0402t:956_2": "pahānaṃ, vacīsaṅkhāranirodho dutiyajjhānasamāpatti vacīmoneyya”nti imāya pāḷiyā vuttamatthaṃ",
  "tika-s0402t:956_3": "atidīpento “vacīmoneyyepi eseva nayo”tiādimāha. Tattha copanavācañceva saddavācañca",
  "tika-s0402t:956_4": "ārabbha pavattā paññā vācārammaṇe ñāṇaṃ. Tassā vācāya samudayādito parijānanaṃ vācāpariññā.",
  "tika-s0402t:957_0": "“Katamaṃ manomoneyyaṃ? Tividhamanoduccaritassa pahānaṃ manomoneyyaṃ, tividhaṃ manosuccaritaṃ,",
  "tika-s0402t:957_1": "manārammaṇe ñāṇaṃ, manapariññā, pariññāsahagato maggo, manasmiṃ chandarāgassa pahānaṃ,",
  "tika-s0402t:957_2": "cittasaṅkhāranirodho saññāvedayitanirodhasamāpatti manomoneyya”nti imāya pāḷiyā āgatanayena",
  "tika-s0402t:957_3": "atthaṃ vibhāvento “manomoneyyepi imināva nayena atthaṃ ñatvā”tiādimāha. Tattha ca",
  "tika-s0402t:957_4": "ekāsītividhaṃ lokiyacittaṃ ārabbha pavattañāṇaṃ manārammaṇe ñāṇaṃ. Tassa samudayādito",
  "tika-s0402t:957_5": "parijānanaṃ manapariññāti ayaṃ viseso.",
  "tika-s0402t:958": "Moneyyasuttavaṇṇanā niṭṭhitā.",
  "tika-s0402t:959": "Āpāyikavaggavaṇṇanā niṭṭhitā.",
  "tika-s0402t:960": "(13) 3. Kusināravaggo",
  "tika-s0402t:961": "1-2. Kusinārasuttādivaṇṇanā",
  "tika-s0402t:962_0": "124-125. Tatiyassa paṭhame taṇhāgedhena gathitoti taṇhābandhanena baddho. Taṇhāmucchanāyāti",
  "tika-s0402t:962_1": "taṇhāya vasena mucchāpattiyā. Mucchitoti mucchaṃ mohaṃ pamādaṃ āpanno. Ajjhopannoti",
  "tika-s0402t:962_2": "adhiopanno. Taṇhāya adhibhavitvā ajjhotthaṭo gilitvā pariniṭṭhapetvā viya ṭhito.",
  "tika-s0402t:962_3": "Tenāha “ajjhopannoti taṇhāya gilitvā pariniṭṭhapetvā pavatto”ti. Anādīnavadassāvīti",
  "tika-s0402t:962_4": "gathitādibhāvena paribhoge ādīnavamattampi na passati. Nissaraṇapaññoti ayamattho",
  "tika-s0402t:962_5": "āhāraparibhogeti tattha payojanaparicchedikā “yāvadeva imassa kāyassa ṭhitiyā”tiādinā",
  "tika-s0402t:962_6": "pavattā āhārapaṭibaddhachandarāganissaraṇabhūtā paññā assa atthīti nissaraṇapañño.",
  "tika-s0402t:962_7": "Sesamettha uttānameva. Dutiye natthi vattabbaṃ.",
  "tika-s0402t:963": "Kusinārasuttādivaṇṇanā niṭṭhitā.",
  "tika-s0402t:964": "3. Gotamakacetiyasuttavaṇṇanā",
  "tika-s0402t:965_0": "126. Tatiye sambahulāti pañcasatamattā. Pañcasatā kira brāhmaṇā tiṇṇaṃ vedānaṃ pāragū",
  "tika-s0402t:965_1": "aparabhāge bhagavato dhammadesanaṃ sutvā kāmesu ādīnavaṃ nekkhamme ca ānisaṃsaṃ passamānā",
  "tika-s0402t:965_2": "bhagavato santike pabbajitvā na cirasseva sabbaṃ buddhavacanaṃ uggaṇhitvā pariyattiṃ",
  "tika-s0402t:965_3": "nissāya mānaṃ uppādesuṃ – “yaṃ yaṃ bhagavā katheti, taṃ taṃ mayaṃ khippameva jānāma.",
  "tika-s0402t:965_4": "Bhagavā hi itthiliṅgādīni tīṇi liṅgāni, nāmādīni cattāri padāni, paṭhamādayo satta",
  "tika-s0402t:965_5": "vibhattiyo muñcitvā na kiñci katheti, evaṃ kathite ca amhākaṃ gaṇṭhipadaṃ nāma natthī”ti,",
  "tika-s0402t:965_6": "te bhagavati agāravā hutvā tato paṭṭhāya bhagavato upaṭṭhānampi dhammassavanampi",
  "tika-s0402t:965_7": "abhiṇhaṃ na gacchanti. Te sandhāya vuttaṃ “sambahulā kira brāhmaṇapabbajitā…pe… dhammassavanaṃ",
  "tika-s0402t:965_8": "na gacchantī”ti. Mukhapaṭiññaṃ gahetvāti “saccaṃ kira tumhe, bhikkhave”tiādinā tamatthaṃ",
  "tika-s0402t:965_9": "paṭipucchitvā “saccaṃ bhagavā”ti tehi bhikkhūhi vuttaṃ paṭivacanaṃ gahetvā. Tañhi",
  "tika-s0402t:965_10": "attano mukheneva paṭiññātattā “mukhapaṭiññā”ti vuccati.",
  "tika-s0402t:966_0": "Neva āgataṭṭhānaṃ na gataṭṭhānaṃ addasaṃsu. Kasmā? Aññāṇato. Te kira tassa suttassa",
  "tika-s0402t:966_1": "atthaṃ na jāniṃsu. Tesañhi tasmiṃ samaye vicitranayaṃ desanāvilāsayuttampi taṃ suttaṃ",
  "tika-s0402t:966_2": "ghanaputhulena dussapaṭṭena mukhaṃ baddhaṃ katvā purato ṭhapitamanuññabhojanaṃ viya",
  "tika-s0402t:966_3": "ahosi. Nanu ca bhagavā attanā desitaṃ dhammaṃ pare ñāpetuṃ kappasatasahassādhikāni",
  "tika-s0402t:966_4": "cattāri asaṅkheyyāni pāramiyo pūretvā sabbaññutaṃ patto, so kasmā yathā te na jānanti,",
  "tika-s0402t:966_5": "tathā desetīti? Tesaṃ mānabhañjanatthaṃ. Bhagavā hi “abhabbā ime imaṃ mānakhilaṃ",
  "tika-s0402t:966_6": "anupahacca maggaṃ vā phalaṃ vā sacchikātu”nti tesaṃ sutapariyattiṃ nissāya uppannaṃ",
  "tika-s0402t:966_7": "aṭṭhuppattiṃ katvā desanākusalo mānabhañjanatthaṃ “sabbadhammamūlapariyāya”ntiādinā",
  "tika-s0402t:966_8": "mūlapariyāyasuttaṃ abhāsi.",
  "tika-s0402t:967_0": "Sammāsambuddho “mayhaṃ kathā niyyātī”ti mukhasampattameva kathetīti cintayiṃsūti",
  "tika-s0402t:967_1": "idaṃ aṅguttarabhāṇakānaṃ vaḷañjanakatantinīhārena vuttaṃ. Majjhimabhāṇakā pana evaṃ",
  "tika-s0402t:967_2": "vadanti – evaṃ mānabhañjanatthaṃ desitañca pana taṃ suttaṃ sutvā te bhikkhū “taṃyeva",
  "tika-s0402t:967_3": "kira pathaviṃ diṭṭhigatiko sañjānāti, sekhopi arahāpi tathāgatopi abhijānāti, ki",
  "tika-s0402t:967_4": "nāmidaṃ kathaṃ nāmida”nti cintentā “pubbe mayaṃ bhagavatā kathitaṃ yaṃkiñci khippameva",
  "tika-s0402t:967_5": "jānāma, idāni panimassa mūlapariyāyassa antaṃ vā koṭiṃ vā na jānāma na passāma, aho",
  "tika-s0402t:967_6": "buddhā nāma appameyyā atulā”ti uddhatadāṭhā viya sappā nimmadā hutvā buddhūpaṭṭhānañca",
  "tika-s0402t:967_7": "dhammassavanañca sakkaccaṃ agamaṃsu. Tena samayena dhammasabhāyaṃ sannisinnā bhikkhū",
  "tika-s0402t:967_8": "“aho buddhānaṃ ānubhāvo, te nāmabrāhmaṇapabbajitā tathā mānamadamattā bhagavatā mūlapariyāyadesanāya",
  "tika-s0402t:967_9": "nihatamānā katā”ti kathaṃ samuṭṭhāpesuṃ. Taṃ sutvā bhagavā “na, bhikkhave, idāneva,",
  "tika-s0402t:967_10": "pubbepi ahaṃ evaṃ ime mānapaggahitasīse carante nihatamāne akāsi”nti vatvā atītaṃ",
  "tika-s0402t:967_11": "āharanto “bhūtapubbaṃ, bhikkhave, aññataro disāpāmokkho brāhmaṇo bārāṇasiyaṃ paṭivasati",
  "tika-s0402t:967_12": "tiṇṇaṃ vedānaṃ pāragū sanighaṇṭukeṭubhānaṃ sākkharappabhedānaṃ itihāsapañcamānaṃ",
  "tika-s0402t:967_13": "padako veyyākaraṇo lokāyatamahāpurisalakkhaṇesu anavayo, so pañcamattāni māṇavakasatāni",
  "tika-s0402t:967_14": "mante vāceti. Paṇḍitamāṇavakā bahuñca gaṇhanti lahuñca, suṭṭhu ca upadhārentī”tiādinā jātakaṃ kathesi.",
  "tika-s0402t:968_0": "Taṃ sutvā te bhikkhū “pubbepi mayaṃ māneneva upahatā”ti bhiyyosomattāya nihatamānā",
  "tika-s0402t:968_1": "hutvā attano upakārakammaṭṭhānaparāyaṇā ahesuṃ. Tato bhagavā ekaṃ samayaṃ janapadacārikaṃ",
  "tika-s0402t:968_2": "caranto vesāliṃ patvā gotamake cetiye viharanto imesaṃ pañcasatānaṃ bhikkhūnaṃ ñāṇaparipākaṃ",
  "tika-s0402t:968_3": "viditvā idaṃ gotamakasuttaṃ kathesi. Idañca suttaṃ sutvā te pañcasatā bhikkhū tasmiṃyeva",
  "tika-s0402t:968_4": "āsane saha paṭisambhidāhi arahattaṃ pāpuṇiṃsūti.",
  "tika-s0402t:969_0": "Abhiññāyāti kusalādibhedaṃ khandhādibhedañca desetabbaṃ dhammaṃ, veneyyānañca āsayānusayacariyādhimuttiādibhedaṃ,",
  "tika-s0402t:969_1": "tassa ca nesaṃ desetabbappakāraṃ yāthāvato abhijānitvāti attho. Ime pañcakkhandhā",
  "tika-s0402t:969_2": "dvādasāyatanānītiādi panettha nidassanamattaṃ vuttanti veditabbaṃ. Sappaccayanti",
  "tika-s0402t:969_3": "sakāraṇaṃ, veneyyānaṃ ajjhāsayena vā pucchāya vā aṭṭhuppattiyā vā sanimittaṃ hetūdāharaṇasahitañcāti",
  "tika-s0402t:969_4": "attho. Rāgādīnaṃ paṭiharaṇaṃ paṭihāriyaṃ, tadeva pāṭihāriyaṃ, saha pāṭihāriyenāti",
  "tika-s0402t:969_5": "sappāṭihāriyaṃ. Rāgādippaṭisedhanavaseneva hi satthā dhammaṃ deseti. Tenāha “paccanīkapaṭiharaṇena",
  "tika-s0402t:969_6": "sappāṭihāriyameva katvā”ti. Apare pana “yathārahaṃ iddhiādesanānusāsanipāṭihāriyasahita”nti",
  "tika-s0402t:969_7": "vadanti anusāsanipāṭihāriyarahitā desanā natthīti katvā. Sesamettha uttānameva.",
  "tika-s0402t:970": "Gotamakacetiyasuttavaṇṇanā niṭṭhitā.",
  "tika-s0402t:971": "4. Bharaṇḍukālāmasuttavaṇṇanā",
  "tika-s0402t:972_0": "127. Catutthe āḷārakālāmakāleti āḷārakālāmānaṃ dharamānakāle. Pariññanti pahānapariññaṃ.",
  "tika-s0402t:972_1": "Sā hi samatikkamo, na itarā. Tenāha “pariññā nāma samatikkamo”ti. Ettha ca paṭhamo",
  "tika-s0402t:972_2": "satthā rūpāvacarasamāpattilābhī daṭṭhabbo, dutiyo arūpāvacarasamāpattilābhī, tatiyo",
  "tika-s0402t:972_3": "sammāsambuddho daṭṭhabbo. Vuttañhetaṃ puggalapaññattiyaṃ –",
  "tika-s0402t:973_0": "“Yvāyaṃ satthā kāmānaṃ pariññaṃ paññāpeti, na rūpānaṃ pariññaṃ paññāpeti, na vedanānaṃ",
  "tika-s0402t:973_1": "pariññaṃ paññāpeti, rūpāvacarasamāpattiyā lābhī satthā tena daṭṭhabbo. Yvāyaṃ satthā",
  "tika-s0402t:973_2": "kāmānañca pariññaṃ paññāpeti, rūpānañca pariññaṃ paññāpeti, na vedanānaṃ pariññaṃ",
  "tika-s0402t:973_3": "paññāpeti, arūpāvacarasamāpattiyā lābhī satthā tena daṭṭhabbo. Yvāyaṃ satthā kāmānañca",
  "tika-s0402t:973_4": "pariññaṃ paññāpeti, rūpānañca pariññaṃ paññāpeti, vedanānañca pariññaṃ paññāpeti,",
  "tika-s0402t:973_5": "sammāsambuddho satthā tena daṭṭhabbo”ti.",
  "tika-s0402t:974_0": "Tattha titthiyā samayaṃ jānantā kāmānaṃ pariññaṃ paññāpeyyuṃ paṭhamajjhānaṃ vadamānā.",
  "tika-s0402t:974_1": "Rūpānaṃ pariññaṃ paññāpeyyuṃ arūparāgaṃ vadamānā. Vedanāpariññaṃ paññāpeyyuṃ asaññārāgaṃ",
  "tika-s0402t:974_2": "vadamānā. Te pana “idaṃ nāma paṭhamajjhānaṃ, ayaṃ rūpabhavo, ayaṃ asaññābhavo”tipi",
  "tika-s0402t:974_3": "na jānanti. Te paññāpetuṃ asakkontāpi kevalaṃ “paññāpemā”ti vadanti. Tathāgato pana",
  "tika-s0402t:974_4": "kāmānaṃ pariññaṃ anāgāmimaggena paññāpeti, rūpavedanānaṃ arahattamaggena. Evamettha",
  "tika-s0402t:974_5": "dve janā bāhirakā, eko sammāsambuddhoti imasmiṃ loke tayo satthāro nāma.",
  "tika-s0402t:975": "Bharaṇḍukālāmasuttavaṇṇanā niṭṭhitā.",
  "tika-s0402t:976": "5. Hatthakasuttavaṇṇanā",
  "tika-s0402t:977_0": "128. Pañcame abhikkantāti atikkantā, vigatāti atthoti āha “khaye dissatī”ti. Teneva",
  "tika-s0402t:977_1": "hi “nikkhanto paṭhamo yāmo”ti anantaraṃ vuttaṃ. Abhikkantataroti ativiya kantataro.",
  "tika-s0402t:977_2": "Tādiso ca sundaro bhaddako nāma hotīti āha “sundare dissatī”ti. Koti devanāgayakkhagandhabbādīsu",
  "tika-s0402t:977_3": "ko katamo? Meti mama. Pādānīti pāde. Iddhiyāti imāya evarūpāya deviddhiyā. Yasasāti",
  "tika-s0402t:977_4": "iminā edisena parivārena paricchedena. Jalanti vijjotamāno. Abhikkantenāti ativiya",
  "tika-s0402t:977_5": "kantena kamanīyena abhirūpena. Vaṇṇenāti chavivaṇṇena sarīravaṇṇanibhāya. Sabbā obhāsayaṃ",
  "tika-s0402t:977_6": "disāti dasa disā pabhāsento, cando viya sūriyo viya ca ekobhāsaṃ ekālokaṃ karontoti",
  "tika-s0402t:977_7": "gāthāya attho. Abhirūpeti uḷārarūpe sampannarūpe. Abbhanumodaneti sampahaṃsane. Idha",
  "tika-s0402t:977_8": "panāti “abhikkantāya rattiyā”ti etasmiṃ pade. Tenāti sundarapariyāyattā. Khaye vā",
  "tika-s0402t:977_9": "idha abhikkantasaddo daṭṭhabbo, tena “abhikkantāya parikkhīṇāya rattiyā”ti vuttaṃ hoti.",
  "tika-s0402t:978_0": "Rūpāyatanādīsūti ādisaddena akkharādīnaṃ saṅgaho daṭṭhabbo. Suvaṇṇavaṇṇoti suvaṇṇacchavīti",
  "tika-s0402t:978_1": "ayamettha atthoti āha “chaviya”nti. Tathā hi vuttaṃ “kañcanasannibhattaco”ti. Saññūḷhāti",
  "tika-s0402t:978_2": "sambandhitā, ganthitāti attho. Vaṇṇāti guṇavaṇṇāti āha “thutiya”nti, thomanāyanti",
  "tika-s0402t:978_3": "attho. Kulavaggeti khattiyādikulakoṭṭhāse. Tattha “accho vippasanno”tiādinā vaṇṇitabbaṭṭhena",
  "tika-s0402t:978_4": "vaṇṇo, chavi. Vaṇṇanaṭṭhena abhitthavaṭṭhena vaṇṇo, thuti. Aññamaññaṃ asaṅkarato",
  "tika-s0402t:978_5": "vaṇṇetabbato ṭhapetabbato vaṇṇo, khattiyādikulavaggo. Vaṇṇīyati ñāpīyati etenāti",
  "tika-s0402t:978_6": "vaṇṇo, ñāpakakāraṇaṃ. Vaṇṇanato thūlarassādibhāvena upaṭṭhānato vaṇṇo, saṇṭhānaṃ.",
  "tika-s0402t:978_7": "Mahantaṃ khuddakaṃ majjhimanti vaṇṇetabbato pamitabbato vaṇṇo, pamāṇaṃ. Vaṇṇīyati",
  "tika-s0402t:978_8": "cakkhunā passīyatīti vaṇṇo, rūpāyatananti evaṃ tasmiṃ tasmiṃ atthe vaṇṇasaddassa",
  "tika-s0402t:978_9": "pavatti veditabbā. Soti vaṇṇasaddo. Chaviyā daṭṭhabbo rūpāyatane gayhamānassapi chavimukheneva",
  "tika-s0402t:978_10": "gahetabbato. Chavigatā pana vaṇṇadhātu eva “suvaṇṇavaṇṇo”ti ettha vaṇṇaggahaṇena gahitāti apare.",
  "tika-s0402t:979_0": "Kevalaparipuṇṇanti ekadesampi asesetvā niravasesatova paripuṇṇanti ayamettha atthoti",
  "tika-s0402t:979_1": "āha “anavasesatā attho”ti. Kevalakappāti kappa-saddo nipāto padapūraṇamattaṃ, “kevalaṃ”icceva",
  "tika-s0402t:979_2": "attho. Kevalasaddo ca bahulavācīti āha “yebhuyyatā attho”ti. Keci pana “īsakaṃ asamattaṃ",
  "tika-s0402t:979_3": "kevalaṃ kevalakappa”nti vadanti. Anavasesattho ettha kevalasaddo siyā, anatthantarena",
  "tika-s0402t:979_4": "pana kappasaddena padavaḍḍhanaṃ kataṃ “kevalā eva kevalakappā”ti. Tathā vā kappanīyattā",
  "tika-s0402t:979_5": "paññapetabbattā kevalakappā. Abyāmissatā vijātiyena asaṅkaro suddhatā. Anatirekatā",
  "tika-s0402t:979_6": "taṃparamatā visesābhāvo. Kevalakappanti kevalaṃ daḷhaṃ katvāti attho. Kevalaṃ vuccati",
  "tika-s0402t:979_7": "nibbānaṃ sabbasaṅkhatavivittattā, taṃ etassa adhigataṃ atthīti kevalī, sacchikatanirodho khīṇāsavo.",
  "tika-s0402t:980_0": "Kappa-saddo panāyaṃ saupasaggo anupasaggo cāti adhippāyena okappaniyapade labbhamānaṃ",
  "tika-s0402t:980_1": "okappasaddamattaṃ nidasseti, aññathā kappasaddassa atthuddhāre okappaniyapadaṃ anidassanameva",
  "tika-s0402t:980_2": "siyā. Samaṇakappehīti vinayasiddhehi samaṇavohārehi. Niccakappanti niccakālaṃ. Paññattīti",
  "tika-s0402t:980_3": "nāmaṃ. Nāmañhetaṃ tassa āyasmato, yadidaṃ kappoti. Kappitakesamassūti kattariyā cheditakesamassu.",
  "tika-s0402t:980_4": "Dvaṅgulakappoti majjhanhikavelāya vītikkantāya dvaṅgulatāvikappo. Lesoti apadeso.",
  "tika-s0402t:980_5": "Anavasesaṃ pharituṃ samatthassa obhāsassa kenaci kāraṇena ekadesapharaṇampi siyā,",
  "tika-s0402t:980_6": "ayaṃ pana sabbasseva pharatīti dassetuṃ samantattho kappasaddo gahitoti āha “anavasesaṃ samantato”ti.",
  "tika-s0402t:981_0": "Ābhāya pharitvāti vatthamālālaṅkārasarīrasamuṭṭhitāya ābhāya pharitvā. Devatānañhi",
  "tika-s0402t:981_1": "sarīrobhāsaṃ dvādasayojanamattaṃ ṭhānaṃ. Tato bhiyyopi pharitvā tiṭṭhati, tathā vatthābharaṇādisamuṭṭhitā pabhā.",
  "tika-s0402t:982": "Hatthakasuttavaṇṇanā niṭṭhitā.",
  "tika-s0402t:983": "6. Kaṭuviyasuttavaṇṇanā",
  "tika-s0402t:984_0": "129. Chaṭṭhe gāvīnaṃ kayavikkayavasena yogo etthāti goyogo, kayavikkayaṃ karonto",
  "tika-s0402t:984_1": "gāvīhi yujjanti etthāti vā goyogo, gāvīnaṃ vikkayaṭṭhānaṃ. Tattha jāto pilakkharukkho",
  "tika-s0402t:984_2": "goyogapilakkho, tasmiṃ. Samīpatthe cetaṃ bhummavacanaṃ. Tenāha “gāvīnaṃ vikkayaṭṭhāne",
  "tika-s0402t:984_3": "uṭṭhitapilakkhassa santike”ti. Ritto assādo etassāti rittassādo. Tenāha “jhānasukhābhāvena",
  "tika-s0402t:984_4": "rittassāda”nti. Sesamettha uttānameva.",
  "tika-s0402t:985": "Kaṭuviyasuttavaṇṇanā niṭṭhitā.",
  "tika-s0402t:986": "8. Dutiyaanuruddhasuttavaṇṇanā",
  "tika-s0402t:987_0": "131. Aṭṭhame idaṃ te mānasminti ettha mānasminti paccatte bhummavacanaṃ. Idanti ca",
  "tika-s0402t:987_1": "liṅgavipallāsena napuṃsakaniddeso katoti āha “ayaṃ te navavidhena vaḍḍhitamāno”ti.",
  "tika-s0402t:987_2": "Sesesupi eseva nayo.",
  "tika-s0402t:988": "Dutiyaanuruddhasuttavaṇṇanā niṭṭhitā.",
  "tika-s0402t:989": "9. Paṭicchannasuttavaṇṇanā",
  "tika-s0402t:990_0": "132. Navame asādhāraṇasikkhāpadanti bhikkhunīnaṃ asādhāraṇaṃ bhikkhūnaṃyeva paññattasikkhāpadaṃ",
  "tika-s0402t:990_1": "sādhāraṇasikkhāpadanti bhikkhūnaṃ bhikkhunīnañca sādhāraṇaṃ ubhatopaññattisikkhāpadaṃ.",
  "tika-s0402t:991": "Paṭicchannasuttavaṇṇanā niṭṭhitā.",
  "tika-s0402t:992": "10. Lekhasuttavaṇṇanā",
  "tika-s0402t:993_0": "133. Dasame thiraṭṭhānatoti thiraṭṭhānatova. Pāsāṇe lekhasadisā parāparādhanibbattā",
  "tika-s0402t:993_1": "kodhalekhā yassa so pāsāṇalekhūpamasamannāgato pāsāṇalekhūpamoti vutto. Evaṃ itarepi.",
  "tika-s0402t:993_2": "Anusetīti appahīnatāya anuseti. Na khippaṃ lujjatīti na antarā nassati kammaṭṭhāneneva",
  "tika-s0402t:993_3": "nassanato. Evamevanti evaṃ tassapi puggalassa kodho na antarā punadivase vā aparadivase",
  "tika-s0402t:993_4": "vā niṭṭhāti, addhaniyo pana hoti, maraṇeneva niṭṭhātīti attho. Kakkhaḷenāti atikakkhaḷena",
  "tika-s0402t:993_5": "dhammacchedakena thaddhavacanena. Saṃsandatīti ekībhavati. Sammodatīti nirantaro",
  "tika-s0402t:993_6": "hotīti evamettha attho daṭṭhabbo.",
  "tika-s0402t:994_0": "Atha vā sandhiyatīti ṭhānagamanādīsu kāyakiriyāsu kāyena samodhānaṃ gacchati, tilataṇḍulā",
  "tika-s0402t:994_1": "viya missībhāvaṃ upetīti attho. Saṃsandatīti cittakiriyāsu cittena samodhānaṃ gacchati,",
  "tika-s0402t:994_2": "khīrodakaṃ viya ekībhāvaṃ upetīti attho. Sammodatīti uddesaparipucchādīsu vacīkiriyāsu",
  "tika-s0402t:994_3": "vācāya samodhānaṃ gacchati, vippavāsāgatopi piyasahāyako viya piyatarabhāvaṃ upetīti",
  "tika-s0402t:994_4": "attho. Apica kiccakaraṇīyesu tehi saddhiṃ ādītova ekakiriyābhāvaṃ upagacchanto sandhiyati,",
  "tika-s0402t:994_5": "yāva majjhā pavattanto saṃsandati, yāva pariyosānā anivattanto sammodatīti veditabbo.",
  "tika-s0402t:995": "Lekhasuttavaṇṇanā niṭṭhitā.",
  "tika-s0402t:996": "Kusināravaggavaṇṇanā niṭṭhitā.",
  "tika-s0402t:997": "(14) 4. Yodhājīvavaggo",
  "tika-s0402t:998": "1. Yodhājīvasuttavaṇṇanā",
  "tika-s0402t:999_0": "134. Catutthassa paṭhame yujjhanaṃ yodho, so ājīvo etassāti yodhājīvo. Yuddhamupajīvatīti",
  "tika-s0402t:999_1": "vā etasmiṃ atthe yodhājīvoti niruttinayena padasiddhi veditabbā. Tenāha “yuddhaṃ",
  "tika-s0402t:999_2": "upajīvatīti yodhājīvo”ti. Saha…pe… passatīti pubbabhāge vipassanāpaññāya sammasanavasena,",
  "tika-s0402t:999_3": "maggakkhaṇe abhisamayavasena attapaccakkhena ñāṇena passati.",
  "tika-s0402t:1000": "Yodhājīvasuttavaṇṇanā niṭṭhitā.",
  "tika-s0402t:1001": "2. Parisāsuttavaṇṇanā",
  "tika-s0402t:1002_0": "135. Dutiye appaṭipucchitvā vinītāti “taṃ kiṃ maññatha, bhikkhave, rūpaṃ niccaṃ vā",
  "tika-s0402t:1002_1": "aniccaṃ vā”tiādinā appaṭipucchitvā kevalaṃ dhammadesanāvaseneva vinītaparisā. Dubbinītaparisāti",
  "tika-s0402t:1002_2": "dukkhena vinītaparisā. Pucchitvā vinītāti “taṃ kiṃ maññatha, bhikkhave”tiādinā pucchitvā",
  "tika-s0402t:1002_3": "anumatiggahaṇavasena vinītā. Suvinītaparisāti sukhena vinītaparisā. Anumatiggahaṇavasena",
  "tika-s0402t:1002_4": "vinayanañhi na dukkaraṃ hoti.",
  "tika-s0402t:1003": "Parisāsuttavaṇṇanā niṭṭhitā.",
  "tika-s0402t:1004": "4. Uppādāsuttavaṇṇanā",
  "tika-s0402t:1005_0": "137. Catutthe uppādā vā tathāgatānanti tathāgatānaṃ uppādepi veneyyapuggalānaṃ maggaphaluppatti",
  "tika-s0402t:1005_1": "viya saṅkhārānaṃ aniccādisabhāvo na tathāgatuppādāyatto, atha kho tathāgatānaṃ uppādepi",
  "tika-s0402t:1005_2": "anuppādepi hotimevāti vuttaṃ hoti. Ṭhitāva sā dhātūti ṭhito eva so aniccasabhāvo",
  "tika-s0402t:1005_3": "byabhicārābhāvato na kadāci saṅkhārā aniccā na hoti. Kāmaṃ asaṅkhatā viya dhātu na",
  "tika-s0402t:1005_4": "nicco so sabhāvo, tathāpi sabbakālikoyevāti adhippāyo.",
  "tika-s0402t:1006_0": "Aparo nayo – ṭhitāva sā dhātūti “sabbe saṅkhārā aniccā”ti esā dhātu esa sabhāvo tathāgatānaṃ",
  "tika-s0402t:1006_1": "uppādato pubbe uddhañca appaṭivijjhiyamāno na tathāgatehi uppādito, atha kho sabbakālaṃ",
  "tika-s0402t:1006_2": "sabbe saṅkhārā aniccā, ṭhitāva sā dhātu, kevalaṃ pana sayambhuñāṇena abhisambujjhanato",
  "tika-s0402t:1006_3": "“ayaṃ dhammo tathāgatena abhisambuddho”ti pavedanato ca tathāgato dhammassāmīti vuccati",
  "tika-s0402t:1006_4": "apubbassa tassa uppādanato. Tena vuttaṃ “ṭhitāva sā dhātū”ti.",
  "tika-s0402t:1007_0": "Abhisambujjhatīti ñāṇena abhisambujjhati. Abhisametīti ñāṇena abhisamāgacchati. Ācikkhatīti",
  "tika-s0402t:1007_1": "katheti. Desetīti dasseti. Paññāpetīti jānāpeti. Paṭṭhapetīti ñāṇamukhe ṭhapeti.",
  "tika-s0402t:1007_2": "Vivaratīti vivaritvā dasseti. Vibhajatīti vibhāgato dasseti. Uttānīkarotīti pākaṭaṃ karoti.",
  "tika-s0402t:1008_0": "Atha vā abhisambujjhatīti paccakkhakaraṇena abhimukhaṃ bujjhati, yāthāvato paṭivijjhati.",
  "tika-s0402t:1008_1": "Tato eva abhisameti abhimukhaṃ samāgacchati. Ādito kathento ācikkhati, uddisatīti",
  "tika-s0402t:1008_2": "attho. Tameva uddesaṃ pariyosāpento deseti. Yathāuddiṭṭhamatthaṃ nidassanavasena",
  "tika-s0402t:1008_3": "pakārehi ñāpento paññāpeti. Pakārehi etamatthaṃ patiṭṭhapento paṭṭhapeti. Yathāuddiṭṭhaṃ",
  "tika-s0402t:1008_4": "paṭinidassanavasena vivarati vibhajati. Vivaṭaṃ vibhattañca atthaṃ hetūdāharaṇadassanehi",
  "tika-s0402t:1008_5": "pākaṭaṃ karonto uttānīkaroti.",
  "tika-s0402t:1009": "Uppādāsuttavaṇṇanā niṭṭhitā.",
  "tika-s0402t:1010": "5-10. Kesakambalasuttādivaṇṇanā",
  "tika-s0402t:1011_0": "138-143. Pañcame tantāvutānaṃ vatthānanti idaṃ “yāni kānicī”ti iminā samānādhikaraṇanti",
  "tika-s0402t:1011_1": "āha “paccatte sāmivacana”nti. Vāyitānanti vītānaṃ. Lāmakoti nihīno, makkhali moghapurisoti",
  "tika-s0402t:1011_2": "ettha makkhalīti tassa nāmaṃ. Taṃ kira sakaddamāya bhūmiyā telaghaṭaṃ gahetvā gacchantaṃ,",
  "tika-s0402t:1011_3": "“tāta, mā khalī”ti sāmiko āha. So pamādena khalitvā patitvā sāmikassa bhayena palāyituṃ",
  "tika-s0402t:1011_4": "āraddho. Sāmiko upadhāvitvā naṃ dussakaṇṇe aggahesi, sāṭakaṃ chaḍḍetvā acelako hutvā",
  "tika-s0402t:1011_5": "palāyi. So paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ",
  "tika-s0402t:1011_6": "pāvisi. Manussā taṃ disvā “ayaṃ samaṇo arahā appiccho, natthi iminā sadiso”ti pūvabhattādīni",
  "tika-s0402t:1011_7": "gahetvā upasaṅkamanti. So “mayhaṃ sāṭakaṃ anivatthabhāvena idaṃ uppanna”nti tato",
  "tika-s0402t:1011_8": "paṭṭhāya sāṭakaṃ labhitvāpi na nivāsesi, tadeva ca pabbajjaṃ aggahesi. Tassa santike",
  "tika-s0402t:1011_9": "aññepi aññepīti pañcasatā manussā pabbajiṃsu. Taṃ sandhāyāha “makkhali moghapuriso”ti.",
  "tika-s0402t:1011_10": "Chaṭṭhādīni uttānatthāni eva.",
  "tika-s0402t:1012": "Kesakambalasuttādivaṇṇanā niṭṭhitā.",
  "tika-s0402t:1013": "11-13. Paṭhamamoranivāpasuttādivaṇṇanā",
  "tika-s0402t:1014_0": "144-146. Ekādasame akuppadhammatāya khayavayasaṅkhātaṃ antaṃ atītāti accantā, evaṃ",
  "tika-s0402t:1014_1": "aparihāyanasabhāvattā accantā niṭṭhā assāti accantaniṭṭho. Tenāha “antaṃ atikkantaniṭṭho”tiādi.",
  "tika-s0402t:1014_2": "Na hi paṭividdhassa lokuttaradhammassa dassanaṃ kuppanaṃ nāma atthi. Dhuvaniṭṭhoti",
  "tika-s0402t:1014_3": "satataniṭṭho. Accantameva catūhi yogehi khemo etassa atthīti accantayogakkhemī, niccayogakkhemīti",
  "tika-s0402t:1014_4": "attho. Maggabrahmacariyassa vusitattā tassa avihāyanasabhāvattā accantaṃ brahmacārīti",
  "tika-s0402t:1014_5": "accantabrahmacārī, niccabrahmacārīti attho. Pariyosānanti brahmacariyapariyosānaṃ",
  "tika-s0402t:1014_6": "vaṭṭadukkhapariyosānañca. Accantaṃ pariyosānamassāti accantapariyosāno. Dvādasamaterasamāni uttānatthāneva.",
  "tika-s0402t:1015": "Paṭhamamoranivāpasuttādivaṇṇanā niṭṭhitā.",
  "tika-s0402t:1016": "Yodhājīvavaggavaṇṇanā niṭṭhitā.",
  "tika-s0402t:1017": "147-156. Maṅgalavaggo uttānatthoyeva.",
  "tika-s0402t:1018": "Tatiyapaṇṇāsakaṃ niṭṭhitaṃ.",
  "tika-s0402t:1019": "(16) 6. Acelakavaggavaṇṇanā",
  "tika-s0402t:1020_0": "157-163. Ito paresu pana suttapadesu “gāḷhā”ti vuttamatthaṃ vivaranto “kakkhaḷā”ti",
  "tika-s0402t:1020_1": "āha. Kakkhaḷacāro cassā na lūkhasabhāvo. Atha kho taṇhāvasena thiraggahaṇanti āha",
  "tika-s0402t:1020_2": "“lobhavasena thiraggahaṇā”ti. Agāḷhā paṭipadāti vā kāmānaṃ ogāhanaṃ paṭipatti, kāmasukhānuyogoti",
  "tika-s0402t:1020_3": "attho. Nijjhāmā paṭipadāti kāyassa nijjhāpanavasena khepanavasena pavattā paṭipatti,",
  "tika-s0402t:1020_4": "attakilamathānuyogoti attho. Nicceloti nissaṭṭhacelo sabbena sabbaṃ paṭikkhittacelo.",
  "tika-s0402t:1020_5": "Naggiyavatasamādānena naggo. Ṭhitakova uccāraṃ karotītiādi nidassanamattaṃ vamitvā",
  "tika-s0402t:1020_6": "mukhavikkhālanādiācārassapi tena vissaṭṭhattā. Jivhāya hatthaṃ apalekhati avalekhati",
  "tika-s0402t:1020_7": "udakena adhovanato. Dutiyavikappepi eseva nayo. “Ehi, bhadante”ti vutte upagamanasaṅkhāto",
  "tika-s0402t:1020_8": "vidhi ehibhadanto, taṃ caratīti ehibhadantiko, tappaṭikkhepena na ehibhadantiko.",
  "tika-s0402t:1020_9": "Na karoti “samaṇena nāma parassa vacanakarena na bhavitabba”nti adhippāyena.",
  "tika-s0402t:1021_0": "Puretaranti taṃ ṭhānaṃ attano upagamanato puretaraṃ. Taṃ kira so “bhikkhunā nāma",
  "tika-s0402t:1021_1": "yadicchakā eva bhikkhā gahetabbā”ti adhippāyena na gaṇhāti. Uddissa kataṃ mama nimittabhāvena",
  "tika-s0402t:1021_2": "bahū khuddakā pāṇā saṅghātaṃ āpāditāti na gaṇhāti. Nimantanaṃ na sādiyati evaṃ tesaṃ",
  "tika-s0402t:1021_3": "vacanaṃ kataṃ bhavissatīti. Kumbhi ādīsupi so sattasaññīti āha “kumbhi-kaḷopiyo”tiādi.",
  "tika-s0402t:1021_4": "Kabaḷantarāyo hotīti uṭṭhitassa dvinnampi kabaḷantarāyo hoti. Gāmasabhāgādivasena",
  "tika-s0402t:1021_5": "saṅgamma kittenti etissāti saṅkitti, yathāsaṃhatataṇḍulādisañcayo. Mānusakānīti veyyāvaccakarā manussā.",
  "tika-s0402t:1022_0": "Surāpānamevāti majjalakkhaṇappattāya surāya pānameva. Surāgahaṇenevettha merayampi",
  "tika-s0402t:1022_1": "saṅgahitaṃ. Ekāgārameva uñchatīti ekāgāriko. Ekālopeneva vattatīti ekālopiko. Dīyati",
  "tika-s0402t:1022_2": "etāyāti datti, dvattiālopamattaggāhi khuddakaṃ bhikkhādānabhājanaṃ. Tenāha “khuddakapātī”ti.",
  "tika-s0402t:1022_3": "Abhuñjanavasena eko aho etassa atthīti ekāhiko, āhāro, taṃ ekāhikaṃ. So pana atthato",
  "tika-s0402t:1022_4": "ekadivasaṃ laṅghako hotīti āha “ekādivasantarika”nti. Dvāhikantiādīsupi eseva nayo.",
  "tika-s0402t:1022_5": "Ekāhaṃ abhuñjitvā ekāhaṃ bhuñjanaṃ ekāhavāro, taṃ ekāhikameva atthato. Dvīhaṃ abhuñjitvā",
  "tika-s0402t:1022_6": "dvīhaṃ bhuñjanaṃ dvīhavāro. Sesapadadvayepi eseva nayo. Ukkaṭṭho pana pariyāyabhattabhojaniko",
  "tika-s0402t:1022_7": "dvīhaṃ abhuñjitvā ekāhameva bhuñjati. Sesadvayepi eseva nayo.",
  "tika-s0402t:1023_0": "Micchāvāyāmavaseneva ukkuṭikavatānuyogoti āha “ukkuṭikavīriyamanuyutto”ti. Attakilamathānuyoganti",
  "tika-s0402t:1023_1": "attano kilamathānuyogaṃ, sarīradukkhakāraṇanti attho. Sarīrapariyāyo hi idha attasaddo",
  "tika-s0402t:1023_2": "“attantapo”tiādīsu viya. Dve anteti ubho koṭiyo, ubho lāmakapaṭipattiyoti attho.",
  "tika-s0402t:1023_3": "Lāmakampi hi antoti vuccati “antamidaṃ, bhikkhave, jīvikānaṃ, koṭṭhako anto”ti evamādīsu.",
  "tika-s0402t:1023_4": "Majjhimapaṭipadāya uppathabhāvena amanīyā gantabbā ñātabbāti antā. Tato eva lāmakā.",
  "tika-s0402t:1024": "Acelakavaggavaṇṇanā niṭṭhitā.",
  "tika-s0402t:1025": "Peyyālavaggavaṇṇanā",
  "tika-s0402t:1026": "164-184. Samanuññoti sammadeva katānuñño. Tenāha “samānajjhāsayo”ti. Sesamettha uttānameva.",
  "tika-s0402t:1027": "Iti manorathapūraṇiyā aṅguttaranikāya-aṭṭhakathāya",
  "tika-s0402t:1028": "Tikanipātavaṇṇanāya anuttānatthadīpanā samattā.",
  "tika-s0402t:1031": ". Namo tassa bhagavato arahato sammāsambuddhassa.",
  "tika-s0402t:1032": "Aṅguttaranikāye",
  "tika-s0402t:1033": "Catukkanipāta-ṭīkā",
  "tika-s0402t:1034": "1. Paṭhamapaṇṇāsakaṃ",
  "tika-s0402t:1035": "1. Bhaṇḍagāmavaggo",
  "tika-s0402t:1036": "1-2. Anubuddhasuttādivaṇṇanā",
  "tika-s0402t:1037_0": "1-2. Catukkanipātassa paṭhame anubodho pubbabhāgiyaṃ ñāṇaṃ, paṭivedho anubodhena",
  "tika-s0402t:1037_1": "abhisamayo. Tattha yasmā anubodhapubbako paṭivedho anubodhena vinā na hoti. Anubodho",
  "tika-s0402t:1037_2": "hi ekacco paṭivedhasambaddho, tadubhayābhāvahetukañca vaṭṭe saṃsaraṇaṃ, tasmā vuttaṃ",
  "tika-s0402t:1037_3": "pāḷiyaṃ “ananubodhā…pe… tumhākañcā”ti. Paṭisandhiggahaṇavasena bhavato bhavantarūpagamanaṃ",
  "tika-s0402t:1037_4": "sandhāvanaṃ, aparāparaṃ cavanūpapajjanavasena sañcaraṇaṃ saṃsaraṇanti āha “bhavato”tiādi.",
  "tika-s0402t:1037_5": "Sandhāvitasaṃsaritapadānaṃ kammasādhanataṃ sandhāyāha “mayā ca tumhehi cā”ti paṭhamavikappe.",
  "tika-s0402t:1037_6": "Dutiyavikappe pana bhāvasādhanataṃ hadaye katvā “mamañceva tumhākañcā”ti yathārutavaseneva",
  "tika-s0402t:1037_7": "vuttaṃ. Dīgharajjunā baddhasakuṇaṃ viya rajjuhattho puriso desantaraṃ taṇhārajjunā",
  "tika-s0402t:1037_8": "baddhaṃ sattasantānaṃ abhisaṅkhāro bhavantaraṃ neti etāyāti bhavanetti. Tenāha “bhavarajjū”tiādī.",
  "tika-s0402t:1038_0": "Vaṭṭadukkhassa antakaroti sakalavaṭṭadukkhassa sakasantāne parasantāne ca vināsakaro",
  "tika-s0402t:1038_1": "abhāvakaro. Buddhacakkhudhammacakkhudibbacakkhumaṃsacakkhusamantacakkhusaṅkhātehi",
  "tika-s0402t:1038_2": "pañcahi cakkhūhi cakkhumā. Savāsanānaṃ kilesānaṃ samucchinnattā sātisayaṃ kilesaparinibbānena",
  "tika-s0402t:1038_3": "parinibbuto. Dutiyaṃ uttānameva.",
  "tika-s0402t:1039": "Anubuddhasuttādivaṇṇanā niṭṭhitā.",
  "tika-s0402t:1040": "3-4. Paṭhamakhatasuttādivaṇṇanā",
  "tika-s0402t:1041_0": "3-4. Tatiye kalinti aparādhaṃ. Vicinātīti ācinoti pasavati. Tena ca kalinā sukhaṃ",
  "tika-s0402t:1041_1": "na paṭilabhatīti tena aparādhena sukhaṃ na vindati. Nindiyappasaṃsāya hi pasaṃsiyanindāya",
  "tika-s0402t:1041_2": "ca samakova vipāko. Pasaṃsiyanindāti ca sampannaguṇaparidhaṃsanavasena pavattiyā",
  "tika-s0402t:1041_3": "mahāsāvajjatāya kaṭukataravipākā. Nindiyappasaṃsā pana kathaṃ tāya samavipākāti ce?",
  "tika-s0402t:1041_4": "Tasmiṃ avijjamānaguṇasamāropanena attano paresañca micchāpaṭipattihetubhāvato pasaṃsiyena",
  "tika-s0402t:1041_5": "tassa sabbhāvakaraṇato ca. Lokepi hi asūraṃ sūrena samaṃ karonto gārayho hoti, pageva",
  "tika-s0402t:1041_6": "duppaṭipannaṃ suppaṭipannena samaṃ karontoti. Sakena dhanenāti attano sāpateyyena.",
  "tika-s0402t:1041_7": "Appamattakova kalīti diṭṭhadhammikattā sappaṭikārattā ca appamattako aparādho. Ayaṃ…pe…",
  "tika-s0402t:1041_8": "mahantataro kali katūpacitattā samparāyikattā appaṭikārattā ca.",
  "tika-s0402t:1042_0": "Nirabbudoti gaṇanāviseso esoti āha “nirabbudagaṇanāyā”ti, satasahassaṃ nirabbudāti",
  "tika-s0402t:1042_1": "attho. Nirabbudaparimāṇaṃ pana vassagaṇanāya evaṃ veditabbaṃ. Yatheva hi sataṃ satasahassānaṃ",
  "tika-s0402t:1042_2": "koṭi hoti, evaṃ sataṃ satasahassānaṃ koṭiyo pakoṭi nāma hoti, sataṃ satasahassānaṃ",
  "tika-s0402t:1042_3": "pakoṭiyo koṭipakoṭi, sataṃ satasahassakoṭipakoṭiyo nahutaṃ, sataṃ satasahassanahutāni",
  "tika-s0402t:1042_4": "ninnahutaṃ, sataṃ satasahassaninnahutāni ekaṃ abbudaṃ, tato vīsatiguṇitaṃ nirabbudaṃ.",
  "tika-s0402t:1042_5": "Yaṃ ariye garahanto nirayaṃ upapajjatīti ariye garahanto yaṃ nirabbudasaṅkhātaṃ nirayaṃ",
  "tika-s0402t:1042_6": "upapajjati, nirabbudoti ca pāṭiyekko nirayo natthi, avīcimhiyeva pana nirabbudagaṇanāya",
  "tika-s0402t:1042_7": "paccitabbaṭṭhānassetaṃ nāmaṃ. Catutthaṃ uttānameva.",
  "tika-s0402t:1043": "Paṭhamakhatasuttādivaṇṇanā niṭṭhitā.",
  "tika-s0402t:1044": "5. Anusotasuttavaṇṇanā",
  "tika-s0402t:1045_0": "5. Pañcame anusotaṃ gacchatīti saṃsārasotassa anukūlabhāvena gacchati. Paccanīkapaṭipattiyāti",
  "tika-s0402t:1045_1": "saṃsārasotassa paṭikūlavasena pavattanibbidānupassanādipaṭipattiyā. Ṭhitasabhāvoti",
  "tika-s0402t:1045_2": "acalappasādādisamannāgamena ṭhitasabhāvo. Anāgāmī hi assaddhiyehi kāmarāgabyāpādehi",
  "tika-s0402t:1045_3": "akampaniyacittatāya tamhā lokā anāvattidhammatāya ca ṭhitasabhāvo nāma. Oghaṃ taritvāti",
  "tika-s0402t:1045_4": "kāmoghādicatubbidhaṃ oghaṃ atikkamitvā. Paratīraṃ gatoti nibbānapāraṃ gato. Brāhmaṇoti",
  "tika-s0402t:1045_5": "bāhitapāpatāya brāhmaṇoti saṅkhaṃ gato khīṇāsavo. Tenāha “seṭṭho niddoso”ti. Pañcaverakammanti",
  "tika-s0402t:1045_6": "pāṇātipātādipañcaduccaritaṃ. Sahāpi dukkhena sahāpi domanassenāti kilesapariyuṭṭhāne",
  "tika-s0402t:1045_7": "sati uppannena dukkhadomanassena saddhimpi. Paripuṇṇanti tissannaṃ sikkhānaṃ ekāyapi",
  "tika-s0402t:1045_8": "anūnaṃ. Parisuddhanti nirupakkilesaṃ. Brahmacariyanti seṭṭhacariyaṃ. Iminā vārena",
  "tika-s0402t:1045_9": "sotāpannasakadāgāmino kathitā. Kiṃ pana te rudantā brahmacariyaṃ carantīti? Āma,",
  "tika-s0402t:1045_10": "kilesarodanena rodantā caranti nāma, sīlasampanno puthujjanabhikkhu ettheva saṅgahito.",
  "tika-s0402t:1046_0": "Cetovimuttinti phalasamādhiṃ. Paññāvimuttinti phalañāṇaṃ. Chahākārehi pāragatoti",
  "tika-s0402t:1046_1": "abhiññāpāragū, pariññāpāragū, bhāvanāpāragū, pahānapāragū, sacchikiriyāpāragū, samāpattipāragūti",
  "tika-s0402t:1046_2": "evaṃ chahi ākārehi sabbadhammānaṃ pāraṃ pariyosānaṃ gato. Sesamettha suviññeyyameva.",
  "tika-s0402t:1047": "Anusotasuttavaṇṇanā niṭṭhitā.",
  "tika-s0402t:1048": "6. Appassutasuttavaṇṇanā",
  "tika-s0402t:1049_0": "6. Chaṭṭhe appakaṃ sutaṃ hotīti navaṅgasatthusāsane kiñcideva sutaṃ hoti. Tadeva",
  "tika-s0402t:1049_1": "navaṅgasatthusāsanaṃ dassetuṃ “suttaṃ geyya”ntiādi vuttaṃ. Tattha suttādīni vibhajitvā",
  "tika-s0402t:1049_2": "dassento “ubhatovibhaṅganiddesakkhandhakaparivārā”tiādimāha. Kathaṃ panāyaṃ vibhāgo",
  "tika-s0402t:1049_3": "yujjeyya. Sagāthakañhi suttaṃ geyyaṃ, niggāthakaṃ suttaṃ veyyākaraṇaṃ. Tadubhayavinimuttañca",
  "tika-s0402t:1049_4": "suttaṃ udānādivisesasaññārahitaṃ natthi, yaṃ suttaṅgaṃ siyā. Maṅgalasuttādīnañca",
  "tika-s0402t:1049_5": "suttaṅgasaṅgaho na siyā gāthābhāvato dhammapadādīnaṃ viya. Geyyaṅgasaṅgaho vā siyā",
  "tika-s0402t:1049_6": "sagāthakattā sagāthāvaggassa viya. Tathā ubhatovibhaṅgādīsu sagāthakappadesānanti? Vuccate –",
  "tika-s0402t:1050": "“Suttanti sāmaññavidhi, visesavidhayo pare;",
  "tika-s0402t:1051": "Sanimittā niruḷhattā, sahatāññena nāññato”.",
  "tika-s0402t:1052_0": "Sabbassapi hi buddhavacanassa suttanti ayaṃ sāmaññavidhi. Tenevāha āyasmā mahākaccāno",
  "tika-s0402t:1052_1": "nettiyaṃ “navavidhasuttantapariyeṭṭhī”ti. Ettakaṃ tassa bhagavato suttāgataṃ suttapariyāpannaṃ",
  "tika-s0402t:1052_2": "sakavāde pañca suttasatānīti evamādi ca etassa atthassa sādhakaṃ. Visesavidhayo pare",
  "tika-s0402t:1052_3": "sanimittā tadekadesesu geyyādayo visesavidhayo tena tena nimittena patiṭṭhitā. Tathā",
  "tika-s0402t:1052_4": "hi geyyassa sagāthakattaṃ tabbhāvanimittaṃ. Lokepi hi sasilokaṃ sagāthakaṃ vā cuṇṇiyaganthaṃ",
  "tika-s0402t:1052_5": "“geyya”nti vadanti. Gāthāvirahe pana sati pucchaṃ katvā vissajjanabhāvo veyyākaraṇassa",
  "tika-s0402t:1052_6": "tabbhāvanimittaṃ. Pucchāvissajjanañhi “byākaraṇa”nti vuccati. Byākaraṇameva veyyākaraṇaṃ.",
  "tika-s0402t:1052_7": "Evaṃ sante sagāthakādīnampi pucchaṃ katvā vissajjanavasena pavattānaṃ veyyākaraṇabhāvo",
  "tika-s0402t:1052_8": "āpajjatīti? Nāpajjati geyyādisaññānaṃ anokāsabhāvato, “gāthāvirahe satī”ti visesitattā",
  "tika-s0402t:1052_9": "ca. Tathā hi dhammapadādīsu kevalaṃ gāthābandhesu sagāthakattepi somanassañāṇamayikagāthāyuttesu",
  "tika-s0402t:1052_10": "“vuttaṃ heta”ntiādīvacanasambandhesu abbhutadhammappaṭisaṃyuttesu ca suttavisesesu",
  "tika-s0402t:1052_11": "yathākkamaṃ gāthāudānaitivuttakaabbhutadhammasaññā patiṭṭhitā, tathā satipi gāthābandhabhāve",
  "tika-s0402t:1052_12": "bhagavato atītāsu jātīsu cariyānubhāvappakāsakesu jātakasaññā, satipi pañhavissajjanabhāve",
  "tika-s0402t:1052_13": "sagāthakatte ca kesuci suttantesu vedassa labhāpanato vedallasaññā patiṭṭhitāti evaṃ",
  "tika-s0402t:1052_14": "tena tena sagāthakattādinā nimittena tesu tesu suttavisesesu geyyādisaññā patiṭṭhitāti",
  "tika-s0402t:1052_15": "visesavidhayo suttaṅgato pare geyyādayo. Yaṃ panettha geyyaṅgādinimittarahitaṃ, taṃ",
  "tika-s0402t:1052_16": "suttaṅgaṃ visesasaññāparihārena sāmaññasaññāya pavattanato. Nanu ca sagāthakaṃ suttaṃ",
  "tika-s0402t:1052_17": "geyyaṃ, niggāthakaṃ suttaṃ veyyākaraṇanti suttaṅgaṃ na sambhavatīti codanā tadavatthāvāti?",
  "tika-s0402t:1052_18": "Na tadavatthā sodhitattā. Sodhitañhi pubbe “gāthāvirahe sati pucchāvissajjanabhāvo",
  "tika-s0402t:1052_19": "veyyākaraṇassa tabbhāvanimitta”nti.",
  "tika-s0402t:1053_0": "Yañca vuttaṃ – “gāthābhāvato maṅgalasuttādīnaṃ suttaṅgasaṅgaho na siyā”ti, taṃ na,",
  "tika-s0402t:1053_1": "niruḷhattā. Niruḷho hi maṅgalasuttādīnaṃ suttabhāvo. Na hi tāni dhammapadabuddhavaṃsādayo",
  "tika-s0402t:1053_2": "viya gāthābhāvena paññātāni, atha kho suttabhāveneva, teneva hi aṭṭhakathāyaṃ “suttanāmaka”nti",
  "tika-s0402t:1053_3": "nāmaggahaṇaṃ kataṃ. Yaṃ pana vuttaṃ “sagāthakattā geyyaṅgasaṅgaho siyā”ti, tadapi",
  "tika-s0402t:1053_4": "natthi, yasmā sahatāññena. Saha gāthāhīti hi sagāthakaṃ. Sahabhāvo nāma atthato aññena",
  "tika-s0402t:1053_5": "hoti, na ca maṅgalasuttādīsu gāthāvinimutto koci suttappadeso atthi, yo “saha gāthāhī”ti",
  "tika-s0402t:1053_6": "vucceyya, na ca samudāyo nāma koci atthi. Yadapi vuttaṃ – “ubhatovibhaṅgādīsu sagāthakappadesānaṃ",
  "tika-s0402t:1053_7": "geyyaṅgasaṅgaho siyā”ti, tadapi na, aññato. Aññā eva hi tā gāthā jātakādipariyāpannattā.",
  "tika-s0402t:1053_8": "Ato na tāhi ubhatovibhaṅgādīnaṃ geyyaṅgabhāvoti. Evaṃ suttādīnaṃ aṅgānaṃ aññamaññaṃ",
  "tika-s0402t:1053_9": "saṅkarābhāvo veditabbo. Ayamettha saṅkhepo, vitthāro pana samantapāsādikāya vinayasaṃvaṇṇanāya",
  "tika-s0402t:1053_10": "sāratthadīpaniyā amhehi pakāsito, icchantehi tatoyeva gahetabbo.",
  "tika-s0402t:1054_0": "Na atthamaññāya dhammamaññāya dhammānudhammappaṭipanno hotīti aṭṭhakathāñca pāḷiñca",
  "tika-s0402t:1054_1": "jānitvā lokuttaradhammassa anurūpadhammaṃ pubbabhāgappaṭipadaṃ paṭipanno na hotīti",
  "tika-s0402t:1054_2": "evamettha sambandho veditabbo. Tenevāha “na atthamaññāya dhammamaññāyāti aṭṭhakathañca",
  "tika-s0402t:1054_3": "pāḷiñca jānitvā…pe… na paṭipanno hotī”ti.",
  "tika-s0402t:1055": "Appassutasuttavaṇṇanā niṭṭhitā.",
  "tika-s0402t:1056": "7. Sobhanasuttavaṇṇanā",
  "tika-s0402t:1057_0": "7. Sattame paññāveyyattiyenāti saccasampaṭivedhādipaññāveyyattiyena. Vinayaṃ upetāti",
  "tika-s0402t:1057_1": "tadaṅgādivasena kilesānaṃ vinayaṃ upetā. Vesārajjenāti sārajjakarānaṃ diṭṭhivicikicchādipāpadhammānaṃ",
  "tika-s0402t:1057_2": "vigamanato vesārajjena, sārajjarahitenāti attho. Tepiṭakavasena bahu sutaṃ etesanti",
  "tika-s0402t:1057_3": "bahussutā. Tameva pariyattidhammaṃ dhārenti suvaṇṇabhājane pakkhittasīhavasaṃ viya",
  "tika-s0402t:1057_4": "vinassantaṃ akatvā suppaguṇasuppavattibhāvena hadaye ṭhapentīti dhammadharā. Edisā",
  "tika-s0402t:1057_5": "ca attanā sutassa dhammassa ādhārabhūtā nāma hontīti āha “sutadhammānaṃ ādhārabhūtā”ti.",
  "tika-s0402t:1058": "Sobhanasuttavaṇṇanā niṭṭhitā.",
  "tika-s0402t:1059": "8. Vesārajjasuttavaṇṇanā",
  "tika-s0402t:1060_0": "8. Aṭṭhame byāmohavasena saraṇapariyesanaṃ sārajjanaṃ sārado, byāmohabhayaṃ. Vigato",
  "tika-s0402t:1060_1": "sārado etassāti visārado, tassa bhāvo vesārajjaṃ. Taṃ pana ñāṇasampadaṃ, pahānasampadaṃ,",
  "tika-s0402t:1060_2": "desanāvisesasampadaṃ khemañca nissāya pavattaṃ catubbidhapaccavekkhaṇañāṇaṃ. Tenāha",
  "tika-s0402t:1060_3": "“catūsu ṭhānesū”tiādi. Usabhassa idanti āsabhaṃ, seṭṭhaṭṭhānaṃ. Sabbaññutapaṭijānanavasena",
  "tika-s0402t:1060_4": "abhimukhaṃ gacchanti, aṭṭha vā parisā upasaṅkamantīti āsabhā, pubbabuddhā. Idaṃ panāti",
  "tika-s0402t:1060_5": "buddhānaṃ ṭhānaṃ sabbaññutameva vadati. Tiṭṭhamānovāti avadantopi tiṭṭhamānova paṭijānāti",
  "tika-s0402t:1060_6": "nāmāti attho. Upagacchatīti anujānāti.",
  "tika-s0402t:1061_0": "Aṭṭhasu parisāsūti “abhijānāmi kho panāhaṃ, sāriputta, anekasataṃ khattiyaparisaṃ",
  "tika-s0402t:1061_1": "upasaṅkamitā…pe… brāhmaṇaparisaṃ gahapatiparisaṃ, samaṇaparisaṃ, cātumahārājikaparisaṃ,",
  "tika-s0402t:1061_2": "tāvatiṃsaparisaṃ, māraparisaṃ, brahmaparisaṃ upasaṅkamitā, tatrapi mayā sannisinnapubbañceva",
  "tika-s0402t:1061_3": "sallapitapubbañca sākacchā ca samāpajjitapubbā. Tatra vata maṃ ‘bhayaṃ vā sārajjaṃ",
  "tika-s0402t:1061_4": "vā okkamissatī’ti nimittametaṃ, sāriputta, na samanupassāmī”ti evaṃ vuttaparisāsu.",
  "tika-s0402t:1061_5": "Abhītanādaṃ nadatīti parato dassitañāṇayogena visārado ahanti abhītanādaṃ nadati.",
  "tika-s0402t:1061_6": "Sīhanādasuttenāti khandhavagge āgatena sīhanādasuttena.",
  "tika-s0402t:1062_0": "“Devamanussānaṃ catucakkaṃ vattatī”ti suttasesena sappurisūpanissayādiphalasampattipavatti",
  "tika-s0402t:1062_1": "vuttā, purimasappurisūpanissayādiupanissayā pacchimasappurisūpanissayādisampattipavatti",
  "tika-s0402t:1062_2": "vā vuttā. Ādi-saddena tattha ca cakkasaddassa gahaṇaṃ veditabbaṃ. Vicakkasaṇṭhānā",
  "tika-s0402t:1062_3": "asani eva asanivicakkaṃ. Uracakkādīsūti ādi-saddena āṇāsamūhādīsupi cakkasaddassa",
  "tika-s0402t:1062_4": "pavatti veditabbā. “Saṅghabhedaṃ karissāma cakkabheda”ntiādīsu hi āṇā “cakka”nti",
  "tika-s0402t:1062_5": "vuttā. “Devacakkaṃ asuracakka”ntiādīsu samūhoti.",
  "tika-s0402t:1063_0": "Paṭivedhaniṭṭhattā arahattamaggañāṇaṃ paṭivedhoti “phalakkhaṇe uppannaṃ nāmā”ti vuttaṃ.",
  "tika-s0402t:1063_1": "Tena paṭiladdhassapi desanāñāṇassa kiccanipphatti parassa bujjhanamattena hotīti",
  "tika-s0402t:1063_2": "“aññāsikoṇḍaññassa sotāpatti…pe… phalakkhaṇe pavattaṃ nāmā”ti vuttaṃ. Tato paraṃ",
  "tika-s0402t:1063_3": "pana yāva parinibbānā desanāñāṇappavatti tasseva pavattitassa dhammacakkassa ṭhānanti veditabbaṃ.",
  "tika-s0402t:1064_0": "Dassitadhammesūti vuttadhammesu. Vacanamattameva hi tesaṃ, na pana dassanaṃ tādisasseva",
  "tika-s0402t:1064_1": "dhammassa abhāvato. Bhagavato eva vā “ime dhammā anabhisambuddho”ti parassa vacanavasena",
  "tika-s0402t:1064_2": "dassitadhammesu. “Dhammapaṭisambhidā”tiādīsu viya dhamma-saddo hetupariyāyoti āha",
  "tika-s0402t:1064_3": "“sahadhammenāti sahetunā”ti. Hetūti ca upapattisādhanahetu veditabbo, na kārako,",
  "tika-s0402t:1064_4": "sampāpako vā. Nimittanti codanāya kāraṇaṃ. Tattha codako codanaṃ karotīti kāraṇaṃ,",
  "tika-s0402t:1064_5": "dhammo codanaṃ karoti etenāti kāraṇaṃ. Tenāha “puggalopī”tiādi. Khemanti kenaci appaṭibāhiyabhāvena anupaddutaṃ.",
  "tika-s0402t:1065_0": "Antarāyo etesaṃ atthi, antarāye vā niyuttāti antarāyikā. Evaṃbhūtā pana te yasmā",
  "tika-s0402t:1065_1": "antarāyakarā nāma honti, tasmā āha “antarāyaṃ karontīti antarāyikā”ti. Asañcicca",
  "tika-s0402t:1065_2": "vītikkame nātisāvajjāti katvā vuttaṃ “sañcicca vītikkantā”ti. Satta āpattikkhandhātiādi",
  "tika-s0402t:1065_3": "nidassanamattaṃ itaresampi catunnaṃ “antarāyikā”ti vuttadhammānaṃ tabbhāve byabhicārābhāvato.",
  "tika-s0402t:1065_4": "Idha pana methunadhammo adhippetoti idaṃ aṭṭhuppattivasena vuttaṃ ariṭṭhasikkhāpadaṃ",
  "tika-s0402t:1065_5": "viya. Yasmā taṃkhaṇampi kāmānaṃ ādīnavaṃ disvā virato hoti ce, visesaṃ adhigacchati,",
  "tika-s0402t:1065_6": "na kāmesu āsatto, tasmā vuttaṃ “methuna…pe…antarāyo hotī”ti. Tattha yassa kassacīti",
  "tika-s0402t:1065_7": "na kevalaṃ pabbajitasseva, atha kho yassa kassaci. Tathā hi vuttaṃ “methunamanuyuttassa,",
  "tika-s0402t:1065_8": "mussatevāpi sāsana”nti.",
  "tika-s0402t:1066": "Tasmiṃ aniyyānikadhammeti tasmiṃ parehi parikappitaaniyyānikadhammanimittaṃ. Nimittatthe hi idaṃ kammasaṃyoge bhummaṃ.",
  "tika-s0402t:1067": "Upanibaddhāti viracitā. Tenāha “abhisaṅkhatā”ti. Puthubhāvanti bahubhāvaṃ. Puthūhi vā sitāti bahūhi samaṇabrāhmaṇehi sitā upanibaddhā.",
  "tika-s0402t:1068": "Vesārajjasuttavaṇṇanā niṭṭhitā.",
  "tika-s0402t:1069": "9. Taṇhuppādasuttavaṇṇanā",
  "tika-s0402t:1070_0": "9. Navame bhavati etena ārogyanti bhavo, gilānapaccayo. Parivuddho bhavo abhavo.",
  "tika-s0402t:1070_1": "Vuddhiattho hi ayamakāro yathā “saṃvarāsaṃvaro, phalāphala”nti ca. Sappinavanītādīnīti",
  "tika-s0402t:1070_2": "ādi-saddena telamadhuphāṇitādīnaṃ gahaṇaṃ. Sappinavanītādiggahaṇañcettha nidassanamattaṃ,",
  "tika-s0402t:1070_3": "sabbassapi gilānapaccayassa saṅgaho daṭṭhabbo. Bhavābhavoti vā khuddako ceva mahanto",
  "tika-s0402t:1070_4": "ca upapattibhavo veditabbo. Tenevāha “sampattibhavesū”tiādi. Bhavoti vā sampatti,",
  "tika-s0402t:1070_5": "abhavoti vipatti. Bhavoti vuddhi, abhavoti hāni. Taṃnimittañca taṇhā uppajjatīti",
  "tika-s0402t:1070_6": "vuttaṃ “bhavābhavahetu vā”ti.",
  "tika-s0402t:1071_0": "Taṇhādutiyoti taṇhāsahāyo. Taṇhā hi nirudakakantāre marīcikāya udakasaññā viya pipāsābhibhūtaṃ",
  "tika-s0402t:1071_1": "tasitaṃ sattaṃ assāsadassanavasena sahāyakiccaṃ karontī bhavādīsu anibbinnaṃ katvā",
  "tika-s0402t:1071_2": "paribbhamāpeti. Tathā hi taṃ papātakaṃ acintetvā madhuggaṇhanakaluddakā viya anekādīnavākulesu",
  "tika-s0402t:1071_3": "bhavesu ānisaṃsameva dassentī anatthajāle sā paribbhamāpeti, tasmā taṇhā “purisassa",
  "tika-s0402t:1071_4": "dutiyā”ti vuttā. Nanu ca aññepi kilesādayo bhavanibbattipaccayāti? Saccametaṃ, na",
  "tika-s0402t:1071_5": "pana tathā visesapaccayo, yathā taṇhā. Tathā hi sā kusalehi vinā akusalehi, kāmāvacarādikusalehi",
  "tika-s0402t:1071_6": "ca vinā rūpāvacarādikusalehi bhavanibbattiyā visesapaccayo. Yato samudayasaccanti",
  "tika-s0402t:1071_7": "vuccatīti. Itthabhāvaññathābhāvanti itthabhāvo ca aññathābhāvo ca itthabhāvaññathābhāvo,",
  "tika-s0402t:1071_8": "so etassa atthīti itthabhāvaññathābhāvo, saṃsāro, taṃ itthabhāvaññathābhāvaṃ. Tattha",
  "tika-s0402t:1071_9": "itthabhāvo manussattaṃ, aññathābhāvo tato avasiṭṭhasattāvāsā. Itthabhāvo vā tesaṃ",
  "tika-s0402t:1071_10": "tesaṃ sattānaṃ paccuppanno attabhāvo, aññathābhāvo anāgatattabhāvo. Evarūpo vā aññopi",
  "tika-s0402t:1071_11": "attabhāvo itthabhāvo, na evarūpo aññathābhāvo. Tenevāha “itthabhāvaññathābhāvanti",
  "tika-s0402t:1071_12": "ettha itthabhāvo nāma ayaṃ attabhāvo”tiādi. Saṃsaraṇaṃ saṃsāro.",
  "tika-s0402t:1072": "“Khandhānañca paṭipāṭi, dhātuāyatanāna ca;",
  "tika-s0402t:1073": "Abbocchinnaṃ vattamānā, saṃsāroti pavuccati”. ;",
  "tika-s0402t:1074": "Tenāha “khandhadhātuāyatanānaṃ paṭipāṭi”nti, khandhadhātuāyatanānaṃ hetuphalabhāvena aparāparappavattinti attho.",
  "tika-s0402t:1075_0": "Evamādīnavaṃ ñatvāti ettha etamādīnavaṃ ñatvātipi paṭhanti, etaṃ sakalavaṭṭadukkhassa",
  "tika-s0402t:1075_1": "sambhavaṃ samudayaṃ taṇhaṃ ādīnavaṃ ñatvāti attho. Atha vā evamādīnavaṃ ñatvāti etaṃ",
  "tika-s0402t:1075_2": "yathāvuttaṃ saṃsārānativattanaādīnavaṃ dosaṃ ñatvā. Niggahaṇoti caturūpādānasaṅkhātassa",
  "tika-s0402t:1075_3": "sabbassa gahaṇassa paṭinissajjanena niggahaṇo, khandhaparinibbānena saṅkhārappavattito",
  "tika-s0402t:1075_4": "apagaccheyyāti evaṃ vā ettha attho daṭṭhabbo.",
  "tika-s0402t:1076": "Taṇhuppādasuttavaṇṇanā niṭṭhitā.",
  "tika-s0402t:1077": "10. Yogasuttavaṇṇanā",
  "tika-s0402t:1078_0": "10. Dasame yojentīti kammaṃ vipākena bhavādiṃ, bhavantarādīhi dukkhena sattaṃ yojenti",
  "tika-s0402t:1078_1": "ghaṭentīti yogā. Kāmanaṭṭhena kāmo ca so yathāvuttenatthena yogo cāti kāmayogo. Bhavayogo",
  "tika-s0402t:1078_2": "nāma bhavarāgoti dassetuṃ “rūpārūpabhavesū”tiādi vuttaṃ. Tattha paṭhamo upapattibhavesu",
  "tika-s0402t:1078_3": "rāgo, dutiyo kammabhavesu, tatiyo bhavadiṭṭhisahagato yathā rajjanaṭṭhena rāgo, evaṃ",
  "tika-s0402t:1078_4": "yujjanaṭṭhena yogoti vutto. Catūsu saccesu aññāṇanti idaṃ suttantanayaṃ nissāya vuttaṃ.",
  "tika-s0402t:1078_5": "Suttantasaṃvaṇṇanā hesāti, tadantogadhattā vā pubbantādīnaṃ.",
  "tika-s0402t:1079_0": "Samudayanti dve samudayā khaṇikasamudayo paccayasamudayo ca. Uppādakkhaṇo khaṇikasamudayo,",
  "tika-s0402t:1079_1": "paccayova paccayasamudayo. Samudayate samudayanaṃ samudayo, samudeti etasmāti samudayoti",
  "tika-s0402t:1079_2": "evaṃ ubhinnaṃ samudayānaṃ saddatthatopi bhedo veditabbo. Paccayasamudayaṃ pajānantopi",
  "tika-s0402t:1079_3": "bhikkhu khaṇikasamudayaṃ pajānāti, khaṇikasamudayaṃ pajānantopi paccayasamudayaṃ",
  "tika-s0402t:1079_4": "pajānāti. Paccayato hi saṅkhārānaṃ udayaṃ passato khaṇato ca nesaṃ udayadassanaṃ",
  "tika-s0402t:1079_5": "sukhaṃ hoti, khaṇato ca nesaṃ udayaṃ passato pageva paccayānaṃ suggahitattā paccayato",
  "tika-s0402t:1079_6": "dassanaṃ sukhena ijjhati. Idha pana khaṇikasamudayaṃ dassento āha “samudayanti uppatti”nti.",
  "tika-s0402t:1080_0": "Atthaṅgamopi duvidho accantatthaṅgamo, bhedatthaṅgamoti. Accantatthaṅgamo appavattinirodho,",
  "tika-s0402t:1080_1": "nibbānanti keci. Bhedatthaṅgamo khaṇikanirodho. Tadubhayaṃ pubbabhāge uggahaparipucchādivasena",
  "tika-s0402t:1080_2": "passato aññataradassanena itaradassanampi siddhameva hoti. Pubbabhāgeyeva ārammaṇavasena",
  "tika-s0402t:1080_3": "khayato vayato sammasanādikāle bhedatthaṅgamaṃ passanto byatirekavasena anussavādito",
  "tika-s0402t:1080_4": "accantatthaṅgamaṃ passati, maggakkhaṇe pana ārammaṇato accantatthaṅgamaṃ passanto",
  "tika-s0402t:1080_5": "asammohato itarampi passati. Idha pana bhedatthaṅgamaṃ dassento āha “atthaṅgamanti",
  "tika-s0402t:1080_6": "bheda”nti. Kāmānaṃ uppattibhedaggahaṇeneva cettha yathā kāmānaṃ paṭiccasamuppannatā",
  "tika-s0402t:1080_7": "vibhāvitā, evaṃ kāmavatthunopīti ubhayesampi aniccatā dukkhatā anattatā ca vibhāvitāti",
  "tika-s0402t:1080_8": "daṭṭhabbaṃ. Madhurabhāvanti iminā kāmasannissitaṃ sukhaṃ somanassaṃ dasseti. “Yaṃ",
  "tika-s0402t:1080_9": "kho, bhikkhave, ime pañca kāmaguṇe paṭicca uppajjati sukhaṃ somanassaṃ, ayaṃ kāmānaṃ",
  "tika-s0402t:1080_10": "assādo”ti hi vuttaṃ. Amadhurabhāvanti iminā pana kāmahetukaṃ dukkhaṃ domanassaṃ dasseti.",
  "tika-s0402t:1081_0": "Phassāyatanānanti chadvārikassa phassassa kāraṇabhūtānaṃ cakkhādiāyatanānaṃ. Tenāha",
  "tika-s0402t:1081_1": "“cakkhādīnaṃ cakkhusamphassādikāraṇāna”nti. Punabbhavakaraṇaṃ punobhavo uttarapadalopena,",
  "tika-s0402t:1081_2": "mano-saddassa viya ca purimapadassa okārantatā daṭṭhabbā. Punobhavo sīlametesanti",
  "tika-s0402t:1081_3": "ponobhavikā. Atha vā sīlatthena ikasaddena gamitatthattā kiriyāvācakasaddassa adassanaṃ",
  "tika-s0402t:1081_4": "daṭṭhabbaṃ yathā apūpabhakkhanasīlo āpūpiko. Atha vā punabbhavaṃ denti, punabbhavāya",
  "tika-s0402t:1081_5": "saṃvattanti, punappunabbhave nibbattentīti ponobhavikā. “Taddhitā”ti hi bahuvacananiddesā",
  "tika-s0402t:1081_6": "vicittattā vā taddhitānaṃ abhidhānalakkhaṇattā vā “punabbhavaṃ dentī”tiādīsupi atthesu",
  "tika-s0402t:1081_7": "ponobhavikasaddasiddhi daṭṭhabbā.",
  "tika-s0402t:1082": "Visaṃyojenti paṭipannaṃ puggalaṃ kāmayogādito viyojentīti visaṃyogā, asubhajjhānādīni visaṃyojanakāraṇāni. Tenāha “visaṃyogāti visaṃyojanakāraṇānī”tiādi.",
  "tika-s0402t:1083": "Yogasuttavaṇṇanā niṭṭhitā.",
  "tika-s0402t:1084": "Bhaṇḍagāmavaggavaṇṇanā niṭṭhitā.",
  "tika-s0402t:1085": "2. Caravaggo",
  "tika-s0402t:1086": "1. Carasuttavaṇṇanā",
  "tika-s0402t:1087_0": "11. Dutiyassa paṭhame caratoti gacchantassa, caṅkamantassa vā. Uppajjati kāmavitakko",
  "tika-s0402t:1087_1": "vāti vatthukāmesu avītarāgatāya tādise paccaye kāmapaṭisaṃyutto vā vitakko uppajjati",
  "tika-s0402t:1087_2": "ce, yadi uppajjati. Byāpādavitakko vā vihiṃsāvitakko vāti āghātavinaye visesena cittassa",
  "tika-s0402t:1087_3": "adamitattā āghātanimitte byāpādapaṭisaṃyutto vā vitakko, leḍḍudaṇḍādīti parahiṃsanavasena",
  "tika-s0402t:1087_4": "vihiṃsāpaṭisaṃyutto vā vitakko uppajjati ceti sambandho. Taṃ ce bhikkhu adhivāsetīti",
  "tika-s0402t:1087_5": "taṃ yathāvuttaṃ kāmavitakkādiṃ yathāpaccayaṃ attano citte uppannaṃ “itipāyaṃ vitakko",
  "tika-s0402t:1087_6": "pāpako, itipi akusalo, itipi sāvajjo, so ca kho attabyābādhāya saṃvattatī”tiādinā",
  "tika-s0402t:1087_7": "nayena paccavekkhaṇāya abhāvato adhivāseti attano cittaṃ āropetvā vāseti. Adhivāsentoyeva",
  "tika-s0402t:1087_8": "ca nappajahati tadaṅgādippahānavasena na paṭinissajjati. Tato eva ca na vinodeti",
  "tika-s0402t:1087_9": "attano cittasantānato na nudati na nīharati. Tathā avinodanato na byantīkaroti na",
  "tika-s0402t:1087_10": "vigatantaṃ karoti. Ātāpī pahitatto yathā tesaṃ antopi nāvasissati antamaso bhaṅgamattampi,",
  "tika-s0402t:1087_11": "evaṃ karoti, ayaṃ pana tathā na karotīti attho. Tathābhūto pana na anabhāvaṃ gameti",
  "tika-s0402t:1087_12": "anu anu abhāvaṃ na gameti. Na pajahati ce, na vinodeti ceti itiādinā ce-saddaṃ yojetvā attho veditabbo.",
  "tika-s0402t:1088_0": "Evaṃbhūtoti evaṃ kāmavitakkādīhi pāpavitakkehi samaṅgibhūto. Anātāpīti kilesānaṃ",
  "tika-s0402t:1088_1": "ātāpayikassa vīriyassa abhāvena anātāpī. Pāputrāsalakkhaṇassa ottappassa abhāvena",
  "tika-s0402t:1088_2": "anottāpī. Satataṃ samitaṃ sabbakālaṃ nirantaraṃ. Kusīto hīnavīriyoti kusalehi dhammehi",
  "tika-s0402t:1088_3": "parihāpayitvā akusalapakkhe kucchitaṃ sīdanato kosajjasamannāgamena ca kusīto, sammappadhānavīriyābhāvena",
  "tika-s0402t:1088_4": "hīnavīriyo vīriyavirahitoti vuccati kathīyati. Ṭhitassāti gamanaṃ upacchinditvā tiṭṭhato.",
  "tika-s0402t:1088_5": "Sayanairiyāpathassa visesato kosajjapakkhikattā yathā taṃsamaṅgino bhāvitattā sambhavanti,",
  "tika-s0402t:1088_6": "taṃ dassetuṃ “jāgarassā”ti vuttaṃ.",
  "tika-s0402t:1089_0": "Sukkapakkhe tañce bhikkhu nādhivāsetīti āraddhavīriyassapi viharato anādimati saṃsāre",
  "tika-s0402t:1089_1": "cirakālabhāvitattā tathārūpapaccayasamāyoge satisammosena vā kāmavitakkādi uppajjati",
  "tika-s0402t:1089_2": "ce, taṃ bhikkhu attano cittaṃ āropetvā na vāseti, abbhantare na vāsetīti attho. Anadhivāsento",
  "tika-s0402t:1089_3": "kiṃ karoti? Pajahati chaḍḍeti. Kiṃ kacavaraṃ viya piṭakenāti? Na, apica kho taṃ vinodeti",
  "tika-s0402t:1089_4": "nudati nīharati. Kiṃ balibaddaṃ viya patodenāti? Na, atha kho byantīkaroti vigatantaṃ",
  "tika-s0402t:1089_5": "karoti, yathā tesaṃ antopi nāvasissati antamaso bhaṅgamattampi, tathā te karoti.",
  "tika-s0402t:1089_6": "Kathaṃ pana te tathā karoti? Anabhāvaṃ gameti anu anu abhāvaṃ gameti, vikkhambhanappahānena",
  "tika-s0402t:1089_7": "yathā suvikkhambhitā honti, tathā ne karotīti vuttaṃ hoti.",
  "tika-s0402t:1090_0": "Evaṃbhūtotiādīsu evaṃ kāmavitakkādīnaṃ anadhivāsena suvisuddhāsayo samāno tāya ca",
  "tika-s0402t:1090_1": "āsayasampattiyā tannimittāya ca payogasampattiyā parisuddhasīlo indriyesu guttadvāro",
  "tika-s0402t:1090_2": "bhojane mattaññū satisampajaññena samannāgato jāgariyaṃ anuyutto tadaṅgādivasena",
  "tika-s0402t:1090_3": "kilesānaṃ ātāpanalakkhaṇena vīriyena samannāgatattā ātāpī. Sabbaso pāputrāsena samannāgatattā",
  "tika-s0402t:1090_4": "ottāpī satataṃ rattindivaṃ. Samitaṃ nirantaraṃ samathavipassanānuyogavasena catubbidhasammappadhānasiddhiyā",
  "tika-s0402t:1090_5": "āraddhavīriyo pahitatto. Nibbānaṃ pati pesitacittoti vuccati kathīyatīti attho.",
  "tika-s0402t:1091_0": "Gāthāsu gehanissitanti ettha gehavāsīhi apariccattattā gehavāsisabhāvattā gehadhammattā",
  "tika-s0402t:1091_1": "vā gehaṃ vuccati vatthukāmo. Atha vā gehappaṭibaddhabhāvato, kilesakāmānaṃ nivāsaṭṭhānabhāvato",
  "tika-s0402t:1091_2": "vā gehāti vuccanti, taṃvatthukattā kāmavitakkādi gehanissitaṃ nāma. Kummaggapaṭipannoti",
  "tika-s0402t:1091_3": "yasmā ariyamaggassa uppathabhāvato abhijjhādayo tadekaṭṭhadhammā ca kummaggo, tasmā",
  "tika-s0402t:1091_4": "kāmavitakkādibahulo kummaggapaṭipanno. Mohaneyyesu mucchitoti mohasaṃvattaniyesu",
  "tika-s0402t:1091_5": "rūpādīsu mucchito sammatto ajjhopanno. Sambodhinti ariyamaggañāṇaṃ. Phuṭṭhanti phusituṃ",
  "tika-s0402t:1091_6": "pattuṃ pāpo so tādiso micchāsaṅkappagocaro puggalo abhabbo, na kadāci taṃ pāpuṇātīti attho.",
  "tika-s0402t:1092_0": "Vitakkaṃ samayitvānāti yathāvuttaṃ micchāvitakkaṃ paṭisaṅkhānabhāvanābalena vūpasametvā.",
  "tika-s0402t:1092_1": "Vitakkūpasame ratoti navannampi mahāvitakkānaṃ accantūpasamabhūte arahatte, nibbāne",
  "tika-s0402t:1092_2": "eva vā ajjhāsayena rato abhirato. Bhabbo soti so yathāvutto sammāpaṭipajjamāno puggalo",
  "tika-s0402t:1092_3": "pubbabhāge samathavipassanābalena sabbavitakke yathārahaṃ tadaṅgādivasena vūpasametvā",
  "tika-s0402t:1092_4": "ṭhito vipassanaṃ ussukkāpetvā maggapaṭipāṭiyā arahattamaggañāṇasaṅkhātaṃ nibbānasaṅkhātañca",
  "tika-s0402t:1092_5": "anuttaraṃ sambodhiṃ phuṭṭhuṃ adhigantuṃ bhabbo arahā. Evamettha pāḷivaṇṇanā veditabbā.",
  "tika-s0402t:1093": "Carasuttavaṇṇanā niṭṭhitā.",
  "tika-s0402t:1094": "2. Sīlasuttavaṇṇanā",
  "tika-s0402t:1095": "12. Dutiye sampannasīlāti ettha tividhaṃ sampannaṃ paripuṇṇasamaṅgimadhuravasena. Tattha –",
  "tika-s0402t:1096": "“Sampannaṃ sālikedāraṃ, suvā bhuñjanti kosiya;",
  "tika-s0402t:1097": "Paṭivedemi te brahme, na ne vāretumussahe”ti. –",
  "tika-s0402t:1098_0": "Idaṃ paripuṇṇasampannaṃ nāma. “Iminā pātimokkhasaṃvarena upeto hoti samupeto upāgato",
  "tika-s0402t:1098_1": "samupāgato upapanno sampanno samannāgato”ti idaṃ samaṅgisampannaṃ nāma. “Imissā,",
  "tika-s0402t:1098_2": "bhante, mahāpathaviyā heṭṭhimatalaṃ sampannaṃ, seyyathāpi khuddamadhuṃ anīlakaṃ,",
  "tika-s0402t:1098_3": "evamassāda”nti idaṃ madhurasampannaṃ nāma. Idha paripuṇṇasampannavasena atthaṃ dassento",
  "tika-s0402t:1098_4": "“sampannasīlāti paripuṇṇasīlā”ti āha. Samaṅgisampannavasenapi attho yujjatiyeva,",
  "tika-s0402t:1098_5": "tasmā sampannasīlāti paripuṇṇasīlā hutvātipi sīlasamaṅgino hutvātipi evamettha attho",
  "tika-s0402t:1098_6": "daṭṭhabbo. Tattha sīlassa anavasesasamādānena akhaṇḍādibhāvappattiyā paripuṇṇasīlā,",
  "tika-s0402t:1098_7": "samādānato paṭṭhāya avicchindanato sīlasamaṅgino. Samādānavato hi accantavirodhidhammānuppattiyā",
  "tika-s0402t:1098_8": "sīlasamaṅgitā veditabbā, cetanādīnaṃ pana sīlanalakkhaṇānaṃ dhammānaṃ pavattilakkhaṇena",
  "tika-s0402t:1098_9": "vattabbameva natthi.",
  "tika-s0402t:1099_0": "Tattha “paripuṇṇasīlā”ti iminā atthena khettadosavigamena khettapāripūrī viya sīladosavigamena",
  "tika-s0402t:1099_1": "sīlapāripūrī vuttā hoti. Yathā hi khettaṃ bījakhaṇḍaṃ, vappakhaṇḍaṃ, udakakhaṇḍaṃ,",
  "tika-s0402t:1099_2": "ūsakhaṇḍanti catudosasamannāgataṃ aparipūraṃ hoti. Tattha bījakhaṇḍaṃ nāma yattha",
  "tika-s0402t:1099_3": "antarantarā bījāni khaṇḍāni vā pūtīni vā honti, tāni yattha patanti, tattha sassaṃ",
  "tika-s0402t:1099_4": "na uṭṭheti, khettaṃ khaṇḍaṃ hoti, aparipūraṃ hotīti attho. Vappakhaṇḍaṃ nāma yattha",
  "tika-s0402t:1099_5": "akusalo bījāni vapanto antarantarā nipāteti. Evañhi sabbattha sassaṃ na uṭṭheti,",
  "tika-s0402t:1099_6": "khettaṃ khaṇḍaṃ hoti. Udakakhaṇḍaṃ nāma yattha katthaci udakaṃ atibahuṃ vā hoti,",
  "tika-s0402t:1099_7": "na vā hoti. Tatrāpi hi sassāni na uṭṭhenti, khettaṃ khaṇḍaṃ hoti. Ūsakhaṇḍaṃ nāma",
  "tika-s0402t:1099_8": "yattha kassako kismiñci padese naṅgalena bhūmiṃ cattāro pañca vāre kasanto atigambhīraṃ",
  "tika-s0402t:1099_9": "karoti, tato ūsaṃ uppajjati. Tatrāpi hi sassaṃ na uṭṭheti, khettaṃ khaṇḍaṃ hoti,",
  "tika-s0402t:1099_10": "tādisañca khettaṃ na mahapphalaṃ hoti na mahānisaṃsaṃ. Tatrāpi bahumpi vapitvā appaṃ",
  "tika-s0402t:1099_11": "labhati. Imesaṃ pana catunnaṃ dosānaṃ vigamā khettaṃ paripuṇṇaṃ hoti, tādisañca khettaṃ",
  "tika-s0402t:1099_12": "mahapphalaṃ hoti mahānisaṃsaṃ. Evameva khaṇḍaṃ, chiddaṃ, sabalaṃ, kammāsanti catudosasamannāgataṃ",
  "tika-s0402t:1099_13": "sīlaṃ aparipūraṃ hoti, tādisañca sīlaṃ na mahapphalaṃ hoti na mahānisaṃsaṃ. Imesaṃ",
  "tika-s0402t:1099_14": "pana catunnaṃ dosānaṃ vigamā sīlaṃ paripuṇṇaṃ hoti, tādisañca sīlaṃ mahapphalaṃ hoti mahānisaṃsaṃ.",
  "tika-s0402t:1100_0": "“Sīlasamaṅgino”ti iminā panatthena sīlena samaṅgibhūtā samodhānagatā samannāgatā",
  "tika-s0402t:1100_1": "hutvā viharathāti idameva vuttaṃ hoti. Tattha dvīhi kāraṇehi sampannasīlatā hoti",
  "tika-s0402t:1100_2": "sīlavipattiyā ādīnavadassanena, sīlasampattiyā ca ānisaṃsadassanena. Tadubhayampi",
  "tika-s0402t:1100_3": "visuddhimagge vitthāritaṃ. Tattha “sampannasīlāti ettāvatā ca kira bhagavā catupārisuddhisīlaṃ",
  "tika-s0402t:1100_4": "uddisitvā ‘pātimokkhasaṃvarasaṃvutā’ti iminā tattha jeṭṭhakasīlaṃ vitthāretvā dassetī”ti",
  "tika-s0402t:1100_5": "divāvihāravāsī sumatthero āha. Antevāsiko panassa tepiṭakacūḷanāgatthero āha – “ubhayatthāpi",
  "tika-s0402t:1100_6": "pātimokkhasaṃvaro bhagavatā vutto, pātimokkhasaṃvaroyeva hi sīlaṃ, itarāni pana tīṇi",
  "tika-s0402t:1100_7": "sīlanti vuttaṭṭhānaṃ nāma atthī”ti vatvā taṃ ananujānanto āha – “indriyasaṃvaro nāma",
  "tika-s0402t:1100_8": "chadvārarakkhāmattakameva, ājīvapārisuddhi dhammena samena paccayuppattimattakaṃ,",
  "tika-s0402t:1100_9": "paccayanissitaṃ paṭiladdhapaccaye idamatthanti paccavekkhitvā paribhuñjanamattakaṃ.",
  "tika-s0402t:1100_10": "Nippariyāyena pātimokkhasaṃvarova sīlaṃ. Yassa so bhinno, ayaṃ chinnasīso viya puriso",
  "tika-s0402t:1100_11": "hatthapāde, sesāni rakkhissatīti na vattabbo. Yassa pana so arogo, ayaṃ acchinnasīso",
  "tika-s0402t:1100_12": "viya puriso jīvitaṃ, sesāni puna pākatikāni katvā rakkhituṃ sakkoti. Tasmā ‘sampannasīlā’ti",
  "tika-s0402t:1100_13": "iminā pātimokkhasaṃvaraṃ uddisitvā ‘sampannapātimokkhā’ti tasseva vevacanaṃ vatvā",
  "tika-s0402t:1100_14": "taṃ vitthāretvā dassento ‘pātimokkhasaṃvarasaṃvutā’tiādimāhā”ti.",
  "tika-s0402t:1101_0": "Pātimokkhasaṃvarasīlena saṃvutāti yo naṃ pāti rakkhati, taṃ mokkheti moceti āpāyikādīhi",
  "tika-s0402t:1101_1": "dukkhehīti pātimokkhanti laddhanāmena sikkhāpadasīlena pihitakāyavacīdvārā. Evaṃbhūtā",
  "tika-s0402t:1101_2": "ca tena upetā samannāgatā nāma hontīti āha “upetā hutvā”ti. Ācārena ca gocarena ca",
  "tika-s0402t:1101_3": "sampannāti kāyikavācasikaavītikkamasaṅkhātena ācārena, na-vesiyagocaratādisaṅkhātena",
  "tika-s0402t:1101_4": "gocarena ca sampannā, sampannaācāragocarāti attho. Aṇuppamāṇesūti atiparittakesu",
  "tika-s0402t:1101_5": "anāpattigamanīyesu. Dukkaṭadubbhāsitamattesūti apare. Dosesūti gārayhesu akusaladhammesu.",
  "tika-s0402t:1101_6": "Bhayato dassanasīlāti paramāṇumattampi vajjaṃ sineruppamāṇaṃ viya katvā bhāyanasīlā.",
  "tika-s0402t:1101_7": "Sabbasikkhākoṭṭhāsesūti mūlapaññattianupaññattisabbatthapaññattipadesapaññattiādibhedesu.",
  "tika-s0402t:1101_8": "Taṃ taṃ samādātabbaṃ samādāyāti yaṃ kiñci sikkhākoṭṭhāsesu mūlapaññattiādibhedesu",
  "tika-s0402t:1101_9": "sikkhitabbaṃ paṭipajjitabbaṃ pūritabbaṃ kāyikaṃ vācasikaṃ vā sīlaṃ, taṃ sabbaṃ sammā",
  "tika-s0402t:1101_10": "ādāya, sammadeva sakkaccaṃ sabbaso ca ādiyitvāti attho.",
  "tika-s0402t:1102_0": "Udayaṃ passanto pañcavīsati lakkhaṇāni passatīti “avijjāsamudayā rūpasamudayoti paccayasamudayaṭṭhena",
  "tika-s0402t:1102_1": "rūpakkhandhassa udayaṃ passati. Taṇhāsamudayā…pe… kammasamudayā…pe… āhārasamudayā",
  "tika-s0402t:1102_2": "rūpasamudayoti paccayasamudayaṭṭhena rūpakkhandhassa udayaṃ passati. Nibbattilakkhaṇaṃ",
  "tika-s0402t:1102_3": "passantopi rūpakkhandhassa udayaṃ passati. Rūpakkhandhassa udayaṃ passanto imāni",
  "tika-s0402t:1102_4": "pañca lakkhaṇāni passati. Tathā avijjāsamudayā vedanāsamudayoti paccayasamudayaṭṭhena",
  "tika-s0402t:1102_5": "vedanākkhandhassa udayaṃ passati. Taṇhāsamudayā…pe… kammasamudayā…pe… phassasamudayā",
  "tika-s0402t:1102_6": "vedanāsamudayoti paccayasamudayaṭṭhena vedanākkhandhassa udayaṃ passati. Nibbattilakkhaṇaṃ",
  "tika-s0402t:1102_7": "passantopi vedanākkhandhassa udayaṃ passati. Vedanākkhandhassa udayaṃ passanto imāni",
  "tika-s0402t:1102_8": "pañca lakkhaṇāni passatī”tiādinā nayena ekekasmiṃ khandhe pañca pañca katvā vuttāni",
  "tika-s0402t:1102_9": "pañcavīsati udayalakkhaṇāni passati.",
  "tika-s0402t:1103_0": "Vayaṃ passanto pañcavīsati lakkhaṇāni passatīti “avijjānirodhā rūpanirodhoti paccayanirodhaṭṭhena",
  "tika-s0402t:1103_1": "rūpakkhandhassa vayaṃ passati. Taṇhānirodhā…pe… kammanirodhā…pe… āhāranirodhā rūpanirodhoti",
  "tika-s0402t:1103_2": "paccayanirodhaṭṭhena rūpakkhandhassa vayaṃ passati. Vipariṇāmalakkhaṇaṃ passantopi",
  "tika-s0402t:1103_3": "rūpakkhandhassa vayaṃ passati. Rūpakkhandhassa vayaṃ passanto imāni pañca lakkhaṇāni",
  "tika-s0402t:1103_4": "passati. Avijjānirodhā…pe… taṇhānirodhā…pe… phassanirodhā vedanānirodhoti paccayanirodhaṭṭhena",
  "tika-s0402t:1103_5": "vedanākkhandhassa vayaṃ passati. Vipariṇāmalakkhaṇaṃ passantopi vedanākkhandhassa",
  "tika-s0402t:1103_6": "vayaṃ passatī. Vedanākkhandhassa vayaṃ passanto imāni pañca lakkhaṇāni passati”tiādinā",
  "tika-s0402t:1103_7": "nayena ekekasmiṃ khandhe pañca pañca katvā vuttāni pañcavīsati vayalakkhaṇāni passati.",
  "tika-s0402t:1103_8": "Pesitattoti nibbānaṃ pati pesitacitto. Kathayantīti tathāvidhaṃ bhikkhuṃ buddhādayo ariyā ācikkhanti.",
  "tika-s0402t:1104_0": "Yataṃ careti vāyamamāno careyya, caṅkamanādivasena gamanaṃ kappentopi “anuppannānaṃ",
  "tika-s0402t:1104_1": "pāpakānaṃ akusalānaṃ dhammānaṃ anuppādāya chandaṃ janeti vāyamatī”tiādinā nayena",
  "tika-s0402t:1104_2": "vuttappadhānavīriyaṃ karonto ghaṭento vāyamanto yathā akusaladhammā pahīyanti, kusaladhammā",
  "tika-s0402t:1104_3": "bhāvanāpāripūriṃ gacchanti, evaṃ gamanaṃ kappeyyāti attho. Esa nayo sesesupi. Yatamenaṃ",
  "tika-s0402t:1104_4": "pasārayeti etaṃ pasāretabbaṃ hatthapādādiṃ yataṃ yatamāno yathāvuttavīriyasamaṅgī",
  "tika-s0402t:1104_5": "hutvā pasāreyya, sabbattha padhānaṃ na jaheyyāti adhippāyo.",
  "tika-s0402t:1105_0": "Idāni yathā paṭipajjanto yataṃ yatanto nāma hoti, taṃ paṭipadaṃ dassetuṃ “uddha”ntiādi",
  "tika-s0402t:1105_1": "vuttaṃ. Tattha uddhanti upari. Tiriyanti parito, puratthimadisādivasena samantato",
  "tika-s0402t:1105_2": "disābhāgesūti attho. Apācīnanti heṭṭhā. Yāvatā jagato gatīti yattakā sattasaṅkhārabhedassa",
  "tika-s0402t:1105_3": "lokassa pavatti, tattha sabbatthāti attho. Ettāvatā anavasesatā sammasanañāṇassa",
  "tika-s0402t:1105_4": "visayaṃ saṅgahetvā dasseti. Samavekkhitāti samā hetunā ñāyena avekkhitā, aniccādivasena",
  "tika-s0402t:1105_5": "vipassitāti vuttaṃ hoti. Dhammānanti sattasuññānaṃ. Khandhānanti rūpādīnaṃ pañcannaṃ",
  "tika-s0402t:1105_6": "khandhānaṃ. Udayabbayanti udayañca vayañca. Idaṃ vuttaṃ hoti – upari tiriyaṃ adhoti",
  "tika-s0402t:1105_7": "tidhā saṅgahite sabbasmiṃ loke atītādibhedabhinnānaṃ pañcupādānakkhandhasaṅkhātānaṃ",
  "tika-s0402t:1105_8": "sabbesaṃ rūpārūpadhammānaṃ aniccādisammasanādhigatena udayabbayañāṇena pañcavīsatiyā",
  "tika-s0402t:1105_9": "ākārehi udayaṃ, pañcavīsatiyā ākārehi vayaṃ samavekkhitā samanupassitā bhaveyyāti.",
  "tika-s0402t:1106_0": "Cetosamathasāmīcinti cittasaṃkilesānaṃ accantavūpasamanato cetosamathasaṅkhātassa",
  "tika-s0402t:1106_1": "ariyamaggassa anucchavikaṃ paṭipadāñāṇadassanavisuddhiṃ. Sikkhamānanti paṭipajjamānaṃ",
  "tika-s0402t:1106_2": "bhāventaṃ ñāṇaparamparā nibbattentaṃ. Sadāti sabbakālaṃ rattiñceva divā ca. Satanti",
  "tika-s0402t:1106_3": "catusampajaññasamannāgatāya satiyā satokārī. Evampettha gāthāvaṇṇanā daṭṭhabbā. Sesamettha suviññeyyameva.",
  "tika-s0402t:1107": "Sīlasuttavaṇṇanā niṭṭhitā.",
  "tika-s0402t:1108": "3. Padhānasuttavaṇṇanā",
  "tika-s0402t:1109_0": "13. Tatiye uttamavīriyānīti seṭṭhavīriyāni visiṭṭhassa atthassa sādhanato. Māro dhiyyati",
  "tika-s0402t:1109_1": "etthāti māradheyyaṃ, kilesamārassa pavattiṭṭhānabhūtaṃ, taṃ tebhūmakavaṭṭanti āha",
  "tika-s0402t:1109_2": "“tebhūmakavaṭṭasaṅkhātaṃ māradheyya”nti. Jātimaraṇato jātaṃ bhayaṃ jātimaraṇabhayaṃ,",
  "tika-s0402t:1109_3": "jātimaraṇameva vā bhayahetuto bhayanti jātimaraṇabhayaṃ. Tenāha “jātiñca maraṇañca…pe…",
  "tika-s0402t:1109_4": "bhayassā”ti sesaṃ uttānameva.",
  "tika-s0402t:1110": "Padhānasuttavaṇṇanā niṭṭhitā.",
  "tika-s0402t:1111": "4. Saṃvarasuttavaṇṇanā",
  "tika-s0402t:1112_0": "14. Catutthe saṃvarādīnaṃ sādhanavasena padahati etehīti padhānāni. Saṃvarantassa",
  "tika-s0402t:1112_1": "uppannavīriyanti yathā abhijjhādayo na uppajjanti, evaṃ satiyā upaṭṭhāne cakkhādīnaṃ",
  "tika-s0402t:1112_2": "pidahane analasassa uppannavīriyaṃ. Pajahantassāti vinodentassa. Uppannavīriyanti",
  "tika-s0402t:1112_3": "tasseva pahānassa sādhanavasena pavattavīriyaṃ. Bhāventassa uppannavīriyanti etthāpi",
  "tika-s0402t:1112_4": "eseva nayo. Samādhinimittanti samādhi eva. Purimuppannasamādhi hi parato uppajjanakasamādhissa",
  "tika-s0402t:1112_5": "kāraṇaṃ hotīti “samādhinimitta”nti vuttaṃ.",
  "tika-s0402t:1113_0": "Upadhivivekattāti khandhūpadhiādiupadhīhi vivittattā vinissaṭattā. Taṃ āgammāti taṃ",
  "tika-s0402t:1113_1": "nibbānaṃ maggena adhigamahetu. Rāgādayo virajjanti ettha, etenāti virāgo. Evaṃ nirodhopi",
  "tika-s0402t:1113_2": "daṭṭhabbo. Yasmā idha bojjhaṅgamissakavasena icchitā, tasmā “ārammaṇavasena vā adhigantabbavasena",
  "tika-s0402t:1113_3": "vā”ti vuttaṃ. Tattha adhigantabbavasenāti tanninnatāvasena. Vossaggapariṇāminti vossaggavasena",
  "tika-s0402t:1113_4": "pariṇāmitaṃ pariccajanavasena ceva pakkhandanavasena ca pariṇāmanasīlaṃ. Tenāha “dve",
  "tika-s0402t:1113_5": "vossaggā”tiādi. Khandhānaṃ pariccajanaṃ nāma tappaṭibaddhakilesappahānavasenāti yenākārena",
  "tika-s0402t:1113_6": "vipassanā kilese pajahati, tenevākārena tannimittakkhandhe ca pajahatīti vattabbataṃ",
  "tika-s0402t:1113_7": "arahatīti āha “vipassanā…pe… pariccajatī”ti. Yasmā vipassanā vuṭṭhānagāminibhāvaṃ",
  "tika-s0402t:1113_8": "pāpuṇantī ninnapoṇapabbhārabhāvena ekaṃsato nibbānaṃ pakkhandatīti vattabbataṃ labhati,",
  "tika-s0402t:1113_9": "maggo ca samucchedavasena kilese khandhe ca rāgaṃ pariccajati, tasmā yathākkamaṃ",
  "tika-s0402t:1113_10": "vipassanāmaggānaṃ vasena pakkhandanapariccāgavossaggā veditabbā. Vosaggatthāyāti",
  "tika-s0402t:1113_11": "pariccāgavossaggatthāya ceva pakkhandanavossaggatthāya ca. Pariṇamatīti pariccajati.",
  "tika-s0402t:1113_12": "Taṃ pana pariṇāmanaṃ vuṭṭhānagāminibhāvappattiyā ceva ariyamaggabhāvappattiyā ca",
  "tika-s0402t:1113_13": "icchitanti āha “vipassanābhāvañca maggabhāvañca pāpuṇātī”ti. Sesapadesūti “dhammavicayasambojjhaṅgaṃ",
  "tika-s0402t:1113_14": "bhāvetī”tiādīsu sesasambojjhaṅgakoṭṭhāsesu.",
  "tika-s0402t:1114_0": "Bhaddakanti abhaddakānaṃ nīvaraṇādipāpadhammānaṃ vikkhambhanena rāgavigamanena ekantahitattā",
  "tika-s0402t:1114_1": "dullabhattā ca bhaddakaṃ sundaraṃ. Na hi aññaṃ samādhinimittaṃ evaṃ dullabhaṃ rāgassa",
  "tika-s0402t:1114_2": "ujuvipaccanīkabhūtaṃ atthi. Anurakkhatīti ettha anurakkhanā nāma adhigatasamādhito",
  "tika-s0402t:1114_3": "yathā parihāni na hoti, evaṃ paṭipattisāsana-tappaṭipakkhavigamanenāti āha “samādhī”tiādi.",
  "tika-s0402t:1114_4": "Aṭṭhikasaññādikāti aṭṭhikajjhānādikā. Saññāsīsena hi jhānaṃ vadati. Sesamettha uttānameva.",
  "tika-s0402t:1115": "Saṃvarasuttavaṇṇanā niṭṭhitā.",
  "tika-s0402t:1116": "5. Paññattisuttavaṇṇanā",
  "tika-s0402t:1117_0": "15. Pañcame attabhāvo etesaṃ atthīti attabhāvino, tesaṃ attabhāvīnaṃ. Tenāha “attabhāvavantāna”nti.",
  "tika-s0402t:1117_1": "Yāva chattiṃsāya indānaṃ āyuppamāṇaṃ, tāva paṇīte kāme paribhuñjīti mandhāturājā",
  "tika-s0402t:1117_2": "kira ekadivasaṃ attano pariṇāyakaratanaṃ pucchi – “atthi nu kho manussalokato ramaṇīyataraṃ",
  "tika-s0402t:1117_3": "ṭhāna”nti. Kasmā deva evaṃ bhaṇasi, kiṃ na passasi candimasūriyānaṃ ānubhāvaṃ, nanu",
  "tika-s0402t:1117_4": "etesaṃ ṭhānaṃ ito ramaṇīyataranti? Rājā cakkaratanaṃ purakkhatvā tattha agamāsi.",
  "tika-s0402t:1118_0": "Cattāro mahārājāno “mandhātumahārājā āgato”ti sutvā “tāvamahiddhiko mahārājā na sakkā",
  "tika-s0402t:1118_1": "yuddhena paṭibāhitu”nti sakarajjaṃ niyyātesuṃ. So taṃ gahetvā puna pucchi – “atthi",
  "tika-s0402t:1118_2": "nu kho ito ramaṇīyataraṃ ṭhāna”nti. Athassa tāvatiṃsabhavanaṃ kathayiṃsu. “Tāvatiṃsabhavanaṃ,",
  "tika-s0402t:1118_3": "deva, ramaṇīyaṃ, tattha sakkassa devarañño ime cattāro mahārājāno pāricārikā dovārikabhūmiyaṃ",
  "tika-s0402t:1118_4": "tiṭṭhanti. Sakko devarājā mahiddhiko mahānubhāvo. Tassimāni upabhogaṭṭhānāni – yojanasahassubbedho",
  "tika-s0402t:1118_5": "vejayantapāsādo, pañcayojanasatubbedhā sudhammadevasabhā, diyaḍḍhayojanasatiko vejayantaratho,",
  "tika-s0402t:1118_6": "tathā erāvaṇo hatthī, dibbarukkhasahassappaṭimaṇḍitaṃ nandanavanaṃ, cittalatāvanaṃ,",
  "tika-s0402t:1118_7": "phārusakavanaṃ, yojanasatubbedho pāricchattako koviḷāro, tassa heṭṭhā saṭṭhiyojanāyāmā",
  "tika-s0402t:1118_8": "paññāsayojanavitthārā pañcadasayojanubbedhā jayasumanapupphavaṇṇā paṇḍukambalasilā,",
  "tika-s0402t:1118_9": "yassā mudutāya sakkassa nisīdato upaḍḍhakāyo anuppavisatī”ti.",
  "tika-s0402t:1119_0": "Taṃ sutvā rājā tattha gantukāmo cakkaratanaṃ abbhukkiri. Taṃ ākāse uṭṭhahi saddhiṃ",
  "tika-s0402t:1119_1": "caturaṅginiyā senāya. Atha dvinnaṃ devalokānaṃ vemajjhato cakkaratanaṃ otaritvā pathaviyā",
  "tika-s0402t:1119_2": "āsanne ṭhāne aṭṭhāsi saddhiṃ pariṇāyakaratanappamukhāya caturaṅginiyā senāya. Rājā",
  "tika-s0402t:1119_3": "ekakova attano ānubhāvena tāvatiṃsabhavanaṃ agamāsi. Sakko “mandhātā āgato”ti sutvā",
  "tika-s0402t:1119_4": "tassa paccuggamanaṃ katvā “svāgataṃ, mahārāja, sakaṃ, te mahārāja, anusāsa mahārājā”ti",
  "tika-s0402t:1119_5": "vatvā saddhiṃ nāṭakehi rajjaṃ dve bhāge katvā ekaṃ bhāgamadāsi. Rañño tāvatiṃsabhavane",
  "tika-s0402t:1119_6": "patiṭṭhitamattasseva manussagandhasarīranissandādimanussabhāvo vigacchi, devaloke",
  "tika-s0402t:1119_7": "pavattivipākadāyino aparapariyāyavedanīyassa kammassa katokāsattā sabbadā soḷasavassuddesikatāmālāmilāyanādidevabhāvo",
  "tika-s0402t:1119_8": "pāturahosi. Tassa sakkena saddhiṃ paṇḍukambalasilāya nisinnassa akkhinimisanamattena",
  "tika-s0402t:1119_9": "nānattaṃ paññāyati. Taṃ asallakkhentā devā sakkassa ca tassa ca nānatte muyhanti.",
  "tika-s0402t:1119_10": "So tattha dibbasampattiṃ anubhavamāno tadā manussānaṃ asaṅkhyeyyāyukatāya yāva chattiṃsa",
  "tika-s0402t:1119_11": "sakkā upapajjitvā cutā, tāva sakkarajjaṃ kāretvā “kiṃ me iminā upaḍḍharajjenā”ti",
  "tika-s0402t:1119_12": "atitto kāmehi tato cavitvā attano uyyāne patito manussaloke utukakkhaḷatāya vātātapena",
  "tika-s0402t:1119_13": "phusitagatto kālamakāsi. Tena vuttaṃ “devaloke pana yāva chattiṃsāya indānaṃ āyuppamāṇaṃ,",
  "tika-s0402t:1119_14": "tāva paṇīte kāme paribhuñjī”ti.",
  "tika-s0402t:1120": "Paññattisuttavaṇṇanā niṭṭhitā.",
  "tika-s0402t:1121": "6. Sokhummasuttavaṇṇanā",
  "tika-s0402t:1122_0": "16. Chaṭṭhe sukhumalakkhaṇappaṭivijjhanakānīti aniccādisukhumalakkhaṇānaṃ paṭivijjhanakāni.",
  "tika-s0402t:1122_1": "Sukhumalakkhaṇapariggāhakañāṇenāti sukhumalakkhaṇapariggāhakena ñāṇena. Parato jānitvāti",
  "tika-s0402t:1122_2": "avasavattanena aññato jānitvā. Saṅkhārā hi “mā bhijjiṃsū”ti icchitāpi bhijjanteva,",
  "tika-s0402t:1122_3": "tasmā te avasavattitāya pare nāma. Sā ca nesaṃ paratā aniccadassane pākaṭā hotīti",
  "tika-s0402t:1122_4": "vuttaṃ “iminā hi padena aniccānupassanā kathitā”ti. Sesaṃ uttānameva.",
  "tika-s0402t:1123": "Sokhummasuttavaṇṇanā niṭṭhitā.",
  "tika-s0402t:1124": "7-10. Paṭhamaagatisuttādivaṇṇanā",
  "tika-s0402t:1125_0": "17-20. Sattame chandāgatinti ettha sandhivasena saralopoti dassento āha “chandena",
  "tika-s0402t:1125_1": "agati”nti. Chandāti hetumhi nissakkavacananti āha “chandenā”ti, pemenāti attho. Chandasaddo",
  "tika-s0402t:1125_2": "hettha taṇhāpariyāyo, akusalacchandapariyāyo vā. Sesesūti “dosāgatiṃ gacchatī”tiādīsu.",
  "tika-s0402t:1126_0": "Ettha ca yo “ayaṃ me mittoti vā, sandiṭṭhoti vā, ñātakoti vā, lañcaṃ vā pana me detī”ti",
  "tika-s0402t:1126_1": "chandavasena assāmikaṃ sāmikaṃ karoti, ayaṃ chandena akattabbaṃ karoti nāma. Yo “ayaṃ",
  "tika-s0402t:1126_2": "me verī”ti cirakālānubaddhaveravasena vā, taṅkhaṇuppannakodhavasena vā sāmikaṃ assāmikaṃ",
  "tika-s0402t:1126_3": "karoti, ayaṃ dosena akattabbaṃ karoti nāma. Yo pana mandattā momūhattā yaṃ vā taṃ",
  "tika-s0402t:1126_4": "vā ayuttaṃ akāraṇaṃ vatvā assāmikaṃ sāmikaṃ karoti, ayaṃ mohena akattabbaṃ karoti",
  "tika-s0402t:1126_5": "nāma. Yo pana “ayaṃ rājavallabhoti vā visame corādike visamāni vā kāyaduccaritādīni",
  "tika-s0402t:1126_6": "samādāya vattanena visamanissito vā, anatthampi me kareyyā”ti bhīto assāmikaṃ sāmikaṃ",
  "tika-s0402t:1126_7": "karoti, ayaṃ bhayena akattabbaṃ karoti nāma.",
  "tika-s0402t:1127_0": "Yo pana kiñci bhājento “ayaṃ me sandiṭṭho vā sambhatto vā”ti pemavasena atirekaṃ",
  "tika-s0402t:1127_1": "deti, “ayaṃ me verī”ti dosavasena ūnakaṃ deti, yo muyhanto dinnādinnaṃ ajānamāno",
  "tika-s0402t:1127_2": "kassaci ūnaṃ, kassaci adhikaṃ deti, “ayaṃ imasmiṃ adīyamāne mayhaṃ anatthampi kareyyā”ti",
  "tika-s0402t:1127_3": "sīto kassaci atirekaṃ deti, so catubbidhopi yathānukkamena chandāgatiādīni gacchanto",
  "tika-s0402t:1127_4": "akattabbaṃ karoti nāma.",
  "tika-s0402t:1128_0": "Nihīyati tassa yasoti tassa agatigāmino kittiyasopi parivārayasopi nihīyati parihāyati.",
  "tika-s0402t:1128_1": "Yassati tena kittīyatīti hi yaso, kitti thutighoso. Yassati tena purecarānucarabhāvena",
  "tika-s0402t:1128_2": "parivārayatīti yaso, parivāro. Aṭṭhamanavamadasamāni uttānatthāneva.",
  "tika-s0402t:1129": "Caravaggo dutiyo.",
  "tika-s0402t:1130": "3. Uruvelavaggo",
  "tika-s0402t:1131": "1. Paṭhamauruvelasuttavaṇṇanā",
  "tika-s0402t:1132_0": "21. Tatiyassa paṭhame mahāvelā viya mahāvelā, vipulavālikapuñjatāya mahanto velātaṭo",
  "tika-s0402t:1132_1": "viyāti attho. Tenāha “mahāvālikarāsīti attho”ti. Uru, maru, sikatā, vālukā, vaṇṇu,",
  "tika-s0402t:1132_2": "vālikāti ime saddā samānatthā, byañjanameva nānaṃ. Tenāha “urūti vālikā vuccatī”ti.",
  "tika-s0402t:1133_0": "Najjāti nadati saddāyatīti nadī, tassā najjā, nadiyā ninnagāyāti attho. Nerañjarāyāti",
  "tika-s0402t:1133_1": "“nelañjalāyā”ti vattabbe la-kārassa ra-kāraṃ katvā “nerañjarāyā”ti vuttaṃ, kaddamasevālapaṇakādidosarahitasalilāyāti",
  "tika-s0402t:1133_2": "attho. Keci “nīlaṃ-jalāyāti vattabbe nerañjarāyā”ti vadanti. Nāmameva vā etaṃ tassā",
  "tika-s0402t:1133_3": "nadiyāti veditabbaṃ. Tassā nadiyā tīre yattha bhagavā vihāsi, taṃ dassetuṃ “ajapālanigrodhe”ti",
  "tika-s0402t:1133_4": "vuttaṃ. Kasmā panāyaṃ ajapālanigrodho nāma jātoti āha “tassā”tiādi. Keci pana “yasmā",
  "tika-s0402t:1133_5": "tattha vede sajjhāyituṃ asamatthā mahallakabrāhmaṇā pākāraparikkhepayuttāni nivesanāni",
  "tika-s0402t:1133_6": "katvā sabbe vasiṃsu, tasmāssa ajapālanigrodhoti nāmaṃ jāta”nti vadanti. Tatrāyaṃ",
  "tika-s0402t:1133_7": "vacanattho – na japantīti ajapā, mantānaṃ anajjhāyakāti attho. Ajapālanti ādiyanti",
  "tika-s0402t:1133_8": "nivāsaṃ etthāti ajapāloti. Apare pana vadanti “yasmā majjhanhikasamaye antopaviṭṭhe",
  "tika-s0402t:1133_9": "aje attano chāyāya pāleti rakkhati, tasmā ‘ajapālo’tissa nāmaṃ ruḷha”nti. Sabbatthāpi",
  "tika-s0402t:1133_10": "nāmametaṃ tassa rukkhassa.",
  "tika-s0402t:1134_0": "Paṭhamābhisambuddhoti paṭhamaṃ abhisambuddho, anunāsikalopenāyaṃ niddeso. Tenevāha",
  "tika-s0402t:1134_1": "“sambuddho hutvā paṭhamamevā”ti. Paṭhamanti ca bhāvanapuṃsakaniddeso, tasmā abhisambuddho",
  "tika-s0402t:1134_2": "hutvā paṭhamaṃ ajapālanigrodhe viharāmīti evamettha sambandho veditabbo. Ayaṃ vitakkoti",
  "tika-s0402t:1134_3": "ayaṃ “kinnu khvāhaṃ…pe… vihareyya”nti evaṃ pavattavitakko. Hatthī ca vānaro ca tittiro",
  "tika-s0402t:1134_4": "ca hatthivānaratittirā.",
  "tika-s0402t:1135_0": "Ye vuddhamapacāyantīti jātivuddho, vayovuddho, guṇavuddhoti tayo vuddhā. Tesu jātisampanno",
  "tika-s0402t:1135_1": "jātivuddho nāma, vaye ṭhito vayovuddho nāma, guṇasampanno guṇavuddho nāma. Tesu guṇasampanno",
  "tika-s0402t:1135_2": "vayovuddho imasmiṃ ṭhāne vuddhoti adhippeto. Apacāyantīti jeṭṭhāpacāyikākammena pūjenti.",
  "tika-s0402t:1135_3": "Dhammassa kovidāti jeṭṭhāpacāyanadhammassa kovidā kusalā. Diṭṭheva dhammeti imasmiṃyeva",
  "tika-s0402t:1135_4": "attabhāve. Pāsaṃsāti pasaṃsārahā. Samparāye ca suggatīti samparetabbe imaṃ lokaṃ",
  "tika-s0402t:1135_5": "hitvā gantabbe paralokepi tesaṃ sugatiyeva. Ayaṃ panettha piṇḍattho – khattiyā vā",
  "tika-s0402t:1135_6": "hontu brāhmaṇā vā vessā vā suddā vā gahaṭṭhā vā pabbajitā vā tiracchānagatā vā, ye",
  "tika-s0402t:1135_7": "keci sattā jeṭṭhāpacitikammena sīlādiguṇasampannānaṃ vayovuddhānaṃ apacitiṃ karonti,",
  "tika-s0402t:1135_8": "te imasmiñca attabhāve jeṭṭhāpacitikārakāti pasaṃsaṃ vaṇṇanaṃ thomanaṃ labhanti,",
  "tika-s0402t:1135_9": "kāyassa ca bhedā sagge nibbattantīti.",
  "tika-s0402t:1136_0": "Aññasminti parasmiṃ. Attā na hotīti añño, paro. So panettha na yo koci adhippeto,",
  "tika-s0402t:1136_1": "atha kho garuṭṭhāniyo. Tenāha “kañci garuṭṭhāne aṭṭhapetvā”ti. Patissati garuno āṇaṃ",
  "tika-s0402t:1136_2": "sampaṭicchatīti patisso, na patisso appatisso, patissayarahito, garupassayarahitoti attho.",
  "tika-s0402t:1137_0": "Sadevaketi avayavena viggaho samudāyo samāsattho. Sadevakaggahaṇena pañcakāmāvacaradevaggahaṇaṃ",
  "tika-s0402t:1137_1": "pārisesañāyena itaresaṃ padantarehi saṅgahitattā. Samārakaggahaṇena chaṭṭhakāmāvacaradevaggahaṇaṃ",
  "tika-s0402t:1137_2": "paccāsattiñāyena. Tattha hi māro jāto tannivāsī ca hoti. Sabrahmakavacanena brahmakāyikādibrahmaggahaṇaṃ",
  "tika-s0402t:1137_3": "paccāsattiñāyeneva. Sassamaṇabrāhmaṇiyā pajāyāti sāsanassa paccatthikasamaṇabrāhmaṇaggahaṇaṃ.",
  "tika-s0402t:1137_4": "Nidassanamattañcetaṃ apaccatthikānaṃ asamitābāhitapāpānañca samaṇabrāhmaṇānaṃ teneva",
  "tika-s0402t:1137_5": "vacanena gahitattā. Kāmaṃ “sadevake”tiādivisesanānaṃ vasena sattavisayo lokasaddoti",
  "tika-s0402t:1137_6": "viññāyati tulyayogavisayattā tesaṃ, “salomako sapakkhako”tiādīsu pana atulyayoge",
  "tika-s0402t:1137_7": "ayaṃ samāso labbhatīti byabhicāradassanato pajāgahaṇanti pajāvacanena sattalokaggahaṇaṃ.",
  "tika-s0402t:1138_0": "Devabhāvasāmaññena mārabrahmesu gahitesupi itarehi tesaṃ labbhamānavisesadassanatthaṃ",
  "tika-s0402t:1138_1": "visuṃ gahaṇanti dassento “māro nāmā”tiādimāha. Māro brahmānampi vicakkhukammāya pahotīti",
  "tika-s0402t:1138_2": "āha “sabbesa”nti. Uparīti uparibhāge. Brahmāti dasasahassibrahmānaṃ sandhāyāha. Tathā",
  "tika-s0402t:1138_3": "cāha “dasahi aṅgulīhī”tiādi. Idha dīghanikāyādayo viya bāhirakānampi ganthanikāyo",
  "tika-s0402t:1138_4": "labbhatīti āha “ekanikāyādivasenā”ti. Vatthuvijjādīti ādi-saddena vijjāṭṭhānāni saṅgayhanti.",
  "tika-s0402t:1138_5": "Yathāsakaṃ kammakilesehi pajātattā nibbattattā pajā, sattanikāyo, tassā pajāya. Sadevamanussāyāti",
  "tika-s0402t:1138_6": "vā iminā sammutidevaggahaṇaṃ tadavasiṭṭhamanussalokaggahaṇañca daṭṭhabbaṃ.",
  "tika-s0402t:1139_0": "Evaṃ bhāgaso lokaṃ gahetvā yojanaṃ dassetvā idāni abhāgaso lokaṃ gahetvā yojanaṃ",
  "tika-s0402t:1139_1": "dassetuṃ “apicetthā”tiādi vuttaṃ. Lokavasena vuttāni “lokīyanti ettha kammaṃ kammaphalānī”ti",
  "tika-s0402t:1139_2": "katvā. Pajāvasena “hetupaccayehi pajātā”ti katvā. Sīlasampannataranti ettha paripuṇṇasampannatā",
  "tika-s0402t:1139_3": "adhippetā “sampannaṃ sālikedāra”ntiādīsu viya. Tenāha “adhikataranti attho”ti. Paripuṇṇañhi",
  "tika-s0402t:1139_4": "adhikataranti vattuṃ arahati. Kāraṇanti yuttiṃ. Atthanti aviparītatthaṃ. Vaḍḍhinti ativaḍḍhinimittaṃ.",
  "tika-s0402t:1140_0": "Iminā vacanenāti imasmiṃ sutte anantaraṃ vuttavacanena. Na kevalaṃ imināva, suttantarampi",
  "tika-s0402t:1140_1": "ānetvā paṭibāhitabboti dassento “na me ācariyo atthī”tiādimāha. Tattha na me ācariyo",
  "tika-s0402t:1140_2": "atthīti lokuttaradhamme mayhaṃ ācariyo nāma natthi. Kiñcāpi lokiyadhammānampi yādiso",
  "tika-s0402t:1140_3": "lokanāthassa adhigamo, na tādiso adhigamo parūpadeso atthi. Lokuttaradhamme panassa",
  "tika-s0402t:1140_4": "lesopi natthi. Natthi me paṭipuggaloti mayhaṃ sīlādīhi guṇehi paṭinidhibhūto puggalo",
  "tika-s0402t:1140_5": "nāma natthi. Saranti karaṇe etaṃ paccattavacananti āha “sarantenā”ti, saranti vā",
  "tika-s0402t:1140_6": "saraṇahetu cāti attho.",
  "tika-s0402t:1141_0": "Yatoti bhummatthe tosaddoti āha “yasmiṃ kāle”ti. Rattiyo jānantīti rattaññū, attano",
  "tika-s0402t:1141_1": "pabbajitadivasato paṭṭhāya bahū rattiyo jānanti, cirapabbajitāti vuttaṃ hoti. Rattaññūnaṃ",
  "tika-s0402t:1141_2": "mahantabhāvo rattaññumahantaṃ. Bhāvappadhāno esa niddeso. “Rattaññumahatta”nti vā",
  "tika-s0402t:1141_3": "pāṭho. Esa nayo sesesupi. Theranavamajjhimānaṃ vasena vipulabhāvo vepullamahantaṃ.",
  "tika-s0402t:1141_4": "Sikkhattayasaṅgahitassa sāsanabrahmacariyassa jhānābhiññādivasena vipulabhāvo brahmacariyamahantaṃ.",
  "tika-s0402t:1141_5": "Visiṭṭhassa paccayalābhassa vipulabhāvo lābhaggamahantaṃ. Catubbidhena mahantenāti",
  "tika-s0402t:1141_6": "catubbidhena mahantabhāvena. Mahāpajāpatiyā dussayugadānakāleti bhagavato saṅghe",
  "tika-s0402t:1141_7": "gāravassa pākaṭakāladassanamattaṃ. Na hi bhagavā tato pubbe saṅghe gāravarahito vihāsi.",
  "tika-s0402t:1142": "Paṭhamauruvelasuttavaṇṇanā niṭṭhitā.",
  "tika-s0402t:1143": "2.Dutiyauruvelasuttavaṇṇanā",
  "tika-s0402t:1144_0": "22. Dutiye huhuṅkajātikenāti so kira diṭṭhamaṅgaliko mānavasena kodhavasena ca “huhu”nti",
  "tika-s0402t:1144_1": "karonto vicarati, tasmā huhuṅkajātikoti vuccati. “Huhukkajātiko”tipi paṭhanti, tena",
  "tika-s0402t:1144_2": "saddhiṃ āgatāti attho. Jarājiṇṇāti jarāya khaṇḍadantapalitakesādibhāvaṃ āpāditā.",
  "tika-s0402t:1144_3": "Vayovuddhāti aṅgapaccaṅgānaṃ vuddhimariyādappattā. Jātimahallakāti upapattiyā mahallakabhāvena",
  "tika-s0402t:1144_4": "samannāgatā. Mahattaṃ lanti gaṇhantīti mahallakā, jātiyā mahallakā, na vibhavādināti",
  "tika-s0402t:1144_5": "jātimahallakā. Vayoanuppattāti pacchimavayaṃ sampattā, pacchimavayo nāma vassasatassa",
  "tika-s0402t:1144_6": "pacchimo tatiyo bhāgo. Jiṇṇāti vā porāṇā, cirakālappavattakulanvayāti vuttaṃ hoti.",
  "tika-s0402t:1144_7": "Vuddhāti sīlācārādiguṇavuddhiyuttā. Mahallakāti vibhavamahantatāya samannāgatā. Mahaddhanāti",
  "tika-s0402t:1144_8": "mahābhogā. Addhagatāti maggappaṭipannā brāhmaṇānaṃ vatacariyādimariyādaṃ avītikkamma",
  "tika-s0402t:1144_9": "caramānā. Vayoanuppattāti jātivuddhabhāvaṃ antimavayaṃ anuppattā. Sutaṃ netanti ettha",
  "tika-s0402t:1144_10": "sutaṃ no etanti padacchedo. Noti ca karaṇatthe sāmivacanaṃ. Tenāha “amhehi suta”nti.",
  "tika-s0402t:1145_0": "Akāleti ayuttakāle. Asabhāvaṃ vadatīti yaṃ natthi, taṃ vadati. Anatthaṃ vadatīti",
  "tika-s0402t:1145_1": "akāraṇanissitaṃ vadati. Akāraṇanissitanti ca nipphalanti attho. Phalañhi kāraṇanissitaṃ.",
  "tika-s0402t:1145_2": "Akāraṇanissitatā ca tadavinābhāvato akāraṇe nissitaṃ, nipphalaṃ samphanti vuttaṃ",
  "tika-s0402t:1145_3": "hoti. Avinayaṃ vadatīti na saṃvaravinayappaṭisaṃyuttaṃ vadati, attano suṇantassa",
  "tika-s0402t:1145_4": "ca na saṃvaravinayāvahaṃ vadatīti vuttaṃ hoti. Na hadaye nidhetabbayuttakanti ahitasaṃhitattā",
  "tika-s0402t:1145_5": "cittaṃ anuppavesetvā nidhetuṃ ayuttaṃ. Kathetuṃ ayuttakālenāti dhammaṃ kathentena",
  "tika-s0402t:1145_6": "yo attho yasmiṃ kāle vattabbo, tato pubbe pacchā ca tassa akālo, tasmiṃ ayuttakāle",
  "tika-s0402t:1145_7": "vattā. Apadesarahitanti suttāpadesarahitaṃ. Sāpadesaṃ sakāraṇaṃ katvā na kathetīti",
  "tika-s0402t:1145_8": "“bhagavatā asuke sutte evaṃ vutta”nti evaṃ sāpadesaṃ kāraṇasahitaṃ katvā na katheti.",
  "tika-s0402t:1146_0": "Pariyantarahitanti paricchedarahitaṃ, suttaṃ vā jātakaṃ vā nikkhipitvā tassa anuyogaṃ",
  "tika-s0402t:1146_1": "upamaṃ vā vatthuṃ vā āharitvā yaṃ suttaṃ jātakaṃ vā nikkhipitaṃ, tassa sarīrabhūtaṃ",
  "tika-s0402t:1146_2": "kathaṃ anāmasitvā bāhirakathaṃyeva katheti, nikkhittaṃ nikkhittamattameva hoti, “suttaṃ",
  "tika-s0402t:1146_3": "nu kho katheti jātakaṃ nu kho, nāssa antaṃ vā koṭiṃ vā passāmā”ti vattabbataṃ āpajjati.",
  "tika-s0402t:1146_4": "Yathā vaṭarukkhasākhānaṃ gatagataṭṭhāne pārohā otaranti, otiṇṇo-tiṇṇaṭṭhāne viruḷhiṃ",
  "tika-s0402t:1146_5": "āpajjitvā puna vaḍḍhantiyeva, evaṃ aḍḍhayojanampi yojanampi gacchatiyeva. Gacchante",
  "tika-s0402t:1146_6": "gacchante pana mūlarukkho vinassati, anujātapārohamūlāniyeva tiṭṭhanti, evaṃ ayampi",
  "tika-s0402t:1146_7": "nigrodhadhammakathiko nāma hoti. Nikkhittaṃ nikkhittameva katvā passeneva pariharanto",
  "tika-s0402t:1146_8": "gacchati. Yo pana bahumpi bhaṇanto “etadatthamidaṃ vutta”nti nikkhittasuttato aññampi",
  "tika-s0402t:1146_9": "anuyogūpamāvatthuvasena tadupayogīnaṃ āharitvā āharitvā jānāpetuṃ sakkoti, tathārūpassa",
  "tika-s0402t:1146_10": "dhammakathikassa bahumpi kathetuṃ vaṭṭati. Na lokiyalokuttaraatthanissitanti attano",
  "tika-s0402t:1146_11": "paresañca na lokiyalokuttarahitāvahaṃ.",
  "tika-s0402t:1147_0": "Pakaṭṭhānaṃ ukkaṭṭhānaṃ sīlādiatthānaṃ bodhanato sabhāvaniruttivasena ca buddhādīhi",
  "tika-s0402t:1147_1": "bhāsitattā pakaṭṭhānaṃ vacanappabandhānaṃ āḷīti pāḷi, pariyattidhammo. Purimassa",
  "tika-s0402t:1147_2": "atthassa pacchimena atthena anusandhānaṃ anusandhi, atthamukhena pana pāḷippadesānampi",
  "tika-s0402t:1147_3": "anusandhi hotiyeva. Svāyaṃ anusandhi pucchānusandhiajjhāsayānusandhiyathānusandhiādivasena",
  "tika-s0402t:1147_4": "catubbidho, taṃtaṃdesanānaṃ pana pubbāparapāḷivasena anusandhivasena pubbāparavasenāti",
  "tika-s0402t:1147_5": "paccekaṃ yojetabbaṃ. Uggahitanti byañjanaso atthaso ca uddhaṃ uddhaṃ gahitaṃ, pariyāpuṇanavasena",
  "tika-s0402t:1147_6": "ceva paripucchāvasena ca hadayena gahitanti attho. Vaṭṭadukkhanissaraṇatthikehi sotabbato",
  "tika-s0402t:1147_7": "sutaṃ, pariyattidhammo. Taṃ dhāretīti sutadharo. Yo hi sutadharo, sutaṃ tasmiṃ patiṭṭhitaṃ",
  "tika-s0402t:1147_8": "hoti suppatiṭṭhitaṃ arogikaṃ, tasmā vuttaṃ “sutassa ādhārabhūto”ti. Tenāha “yassa",
  "tika-s0402t:1147_9": "hī”tiādi. Ekaṃ padaṃ ekakkharampi avinaṭṭhaṃ hutvā sannicīyatīti sannicayo, sutaṃ",
  "tika-s0402t:1147_10": "sannicayo etasminti sutasannicayo. Ajjhosāyāti anuppavisitvā. Tiṭṭhatīti na sammussati.",
  "tika-s0402t:1148_0": "Paguṇāti vācuggatā. Niccalikanti aviparivattaṃ. Saṃsanditvāti aññehi saṃsanditvā.",
  "tika-s0402t:1148_1": "Samanuggāhitvāti paripucchāvasena atthaṃ ogāhitvā. Pabandhassa vicchedābhāvato gaṅgāsotasadisaṃ.",
  "tika-s0402t:1148_2": "“Bhavaṅgasotasadisa”nti vā pāṭho, akittimaṃ sukhappavattīti attho. Suttekadesassa",
  "tika-s0402t:1148_3": "suttamattassa ca vacasā paricayo idha nādhippeto, vaggādivasena pana adhippetoti",
  "tika-s0402t:1148_4": "āha “suttadasaka…pe… sajjhāyitā”ti, “dasasuttāni gatāni, dasavaggāni gatānī”tiādinā",
  "tika-s0402t:1148_5": "sallakkhetvā vācāya sajjhāyitāti attho. Manasā anu anu pekkhitā bhāgaso nijjhāyitā",
  "tika-s0402t:1148_6": "cintitā manasānupekkhitā. Rūpagataṃ viya paññāyatīti rūpagataṃ viya cakkhussa vibhūtaṃ",
  "tika-s0402t:1148_7": "hutvā paññāyati. Suppaṭividdhāti nijjaṭaṃ niggumbaṃ katvā suṭṭhu yāthāvato paṭividdhā.",
  "tika-s0402t:1149_0": "Adhikaṃ cetoti abhiceto, upacārajjhānacittaṃ. Tassa pana adhikatā pākatikakāmāvacaracittehi",
  "tika-s0402t:1149_1": "sundaratāya, sā paṭipakkhato suddhiyāti āha “abhikkantaṃ visuddhaṃ citta”nti. Adhicittanti",
  "tika-s0402t:1149_2": "samādhimāha. Sopi upacārasamādhi daṭṭhabbo. Vivekajaṃ pītisukhaṃ, samādhijaṃ pītisukhaṃ,",
  "tika-s0402t:1149_3": "apītijaṃ kāyasukhaṃ, satipārisuddhijaṃ ñāṇasukhanti catubbidhampi jhānasukhaṃ paṭipakkhato",
  "tika-s0402t:1149_4": "nikkhantataṃ upādāya nekkhammasukhanti vuccatīti āha “nekkhammasukhaṃ vindatī”ti.",
  "tika-s0402t:1149_5": "Icchiticchitakkhaṇe samāpajjituṃ samatthoti iminā tesu jhānesu samāpajjanavasībhāvamāha.",
  "tika-s0402t:1149_6": "Nikāmalābhīti pana vacanato āvajjanādhiṭṭhānapaccavekkhaṇavasiyopi vuttā evāti veditabbā.",
  "tika-s0402t:1149_7": "Sukheneva paccanīkadhamme vikkhambhetvāti etena tesaṃ jhānānaṃ sukhappaṭipadataṃ",
  "tika-s0402t:1149_8": "khippābhiññatañca dasseti.",
  "tika-s0402t:1150_0": "Vipulānanti vepullaṃ pāpitānaṃ jhānānaṃ. Vipulatā nāma subhāvitabhāvena ciratarappavattiyā,",
  "tika-s0402t:1150_1": "sā ca paricchedānurūpāva icchitabbāti “vipulāna”nti vatvā “yathāparicchedena vuṭṭhātuṃ",
  "tika-s0402t:1150_2": "samatthoti vuttaṃ hotī”ti āha. Paricchedakālañhi appatvāva vuṭṭhahanto akasiralābhī",
  "tika-s0402t:1150_3": "na hoti yāvadicchitaṃ pavattetuṃ asamatthattā. Idāni yathāvutte samāpajjanādivasībhāve",
  "tika-s0402t:1150_4": "byatirekavasena vibhāvetuṃ “ekacco hī”tiādi vuttaṃ. Tattha lābhīyeva hotīti idaṃ",
  "tika-s0402t:1150_5": "paṭiladdhamattassa jhānassa vasena vuttaṃ. Tathāti icchiticchitakkhaṇe. Pāripanthiketi",
  "tika-s0402t:1150_6": "vasībhāvassa paccanīkadhamme. Jhānādhigamassa pana paccanīkadhammā pageva vikkhambhitā,",
  "tika-s0402t:1150_7": "aññathā jhānādhigamo eva na siyā. Kicchena vikkhambhetīti kicchena visodheti. Kāmādīnavapaccavekkhaṇādīhi",
  "tika-s0402t:1150_8": "kāmacchandādīnaṃ viya aññesampi samādhipāripanthikānaṃ dūrasamussāraṇaṃ idha vikkhambhanaṃ",
  "tika-s0402t:1150_9": "visodhanañcāti veditabbaṃ. Nāḷikayantanti kālamānanāḷikayantamāha.",
  "tika-s0402t:1151_0": "Aṭṭhapitasaṅkappoti na sammāpaṇihitasaṅkappo. Abhiññāpāragūti sabbesaṃ lokiyalokuttaradhammānaṃ",
  "tika-s0402t:1151_1": "abhiññāya pāraṃ gato, sabbadhamme abhivisiṭṭhāya aggamaggapaññāya jānitvā ṭhitoti",
  "tika-s0402t:1151_2": "attho. Pariññāpāragūti pañcannaṃ khandhānaṃ pariññāya pāraṃ gato, pañcakkhandhe parijānitvā",
  "tika-s0402t:1151_3": "ṭhitoti attho. Bhāvanāpāragūti catunnaṃ maggānaṃ bhāvanāya pāraṃ gato, cattāro magge",
  "tika-s0402t:1151_4": "bhāvetvā ṭhitoti attho. Pahānapāragūti sabbakilesānaṃ pahānena pāraṃ gato, sabbakilese",
  "tika-s0402t:1151_5": "pajahitvā ṭhitoti attho. Sacchikiriyāpāragūti nirodhasacchikiriyāya pāraṃ gato, nirodhaṃ",
  "tika-s0402t:1151_6": "sacchikatvā ṭhitoti attho. Samāpattipāragūti sabbasamāpattīnaṃ samāpajjanena pāraṃ",
  "tika-s0402t:1151_7": "gato, sabbā samāpattiyo samāpajjitvā ṭhitoti attho. Brahmacariyassa kevalīti yaṃ",
  "tika-s0402t:1151_8": "brahmacariyassa kevalaṃ sakalabhāvo, tena samannāgato, sakalacatumaggabrahmacariyavāsoti",
  "tika-s0402t:1151_9": "attho. Tenāha “sakalabrahmacariyo”ti, paripuṇṇamaggabrahmacariyoti attho. Sesaṃ suviññeyyameva.",
  "tika-s0402t:1152": "Dutiyauruvelasuttavaṇṇanā niṭṭhitā.",
  "tika-s0402t:1153": "3. Lokasuttavaṇṇanā",
  "tika-s0402t:1154_0": "23. Tatiye lokoti lujjanapalujjanaṭṭhena loko. Atthato purimasmiṃ ariyasaccadvayaṃ,",
  "tika-s0402t:1154_1": "idha pana dukkhaṃ ariyasaccaṃ veditabbaṃ. Tenāha “lokoti dukkhasacca”nti. Visaṃyuttoti",
  "tika-s0402t:1154_2": "visaṃsaṭṭho na paṭibaddho, sabbesaṃ saṃyojanānaṃ sammadeva samucchinnattā tato vippamuttoti",
  "tika-s0402t:1154_3": "attho. Lokasamudayoti suttantanayena taṇhā, abhidhammanayena pana abhisaṅkhārehi",
  "tika-s0402t:1154_4": "saddhiṃ diyaḍḍhakilesasahassaṃ. Lokanirodhoti nibbānaṃ. Sacchikatoti attapaccakkho",
  "tika-s0402t:1154_5": "kato. Lokanirodhagāminī paṭipadāti sīlādikkhandhattayasaṅgaho ariyo aṭṭhaṅgiko maggo.",
  "tika-s0402t:1154_6": "So hi lokanirodhaṃ nibbānaṃ gacchati adhigacchati, tadatthaṃ ariyehi paṭipajjīyati",
  "tika-s0402t:1154_7": "cāti lokanirodhagāminī paṭipadāti vuccati.",
  "tika-s0402t:1155": "Ettāvatā tathāni abhisambuddho yāthāvato gatoti tathāgatoti ayamattho dassito hoti. Cattāri hi ariyasaccāni tathāni nāma. Yathāha –",
  "tika-s0402t:1156": "“Cattārimāni, bhikkhave, tathāni avitathāni anaññathāni. Katamāni cattāri? Idaṃ dukkhanti, bhikkhave, tathametaṃ avitathametaṃ anaññathameta”nti vitthāro.",
  "tika-s0402t:1157_0": "Apica tathāya gatoti tathāgato, gatoti ca avagato atīto patto paṭipannoti attho.",
  "tika-s0402t:1157_1": "Idaṃ vuttaṃ hoti – yasmā bhagavā sakalalokaṃ tīraṇapariññāya tathāya aviparītāya",
  "tika-s0402t:1157_2": "gato avagato, tasmā loko tathāgatena abhisambuddhoti tathāgato. Lokasamudayaṃ pahānapariññāya",
  "tika-s0402t:1157_3": "tathāya gato atītoti tathāgato. Lokanirodhaṃ sacchikiriyāya tathāya gato pattoti",
  "tika-s0402t:1157_4": "tathāgato. Lokanirodhagāminiṃ paṭipadaṃ tathaṃ aviparītaṃ gato paṭipannoti tathāgatoti.",
  "tika-s0402t:1157_5": "Evaṃ imissā pāḷiyā tathāgatabhāvadīpanavasena attho veditabbo.",
  "tika-s0402t:1158_0": "Iti bhagavā catusaccābhisambodhavasena attano tathāgatabhāvaṃ pakāsetvā idāni tattha",
  "tika-s0402t:1158_1": "diṭṭhādiabhisambodhavasenapi taṃ dassetuṃ “yaṃ, bhikkhave”tiādimāha. Aṭṭhakathāyaṃ",
  "tika-s0402t:1158_2": "pana “catūhi saccehi attano buddhabhāvaṃ kathetvā”ti vuttaṃ, taṃ tathāgatasaddabuddhasaddānaṃ",
  "tika-s0402t:1158_3": "atthato ninnānākaraṇataṃ dassetuṃ vuttaṃ. Tathā ceva hi pāḷi pavattāti. Diṭṭhanti",
  "tika-s0402t:1158_4": "rūpāyatanaṃ daṭṭhabbato. Tena yaṃ diṭṭhaṃ yaṃ dissati, yaṃ dakkhati, yaṃ samavāye",
  "tika-s0402t:1158_5": "passeyya, taṃ sabbaṃ diṭṭhanteva gahitaṃ kālavisesassa anāmaṭṭhabhāvato yathā “duddha”nti",
  "tika-s0402t:1158_6": "dasseti. Sutantiādīsupi eseva nayo. Sutanti saddāyatanaṃ sotabbato. Mutanti sanissaye",
  "tika-s0402t:1158_7": "indriye nissayaṃ muñcitvā pāpuṇitvā gahetabbaṃ. Tenāha “patvā gahetabbato”ti. Viññātanti",
  "tika-s0402t:1158_8": "vijānitabbaṃ. Taṃ pana diṭṭhādivinimuttaṃ viññeyyanti āha “sukhadukkhādi dhammārammaṇa”nti.",
  "tika-s0402t:1158_9": "Pattanti yathā tathā patvā hatthagataṃ, adhigatanti attho. Tenāha “pariyesitvā vā",
  "tika-s0402t:1158_10": "apariyesitvā vā”ti. Pariyesitanti pattiyā atthaṃ pariyiṭṭhaṃ. Taṃ pana pattaṃ vā",
  "tika-s0402t:1158_11": "siyā appattaṃ vā, ubhayathāpi pariyesitamevāti āha “pattaṃ vā appattaṃ vā”ti. Dvayenapi",
  "tika-s0402t:1158_12": "dvippakārampi pattaṃ dvippakārampi pariyesitaṃ tena tena pakārena tathāgatena abhisambuddhanti",
  "tika-s0402t:1158_13": "dasseti. Cittena anusañcaritanti te pana apāpetvā citteneva anu anu sañcaritaṃ, viparitakkitanti attho.",
  "tika-s0402t:1159_0": "Pītakantiādīti ādisaddena lohitaodātādisabbaṃ rūpārammaṇabhāgaṃ saṅgaṇhāti. Sumanoti",
  "tika-s0402t:1159_1": "rāgavasena lobhavasena saddhādivasena vā sumano. Dummanoti byāpādavitakkavasena vā",
  "tika-s0402t:1159_2": "vihiṃsāvitakkavasena vā dummano. Majjhattoti aññāṇavasena, ñāṇavasena vā majjhatto.",
  "tika-s0402t:1159_3": "Esa nayo sabbattha. Tattha ādisaddena saṅkhasaddo, paṇavasaddo, pattagandho, pupphagandho,",
  "tika-s0402t:1159_4": "puppharaso, phalaraso, upādinnaṃ, anupādinnaṃ, majjhattavedanā kusalakammaṃ akusalakammanti",
  "tika-s0402t:1159_5": "evamādīnaṃ saṅgaho daṭṭhabbo. Appattanti ñāṇena asampattaṃ, aviditanti attho. Tenāha",
  "tika-s0402t:1159_6": "“ñāṇena asacchikata”nti. Lokena gatanti lokena ñātaṃ. Tatheva gatattāti tatheva ñātattā",
  "tika-s0402t:1159_7": "abhisambuddhattā, gatasaddena ekattaṃ buddhiatthanti attho. Gatiattho hi dhātavo",
  "tika-s0402t:1159_8": "buddhiatthā bhavantīti akkharacintakā.",
  "tika-s0402t:1160_0": "Yañca, bhikkhave, ratiṃ tathāgato anuttaraṃ sammāsambodhiṃ abhisambujjhatīti yassañca",
  "tika-s0402t:1160_1": "visākhapuṇṇamāya rattiyaṃ tathāāgatattādiatthena tathāgato bhagavā bodhimaṇḍe aparājitapallaṅke",
  "tika-s0402t:1160_2": "nisinno tiṇṇaṃ mārānaṃ matthakaṃ madditvā uttaritarābhāvato anuttaraṃ sammāsambodhiṃ",
  "tika-s0402t:1160_3": "āsavakkhayañāṇena saddhiṃ sabbaññutaññāṇaṃ adhigacchati. Yañca rattiṃ anupādisesāya",
  "tika-s0402t:1160_4": "nibbānadhātuyā parinibbāyatīti yassañca visākhapuṇṇamāya rattiyaṃyeva kusinārāyaṃ",
  "tika-s0402t:1160_5": "upavattane mallānaṃ sālavane yamakasālānamantare anupādisesāya nibbānadhātuyā parinibbāyati.",
  "tika-s0402t:1160_6": "Yaṃ etasmiṃ antareti imāsaṃ dvinnaṃ saupādisesaanupādisesanibbānadhātūnaṃ majjhe",
  "tika-s0402t:1160_7": "pañcacattālīsavassaparimāṇakāle paṭhamabodhiyampi majjhimabodhiyampi pacchimabodhiyampi",
  "tika-s0402t:1160_8": "yaṃ suttageyyādippabhedaṃ dhammaṃ bhāsati nidassanavasena, lapati uddisanavasena,",
  "tika-s0402t:1160_9": "niddisati pariniddisanavasena. Sabbaṃ taṃ tatheva hotīti taṃ etthantare desitaṃ sabbaṃ",
  "tika-s0402t:1160_10": "suttageyyādinavaṅgaṃ buddhavacanaṃ atthato byañjanato ca anūnaṃ anadhikaṃ sabbākāraparipuṇṇaṃ",
  "tika-s0402t:1160_11": "rāgamadanimmadanaṃ dosamadanimmadanaṃ mohamadanimmadanaṃ, natthi tattha vālaggamattampi",
  "tika-s0402t:1160_12": "avakkhalitaṃ, ekamuddikāya lañchitaṃ viya ekāya nāḷiyā mitaṃ viya ekatulāya tulitaṃ",
  "tika-s0402t:1160_13": "viya ca taṃ tatheva hoti yassatthāya bhāsitaṃ, ekanteneva tassa sādhanato, no aññathā,",
  "tika-s0402t:1160_14": "tasmā tathaṃ avitathaṃ anaññathaṃ. Etena tathāvāditāya tathāgatoti dasseti. Gadaattho",
  "tika-s0402t:1160_15": "ayaṃ gatasaddo da-kārassa ta-kāraṃ katvā, tasmā tathaṃ gadatīti tathāgatoti attho.",
  "tika-s0402t:1160_16": "Atha vā āgadanaṃ āgado, vacananti attho. Tato aviparīto āgado assāti da-kārassa ta-kāraṃ",
  "tika-s0402t:1160_17": "katvā tathāgatoti evamettha padasiddhi veditabbā.",
  "tika-s0402t:1161_0": "Yathāvādīti ye dhamme bhagavā “ime dhammā akusalā sāvajjā viññugarahitā samattā samādinnā",
  "tika-s0402t:1161_1": "ahitāya dukkhāya saṃvattantī”ti paresaṃ dhammaṃ desento vadati, te dhamme ekanteneva",
  "tika-s0402t:1161_2": "sayaṃ pahāsi. Ye pana dhamme bhagavā – “ime dhammā kusalā anavajjā viññuppasatthā",
  "tika-s0402t:1161_3": "samattā samādinnā hitāya sukhāya saṃvattantī”ti vadati, te dhamme ekanteneva sayaṃ",
  "tika-s0402t:1161_4": "upasampajja viharati, tasmā yathāvādī bhagavā tathākārīti veditabbo. Tathā sammadeva",
  "tika-s0402t:1161_5": "sīlādiparipūraṇavasena sammāpaṭipadāyaṃ yathākārī bhagavā, tatheva dhammadesanāya",
  "tika-s0402t:1161_6": "paresaṃ tattha patiṭṭhāpanavasena tathāvādī. Bhagavato hi vācāya kāyo anulometi,",
  "tika-s0402t:1161_7": "kāyassapi vācā, tasmā yathāvādī tathākārī, yathākārī tathāvādī ca hoti. Evaṃbhūtassa",
  "tika-s0402t:1161_8": "ca yathā vācā, kāyopi tathā gato pavatto. Yathā ca kāyo, vācāpi tathā gatā pavattāti attho.",
  "tika-s0402t:1162_0": "Abhibhū anabhibhūtoti upari bhavaggaṃ, heṭṭhā avīcinirayaṃ pariyantaṃ katvā tiriyaṃ",
  "tika-s0402t:1162_1": "aparimāṇāsu lokadhātūsu bhagavā sabbasatte abhibhavati sīlenapi samādhināpi paññāyapi",
  "tika-s0402t:1162_2": "vimuttiyāpi, na tassa tulā vā pamāṇaṃ vā atthi. Asamo asamasamo appaṭimo appaṭibhāgo",
  "tika-s0402t:1162_3": "appaṭipuggalo atulo appameyyo anuttaro dhammarājā devadevo sakkānaṃ atisakko brahmānaṃ",
  "tika-s0402t:1162_4": "atibrahmā, tato eva ayaṃ na kenaci abhibhūto. Dakkhatīti sabbaṃ passati. Visesavacanicchāyapi",
  "tika-s0402t:1162_5": "abhāvato anavasesavisayo dasasaddo. Tena yaṃ kiñci neyyaṃ nāma, sabbaṃ taṃ hatthatale",
  "tika-s0402t:1162_6": "āmalakaṃ viya passatīti dīpeti. Aviparītaṃ āsayādiavabodhena hitūpasaṃhārādinā ca",
  "tika-s0402t:1162_7": "satte, bhāvaññatthattūpanayavasena saṅkhāre, sabbākārena suciṇṇavasitāya samāpattiyo,",
  "tika-s0402t:1162_8": "cittañca vase vattetīti vasavattīti evamettha attho daṭṭhabbo.",
  "tika-s0402t:1163": "Visaṃyuttoti catūhi yogehi visaṃyutto. Tenāha “catunnaṃ yogānaṃ pahānena visaṃyutto”ti. Taṇhādiṭṭhiupayehi virahitoti sabbasmimpi loke taṇhādiṭṭhisaṅkhātehi upayehi virahito.",
  "tika-s0402t:1164_0": "Abhibhavitvā ṭhitoti tabbisayakilesappahānena abhibhuyya atikkamitvā ṭhito. Cattāropi",
  "tika-s0402t:1164_1": "ganthe mocetvā ṭhitoti sabbe abhijjhākāyaganthādike sakasantānato mocetvā ṭhito.",
  "tika-s0402t:1164_2": "Veneyyasantāne vā attano desanāvilāsena tesaṃ pamocanoti sabbaganthappamocano. Phuṭṭhassa",
  "tika-s0402t:1164_3": "paramā santīti assa anena khīṇāsavena buddhena paramā santi ñāṇaphusanena phuṭṭhāti",
  "tika-s0402t:1164_4": "evamettha sambandho veditabbo. Tenāha “phuṭṭhassā”tiādi. Nibbāne kutoci bhayaṃ natthīti",
  "tika-s0402t:1164_5": "kutoci bhayakāraṇato nibbāne bhayaṃ natthi asaṅkhatabhāvena sabbaso khemattā. Tenāha",
  "tika-s0402t:1164_6": "bhagavā – “khemañca vo, bhikkhave, dhammaṃ desessāmi khemagāminiñca paṭipada”ntiādi.",
  "tika-s0402t:1164_7": "Nibbānappattassa vā kutoci bhayaṃ natthīti nibbānaṃ akutobhayanti evamettha attho",
  "tika-s0402t:1164_8": "daṭṭhabbo, na kutoci bhayaṃ ettha etasmiṃ adhigateti akutobhayaṃ, nibbānanti evamettha",
  "tika-s0402t:1164_9": "nibbacanañca daṭṭhabbaṃ.",
  "tika-s0402t:1165_0": "Anīgho niddukkho. Sabbakammakkhayaṃ pattoti sabbesaṃ kammānaṃ khayaṃ pariyosānaṃ",
  "tika-s0402t:1165_1": "accantabhāvaṃ patto. Upadhī sammadeva khīyanti etthāti upadhisaṅkhayo, nibbānanti",
  "tika-s0402t:1165_2": "āha “upadhisaṅkhayasaṅkhāte nibbāne”ti. Cakkanti dhammacakkaṃ. Pavattayīti teparivaṭṭaṃ",
  "tika-s0402t:1165_3": "dvādasākāraṃ pavattesi. Mahantehi sīlādiguṇehi samannāgatattā mahantaṃ. Vītasāradanti",
  "tika-s0402t:1165_4": "catuvesārajjayogena vītasāradaṃ. Sesaṃ uttānameva.",
  "tika-s0402t:1166": "Lokasuttavaṇṇanā niṭṭhitā.",
  "tika-s0402t:1167": "4. Kāḷakārāmasuttavaṇṇanā",
  "tika-s0402t:1168_0": "24. Catutthe bāḷhaṃ kho ne pasaṃsasīti ne samaṇe bāḷhaṃ katvā pasaṃsasi vaṇṇayasi.",
  "tika-s0402t:1168_1": "Kīdisaṃ sīlaṃ etesanti kiṃsīlā. Ko samācāro etesanti kiṃsamācārā. Guṇamaggasaṇṭhitāti",
  "tika-s0402t:1168_2": "guṇaggasaṇṭhitā. Ma-kāro padasandhikaro, aggaguṇe patiṭṭhitāti vuttaṃ hoti. Santindriyā",
  "tika-s0402t:1168_3": "santamānasā, “santaṃ tesaṃ gataṃ ṭhita”ntipi paṭhanti. Ekakiyāti ekakā, catūsu iriyāpathesu",
  "tika-s0402t:1168_4": "ekakā hutvā viharantīti adhippāyo. Tenevāha “adutiyā”ti. Tādisā samaṇā mamātīti ettha",
  "tika-s0402t:1168_5": "iti-saddo ādiattho. Tena –",
  "tika-s0402t:1169": "“Kāyakammaṃ suci nesaṃ, vācākammaṃ anāvilaṃ;",
  "tika-s0402t:1170": "Manokammaṃ suvisuddhaṃ, tādisā samaṇā mama.",
  "tika-s0402t:1171": "“Vimalā saṅkhamuttābhā, suddhā antarabāhirā;",
  "tika-s0402t:1172": "Puṇṇā suddhehi dhammehi, tādisā samaṇā mama.",
  "tika-s0402t:1173": "“Lābhena unnato loko, alābhena ca onato;",
  "tika-s0402t:1174": "Lābhālābhena ekaṭṭhā, tādisā samaṇā mama.",
  "tika-s0402t:1175": "“Yasena unnato loko, ayasena ca onato;",
  "tika-s0402t:1176": "Yasāyasena ekaṭṭhā, tādisā samaṇā mama.",
  "tika-s0402t:1177": "“Pasaṃsāyunnato loko, nindāyapi ca onato;",
  "tika-s0402t:1178": "Samā nindāpasaṃsāsu, tādisā samaṇā mama.",
  "tika-s0402t:1179": "“Sukhena unnato loko, dukkhenapi ca onato;",
  "tika-s0402t:1180": "Akampā sukhadukkhesu, tādisā samaṇā mamā”ti. –",
  "tika-s0402t:1181": "Evamādiṃ saṅgaṇhāti.",
  "tika-s0402t:1182_0": "“Dūre santo”tiādigāthāya ayamattho. Santoti rāgādīnaṃ santatāya buddhādayo santo",
  "tika-s0402t:1182_1": "nāma, idha pana pubbabuddhesu katādhikārā ussannakusalamūlā bhāvitabhāvanā sattā",
  "tika-s0402t:1182_2": "santoti adhippetā. Pakāsantīti dūre ṭhitāpi buddhānaṃ ñāṇapathaṃ āgacchantā pākaṭā",
  "tika-s0402t:1182_3": "honti. Himavantovāti yathā tiyojanasahassavitthato pañcayojanasatubbedho caturāsītiyā",
  "tika-s0402t:1182_4": "kūṭasahassehi paṭimaṇḍito himavantapabbato dūre ṭhitānampi abhimukhe ṭhito viya pakāsati,",
  "tika-s0402t:1182_5": "evaṃ pakāsantīti attho. Asantettha na dissantīti lābhagarukā, vitthiṇṇaparalokā,",
  "tika-s0402t:1182_6": "āmisacakkhukā, jīvikatthāya pabbajitā, bālapuggalā asanto nāma. Te ettha buddhānaṃ",
  "tika-s0402t:1182_7": "dakkhiṇassa jāṇumaṇḍalassa santike nisinnāpi na dissanti na paññāyanti. Rattiṃ khittā",
  "tika-s0402t:1182_8": "yathā sarāti rattiṃ caturaṅgasamannāgate andhakāre khittā sarā viya tathārūpassa",
  "tika-s0402t:1182_9": "upanissayabhūtassa pubbahetuno abhāvena na paññāyantīti attho.",
  "tika-s0402t:1183": "Brahmadeyyanti seṭṭhadeyyaṃ, yathā dinnaṃ na puna gahetabbaṃ hoti nissaṭṭhaṃ pariccattaṃ, evaṃ dinnanti attho.",
  "tika-s0402t:1184_0": "Diṭṭhaṃ na maññatīti ettha diṭṭhanti maṃsacakkhunāpi diṭṭhaṃ, dibbacakkhunāpi diṭṭhaṃ,",
  "tika-s0402t:1184_1": "rūpāyatanassetaṃ adhivacanaṃ. Yañhi cakkhudvayena katadassanakiriyāsamāpanaṃ, yaṃ",
  "tika-s0402t:1184_2": "cakkhudvayaṃ passati apassi passissati, samavāye passeyya, taṃ sabbaṃ kālavisesavacanicchāya",
  "tika-s0402t:1184_3": "abhāvato “diṭṭha”nteva vuttaṃ yathā “duddha”nti. Tenevāha “diṭṭhaṃ rūpāyatana”nti.",
  "tika-s0402t:1184_4": "Evarūpāni hi vacanānīti “daṭṭhabbaṃ sotabba”ntiādīni.",
  "tika-s0402t:1185": "Lābhepi tādī, alābhepi tādīti yathā alābhakāle lābhassa laddhakālepi tathevāti tādiso. Yasepīti yase satipi mahāparivārakālepi. Sesamettha uttānameva.",
  "tika-s0402t:1186": "Kāḷakārāmasuttavaṇṇanā niṭṭhitā.",
  "tika-s0402t:1187": "5. Brahmacariyasuttavaṇṇanā",
  "tika-s0402t:1188_0": "25. Pañcame nayidanti ettha na-iti paṭisedhe nipāto, tassa “vussatī”ti iminā sambandho",
  "tika-s0402t:1188_1": "“na vussatī”ti, ya-kāro padasandhikaro. Idaṃ-saddo “ekamidāhaṃ, bhikkhave, samayaṃ",
  "tika-s0402t:1188_2": "ukkaṭṭhāyaṃ viharāmi subhagavane sālarājamūle”tiādīsu nipātamattaṃ, “idaṃ kho taṃ,",
  "tika-s0402t:1188_3": "bhikkhave, appamattakaṃ sīlamattaka”ntiādīsu yathāvutte āsannapaccakkhe āgato.",
  "tika-s0402t:1189": "“Idañhi taṃ jetavanaṃ, isisaṅghanisevitaṃ;",
  "tika-s0402t:1190": "Āvutthaṃ dhammarājena, pītisañjananaṃ mamā”ti. –",
  "tika-s0402t:1191": "Ādīsu vakkhamāne āsannapaccakkhe. Idhāpi vakkhamāneyeva āsannapaccakkhe daṭṭhabbo.",
  "tika-s0402t:1192": "Brahmacariya-saddo –",
  "tika-s0402t:1193": "“Kiṃ te vataṃ kiṃ pana brahmacariyaṃ,",
  "tika-s0402t:1194": "Kissa suciṇṇassa ayaṃ vipāko;",
  "tika-s0402t:1195": "Iddhī jutī balavīriyūpapatti,",
  "tika-s0402t:1196": "Idañca te nāga mahāvimānaṃ.",
  "tika-s0402t:1197": "“Ahañca bhariyā ca manussaloke,",
  "tika-s0402t:1198": "Saddhā ubho dānapatī ahumhā;",
  "tika-s0402t:1199": "Opānabhūtaṃ me gharaṃ tadāsi,",
  "tika-s0402t:1200": "Santappitā samaṇabrāhmaṇā ca.",
  "tika-s0402t:1201": "“Taṃ me vataṃ taṃ pana brahmacariyaṃ,",
  "tika-s0402t:1202": "Tassa suciṇṇassa ayaṃ vipāko;",
  "tika-s0402t:1203": "Iddhī jutī balavīriyūpapatti,",
  "tika-s0402t:1204": "Idañca me vīra mahāvimāna”nti. –",
  "tika-s0402t:1205": "Imasmiṃ puṇṇakajātake dāne āgato.",
  "tika-s0402t:1206": "“Kena pāṇi kāmadado, kena pāṇi madhussavo;",
  "tika-s0402t:1207": "Kena te brahmacariyena, puññaṃ pāṇimhi ijjhatī”ti. –",
  "tika-s0402t:1208": "Imasmiṃ aṅkurapetavatthusmiṃ veyyāvacce.",
  "tika-s0402t:1209": "“Evaṃ kho taṃ, bhikkhave, tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadasīle.",
  "tika-s0402t:1210": "“Taṃ kho pana me, pañcasikha, brahmacariyaṃ neva nibbidāya na virāgāya…pe… yāvadeva brahmalokūpapattiyā”ti imasmiṃ mahāgovindasutte brahmavihāre.",
  "tika-s0402t:1211": "“Pare abrahmacārī bhavissanti, mayamettha brahmacārī bhavissāmā”ti imasmiṃ sallekhasutte methunaviratiyaṃ.",
  "tika-s0402t:1212": "“Mayañca bhariyā nātikkamāma,",
  "tika-s0402t:1213": "Amhe ca bhariyā nātikkamanti;",
  "tika-s0402t:1214": "Aññatra tāhi brahmacariyaṃ carāma,",
  "tika-s0402t:1215": "Tasmā hi amhaṃ daharā na mīyare”ti. –",
  "tika-s0402t:1216": "Imasmiṃ mahādhammapālajātake sadārasantose.",
  "tika-s0402t:1217": "“Abhijānāmi kho panāhaṃ, sāriputta, caturaṅgasamannāgataṃ brahmacariyaṃ caritā, tapassī sudaṃ homī”ti lomahaṃsasutte vīriye.",
  "tika-s0402t:1218": "“Hīnena brahmacariyena, khattiye upapajjati;",
  "tika-s0402t:1219": "Majjhimena ca devattaṃ, uttamena visujjhatī”ti. –",
  "tika-s0402t:1220": "Nimijātake attadamanavasena kate aṭṭhaṅgike uposathe.",
  "tika-s0402t:1221": "“Idaṃ kho pana me, pañcasikha, brahmacariyaṃ ekantanibbidāya virāgāya…pe… ayameva ariyo aṭṭhaṅgiko maggo”ti mahāgovindasutteyeva ariyamagge.",
  "tika-s0402t:1222_0": "“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva",
  "tika-s0402t:1222_1": "devamanussehi suppakāsita”nti pāsādikasutte sikkhattayasaṅgahite sakalasmiṃ sāsane.",
  "tika-s0402t:1222_2": "Idhāpi ariyamagge sāsane ca vattati.",
  "tika-s0402t:1223_0": "Vussatīti vusīyati, carīyatīti attho. Janakuhanatthanti “aho ayyo sīlavā vattasampanno",
  "tika-s0402t:1223_1": "appiccho santuṭṭho mahiddhiko mahānubhāvo”tiādinā janassa sattalokassa vimhāpanatthaṃ.",
  "tika-s0402t:1223_2": "Keci pana “kuhanatthanti pāpicchassa icchāpakatassa sato sāmantajappanairiyāpathanissitapaccayapaṭisevanasaṅkhātena",
  "tika-s0402t:1223_3": "tividhena kuhanavatthunā kuhakabhāvena janassa vimhāpanattha”nti vadanti. Idhāpi",
  "tika-s0402t:1223_4": "ayamevattho dassito. Tenevāha “tīhi kuhanavatthūhi janassa kuhanatthāyā”ti, janassa",
  "tika-s0402t:1223_5": "vimhāpanatthāyāti attho. Janalāpanatthanti “evarūpassa nāma ayyassa dinnaṃ mahapphalaṃ",
  "tika-s0402t:1223_6": "bhavissatī”ti pasannacittehi “kenattho, kiṃ āharīyatū”ti vadāpanatthaṃ. “Janalapanattha”ntipi",
  "tika-s0402t:1223_7": "paṭhanti, tassa pāpicchassa sato paccayatthaṃ parikathobhāsādivasena lapanabhāvena",
  "tika-s0402t:1223_8": "upalāpakabhāvena janassa lapanatthanti attho. Tenevāha “na janalapanatthanti na janassa upalāpanattha”nti.",
  "tika-s0402t:1224_0": "Na itivādappamokkhānisaṃsatthanti ettha “na lābhasakkārasilokānisaṃsattha”ntipi paṭhanti.",
  "tika-s0402t:1224_1": "Tattha yvāyaṃ “ākaṅkheyya ce, bhikkhave, bhikkhu ‘lābhī assaṃ cīvarapiṇḍapātasenāsanagilānapaccayabhesajjaparikkhārāna’nti,",
  "tika-s0402t:1224_2": "sīlesvevassa paripūrakārī”ti sīlānisaṃsabhāvena vutto catupaccayalābho ca. Catunnaṃ",
  "tika-s0402t:1224_3": "paccayānaṃ sakkaccadānasaṅkhāto ādarabahumānagarukaraṇasaṅkhāto ca sakkāro, yo ca",
  "tika-s0402t:1224_4": "“sīlasampanno bahussuto sutadharo āraddhavīriyo”tiādinā nayena uggacchanakathutighosasaṅkhāto",
  "tika-s0402t:1224_5": "siloko brahmacariyaṃ vasantānaṃ diṭṭhadhammiko ānisaṃso, tadatthanti attho. Keci",
  "tika-s0402t:1224_6": "pana “lābhasakkārasilokānisaṃsatthanti pāpicchasseva sato lābhādigarutāya lābhasakkārasilokasaṅkhātassa",
  "tika-s0402t:1224_7": "ānisaṃsassa udayassa nipphādanattha”nti evamatthaṃ vadanti.",
  "tika-s0402t:1225_0": "Na iti maṃ jano jānātūti evaṃ brahmacariyavāse sati “sīlavā kalyāṇadhammo”tiādinā",
  "tika-s0402t:1225_1": "maṃ loko jānātu sambhāvetūti attano santaguṇavasena sambhāvanatthampi na idaṃ brahmacariyaṃ",
  "tika-s0402t:1225_2": "vussatīti sambandho. Keci pana “pāpicchassa sato asantaguṇasambhāvanādhippāyena ‘iti",
  "tika-s0402t:1225_3": "evaṃguṇoti maṃ loko jānātū’ti na idaṃ brahmacariyaṃ vussatī”ti evamettha atthaṃ vadanti.",
  "tika-s0402t:1225_4": "Sabbatthāpi panettha purimo purimoyeva atthavikappo sundarataro.",
  "tika-s0402t:1226_0": "Atha khoti ettha athāti aññatthe nipāto, khoti avadhāraṇe. Tena kuhanādito aññadatthaṃyeva",
  "tika-s0402t:1226_1": "idaṃ, bhikkhave, brahmacariyaṃ vussatīti dasseti. Idāni taṃ payojanaṃ dassento “saṃvaratthaṃ",
  "tika-s0402t:1226_2": "pahānattha”nti āha. Tattha pañcavidho saṃvaro – pātimokkhasaṃvaro, satisaṃvaro, ñāṇasaṃvaro,",
  "tika-s0402t:1226_3": "khantisaṃvaro, vīriyasaṃvaroti. “Iti iminā pātimokkhasaṃvarena upeto hoti samupeto”tiādinā",
  "tika-s0402t:1226_4": "nayena āgato ayaṃ pātimokkhasaṃvaro, sīlasaṃvarotipi vuccati. “Rakkhati cakkhundriyaṃ,",
  "tika-s0402t:1226_5": "cakkhundriye saṃvaraṃ āpajjatī”ti āgato ayaṃ satisaṃvaro.",
  "tika-s0402t:1227": "“Yāni sotāni lokasmiṃ, sati tesaṃ nivāraṇaṃ;",
  "tika-s0402t:1228": "Sotānaṃ saṃvaraṃ brūmi, paññāyete pidhīyare”ti. –",
  "tika-s0402t:1229": "Āgato ayaṃ ñāṇasaṃvaro. “Khamo hoti sītassa uṇhassā”tiādinā nayena āgato ayaṃ khantisaṃvaro.",
  "tika-s0402t:1230": "“Uppannaṃ kāmavitakkaṃ nādhivāsetī”tiādinā nayena āgato ayaṃ vīriyasaṃvaro.",
  "tika-s0402t:1231_0": "Atthato pana pāṇātipātādīnaṃ pajahanavasena vattappaṭivattānaṃ pūraṇavasena ca pavattā",
  "tika-s0402t:1231_1": "cetanā ceva virati ca. Saṅkhepato sabbo kāyavacīsaṃyamo, vitthārato sattannaṃ āpattikkhandhānaṃ",
  "tika-s0402t:1231_2": "avītikkamo sīlasaṃvaro. Sati eva satisaṃvaro, satippadhānā vā kusalā khandhā. Ñāṇameva",
  "tika-s0402t:1231_3": "ñāṇasaṃvaro. Adhivāsanavasena adoso, adosappadhānā vā tathāpavattā kusalā khandhā",
  "tika-s0402t:1231_4": "khantisaṃvaro, paññāti eke. Kāmavitakkādīnaṃ abhibhavanavasena pavattaṃ vīriyameva",
  "tika-s0402t:1231_5": "vīriyasaṃvaro. Tesu paṭhamo kāyaduccaritādīsu dussīlassa saṃvaraṇato saṃvaro, dutiyo",
  "tika-s0402t:1231_6": "muṭṭhassaccassa, tatiyo aññāṇassa, catuttho akkhantiyā, pañcamo kosajjassa saṃvaraṇato",
  "tika-s0402t:1231_7": "pidahanato saṃvaroti veditabbo. Evametassa saṃvarassa atthāya saṃvaratthaṃ saṃvaranipphādanatthanti attho.",
  "tika-s0402t:1232_0": "Tīhi pahānehīti tadaṅgavikkhambhanasamucchedasaṅkhātehi tīhi pahānehi. Pañcavidhappahānampi",
  "tika-s0402t:1232_1": "idha vattuṃ vaṭṭatiyeva. Pañcavidhañhi pahānaṃ tadaṅgavikkhambhanasamucchedappaṭippassaddhinissaraṇavasena.",
  "tika-s0402t:1232_2": "Tattha yaṃ dīpālokeneva tamassa paṭipakkhabhāvato alobhādīhi lobhādikassa nāmarūpaparicchedādivipassanāñāṇehi",
  "tika-s0402t:1232_3": "tassa tassa anatthassa pahānaṃ, seyyathidaṃ – pariccāgena lobhādimalassa, sīlena",
  "tika-s0402t:1232_4": "pāṇātipātādidussīlyassa, saddhādīhi assaddhiyādikassa, nāmarūpavavatthānena sakkāyadiṭṭhiyā,",
  "tika-s0402t:1232_5": "paccayapariggahena ahetuvisamahetudiṭṭhīnaṃ, tasseva aparabhāgena kaṅkhāvitaraṇena",
  "tika-s0402t:1232_6": "kathaṃkathībhāvassa, kalāpasammasanena ahaṃmamāti gāhassa, maggāmaggavavatthānena",
  "tika-s0402t:1232_7": "amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,",
  "tika-s0402t:1232_8": "bhayadassanena sabhaye abhayasaññāya, ādīnavadassanena assādasaññāya, nibbidānupassanena",
  "tika-s0402t:1232_9": "abhiratisaññāya, muccitukamyatāñāṇena amuccitukamyatāya, upekkhāñāṇena anupekkhāya,",
  "tika-s0402t:1232_10": "anulomena dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittaggāhassa",
  "tika-s0402t:1232_11": "pahānaṃ, etaṃ tadaṅgappahānaṃ nāma.",
  "tika-s0402t:1233_0": "Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe",
  "tika-s0402t:1233_1": "sevālassa, tesaṃ tesaṃ nīvaraṇādidhammānaṃ pahānaṃ, etaṃ vikkhambhanappahānaṃ nāma.",
  "tika-s0402t:1233_2": "Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ",
  "tika-s0402t:1233_3": "pahānāyā”tiādinā nayena vuttassa samudayapakkhiyassa kilesagahaṇassa accantaṃ appavattibhāvena",
  "tika-s0402t:1233_4": "samucchindanaṃ, etaṃ samucchedappahānaṃ nāma. Yaṃ pana phalakkhaṇe paṭippassaddhatthaṃ",
  "tika-s0402t:1233_5": "kilesānaṃ, etaṃ paṭippassaddhippahānaṃ nāma. Yaṃ sabbasaṅkhatanissaṭattā pahīnasabbasaṅkhataṃ",
  "tika-s0402t:1233_6": "nibbānaṃ, etaṃ nissaraṇappahānaṃ nāma. Tassa pañcavidhassapi tathā tathā rāgādikilesānaṃ",
  "tika-s0402t:1233_7": "paṭinissajjanaṭṭhena samatikkamanaṭṭhena vā pahānassa atthāya, pahānasādhanatthanti",
  "tika-s0402t:1233_8": "evamettha attho daṭṭhabbo.",
  "tika-s0402t:1234_0": "Tattha saṃvarena kilesānaṃ cittasantāne pavesanivāraṇaṃ pahānena ca pavesanivāraṇameva",
  "tika-s0402t:1234_1": "samugghāto cāti vadanti. Ubhayenapi pana yathārahaṃ ubhayaṃ sampajjatīti daṭṭhabbaṃ.",
  "tika-s0402t:1234_2": "Sīlādidhammā eva hi saṃvaraṇato saṃvaraṃ, pajahanato pahānanti.",
  "tika-s0402t:1235_0": "Anītihanti ītiyo vuccanti upaddavā diṭṭhadhammikā samparāyikā ca. Ītiyo hantīti ītihaṃ,",
  "tika-s0402t:1235_1": "anu ītihanti anītihaṃ, sāsanabrahmacariyaṃ maggabrahmacariyañca. Atha vā ītīhi anatthehi",
  "tika-s0402t:1235_2": "saddhiṃ hananti gacchanti pavattantīti ītihā, taṇhādiupakkilesā. Natthi ettha ītihāti",
  "tika-s0402t:1235_3": "anītihaṃ. Ītihā vā yathāvuttenatthena titthiyasamayā, tappaṭipakkhato idaṃ anītihaṃ.",
  "tika-s0402t:1235_4": "“Anitiha”ntipi pāṭho. Tassattho – “itihāya”nti dhammesu anekaṃsaggāhabhāvato vicikicchā",
  "tika-s0402t:1235_5": "itihaṃ nāma, sammāsambuddhappaveditattā yathānusiṭṭhaṃ paṭipajjantānaṃ nikkaṅkhabhāvasādhanato",
  "tika-s0402t:1235_6": "ca natthi ettha itihanti anitihaṃ, aparapattiyanti attho. Vuttañhetaṃ “paccattaṃ",
  "tika-s0402t:1235_7": "veditabbo viññūhī”ti, “atakkāvacaro”ti ca. Gāthābandhasukhatthaṃ pana “anītiha”nti",
  "tika-s0402t:1235_8": "dīghaṃ katvā paṭhanti. Pacchimaṃ panettha atthavikappaṃ dassetuṃ “itihaparivajjita”ntiādi vuttaṃ.",
  "tika-s0402t:1236_0": "Nibbānasaṅkhātaṃ ogadhaṃ patiṭṭhaṃ pāraṃ gacchatīti nibbānogadhagāmī, vimuttirasattā",
  "tika-s0402t:1236_1": "ekanteneva nibbānasampāpakoti attho, taṃ nibbānogadhagāminaṃ brahmacariyaṃ. Nibbānogadhoti",
  "tika-s0402t:1236_2": "vā ariyamaggo vuccati tena vinā nibbānāvagāhaṇassa asambhavato tassa ca nibbānaṃ",
  "tika-s0402t:1236_3": "anālambitvā appavattanato, tañcetaṃ ekantasampādanena gacchatīti nibbānogadhagāmī.",
  "tika-s0402t:1236_4": "Atha vā nibbānogadhagāminanti nibbānassa antogāminaṃ. Maggabrahmacariyañhi nibbānaṃ",
  "tika-s0402t:1236_5": "ārammaṇaṃ karitvā tassa anto eva pavattatīti. Imameva ca atthavikappaṃ dassetuṃ “nibbānassa",
  "tika-s0402t:1236_6": "antogāmina”ntiādi vuttaṃ. Soti yo so samatiṃsa pāramiyo pūretvā sabbakilese bhañjitvā",
  "tika-s0402t:1236_7": "anuttaraṃ sammāsambodhiṃ abhisambuddho, so bhagavā adesayi desesi. Mahantehīti mahāātumehi",
  "tika-s0402t:1236_8": "uḷārajjhāsayehi. Mahantaṃ nibbānaṃ, mahante vā sīlakkhandhādike esanti gavesantīti",
  "tika-s0402t:1236_9": "mahesino, buddhādayo ariyā. Tehi anuyāto paṭipanno.",
  "tika-s0402t:1237_0": "Yathā buddhena desitanti yathā abhiññeyyādibhāvena sammāsambuddhena mayā desitaṃ,",
  "tika-s0402t:1237_1": "evaṃ ye etaṃ maggabrahmacariyaṃ tadatthaṃ sāsanabrahmacariyañca paṭipajjanti. Te",
  "tika-s0402t:1237_2": "diṭṭhadhammikasamparāyikaparamatthehi yathārahaṃ anusāsantassa satthu mayhaṃ sāsanakārino",
  "tika-s0402t:1237_3": "ovādappaṭikarā sakalassa vaṭṭadukkhassa antaṃ pariyantaṃ appavattiṃ karissanti, dukkhassa",
  "tika-s0402t:1237_4": "vā antaṃ nibbānaṃ sacchikarissantīti.",
  "tika-s0402t:1238": "Brahmacariyasuttavaṇṇanā niṭṭhitā.",
  "tika-s0402t:1239": "6. Kuhasuttavaṇṇanā",
  "tika-s0402t:1240_0": "26. Chaṭṭhe kuhakāti sāmantajappanādinā kuhanavatthunā kuhakā, asantaguṇasambhāvanicchāya",
  "tika-s0402t:1240_1": "kohaññaṃ katvā paresaṃ viddhaṃsakāti attho. Thaddhāti “kodhano hoti upāyāsabahulo,",
  "tika-s0402t:1240_2": "appampi vutto samāno abhisajjati kuppati byāpajjati patitthīyatī”ti evaṃ vuttena",
  "tika-s0402t:1240_3": "kodhena ca, “dubbaco hoti dovacassakaraṇehi dhammehi samannāgato akkhamo appadakkhiṇaggāhī",
  "tika-s0402t:1240_4": "anusāsani”nti. Evaṃ vuttena dovacassena ca, “jātimado, gottamado, lābhamado, ārogyamado,",
  "tika-s0402t:1240_5": "yobbanamado, jīvitamado”ti evaṃ vuttajātimadādibhedena mānena ca garukātabbesu garūsupi",
  "tika-s0402t:1240_6": "nipaccakāraṃ akatvā ayosalākaṃ gilitvā ṭhitā viya anonatā hutvā vicaraṇakā. Tenāha “kodhena cā”tiādi.",
  "tika-s0402t:1241_0": "Upalāpakāti micchājīvavasena kulasaṅgaṇhakā. Lapāti paccayatthaṃ payuttavācāvasena",
  "tika-s0402t:1241_1": "nippesikatāvasena lapakāti attho. Siṅganti siṅgāraṃ. Tañhi kusalassa vijjhanato suṭṭhu",
  "tika-s0402t:1241_2": "āsevitatāya sīse parikkhittaṃ sunibbattaṃ visāṇaṃ viya thirattā ca siṅgaṃ viyāti",
  "tika-s0402t:1241_3": "siṅgaṃ, nāgarikabhāvasaṅkhātassa kilesasiṅgassetaṃ nāmaṃ. Siṅgārabhāvo siṅgāratā,",
  "tika-s0402t:1241_4": "siṅgārakaraṇakaākāro vā. Cāturabhāvo cāturatā. Tathā cāturiyaṃ. Parikkhatabhāvo parikkhatatā,",
  "tika-s0402t:1241_5": "parikhaṇitvā ṭhapitasseva daḷhasiṅgārassetaṃ nāmaṃ. Itaraṃ tasseva vevacanaṃ. Evaṃ",
  "tika-s0402t:1241_6": "sabbehi vārehi kilesasiṅgāratāva kathitā.",
  "tika-s0402t:1242_0": "Uggatanaḷāti naḷasadisaṃ tucchamānaṃ ukkhipitvā vicaraṇakā. Tenāha “tucchamānaṃ ukkhipitvā",
  "tika-s0402t:1242_1": "ṭhitā”ti. Yasmā te kuhanādiyogato na sammāpaṭipannā, tasmā “mama santakā na hontī”ti",
  "tika-s0402t:1242_2": "vuttaṃ. Apagatāti yadipi te mama sāsane pabbajitā, yathānusiṭṭhaṃ pana appaṭipajjanato",
  "tika-s0402t:1242_3": "apagatā eva imasmā dhammavinayā, ito te suvidūre ṭhitāti dasseti. Vuttañhetaṃ –",
  "tika-s0402t:1243": "“Nabhañca dūre pathavī ca dūre,",
  "tika-s0402t:1244": "Pāraṃ samuddassa tadāhu dūre;",
  "tika-s0402t:1245": "Tato have dūrataraṃ vadanti,",
  "tika-s0402t:1246": "Satañca dhammo asatañca rājā”ti. ;",
  "tika-s0402t:1247": "Sabbattha patthaṭatāya vepullaṃ pāpuṇantīti sabbattha patthaṭabhāvena sīlādidhammakkhandhapāripūriyā vepullaṃ pāpuṇanti.",
  "tika-s0402t:1248": "Kuhasuttavaṇṇanā niṭṭhitā.",
  "tika-s0402t:1249": "7. Santuṭṭhisuttavaṇṇanā",
  "tika-s0402t:1250_0": "27. Sattame niddosānīti avajjarahitāni āgamanasuddhito kāyamaṇḍanādikilesavatthubhāvābhāvato",
  "tika-s0402t:1250_1": "ca. Tattha sulabhatāya pariyesanadukkhassa abhāvo dassito, appatāya pariharaṇadukkhassapi",
  "tika-s0402t:1250_2": "abhāvo dassito, anavajjatāya agarahitabbatāya bhikkhusāruppabhāvo dassito hoti. Appatāya",
  "tika-s0402t:1250_3": "vā parittāsassa avatthutā, sulabhatāya gedhādīnaṃ avatthutā, anavajjatāya ādīnavadassananissaraṇapaññānaṃ",
  "tika-s0402t:1250_4": "atthitā dassitā hoti. Appatāya vā lābhena na somanassaṃ janayanti, alābhena na domanassaṃ",
  "tika-s0402t:1250_5": "janayanti, anavajjatāya vippaṭisāranimittaṃ aññāṇupekkhaṃ na janayanti avippaṭisāravatthubhāvato.",
  "tika-s0402t:1251_0": "Paṃsukūlanti saṅkārakūṭādīsu yattha katthaci paṃsūnaṃ upari ṭhitattā abbhuggataṭṭhena",
  "tika-s0402t:1251_1": "paṃsukūlaṃ viyāti paṃsukūlaṃ, paṃsu viya kucchitabhāvaṃ ulati gacchatīti paṃsukūlanti",
  "tika-s0402t:1251_2": "evaṃ laddhanāmaṃ rathikādīsu patitanantakāni uccinitvā katacīvaraṃ. Rukkhamūlanti",
  "tika-s0402t:1251_3": "vivekānurūpaṃ yaṃ kiñci rukkhasamīpaṃ. Yaṃ kiñci muttanti yaṃ kiñci gomuttaṃ. Keci",
  "tika-s0402t:1251_4": "panettha “gomuttaparibhāvitaharītakakhaṇḍaṃ pūtimutta”nti vadanti. “Pūtibhāvena āpaṇādito",
  "tika-s0402t:1251_5": "vissaṭṭhaṃ chaḍḍitaṃ apariggahitaṃ yaṃ kiñci bhesajjaṃ pūtimuttanti adhippeta”nti apare.",
  "tika-s0402t:1252_0": "Yato khoti paccatte nissakkavacanaṃ, yaṃ khoti vuttaṃ hoti. Tena tuṭṭho hotīti vuttakiriyaṃ",
  "tika-s0402t:1252_1": "parāmasati. Tuṭṭhoti santuṭṭho. Idamassāhanti yvāyaṃ catubbidhena yathāvuttena paccayena",
  "tika-s0402t:1252_2": "appena sulabhena santoso, idaṃ imassa bhikkhuno sīlasaṃvarādīsu aññataraṃ ekaṃ sāmaññaṅgaṃ",
  "tika-s0402t:1252_3": "samaṇabhāvakāraṇanti ahaṃ vadāmi. Santuṭṭhassa hi catupārisuddhisīlaṃ paripuṇṇaṃ",
  "tika-s0402t:1252_4": "hoti, samathavipassanā ca bhāvanāpāripūriṃ gacchanti. Atha vā sāmaññaṃ nāma ariyamaggo,",
  "tika-s0402t:1252_5": "tassa saṅkhepato dve aṅgā bāhiraṃ ajjhattikanti. Tattha bāhiraṃ sappurisūpanissayo",
  "tika-s0402t:1252_6": "saddhammassavanañca. Ajjhattikaṃ pana yonisomanasikāro dhammānudhammappaṭipatti ca.",
  "tika-s0402t:1252_7": "Tesu yasmā yathārahaṃ dhammānudhammappaṭipattibhūtā tassa mūlabhūtā cete dhammā,",
  "tika-s0402t:1252_8": "yadidaṃ appicchatā santuṭṭhitā pavivittatā asaṃsaṭṭhatā āraddhavīriyatāti evamādayo,",
  "tika-s0402t:1252_9": "tasmā vuttaṃ “idamassāhaṃ aññataraṃ sāmaññaṅganti vadāmī”ti.",
  "tika-s0402t:1253_0": "Senāsanamārabbhāti vihārādiṃ mañcapīṭhādiñca senāsanaṃ nissāya. Cīvaraṃ pānabhojananti",
  "tika-s0402t:1253_1": "nivāsanādicīvaraṃ ambapānakādipānaṃ khādanīyabhojanīyādibhuñjitabbavatthuñca ārabbhāti",
  "tika-s0402t:1253_2": "sambandho. Vighātoti vighātabhāvo, cittassa dukkhaṃ na hotīti yojanā. Ayañhettha",
  "tika-s0402t:1253_3": "saṅkhepattho – “amukasmiṃ nāma āvāse paccayā sulabhā”ti labhitabbaṭṭhānagamanena",
  "tika-s0402t:1253_4": "vā “mayhaṃ pāpuṇāti, na tuyha”nti vivādāpajjanena vā navakammakaraṇādivasena vā senāsanādīni",
  "tika-s0402t:1253_5": "pariyesantānaṃ asantuṭṭhānaṃ icchitālābhādinā yo vighāto cittassa hoti, so tattha",
  "tika-s0402t:1253_6": "santuṭṭhassa na hoti. Disā nappaṭihaññatīti santuṭṭhiyā cātuddisabhāvena disā na",
  "tika-s0402t:1253_7": "paṭihanati. Vuttañhetaṃ “cātuddiso appaṭigho ca hoti, santussamāno itarītarenā”ti.",
  "tika-s0402t:1254_0": "Samaṇadhammassa anulomāti samaṇadhammassa samathavipassanābhāvanāya, ariyamaggasseva",
  "tika-s0402t:1254_1": "vā anucchavikā appicchatādayo. Tuṭṭhacittassa bhikkhunoti tuṭṭhacittena bhikkhunā.",
  "tika-s0402t:1254_2": "Adhiggahitā hontīti paṭipakkhadhamme abhibhavitvā gahitā honti. Antogatāti abbhantaragatā.",
  "tika-s0402t:1254_3": "Na paribāhirāti na bāhirā katā.",
  "tika-s0402t:1255": "Santuṭṭhisuttavaṇṇanā niṭṭhitā.",
  "tika-s0402t:1256": "8. Ariyavaṃsasuttavaṇṇanā",
  "tika-s0402t:1257": "28. Aṭṭhame vaṃsa-saddo “piṭṭhivaṃsaṃ atikkamitvā nisīdatī”tiādīsu dvinnaṃ gopānasīnaṃ sandhānaṭṭhāne ṭhapetabbadaṇḍake āgato.",
  "tika-s0402t:1258": "“Vaṃso visālo ca yathā visatto,",
  "tika-s0402t:1259": "Puttesu dāresu ca yā apekkhā;",
  "tika-s0402t:1260": "Vaṃsakkaḷīrova asajjamāno,",
  "tika-s0402t:1261": "Eko care khaggavisāṇakappo”ti. –",
  "tika-s0402t:1262_0": "Ādīsu kaṭṭhake. “Bherisaddo mudiṅgasaddo vaṃsatālasaddo”tiādīsu tūriyavisese, veṇūtipi",
  "tika-s0402t:1262_1": "vuccati. “Bhinnena piṭṭhivaṃsena mato hatthī”tiādīsu hatthiādīnaṃ piṭṭhivemajjhe",
  "tika-s0402t:1262_2": "padese. “Kulavaṃsaṃ ṭhapessāmī”tiādīsu kulanvaye. “Vaṃsānurakkhako paveṇīpālako”tiādīsu",
  "tika-s0402t:1262_3": "guṇānupubbiyaṃ guṇānaṃ pabandhappavattiyaṃ. Idha pana catupaccayasantosabhāvanārāmatāsaṅkhātaguṇānaṃ",
  "tika-s0402t:1262_4": "pabandhe daṭṭhabbo. Tassa pana vaṃsassa kulanvayaṃ guṇanvayañca nidassanavasena dassetuṃ",
  "tika-s0402t:1262_5": "“yathā hī”tiādi vuttaṃ. Tattha khattiyavaṃsoti khattiyakulavaṃso. Esa nayo sesapadesupi.",
  "tika-s0402t:1262_6": "Samaṇavaṃso pana samaṇatanti samaṇapaveṇī. Mūlagandhādīnanti ādi-saddena yathā sāragandhādīnaṃ",
  "tika-s0402t:1262_7": "saṅgaho, evamettha gorasādīnampi saṅgaho daṭṭhabbo, dutiyena pana ādi-sadena kāsikavatthasappimaṇḍādīnaṃ.",
  "tika-s0402t:1263_0": "Ariya-saddo amilakkhesupi manussesu pavattati, yesaṃ nivasanaṭṭhānaṃ ariyaṃ āyatananti",
  "tika-s0402t:1263_1": "vuccati. Yathāha “yāvatā, ānanda, ariyaṃ āyatana”nti. Lokiyasādhujanesupi “ye hi",
  "tika-s0402t:1263_2": "vo ariyā parisuddhakāyasamācārā, tesaṃ ahaṃ aññataro”tiādīsu. Idha pana ye “ārakā",
  "tika-s0402t:1263_3": "kilesehī”tiādinā laddhanibbacanā paṭividdhaariyasaccā, te eva adhippetāti dassetuṃ",
  "tika-s0402t:1263_4": "“ke pana te ariyā”ti pucchaṃ katvā “ariyā vuccantī”tiādi vuttaṃ. Tattha ye mahāpaṇidhānakappato",
  "tika-s0402t:1263_5": "paṭṭhāya yāvāyaṃ kappo, etthantare uppannā sammāsambuddhā. Te tāva sarūpato dassetvā",
  "tika-s0402t:1263_6": "tadaññepi sammāsambuddhe paccekabuddhe buddhasāvake ca saṅgahetvā anavasesato ariye",
  "tika-s0402t:1263_7": "dassetuṃ “apicā”tiādi vuttaṃ. Tattha yāva sāsanaṃ antaradhāyati, tāva satthā dharati",
  "tika-s0402t:1263_8": "eva nāmāti imameva bhagavantaṃ. Ye cetarahi buddhasāvakā, te ca sandhāya paccuppannaggahaṇaṃ.",
  "tika-s0402t:1263_9": "Tasmiṃ tasmiṃ kāle te te paccuppannāti ce, atītānāgataggahaṇaṃ na kattabbaṃ siyā.",
  "tika-s0402t:1264_0": "Idāni yathā bhagavā “dhammaṃ vo, bhikkhave, desessāmi ādikalyāṇaṃ majjhekalyāṇaṃ",
  "tika-s0402t:1264_1": "pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ",
  "tika-s0402t:1264_2": "pakāsessāmi, yadidaṃ cha chakkānī”ti chachakkadesanāya aṭṭhahi padehi vaṇṇaṃ abhāsi.",
  "tika-s0402t:1264_3": "Evaṃ mahāariyavaṃsadesanāya ariyānaṃ vaṃsaṃ “cattārome, bhikkhave, ariyavaṃsā aggaññā",
  "tika-s0402t:1264_4": "rattaññā vaṃsaññā porāṇā, asaṃkiṇṇā asaṃkiṇṇapubbā na saṃkīyanti na saṃkīyissanti,",
  "tika-s0402t:1264_5": "appaṭikuṭṭhā samaṇehi brāhmaṇehi viññūhī”ti yehi navahi padehi vaṇṇaṃ abhāsi, tāni",
  "tika-s0402t:1264_6": "tāva ānetvā thomanāvaseneva vaṇṇento “te kho panete”tiādimāha. Aggāti jānitabbā sabbavaṃsehi",
  "tika-s0402t:1264_7": "seṭṭhabhāvato seṭṭhabhāvasādhanato ca.",
  "tika-s0402t:1265_0": "Rattaññā cirarattāti jānitabbā rattaññūhi buddhādīhi tehi ca tathā anuṭṭhitattā.",
  "tika-s0402t:1265_1": "Vaṃsāti jānitabbāti buddhādīnaṃ ariyānaṃ vaṃsāti jānitabbā. Porāṇāti purātanā. Na",
  "tika-s0402t:1265_2": "adhunappattikāti na adhunātanā. Avikiṇṇāti na khittā na chaḍḍitā. Tenāha “anapanītā”ti.",
  "tika-s0402t:1265_3": "Na apanītapubbāti na chaḍḍitapubbā, tissannampi sikkhānaṃ paripūraṇūpāyabhāvato na",
  "tika-s0402t:1265_4": "pariccattapubbā. Tato eva idānipi na apanīyanti, anāgatepi na apanīyissantiyeva.",
  "tika-s0402t:1265_5": "Dhammasabhāvassa vijānanena viññū. Samitapāpā samaṇā ceva bāhitapāpā brāhmaṇā ca.",
  "tika-s0402t:1265_6": "Tehi appaṭikuṭṭhā appaṭikkhittā. Ye hi na paṭikkositabbā, te aninditabbā. Agarahitabbā",
  "tika-s0402t:1265_7": "apariccajitabbatāya appaṭikkhipitabbā hontīti.",
  "tika-s0402t:1266_0": "Santuṭṭhoti ettha yathādhippetasantosameva dassentena paccayasantosavasena santuṭṭhoti",
  "tika-s0402t:1266_1": "vuttaṃ, jhānavipassanādivasenapi idha bhikkhuno santuṭṭhatā hotīti. Itarītarenāti",
  "tika-s0402t:1266_2": "itarena itarena. Itarasaddo aniyamavacano dvikkhattuṃ vuccamāno yaṃ-kiñcisaddehi",
  "tika-s0402t:1266_3": "samānattho hotīti vuttaṃ “yena kenacī”ti. Svāyaṃ aniyamavācitāya eva yathā thūlādīnaṃ",
  "tika-s0402t:1266_4": "aññataravacano, evaṃ yathāladdhādīnampi aññataravacanoti. Tattha dutiyapakkhasseva",
  "tika-s0402t:1266_5": "idha icchitabhāvaṃ dassento “atha kho”tiādimāha. Nanu ca yathāladdhādayopi thūlādayo",
  "tika-s0402t:1266_6": "eva? Saccametaṃ, tathāpi atthi viseso. Yo hi yathāladdhesu thūlādīsu santoso, so",
  "tika-s0402t:1266_7": "yathālābhasantosova, na itaro. Na hi so paccayamattasannissayo icchito, atha kho",
  "tika-s0402t:1266_8": "attano kāyabalasāruppabhāvasannissayopi. Thūladukādayo tayopi cīvare labbhanti, majjhimo",
  "tika-s0402t:1266_9": "catupaccayasādhāraṇo, pacchimo pana cīvare senāsane ca labbhatīti daṭṭhabbaṃ. Ime",
  "tika-s0402t:1266_10": "tayo santoseti idaṃ sabbasaṅgāhikanayena vuttaṃ. Ye hi parato gilānapaccayaṃ piṇḍapāte",
  "tika-s0402t:1266_11": "eva pakkhipitvā cīvare vīsati, piṇḍapāte pannarasa, senāsane pannarasāti samapaññāsa",
  "tika-s0402t:1266_12": "santosā vuccanti, te sabbepi yathārahaṃ imesu eva tīsu santosesu saṅgahaṃ samosaraṇaṃ gacchantīti.",
  "tika-s0402t:1267_0": "Cīvaraṃ jānitabbanti “idaṃ nāma cīvaraṃ kappiya”nti jātito cīvaraṃ jānitabbaṃ. Cīvarakhettanti",
  "tika-s0402t:1267_1": "cīvarassa uppattikkhettaṃ. Paṃsukūlanti paṃsukūlacīvaraṃ, paṃsukūlalakkhaṇappattaṃ",
  "tika-s0402t:1267_2": "cīvaraṃ jānitabbanti attho. Cīvarasantosoti cīvare labbhamāno sabbo santoso jānitabbo.",
  "tika-s0402t:1267_3": "Cīvarappaṭisaṃyuttāni dhutaṅgāni jānitabbāni, yāni gopento cīvarasantosena sammadeva",
  "tika-s0402t:1267_4": "santuṭṭho hotīti. Khomakappāsikakoseyyakambalasāṇabhaṅgāni khomādīni. Tattha khomaṃ",
  "tika-s0402t:1267_5": "nāma khomasuttehi vāyitaṃ khomapaṭṭacīvaraṃ. Tathā sesānipi. Sāṇanti sāṇavākasuttehi",
  "tika-s0402t:1267_6": "katacīvaraṃ. Bhaṅganti pana khomasuttādīni sabbāni, ekaccāni vā missetvā katacīvaraṃ.",
  "tika-s0402t:1267_7": "Bhaṅgampi vākamayamevāti keci. Chāti gaṇanaparicchedo. Yadi evaṃ ito aññā vatthajāti",
  "tika-s0402t:1267_8": "natthīti? No natthi. Sā pana etesaṃ anulomāti dassetuṃ “dukūlādīnī”tiādi vuttaṃ.",
  "tika-s0402t:1267_9": "Ādi-saddena pattuṇṇaṃ, somārapaṭṭaṃ, cīnapaṭṭaṃ, iddhijaṃ, devadinnanti tesaṃ saṅgaho.",
  "tika-s0402t:1267_10": "Tattha dukūlaṃ sāṇassa anulomaṃ vākamayattā. Pattuṇṇadese sañjātavatthaṃ pattuṇṇaṃ.",
  "tika-s0402t:1267_11": "“Koseyyaviseso”ti hi abhidhānakose vuttaṃ. Somāradese cīnadese ca jātavatthāni somāracīnapaṭṭāni.",
  "tika-s0402t:1267_12": "Pattuṇṇādīni tīṇi koseyyassa anulomāni pāṇakehi katasuttamayattā. Iddhijaṃ ehibhikkhūnaṃ",
  "tika-s0402t:1267_13": "puññiddhiyā nibbattacīvaraṃ, taṃ khomādīnaṃ aññataraṃ hotīti tesaṃ eva anulomaṃ.",
  "tika-s0402t:1267_14": "Devatāhi dinnacīvaraṃ devadinnaṃ, taṃ kapparukkhe nibbattaṃ jāliniyā devakaññāya",
  "tika-s0402t:1267_15": "anuruddhattherassa dinnavatthasadisaṃ, tampi khomādīnaṃyeva anulomaṃ hoti tesu aññatarabhāvato.",
  "tika-s0402t:1268_0": "Imānīti antogadhāvadhāraṇavacanaṃ, imāni evāti attho. Buddhādīnaṃ paribhogayoggatāya",
  "tika-s0402t:1268_1": "kappiyacīvarāni. Idāni avadhāraṇena nivattitāni ekadesena dassetuṃ “kusacīra”ntiādi",
  "tika-s0402t:1268_2": "vuttaṃ. Tattha kusatiṇehi aññehi vā tādisehi tiṇehi katacīvaraṃ kusacīraṃ. Akkavākādīhi",
  "tika-s0402t:1268_3": "vākehi katacīvaraṃ vākacīraṃ. Catukkoṇehi tikoṇehi vā phalakehi katacīvaraṃ phalakacīraṃ.",
  "tika-s0402t:1268_4": "Manussānaṃ kesehi katakambalaṃ kesakambalaṃ. Cāmarivālaassavālādīhi kataṃ vālakambalaṃ.",
  "tika-s0402t:1268_5": "Makacitantūhi vāyito potthako. Cammanti migacammādi yaṃ kiñci cammaṃ. Ulūkapakkhehi",
  "tika-s0402t:1268_6": "ganthitvā katacīvaraṃ ulūkapakkhaṃ. Bhujapattatacādimayaṃ rukkhadussaṃ. Tirīṭakanti",
  "tika-s0402t:1268_7": "attho. Sukhumatarāhi latāhi latāvākehi vā vāyitaṃ latādussaṃ. Erakavākehi kataṃ erakadussaṃ.",
  "tika-s0402t:1268_8": "Tathā kadalidussaṃ. Sukhumehi veḷuvilīvehi kataṃ veḷudussaṃ. Ādi-saddena vakkalādīnaṃ",
  "tika-s0402t:1268_9": "saṅgaho. Akappiyacīvarāni titthiyaddhajabhāvato.",
  "tika-s0402t:1269_0": "Aṭṭhannaṃ mātikānaṃ vasenāti “sīmāya deti, katikāya detī”tiādinā āgatānaṃ aṭṭhannaṃ",
  "tika-s0402t:1269_1": "cīvaruppattimātikānaṃ vasena. Cīvarānaṃ paṭilābhakkhettadassanatthañhi bhagavatā",
  "tika-s0402t:1269_2": "“aṭṭhimā, bhikkhave, mātikā”tiādinā mātikā ṭhapitā. Mātikāti hi mātaro cīvaruppattijanikāti.",
  "tika-s0402t:1270_0": "Sosānikanti susāne patitaṃ. Pāpaṇikanti āpaṇadvāre patitaṃ. Rathiyanti puññatthikehi",
  "tika-s0402t:1270_1": "vātapānantarena rathikāya chaḍḍitacoḷakaṃ. Saṅkārakūṭakanti saṅkāraṭṭhāne chaḍḍitacoḷakaṃ.",
  "tika-s0402t:1270_2": "Sinānanti nahānacoḷakaṃ, yaṃ bhūtavejjehi sasīsaṃ nahāyitvā kālakaṇṇicoḷanti chaḍḍetvā",
  "tika-s0402t:1270_3": "gacchanti. Titthanti titthacoḷaṃ, sinānatitthe chaḍḍitapilotikā. Aggidaḍḍhanti agginā",
  "tika-s0402t:1270_4": "daḍḍhappadesaṃ. Tañhi manussā chaḍḍenti. Gokhāyitādīni pākaṭāneva. Tānipi hi manussā",
  "tika-s0402t:1270_5": "chaḍḍenti. Dhajaṃ ussāpetvāti nāvaṃ ārohantehi vā yuddhaṃ pavisantehi vā dhajayaṭṭhiṃ",
  "tika-s0402t:1270_6": "ussāpetvā, tattha baddhaṃ vātena ānītaṃ tehi chaḍḍitanti adhippāyo.",
  "tika-s0402t:1271_0": "Sādakabhikkhunāti gahapaticīvarassa sādiyanabhikkhunā. Ekamāsamattanti cīvaramāsasaññitaṃ",
  "tika-s0402t:1271_1": "ekamāsamattaṃ vitakketuṃ vaṭṭati, na tato paranti adhippāyo. Sabbassapi hi taṇhāniggahatthā",
  "tika-s0402t:1271_2": "sāsane paṭipattīti. Paṃsukūliko addhamāseneva karoti aparappaṭibaddhattā paṭilābhassa,",
  "tika-s0402t:1271_3": "itarassa pana parappaṭibaddhattā māsamattaṃ anuññātaṃ. Idaṃ māsaḍḍhamāsamattaṃ…pe…",
  "tika-s0402t:1271_4": "vitakkasantoso vitakkentassa parimitakālikattā. Mahātheraṃ tattha attano sahāyaṃ",
  "tika-s0402t:1271_5": "icchantopi garugāravena “gāmadvāraṃ, bhante, gamissāmi”iccevāha. Theropi tassa ajjhāsayaṃ",
  "tika-s0402t:1271_6": "ñatvā “ahampāvuso, gamissāmī”ti āha. “Imassa bhikkhuno vitakkassa avasaro mā hotū”ti",
  "tika-s0402t:1271_7": "pañhaṃ pucchamāno gāmaṃ pāvisi. Uccārapalibuddhoti uccārena pīḷito. Tadā bhagavato",
  "tika-s0402t:1271_8": "dukkarakiriyānussaraṇamukhena tathāgate uppannassa pītisomanassavegassa balavabhāvena",
  "tika-s0402t:1271_9": "kilesānaṃ vikkhambhitattā tasmiṃyeva…pe… tīṇi phalāni patto.",
  "tika-s0402t:1272_0": "Kattha labhissāmīti cintanāpi lābhāsāpubbikāti tathā “acintetvā”ti vuttaṃ. “Sundaraṃ",
  "tika-s0402t:1272_1": "labhissāmi, manāpaṃ labhissāmī”tievamādicintanāya kā nāma kathā, kathaṃ pana gantabbanti",
  "tika-s0402t:1272_2": "āha “kammaṭṭhānasīseneva gamana”nti. Tena cīvaraṃ paṭicca kiñcipi na cintetabbamevāti",
  "tika-s0402t:1272_3": "dasseti. Apesalo appatirūpāyapi pariyesanāya paccayo bhaveyyāti “pesalaṃ bhikkhuṃ",
  "tika-s0402t:1272_4": "gahetvā”ti vuttaṃ. Āhariyamānanti susānādīsu patitaṃ vatthaṃ “ime bhikkhū paṃsukūlapariyesanaṃ",
  "tika-s0402t:1272_5": "carantī”ti ñatvā kenaci purisena tato ānīyamānaṃ. Evaṃ laddhaṃ gaṇhantassapīti evaṃ",
  "tika-s0402t:1272_6": "paṭilābhasantosaṃ akopetvā laddhaṃ gaṇhantassapi. Attano pahonakamattenevāti yathāladdhānaṃ",
  "tika-s0402t:1272_7": "paṃsukūlānaṃ ekapaṭṭadupaṭṭānaṃ atthāya attano pahonakappamāṇeneva. Avadhāraṇena",
  "tika-s0402t:1272_8": "upari paccāsaṃ nivatteti. Gāme bhikkhāya āhiṇḍantena sapadānacārinā viya dvārappaṭipāṭiyā",
  "tika-s0402t:1272_9": "caraṇaṃ loluppavivajjanaṃ nāma loluppassa dūrasamussāritattā.",
  "tika-s0402t:1273_0": "Yāpetunti attabhāvaṃ pavattetuṃ. Dhovanupagenāti dhovanayoggena. Paṇṇānīti ambajambādipaṇṇāni.",
  "tika-s0402t:1273_1": "Akopetvāti santosaṃ akopetvā. Pahonakanīhārenevāti antaravāsakādīsu yaṃ kātukāmo,",
  "tika-s0402t:1273_2": "tassa pahonakaniyāmeneva yathāladdhaṃ thūlasukhumādiṃ gahetvā karaṇaṃ. Timaṇḍalappaṭicchādanamattassevāti",
  "tika-s0402t:1273_3": "nivāsanaṃ ce nābhimaṇḍalaṃ, jāṇumaṇḍalaṃ, itarañce galavāṭamaṇḍalaṃ, jāṇumaṇḍalanti",
  "tika-s0402t:1273_4": "timaṇḍalappaṭicchādanamattasseva karaṇaṃ. Taṃ pana atthato tiṇṇaṃ cīvarānaṃ heṭṭhimantena",
  "tika-s0402t:1273_5": "vuttaparimāṇaṃyeva hoti. Avicāretvā na vicāretvā.",
  "tika-s0402t:1274": "Kusibandhanakāleti maṇḍalāni yojetvā sibbanakāle. Satta vāreti satta sibbanavāre. Kappabinduapadesena kassaci vikārassa akaraṇaṃ kappasantoso.",
  "tika-s0402t:1275_0": "Sītappaṭighātanādi atthāpattito sijjhatīti mukhyameva cīvaraparibhoge payojanaṃ dassetuṃ",
  "tika-s0402t:1275_1": "“hirikopīnappaṭicchādanamattavasenā”ti vuttaṃ. Tenāha bhagavā “yāvadeva hirikopīnappaṭicchādanattha”nti.",
  "tika-s0402t:1275_2": "Vaṭṭati, na tāvatā santoso kuppati sambhārānaṃ dakkhiṇeyyānaṃ alābhato. Sāraṇīyadhamme",
  "tika-s0402t:1275_3": "ṭhatvāti sīlavantehi bhikkhūhi sādhāraṇabhogibhāve ṭhatvā. Itītiādinā paṭhamasseva",
  "tika-s0402t:1275_4": "ariyavaṃsassa paṃsukūlikaṅgatecīvarikaṅgānaṃ tesañcassa paccayataṃ dassento “iti",
  "tika-s0402t:1275_5": "ime dhammā aññamaññassa samuṭṭhāpakā upatthambhakā cā”ti dīpeti. Esa nayo ito paresu.",
  "tika-s0402t:1276_0": "Santuṭṭho hoti vaṇṇavādīti ettha catukkoṭikaṃ sambhavati. Tattha catutthoyeva pakkho",
  "tika-s0402t:1276_1": "vaṇṇitathomitoti tathā desanā katā. Eko santuṭṭho hoti, santosassa vaṇṇaṃ na katheti",
  "tika-s0402t:1276_2": "seyyathāpi thero nāḷako. Eko na santuṭṭho hoti, santosassa vaṇṇaṃ katheti seyyathāpi",
  "tika-s0402t:1276_3": "upanando sakyaputto. Eko neva santuṭṭho hoti, na santosassa vaṇṇaṃ katheti seyyathāpi",
  "tika-s0402t:1276_4": "thero lāḷudāyi. Eko santuṭṭho ceva hoti, santosassa ca vaṇṇaṃ katheti seyyathāpi thero mahākassapo.",
  "tika-s0402t:1277_0": "Anesananti ayuttaṃ esanaṃ. Tenāha “appatirūpa”nti, sāsane ṭhitānaṃ appatirūpaṃ ayoggaṃ.",
  "tika-s0402t:1277_1": "Kohaññaṃ karontoti cīvaruppādananimittaṃ paresaṃ kuhanaṃ vimhāpanaṃ karonto. Uttasatīti",
  "tika-s0402t:1277_2": "taṇhāsantāsena uparūpari tasati. Paritassatīti parito tassati. Yathā sabbe kāyavacippayogā",
  "tika-s0402t:1277_3": "tadatthā eva jāyanti, evaṃ sabbabhāgehi tasati. Gadhitaṃ vuccati giddho, so cettha",
  "tika-s0402t:1277_4": "abhijjhālakkhaṇo adhippeto. Gadhitaṃ etassa natthīti agadhitoti āha “vigatalobhagiddho”ti.",
  "tika-s0402t:1277_5": "Mucchanti taṇhāvasena muyhanaṃ. Tassa samussayassa adhigataṃ anāpanno anupagato.",
  "tika-s0402t:1277_6": "Anotthato anajjhotthato. Apariyonaddhoti taṇhacchadanena acchādito. Ādīnavaṃ passamānoti",
  "tika-s0402t:1277_7": "diṭṭhadhammikaṃ samparāyikañca dosaṃ passanto. Gadhitaparibhogato nissarati etenāti",
  "tika-s0402t:1277_8": "nissaraṇaṃ, idamaṭṭhikatā. Taṃ pajānātīti nissaraṇapañño. Tenāha “yāvadeva…pe… jānanto”ti.",
  "tika-s0402t:1278_0": "Nevattānukkaṃsetīti attānaṃ neva ukkaṃseti na ukkhipati na ukkaṭṭhato dahati. Ahantiādi",
  "tika-s0402t:1278_1": "ukkaṃsanākāradassanaṃ. Na vambheti na hīḷeti na nihīnato dahati. Tasmiṃ cīvarasantoseti",
  "tika-s0402t:1278_2": "tasmiṃ yathāvutte vīsatividhe cīvarasantose. Kāmañcettha vuttappakārasantosaggahaṇeneva",
  "tika-s0402t:1278_3": "cīvarahetu anesanāpajjanādipi gahitameva tasmiṃ sati tassa bhāvato, asati ca abhāvato.",
  "tika-s0402t:1278_4": "Vaṇṇavāditāattukkaṃsanaparavambhanāni pana gahitāni na hontīti “vaṇṇavādādīsu vā”ti",
  "tika-s0402t:1278_5": "vikappo vutto. Ettha ca dakkhotiādi yesaṃ dhammānaṃ vasenassa yathāvuttasantosādī",
  "tika-s0402t:1278_6": "ijjhanti, taṃdassanaṃ. Tattha dakkhoti iminā tesaṃ samuṭṭhāpanapaññaṃ dasseti. Analasoti",
  "tika-s0402t:1278_7": "iminā paggaṇhanavīriyaṃ, sampajānoti iminā pārihāriyapaññaṃ, paṭissatoti iminā tattha",
  "tika-s0402t:1278_8": "asammosavuttiṃ dasseti.",
  "tika-s0402t:1279_0": "Piṇḍapāto jānitabboti pabhedato piṇḍapāto jānitabbo. Piṇḍapātakkhettanti piṇḍapātassa",
  "tika-s0402t:1279_1": "uppattiṭṭhānaṃ. Piṇḍapātasantoso jānitabboti piṇḍapātasantosappabhedo jānitabbo.",
  "tika-s0402t:1279_2": "Idha bhesajjampi piṇḍapātagatikameva. Āharitabbato hi sappiādīnampi gahaṇaṃ kataṃ.",
  "tika-s0402t:1280_0": "Piṇḍapātakkhettaṃ piṇḍapātassa uppattiṭṭhānaṃ khettaṃ viya khettaṃ. Uppajjati ettha,",
  "tika-s0402t:1280_1": "etenāti ca uppattiṭṭhānaṃ. Saṅghato vā hi bhikkhuno piṇḍapāto uppajjati uddissavasena",
  "tika-s0402t:1280_2": "vā. Tattha sakalassa saṅghassa dātabbabhattaṃ saṅghabhattaṃ. Katipaye bhikkhū uddisitvā",
  "tika-s0402t:1280_3": "uddesena dātabbabhattaṃ uddesabhattaṃ. Nimantetvā dātabbabhattaṃ nimantanaṃ. Salākāya",
  "tika-s0402t:1280_4": "dātabbabhattaṃ salākabhattaṃ. Ekasmiṃ pakkhe ekadivasaṃ dātabbabhattaṃ pakkhikaṃ.",
  "tika-s0402t:1280_5": "Uposathe uposathe dātabbabhattaṃ uposathikaṃ. Pāṭipadadivase dātabbabhattaṃ pāṭipadikaṃ.",
  "tika-s0402t:1280_6": "Āgantukānaṃ dātabbabhattaṃ āgantukabhattaṃ. Dhuragehe eva ṭhapetvā dātabbabhattaṃ",
  "tika-s0402t:1280_7": "dhurabhattaṃ. Kuṭiṃ uddissa dātabbabhattaṃ kuṭibhattaṃ. Gāmavāsiādīhi vārena dātabbabhattaṃ",
  "tika-s0402t:1280_8": "vārabhattaṃ. Vihāraṃ uddissa dātabbabhattaṃ vihārabhattaṃ. Sesāni pākaṭāneva.",
  "tika-s0402t:1281_0": "Vitakketi “kattha nu kho ahaṃ ajja piṇḍāya carissāmī”ti. “Sve kattha piṇḍāya carissāmā”ti",
  "tika-s0402t:1281_1": "therena vutte “asukagāme, bhante”ti kāmametaṃ paṭivacanadānaṃ, yena pana cittena",
  "tika-s0402t:1281_2": "cintetvā taṃ vuttaṃ, taṃ sandhāyāha “ettakaṃ cintetvā”ti. Tato paṭṭhāyāti vitakkamāḷake",
  "tika-s0402t:1281_3": "ṭhatvā vitakkitakālato paṭṭhāya. Tato paraṃ vitakkento ariyavaṃsā cuto hotīti idaṃ",
  "tika-s0402t:1281_4": "tiṇṇampi ariyavaṃsikānaṃ vasena gahetabbaṃ, na ekacārikasseva. Sabbopi hi ariyavaṃsiko",
  "tika-s0402t:1281_5": "ekavārameva vitakketuṃ labhati, na tato paraṃ. Paribāhiroti ariyavaṃsikabhāvato bahibhūto.",
  "tika-s0402t:1281_6": "Svāyaṃ vitakkasantoso kammaṭṭhānamanasikārena na kuppati visujjhati ca. Ito paresupi",
  "tika-s0402t:1281_7": "eseva nayo. Tenevāha “kammaṭṭhānasīsena gantabba”nti. Gahetabbamevāti aṭṭhānappayutto",
  "tika-s0402t:1281_8": "eva-saddo. Yāpanamattameva gahetabbanti yojetabbaṃ.",
  "tika-s0402t:1282_0": "Etthāti etasmiṃ piṇḍapātappaṭiggahaṇe. Appanti attano yāpanappamāṇatopi appaṃ gahetabbaṃ",
  "tika-s0402t:1282_1": "dāyakassa cittārādhanatthaṃ. Pamāṇenevāti attano pamāṇeneva appaṃ gahetabbaṃ. Pamāṇena",
  "tika-s0402t:1282_2": "gahetabbanti ettha kāraṇaṃ dassetuṃ “paṭiggahaṇasmiñhī”tiādi vuttaṃ. Makkhetīti viddhaṃseti",
  "tika-s0402t:1282_3": "apaneti. Vinipāteti vināseti aṭṭhānaviniyogena. Sāsananti satthusāsanaṃ anusiṭṭhiṃ",
  "tika-s0402t:1282_4": "na karoti na paṭipajjati. Sapadānacārinā viya dvārapaṭipāṭiyā caraṇaṃ loluppavivajjanasantosoti",
  "tika-s0402t:1282_5": "āha “dvārapaṭipāṭiyā gantabba”nti.",
  "tika-s0402t:1283_0": "Harāpetvāti adhikaṃ apanetvā. Āhāragedhato nissarati etenāti nissaraṇaṃ. Jighacchāya",
  "tika-s0402t:1283_1": "paṭivinodanatthaṃ katā, kāyassa ṭhitiādipayojanaṃ pana atthāpattito āgatamevāti āha",
  "tika-s0402t:1283_2": "“jighacchāya…pe… santoso nāmā”ti. Nidahitvā na paribhuñjitabbaṃ tadahupīti adhippāyo.",
  "tika-s0402t:1283_3": "Itarattha pana sikkhāpadeneva vāritaṃ. Sāraṇīyadhamme ṭhitenāti sīlavantehi bhikkhūhi",
  "tika-s0402t:1283_4": "sādhāraṇabhogibhāve ṭhitena.",
  "tika-s0402t:1284_0": "Senāsanenāti sayanena āsanena ca. Yattha yattha hi mañcādike vihārādike ca seti,",
  "tika-s0402t:1284_1": "taṃ senaṃ. Yattha yattha pīṭhādike āsati, taṃ āsanaṃ. Tadubhayaṃ ekato katvā “senāsana”nti",
  "tika-s0402t:1284_2": "vuttaṃ. Tenāha “mañco”tiādi. Tattha mañco masārakādi. Tathā pīṭhaṃ. Mañcabhisi, pīṭhabhisīti",
  "tika-s0402t:1284_3": "duvidho bhisi. Vihāro pākāraparicchinno sakalo āvāso, “dīghamukhapāsādo”ti keci.",
  "tika-s0402t:1284_4": "Aḍḍhayogo dīghapāsādo, “ekapassacchādanakasenāsana”nti keci. Pāsādoti caturassapāsādo,",
  "tika-s0402t:1284_5": "“āyatacaturassapāsādo”ti keci. Hammiyanti muṇḍacchadanapāsādo. Guhāti kevalā pabbataguhā.",
  "tika-s0402t:1284_6": "Leṇaṃ dvārabandhaṃ. Aṭṭo bahalabhittikagehaṃ, yassa gopānasiyo aggahetvā iṭṭhakāhi",
  "tika-s0402t:1284_7": "eva chadanaṃ hoti, “aṭṭalākārena karīyatī”tipi vadanti. Māḷo ekakūṭasaṅgahito anekakoṇo",
  "tika-s0402t:1284_8": "paṭissayaviseso, “vaṭṭākārena katasenāsana”nti keci.",
  "tika-s0402t:1285_0": "Piṇḍapāte vuttanayenevāti “sādako bhikkhu ‘ahaṃ kattha vasissāmī’ti vitakketī”tiādinā",
  "tika-s0402t:1285_1": "yathārahaṃ piṇḍapāte vuttanayeneva veditabbā. “Tato paraṃ vitakkento ariyavaṃsā cuto",
  "tika-s0402t:1285_2": "hoti paribāhiro, senāsanaṃ kuhiṃ labhissāmīti acintetvā kammaṭṭhānasīseneva gantabba”nti",
  "tika-s0402t:1285_3": "ca evamādi sabbaṃ purimanayeneva.",
  "tika-s0402t:1286_0": "Kasmā panettha paccayasantosaṃ dassentena bhagavatā gilānapaccayasantoso na gahitoti?",
  "tika-s0402t:1286_1": "Na kho panetaṃ evaṃ daṭṭhabbanti dassento “gilānapaccayo pana piṇḍapāte eva paviṭṭho”ti",
  "tika-s0402t:1286_2": "āha, āharitabbatāsāmaññenāti adhippāyo. Yadi evaṃ tatthāpi piṇḍapāte viya vitakkasantosādayopi",
  "tika-s0402t:1286_3": "pannarasa santosā icchitabbāti? Noti dassento āha “tatthā”tiādi. Nanu cettha dvādaseva",
  "tika-s0402t:1286_4": "dhutaṅgāni viniyogaṃ gatāni, ekaṃ pana nesajjikaṅgaṃ na katthaci viniyuttanti āha",
  "tika-s0402t:1286_5": "“nesajjikaṅgaṃ bhāvanārāmaariyavaṃsaṃ bhajatī”ti. Ayañca attho aṭṭhakathāruḷho evāti",
  "tika-s0402t:1286_6": "dassento “vuttampi ceta”ntiādimāha.",
  "tika-s0402t:1287_0": "Pathaviṃ pattharamāno viyātiādi ariyavaṃsadesanāya sudukkarabhāvadassanaṃ mahāvisayattā",
  "tika-s0402t:1287_1": "tassā desanāya. Yasmā nayasahassapaṭimaṇḍitaṃ hoti, ariyamaggādhigamāya vitthārato",
  "tika-s0402t:1287_2": "pavattiyamānā desanā cittuppādakaṇḍe ayañca bhāvanārāmaariyavaṃsakathā ariyamaggādhigamāya",
  "tika-s0402t:1287_3": "vitthārato pavattiyamānā eva hotīti vuttaṃ “sahassanayapaṭimaṇḍitaṃ…pe… desanaṃ ārabhī”ti.",
  "tika-s0402t:1288_0": "Paṭipakkhavidhamanato abhimukhabhāvena ramaṇaṃ āramaṇaṃ ārāmoti āha “abhiratīti attho”ti.",
  "tika-s0402t:1288_1": "Byadhikaraṇānampi padānaṃ vasena bhavati bāhiratthasamāso yathā “urasilomo kaṇṭhekāḷo”ti",
  "tika-s0402t:1288_2": "āha “bhāvanāya ārāmo assāti bhāvanārāmo”ti. Abhiramitabbaṭṭhena vā ārāmo, bhāvanā",
  "tika-s0402t:1288_3": "ārāmo assāti bhāvanārāmoti evampettha samāsayojanā veditabbā. Bhāvento ramatīti etena",
  "tika-s0402t:1288_4": "bhāvanārāmasaddānaṃ kattusādhanataṃ kammadhārayasamāsatañca dasseti. “Pajahanto ramatī”ti",
  "tika-s0402t:1288_5": "vuttattā pahānārāmoti etthāpi eseva nayo.",
  "tika-s0402t:1289_0": "Kāmaṃ “nesajjikaṅgaṃ bhāvanārāmaariyavaṃsaṃ bhajatī”ti vuttaṃ bhāvanānuyogassa anucchavikattā,",
  "tika-s0402t:1289_1": "nesajjikaṅgavasena pana nesajjikassa bhikkhuno ekaccāhi āpattīhi anāpattibhāvoti",
  "tika-s0402t:1289_2": "tampi saṅgaṇhanto “terasannaṃ dhutaṅgāna”nti vatvā vinayaṃ patvā garuke ṭhātabbanti",
  "tika-s0402t:1289_3": "icchitattā sallekhassa apariccajanavasena paṭipatti nāma vinaye ṭhitassevāti āha",
  "tika-s0402t:1289_4": "“terasannaṃ…pe… kathitaṃ hotī”ti. Kāmaṃ suttābhidhammapiṭakesupi tattha tattha sīlakathā",
  "tika-s0402t:1289_5": "āhaṭāyeva, yehi pana guṇehi sīlassa vodānaṃ hoti, tesu kathitesu yathā sīlakathābāhullaṃ",
  "tika-s0402t:1289_6": "vinayapiṭakaṃ kathitaṃ hoti, evaṃ bhāvanākathābāhullaṃ suttapiṭakaṃ abhidhammapiṭakañca",
  "tika-s0402t:1289_7": "catutthena ariyavaṃsena kathitena kathitameva hotīti vuttaṃ “bhāvanārāmena avasesaṃ",
  "tika-s0402t:1289_8": "piṭakadvayaṃ kathita”nti. “So nekkhammaṃ bhāvento ramatī”ti nekkhammapadaṃ ādiṃ katvā",
  "tika-s0402t:1289_9": "tattha desanāya pavattattā sabbesampi vā samathavipassanāmaggadhammānaṃ yathāsakaṃ",
  "tika-s0402t:1289_10": "paṭipakkhato nikkhamanena nekkhammasaññitānaṃ tattha āgatattā so pāṭho nekkhammapāḷīti",
  "tika-s0402t:1289_11": "vuccatīti āha “nekkhamapāḷiyā kathetabbo”ti. Tenāha aṭṭhakathāyaṃ “sabbepi kusalā",
  "tika-s0402t:1289_12": "dhamā, nekkhammanti pavuccare”ti. Dasuttarasuttantapariyāyenāti dasuttarasuttantadhammena",
  "tika-s0402t:1289_13": "dasuttarasuttante āgatanayenāti vā attho. Sesapadadvayepi eseva nayo.",
  "tika-s0402t:1290_0": "Soti jāgariyaṃ anuyutto bhikkhu. Nekkhammanti kāmehi nikkhantabhāvato nekkhammasaññitaṃ",
  "tika-s0402t:1290_1": "paṭhamajjhānūpacāraṃ, so “abhijjhaṃ loke pahāyā”tiādinā āgato. Paṭhamajjhānassa pubbabhāgabhāvanā",
  "tika-s0402t:1290_2": "hi idhādhippetā, tasmā “abyāpāda”ntiādīsupi evameva attho veditabbo. Saupāyānañhi",
  "tika-s0402t:1290_3": "aṭṭhannaṃ samāpattīnaṃ aṭṭhārasannaṃ mahāvipassanānaṃ catunnaṃ ariyamaggānañca vasenettha",
  "tika-s0402t:1290_4": "desanā pavattāti. Tattha abyāpādanti mettā. Ālokasaññanti vibhūtaṃ katvā manasikaraṇena",
  "tika-s0402t:1290_5": "upaṭṭhitaālokasañjānanaṃ. Avikkhepanti samādhiṃ. Dhammavavatthānanti kusalādidhammānaṃ",
  "tika-s0402t:1290_6": "yāthāvanicchayaṃ, “sapaccayanāmavavatthāna”ntipi vadanti. Evaṃ kāmacchandādinīvaraṇappahānena",
  "tika-s0402t:1290_7": "“abhijjhaṃ loke pahāyā”tiādinā vuttassa paṭhamajjhānassa pubbabhāgapaṭipadāya bhāvanārāmataṃ",
  "tika-s0402t:1290_8": "pahānārāmatañca dassetvā idāni saha upāyena aṭṭhasamāpattīhi aṭṭhārasahi ca mahāvipassanāhi",
  "tika-s0402t:1290_9": "taṃ dassetuṃ “ñāṇa”ntiādimāha. Nāmarūpapariggahaṇakaṅkhāvitaraṇānañhi vibandhabhūtassa",
  "tika-s0402t:1290_10": "mohassa dūrīkaraṇena ñātapariññāya ṭhitassa aniccasaññādayo sijjhanti. Tathā jhānasamāpattīsu",
  "tika-s0402t:1290_11": "anabhiratinimittena pāmojjena tattha anabhiratiyā vinoditāya jhānādīnaṃ samadhigamoti",
  "tika-s0402t:1290_12": "samāpattivipassanaṃ arativinodanaavijjāpadālanaupāyo. Uppaṭipāṭiniddeso pana nīvaraṇasabhāvāya",
  "tika-s0402t:1290_13": "avijjāya heṭṭhānīvaraṇesu saṅgahadassanatthanti daṭṭhabbaṃ. Kiñcāpi paṭhamajjhānūpacāreyeva",
  "tika-s0402t:1290_14": "dukkhaṃ, catutthajjhānūpacāreyeva sukhaṃ pahīyati, atisayappahānaṃ pana sandhāyāha",
  "tika-s0402t:1290_15": "“catutthajjhānaṃ sukhadukkhe”ti.",
  "tika-s0402t:1291_0": "Aniccassa, aniccanti ca anupassanā aniccānupassanā, tebhūmakadhammānaṃ aniccataṃ",
  "tika-s0402t:1291_1": "gahetvā pavattāya anupassanāyetaṃ nāmaṃ. Niccasaññanti saṅkhatadhammesu niccā sassatāti",
  "tika-s0402t:1291_2": "pavattaṃ micchāsaññaṃ. Saññāsīsena diṭṭhicittānampi gahaṇaṃ daṭṭhabbaṃ. Esa nayo",
  "tika-s0402t:1291_3": "ito paresupi. Nibbidānupassananti saṅkhāresu nibbindanākārena pavattaṃ anupassanaṃ.",
  "tika-s0402t:1291_4": "Nandinti sappītikataṇhaṃ. Virāgānupassananti virajjanākārena pavattaṃ anupassanaṃ.",
  "tika-s0402t:1291_5": "Nirodhānupassananti saṅkhārānaṃ nirodhassa anupassanaṃ. “Te saṅkhārā nirujjhantiyeva,",
  "tika-s0402t:1291_6": "āyatiṃ samudayavasena na uppajjantī”ti evaṃ vā anupassanā nirodhānupassanā. Tenevāha",
  "tika-s0402t:1291_7": "“nirodhānupassanāya nirodheti no samudetī”ti. Muccitukāmatā hi ayaṃ balappattāti.",
  "tika-s0402t:1291_8": "Paṭinissajjanākārena pavattā anupassanā paṭinissaggānupassanā. Paṭisaṅkhā santiṭṭhanā",
  "tika-s0402t:1291_9": "hi ayaṃ. Ādānanti niccādivasena gahaṇaṃ. Santatisamūhakiccārammaṇānaṃ vasena ekattaggahaṇaṃ",
  "tika-s0402t:1291_10": "ghanasaññā. Āyūhanaṃ abhisaṅkharaṇaṃ. Avatthāvisesāpatti vipariṇāmo. Dhuvasaññanti thirabhāvaggahaṇaṃ.",
  "tika-s0402t:1292_0": "Nimittanti samūhaghanavasena, sakiccaparicchedatāya ca saṅkhārānaṃ saviggahataṃ.",
  "tika-s0402t:1292_1": "Paṇidhinti rāgādipaṇidhiṃ. Sā panatthato taṇhāvasena saṅkhāresu ninnatā. Abhinivesanti",
  "tika-s0402t:1292_2": "attānudiṭṭhi. Aniccadukkhādivasena sabbadhammatīraṇaṃ adhipaññādhammavipassanā. Sārādānābhinivesanti",
  "tika-s0402t:1292_3": "asāre sāranti gahaṇavipallāsaṃ. “Issarakuttādivasena loko samuppanno”ti abhiniveso",
  "tika-s0402t:1292_4": "sammohābhiniveso. Keci pana “ahosiṃ nu kho ahamatītamaddhānantiādinā pavattasaṃsayāpatti",
  "tika-s0402t:1292_5": "sammohābhiniveso”ti vadanti. Saṅkhāresu tāṇaleṇabhāvaggahaṇaṃ ālayābhiniveso. “Ālayaratā",
  "tika-s0402t:1292_6": "ālayasammuditā”ti ca vacanato ālayo taṇhā, sāyeva cakkhādīsu rūpādīsu ca abhinivesavasena",
  "tika-s0402t:1292_7": "pavattiyā ālayābhinivesoti keci. Evaṃ ṭhitā te saṅkhārā paṭinissajjīyantīti pavattaṃ",
  "tika-s0402t:1292_8": "ñāṇaṃ paṭisaṅkhānupassanā. Vaṭṭato vigatattā vivaṭṭaṃ nibbānaṃ, tattha ārammaṇasaṅkhātena",
  "tika-s0402t:1292_9": "anupassanena pavattiyā vivaṭṭānupassanā gotrabhu. Saṃyogābhinivesanti saṃyujjanavasena",
  "tika-s0402t:1292_10": "saṅkhāresu nivesanaṃ. Diṭṭhekaṭṭheti diṭṭhiyā sahajātekaṭṭhe pahānekaṭṭhe ca. Oḷāriketi",
  "tika-s0402t:1292_11": "uparimaggavajjhe kilese apekkhitvā vuttaṃ, aññathā dassanappahātabbāpi dutiyamaggavajjhehipi",
  "tika-s0402t:1292_12": "oḷārikāti. Aṇusahagateti aṇubhūte. Idaṃ heṭṭhimamaggavajjhe apekkhitvā vuttaṃ. Sabbakileseti",
  "tika-s0402t:1292_13": "avasiṭṭhasabbakilese. Na hi paṭhamādimaggehipi pahīnā kilesā puna pahīyantīti.",
  "tika-s0402t:1293_0": "Evanti paṭisambhidāmagge nekkhammapāḷiyā yojanaṃ nigametvā dīghanikāyetiādinā dasuttarapariyāyena",
  "tika-s0402t:1293_1": "yojanaṃ dasseti. Ekaṃ dhammaṃ bhāvento ramati, ekaṃ dhammaṃ pajahanto ramatīti ca",
  "tika-s0402t:1293_2": "nayidaṃ dasuttarasutte āgataniyāmena vuttaṃ, tattha pana “eko dhammo bhāvetabbo,",
  "tika-s0402t:1293_3": "eko dhammo pahātabbo”ti desanā āgatā. Evaṃ santepi yasmā atthato bhedo natthi, tasmā",
  "tika-s0402t:1293_4": "paṭisambhidāmagge nekkhammapāḷiyaṃ āgatanīhāreneva “ekaṃ dhammaṃ bhāvento ramati,",
  "tika-s0402t:1293_5": "ekaṃ dhammaṃ pajahanto ramatī”ti vuttaṃ. Esa nayo sesavāresupi.",
  "tika-s0402t:1294_0": "Evantiādinā dasuttarapariyāyena yojanaṃ nigametvā idāni satipaṭṭhānasuttantapariyāyena",
  "tika-s0402t:1294_1": "yojanaṃ dassetuṃ “majjhimanikāye”tiādi āraddhaṃ. Kāmañcettha kāyānupassanāvaseneva",
  "tika-s0402t:1294_2": "saṃkhipitvā yojanā katā, ekavīsatiyā pana ṭhānānaṃ vasenapi yojanā kātabbā. Idāni",
  "tika-s0402t:1294_3": "abhidhammaniddesapariyāyena dassetuṃ “abhidhamme niddesapariyāyenā”tiādi āraddhaṃ.",
  "tika-s0402t:1294_4": "Aniccatotiādīsu yaṃ vattabbaṃ, taṃ visuddhimaggasaṃvaṇṇanāsu vuttanayena veditabbaṃ.",
  "tika-s0402t:1295_0": "Ukkaṇṭhitanti adhikusalesu dhammesu pantasenāsanesu ca ukkaṇṭhādiñca, ananuyogoti",
  "tika-s0402t:1295_1": "attho. Ariyavaṃsapūrako dhīro sīlavā bhikkhu ariyavaṃsaparipūraṇassa bhedaṃ anicchanto",
  "tika-s0402t:1295_2": "samāhito vipassako ca paccayaghātena aratiyā ratiyā ca sahitā abhibhavitā hotīti",
  "tika-s0402t:1295_3": "vuttaṃ “aratiratisaho, bhikkhave, dhīro”ti. Sesaṃ suviññeyyameva.",
  "tika-s0402t:1296": "Ariyavaṃsasuttavaṇṇanā niṭṭhitā.",
  "tika-s0402t:1297": "9. Dhammapadasuttavaṇṇanā",
  "tika-s0402t:1298_0": "29. Navame jhānādibhedo dhammo pajjati etenāti dhammapadaṃ, anabhijjhāva dhammapadaṃ",
  "tika-s0402t:1298_1": "anabhijjhādhammapadaṃ, anabhijjhāpadhāno vā dhammakoṭṭhāso anabhijjhādhammapadaṃ.",
  "tika-s0402t:1298_2": "Evaṃ sesesupi. Atthato pana anabhijjhādhammapadaṃ nāma alobho vā alobhasīsena adhigatajjhānavipassanāmaggaphalanibbānāni",
  "tika-s0402t:1298_3": "vā. Abyāpādo dhammapadaṃ nāma mettā vā mettāsīsena adhigatajjhānādīni vā. Sammāsatidhammapadaṃ",
  "tika-s0402t:1298_4": "nāma sūpaṭṭhitassati vā satisīsena adhigatajjhānādīni vā. Sammāsamādhidhammapadaṃ",
  "tika-s0402t:1298_5": "nāma aṭṭhasamāpatti vā aṭṭhasamāpattisīsena adhigatajjhānavipassanāmaggaphalanibbānāni",
  "tika-s0402t:1298_6": "vā. Dasaasubhavasena vā adhigatajjhānādīni anabhijjā dhammapadaṃ. Catubrahmavihāravasena",
  "tika-s0402t:1298_7": "adhigatāni abyāpādo dhammapadaṃ. Dasānussati āhārepaṭikūlasaññāvasena adhigatāni",
  "tika-s0402t:1298_8": "sammāsatidhammapadaṃ. Dasakasiṇaānāpānavasena adhigatāni sammāsamādhidhammapadaṃ.",
  "tika-s0402t:1298_9": "Anabhijjhālūti anabhijjhāyanasīlo. Abhipubbo jhesaddo abhijjhāyanaṭṭho. Tenevāha",
  "tika-s0402t:1298_10": "“nittaṇho hutvā”ti. Pakatibhāvaṃ avijahantenāti parisuddhabhāvaṃ sabhāvasaṅkhātaanavajjasaṅkhātaṃ",
  "tika-s0402t:1298_11": "pakatibhāvaṃ avijahantena. Sāvajjadhammasamuppattiyā hi cittassa anavajjabhāvo jahito hotīti.",
  "tika-s0402t:1299": "Dhammapadasuttavaṇṇanā niṭṭhitā.",
  "tika-s0402t:1300": "10. Paribbājakasuttavaṇṇanā",
  "tika-s0402t:1301_0": "30. Dasame abhiññātāti ediso ca ediso cāti abhilakkhaṇavasena ñātā. Tenāha “ñātā",
  "tika-s0402t:1301_1": "pākaṭā”ti. Paṭisallānā vuṭṭhitoti ettha paṭisallānanti tehi tehi saddhivihārikaantevāsikaupāsakādisattehi",
  "tika-s0402t:1301_2": "ceva rūpārammaṇādisaṅkhārehi ca paṭinivattitvā apasakkitvā sallīnaṃ nilīyanaṃ, ekībhāvo",
  "tika-s0402t:1301_3": "pavivekoti vuttaṃ hoti. Yo tato vuṭṭhito, so paṭisallānā vuṭṭhito nāma hoti. Bhagavā",
  "tika-s0402t:1301_4": "pana yasmā paṭisallānā uttamato phalasamāpattito vuṭṭhāsi, tasmā vuttaṃ “paṭisallānā",
  "tika-s0402t:1301_5": "vuṭṭhitoti phalasamāpattito vuṭṭhito”ti. Vatthukāmesūti rūpādīsu kilesakāmassa vatthubhūtesu",
  "tika-s0402t:1301_6": "kāmesu. Bahalarāganti thiramūladummocanīyatāhi ajjhosānena bahalabhūtaṃ kilesakāmaṃ.",
  "tika-s0402t:1301_7": "Sakāraṇāti yehi kāraṇehi paresaṃ vāde dosaṃ dassenti, tehi kāraṇehi sakāraṇā. Na",
  "tika-s0402t:1301_8": "hi lakkhaṇayuttena hetunā vinā paravādesu dosaṃ dassetuṃ sakkā.",
  "tika-s0402t:1302_0": "Evamādīti ettha ādisaddena “natthi hetu natthi paccayo sattānaṃ saṃkilesāyā”ti evamādiṃ",
  "tika-s0402t:1302_1": "saṅgaṇhāti, tasmā evamādivādino evaṃ hetuppaṭikkhepavādinoti attho. Ettha ca natthikadiṭṭhi",
  "tika-s0402t:1302_2": "vipākaṃ paṭibāhati, akiriyadiṭṭhi kammaṃ paṭibāhati, ahetukadiṭṭhi ubhayaṃ paṭibāhati.",
  "tika-s0402t:1302_3": "Tattha kammaṃ paṭibāhantena vipāko paṭibāhito hoti, vipākaṃ paṭibāhantenapi kammaṃ",
  "tika-s0402t:1302_4": "paṭibāhitaṃ. Iti sabbepete atthato ubhayapaṭibāhakā ahetuvādā ceva akiriyavādā ca",
  "tika-s0402t:1302_5": "natthikavādā ca honti.",
  "tika-s0402t:1303_0": "Okkantaniyamāti ogāḷhamicchattaniyamā. Sajjhāyatīti taṃ diṭṭhidīpakaṃ ganthaṃ uggahetvā",
  "tika-s0402t:1303_1": "paṭhati. Vīmaṃsatīti tassa atthaṃ vicāreti. Tassātiādi vīmaṃsanākāradassanaṃ. Tasmiṃ",
  "tika-s0402t:1303_2": "ārammaṇeti yathāparikappitahetupaccayābhāvādike natthi hetūtiādinayappavattāya laddhiyā",
  "tika-s0402t:1303_3": "ārammaṇe. Micchāsati santiṭṭhatīti “natthi hetū”tiādivasena anussavūpaladdhe atthe",
  "tika-s0402t:1303_4": "tadākāraparivitakkanehi saviggahe viya sarūpato cittassa paccupaṭṭhite cirakālaparicayena",
  "tika-s0402t:1303_5": "evametanti nijjhānakkhamabhāvūpagamanena nijjhānakkhantiyā tathāgahite punappunaṃ",
  "tika-s0402t:1303_6": "tatheva āsevantassa bahulīkarontassa micchāvitakkena samānīyamānā micchāvāyāmopatthambhitā",
  "tika-s0402t:1303_7": "ataṃsabhāvaṃ taṃsabhāvanti gaṇhantī micchāsatīti laddhanāmā taṃladdhisahagatā taṇhā",
  "tika-s0402t:1303_8": "santiṭṭhati. Cittaṃ ekaggaṃ hotīti yathāvuttavitakkādipaccayalābhena tasmiṃ ārammaṇe",
  "tika-s0402t:1303_9": "avaṭṭhitatāya anekaggataṃ pahāya cittaṃ ekaggaṃ appitaṃ viya hoti micchāsamādhinā.",
  "tika-s0402t:1303_10": "Sopi hi paccayavisesena laddhabhāvanābalo kadāci samādhānapaṭirūpakiccakaro hotiyeva",
  "tika-s0402t:1303_11": "paharaṇavijjhanādīsu viyāti daṭṭhabbaṃ.",
  "tika-s0402t:1304_0": "Javanāni javantīti anekakkhattuṃ tenākārena pubbabhāgiyesu javanavāresu pavattesu",
  "tika-s0402t:1304_1": "sabbapacchime javanavāre satta javanāni javanti. Paṭhamajavane satekiccho hoti, tathā",
  "tika-s0402t:1304_2": "dutiyādīsūti dhammasabhāvadassanametaṃ, na pana tasmiṃ khaṇe tesaṃ satekicchabhāvāpādanaṃ",
  "tika-s0402t:1304_3": "kenaci sakkā kātuṃ. Tatthāti tesu tīsu micchādassanesu. Koci ekaṃ dassanaṃ okkamatīti",
  "tika-s0402t:1304_4": "yassa ekasmiṃyeva abhiniveso āsevanā pavattā, so ekaṃyeva dassanaṃ okkamati. Yassa",
  "tika-s0402t:1304_5": "dvīsu tīsupi vā abhiniveso āsevanā pavattā, so dve tīṇi okkamati. Etena yā pubbe",
  "tika-s0402t:1304_6": "ubhayapaṭibāhikatāmukhena pavattā atthasiddhā sabbadiṭṭhikā, sā pubbabhāgiyā, micchāniyāmokkantiyā",
  "tika-s0402t:1304_7": "pana yathāsakaṃ paccayasamudāgamadiṭṭhito bhinnārammaṇānaṃ viya visesādhigamānaṃ",
  "tika-s0402t:1304_8": "ekajjhaṃ anuppattiyā abhikiṇṇā evāti dasseti. Ekasmiṃ okkantepi dvīsu tīsu okkantesupi",
  "tika-s0402t:1304_9": "niyatamicchādiṭṭhikova hotīti iminā tissannampi diṭṭhīnaṃ samānaphalataṃ samānabalañca",
  "tika-s0402t:1304_10": "dasseti. Tasmā tissopi cetanā ekassa uppannā aññamaññaṃ anubalappadāyikā honti.",
  "tika-s0402t:1305_0": "Kiṃ panesa etasmiññeva attabhāve niyato, udāhu aññasmimpīti? Etasmiññeva niyato.",
  "tika-s0402t:1305_1": "Akusalañhi nāmetaṃ abalaṃ, na kusalaṃ viya mahābalaṃ. Aññathā sammattaniyāmo viya",
  "tika-s0402t:1305_2": "accantiko siyā, āsevanavasena pana bhavantarepi taṃ taṃ diṭṭhiṃ rocetiyeva. Tenevāha",
  "tika-s0402t:1305_3": "“vaṭṭakhāṇuko nāmesa satto”ti. Tasmā “sakiṃ nimuggo nimuggo eva bālo”ti viya vaṭṭakhāṇujotanā,",
  "tika-s0402t:1305_4": "yādisehi pana paccayehi ayaṃ taṃ dassanaṃ okkanto puna kadāci micchattaniyāmo tappaṭikkhepapaccaye",
  "tika-s0402t:1305_5": "paṭicca tato sīsukkhepanamassa na hotīti na vattabbaṃ. Tena vuttaṃ “yebhuyyenā”ti.",
  "tika-s0402t:1305_6": "Edisāti “buddhānampi atekicchā”tiādinā vuttasadisā.",
  "tika-s0402t:1306_0": "Attano nindābhayenāti “sammā diṭṭhiñca nāma te garahantī”tiādinā attano upari parehi",
  "tika-s0402t:1306_1": "vattabbanindābhayena. Ghaṭṭanabhayenāti tathā paresaṃ apasādanabhayena. Sahadhammena",
  "tika-s0402t:1306_2": "parena attano upari kātabbaniggaho upārambho, tato parittāso upārambhabhayaṃ. Taṃ",
  "tika-s0402t:1306_3": "pana atthato upavādabhayaṃ hotīti āha “upavādabhayenā”ti. Paṭippassaddhivasena abhijjhā",
  "tika-s0402t:1306_4": "vinayati etenāti abhijjhāvinayo, arahattaphalaṃ. Tenāha “abhijjhāvinayo vuccati arahatta”nti.",
  "tika-s0402t:1307": "Paribbājakasuttavaṇṇanā niṭṭhitā.",
  "tika-s0402t:1308": "Uruvelavaggavaṇṇanā niṭṭhitā.",
  "tika-s0402t:1309": "4. Cakkavaggo",
  "tika-s0402t:1310": "1. Cakkasuttavaṇṇanā",
  "tika-s0402t:1311_0": "31. Catutthassa paṭhame cattāri cakkānīti ettha cakkaṃ nāma dārucakkaṃ, ratanacakkaṃ,",
  "tika-s0402t:1311_1": "dhammacakkaṃ, iriyāpathacakkaṃ, sampatticakkanti pañcavidhaṃ. Tattha “yaṃ panidaṃ,",
  "tika-s0402t:1311_2": "samma, rathakāracakkaṃ chahi māsehi niṭṭhitaṃ chārattūnehī”ti idaṃ dārucakkaṃ. “Pitarā",
  "tika-s0402t:1311_3": "pavattitaṃ cakkaṃ anuvattetī”ti idaṃ ratanacakkaṃ. “Mayā pavattitaṃ cakka”nti idaṃ",
  "tika-s0402t:1311_4": "dhammacakkaṃ. “Catucakkaṃ navadvāra”nti idaṃ iriyāpathacakkaṃ. “Cattārimāni, bhikkhave,",
  "tika-s0402t:1311_5": "cakkāni yehi samannāgatānaṃ devamanussānaṃ catucakkaṃ pavattatī”ti idaṃ sampatticakkaṃ.",
  "tika-s0402t:1311_6": "Idhāpi etadeva adhippetanti āha “cattāri sampatticakkāni vattantī”ti. Anucchavike",
  "tika-s0402t:1311_7": "deseti puññakiriyāya sammāpaṭipattiyā anurūpadese. Sevanaṃ kālena kālaṃ upasaṅkamanaṃ.",
  "tika-s0402t:1311_8": "Bhajanaṃ bhattivasena payirupāsanaṃ. Attano sammā ṭhapananti attano cittasantānassa",
  "tika-s0402t:1311_9": "yoniso ṭhapanaṃ. Saddhādīsu nivesananti āha “sace”tiādi. Idameva cettha pamāṇanti",
  "tika-s0402t:1311_10": "idameva pubbekatapuññatāsaṅkhātaṃ sampatticakkaṃ eva etesu sampatticakkesu pamāṇabhūtaṃ",
  "tika-s0402t:1311_11": "itaresaṃ kāraṇabhāvato. Tenāha “yena hī”tiādi. So eva ca katapuñño puggalo attānaṃ",
  "tika-s0402t:1311_12": "sammā ṭhapeti akatapuññassa tadabhāvato.",
  "tika-s0402t:1312": "Cakkasuttavaṇṇanā niṭṭhitā.",
  "tika-s0402t:1313": "2. Saṅgahasuttavaṇṇanā",
  "tika-s0402t:1314_0": "32. Dutiye tassa dānameva dātabbanti pabbajitassa pabbajitaparikkhāraṃ pattacīvarādi,",
  "tika-s0402t:1314_1": "gihino gihiparikkhāraṃ vatthāvudhayānasayanādi dātabbaṃ. Sabbanti sabbaṃ upakāraṃ.",
  "tika-s0402t:1314_2": "Makkhetvā nāseti makkhibhāve ṭhatvā. Telena viya makkhetīti satadhotatelena makkheti",
  "tika-s0402t:1314_3": "viya. Atthavaḍḍhanakathāti hitāvahakathā. Kathāgahaṇañcettha nidassanamattaṃ, paresaṃ",
  "tika-s0402t:1314_4": "hitāvaho kāyappayogopi atthacariyā. Aṭṭhakathāyaṃ pana vacippayogavaseneva atthacariyā",
  "tika-s0402t:1314_5": "vuttā. Samānattatāti sadisabhāvo, samānaṭṭhāne ṭhapanaṃ, taṃ panassa samānaṭṭhapanaṃ",
  "tika-s0402t:1314_6": "attasadisatākaraṇamukhena ekasambhogatā. Attano sukhuppattiyaṃ tassa ca dukkhuppattiyaṃ",
  "tika-s0402t:1314_7": "tena dukkhena attanā ekasambhogatāti āha “samānasukhadukkhabhāvo”ti. Sā ca samānasukhadukkhatā",
  "tika-s0402t:1314_8": "ekato nisajjādinā pākaṭā hotīti dassento “ekāsane”tiādimāha.",
  "tika-s0402t:1315_0": "Tattha jātiyā hīno bhogena adhiko dussaṅgaho hoti. Na hi sakkā tena saddhiṃ ekaparibhogo",
  "tika-s0402t:1315_1": "kātuṃ jātiyā hīnattā. Tassa tathā akariyamāne ca so kujjhati bhogena adhikattā, tasmā",
  "tika-s0402t:1315_2": "so dussaṅgaho. Bhogena hīno jātiyā adhikopi dussaṅgaho hoti. So hi “ahaṃ jātimā”ti",
  "tika-s0402t:1315_3": "bhogasampannena saddhi ekaparibhogaṃ icchati, tasmiṃ akariyamāne kujjhati. Ubhohipi",
  "tika-s0402t:1315_4": "hīno susaṅgaho hoti. Na hi so itarena saddhiṃ ekaparibhogaṃ icchati jātiyā hīnabhāvato,",
  "tika-s0402t:1315_5": "na akariyamāno kujjhati bhogena hīnabhāvato. Ubhohi sadisopi susaṅgahoyeva. Sadisabhāveneva",
  "tika-s0402t:1315_6": "itarena saha ekaparibhogassa paccāsīsāya, akaraṇe ca tassa kujjhanassa abhāvato.",
  "tika-s0402t:1315_7": "Bhikkhu dussīlo dussaṅgaho hoti. Na hi sakkā tena saddhiṃ ekaparibhogaṃ kātuṃ, akariyamāne",
  "tika-s0402t:1315_8": "ca kujjhati. Sīlavā pana susaṅgaho hoti. Sīlavā hi adīyamānepi kismiñci āmise akariyamānepi",
  "tika-s0402t:1315_9": "saṅgahe na kujjhati, aññaṃ attanā saddhiṃ paribhogaṃ akarontampi na pāpakena cittena",
  "tika-s0402t:1315_10": "passati pesalabhāvato. Tato eva paribhogopi anena saddhiṃ sukaro hoti, tasmā gihi",
  "tika-s0402t:1315_11": "ce, ubhohi sadiso. Pabbajito ce, sīlavā puggalo. Evaṃ samānattatāya saṅgahetabbo.",
  "tika-s0402t:1315_12": "Tenevāha “so sace gahaṭṭhassa jātiyā pabbajitassa sīlena sadiso hoti, tassāyaṃ samānattatā",
  "tika-s0402t:1315_13": "kātabbā”ti. Sesaṃ suviññeyyameva.",
  "tika-s0402t:1316": "Saṅgahasuttavaṇṇanā niṭṭhitā.",
  "tika-s0402t:1317": "3. Sīhasuttavaṇṇanā",
  "tika-s0402t:1318_0": "33. Tatiye sīhoti parissayasahanato paṭipakkhahananato ca “sīho”ti laddhanāmo migādhipati.",
  "tika-s0402t:1318_1": "Cattāroti samānepi sīhajātibhāve vaṇṇavisesādisiddhena visesena cattāro sīhā. Te",
  "tika-s0402t:1318_2": "idāni nāmato vaṇṇato āhārato dassetvā idhādhippetasīhaṃ nānappakārato vibhāvetuṃ",
  "tika-s0402t:1318_3": "“tiṇasīho”tiādi āraddhaṃ. Tiṇabhakkho sīho tiṇasīho purimapade uttarapadalopena yathā",
  "tika-s0402t:1318_4": "“sākapatthivo”ti (pāṇini 2.1.60). Kāḷavaṇṇatāya kāḷasīho. Tathā paṇḍusīho. Tenāha",
  "tika-s0402t:1318_5": "“kāḷagāvisadiso, paṇḍupalāsavaṇṇagāvisadiso”ti ca. Rattakambalassa viya kesaro kesarakalomo",
  "tika-s0402t:1318_6": "etassa atthīti kesarī. Lākhāparikammakatehi viya pādapariyantehīti ca yojanā.",
  "tika-s0402t:1319": "Kammānubhāvasiddhaadhipaccamahesakkhatāhi sabbamigagaṇassa rājā. Suvaṇṇaguhato vātiādi “sīhassa vihāro kiriyā evaṃ hotī”ti katvā vuttaṃ.",
  "tika-s0402t:1320_0": "Samaṃ patiṭṭhāpetvāti sabbabhāgehi samameva bhūmiyaṃ patiṭṭhāpetvā. Ākaḍḍhitvāti",
  "tika-s0402t:1320_1": "purato ākaḍḍhitvā. Abhiharitvāti abhimukhaṃ haritvā. Saṅghātanti vināsaṃ. Vīsatiyaṭṭhikaṃ ṭhānaṃ usabhaṃ.",
  "tika-s0402t:1321_0": "Samasīhoti samajātiko samappabhāvo ca sīho. Samānosmīti desanāmattaṃ, samappabhāvatāya",
  "tika-s0402t:1321_1": "eva na bhāyati. Sakkāyadiṭṭhibalavatāyāti “ke aññe amhehi uttaritarā, atha kho mayameva",
  "tika-s0402t:1321_2": "mahābalā”ti evaṃ balātimānanimittāya ahaṃkārahetubhūtāya sakkāyadiṭṭhiyā balavabhāvena.",
  "tika-s0402t:1321_3": "Sakkāyadiṭṭhiyā pahīnattāti nirahaṃkārattā attasinehassa suṭṭhu samugghātattā na bhāyati.",
  "tika-s0402t:1322": "Tathā tathāti sīhasadisatādinā tena tena pakārena attānaṃ kathesīti vatvā tamatthaṃ vivaritvā dassetuṃ “sīhoti kho”tiādi vuttaṃ.",
  "tika-s0402t:1323_0": "Katamahābhinīhārassa lokanāthassa bodhiyā niyatabhāvappattiyā ekantabhāvī buddhabhāvoti",
  "tika-s0402t:1323_1": "katvā “tīsu pāsādesu nivāsakālo, magadharañño paṭiññādānakālo, pāyāsassa paribhuttakālo”tiādinā",
  "tika-s0402t:1323_2": "abhisambodhito purimāvatthāpi sīhasadisā katvā dassitā. Bhāvini bhūtūpacāropi hi",
  "tika-s0402t:1323_3": "lokavohāro. Vijjābhāvasāmaññato dvivijjaṃ itaravijjampi ekajjhaṃ gahetvā paṭiccasamuppādasammasanato",
  "tika-s0402t:1323_4": "taṃ puretarasiddhaṃ viya katvā āha “tisso vijjā sodhetvā”ti. Anulomapaṭilomato pavattañāṇassa",
  "tika-s0402t:1323_5": "vasena “yamakañāṇamanthanenā”ti vuttaṃ.",
  "tika-s0402t:1324_0": "Tattha viharantassāti ajapālanigrodhamūle viharantassa. Ekādasame divaseti sattasattāhato",
  "tika-s0402t:1324_1": "paraṃ ekādasame divase. Acalapallaṅketi isipatane dhammacakkappavattanatthaṃ nisinnapallaṅke.",
  "tika-s0402t:1324_2": "Tampi hi kenaci appaṭivattiyaṃ dhammacakkappavattanatthaṃ nisajjāti katvā vajirāsanaṃ",
  "tika-s0402t:1324_3": "viya acalapallaṅkaṃ vuccati. Imasmiñca pana padeti “dveme, bhikkhave, antā”tiādinayappavatte",
  "tika-s0402t:1324_4": "ca imasmiṃ saddhammakoṭṭhāse. Dhammaghoso…pe… dasasahassilokadhātuṃ paṭicchādesi",
  "tika-s0402t:1324_5": "“sabbattha ṭhitā suṇantū”ti adhiṭṭhānena. Soḷasahākārehīti dukkhapariññā, samudayappahānaṃ,",
  "tika-s0402t:1324_6": "nirodhasacchikiriyā, maggabhāvanāti ekekasmiṃ magge cattāri cattāri katvā soḷasahi ākārehi.",
  "tika-s0402t:1325_0": "Paṭhamena nayena abhisambodhito purimatarāvatthāpi avassaṃbhāvitāya gahetvā sīhasadisataṃ",
  "tika-s0402t:1325_1": "dassetvā idāni abhisambuddhāvatthāsu eva sīhasadisataṃ dassetuṃ “aparo nayo”tiādi",
  "tika-s0402t:1325_2": "āraddhaṃ. Aṭṭhahi kāraṇehīti “tathā āgatoti tathāgato, tathā gatoti tathāgato, tathalakkhaṇaṃ",
  "tika-s0402t:1325_3": "āgatoti tathāgato, tathadhamme yāthāvato abhisambuddhoti tathāgato, tathadassitāya",
  "tika-s0402t:1325_4": "tathāgato, tathavāditāya tathāgato, tathākāritāya tathāgato, abhibhavanaṭṭhena tathāgato”ti",
  "tika-s0402t:1325_5": "evaṃ vuttehi aṭṭhahi tathāgatasādhakehi kāraṇehi. Yadipi bhagavā bodhipallaṅke nisinnamatteva",
  "tika-s0402t:1325_6": "abhisambuddho na jāto, tathāpi tāya nisajjāya nisinnova panujja sabbaṃ parissayaṃ",
  "tika-s0402t:1325_7": "abhisambuddho jāto. Tathā hi taṃ “aparājitapallaṅka”nti vuccati, tasmā “yāva bodhipallaṅkā",
  "tika-s0402t:1325_8": "vā”ti vatvā tena aparitussanto “yāva arahattamaggañāṇā vā”ti āha.",
  "tika-s0402t:1326_0": "Iti sakkāyoti ettha itisaddo nidassanattho. Tena sakkāyo sarūpato parimāṇato paricchedato",
  "tika-s0402t:1326_1": "ca dassitoti āha “ayaṃ sakkāyo”tiādi. “Ayaṃ sakkāyo”ti iminā pañcupādānakkhandhā",
  "tika-s0402t:1326_2": "sarūpato dassitā. “Ettako sakkāyo”ti iminā te parimāṇato dassitā. Tassa ca parimāṇassa",
  "tika-s0402t:1326_3": "ekantikabhāvaṃ dassentena “na ito bhiyyo sakkāyo atthī”ti vuttaṃ. Sabhāvatoti salakkhaṇato.",
  "tika-s0402t:1326_4": "Sarasatoti sakiccato. Pariyantatoti parimāṇapariyantato. Paricchedatoti yattake ṭhāne",
  "tika-s0402t:1326_5": "tassa pavattitassa paricchindanato. Parivaṭumatoti pariyosānappavattito. Sabbepi",
  "tika-s0402t:1326_6": "pañcupādānakkhandhā dassitā honti yathāvuttena vibhāgena. Ayaṃ sakkāyassa samudayo",
  "tika-s0402t:1326_7": "nāmāti ayaṃ āhārādisakkāyassa samudayo nāma. Tenāha “ettāvatā”tiādi. Atthaṅgamoti",
  "tika-s0402t:1326_8": "nirodho. “Āhārasamudayā āhāranirodhā”ti ca asādhāraṇameva taṃ gahetvā sesesu ādi-saddena saṅgaṇhāti.",
  "tika-s0402t:1327_0": "Paṇṇāsalakkhaṇapaṭimaṇḍitanti paṇṇāsaudayavayalakkhaṇavibhūsitaṃ samudayatthaṅgamaggahaṇato.",
  "tika-s0402t:1327_1": "Khīṇāsavattāti anavasesaṃ sāvasesañca āsavānaṃ parikkhīṇattā. Anāgāmīnampi hi bhayaṃ",
  "tika-s0402t:1327_2": "cittutrāsañca na hotīti. Ñāṇasaṃvego bhayatupaṭṭhānapaññā. Itarāsaṃ pana devatānanti",
  "tika-s0402t:1327_3": "akhīṇāsavadeve sandhāya vadati. Bhoti dhammālapanamattanti sabhāvakathanamattaṃ.",
  "tika-s0402t:1328_0": "Cakkanti satthu āṇācakkaṃ. Taṃ pana dhammato āgatanti dhammacakkaṃ. Tattha ariyasāvakānaṃ",
  "tika-s0402t:1328_1": "paṭivedhadhammato āgatanti dhammacakkaṃ. Itaresaṃ desanādhammato āgatanti dhammacakkaṃ.",
  "tika-s0402t:1328_2": "Duvidhepi ñāṇaṃ padhānanti ñāṇasīsena vuttaṃ “paṭivedhañāṇampi desanāñāṇampī”ti.",
  "tika-s0402t:1328_3": "Idāni taṃ ñāṇaṃ sarūpato dassetuṃ “paṭivedhañāṇaṃ nāmā”tiādi vuttaṃ. Yasmā tassa",
  "tika-s0402t:1328_4": "ñāṇassa paṭividdhattā bhagavā tāni saṭṭhi nayasahassāni veneyyānaṃ dassetuṃ samattho",
  "tika-s0402t:1328_5": "ahosi, tasmā tāni saṭṭhi nayasahassāni tena ñāṇena saddhiṃyeva siddhānīti katvā dassento",
  "tika-s0402t:1328_6": "“saṭṭhiyā ca nayasahassehi paṭivijjhī”ti āha. Tiparivaṭṭanti “idaṃ dukkha”nti ca",
  "tika-s0402t:1328_7": "“pariññeyya”nti ca “pariññāta”nti ca evaṃ tiparivaṭṭaṃ, taṃyeva dvādasākāraṃ. Tanti",
  "tika-s0402t:1328_8": "desanāñāṇaṃ. Esa bhagavā. Appaṭipuggaloti paṭinidhibhūtapuggalarahito. Ekasadisassāti nibbikārassa.",
  "tika-s0402t:1329": "Sīhasuttavaṇṇanā niṭṭhitā.",
  "tika-s0402t:1330": "4. Aggapasādasuttavaṇṇanā",
  "tika-s0402t:1331_0": "34. Catutthe aggesu pasādāti seṭṭhesu pasādā. Aggā vā pasādāti seṭṭhabhūtā pasādā.",
  "tika-s0402t:1331_1": "Seṭṭhavacano hettha aggasaddo. Purimasmiṃ atthavikappe aggasaddena buddhādiratanattayaṃ",
  "tika-s0402t:1331_2": "vuccati. Tesu bhagavā tāva asadisaṭṭhena, guṇavisiṭṭhaṭṭhena, asamasamaṭṭhena ca",
  "tika-s0402t:1331_3": "aggo. So hi mahābhinīhāraṃ dasannaṃ pāramīnaṃ pavicayañca ādiṃ katvā bodhisambhāraguṇehi",
  "tika-s0402t:1331_4": "ceva buddhaguṇehi ca payojanehi ca sesajanehi asadisoti asadisaṭṭhenapi aggo. Ye",
  "tika-s0402t:1331_5": "cassa te guṇā mahākaruṇādayo, tehi sesasattānaṃ guṇehi visiṭṭhaṭṭhenapi sabbasattuttamatāya",
  "tika-s0402t:1331_6": "aggo. Ye pana purimakā sammāsambuddhā sabbasattehi asamā, tehi saddhiṃ ayameva rūpakāyaguṇehi",
  "tika-s0402t:1331_7": "ceva dhammakāyaguṇehi ca samoti asamasamaṭṭhenapi aggo. Tathā dullabhapātubhāvato",
  "tika-s0402t:1331_8": "acchariyamanussabhāvato bahujanahitasukhāvahato adutiyaasahāyādibhāvato ca bhagavā",
  "tika-s0402t:1331_9": "loke aggoti vuccati. Yathāha –",
  "tika-s0402t:1332_0": "“Ekapuggalassa, bhikkhave, pātubhāvo dullabho lokasmiṃ. Katamassa ekapuggalassa?",
  "tika-s0402t:1332_1": "Tathāgatassa arahato sammāsammuddhassa. Ekapuggalo, bhikkhave, loke uppajjamāno uppajjati",
  "tika-s0402t:1332_2": "acchariyamanusso. Ekapuggalo, bhikkhave, loke uppajjamāno uppajjati bahujana…pe…",
  "tika-s0402t:1332_3": "sammāsambuddho. Ekapuggalo, bhikkhave, loke uppajjamāno uppajjati adutiyo asahāyo",
  "tika-s0402t:1332_4": "appaṭimo appaṭibhāgo appaṭipuggalo asamo asamasamo dvipadānaṃ aggo. Katamo ekapuggalo?",
  "tika-s0402t:1332_5": "Tathāgato arahaṃ sammāsambuddho”ti.",
  "tika-s0402t:1333_0": "Dhammasaṅghā aññadhammasaṅghehi asadisaṭṭhena visiṭṭhaguṇatāya dullabhapātubhāvādinā",
  "tika-s0402t:1333_1": "ca aggā. Tathā hi tesaṃ svākkhātatādisuppaṭipannatādiguṇavisesehi aññe dhammasaṅghasadisā",
  "tika-s0402t:1333_2": "appataraṃ nihīnā vā natthi, kuto seṭṭhā. Sayameva tehi visiṭṭhaguṇatāya seṭṭhā. Tathā",
  "tika-s0402t:1333_3": "dullabhuppādaacchariyabhāvabahujanahitasukhāvahaadutiyāsahāyādisabhāvā ca te. Yadaggena",
  "tika-s0402t:1333_4": "hi bhagavā dullabhapātubhāvo, tadaggena dhammasaṅghāpīti. Acchariyādīsupi eseva nayo.",
  "tika-s0402t:1333_5": "Evaṃ aggesu seṭṭhesu uttamesu pavaresu guṇavisiṭṭhesu pasādāti aggappasadā.",
  "tika-s0402t:1334_0": "Dutiyasmiṃ panatthe yathāvuttesu aggesu buddhādīsu uppattiyā aggabhūtā pasādā aggappasādā.",
  "tika-s0402t:1334_1": "Ye pana ariyamaggena āgatā aveccappasādā, te ekanteneva aggabhūtā pasādāti aggappasādā.",
  "tika-s0402t:1334_2": "Yathāha – “idha, bhikkhave, ariyasāvako buddhe aveccappasādena samannāgato hotī”tiādi.",
  "tika-s0402t:1334_3": "Aggavipākattāpi cete aggappasādā. Vuttampi cetaṃ – “agge kho pana pasannānaṃ aggo vipāko”ti.",
  "tika-s0402t:1335_0": "Apadā vātiādīsu vā-saddo samuccayattho, na vikappattho. Yathā “anuppanno vā kāmāsavo",
  "tika-s0402t:1335_1": "uppajjati, uppanno vā kāmāsavo pavaḍḍhatī”ti ettha anuppanno ca uppanno cāti attho.",
  "tika-s0402t:1335_2": "Yathā ca “bhūtānaṃ vā sattānaṃ ṭhitiyā sambhavesīnaṃ vā anuggahāyā”ti ettha bhūtānañca",
  "tika-s0402t:1335_3": "sambhavesīnañcāti attho. Yathā ca “aggito vā udakato vā mithubhedato vā”ti ettha",
  "tika-s0402t:1335_4": "aggito ca udakato ca mithubhedato cāti attho, evaṃ “apadā vā…pe… aggamakkhāyatī”ti",
  "tika-s0402t:1335_5": "etthāpi apadā ca dvipadā cāti sampiṇḍanavasena attho daṭṭhabbo. Tena vuttaṃ “vā-saddo",
  "tika-s0402t:1335_6": "samuccayattho, na vikappattho”ti.",
  "tika-s0402t:1336_0": "Rūpinoti rūpavanto. Na rūpinoti arūpino. Saññinoti saññavanto. Na saññinoti asaññino.",
  "tika-s0402t:1336_1": "“Apadā vā”tiādisabbapadehi kāmabhavo, rūpabhavo, arūpabhavo, ekavokārabhavo, catuvokārabhavo,",
  "tika-s0402t:1336_2": "pañcavokārabhavo, saññibhavo, asaññibhavo, nevasaññināsaññibhavoti navavidhepi bhave",
  "tika-s0402t:1336_3": "sattepi anavasesato pariyādiyitvā dasseti. Ettha hi rūpiggahaṇena kāmabhavo, rūpabhavo,",
  "tika-s0402t:1336_4": "pañcavokārabhavo, ekavokārabhavo ca dassito, arūpiggahaṇena arūpabhavo, catuvokārabhavo",
  "tika-s0402t:1336_5": "ca dassito, saññibhavādayo pana sarūpeneva dassitā. Apadādiggahaṇena kāmabhavapañcavokārabhavasaññibhavānaṃ ekadesova dassito.",
  "tika-s0402t:1337_0": "Kasmā panettha yathā adutiyasutte “dvipadānaṃ aggo”ti dvipadā eva gahitā, evaṃ dvipadaggahaṇameva",
  "tika-s0402t:1337_1": "akatvā apadādiggahaṇaṃ katanti? Vuccate – adutiyasutte tāva seṭṭhataravasena dvipadaggahaṇameva",
  "tika-s0402t:1337_2": "kataṃ. Imasmiñhi loke seṭṭho nāma uppajjamāno apadacatuppadabahupadesu na uppajjati,",
  "tika-s0402t:1337_3": "dvipadesuyeva uppajjati. Kataresu dvipadesu? Manussesu ceva devesu ca. Manussesu",
  "tika-s0402t:1337_4": "uppajjamāno sakalalokaṃ vase vattetuṃ samattho buddho hutvā uppajjati, devesu uppajjamāno",
  "tika-s0402t:1337_5": "dasasahassilokadhātuṃ vase vattanako mahābrahmā hutvā uppajjati, so tassa kappiyakārako",
  "tika-s0402t:1337_6": "vā ārāmiko vā sampajjati. Iti tatopi seṭṭhataravasenesa dvipadānaṃ aggoti tattha",
  "tika-s0402t:1337_7": "vuttaṃ. Idha pana anavasesapariyādānavasena evaṃ vuttaṃ “yāvatā, bhikkhave, sattā",
  "tika-s0402t:1337_8": "apadā vā…pe… nevasaññināsaññino vā, tathāgato tesaṃ aggamakkhāyatī”ti. Niddhāraṇe",
  "tika-s0402t:1337_9": "cetaṃ sāmivacanaṃ. Ma-kāro padasandhikaro, aggo akkhāyatīti padavibhāgo. Tenevāha “guṇehi aggo”tiādi.",
  "tika-s0402t:1338_0": "Aggo vipāko hotīti agge sammāsambuddhe pasannānaṃ yo pasādo aggo seṭṭho uttamakoṭibhūto",
  "tika-s0402t:1338_1": "vā, tasmā tassa vipākopi aggo seṭṭho uttamakoṭibhūto uḷāratamo paṇītatamo hoti. So",
  "tika-s0402t:1338_2": "pana pasādo duvidho lokiyalokuttarabhedato. Tesu lokiyassa tāva –",
  "tika-s0402t:1339": "“Ye keci buddhaṃ saraṇaṃ gatāse,",
  "tika-s0402t:1340": "Na te gamissanti apāyabhūmiṃ;",
  "tika-s0402t:1341": "Pahāya mānusaṃ dehaṃ,",
  "tika-s0402t:1342": "Devakāyaṃ paripūressanti. ;",
  "tika-s0402t:1343": "“Buddhoti kittayantassa, kāye bhavati yā pīti;",
  "tika-s0402t:1344": "Varameva hi sā pīti, kasiṇenapi jambudīpassa. ;",
  "tika-s0402t:1345": "“Sataṃ hatthī sataṃ assā, sataṃ assatarīrathā;",
  "tika-s0402t:1346": "Sataṃ kaññāsahassāni, āmukkamaṇikuṇḍalā;",
  "tika-s0402t:1347": "Ekassa padavītihārassa, kalaṃ nāgghanti soḷasiṃ”. ;",
  "tika-s0402t:1348_0": "“Sādhu kho, devānaminda, buddhaṃ saraṇagamanaṃ hoti, buddhaṃ saraṇagamanahetu kho,",
  "tika-s0402t:1348_1": "devānaminda, evamidhekacce sattā kāyassa bhedā paraṃ maraṇā sugatiṃ saggaṃ lokaṃ",
  "tika-s0402t:1348_2": "upapajjanti. Te aññe deve dasahi ṭhānehi adhiggaṇhanti dibbena āyunā, dibbena vaṇṇena,",
  "tika-s0402t:1348_3": "dibbena sukhena, dibbena yasena, dibbena ādhipateyyena, dibbehi rūpehi, dibbehi saddehi,",
  "tika-s0402t:1348_4": "dibbehi gandhehi, dibbehi rasehi, dibbehi phoṭṭhabbehī”ti –",
  "tika-s0402t:1349": "Evamādīnaṃ suttapadānaṃ vasena pasādaphalavisesayogo veditabbo, tasmā so apāyadukkhavinivattanena saddhiṃ sampattibhavesu sukhavisesadāyakova daṭṭhabbo.",
  "tika-s0402t:1350": "Lokuttaro pana sāmaññaphalavipākadāyako vaṭṭadukkhavinivattako. Sabbopi cāyaṃ pasādo paramparāya vaṭṭadukkhaṃ vinivattetiyeva. Vuttañhetaṃ –",
  "tika-s0402t:1351_0": "“Yasmiṃ samaye, bhikkhave, ariyasāvako attano saddhaṃ anussarati, nevassa tasmiṃ",
  "tika-s0402t:1351_1": "samaye rāgapariyuṭṭhitaṃ cittaṃ hoti, na dosapariyuṭṭhitaṃ…pe… na mohapariyuṭṭhitaṃ",
  "tika-s0402t:1351_2": "cittaṃ hoti, ujugatamevassa tasmiṃ samaye cittaṃ hoti, ujugatacittassa pāmojjaṃ jāyati,",
  "tika-s0402t:1351_3": "pamuditassa pīti jāyati…pe… nāparaṃ itthattāyāti pajānātī”ti.",
  "tika-s0402t:1352_0": "Dhammāti sabhāvadhammā. Saṅkhatāti samecca sambhūya paccayehi katāti saṅkhatā, sapaccayā",
  "tika-s0402t:1352_1": "dhammā. Hetūhi paccayehi ca na kehici katā saṅkhatāti asaṅkhatā, apaccayo nibbānaṃ.",
  "tika-s0402t:1352_2": "Saṅkhatānaṃ pariyositabhāvena “asaṅkhatā”ti puthuvacanaṃ. Virāgo tesaṃ aggamakkhāyatīti",
  "tika-s0402t:1352_3": "tesaṃ saṅkhatāsaṅkhatadhammānaṃ yo virāgasaṅkhāto asaṅkhatadhammo, so sabhāveneva",
  "tika-s0402t:1352_4": "saṇhasukhumabhāvato santatarapaṇītatarabhāvato gambhīrādibhāvato madanimmadanādibhāvato",
  "tika-s0402t:1352_5": "aggaṃ seṭṭhaṃ uttamaṃ pavaranti vuccati. Yadidanti nipāto, yo ayanti attho. Madanimmadanotiādīni",
  "tika-s0402t:1352_6": "sabbāni nibbānavevacanāni. Tenevāha “virāgotiādīni nibbānasseva nāmānī”ti. Rāgamadādayoti",
  "tika-s0402t:1352_7": "ādi-saddena mānamadapurisamadādike saṅgaṇhāti. Sabbā pipāsāti kāmapipāsādikā sabbā",
  "tika-s0402t:1352_8": "pipāsā. Sabbe ālayā samugghātaṃ gacchantīti kāmālayādikā sabbepi ālayā samugghātaṃ",
  "tika-s0402t:1352_9": "yanti. Vaṭṭānīti kammavaṭṭavipākavaṭṭāni. Taṇhāti aṭṭhasatappabhedā sabbāpi taṇhā.",
  "tika-s0402t:1353": "Aggo vipāko hotīti etthāpi –",
  "tika-s0402t:1354": "“Ye keci dhammaṃ saraṇaṃ gatāse…pe…”. ;",
  "tika-s0402t:1355": "“Dhammoti kittayantassa, kāye bhavati yā pīti…pe…”. ;",
  "tika-s0402t:1356": "“Sādhu kho, devānaminda, dhammaṃ saraṇagamanaṃ hoti, dhammaṃ saraṇagamanahetu kho, devānaminda, evamidhekacce…pe… dibbehi phoṭṭhabbehī”ti –",
  "tika-s0402t:1357": "Evamādīnaṃ suttapadānaṃ vasena dhamme pasādassa phalavisesayogo veditabbo.",
  "tika-s0402t:1358_0": "Saṅghā vā gaṇā vāti janasamūhasaṅkhātā yāvatā loke saṅghā vā gaṇā vā. Tathāgatasāvakasaṅghoti",
  "tika-s0402t:1358_1": "aṭṭhaariyapuggalasamūhasaṅkhāto diṭṭhisīlasāmaññena saṃhato tathāgatassa sāvakasaṅgho.",
  "tika-s0402t:1358_2": "Aggamakkhāyatīti attano sīlasamādhipaññāvimuttiādiguṇavisesena tesaṃ saṅghānaṃ aggo",
  "tika-s0402t:1358_3": "seṭṭho uttamo pavaroti vuccati. Yadidanti yāni imāni. Cattāri purisayugāni yugaḷavasena,",
  "tika-s0402t:1358_4": "paṭhamamaggaṭṭho paṭhamaphalaṭṭhoti idamekaṃ yugaḷaṃ, yāva catutthamaggaṭṭho catutthaphalaṭṭhoti",
  "tika-s0402t:1358_5": "idamekaṃ yugaḷanti evaṃ cattāri purisayugāni. Aṭṭha purisapuggalāti purisapuggalavasena",
  "tika-s0402t:1358_6": "eko paṭhamamaggaṭṭho, eko paṭhamaphalaṭṭhoti iminā nayena aṭṭha purisapuggalā. Ettha",
  "tika-s0402t:1358_7": "ca purisoti vā puggaloti vā ekatthāni etāni padāni, veneyyavasena panevaṃ vuttaṃ.",
  "tika-s0402t:1358_8": "Esa bhagavato sāvakasaṅghoti yānimāni yugaḷavasena cattāri yugāni pāṭiyekkato aṭṭha",
  "tika-s0402t:1358_9": "purisapuggalā, esa bhagavato sāvakasaṅgho. Āhuneyyotiādīni vuttatthāneva. Idhāpi –",
  "tika-s0402t:1359": "“Ye keci saṅghaṃ saraṇaṃ gatāse…pe…”. ;",
  "tika-s0402t:1360": "“Saṅghoti kittayantassa, kāye bhavati yā pīti…pe…”. ;",
  "tika-s0402t:1361": "“Sādhu kho, devānaminda, saṅghaṃ saraṇagamanaṃ hoti, saṅghaṃ saraṇagamanahetu kho, devānaminda…pe… dibbehi phoṭṭhabbehī”ti –",
  "tika-s0402t:1362_0": "Ādīnaṃ suttapadānaṃ vasena saṅghe pasādassa phalavisesayogo tassa aggavipākatā ca",
  "tika-s0402t:1362_1": "veditabbā. Tathā anuttariyapaṭilābho sattamabhavādito paṭṭhāya vaṭṭadukkhasamucchedo",
  "tika-s0402t:1362_2": "anuttarasukhādhigamoti evamādiuḷāraphalanipphādanavasena aggavipākatā veditabbā.",
  "tika-s0402t:1363_0": "Gāthāsu aggatoti agge ratanattaye, aggabhāvato vā pasannānaṃ. Aggaṃ dhammanti aggasabhāvaṃ",
  "tika-s0402t:1363_1": "buddhasubodhiṃ dhammasudhammataṃ saṅghasuppaṭipattiṃ, ratanattayassa anaññasādhāraṇaṃ",
  "tika-s0402t:1363_2": "uttamasabhāvaṃ, dasabalādisvākkhātatādisuppaṭipannatādiguṇasabhāvaṃ vā. Vijānatanti",
  "tika-s0402t:1363_3": "vijānantānaṃ. Evaṃ sādhāraṇato aggappasādavatthuṃ dassetvā idāni asādhāraṇato taṃ",
  "tika-s0402t:1363_4": "vibhāgena dassetuṃ “agge buddhe”tiādi vuttaṃ. Tattha pasannānanti aveccappasādena",
  "tika-s0402t:1363_5": "ca itarappasādena ca pasannānaṃ adhimuttānaṃ. Virāgūpasameti virāge upasame ca, sabbassa",
  "tika-s0402t:1363_6": "rāgassa sabbesaṃ kilesānaṃ accantavirāgahetubhūte accantaupasamahetubhūte cāti attho.",
  "tika-s0402t:1363_7": "Sukheti vaṭṭadukkhakkhayabhāvena saṅkhārūpasamasukhabhāvena sukhe.",
  "tika-s0402t:1364_0": "Aggasmiṃ dānaṃ dadatanti agge ratanattaye dānaṃ dadantānaṃ deyyadhammaṃ pariccajantānaṃ.",
  "tika-s0402t:1364_1": "Tattha dharamānaṃ bhagavantaṃ catūhi paccayehi upaṭṭhahantā pūjentā sakkarontā, parinibbutaṃ",
  "tika-s0402t:1364_2": "bhagavantaṃ uddissa dhātucetiyādike upaṭṭhahantā pūjentā sakkarontā buddhe dānaṃ",
  "tika-s0402t:1364_3": "dadanti nāma. “Dhammaṃ pūjessāmā”ti dhammadhare puggale catūhi paccayehi upaṭṭhahantā",
  "tika-s0402t:1364_4": "pūjentā sakkarontā dhammañca ciraṭṭhitikaṃ karontā dhamme dānaṃ dadanti nāma. Tathā",
  "tika-s0402t:1364_5": "ariyasaṅghaṃ catūhi paccayehi upaṭṭhahantā pūjentā sakkarontā taṃ uddissa itarasmimpi",
  "tika-s0402t:1364_6": "tathā paṭipajjantā saṅghe dānaṃ dadanti nāma. Aggaṃ puññaṃ pavaḍḍhatīti evaṃ ratanattaye",
  "tika-s0402t:1364_7": "pasannena cetasā uḷāraṃ pariccāgaṃ uḷārañca pūjāsakkāraṃ pavattentānaṃ divase divase",
  "tika-s0402t:1364_8": "aggaṃ uḷāraṃ kusalaṃ upacīyati. Idāni tassa puññassa aggavipākatāya aggabhāvaṃ dassetuṃ",
  "tika-s0402t:1364_9": "“aggaṃ āyū”tiādi vuttaṃ. Tattha āyūti dibbaṃ vā mānusaṃ vā aggaṃ uḷāraṃ paramaṃ āyu",
  "tika-s0402t:1364_10": "pavaḍḍhati uparūpari brūhati. Vaṇṇoti rūpasampadā. Yasoti parivārasampadā. Kittīti",
  "tika-s0402t:1364_11": "thutighoso. Sukhanti kāyikaṃ cetasikañca sukhaṃ. Balanti kāyabalañceva ñāṇabalañca.",
  "tika-s0402t:1365_0": "Aggassa ratanattayassa dānaṃ dātā. Atha vā aggassa deyyadhammassa dānaṃ uḷāraṃ katvā",
  "tika-s0402t:1365_1": "tattha puññaṃ pavattetā. Aggadhammasamāhitoti aggena pasādadhammena dānādidhammena",
  "tika-s0402t:1365_2": "ca saṃhito samannāgato acalappasādayutto, tassa vā vipākabhūtehi bahujanassa piyamanāpatādidhammehi",
  "tika-s0402t:1365_3": "yutto. Aggappatto pamodatīti yattha yattha sattanikāye uppanno, tattha tattha aggabhāvaṃ",
  "tika-s0402t:1365_4": "seṭṭhabhāvaṃ adhigato, aggabhāvaṃ vā lokuttaramaggaphalaṃ adhigato pamodati abhiramati paritussatīti.",
  "tika-s0402t:1366": "Aggapasādasuttavaṇṇanā niṭṭhitā.",
  "tika-s0402t:1367": "5. Vassakārasuttavaṇṇanā",
  "tika-s0402t:1368_0": "35. Pañcame ariye ñāyeti saṃkilesato ārakattā ariye niddose parisuddhe niyyānikadhammabhāvato",
  "tika-s0402t:1368_1": "ñāye kāraṇeti attho. Ñāyati nicchayena kamati nibbānaṃ, taṃ vā ñāyati paṭivijjhīyati",
  "tika-s0402t:1368_2": "etenātī ñāyo, ariyamaggo. So eva ca sampāpakahetubhāvato kāraṇanti vuccati. Idha",
  "tika-s0402t:1368_3": "pana saha vipassanāya ariyamaggo adhippetoti āha “sahavipassanake magge”ti. Gāthāsu",
  "tika-s0402t:1368_4": "“ñāyaṃ dhamma”nti etthāpi eseva nayo.",
  "tika-s0402t:1369": "Vassakārasuttavaṇṇanā niṭṭhitā.",
  "tika-s0402t:1370": "6. Doṇasuttavaṇṇanā",
  "tika-s0402t:1371_0": "36. Chaṭṭhe ukkāhi dhāriyamānāhīti dīpikāhi dhāriyamānāhi, daṇḍadīpikāsu jāletvā",
  "tika-s0402t:1371_1": "dhāriyamānāsu māpitattāti vuttaṃ hoti. Tañhi nagaraṃ “maṅgaladivase sukhaṇe sunakkhattaṃ",
  "tika-s0402t:1371_2": "mā atikkamī”ti rattimpi ukkāsu dhāriyamānāsu māpitaṃ. Ukkāsu ṭhāti ukkaṭṭhā, ukkāsu",
  "tika-s0402t:1371_3": "vijjotayantīsu ṭhitā patiṭṭhitāti mūlavibhūjādipakkhepena (pāṇini 3.2.5) saddasiddhi",
  "tika-s0402t:1371_4": "veditabbā. Niruttinayena vā ukkāsu ṭhitāsu ṭhitā āsīti ukkaṭṭhā. Apare pana bhaṇanti",
  "tika-s0402t:1371_5": "“bhūmibhāgasampattiyā manussasampattiyā upakaraṇasampattiyā ca sā nagarī ukkaṭṭhaguṇayogato",
  "tika-s0402t:1371_6": "ukkaṭṭhāti nāmaṃ labhatī”ti. Setabyanti tassa nagarassa nāmaṃ. Taṃ pana kassapadasabalassa",
  "tika-s0402t:1371_7": "jātanagaranti āha “atīte kassapasammāsambuddhassa jātanagara”nti.",
  "tika-s0402t:1372_0": "Vijjantarikāyāti vijjuniccharaṇakkhaṇe. Antaratoti hadaye. Antarāti ārambhanibbattīnaṃ",
  "tika-s0402t:1372_1": "vemajjhe. Antarikāyāti antarāḷe. Ettha ca “tadantaraṃ ko jāneyya, etesaṃ antarā kappā",
  "tika-s0402t:1372_2": "gaṇanato asaṅkhyeyyā, antarantarā kathaṃ opapātetī”ti ca ādīsu viya kāraṇavemajjhesu",
  "tika-s0402t:1372_3": "vattamānā antarāsaddā eva udāharitabbā siyuṃ, na pana cittakkhaṇavivaresu vattamānā",
  "tika-s0402t:1372_4": "antaraantarikasaddā. Antarāsaddassa hi ayamatthuddhāroti.",
  "tika-s0402t:1373_0": "Ayaṃ panettha adhippāyo siyā – yesu antarāsaddo vattati, tesu antarasaddopi vattatīti",
  "tika-s0402t:1373_1": "samānatthattā antarāsaddatthe vattamāno antarasaddo udāhaṭo. Antarāsaddo eva vā “yassantarato”ti",
  "tika-s0402t:1373_2": "ettha gāthāsukhatthaṃ rassaṃ katvā vuttoti daṭṭhabbaṃ. Antarāsaddo eva pana ikasaddena",
  "tika-s0402t:1373_3": "padaṃ vaḍḍhetvā “antarikā”ti vuttoti evamettha udāharaṇodāharitabbānaṃ virodhābhāvo",
  "tika-s0402t:1373_4": "daṭṭhabbo. Ayojiyamāne upayogavacanaṃ na pāpuṇāti sāmivacanassa pasaṅge antarāsaddayogena",
  "tika-s0402t:1373_5": "upayogavacanassa icchitattā. Tenevāha “antarāsaddena pana yuttattā upayogavacanaṃ kata”nti.",
  "tika-s0402t:1374_0": "Sakalajambudīpe uppannaṃ mahākalahaṃ vūpasametvāti parinibbute bhagavati dhātūnaṃ",
  "tika-s0402t:1374_1": "atthāya kusināranagaraṃ parivāretvā ṭhitehi sesarājūhi “amhākaṃ dhātuyo vā dentu",
  "tika-s0402t:1374_2": "yuddhaṃ vā”tiādinā kosinārakehi mallehi saddhiṃ kataṃ vivādaṃ vūpasametvā. So kira",
  "tika-s0402t:1374_3": "brāhmaṇo tesaṃ vivādaṃ sutvā “ete rājāno bhagavato parinibbutaṭṭhāne vivādaṃ karonti,",
  "tika-s0402t:1374_4": "na kho panetaṃ patirūpaṃ, alaṃ iminā kalahena, vūpasamessāmi na”nti gantvā unnate",
  "tika-s0402t:1374_5": "padese ṭhatvā dvebhāṇavāraparimāṇaṃ doṇagajjitaṃ nāma avoca. Tattha paṭhamabhāṇavāre",
  "tika-s0402t:1374_6": "tāva ekapadampi te na jāniṃsu. Dutiyabhāṇavārapariyosāne ca “ācariyassa viya bho",
  "tika-s0402t:1374_7": "saddo, ācariyassa viya bho saddo”ti sabbe niravā ahesuṃ. Jambudīpatale kira kulaghare",
  "tika-s0402t:1374_8": "jāto yebhuyyena tassa na-antevāsiko nāma natthi, atha kho so attano vacanaṃ sutvā",
  "tika-s0402t:1374_9": "nirave tuṇhībhūte viditvā puna –",
  "tika-s0402t:1375": "“Suṇantu bhonto mama ekavācaṃ,",
  "tika-s0402t:1376": "Amhāka buddho ahu khantivādo;",
  "tika-s0402t:1377": "Na hi sādhuyaṃ uttamapuggalassa,",
  "tika-s0402t:1378": "Sarīrabhāge siyā sampahāro.",
  "tika-s0402t:1379": "“Sabbeva bhonto sahitā samaggā,",
  "tika-s0402t:1380": "Sammodamānā karomaṭṭhabhāge;",
  "tika-s0402t:1381": "Vitthārikā hontu disāsu thūpā,",
  "tika-s0402t:1382": "Bahū janā cakkhumato pasannā”ti. –",
  "tika-s0402t:1383_0": "Imaṃ gāthādvayaṃ vatvā taṃ kalahaṃ vūpasametvā dhātuyo aṭṭhadhā bhājetvā adāsi, taṃ",
  "tika-s0402t:1383_1": "sandhāyetaṃ vuttaṃ “sakalajambudīpe uppannaṃ mahākalahaṃ vūpasametvā dhātuyo bhājessatī”ti.",
  "tika-s0402t:1383_2": "Lakkhaṇacakkānīti dvīsu pādatalesu dve lakkhaṇacakkāni.",
  "tika-s0402t:1384_0": "Āsavenāti kammakilesakāraṇena āsavena. Ettha hi tebhūmakañca kammaṃ, avasesā ca akusalā",
  "tika-s0402t:1384_1": "dhammā “āsavā”ti vuttā. Devūpapattīti devesu uppatti nibbatti. Ettha ca yakkhagandhabbatāya",
  "tika-s0402t:1384_2": "vinimuttā sabbe devā devaggahaṇena gahitā. Gandhabbo vā vihaṅgamo ākāsacārī. Ahanti",
  "tika-s0402t:1384_3": "vibhattivipariṇāmena yojetabbaṃ.",
  "tika-s0402t:1385": "Doṇasuttavaṇṇanā niṭṭhitā.",
  "tika-s0402t:1386": "7. Aparihāniyasuttavaṇṇanā",
  "tika-s0402t:1387_0": "37. Sattame nibbānasantikeyeva caratīti kilesanibbānassa anupādāparinibbānassa ca",
  "tika-s0402t:1387_1": "santikeyeva carati “na cirasseva adhigamissatī”ti katvā. Gāthāya appamādaratoti samathavipassanāya",
  "tika-s0402t:1387_2": "appamajjane rato abhirato, appamādeneva rattindivaṃ vītināmentoti attho. Pamādaṃ",
  "tika-s0402t:1387_3": "bhayato passantoti nirayūpapattiādibhayahetuto pamādaṃ bhayato passanto. Abhabbo",
  "tika-s0402t:1387_4": "parihānāyāti so evarūpo samathavipassanādhammehi maggaphalehi vā parihānāya abhabbo.",
  "tika-s0402t:1387_5": "Samathavipassanāto hi sampattato na parihāyati, itarāni ca appattāni pāpuṇātīti.",
  "tika-s0402t:1388": "Aparihāniyasuttavaṇṇanā niṭṭhitā.",
  "tika-s0402t:1389": "8. Patilīnasuttavaṇṇanā",
  "tika-s0402t:1390_0": "38. Aṭṭhame antavā lokoti ekapassena vaḍḍhitaṃ kasiṇanimittaṃ “loko”ti gāhena vā",
  "tika-s0402t:1390_1": "takkena vā uppannadiṭṭhi. Lābhī hi jhānacakkhunā passitvā gaṇhāti, itaro takkamattena.",
  "tika-s0402t:1390_2": "Anantavāti samantato vaḍḍhitaṃ appamāṇaṃ kasiṇanimittaṃ “loko”ti gāhena vā takkena",
  "tika-s0402t:1390_3": "vā uppannadiṭṭhi. Taṃ jīvaṃ taṃ sarīranti jīvo sarīrañca ekameva vatthūti uppannadiṭṭhi.",
  "tika-s0402t:1390_4": "Vissaṭṭhānīti sakapariccajanavasena nissaṭṭhāni. Vantānīti idaṃ puna anādiyanabhāvadassanavasena",
  "tika-s0402t:1390_5": "vuttaṃ. Cattampi hi keci gaṇhanti, nayidamevanti dassanatthaṃ “vantānī”ti vuttaṃ.",
  "tika-s0402t:1390_6": "Na hi yaṃ yena vantaṃ, na so taṃ puna ādīyati. Vantampi kiñci sasantatilaggaṃ siyā,",
  "tika-s0402t:1390_7": "nayidamevanti dassanatthaṃ “muttānī”ti vuttaṃ. Tenevāha “chinnabandhanāni katānī”ti,",
  "tika-s0402t:1390_8": "santatito vinimocanavasena chinnabandhanāni katānīti attho. Muttampi kiñci muttabandhanaṃ",
  "tika-s0402t:1390_9": "viya phalaṃ kuhiñci tiṭṭhati, na evamidanti dassanatthaṃ “pahīnānī”ti vuttaṃ. Yathā",
  "tika-s0402t:1390_10": "kiñci dunnissaṭṭhaṃ puna ādāya sammadeva nissaṭṭhaṃ “paṭinissaṭṭha”nti vuccati, evaṃ",
  "tika-s0402t:1390_11": "vipassanāya nissaṭṭhāni ādinnasadisāni maggena pahīnāni paṭinissaṭṭhāni nāma hontīti",
  "tika-s0402t:1390_12": "dassanatthaṃ “paṭinissaṭṭhānī”ti vuttaṃ. Tenevāha “yathā na puna cittaṃ ārohanti,",
  "tika-s0402t:1390_13": "evaṃ paṭinissajjitānī”ti.",
  "tika-s0402t:1391_0": "Kāmesanāti kāmānaṃ esanā, kāmasaṅkhātā vā esanā kāmesanā. Vuttañhetaṃ “tattha katamā",
  "tika-s0402t:1391_1": "kāmesanā? Yo kāmesu kāmacchando kāmarāgo kāmanandī kāmapipāsā kāmamucchā kāmajjhosānaṃ,",
  "tika-s0402t:1391_2": "ayaṃ vuccati kāmesanā”ti, tasmā kāmarāgo “kāmesanā”ti veditabbo. Tenevāha “kāmesanā…pe…",
  "tika-s0402t:1391_3": "anāgāmimaggena pahīnā”ti. Bhavānaṃ esanā bhavesanā. Vuttampi cetaṃ “tattha katamā",
  "tika-s0402t:1391_4": "bhavesanā? Yo bhavesu bhavacchando…pe… bhavajjhosānaṃ, ayaṃ vuccati bhavesanā”ti,",
  "tika-s0402t:1391_5": "tasmā bhavesanarāgo rūpārūpabhavapatthanāti veditabbo. Tenevāha “bhavesanā pana arahattamaggena pahīyatī”ti.",
  "tika-s0402t:1392_0": "Brahmacariyassa esanā brahmacariyesanā. Sā ca maggabrahmacariyassa, diṭṭhigatikasammatabrahmacariyassa",
  "tika-s0402t:1392_1": "ca gavesanavasena dvippakārāti āha “brahmacariyaṃ esissāmī”tiādi. Diṭṭhigatikasammatassa",
  "tika-s0402t:1392_2": "brahmacariyassa esanāpi hi brahmacariyesanāti vuccati. Vuttampi cetaṃ –",
  "tika-s0402t:1393_0": "“Tattha katamā brahmacariyesanā? Sassato lokoti vā, asassato lokoti vā, antavā lokoti",
  "tika-s0402t:1393_1": "vā, anantavā lokoti vā, taṃ jīvaṃ taṃ sarīranti vā, aññaṃ jīvaṃ aññaṃ sarīranti vā,",
  "tika-s0402t:1393_2": "hoti tathāgato paraṃ maraṇāti vā, na hoti tathāgato paraṃ maraṇāti vā, hoti ca na",
  "tika-s0402t:1393_3": "ca hoti tathāgato paraṃ maraṇāti vā, neva hoti na na hoti tathāgato paraṃ maraṇāti",
  "tika-s0402t:1393_4": "vā, yā evarūpā diṭṭhi diṭṭhigataṃ diṭṭhigahanaṃ diṭṭhikantāraṃ diṭṭhivisūkāyikaṃ",
  "tika-s0402t:1393_5": "diṭṭhivipphanditaṃ diṭṭhisaṃyojanaṃ gāho patiṭṭhāho abhiniveso parāmāso kummaggo",
  "tika-s0402t:1393_6": "micchāpatho micchattaṃ titthāyatanaṃ vipariyesaggāho, ayaṃ vuccati brahmacariyesanā”ti.",
  "tika-s0402t:1394_0": "Tasmā diṭṭhigatikasammatassa brahmacariyassa esanā diṭṭhabrahmacariyesanāti veditabbā.",
  "tika-s0402t:1394_1": "Tenevāha “diṭṭhibrahmacariyesanā pana sotāpattimaggeneva paṭippassambhatī”ti. Ettāvatā",
  "tika-s0402t:1394_2": "ca rāgadiṭṭhiyo esanāti dassitaṃ hoti. Na kevalañca rāgadiṭṭhiyo eva esanā, tadekaṭṭhaṃ",
  "tika-s0402t:1394_3": "kammampi. Vuttampi cetaṃ –",
  "tika-s0402t:1395_0": "“Tattha katamā kāmesanā? Kāmarāgo tadekaṭṭhaṃ akusalaṃ kāyakammaṃ vacīkammaṃ manokammaṃ,",
  "tika-s0402t:1395_1": "ayaṃ vuccati kāmesanā. Tattha katamā bhavesanā? Bhavarāgo tadekaṭṭhaṃ akusalaṃ kāyakammaṃ",
  "tika-s0402t:1395_2": "vacīkammaṃ manokammaṃ, ayaṃ vuccati bhavesanā. Tattha katamā brahmacariyesanā? Antaggāhikā",
  "tika-s0402t:1395_3": "diṭṭhi tadekaṭṭhaṃ akusalaṃ kāyakammaṃ vacīkammaṃ manokammaṃ, ayaṃ vuccati brahmacariyesanā”ti.",
  "tika-s0402t:1396": "Navavidhamānoti “seyyassa seyyohamasmī”tiādinā āgato navavidhamāno.",
  "tika-s0402t:1397_0": "“Kāmesanā”tiādigāthāya pana brahmacariyesanā sahāti brahmacariyesanāya saddhiṃ. Vibhattilopena",
  "tika-s0402t:1397_1": "hi ayaṃ niddeso. Karaṇatthe vā etaṃ paccattavacanaṃ. Idaṃ vuttaṃ hoti “brahmacariyesanāya",
  "tika-s0402t:1397_2": "saddhiṃ kāmesanā bhavesanāti tisso esanā”ti. Tāsu brahmacariyesanaṃ sarūpato dassetuṃ",
  "tika-s0402t:1397_3": "“itisaccaparāmāso, diṭṭhiṭṭhānā samussayā”ti vuttaṃ. Tassattho – iti evaṃ saccanti",
  "tika-s0402t:1397_4": "parāmāso itisaccaparāmāso. Idameva saccaṃ moghamaññanti diṭṭhiyā pavattiākāraṃ dasseti.",
  "tika-s0402t:1397_5": "Diṭṭhiyo eva sabbānatthahetubhāvato diṭṭhiṭṭhānā. Vuttañhetaṃ – “micchādiṭṭhiparamāhaṃ,",
  "tika-s0402t:1397_6": "bhikkhave, vajjaṃ vadāmī”ti. Tā eva ca uparūpari vuddhiyā mānalobhādikilesasamussayanena",
  "tika-s0402t:1397_7": "vaṭṭadukkhasamussayanena ca samussayā, “idameva saccaṃ moghamañña”nti micchābhinivisamānā",
  "tika-s0402t:1397_8": "sabbānatthahetukā kilesadukkhūpacayato hetubhūtā ca diṭṭhiyo brahmacariyesanāti vuttaṃ",
  "tika-s0402t:1397_9": "hoti. Etena pavattiākārato nibbattito ca brahmacariyesanā dassitāti veditabbā.",
  "tika-s0402t:1398_0": "Sabbarāgavirattassāti sabbehi kāmabhavarāgehi virattassa. Tato eva taṇhākkhayasaṅkhāte",
  "tika-s0402t:1398_1": "nibbāne vimuttattā taṇhākkhayavimuttino arahato. Esanā paṭinissaṭṭhāti kāmesanā,",
  "tika-s0402t:1398_2": "bhavesanā sabbaso nissaṭṭhā pahīnā. Diṭṭhiṭṭhānā samūhatāti brahmacariyesanāsaṅkhātā",
  "tika-s0402t:1398_3": "diṭṭhiṭṭhānā ca paṭhamamaggeneva samugghātitā. Evampi imissā gāthāya atthavaṇṇanā",
  "tika-s0402t:1398_4": "veditabbā. Sesaṃ suviññeyyameva.",
  "tika-s0402t:1399": "Patilīnasuttavaṇṇanā niṭṭhitā.",
  "tika-s0402t:1400": "9. Ujjayasuttavaṇṇanā",
  "tika-s0402t:1401_0": "39. Navame anukulayaññanti anukulaṃ kulānukkamaṃ upādāya dātabbadānaṃ. Tenāha “amhākaṃ…pe…",
  "tika-s0402t:1401_1": "kulānukulavasena yajitabba”nti. Vaṃsaparamparāya pacchā duggatapurisehi padātabbadānaṃ.",
  "tika-s0402t:1401_2": "Evarūpaṃ kulaṃ sīlavante uddissa nibaddhadānaṃ, tasmiṃ kule daliddānipi na upacchindanti.",
  "tika-s0402t:1401_3": "Tatridaṃ vatthu – anāthapiṇḍikassa ghare pañca salākabhattasatāni dīyiṃsu. Dantamayasalākānaṃ",
  "tika-s0402t:1401_4": "pañcasatāni ahesuṃ. Atha taṃ kulaṃ anukkamena dāliddiyena abhibhūtaṃ. Ekā tasmiṃ",
  "tika-s0402t:1401_5": "kule dārikā ekasalākato uddhaṃ dātuṃ nāsakkhi. Sāpi pacchā sātavāhanaṃ raṭṭhaṃ gantvā",
  "tika-s0402t:1401_6": "khalaṃ sodhetvā laddhadhaññena taṃ salākaṃ adāsi. Eko thero rañño ārocesi. Rājā taṃ",
  "tika-s0402t:1401_7": "ānetvā aggamahesiṭṭhāne ṭhapesi. Sā tato paṭṭhāya puna pañcapi salākasatāni pavattesi.",
  "tika-s0402t:1402_0": "Assamedhantiādīsu porāṇakarājakāle kira sassamedhaṃ, purisamedhaṃ, sammāpāsaṃ, vācāpeyyanti",
  "tika-s0402t:1402_1": "cattāri saṅgahavatthūni ahesuṃ, yehi rājāno lokaṃ saṅgaṇhiṃsu. Tattha nipphannasassato",
  "tika-s0402t:1402_2": "dasamabhāgaggahaṇaṃ sassamedhaṃ nāma, sassasampādane medhāvitāti attho. Mahāyodhānaṃ",
  "tika-s0402t:1402_3": "chamāsikabhattavetanānuppadānaṃ purisamedhaṃ nāma, purisasaṅgaṇhane medhāvitāti attho.",
  "tika-s0402t:1402_4": "Daliddamanussānaṃ hatthe lekhaṃ gahetvā tīṇi vassāni vinā vaḍḍhiyā sahassadvisahassamattadhanānuppadānaṃ",
  "tika-s0402t:1402_5": "sammāpāsaṃ nāma. Tañhi sammā manusse pāseti hadaye bandhitvā viya ṭhapeti, tasmā",
  "tika-s0402t:1402_6": "sammāpāsanti vuccati. “Tāta, mātulā”tiādinā pana saṇhavācābhaṇanaṃ vācāpeyyaṃ nāma,",
  "tika-s0402t:1402_7": "peyyavajjaṃ piyavacanatāti attho. Evaṃ catūhi vatthūhi saṅgahitaṃ raṭṭhaṃ iddhañceva",
  "tika-s0402t:1402_8": "hoti phītañca pahūtaannapānaṃ khemaṃ nirabbudaṃ, manussā mudā modanā ure putte naccentā",
  "tika-s0402t:1402_9": "apārutagharadvārā viharanti. Idaṃ gharadvāresu aggaḷānaṃ abhāvato niraggaḷanti vuccati.",
  "tika-s0402t:1402_10": "Ayaṃ porāṇikā paveṇī. Aparabhāge pana okkākarājakāle brāhmaṇā imāni cattāri saṅgahavatthūni",
  "tika-s0402t:1402_11": "imañca raṭṭhasampattiṃ parivattentā ummūlaṃ katvā assamedhaṃ purisamedhantiādike",
  "tika-s0402t:1402_12": "pañca yaññe nāma akaṃsu. Vuttañhetaṃ bhagavatā brāhmaṇadhammiyasutte –",
  "tika-s0402t:1403": "“Tesaṃ āsi vipallāso, disvāna aṇuto aṇuṃ…pe…;",
  "tika-s0402t:1404": "Te tattha mante ganthetvā, okkākaṃ tadupāgamu”nti. ;",
  "tika-s0402t:1405_0": "Idāni tehi parivattetvā ṭhapitamatthaṃ dassento “assamedha”ntiādimāha. Tattha medhantīti",
  "tika-s0402t:1405_1": "vadhenti. Dvīhi pariyaññehīti mahāyaññassa pubbabhāge pacchā ca pavattetabbehi dvīhi",
  "tika-s0402t:1405_2": "parivārayaññehi. Sattanavutipañcapasusataghātabhiṃsanassāti sattanavutādhikānaṃ pañcannaṃ",
  "tika-s0402t:1405_3": "pasusatānaṃ māraṇena bheravassa pāpabhīrukānaṃ bhayāvahassa. Tathā hi vadanti –",
  "tika-s0402t:1406": "“Chasatāni niyujjanti, pasūnaṃ majjhime hani;",
  "tika-s0402t:1407": "Assamedhassa yaññassa, ūnāni pasūhi tīhī”ti. ;",
  "tika-s0402t:1408_0": "Sammanti yugacchidde pakkhipitabbadaṇḍakaṃ. Pāsantīti khipanti. Saṃhārimehīti sakaṭehi",
  "tika-s0402t:1408_1": "vahitabbehi. Pubbe kira eko rājā sammāpāsaṃ yajanto sarassatinaditīre pathaviyā vivare",
  "tika-s0402t:1408_2": "dinne nimuggoyeva ahosi, andhabālabrāhmaṇā gatānugatigatā “ayaṃ tassa saggagamanamaggo”ti",
  "tika-s0402t:1408_3": "saññāya tattha sammāpāsayaññaṃ paṭṭhapenti. Tena vuttaṃ “nimuggokāsato pabhutī”ti.",
  "tika-s0402t:1408_4": "Ayūpo appakadivaso yāgo, sayūpo bahudivasaṃ neyyo satrayāgoti. Mantapadābhisaṅkhatānaṃ",
  "tika-s0402t:1408_5": "sappimadhūnaṃ vājamiti samaññā. Hiraññasuvaṇṇagomahiṃsādi sattarasakadakkhiṇassa.",
  "tika-s0402t:1408_6": "Sāragabbhakoṭṭhāgārādīsu natthi ettha aggaḷanti niraggaḷo. Tattha kira yaññe attano",
  "tika-s0402t:1408_7": "sāpateyyaṃ anavasesato anigūhitvā niyyātīyati.",
  "tika-s0402t:1409_0": "Mahārambhāti bahupasughātakammā. Aṭṭhakathāyaṃ pana “vividhā yattha haññare”ti vakkhamānattā",
  "tika-s0402t:1409_1": "“mahākiccā mahākaraṇīyā”ti paṭhamo atthavikappo vutto. Dutiyo pana atthavikappo “mahārambhāti",
  "tika-s0402t:1409_2": "papañcavasena ajeḷakā”tiādi vuttanti adhippāyena “apicā”tiādinā āraddho. Nirārambhāti",
  "tika-s0402t:1409_3": "etthāpi vuttanayena attho veditabbo. Nanu ca pāṇātipātādiakusalakammassa appamattakampi",
  "tika-s0402t:1409_4": "phalaṃ nupalabbhati, tasmā tassa nipphalabhāvaṃ avatvā “na te honti mahapphalā”ti",
  "tika-s0402t:1409_5": "kasmā vuttanti āha “niravasesatthe”tiādi. Anugataṃ kulanti anukulaṃ, kulānugatanti",
  "tika-s0402t:1409_6": "attho. Ye niccabhattādiṃ pubbapurisehi paṭṭhapitaṃ aparāparaṃ anupacchindantā manussā",
  "tika-s0402t:1409_7": "dadanti, te anukulaṃ yajanti nāma. Tenevāha “ye aññe anukulaṃ yajantī”tiādi.",
  "tika-s0402t:1410": "Ujjayasuttavaṇṇanā niṭṭhitā.",
  "tika-s0402t:1411": "10. Udāyisuttavaṇṇanā",
  "tika-s0402t:1412_0": "40. Dasame pāṇasamārambharahitanti pāṇaghātarahitaṃ. Abyābajjhaṃ sukhaṃ lokaṃ, paṇḍito",
  "tika-s0402t:1412_1": "upapajjatīti kāmacchandādibyāpādavirahitattā abyābajjhaṃ niddukkhaṃ. Parapīḷābhāve",
  "tika-s0402t:1412_2": "pana vattabbaṃ natthi. Jhānasamāpattivasena sukhabahulattā sukhaṃ ekantasukhaṃ brahmalokaṃ",
  "tika-s0402t:1412_3": "jhānapuññena, itarapuññena pana tadaññasampattibhavasaṅkhātaṃ sukhaṃ lokaṃ paṇḍito",
  "tika-s0402t:1412_4": "sappañño upeti. Sesaṃ uttānameva.",
  "tika-s0402t:1413": "Udāyisuttavaṇṇanā niṭṭhitā.",
  "tika-s0402t:1414": "Cakkavaggavaṇṇanā niṭṭhitā.",
  "tika-s0402t:1415": "5. Rohitassavaggo",
  "tika-s0402t:1416": "1. Samādhibhāvanāsuttavaṇṇanā",
  "tika-s0402t:1417_0": "41. Pañcamassa paṭhame diṭṭhadhammasukhavihārāyāti imasmiṃyeva attabhāve sukhavihāratthāya,",
  "tika-s0402t:1417_1": "nikkilesatāya nirāmisena sukhena viharaṇatthāyāti attho. Iminā cattāri phalasamāpattijjhānāni",
  "tika-s0402t:1417_2": "khīṇāsavassa āsavakkhayādhigamato aparabhāge adhigatarūpārūpajjhānāni ca kathitāni.",
  "tika-s0402t:1417_3": "Dibbacakkhuñāṇadassanappaṭilābhāyāti dibbacakkhuñāṇappaṭilābhatthāya. Dibbacakkhuñāṇañhi",
  "tika-s0402t:1417_4": "rūpagatassa dibbassa itarassa ca dassanaṭṭhena idha “ñāṇadassana”nti adhippetaṃ.",
  "tika-s0402t:1417_5": "Ālokasaññaṃ manasi karotīti divā vā rattiṃ vā sūriyadīpacandamaṇiukkāvijjulatādīnaṃ",
  "tika-s0402t:1417_6": "āloko divā rattiñca upaladdho, yathāladdhavaseneva ālokaṃ manasi karoti citte ṭhapeti,",
  "tika-s0402t:1417_7": "tathā ca naṃ manasi karoti, yathāssa subhāvitālokakasiṇassa viya kasiṇāloko yathicchakaṃ",
  "tika-s0402t:1417_8": "yāvadicchakañca so āloko rattiyaṃ upatiṭṭhati, yena tattha divāsaññaṃ ṭhapeti, divā",
  "tika-s0402t:1417_9": "viya vigatathinamiddho hoti. Tenāha “yathā divā tathā ratti”nti.",
  "tika-s0402t:1418_0": "Yathā divā ālokasaññā manasi katā, tatheva naṃ rattimpi manasi karotīti yathā divā",
  "tika-s0402t:1418_1": "diṭṭho āloko, tatheva taṃ rattiṃ manasi karoti. Dutiyapadeti “yathā rattiṃ tathā",
  "tika-s0402t:1418_2": "divā”ti imasmiṃ vākye. Esa nayoti iminā yathā rattiyaṃ candālokādi āloko diṭṭho,",
  "tika-s0402t:1418_3": "evameva rattiṃ diṭṭhākāreneva divā taṃ ālokaṃ manasi karoti citte ṭhapetīti imamatthaṃ",
  "tika-s0402t:1418_4": "atidisati. Iti vivaṭena cetasāti evaṃ apihitena cittena, thinamiddhāpidhānena apihitacittenāti",
  "tika-s0402t:1418_5": "vuttaṃ hoti. Apariyonaddhenāti samantato anaddhena asañchāditena. Kiñcāpītiādinā",
  "tika-s0402t:1418_6": "attanā vuttamevatthaṃ samattheti. Ālokasadisaṃ kataṃ “yathā divā tathā ratti”ntiādinā.",
  "tika-s0402t:1419_0": "Sattaṭṭhānikassāti “abhikkante paṭikkante sampajānakārī hotī”tiādinā vuttassa sattaṭṭhānikassa",
  "tika-s0402t:1419_1": "satisampajaññassa atthāya. Pariggahitavatthārammaṇatāyāti vatthuno ārammaṇassa ca",
  "tika-s0402t:1419_2": "yāthāvato viditabhāvena. Yathā hi sappaṃ pariyesantena tassa āsaye vidite sopi vidito",
  "tika-s0402t:1419_3": "gahito eva ca hoti mantāgadabalena tassa gahaṇassa sukarattā, evaṃ vedanāya āsayabhūte",
  "tika-s0402t:1419_4": "vatthumhi ārammaṇe ca vidite ādikammikassapi vedanā viditā gahitā eva hoti salakkhaṇato",
  "tika-s0402t:1419_5": "sāmaññalakkhaṇato ca tassā gahaṇassa sukarattā. Pageva pariññātavatthukassa khīṇāsavassa.",
  "tika-s0402t:1419_6": "Tassa hi uppādakkhaṇepi ṭhitikkhaṇepi bhaṅgakkhaṇepi vedanā viditā pākaṭā honti “tā",
  "tika-s0402t:1419_7": "vedanā evaṃ uppajjitvā”tiādinā. Na kevalañca vedanā eva, idha vuttā saññādayopi avuttā",
  "tika-s0402t:1419_8": "cetanādayopi viditāva uppajjanti ceva tiṭṭhanti ca nirujjhanti ca. Nidassanamattañhetaṃ,",
  "tika-s0402t:1419_9": "yadidaṃ pāḷiyaṃ vedanāsaññāvitakkaggahaṇaṃ. Tena anavasesato sabbadhammānampi uppādādito",
  "tika-s0402t:1419_10": "viditabhāvaṃ dasseti.",
  "tika-s0402t:1420_0": "Apica vedanāya uppādo vidito hoti, upaṭṭhānaṃ viditaṃ hoti, atthaṅgamo vidito hoti.",
  "tika-s0402t:1420_1": "Kathaṃ vedanāya uppādo vidito hoti? Avijjāsamudayā vedanāsamudayo, taṇhāsamudayā",
  "tika-s0402t:1420_2": "kammasamudayo, phassasamudayā vedanāsamudayoti nibbattilakkhaṇaṃ passantopi vedanākkhandhassa",
  "tika-s0402t:1420_3": "samudayaṃ passati. Evaṃ vedanāya uppādo vidito hoti. Kathaṃ vedanāya upaṭṭhānaṃ viditaṃ",
  "tika-s0402t:1420_4": "hoti? Aniccato manasikaroto khayatupaṭṭhānaṃ viditaṃ hoti, dukkhato manasikaroto",
  "tika-s0402t:1420_5": "bhayatupaṭṭhānaṃ viditaṃ hoti, anattato manasikaroto suññatupaṭṭhānaṃ viditaṃ hoti.",
  "tika-s0402t:1420_6": "Evaṃ vedanāya upaṭṭhānaṃ viditaṃ hoti. Iti khayato bhayato suññato jānāti. Kathaṃ",
  "tika-s0402t:1420_7": "vedanāya atthaṅgamo vidito hoti? Avijjānirodhā vedanānirodho…pe… evaṃ vedanāya atthaṅgamo",
  "tika-s0402t:1420_8": "vidito hoti. Imināpi nayenettha attho veditabbo.",
  "tika-s0402t:1421_0": "Iti rūpanti ettha itisaddo anavasesato rūpassa sarūpanidassanatthoti tassa idaṃ rūpanti",
  "tika-s0402t:1421_1": "etena sādhāraṇato sarūpanidassanamāha, ettakaṃ rūpanti etena anavasesato, na ito",
  "tika-s0402t:1421_2": "paraṃ rūpaṃ atthīti tabbinimuttassa aññassa abhāvaṃ. Iti vedanātiādīsupi ayaṃ vedanā,",
  "tika-s0402t:1421_3": "ettakā vedanā, ito paraṃ vedanā natthi. Ayaṃ saññā…pe… ime saṅkhārā…pe… idaṃ viññāṇaṃ,",
  "tika-s0402t:1421_4": "ettakaṃ viññāṇaṃ, ito paraṃ viññāṇaṃ natthīti evamattho daṭṭhabboti āha “vedanādīsupi eseva nayo”ti.",
  "tika-s0402t:1422_0": "Ñāṇena jānitvā paroparāni. Paroparānīti parāni ca oparāni ca. Uttamādhamānīti parattabhāvasakattabhāvādīni",
  "tika-s0402t:1422_1": "uttamādhamāni. Calitanti taṇhādiṭṭhivipphanditaṃ. Anīghoti rāgādiīgharahito. Atāri",
  "tika-s0402t:1422_2": "soti so evarūpo arahā jātijaraṃ atari.",
  "tika-s0402t:1423": "Samādhibhāvanāsuttavaṇṇanā niṭṭhitā.",
  "tika-s0402t:1424": "2-4. Pañhabyākaraṇasuttādivaṇṇanā",
  "tika-s0402t:1425_0": "42-44. Dutiye etesaṃ pañhānanti ekaṃsabyākaraṇādīnaṃ catunnaṃ pañhānaṃ. Tasmiṃ tasmiṃ",
  "tika-s0402t:1425_1": "ṭhāne byākaraṇaṃ jānātīti “cakkhuṃ anicca”nti puṭṭhe “anicca”nti ekaṃseneva byākātabbaṃ.",
  "tika-s0402t:1425_2": "“Aniccā nāma cakkhu”nti puṭṭhe pana “na kevalaṃ cakkhumeva, sotampi anicca”nti evaṃ",
  "tika-s0402t:1425_3": "vibhajitvā byākātabbaṃ. “Yathā cakkhuṃ tathā sotaṃ, yathā sotaṃ tathā cakkhu”nti",
  "tika-s0402t:1425_4": "puṭṭhe “kenaṭṭhena pucchasī”ti paṭipucchitvā “dassanaṭṭhena pucchāmī”ti vutte “na",
  "tika-s0402t:1425_5": "hī”ti byākātabbaṃ. “Aniccaṭṭhena pucchāmī”ti vutte “āmā”ti byākātabbaṃ. “Taṃ jīvaṃ",
  "tika-s0402t:1425_6": "taṃ sarīra”ntiādīni puṭṭhena pana “abyākatametaṃ bhagavatā”ti ṭhapetabbo, esa pañho",
  "tika-s0402t:1425_7": "na byākātabboti evaṃ jānātīti attho. Atthasamāgamenāti atthassa paṭilābhena laddhabbena.",
  "tika-s0402t:1425_8": "Samiti saṅgati samodhānanti samayo, paṭilābho. Samayo eva abhisamayo, abhimukhabhāvena",
  "tika-s0402t:1425_9": "vā samayo abhisamayoti evamettha padattho veditabbo. Sesaṃ suviññeyyameva. Tatiyacatutthāni uttānatthāneva.",
  "tika-s0402t:1426": "Pañhabyākaraṇasuttādivaṇṇanā niṭṭhitā.",
  "tika-s0402t:1427": "5-6. Rohitassasuttādivaṇṇanā",
  "tika-s0402t:1428_0": "45-46. Pañcame ekokāseti cakkavāḷassa pariyantasaññite ekasmiṃ okāse. Bhummanti “yatthā”ti",
  "tika-s0402t:1428_1": "idaṃ bhummavacanaṃ. Sāmaññato vuttampi “so lokassa anto”ti vacanato visiṭṭhavisayameva",
  "tika-s0402t:1428_2": "hoti. “Na jāyati, na mīyatī”ti vatvā puna “na cavati, na upapajjatī”ti kasmā vuttanti",
  "tika-s0402t:1428_3": "āha “idaṃ aparāparaṃ…pe… gahita”nti. Padagamanenāti padasā gamanena. Satthā saṅkhāralokassa",
  "tika-s0402t:1428_4": "antaṃ sandhāya vadati upari sabbāni pakāsetukāmo. Saṅkhāralokassa hi anto nibbānaṃ.",
  "tika-s0402t:1429_0": "Daḷhaṃ thiraṃ dhanu etassāti daḷhadhanvā, so eva “daḷhadhammā”ti vutto. Tenāha “daḷhadhanū”ti.",
  "tika-s0402t:1429_1": "Uttamappamāṇaṃ nāma sahassathāmadhanu. Dhanuggaṇhanasippacittakatāya dhanuggaho,",
  "tika-s0402t:1429_2": "na dhanuggahaṇamattenāti āha “dhanuggahoti dhanuācariyo”ti. “Dhanuggaho”ti vatvā",
  "tika-s0402t:1429_3": "“sikkhito”ti vutte dhanusikkhāya sikkhitoti viññāyati. Sikkhā ca ettakena kālena",
  "tika-s0402t:1429_4": "sikkhantassa ukkaṃsagatā hotīti āha “dvādasa vassāni dhanusippaṃ sikkhito”ti. Usabhappamāṇeti",
  "tika-s0402t:1429_5": "vīsati yaṭṭhiyo usabhaṃ, tasmiṃ usabhappamāṇe padese. Vālagganti vālakoṭiṃ. Katahatthoti",
  "tika-s0402t:1429_6": "paricitahattho. Katasarakkhepoti thiralakkhe ca calalakkhe ca paresaṃ dassanavasena",
  "tika-s0402t:1429_7": "sarakkhepassa katāpī. Tenāha “dassitasippo”ti, “katayoggo”ti keci. Asanti etenāti",
  "tika-s0402t:1429_8": "asanaṃ, kaṇḍo. Tālacchādinti tālacchāyaṃ. Sā pana ratanamattā vidatthicaturaṅgulā.",
  "tika-s0402t:1430_0": "Puratthimā samuddāti ekasmiṃ cakkavāḷe puratthimā samuddā. Samuddasīsena puratthimacakkavāḷamukhavaṭṭiṃ",
  "tika-s0402t:1430_1": "vadati. Pacchimasamuddoti etthāpi eseva nayo. Nippapañcatanti adantakāritaṃ. Sampatteti",
  "tika-s0402t:1430_2": "tādisena javena gacchantena sampatte. Anotatteti etthāpi “sampatte”ti padaṃ ānetvā",
  "tika-s0402t:1430_3": "sambandho, tathā “nāgalatādantakaṭṭha”nti etthāpi. Tadāti yadā so lokantagavesako",
  "tika-s0402t:1430_4": "ahosi, tadā. Dīghāyukakāloti anekavassasahassāyukakālo. Cakkavāḷalokassāti sāmaññavasena",
  "tika-s0402t:1430_5": "ekavacanaṃ, cakkavāḷalokānanti attho. Imasmiṃyeva cakkavāḷe nibbattipubbaparicayasiddhāya nikantiyā.",
  "tika-s0402t:1431": "Sasaññimhi samanaketi na rūpadhammamattake, atha kho pañcakkhandhasamudāyeti dasseti. Samitapāpoti samucchinnasaṃkilesadhammo. Chaṭṭhaṃ uttānameva.",
  "tika-s0402t:1432": "Rohitassasuttādivaṇṇanā niṭṭhitā.",
  "tika-s0402t:1433": "7. Suvidūrasuttavaṇṇanā",
  "tika-s0402t:1434_0": "47. Sattame suvidūravidūra-saddānaṃ samānatthānaṃyeva ekattha gahaṇaṃ idha niddeso",
  "tika-s0402t:1434_1": "dūrāsannabhāvassa apekkhāsiddhattā idhādhippetassa dūrabhāvassa kenaci pariyāyena",
  "tika-s0402t:1434_2": "anāsannabhāvadassanatthaṃ katanti āha “kenaci pariyāyena anāsannāni hutvā”tiādi.",
  "tika-s0402t:1434_3": "Sesamettha uttānameva.",
  "tika-s0402t:1435": "Suvidūrasuttavaṇṇanā niṭṭhitā.",
  "tika-s0402t:1436": "8. Visākhasuttavaṇṇanā",
  "tika-s0402t:1437_0": "48. Aṭṭhame vākkaraṇacāturiyato vacanaguṇahetūnaṃ pūriyā porī, poriyaṃ bhavāti porī,",
  "tika-s0402t:1437_1": "tāya poriyā. Tenāha “paripuṇṇavācāyā”ti, akkharapadaparipuṇṇāya vācāyāti attho. Apalibuddhāyāti",
  "tika-s0402t:1437_2": "pittādīhi na vibaddhāya ananubundhitāya. Anelagalāyāti anelāya agalāya niddosāya",
  "tika-s0402t:1437_3": "agaḷitapadabyañjanāya ca. Therassa hi kathayato padaṃ vā byañjanaṃ vā na parihāyati.",
  "tika-s0402t:1437_4": "Tenāha “anelagalāyāti niddosāya ceva agaḷitāya cā”tiādi. Tattha niddosāyāti atthato",
  "tika-s0402t:1437_5": "ca byañjanato ca vigatadosāya. Apatitapadabyañjanāyāti avirahitapadabyañjanāya. Atha",
  "tika-s0402t:1437_6": "vā anelagalāyāti na elaṃ dosaṃ galatīti anelagalā. Avicchinnavācāya anelagalāya yathā",
  "tika-s0402t:1437_7": "dandhamanussā mukhena kheḷaṃ gaḷantena vācaṃ bhāsanti, na evarūpāya. Atha kho niddosāya",
  "tika-s0402t:1437_8": "visadavācāyāti attho. Vivaṭṭappakāsinī vācā na kadāci vivaṭṭamuttāti katvā āha “vivaṭṭapariyāpannāyā”ti,",
  "tika-s0402t:1437_9": "vivaṭṭaṃ amuñcitvā pavattāyāti attho. Vivaṭṭappakāsinī hi vācā vivaṭṭaṃ paricchijja",
  "tika-s0402t:1437_10": "āpādentī pavattati. Navalokuttaradhammo sabbadhammehi samussitaṭṭhena abbhuggataṭṭhena",
  "tika-s0402t:1437_11": "ca dhajo nāmāti āha “abbhuggataṭṭhenā”tiādi. Sesamettha suviññeyyameva.",
  "tika-s0402t:1438": "Visākhasuttavaṇṇanā niṭṭhitā.",
  "tika-s0402t:1439": "9. Vipallāsasuttavaṇṇanā",
  "tika-s0402t:1440_0": "49. Navame aniccādīni vatthūni niccantiādinā viparītato asantīti vipallāsā, saññāya",
  "tika-s0402t:1440_1": "vipallāso saññāvipallāso. Itaresupi tīsu eseva nayo. Evamete catunnaṃ vatthūnaṃ vasena",
  "tika-s0402t:1440_2": "cattāro, tesu vatthūsu saññādīnaṃ vasena dvādasa honti. Tesu aṭṭha sotāpattimaggena",
  "tika-s0402t:1440_3": "pahīyanti. Asubhe subhanti saññācittavipallāsā sakadāgāmimaggena tanukā honti, anāgāmimaggena",
  "tika-s0402t:1440_4": "pahīyanti. Dukkhe sukhanti saññācittavipallāsā arahattamaggena pahīyantīti veditabbā.",
  "tika-s0402t:1440_5": "Sesamettha uttānameva.",
  "tika-s0402t:1441": "Vipallāsasuttavaṇṇanā niṭṭhitā.",
  "tika-s0402t:1442": "10. Upakkilesasuttavaṇṇanā",
  "tika-s0402t:1443_0": "50. Dasame upakkiliṭṭhabhāvakaraṇenāti malīnabhāvakaraṇena. Pañcavidhāya surāya catubbidhassa",
  "tika-s0402t:1443_1": "ca merayassāti ettha pūvasurā, piṭṭhasurā, odanasurā, kiṇṇapakkhittā, sambhārasaṃyuttāti",
  "tika-s0402t:1443_2": "pañca surā. Pupphāsavo, phalāsavo, madhvāsavo, guḷāsavoti cattāro āsavā, catubbidhaṃ",
  "tika-s0402t:1443_3": "merayaṃ nāma. Tattha pūve bhājane pakkhipitvā tajjaṃ udakaṃ datvā madditvā katā pūvasurā.",
  "tika-s0402t:1443_4": "Evaṃ sesasurāpi. Kiṇṇāti pana tassā surāya bījaṃ vuccati. Ye surā “modakā”tipi vuccanti,",
  "tika-s0402t:1443_5": "te pakkhipitvā katā kiṇṇapakkhittā. Dhātakiāsavādinānāsambhārehi saṃyojitā sambhārasaṃyuttā.Madhukatālanāḷikerādipuppharaso",
  "tika-s0402t:1443_6": "ciraparivāsito pupphāsavo. Panasādiphalaraso phalāsavo. Muddikāraso madhvāsavo. Ucchuraso guḷāsavo.",
  "tika-s0402t:1444": "Upakkilesasuttavaṇṇanā niṭṭhitā.",
  "tika-s0402t:1445": "Rohitassavaggavaṇṇanā niṭṭhitā.",
  "tika-s0402t:1446": "Paṭhamapaṇṇāsakaṃ niṭṭhitaṃ.",
  "tika-s0402t:1447": "2. Dutiyapaṇṇāsakaṃ",
  "tika-s0402t:1448": "(6) 1. Puññābhisandavaggo",
  "tika-s0402t:1449": "1. Paṭhamapuññābhisandasuttavaṇṇanā",
  "tika-s0402t:1450_0": "51. Dutiyassa paṭhame puññābhisandāti vā puññanadiyo. Avicchedena niccaṃ pavattiyamānāni",
  "tika-s0402t:1450_1": "hi puññāni abhisandanaṭṭhena “puññābhisandā”ti vuttā. Aparimitanti āḷhakagaṇanāya",
  "tika-s0402t:1450_2": "aparimitaṃ, yojanavasena panassa parimāṇaṃ atthi. Tathā hi heṭṭhā mahāpathaviyā upari",
  "tika-s0402t:1450_3": "ākāsena parato cakkavāḷapabbatena majjhe tattha tattha ṭhitehi dīpapabbatapariyantehi",
  "tika-s0402t:1450_4": "paricchinnattā yojanato sakkā pamāṇaṃ kātuṃ. Bheravārammaṇehīti saviññāṇakāviññāṇakehi",
  "tika-s0402t:1450_5": "bheravārammaṇehi. Tathā hi taṃ mahāsarīramacchakumbhīlayakkharakkhasamahānāgadānavādīnaṃ",
  "tika-s0402t:1450_6": "saviññāṇakānaṃ vaḷavāmukhapātālādīnaṃ aviññāṇakānañca bheravārammaṇānaṃ vasena “bahubherava”nti",
  "tika-s0402t:1450_7": "vuccati. Sesamettha uttānameva.",
  "tika-s0402t:1451": "Paṭhamapuññābhisandasuttavaṇṇanā niṭṭhitā.",
  "tika-s0402t:1452": "2. Dutiyapuññābhisandasuttavaṇṇanā",
  "tika-s0402t:1453": "52. Dutiye sotāpannassa saddhā adhippetāti sotāpannassa maggenāgatā saddhā adhippetā.",
  "tika-s0402t:1454": "Dutiyapuññābhisandasuttavaṇṇanā niṭṭhitā.",
  "tika-s0402t:1455": "3-4. Paṭhamasaṃvāsasuttādivaṇṇanā",
  "tika-s0402t:1456_0": "53-54. Tatiye yathākammaṃ tā tā gatiyo aranti upagacchantīti ariyā, sattā. Ime pana",
  "tika-s0402t:1456_1": "kucchitā ariyāti kadariyā. Thaddhamaccharino, thaddhena maccharena samannāgatāti",
  "tika-s0402t:1456_2": "attho. Thaddhamacchariyasadisañhi kucchitaṃ sabbadā nihīnaṃ natthi sabbaguṇānaṃ ādibhūtassa",
  "tika-s0402t:1456_3": "bhogasampattiādisabbasampattīnaṃ mūlabhūtassa dānassa nisedhanato. Tenāha “kadariyāti",
  "tika-s0402t:1456_4": "thaddhamaccharino”ti. Ekacco hi attano vasanaṭṭhāne bhikkhū hatthaṃ pasāretvāpi na",
  "tika-s0402t:1456_5": "vandati. Aññattha gato vihāraṃ pavisitvā sakkaccaṃ vanditvā madhurappaṭisanthāraṃ",
  "tika-s0402t:1456_6": "karoti “kiṃ, bhante, amhākaṃ vasanaṭṭhānaṃ nāgacchatha, sampanno padeso, paṭibalāhaṃ",
  "tika-s0402t:1456_7": "ayyānaṃ yāgubhattādīhi upaṭṭhānaṃ kātu”nti. Bhikkhu “saddho ayaṃ upāsako”ti yāgubhattādīhi saṅgaṇhāti.",
  "tika-s0402t:1457_0": "Atheko thero tassa gāmaṃ gantvā piṇḍāya carati. So taṃ disvā aññena vā gacchati,",
  "tika-s0402t:1457_1": "gharaṃ vā pavisati. Sacepi sammukhībhāvaṃ āgacchati, hatthena vanditvā “ayyassa bhikkhaṃ",
  "tika-s0402t:1457_2": "detha, ahaṃ ekena kammena gacchāmī”ti pakkamati. Thero sakalagāmaṃ caritvā tucchapattova",
  "tika-s0402t:1457_3": "nikkhamati. Idaṃ tāva mudumacchariyaṃ nāma. Yena adāyakopi dāyako viya paññāyati.",
  "tika-s0402t:1457_4": "Idha pana thaddhamacchariyaṃ adhippetaṃ. Yena samannāgato bhikkhūsu piṇḍāya paviṭṭhesu",
  "tika-s0402t:1457_5": "“therā ṭhitā”ti vutte “kiṃ mayhaṃ pādā rujjantī”tiādīni vatvā silāthambho viya khāṇuko",
  "tika-s0402t:1457_6": "viya ca thaddho hutvā tiṭṭhati, sāmīcimpi na karoti, kuto dānaṃ. Ayamidha adhippeto.",
  "tika-s0402t:1457_7": "Tena vuttaṃ “thaddhamaccharinoti thaddhena maccharena samannāgatāti attho”ti. Maccharaṃ",
  "tika-s0402t:1457_8": "maccheraṃ macchariyanti atthato ekaṃ.",
  "tika-s0402t:1458_0": "Paribhāsakāti bhikkhū gharadvāre ṭhite disvā “kiṃ tumhe kasitvā āgatā vapitvā lāyitvā,",
  "tika-s0402t:1458_1": "mayaṃ attanopi na labhāma, kuto tumhākaṃ, sīghaṃ nikkhamathā”tiādīhi santajjakā.",
  "tika-s0402t:1458_2": "Yācakānaṃ vacanassa atthaṃ jānantīti ettha kiñcāpi bhikkhū gharadvāre ṭhitā tuṇhī",
  "tika-s0402t:1458_3": "honti, atthato pana “bhikkhaṃ dethā”ti vadanti nāma ariyāya yācanāya. Vuttañhetaṃ",
  "tika-s0402t:1458_4": "“uddissa ariyā tiṭṭhanti, esā ariyāna yācanā”ti. Tatra ye “mayaṃ pacāma, ime na pacanti,",
  "tika-s0402t:1458_5": "pacamāne patvā alabhantā kuhiṃ labhissatī”ti deyyadhammaṃ saṃvibhajanti, te vadaññū",
  "tika-s0402t:1458_6": "yācakānaṃ vacanassa atthaṃ jānanti nāma ñatvā kattabbakaraṇato. Catutthaṃ uttānameva.",
  "tika-s0402t:1459": "Paṭhamasaṃvāsasuttādivaṇṇanā niṭṭhitā.",
  "tika-s0402t:1460": "5-6. Samajīvīsuttādivaṇṇanā",
  "tika-s0402t:1461_0": "55-56. Pañcame anuggaṇhanatthanti nakulamātā nakulapitāti imesaṃ dvinnaṃ saṅgahatthāya.",
  "tika-s0402t:1461_1": "Nakulassa dārakassa pitā nakulapitā. Nakulamātāti etthāpi eseva nayo. Sesamettha",
  "tika-s0402t:1461_2": "uttānameva. Chaṭṭhe natthi vattabbaṃ.",
  "tika-s0402t:1462": "Samajīvīsuttādivaṇṇanā niṭṭhitā.",
  "tika-s0402t:1463": "7-10. Suppavāsāsuttādivaṇṇanā",
  "tika-s0402t:1464_0": "57-60. Sattame āyubhāgapaṭilābhinī hotīti āyukoṭṭhāsassa paṭilābhinī hoti. Tividhalokanti",
  "tika-s0402t:1464_1": "sattasaṅkhārabhājanasaṅkhātaṃ tividhaṃ lokaṃ. Viditaṃ katvāti vibhūtaṃ katvā. Lokavidūnanti",
  "tika-s0402t:1464_2": "karaṇatthe sāmivacananti āha “buddhehi pasatthā”ti. Aṭṭhamanavamadasamāni uttānatthāneva.",
  "tika-s0402t:1465": "Suppavāsāsuttādivaṇṇanā niṭṭhitā.",
  "tika-s0402t:1466": "Puññābhisandavaggavaṇṇanā niṭṭhitā.",
  "tika-s0402t:1467": "(7) 2. Pattakammavaggo",
  "tika-s0402t:1468": "1-4. Pattakammasuttādivaṇṇanā",
  "tika-s0402t:1469_0": "61-64. Dutiyassa paṭhame ye aniṭṭhā na honti, te iṭṭhāti adhippetāti āha “aniṭṭhapaṭikkhepena",
  "tika-s0402t:1469_1": "iṭṭhā”ti. Iṭṭhāti ca pariyiṭṭhā vā hotu mā vā, iṭṭhārammaṇabhūtāti attho. Gavesitampi",
  "tika-s0402t:1469_2": "hi iṭṭhanti vuccati, taṃ idha nādhippetaṃ. Maneti manasmiṃ. Kantāti vā kamanīyā,",
  "tika-s0402t:1469_3": "kāmetabbāti attho. Manaṃ appāyantīti iṭṭhabhāvena manaṃ vaḍḍhenti. Kammasādhano idha",
  "tika-s0402t:1469_4": "bhoga-saddoti āha “bhogāti bhuñjitabbā”tiādi. Dhammūpaghātaṃ katvā kusaladhammaṃ",
  "tika-s0402t:1469_5": "vinodetvā. Upanijjhāyīyantīti upajjhāyāti āha “sukhadukkhesu upanijjhāyitabbattā”ti,",
  "tika-s0402t:1469_6": "sukhadukkhesu uppannesu anussaritabbattāti attho. Sandiṭṭhasambhattehīti ettha tattha",
  "tika-s0402t:1469_7": "tattha saṅgamma diṭṭhamattā nātidaḷhamittā sandiṭṭhā, suṭṭhu bhattā sinehavanto daḷhamittā sambhattā.",
  "tika-s0402t:1470": "Visamalobhanti balavalobhaṃ. Sukhitanti sañjātasukhaṃ. Pīṇitanti dhātaṃ suhitaṃ. Tathābhūto pana yasmā balasampanno hoti, tasmā “balasampannaṃ karotī”ti vuttaṃ.",
  "tika-s0402t:1471_0": "Sobhane kāyikavācasikakamme ratoti sūrato ukārassa dīghaṃ katvā, tassa bhāvo soraccaṃ,",
  "tika-s0402t:1471_1": "kāyikavācasiko avītikkamo. So pana atthato susīlabhāvoti āha “khantisoracce niviṭṭhāti",
  "tika-s0402t:1471_2": "adhivāsanakkhantiyañca susīlatāya ca niviṭṭhā”ti. Ekamattānanti ekaṃ cittanti attho.",
  "tika-s0402t:1471_3": "Rāgādīnañhi pubbabhāgiyaṃ damanādi paccekaṃ icchitabbaṃ, na maggakkhaṇe viya ekajjhaṃ",
  "tika-s0402t:1471_4": "paṭisaṅkhānamukhena pajahanato. Ekamattānanti vā vivekavasena ekaṃ ekākinaṃ attānaṃ.",
  "tika-s0402t:1471_5": "Tenevāha “ekaṃ attanova attabhāva”ntiādi. Uparūparibhūmīsūti chakāmasaggasaṅkhātāsu",
  "tika-s0402t:1471_6": "uparūparikāmabhūmīsu. Kammassa phalaṃ aggaṃ nāma. Taṃ panettha uccagāmīti āha “uddhamaggamassā”ti.",
  "tika-s0402t:1471_7": "Suvagge niyuttā, suvaggappayojanāti vā sovaggikā. Dasannaṃ visesānanti dibbaāyuvaṇṇayasasukhaādhipateyyānañceva",
  "tika-s0402t:1471_8": "iṭṭharūpādīnañca phalavisesānaṃ. Vaṇṇaggahaṇena cettha sako attabhāvavaṇṇo gahito,",
  "tika-s0402t:1471_9": "rūpaggahaṇena bahiddhā rūpārammaṇaṃ. Dutiyatatiyacatutthāni uttānatthāneva.",
  "tika-s0402t:1472": "Pattakammasuttādivaṇṇanā niṭṭhitā.",
  "tika-s0402t:1473": "5. Rūpasuttavaṇṇanā",
  "tika-s0402t:1474_0": "65. Pañcame paminoti uḷāratādivisesaṃ etenāti pamāṇaṃ, rupakāyo pamāṇaṃ etassāti",
  "tika-s0402t:1474_1": "rūpappamāṇo. Tato eva rūpe pasannoti rūpappasanno. Ghosoti cettha thutighoso. Lūkhanti",
  "tika-s0402t:1474_2": "paccayalūkhatā. Dhammāti sīlādayo guṇadhammā adhippetā. Imesaṃ pana catunnaṃ puggalānaṃ",
  "tika-s0402t:1474_3": "nānākaraṇaṃ pāḷiyaṃyeva āgataṃ. Vuttañhetaṃ –",
  "tika-s0402t:1475_0": "“Katamo ca puggalo rūpappamāṇo rūpappasanno? Idhekacco puggalo ārohaṃ vā passitvā",
  "tika-s0402t:1475_1": "pariṇāhaṃ vā passitvā saṇṭhānaṃ vā passitvā pāripūriṃ vā passitvā tattha pamāṇaṃ",
  "tika-s0402t:1475_2": "gahetvā pasādaṃ janeti. Ayaṃ vuccati puggalo rūpappamāṇo rūpappasanno.",
  "tika-s0402t:1476_0": "“Katamo ca puggalo ghosappamāṇo ghosappasanno? Idhekacco puggalo paravaṇṇanāya parathomanāya",
  "tika-s0402t:1476_1": "parapasaṃsanāya paravaṇṇahārikāya tattha pamāṇaṃ gahetvā pasādaṃ janeti. Ayaṃ vuccati",
  "tika-s0402t:1476_2": "puggalo ghosappamāṇo ghosappasanno.",
  "tika-s0402t:1477_0": "“Katamo ca puggalo lūkhappamāṇo lūkhappasanno? Idhekacco puggalo cīvaralūkhaṃ vā",
  "tika-s0402t:1477_1": "passitvā pattalūkhaṃ vā passitvā senāsanalūkhaṃ vā passitvā vividhaṃ vā dukkarakārikaṃ",
  "tika-s0402t:1477_2": "passitvā tattha pamāṇaṃ gahetvā pasādaṃ janeti. Ayaṃ vuccati puggalo lūkhappamāṇo lūkhappasanno.",
  "tika-s0402t:1478_0": "“Katamo ca puggalo dhammappamāṇo dhammappasanno? Idhekacco puggalo sīlaṃ vā passitvā",
  "tika-s0402t:1478_1": "samādhiṃ vā passitvā paññaṃ vā passitvā tattha pamāṇaṃ gahetvā pasādaṃ janeti. Ayaṃ",
  "tika-s0402t:1478_2": "vuccati puggalo dhammappamāṇo dhammappasanno”ti.",
  "tika-s0402t:1479_0": "Tattha ārohanti uccataṃ. Sā ca kho tasmiṃ tasmiṃ kāle pamāṇayuttā daṭṭhabbā. Pariṇāhanti",
  "tika-s0402t:1479_1": "nātikisathūlatāvasena pīṇataṃ. Saṇṭhānanti tesaṃ tesaṃ aṅgapaccaṅgānaṃ susaṇṭhitataṃ",
  "tika-s0402t:1479_2": "dīgharassavaṭṭādiyuttaṭṭhānesu tathābhāvaṃ. Pāripūrinti sabbesaṃ sarīrāvayavānaṃ",
  "tika-s0402t:1479_3": "paripuṇṇataṃ avikalataṃ. Tattha pamāṇaṃ gahetvāti tasmiṃ rūpe rūpasampattiyaṃ pamāṇabhāvaṃ",
  "tika-s0402t:1479_4": "upādāya. Pasādaṃ janetīti adhimokkhaṃ janeti uppādeti.",
  "tika-s0402t:1480_0": "Paravaṇṇanāyāti “asuko ediso ca ediso cā”ti parassa guṇavacanena. Parathomanāyāti",
  "tika-s0402t:1480_1": "parammukhā parassa silāghuppādakena abhitthavanena parena thutivasena, gāthādiupanibandhanena",
  "tika-s0402t:1480_2": "vuttāya thomanāyāti vuttaṃ hoti. Parapasaṃsanāyāti parammukhā parassa guṇasaṃkittanena.",
  "tika-s0402t:1480_3": "Paravaṇṇahārikāyāti paramparavaṇṇahārikāya paramparāya parassa kittanasaddassa upasaṃhārena.",
  "tika-s0402t:1480_4": "Tatthāti tasmiṃ thutighose.",
  "tika-s0402t:1481_0": "Cīvaralūkhanti thūlajiṇṇabahutunnakatādicīvarassa lūkhabhāvaṃ. Pattalūkhanti anekaganthikāhaṭatādipattassa",
  "tika-s0402t:1481_1": "lūkhabhāvaṃ. Vividhaṃ vā dukkarakārikanti dhutaṅgādivasena pavattanānāvidhaṃ dukkaracariyaṃ.",
  "tika-s0402t:1481_2": "Sīlaṃ vā passitvāti sīlapāripūrivasena visuddhaṃ kāyavacīsucaritaṃ ñāṇacakkhunā passitvā,",
  "tika-s0402t:1481_3": "jhānādiadhigamasuddhisamādhiṃ vā vipassanābhiññāsaṅkhātaṃ paññaṃ vā passitvāti attho.",
  "tika-s0402t:1482_0": "Evametasmiṃ catuppamāṇe lokasannivāse buddhesu appasannā mandā, pasannā bahukā. Rūpappamāṇassa",
  "tika-s0402t:1482_1": "hi buddharūpato uttari pasādāvahaṃ rūpaṃ nāma natthi. Ghosappamāṇassa buddhānaṃ kittighosato",
  "tika-s0402t:1482_2": "uttari pasādāvaho ghoso nāma natthi. Lūkhappamāṇassa kāsikāni vatthāni mahārahāni",
  "tika-s0402t:1482_3": "kañcanabhājanāni tiṇṇaṃ utūnaṃ anucchavike sabbasampattiyutte pāsādavare pahāya paṃsukūlacīvaraselamayapattarukkhamūlādisenāsanasevino",
  "tika-s0402t:1482_4": "buddhassa bhagavato lūkhato uttari pasādāvahaṃ aññaṃ lūkhaṃ nāma natthi. Dhammappamāṇassa",
  "tika-s0402t:1482_5": "sadevake loke asādhāraṇasīlādiguṇassa tathāgatassa sīlādiguṇato uttari pasādāvaho",
  "tika-s0402t:1482_6": "añño sīlādiguṇo nāma natthi. Iti bhagavā imaṃ catuppamāṇikaṃ lokasannivāsaṃ muṭṭhinā",
  "tika-s0402t:1482_7": "gahetvā viya ṭhitoti.",
  "tika-s0402t:1483": "Pamāṇiṃsūti pamāṇaṃ aggahesuṃ. Niyakajjhatte tassa guṇaṃ na jānātīti tassa abbhantare pavattamānaṃ sīlādiguṇaṃ na jānāti. Sesaṃ suviññeyyameva.",
  "tika-s0402t:1484": "Rūpasuttavaṇṇanā niṭṭhitā.",
  "tika-s0402t:1485": "7. Ahirājasuttavaṇṇanā",
  "tika-s0402t:1486_0": "67. Sattame daṭṭhavisānevāti avadhāraṇena diṭṭhavisādayo nivatteti. Kaṭṭhamukhādayo",
  "tika-s0402t:1486_1": "hi cattāro āsīvisā daṭṭhaviso, diṭṭhaviso, phuṭṭhaviso, vātavisoti paccekaṃ catubbidhā",
  "tika-s0402t:1486_2": "hontīti visavegavikāravasena soḷasa vuttā. Tesu daṭṭhavisānaṃyeva idha gahaṇaṃ, na",
  "tika-s0402t:1486_3": "itaresanti dasseti. Sesaṃ suviññeyyameva.",
  "tika-s0402t:1487": "Ahirājasuttavaṇṇanā niṭṭhitā.",
  "tika-s0402t:1488": "8. Devadattasuttavaṇṇanā",
  "tika-s0402t:1489_0": "68. Aṭṭhame kāle sampatteti gabbhassa paripākagatattā vijāyanakāle sampatte. Potakanti",
  "tika-s0402t:1489_1": "assatariyā puttaṃ. “Phalaṃ ve kadaliṃ hantī”tiādigāthāya kukkujakeneva pattavaṭṭipasavassa",
  "tika-s0402t:1489_2": "ucchinnattā phaluppatti kadaliyā parābhavāya hotīti āha “phalaṃ ve kadaliṃ hantī”ti.",
  "tika-s0402t:1489_3": "Kukkujakaṃ nāma kadaliyā pupphanāḷaṃ. Tathā phalapākapariyosānattā osadhīnaṃ “phalaṃ",
  "tika-s0402t:1489_4": "veḷuṃ naḷa”nti vuttaṃ. Ayaṃ panettha piṇḍattho – yathā attano phalaṃ kadaliveḷunaḷe",
  "tika-s0402t:1489_5": "vināseti, gabbho ca assatariṃ, evaṃ attano kammabhūto sakkāro asappurisaṃ vināsetīti.",
  "tika-s0402t:1490": "Devadattasuttavaṇṇanā niṭṭhitā.",
  "tika-s0402t:1491": "9. Padhānasuttavaṇṇanā",
  "tika-s0402t:1492_0": "69. Navame padahati etehīti padhānāni. Uttamavīriyāni seṭṭhavīriyāni visiṭṭhassa",
  "tika-s0402t:1492_1": "atthassa sādhanato. Kilesānaṃ saṃvaratthāyāti yathā abhijjhādayo na uppajjanti, evaṃ",
  "tika-s0402t:1492_2": "satiyā upaṭṭhānena kilesānaṃ saṃvaraṇatthāya. Pajahanatthāyāti kāmavitakkādīnaṃ vinodanatthāya.",
  "tika-s0402t:1492_3": "Padhānanti tasseva pajahanassa sādhanavasena pavattavīriyaṃ. Kusalānaṃ dhammānaṃ",
  "tika-s0402t:1492_4": "brūhanatthāyāti bojjhaṅgasaṅkhātānaṃ kusaladhammānaṃ vaḍḍhanatthāya. Padhānanti tasseva",
  "tika-s0402t:1492_5": "vaḍḍhanassa sādhanavasena pavattavīriyaṃ.",
  "tika-s0402t:1493": "Padhānasuttavaṇṇanā niṭṭhitā.",
  "tika-s0402t:1494": "10. Adhammikasuttavaṇṇanā",
  "tika-s0402t:1495_0": "70. Dasame visamanti bhāvanapuṃsakametaṃ. Tenāha “visamā hutvā”ti. Asamayenāti akāle.",
  "tika-s0402t:1495_1": "Bhummatthe hetaṃ karaṇavacanaṃ. Pakaṭṭhaṃ padhānaṃ añjasaṃ etesanti pañjasā, añjasaṃ",
  "tika-s0402t:1495_2": "pagatā paṭipannāti vā pañjasā, pakatimaggagāmino. Na pañjasā apañjasā, amaggappaṭipannā.",
  "tika-s0402t:1495_3": "Te pana yasmā maggato apagatā nāma honti, tasmā vuttaṃ “maggato apagatā”tiādi.",
  "tika-s0402t:1496_0": "Gāthāsu pana evamettha sambandho veditabbo. Gunnaṃ ce taramānānanti gāvīsu mahoghaṃ",
  "tika-s0402t:1496_1": "tarantīsu. Jimhaṃ gacchati puṅgavoti yadi yūthapati usabho kuṭilaṃ gacchati. Sabbā",
  "tika-s0402t:1496_2": "tā jimhaṃ gacchantīti sabbā tā gāviyo kuṭilameva gacchanti. Kasmā? Nette jimhaṃ gate",
  "tika-s0402t:1496_3": "sati tassa kuṭilagatattā. So hi tāsaṃ paccayiko upaddavaharo ca. Evamevanti yathā",
  "tika-s0402t:1496_4": "cetaṃ, evameva yo manussesu padhānasammato, yadi so adhammacārī siyā, ye tassa anujīvino,",
  "tika-s0402t:1496_5": "sabbepi adhammikā honti. Sāmisampadā hi pakatisampadaṃ sampādeti. Yasmā etadevaṃ,",
  "tika-s0402t:1496_6": "tasmā sabbaṃ raṭṭhaṃ dukkhaṃ seti, rājā ce hoti adhammiko.",
  "tika-s0402t:1497": "Adhammikasuttavaṇṇanā niṭṭhitā.",
  "tika-s0402t:1498": "Pattakammavaggavaṇṇanā niṭṭhitā.",
  "tika-s0402t:1499": "(8) 3. Apaṇṇakavaggo",
  "tika-s0402t:1500": "1-2. Padhānasuttādivaṇṇanā",
  "tika-s0402t:1501_0": "71-72. Tatiyavaggassa paṭhame yavati tena phalaṃ missitaṃ viya hotīti yoni, ekantikaṃ",
  "tika-s0402t:1501_1": "kāraṇaṃ. Assāti yathāvuttassa bhikkhuno. Paripuṇṇanti avikalaṃ anavasesaṃ. Āsave",
  "tika-s0402t:1501_2": "khepetīti āsavakkhayo, aggamaggo. Idha pana arahattaphalaṃ adhippetanti āha “arahattatthāyā”ti. Dutiyaṃ uttānameva.",
  "tika-s0402t:1502": "Padhānasuttādivaṇṇanā niṭṭhitā.",
  "tika-s0402t:1503": "3-5. Sappurisasuttādivaṇṇanā",
  "tika-s0402t:1504_0": "73-75. Tatiye pañhatthāya abhinītoti pañhakaraṇatthāya abhimukhaṃ nīto. Alambitaṃ",
  "tika-s0402t:1504_1": "katvāti alambaṃ katvā, ayameva vā pāṭho, vipalambaṃ akatvāti attho. Avajānātīti avaññaṃ",
  "tika-s0402t:1504_2": "karoti, nindatīti attho. Catutthapañcame natthi vattabbaṃ.",
  "tika-s0402t:1505": "Sappurisasuttādivaṇṇanā niṭṭhitā.",
  "tika-s0402t:1506": "6. Kusinārasuttavaṇṇanā",
  "tika-s0402t:1507_0": "76. Chaṭṭhe nagaraṃ pavisitukāmā uyyānato upecca vattanti gacchanti etenāti upavattanaṃ.",
  "tika-s0402t:1507_1": "Yatheva hi kalambanaditīrato rājamātuvihāradvārena thūpārāmaṃ gantabbaṃ hoti, evaṃ",
  "tika-s0402t:1507_2": "hiraññavatikāya pārimatīrato sālavanaṃ uyyānaṃ, yathā anurādhapurassa thūpārāmo dakkhiṇapacchimadisāya,",
  "tika-s0402t:1507_3": "evaṃ taṃ uyyānaṃ kusinārāya dakkhiṇapacchimadisāya hoti. Yathā thūpārāmato dakkhiṇadvārena",
  "tika-s0402t:1507_4": "nagaraṃ pavisanamaggo pācīnamukho gantvā uttarena nivattati, evaṃ uyyānato sālapanti",
  "tika-s0402t:1507_5": "pācīnamukhā gantvā uttarena nivattā, tasmā taṃ “upavattana”nti vuccati. Antareti",
  "tika-s0402t:1507_6": "dvinnaṃ sālarukkhānaṃ vemajjhe. Tattha hi paññāpiyamānassa mañcassa ekā sālapanti",
  "tika-s0402t:1507_7": "sīsabhāge hoti, ekā pādabhāge. Tatrapi eko taruṇasālo sīsabhāgassa āsanno hoti, eko",
  "tika-s0402t:1507_8": "pādabhāgassa. Apica yamakasālā nāma mūlakhandhaviṭapapattehi aññamaññaṃ saṃsibbitvā",
  "tika-s0402t:1507_9": "ṭhitasālātipi vadanti.",
  "tika-s0402t:1508_0": "Dveḷhakanti dvidhāgāho, anekaṃsaggāhoti attho. Vimatīti saṃsayāpattīti āha “vinicchituṃ",
  "tika-s0402t:1508_1": "asamatthatā”ti. Taṃ vo vadāmīti taṃ saṃsayavantaṃ bhikkhuṃ sandhāya vo tumhe vadāmīti.",
  "tika-s0402t:1508_2": "Nikkaṅkhabhāvapaccakkhakaraṇanti buddhādīsu tesaṃ bhikkhūnaṃ nikkaṅkhabhāvassa paccakkhakāriyā",
  "tika-s0402t:1508_3": "yāthāvato tamatthaṃ paṭivijjhitvā ṭhitaṃ sabbaññutaññāṇameva. Etthāti etasmiṃ atthe.",
  "tika-s0402t:1509": "Kusinārasuttavaṇṇanā niṭṭhitā.",
  "tika-s0402t:1510": "7. Acinteyyasuttavaṇṇanā",
  "tika-s0402t:1511_0": "77. Sattame lokacintāti lokasannivesappaṭisaṃyuttā vīmaṃsā. Tenāha “kena nu kho candimasūriyā”tiādi.",
  "tika-s0402t:1511_1": "Nāḷikerādayoti ādi-saddena avuttānaṃ osadhitiṇavanappatiādīnaṃ saṅgaho. Evarūpā lokacintāti",
  "tika-s0402t:1511_2": "edisā vuttasadisā aññāpi sā lokacintā.",
  "tika-s0402t:1512": "Acinteyyasuttavaṇṇanā niṭṭhitā.",
  "tika-s0402t:1513": "8. Dakkhiṇasuttavaṇṇanā",
  "tika-s0402t:1514_0": "78. Aṭṭhame dānasaṅkhātāya dakkhiṇāyāti deyyadhammasaṅkhātāya dakkhiṇāya. Visuddhi",
  "tika-s0402t:1514_1": "nāma mahājutikatā. Sā pana mahapphalatāya veditabbāti āha “mahapphalabhāvenā”ti.",
  "tika-s0402t:1514_2": "Visujjhatīti na kilissati, amalinā mahājutikā mahāvipphārā hotīti attho. Sucidhammoti",
  "tika-s0402t:1514_3": "rāgādiasucividhamanena sucisabhāvo. Lāmakadhammoti hīnasabhāvo pāpakiriyāya. Akusaladhammā",
  "tika-s0402t:1514_4": "hi ekantanihīnā. Jūjako sīlavā kalyāṇadhammo na hoti, tassa mahābodhisattassa attano",
  "tika-s0402t:1514_5": "puttadānaṃ dānapāramiyā matthakaṃ gaṇhantaṃ mahāpathavikampanasamatthaṃ jātaṃ. Svāyaṃ",
  "tika-s0402t:1514_6": "dāyakaguṇoti āha “vessantaramahārājā kathetabbo”tiādi. Uddharatīti bahulaṃ pāpakammavasena",
  "tika-s0402t:1514_7": "laddhabbavinipātato uddharati, tasmā natthi mayhaṃ kiñci cittassa aññatthattanti adhippāyo.",
  "tika-s0402t:1515_0": "Petadakkhiṇanti pete uddissa dātabbadakkhiṇaṃ. Pāpitakāleyevāti “idaṃ dānaṃ asukassa",
  "tika-s0402t:1515_1": "petassa hotū”ti taṃuddisanavasena pattiyā pāpitakāleyeva. Assāti petassa. Pāpuṇīti",
  "tika-s0402t:1515_2": "phalasampattilabhāpanavasena pāpuṇi. Ayañhi pete uddissa dāne dhammatā. Tadā kosalarañño",
  "tika-s0402t:1515_3": "pariccāgavasena ativiya dānajjhāsayataṃ buddhappamukhassa ca saṅghassa ukkaṃsagataguṇavisiṭṭhataṃ",
  "tika-s0402t:1515_4": "sandhāyāha “asadisadānaṃ kathetabba”nti.",
  "tika-s0402t:1516": "Dakkhiṇasuttavaṇṇanā niṭṭhitā.",
  "tika-s0402t:1517": "9-10. Vaṇijjasuttādivaṇṇanā",
  "tika-s0402t:1518_0": "79-80. Navame taṃsadisāti yādisā vaṇijjā payuttā ayathādhippāyā aññā vā sampajjati,",
  "tika-s0402t:1518_1": "tādisāvāti attho. Chedaṃ gacchatīti vināsaṃ pāpuṇāti. Adhippāyato parā visiṭṭhāti",
  "tika-s0402t:1518_2": "parādhippāyo. Tenevāha “ajjhāsayato adhikataraphalā hotī”ti. Cīvarādinā paccayena",
  "tika-s0402t:1518_3": "vadeyyāsīti cīvarādipaccayahetu maṃ vadeyyāsi pattheyyāsi. Atha vā yadā cīvarādinā",
  "tika-s0402t:1518_4": "paccayena attho hoti, tadā maṃ yāceyyāsīti attho. Sesaṃ suviññeyyameva. Dasamaṃ uttānameva.",
  "tika-s0402t:1519": "Vaṇijjasuttādivaṇṇanā niṭṭhitā.",
  "tika-s0402t:1520": "Apaṇṇakavaggavaṇṇanā niṭṭhitā.",
  "tika-s0402t:1521": "(9) 4. Macalavaggo",
  "tika-s0402t:1522": "1-6. Pāṇātipātasuttādivaṇṇanā",
  "tika-s0402t:1523_0": "81-86. Catutthassa paṭhamādīni uttānatthāneva. Pañcame “nīce kule paccājāto”tiādikena",
  "tika-s0402t:1523_1": "appakāsabhāvena tamatīti tamo, tena tamena yuttoti tamo puggalo vuccati. Tathā hi",
  "tika-s0402t:1523_2": "taṃyogato puggalassa tabbohāro yathā “maccherayogato maccharo”ti, tasmā tamoti appakāsabhāvena",
  "tika-s0402t:1523_3": "tamo tamabhūto andhakāraṃ viya jāto, andhakārattaṃ vā pattoti attho. Vuttalakkhaṇaṃ",
  "tika-s0402t:1523_4": "tamameva paramparato ayanaṃ gati niṭṭhā etassāti tamaparāyaṇo. Ubhayenapi tamaggahaṇena",
  "tika-s0402t:1523_5": "khandhatamo kathito, na andhakāratamo. Khandhatamoti ca sampattirahitā khandhapavattiyeva",
  "tika-s0402t:1523_6": "daṭṭhabbā. “Ucce kule paccājāto”tiādikena pakāsabhāvena jotetīti joti, tena jotināyuttotiādi",
  "tika-s0402t:1523_7": "sabbaṃ vuttanayena veditabbaṃ. Itare dveti jotitamaparāyaṇo, jotijotiparāyaṇoti itare dve puggale.",
  "tika-s0402t:1524_0": "Veṇuvettādivilīvehi peḷabhājanādikārakā vilīvakārakā. Migamacchādīnaṃ nisādanato",
  "tika-s0402t:1524_1": "nesādā, māgavikamacchabandhādayo. Rathesu cammena nahaṇakaraṇato rathakārā, cammakārā.",
  "tika-s0402t:1524_2": "Puiti karīsassa nāmaṃ, taṃ kusenti apanentīti pukkusā, pupphachaḍḍakā. Dubbaṇṇoti",
  "tika-s0402t:1524_3": "virūpo. Okoṭimakoti ārohābhāvena heṭṭhimako, rassakāyoti attho. Tenāha “lakuṇḍako”ti.",
  "tika-s0402t:1524_4": "Laku viya ghaṭikā viya ḍeti pavattatīti lakuṇḍako, rasso. Kaṇati nimīlatīti kāṇo.",
  "tika-s0402t:1524_5": "Taṃ panassa nimīlanaṃ ekena akkhinā dvīhipi vāti āha “ekacchikāṇo vā ubhayacchikāṇo",
  "tika-s0402t:1524_6": "vā”ti. Kuṇanaṃ kuṇo, hatthavekallaṃ, so etassa atthīti kuṇī. Khañjo vuccati pādavikalo.",
  "tika-s0402t:1524_7": "Heṭṭhimakāyasaṅkhāto sarīrassa pakkho padeso hato assāti pakkhahato. Tenāha “pīṭhasappī”ti.",
  "tika-s0402t:1524_8": "Padīpe padīpane etabbaṃ netabbanti padīpeyyaṃ, telakapālādiupakaraṇaṃ. Vuttanti aṭṭhakathāyaṃ vuttaṃ.",
  "tika-s0402t:1525_0": "Āgamanavipattīti āgamanaṭṭhānavasena vipatti “āgamo etthā”ti katvā. Pubbuppannapaccayavipattīti",
  "tika-s0402t:1525_1": "paṭhamuppannapaccayavasena viparāvatti. Caṇḍālādisabhāvā hissa mātāpitaro paṭhamuppannapaccayo.",
  "tika-s0402t:1525_2": "Pavattapaccayavipattīti pavatte sukhapaccayavipatti. Tādise nihīnakule uppannopi",
  "tika-s0402t:1525_3": "koci vibhavasampanno siyā, ayaṃ pana duggato durūpo. Ājīvupāyavipattīti ājīvanupāyavasena",
  "tika-s0402t:1525_4": "vipatti. Sukhena hi jīvikaṃ pavattetuṃ upāyabhūtā hatthisippādayo imassa natthi,",
  "tika-s0402t:1525_5": "pupphachaḍḍanasilākoṭṭanādikammaṃ pana katvā jīvikaṃ pavatteti. Tenāha “kasiravuttike”ti.",
  "tika-s0402t:1525_6": "Attabhāvavipattīti upadhivipatti. Dukkhakāraṇasamāyogoti kāyikacetasikadukkhuppattiyā",
  "tika-s0402t:1525_7": "paccayasamodhānaṃ. Sukhakāraṇavipattīti sukhapaccayaparihāni. Upabhogavipattīti upabhogasukhassa",
  "tika-s0402t:1525_8": "vināso anupaladdhi. Joti ceva jotiparāyaṇabhāvo ca sukkapakkho. Chaṭṭhaṃ uttānameva.",
  "tika-s0402t:1526": "Pāṇātipātasuttādivaṇṇanā niṭṭhitā.",
  "tika-s0402t:1527": "7. Puttasuttavaṇṇanā",
  "tika-s0402t:1528": "87. Sattame ma-kāro padasandhikaro “aññamañña”ntiādīsu viya. Niccalasamaṇoti thirasamaṇo. Abhisiñcitabboti abhisekoti kammasādhano abhisekasaddo. Tenāha “abhisekaṃ kātuṃ yutto”ti.",
  "tika-s0402t:1529_0": "Bākulatthero viyāti thero hi mahāyasassī, tassa puttadhītaro nattupanattakā sukhumasāṭakehi",
  "tika-s0402t:1529_1": "cīvarāni kāretvā rajāpetvā samugge pakkhipitvā pahiṇanti. Therassa nahānakāle nahānakoṭṭhake",
  "tika-s0402t:1529_2": "ṭhapenti. Thero tāni nivāseti ceva pārupati ca. Tenevetaṃ vuttaṃ.",
  "tika-s0402t:1530_0": "Khadiravanamagge sīvalitthero viyāti satthari kira taṃ maggaṃ paṭipanne devatā “amhākaṃ",
  "tika-s0402t:1530_1": "ayyassa sīvalittherassa sakkāraṃ karissāmā”ti cintetvā ekekayojane vihāraṃ kāretvā",
  "tika-s0402t:1530_2": "ekayojanato uddhaṃ gantuṃ adatvā pātova uṭṭhāya dibbāni yāguādīni gahetvā “amhākaṃ",
  "tika-s0402t:1530_3": "ayyo sīvalitthero kahaṃ nisinno”ti vicaranti. Thero attano abhihaṭaṃ buddhappamukhassa",
  "tika-s0402t:1530_4": "bhikkhusaṅghassa dāpesi. Evaṃ satthā saparivāro tiṃsayojanikaṃ kantāraṃ sīvalittherassa",
  "tika-s0402t:1530_5": "puññaphalaṃ anubhavamānova agamāsi. Tenevetaṃ vuttaṃ.",
  "tika-s0402t:1531": "Aṭṭhakanāgarasutte ānandatthero viyāti aṭṭhakanāgarako kira gahapati therassa dhammadesanāya pasīditvā pañcasatagghanakaṃ vihāraṃ kāretvā adāsi. Taṃ sandhāyetaṃ vuttaṃ.",
  "tika-s0402t:1532_0": "Pilindavacchatthero viyāti therassa kira iddhānubhāvena pasannā manussā sappiādīni",
  "tika-s0402t:1532_1": "bahūni bhesajjāni abhihariṃsu. Pakatiyāpi ca āyasmā pilindavaccho lābhī hoti pañcannaṃ",
  "tika-s0402t:1532_2": "bhesajjānaṃ, laddhaṃ laddhaṃ parisāya vissajjeti. Tenetaṃ vuttaṃ “gilānapaccayaṃ",
  "tika-s0402t:1532_3": "pilindavacchatthero viyā”ti.",
  "tika-s0402t:1533_0": "Tiṇṇampi sannipātena nibbattānīti pittādīnaṃ tiṇṇampi visamānaṃ sannipātena jātāni.",
  "tika-s0402t:1533_1": "Atisītādibhāvena utūnaṃ pariṇāmoti āha “atisītaatiuṇhaututo jātānī”ti. Purimaututo",
  "tika-s0402t:1533_2": "visadiso utu utupariṇāmo, tato jātāni utupariṇāmajāni, visabhāgaututo jātānīti attho.",
  "tika-s0402t:1533_3": "Jaṅgaladesavāsīnañhi anūpadese vasantānaṃ visabhāgova utu uppajjati, anūpadesavāsīnañca",
  "tika-s0402t:1533_4": "jaṅgaladeseti. Evaṃ malayasamuddatīrādivasenapi utuvisabhāgatā uppajjatiyeva. Tato",
  "tika-s0402t:1533_5": "jātāni utupariṇāmajāni nāma.",
  "tika-s0402t:1534_0": "Attano pakaticariyānaṃ visamaṃ kāyassa pariharaṇavasena visamaparihārajāni. Tāni",
  "tika-s0402t:1534_1": "pana accāsanaatiṭṭhānādinā veditabbānīti āha “accāsanaatiṭṭhānādikā”ti. Ādi-saddena",
  "tika-s0402t:1534_2": "mahābhāravahaṇasudhākoṭṭanaadesakālacaraṇādīni saṅgaṇhāti. Parassa upakkamato nibbattāni",
  "tika-s0402t:1534_3": "opakkamikāni, ayaṃ coroti vā pāradārikoti vā gahetvā jaṇṇukakapparamuggarādīhi nippothanaupakkamaṃ",
  "tika-s0402t:1534_4": "paccayaṃ katvā uppannānīti attho. Tenāha “vadhabandhanādiupakkamena nibbattānī”ti.",
  "tika-s0402t:1534_5": "Kevalanti bāhiraṃ paccayaṃ anapekkhitvā kevalaṃ, tena vināti attho. Tenāha “pubbekatakammavipākavaseneva jātānī”ti.",
  "tika-s0402t:1535": "Puttasuttavaṇṇanā niṭṭhitā.",
  "tika-s0402t:1536": "8-10. Saṃyojanasuttādivaṇṇanā",
  "tika-s0402t:1537_0": "88-90. Aṭṭhame sotāpanno catūhi vātehi indakhīlo viya parappavādehi akampiyo acalasaddhāya",
  "tika-s0402t:1537_1": "samannāgatattā sāsane laddhappatiṭṭho samaṇamacalo nāmāti āha “sāsane laddhappatiṭṭhattā”tiādi.",
  "tika-s0402t:1537_2": "Thaddhabhāvakarānaṃ kilesānaṃ sabbaso samucchinnattāti cittassa thaddhabhāvakarānaṃ",
  "tika-s0402t:1537_3": "uddhambhāgiyakilesānaṃ sabbaso abhāvā samaṇasukhumālo nāma sukhumālabhāvappattito.",
  "tika-s0402t:1537_4": "Navamadasamāni suviññeyyāneva.",
  "tika-s0402t:1538": "Saṃyojanasuttādivaṇṇanā niṭṭhitā.",
  "tika-s0402t:1539": "Macalavaggavaṇṇanā niṭṭhitā.",
  "tika-s0402t:1540": "(10) 5. Asuravaggo",
  "tika-s0402t:1541": "1-2. Asurasuttādivaṇṇanā",
  "tika-s0402t:1542": "91-92. Pañcamassa paṭhamadutiyāni uttānatthāneva.",
  "tika-s0402t:1543": "Asurasuttādivaṇṇanā niṭṭhitā.",
  "tika-s0402t:1544": "3. Dutiyasamādhisuttavaṇṇanā",
  "tika-s0402t:1545_0": "93. Tatiye appaṭivānīti bhāvappadhāno niddesoti āha “anivattanatā”ti. “Appaṭivānitā”ti",
  "tika-s0402t:1545_1": "vattabbe “appaṭivānī”ti vuttaṃ. Tathā hi vīriyappavāhe vattamāne antarā eva paṭigamanaṃ",
  "tika-s0402t:1545_2": "nivattanaṃ paṭivānaṃ, taṃ assa atthīti paṭivānī, na paṭivānī appaṭivānī, tassa bhāvo",
  "tika-s0402t:1545_3": "appaṭivānitā, anivattanāti attho. Appaṭivānīti vā itthiliṅgavasenevāyaṃ niddeso.",
  "tika-s0402t:1545_4": "Antarāyeva paṭigamanaṃ nivattanaṃ paṭivānī, na paṭivānī appaṭivānī, anivattanāti attho.",
  "tika-s0402t:1546": "Dutiyasamādhisuttavaṇṇanā niṭṭhitā.",
  "tika-s0402t:1547": "4. Tatiyasamādhisuttavaṇṇanā",
  "tika-s0402t:1548_0": "94. Catutthe saṇṭhapetabbanti sammadeva ṭhapetabbaṃ. Yathā pana ṭhapitaṃ saṇṭhapitaṃ",
  "tika-s0402t:1548_1": "hoti, taṃ dassetuṃ “sannisādetabba”ntiādi vuttaṃ. Tattha sannisādetabbanti samādhippaṭipakkhe",
  "tika-s0402t:1548_2": "kilese sannisīdāpentena cittaṃ gocarajjhatte sannisīdāpetabbanti. Ekodi kātabbanti",
  "tika-s0402t:1548_3": "abyaggabhāvāpādanena ekaggaṃ kātabbaṃ. Samādahitabbanti yathā ārammaṇe suṭṭhu appitaṃ",
  "tika-s0402t:1548_4": "hoti, evaṃ sammā sammadeva ādahitabbaṃ, suṭṭhu āropetabbaṃ samāhitaṃ kātabbanti attho.",
  "tika-s0402t:1549": "Tatiyasamādhisuttavaṇṇanā niṭṭhitā.",
  "tika-s0402t:1550": "5-6. Chavālātasuttādivaṇṇanā",
  "tika-s0402t:1551_0": "95-96. Pañcame chavālātanti chavānaṃ daḍḍhaṭṭhāne alātaṃ. Tenevāha “susāne alāta”nti.",
  "tika-s0402t:1551_1": "Majjhaṭṭhāne gūthamakkhitanti pamāṇena aṭṭhaṅgulamattaṃ dvīsu ṭhānesu ādittaṃ majjhe",
  "tika-s0402t:1551_2": "gūthamakkhitaṃ. Kaṭṭhatthanti kaṭṭhena kātabbakiccaṃ. Sesamettha uttānameva. Chaṭṭhaṃ uttānameva.",
  "tika-s0402t:1552": "Chavālātasuttādivaṇṇanā niṭṭhitā.",
  "tika-s0402t:1553": "7-10. Khippanisantisuttādivaṇṇanā",
  "tika-s0402t:1554_0": "97-100. Sattame khippanisantīti khippapañño. Tenāha “khippanisāmano”tiādi. Anurūpadhammanti",
  "tika-s0402t:1554_1": "lokuttarādhigamassa anucchavikasabhāvaṃ. Kalyāṇā sundarā parimaṇḍalapadabyañjanā",
  "tika-s0402t:1554_2": "vācā assāti kalyāṇavāco. Tenāha “sundaravacano”ti. Kalyāṇaṃ madhuraṃ vākkaraṇaṃ udāhāraghoso",
  "tika-s0402t:1554_3": "assāti kalyāṇavākkaraṇo. Guṇaparipuṇṇabhāvena pūre puṇṇabhāve bhavāti porī, tāya",
  "tika-s0402t:1554_4": "poriyā. Tenāha “guṇaparipuṇṇāyā”ti. Pure bhavattā poriyā nāgarikitthiyā sukhumālattanena",
  "tika-s0402t:1554_5": "sadisāti porī, tāya poriyā. “Sukhumālattanenā”ti iminā tassā vācāya mudusaṇhabhāvo",
  "tika-s0402t:1554_6": "vutto. Apalibuddhāyāti pittasemhādīhi na paliveṭhitāya. Adosāyāti sandiddhavilambitādidosarahitāya",
  "tika-s0402t:1554_7": "agaḷitapadabyañjanāyāti apatitapadabyañjanāya avirahitapadabyañjanāya. Ubhayametaṃ",
  "tika-s0402t:1554_8": "anelagalāyāti imasseva atthavacanaṃ. Anelagalāyāti hi anelāya ceva agalāya cāti attho.",
  "tika-s0402t:1554_9": "Atthaṃ viññāpetuṃ samatthāyāti ādimajjhapariyosānaṃ pākaṭaṃ katvā bhāsitatthassa",
  "tika-s0402t:1554_10": "viññāpanasatthāya. Aṭṭhamanavamadasamāni uttānatthāneva.",
  "tika-s0402t:1555": "Khippanisantisuttādivaṇṇanā niṭṭhitā.",
  "tika-s0402t:1556": "Asuravaggavaṇṇanā niṭṭhitā.",
  "tika-s0402t:1557": "Dutiyapaṇṇāsakaṃ niṭṭhitaṃ.",
  "tika-s0402t:1558": "3. Tatiyapaṇṇāsakaṃ",
  "tika-s0402t:1559": "(11) 1. Valāhakavaggo",
  "tika-s0402t:1560": "1-2. Valāhakasuttadvayavaṇṇanā",
  "tika-s0402t:1561_0": "101-2. Tatiyapaṇṇāsakassa paṭhame gajjitāti thanitā. Tattha gajjitvā novassanabhāvo",
  "tika-s0402t:1561_1": "nāma pāpako. Manussā hi yadā devo gajjati, tadā “suvuṭṭhitā bhavissatī”ti bījāni",
  "tika-s0402t:1561_2": "nīharitvā vapanti. Atha deve avassante khette bījāni khetteyeva nassanti, gehe bījāni",
  "tika-s0402t:1561_3": "geheyeva nassantīti dubbhikkhaṃ hoti. Nogajjitvā vassanabhāvopi pāpako. Manussā hi",
  "tika-s0402t:1561_4": "imasmiṃ kāle “dubbuṭṭhikā bhavissatī”ti ninnaṭṭhānesuyeva vappaṃ karonti. Atha devo",
  "tika-s0402t:1561_5": "vassitvā sabbabījāni mahāsamuddaṃ pāpeti, dubbhikkhameva hoti. Gajjitvā vassanabhāvo",
  "tika-s0402t:1561_6": "pana bhaddako. Tadā hi subhikkhaṃ hoti. Nogajjitvā novassanabhāvo ekantapāpakova.",
  "tika-s0402t:1561_7": "Bhāsitā hoti no kattāti “idāni ganthadhuraṃ pūressāmi, vāsadhuraṃ pūressāmī”ti kathetiyeva,",
  "tika-s0402t:1561_8": "na uddesaṃ gaṇhāti, na kammaṭṭhānaṃ bhāveti.",
  "tika-s0402t:1562_0": "Kattā hoti no bhāsitāti “ganthadhuraṃ pūressāmi, vāsadhuraṃ vā”ti na bhāsati, sampatte",
  "tika-s0402t:1562_1": "pana kāle samattaṃ sampādeti. Iminā nayena itarepi veditabbā. Atha vā sabbaṃ panetaṃ",
  "tika-s0402t:1562_2": "paccayadāyakeheva kathitaṃ. Eko hi “asukadivase nāma dānaṃ dassāmī”ti saṅghaṃ nimanteti,",
  "tika-s0402t:1562_3": "sampatte kāle no karoti. Ayaṃ puggalo puññena parihāyati, bhikkhusaṅgho pana lābhena",
  "tika-s0402t:1562_4": "parihāyati. Aparo saṅghaṃ animantetvā sakkāraṃ katvā “bhikkhū ānessāmī”ti na labhi,",
  "tika-s0402t:1562_5": "sabbe aññattha nimantitā honti. Ayampi puññena parihāyati, saṅghopi lābhena parihāyati.",
  "tika-s0402t:1562_6": "Aparo paṭhamaṃ saṅghaṃ nimantetvā pacchā sakkāraṃ katvā dānaṃ deti, ayaṃ kiccakārī",
  "tika-s0402t:1562_7": "hoti. Aparo neva saṅghaṃ nimanteti, na dānaṃ deti, ayaṃ pāpapuggaloti veditabbo. Dutiyaṃ uttānameva.",
  "tika-s0402t:1563": "Valāhakasuttadvayavaṇṇanā niṭṭhitā.",
  "tika-s0402t:1564": "3. Kumbhasuttavaṇṇanā",
  "tika-s0402t:1565_0": "103. Tatiye rittakoti anto ritto. Pihitamukhoti pidahitvā ṭhapito. Apārutamukhoti",
  "tika-s0402t:1565_1": "vivaritvā ṭhapito, upamitapuggalesu panettha antoguṇasāravirahito ca tuccho, bāhirasobhanatāya",
  "tika-s0402t:1565_2": "pihito puggaloti veditabbo. Sesesupi eseva nayo.",
  "tika-s0402t:1566": "Kumbhasuttavaṇṇanā niṭṭhitā.",
  "tika-s0402t:1567": "4. Udakarahadasuttavaṇṇanā",
  "tika-s0402t:1568_0": "104. Catutthe udakarahado jaṇṇukamattepi udake sati paṇṇarasasambhinnavaṇṇattā vā",
  "tika-s0402t:1568_1": "bahalattā vā udakassa apaññāyamānatalo uttāno gambhīrobhāso nāma hotīti āha “purāṇapaṇṇarasa…pe…",
  "tika-s0402t:1568_2": "gambhīrobhāso nāmā”ti. Tiporisacatuporise pana udake sati acchattā udakassa paññāyamānatalo",
  "tika-s0402t:1568_3": "gambhīro uttānobhāso nāma hotīti āha “acchavippasannamaṇivaṇṇaudako uttānobhāso nāmā”ti.",
  "tika-s0402t:1568_4": "Ubhayakāraṇasambhavato pana itare dve veditabbā. Puggalepi kilesussadabhāvato guṇagambhīratāya",
  "tika-s0402t:1568_5": "ca abhāvato guṇagambhīrānaṃ sadisehi abhikkamanādīhi yutto uttāno gambhīrobhāso nāma.",
  "tika-s0402t:1568_6": "Iminā nayena sesā veditabbā.",
  "tika-s0402t:1569": "Udakarahadasuttavaṇṇanā niṭṭhitā.",
  "tika-s0402t:1570": "5-6. Ambasuttādivaṇṇanā",
  "tika-s0402t:1571_0": "105-6. Pañcame āmakaṃ hutvāti anto āmaṃ hutvā. Pakkaṃ āmavaṇṇīti anto pakkaṃ bahi",
  "tika-s0402t:1571_1": "āmasadisaṃ. Tattha yathā ambe apakkabhāvo āmatā hoti, evaṃ puggalepi puthujjanatā.",
  "tika-s0402t:1571_2": "Yathā ca tattha pakkasadisatā pakkavaṇṇitā, evaṃ puggalepi ariyānaṃ abhikkamanādisadisatā",
  "tika-s0402t:1571_3": "pakkavaṇṇitāti iminā nayena sesā veditabbā. Chaṭṭhaṃ uttānameva.",
  "tika-s0402t:1572": "Ambasuttādivaṇṇanā niṭṭhitā.",
  "tika-s0402t:1573": "7. Mūsikasuttavaṇṇanā",
  "tika-s0402t:1574_0": "107. Sattame āvāṭaṃ khanatīti attano āsayaṃ bilakūpaṃ khanati. Na ca tattha vasatīti",
  "tika-s0402t:1574_1": "tattha avasitvā kismiñcideva ṭhāne vasati, evaṃ biḷārādiamittavasaṃ gacchati. Vasitā",
  "tika-s0402t:1574_2": "no gādhaṃ kattāti sayaṃ na khanati, parena kate bile vasati, evaṃ jīvitaṃ rakkhati.",
  "tika-s0402t:1574_3": "Tatiyā dvepi karontī jīvitaṃ rakkhati. Catutthī dvepi akarontī amittavasaṃ gacchati.",
  "tika-s0402t:1574_4": "Imāya pana upamāya upamitesu puggalesu paṭhamo yathā sā mūsikā gādhaṃ khanati, evaṃ",
  "tika-s0402t:1574_5": "navaṅgaṃ satthusāsanaṃ uggaṇhāti. Yathā pana sā tattha na vasati, kismiñcideva ṭhāne",
  "tika-s0402t:1574_6": "vasantī amittavasaṃ gacchati, tathā ayampi pariyattivasena ñāṇaṃ pesetvā catusaccadhammaṃ",
  "tika-s0402t:1574_7": "na paṭivijjhati, lokāmisaṭṭhānesu vicaranto maccumārakilesamāradevaputtamārasaṅkhātānaṃ",
  "tika-s0402t:1574_8": "vasaṃ gacchati. Dutiyo yathā mūsikā gādhaṃ na khanati, evaṃ navaṅgaṃ satthusāsanaṃ",
  "tika-s0402t:1574_9": "na uggaṇhāti. Yathā pana parena khanite bile vasantī jīvitaṃ rakkhati, evaṃ parassa",
  "tika-s0402t:1574_10": "kathaṃ sutvā catusaccadhammaṃ paṭivijjhitvā tiṇṇaṃ mārānaṃ vasaṃ atikkamati. Iminā",
  "tika-s0402t:1574_11": "nayena tatiyacatutthesupi opammasaṃsandanaṃ veditabbaṃ.",
  "tika-s0402t:1575": "Mūsikasuttavaṇṇanā niṭṭhitā.",
  "tika-s0402t:1576": "8. Balībaddasuttavaṇṇanā",
  "tika-s0402t:1577_0": "108. Aṭṭhame balībaddo tāva yo attano gogaṇaṃ ghaṭṭeti ubbejeti, paragoṇe pana sūrato",
  "tika-s0402t:1577_1": "sukhasīlo hoti, ayaṃ sagavacaṇḍo no paragavacaṇḍo nāma. Puggalopi attano parisaṃ",
  "tika-s0402t:1577_2": "ghaṭṭento vijjhanto pharuse samudācaranto, paraparisāya pana soraccaṃ nivātavuttitaṃ",
  "tika-s0402t:1577_3": "āpajjanto sagavacaṇḍo nāmāti iminā nayena sesāpi veditabbā.",
  "tika-s0402t:1578": "Balībaddasuttavaṇṇanā niṭṭhitā.",
  "tika-s0402t:1579": "9. Rukkhasuttavaṇṇanā",
  "tika-s0402t:1580_0": "109. Navame rukkho tāva pheggu sāraparivāroti vanajeṭṭhakarukkho sayaṃ pheggu hoti,",
  "tika-s0402t:1580_1": "parivārarukkhā panassa sārā honti. Iminā nayena sesā veditabbā. Puggalesu pana sīlasāravirahitato",
  "tika-s0402t:1580_2": "pheggutā, sīlācārasamannāgamena ca sāratā veditabbā.",
  "tika-s0402t:1581": "Rukkhasuttavaṇṇanā niṭṭhitā.",
  "tika-s0402t:1582": "10. Āsīvisasuttavaṇṇanā",
  "tika-s0402t:1583_0": "110. Dasame yassa visaṃ pajjalitatiṇukkāya aggi viya sīghaṃ abhiruhitvā akkhīni gahetvā",
  "tika-s0402t:1583_1": "khandhaṃ gahetvā sīsaṃ gahetvā ṭhitanti vattabbataṃ āpajjati maṇisappādīnaṃ visaṃ",
  "tika-s0402t:1583_2": "viya, mantaṃ pana parivattetvā kaṇṇavātaṃ datvā daṇḍakena pahaṭamatte otaritvā daṭṭhaṭṭhāneyeva",
  "tika-s0402t:1583_3": "tiṭṭhati, ayaṃ āgataviso na ghoraviso nāma. Yassa pana visaṃ saṇikaṃ abhiruhati,",
  "tika-s0402t:1583_4": "āruḷhāruḷhaṭṭhāne pana āsittaudakaṃ viya hoti udakasappādīnaṃ viya, dvādasavassaccayenapi",
  "tika-s0402t:1583_5": "kaṇṇaviddhakhandhapiṭṭhikādīsu paññāyati, mantaparivattanādīsu ca kariyamānesu sīghaṃ",
  "tika-s0402t:1583_6": "na otarati, ayaṃ ghoraviso na āgataviso nāma. Yassa pana visaṃ sīghaṃ abhiruhati,",
  "tika-s0402t:1583_7": "na sīghaṃ otarati aneḷakasappādīnaṃ visaṃ viya, ayaṃ āgataviso ca ghoraviso ca. Aneḷakasappo",
  "tika-s0402t:1583_8": "nāma mahāāsīviso. Yassa visaṃ mandaṃ hoti, ohāriyamānampi sukheneva otarati nīlasappadhamanisappādīnaṃ",
  "tika-s0402t:1583_9": "visaṃ viya, ayaṃ neva āgataviso na ghoraviso. Nīlasappo nāma sākhavaṇṇo rukkhaggādīsu vicaraṇasappo.",
  "tika-s0402t:1584": "Āsīvisasuttavaṇṇanā niṭṭhitā.",
  "tika-s0402t:1585": "Valāhakavaggavaṇṇanā niṭṭhitā.",
  "tika-s0402t:1586": "(12) 2. Kesivaggo",
  "tika-s0402t:1587": "1-7. Kesisuttādivaṇṇanā",
  "tika-s0402t:1588": "111-117. Dutiyassa paṭhame assadammeti dammanayogge asse. Sāretīti sikkhāpeti pavatteti. Sesamettha uttānameva. Dutiyādīni uttānatthāneva.",
  "tika-s0402t:1589": "Kesisuttādivaṇṇanā niṭṭhitā.",
  "tika-s0402t:1590": "8-10. Saṃvejanīyasuttādivaṇṇanā",
  "tika-s0402t:1591_0": "118-120. Aṭṭhame saddhassāti buddhādīsu pasannacittassa vattasampannassa, yassa pāto",
  "tika-s0402t:1591_1": "vuṭṭhāya cetiyaṅgaṇavattādīni sabbavattāni katāneva paññāyanti. Dassanīyānīti dassanārahāni.",
  "tika-s0402t:1591_2": "Saṃvego nāma sahottappaṃ ñāṇaṃ. Abhijātiṭṭhānādīnipi tassa uppattihetūni bhavantīti",
  "tika-s0402t:1591_3": "sikkhāpento āha “saṃvegajanakānī”ti. Ṭhānānīti kāraṇāni, padesaṭṭhānāni vā. Navamadasamāni suviññeyyāni.",
  "tika-s0402t:1592": "Saṃvejanīyasuttādivaṇṇanā niṭṭhitā.",
  "tika-s0402t:1593": "Kesivaggavaṇṇanā niṭṭhitā.",
  "tika-s0402t:1594": "(13) 3. Bhayavaggo",
  "tika-s0402t:1595": "1. Attānuvādasuttavaṇṇanā",
  "tika-s0402t:1596_0": "121. Tatiyassa paṭhame attānaṃ anuvadantassa uppajjanakabhayanti attānaṃ anuvadantassa",
  "tika-s0402t:1596_1": "pāpakammino uppajjanakabhayaṃ. Dvattiṃsakammakāraṇe paṭicca uppajjanakabhayanti agārikānaṃ",
  "tika-s0402t:1596_2": "vasena vuttaṃ, anagārikānaṃ pana vinayadaṇḍaṃ paṭicca uppajjanakabhayampi daṇḍabhayanteva",
  "tika-s0402t:1596_3": "saṅkhaṃ gacchati. Sesaṃ suviññeyyameva.",
  "tika-s0402t:1597": "Attānuvādasuttavaṇṇanā niṭṭhitā.",
  "tika-s0402t:1598": "2. Ūmibhayasuttavaṇṇanā",
  "tika-s0402t:1599_0": "122. Dutiye kodhūpāyāsassetaṃ adhivacananti ettha kujjhanaṭṭhena kodho, sveva cittassa",
  "tika-s0402t:1599_1": "kāyassa ca atippamaddanamathanuppādanehi daḷhaāyāsaṭṭhena upāyāso. Anekavāraṃ pavattitvā",
  "tika-s0402t:1599_2": "attanā samavetaṃ sattaṃ ajjhottharitvā sīsaṃ ukkhipituṃ adatvā ūmisadisatā daṭṭhabbā.",
  "tika-s0402t:1599_3": "Yathā hi bāhiraṃ udakaṃ otiṇṇo ūmīsu osīditvā marati, evaṃ imasmiṃ sāsane kodhūpāyāse",
  "tika-s0402t:1599_4": "osīditvā vibbhamati, tasmā kodhūpāyāso “ūmibhaya”nti vutto. Odarikattassetaṃ adhivacananti",
  "tika-s0402t:1599_5": "yathā hi bāhiraṃ udakaṃ otiṇṇo kumbhīlena khādito marati, evaṃ imasmiṃ sāsane odarikattena",
  "tika-s0402t:1599_6": "odarikabhāvena āmisagedhena micchājīvena jīvikakappanena nāsitasīlādiguṇatāya khāditadhammasarīro",
  "tika-s0402t:1599_7": "vibbhamati, tasmā odarikattaṃ “kumbhīlabhaya”nti vuttaṃ.",
  "tika-s0402t:1600_0": "Anupaṭṭhitāya satiyāti kāyagataṃ satiṃ anuṭṭhāpetvā. Asaṃvutehīti apihitehi. Pañcannetaṃ",
  "tika-s0402t:1600_1": "kāmaguṇānaṃ adhivacananti yathā hi bāhiraṃ udakaṃ otiṇṇo āvaṭṭe nimujjitvā marati,",
  "tika-s0402t:1600_2": "evaṃ imasmiṃ sāsane pabbajito pañcakāmaguṇāvaṭṭe nimujjitvā vibbhamati. Kāmarāgābhibhūto",
  "tika-s0402t:1600_3": "hi satto ito ca etto, etto ca itoti evaṃ manāpiyarūpādivisayasaṅkhāte āvaṭṭe attānaṃ",
  "tika-s0402t:1600_4": "saṃsāretvā yathā tato bahibhūte nekkhamme cittampi na uppādeti, evaṃ āvaṭṭetvā byasanāpādanena",
  "tika-s0402t:1600_5": "kāmaguṇānaṃ āvaṭṭasadisatā daṭṭhabbā.",
  "tika-s0402t:1601_0": "Anuddhaṃsetīti kilameti vilolati. Rāgānuddhaṃsitenāti rāgena anuddhaṃsitena. Mātugāmassetaṃ",
  "tika-s0402t:1601_1": "adhivacananti. Yathā hi bāhiraṃ udakaṃ otiṇṇo caṇḍamacchaṃ āgamma laddhappahāro marati,",
  "tika-s0402t:1601_2": "evaṃ imasmiṃ sāsane mātugāmaṃ ārabbha uppannakāmarāgo vibbhamati, tasmā mātugāmo",
  "tika-s0402t:1601_3": "“susukābhaya”nti vutto. Mātugāmo hi yonisomanasikārarahitaṃ adhīrapurisaṃ itthikuttabhūtehi",
  "tika-s0402t:1601_4": "attano hāsabhāvavilāsehi abhibhuyya gahetvā dhīrajātikampi attano rūpādīhi sampalobhanavasena",
  "tika-s0402t:1601_5": "anavasesaṃ attano upakāradhamme sīlādike sampādetuṃ asamatthaṃ karonto anayabyasanaṃ pāpeti.",
  "tika-s0402t:1602_0": "Imāni pana cattāri bhayāni bhāyitvā yathā udakaṃ anorohantassa udakaṃ nissāya udakapipāsāvinayanaṃ",
  "tika-s0402t:1602_1": "sarīrasuddhipariḷāhūpasamo kāyautuggāhāpananti, evamādi ānisaṃso natthi, evamevaṃ",
  "tika-s0402t:1602_2": "imāni cattāri bhayāni bhāyitvā sāsane apabbajantassapi imaṃ sāsanaṃ nissāya saṅkhepato",
  "tika-s0402t:1602_3": "vaṭṭadukkhūpasamo, vitthārato pana sīlānisaṃsādivasena anekavidho ānisaṃso natthi.",
  "tika-s0402t:1602_4": "Yathā pana imāni cattāri bhayāni abhāyitvā udakaṃ orohantassa vuttappakāro ānisaṃso",
  "tika-s0402t:1602_5": "hoti, evaṃ imāni abhāyitvā sāsane pabbajantassapi vuttappakāro ānisaṃso hoti. Mahādhammarakkhitatthero",
  "tika-s0402t:1602_6": "panāha “cattāri bhayāni bhāyitvā udakaṃ anotaranto sotaṃ chinditvā paratīraṃ pāpuṇituṃ",
  "tika-s0402t:1602_7": "na sakkoti, abhāyitvā otaranto sakkoti, evamevaṃ bhāyitvā sāsane apabbajantopi taṇhāsotaṃ",
  "tika-s0402t:1602_8": "chinditvā nibbānapāraṃ daṭṭhuṃ na sakkoti, abhāyitvā pabbajanto sakkotī”ti.",
  "tika-s0402t:1603": "Ūmibhayasuttavaṇṇanā niṭṭhitā.",
  "tika-s0402t:1604": "3. Paṭhamanānākaraṇasuttavaṇṇanā",
  "tika-s0402t:1605_0": "123. Tatiye brahmakāyikānaṃ devānanti ettha brahmānaṃ kāyo samūhoti brahmakāyo, tappariyāpannatāya",
  "tika-s0402t:1605_1": "tattha gatāti brahmakāyikā. Etāya ca sabbassapi brahmakāyassa samaññāya bhavitabbaṃ.",
  "tika-s0402t:1605_2": "Ābhassarānaṃ devānantiādinā pana dutiyajjhānabhūmikādīnaṃ upari gahitattā gobalībaddaññāyena",
  "tika-s0402t:1605_3": "tadavasiṭṭhānaṃ ayaṃ samaññā, tasmā “brahmakāyikānaṃ devāna”nti paṭhamajjhānabhūmikānaṃyeva",
  "tika-s0402t:1605_4": "gahaṇaṃ veditabbaṃ. Saha byayati gacchatīti sahabyo, sahavattanako. Tassa bhāvo sahabyatā,",
  "tika-s0402t:1605_5": "sahapavattīti āha “sahabhāvaṃ upagacchatī”ti. Kappo āyuppamāṇanti ettha yadipi brahmapārisajjādīnaṃ",
  "tika-s0402t:1605_6": "āyuno antaraṃ atthi, ukkaṭṭhaparicchedena panetaṃ vuttanti dassento “paṭhamajjhānaṃ",
  "tika-s0402t:1605_7": "atthi hīna”ntiādimāha.",
  "tika-s0402t:1606_0": "Dve kappā āyuppamāṇanti ettha pana hīnajjhānena nibbattānaṃ vasena ayaṃ paricchedo",
  "tika-s0402t:1606_1": "katoti dassetuṃ “dutiyajjhānaṃ vuttanayeneva tividhaṃ hotī”tiādi āraddhaṃ. Cattāro",
  "tika-s0402t:1606_2": "kappāti ettha pana ukkaṭṭhaparicchedena catusaṭṭhi kappā vattabbāti dassento “yaṃ",
  "tika-s0402t:1606_3": "heṭṭhā vuttaṃ ‘kappo dve kappā’ti, kampi āharitvā attho veditabbo”ti āha. Kathaṃ",
  "tika-s0402t:1606_4": "panettha ayamattho labbhatīti āha “kappoti ca guṇassapi nāma”nti. Tattha paṭhamaṃ",
  "tika-s0402t:1606_5": "vutto kappo, tato ekena guṇena, ekasmiṃ vāre gaṇanāyāti attho. Dve kappā hontīti",
  "tika-s0402t:1606_6": "ekavāragaṇanāya kappassa dviguṇitattā dve mahākappā hontīti attho. Dutiyenāti dutiyavāragaṇanāya.",
  "tika-s0402t:1606_7": "Cattāroti dutiyavāragaṇanāya dvīsu kappesu dviguṇitesu cattāro mahākappā hontīti",
  "tika-s0402t:1606_8": "attho. Puna te cattāro kappāti vuttanayena dve vāre guṇetvā ye cattāro kappā dassitā,",
  "tika-s0402t:1606_9": "puna te cattāro kappā catugguṇā hontīti attho. Idaṃ vuttaṃ hoti – dve vāre guṇetvā",
  "tika-s0402t:1606_10": "ye cattāro kappā dassitā, tesu catukkhattuṃ guṇitesu catusaṭṭhi kappā sampajjantīti.",
  "tika-s0402t:1606_11": "Tathā hi cattāro ekasmiṃ vāre guṇitā aṭṭha honti, puna te aṭṭha dutiyavāre guṇitā",
  "tika-s0402t:1606_12": "soḷasa honti, puna te soḷasa tatiyavāre guṇitā dvattiṃsa honti, puna te dvattiṃsa",
  "tika-s0402t:1606_13": "catutthavāre guṇitā catusaṭṭhi honti. Tenevāha “imehi catūhi guṇehi guṇitā ekena",
  "tika-s0402t:1606_14": "guṇena aṭṭha hontī”tiādi. Ettha ca heṭṭhā uposathasutte –",
  "tika-s0402t:1607": "“Yāni mānusakāni paññāsa vassāni, cātumahārājikānaṃ devānaṃ eso eko rattindivo”ti –",
  "tika-s0402t:1608": "Ādinā kāmāvacaradevānameva āyuppamāṇaṃ dassitaṃ. Heṭṭhāyeva –",
  "tika-s0402t:1609_0": "“Tayome, bhikkhave, puggalā santo saṃvijjamānā lokasmiṃ. Katame tayo? Idha, bhikkhave,",
  "tika-s0402t:1609_1": "ekacco puggalo sabbaso rūpasaññānaṃ samatikkamā…pe… ākāsānañcāyatanūpagānaṃ devānaṃ",
  "tika-s0402t:1609_2": "sahabyataṃ upapajjati. Ākāsānañcāyatanūpagānaṃ, bhikkhave, devānaṃ vīsati kappasahassāni āyuppamāṇa”nti –",
  "tika-s0402t:1610_0": "Ādinā arūpāvacarānaṃyeva āyuppamāṇaṃ vuttaṃ. Idha pana rūpāvacarānameva āyuppamāṇaṃ",
  "tika-s0402t:1610_1": "dassitaṃ. Vibhaṅgapāḷiyaṃ pana “manussānaṃ kittakaṃ āyuppamāṇaṃ, vassasataṃ appaṃ",
  "tika-s0402t:1610_2": "vā bhiyyo”tiādinā devamanussānañceva rūpārūpāvacarasattānañca āyuppamāṇaṃ dassitaṃ.",
  "tika-s0402t:1611_0": "Tattha sammāsambuddhena manussānaṃ devānañca āyuṃ paricchindamānena catūsu apāyesu",
  "tika-s0402t:1611_1": "bhummadevesu ca āyu na paricchinnaṃ. Taṃ kasmāti? Niraye tāva kammameva pamāṇaṃ.",
  "tika-s0402t:1611_2": "Yāva kammaṃ na khīyati, tāva paccanti. Tathā sesaapāyesu. Bhummadevānampi kammameva",
  "tika-s0402t:1611_3": "pamāṇaṃ. Tattha nibbattā hi keci sattāhamattaṃ tiṭṭhanti, keci aḍḍhamāsaṃ, kappaṃ",
  "tika-s0402t:1611_4": "tiṭṭhamānāpi atthiyeva. Tattha manussesu gihibhāve ṭhitāyeva sotāpannāpi honti, sakadāgāmiphalaṃ",
  "tika-s0402t:1611_5": "anāgāmiphalaṃ arahattampi pāpuṇanti, tesu sotāpannādayo yāvajīvaṃ tiṭṭhanti, khīṇāsavā",
  "tika-s0402t:1611_6": "pana parinibbāyanti vā pabbajanti vā. Kasmā? Arahattaṃ nāma seṭṭhaguṇaṃ, gihiliṅgaṃ",
  "tika-s0402t:1611_7": "hīnaṃ, taṃ hīnatāya uttamaṃ guṇaṃ dhāretuṃ na sakkoti, tasmā te parinibbātukāmā vā",
  "tika-s0402t:1611_8": "honti pabbajitukāmā vā. Bhummadevā pana arahattaṃ pattāpi yāvajīvaṃ tiṭṭhanti, chasu",
  "tika-s0402t:1611_9": "kāmāvacaresu devesu sotāpannasakadāgāmino yāvajīvaṃ tiṭṭhanti, anāgāminā rūpabhavaṃ",
  "tika-s0402t:1611_10": "gantuṃ vaṭṭati khīṇāsavena parinibbātuṃ. Kasmā? Nilīyanokāsassa abhāvā. Rūpāvacarārūpāvacaresu",
  "tika-s0402t:1611_11": "sabbepi yāvajīvaṃ tiṭṭhanti, tattha rūpāvacare nibbattā sotāpannasakadāgāmino na",
  "tika-s0402t:1611_12": "puna idhāgacchanti, tattheva parinibbāyanti. Ete hi jhānaanāgāmino nāma.",
  "tika-s0402t:1612_0": "Aṭṭhasamāpattilābhīnaṃ pana kiṃ niyameti? Paguṇajjhānaṃ. Yadevassa paguṇaṃ hoti,",
  "tika-s0402t:1612_1": "tena upapajjati. Sabbesu paguṇesu kiṃ niyameti? Nevasaññānāsaññāyatanasamāpatti.",
  "tika-s0402t:1612_2": "Ekaṃseneva hi so nevasaññānāsaññāyatane upapajjati. Navasu brahmalokesu nibbattaariyasāvakānaṃ",
  "tika-s0402t:1612_3": "tatrūpapattipi uparūpapattipi, na heṭṭhūpapatti. Puthujjanānaṃ pana tatrūpapattipi",
  "tika-s0402t:1612_4": "hoti, uparūpapattipi, heṭṭhūpapattipi. Pañcasu suddhāvāsesu catūsu ca arūpesu ariyasāvakānaṃ",
  "tika-s0402t:1612_5": "tatrūpapattipi hoti uparūpapattipi. Paṭhamajjhānabhūmiyaṃ nibbatto anāgāmī nava brahmaloke",
  "tika-s0402t:1612_6": "sodhetvā matthake ṭhito parinibbāti. Vehapphalaṃ, akaniṭṭhaṃ, nevasaññānāsaññāyatananti",
  "tika-s0402t:1612_7": "ime tayo devalokā seṭṭhabhavā nāma. Imesu tīsu ṭhānesu nibbattaanāgāmino neva uddhaṃ",
  "tika-s0402t:1612_8": "gacchanti, na adho, tattha tattheva parinibbāyantīti idaṃ pakiṇṇakaṃ veditabbaṃ.",
  "tika-s0402t:1613": "Paṭhamanānākaraṇasuttavaṇṇanā niṭṭhitā.",
  "tika-s0402t:1614": "4-6. Dutiyanānākaraṇasuttādivaṇṇanā",
  "tika-s0402t:1615_0": "124-6. Catutthe te dhammeti te “rūpagata”ntiādinā nayena vutte rūpādayo dhamme. Aniccatoti",
  "tika-s0402t:1615_1": "iminā niccappaṭikkhepato tesaṃ aniccatamāha, tato eva ca udayavayavantato vipariṇāmato",
  "tika-s0402t:1615_2": "tāvakālikato ca te aniccāti jotitaṃ hoti. Yañhi nibbattaṃ hoti, taṃ udayavayaparicchinnaṃ.",
  "tika-s0402t:1615_3": "Jarāya maraṇena ca tadeva viparītaṃ, ittarakkhaṇameva ca hotīti. Dukkhatoti iminā",
  "tika-s0402t:1615_4": "sukhappaṭikkhepato tesaṃ dukkhatamāha. Tato eva ca abhiṇhappaṭipīḷanato dukkhavatthuto",
  "tika-s0402t:1615_5": "ca te dukkhāti jotitaṃ hoti. Udayavayavantatāya hi te abhiṇhappaṭipīḷanato nirantaradukkhatāya",
  "tika-s0402t:1615_6": "dukkhasseva ca adhiṭṭhānabhūtā. Paccayayāpanīyatāya rogamūlatāya ca rogato. Dukkhatāsūlayogato",
  "tika-s0402t:1615_7": "kilesāsucipaggharaṇato uppādajarābhaṅgehi uddhumātaparipakkapabhinnato ca gaṇḍato.",
  "tika-s0402t:1615_8": "Pīḷājananato, antotudanato, dunnīharaṇato ca sallato. Avaḍḍhiāvahanato aghavatthuto",
  "tika-s0402t:1615_9": "ca aghato. Aseribhāvajananato ābādhapadaṭṭhānatāya ca ābādhato. Avasavattanato avidheyyatāya",
  "tika-s0402t:1615_10": "ca parato. Byādhijarāmaraṇehi palujjanīyatāya palokato. Sāminivāsikārakavedakaadhiṭṭhāyakavirahato",
  "tika-s0402t:1615_11": "suññato. Attappaṭikkhepaṭṭhena anattato. Rūpādidhammā hi na ettha attā atthīti anattā.",
  "tika-s0402t:1615_12": "Evaṃ sayampi attā na hontīti anattā. Tena abyāpārato nirīhato tucchato anattāti dīpitaṃ",
  "tika-s0402t:1615_13": "hoti. Lakkhaṇattayameva sukhāvabodhanatthaṃ ekādasahi padehi vibhajitvā gahitanti",
  "tika-s0402t:1615_14": "dassetuṃ “tatthā”tiādi vuttaṃ. Pañcamachaṭṭhāni uttānatthāneva.",
  "tika-s0402t:1616": "Dutiyanānākaraṇasuttādivaṇṇanā niṭṭhitā.",
  "tika-s0402t:1617": "7. Paṭhamatathāgataacchariyasuttavaṇṇanā",
  "tika-s0402t:1618_0": "127. Sattame vattamānasamīpe vattamāne viya voharitabbanti “okkamatī”ti āha “okkanto",
  "tika-s0402t:1618_1": "hotīti attho”ti. Dasasahassacakkavāḷapattharaṇo samujjalabhāvena uḷāro. Devānubhāvanti",
  "tika-s0402t:1618_2": "devānaṃ pabhānubhāvaṃ. Devānañhi pabhaṃ so obhāso adhibhavati, na deve. Tenāha “devāna”ntiādi.",
  "tika-s0402t:1618_3": "Rukkhagacchādinā kenaci na haññatīti aghā, asambādhā. Tenāha “niccavivarā”ti. Asaṃvutāti",
  "tika-s0402t:1618_4": "heṭṭhā upari kenaci apihitā. Tenāha “heṭṭhāpi appatiṭṭhā”ti. Tattha pi-saddena yathā",
  "tika-s0402t:1618_5": "heṭṭhā udakassa pidhāyikā sandhārikā pathavī natthi asaṃvutā lokantarikā, evaṃ uparipi",
  "tika-s0402t:1618_6": "cakkavāḷesu devavimānānaṃ abhāvato asaṃvutā appatiṭṭhāti dasseti. Andhakāro ettha",
  "tika-s0402t:1618_7": "atthīti andhakārā. Cakkhuviññāṇaṃ na jāyati ālokassa abhāvato, na cakkhuno. Tathā",
  "tika-s0402t:1618_8": "hi “tenobhāsena aññamaññaṃ sañjānantī”ti vuttaṃ. Jambudīpe ṭhitamajjhanhikavelāya",
  "tika-s0402t:1618_9": "pubbavidehavāsīnaṃ atthaṅgamavasena upaḍḍhaṃ sūriyamaṇḍalaṃ paññāyati, aparagoyānavāsīnaṃ",
  "tika-s0402t:1618_10": "uggamanavasena. Evaṃ sesadīpesupīti āha “ekappahāreneva tīsu dīpesu paññāyantī”ti.",
  "tika-s0402t:1618_11": "Ito aññathā dvīsu eva dīpesu paññāyanti. Ekekāya disāya navanavayojanasatasahassāni",
  "tika-s0402t:1618_12": "andhakāravidhamanampi imināva nayena daṭṭhabbaṃ. Pabhāya nappahontīti attano pabhāya",
  "tika-s0402t:1618_13": "obhāsituṃ nābhisambhuṇanti. Yugandharapabbatamatthakasamappamāṇe ākāse vicaraṇato",
  "tika-s0402t:1618_14": "“cakkavāḷapabbatassa vemajjhena carantī”ti vuttaṃ.",
  "tika-s0402t:1619_0": "Byāvaṭāti khādanatthaṃ gaṇhituṃ upakkamantā. Viparivattitvāti vivaṭṭitvā. Chijjitvāti",
  "tika-s0402t:1619_1": "mucchāpavattiyā ṭhitaṭṭhānato muccitvā, aṅgapaccaṅgachedanavasena vā chijjitvā. Accantakhāreti",
  "tika-s0402t:1619_2": "ātapasantapābhāvena atisītabhāvaṃ sandhāya accantakhāratā vuttā siyā. Na hi taṃ kappasaṇṭhānaudakaṃ",
  "tika-s0402t:1619_3": "sampattikaramahāmeghavuṭṭhaṃ pathavisandhārakaṃ kappavināsakaudakaṃ viya khāraṃ bhavitumarahati,",
  "tika-s0402t:1619_4": "tathā sati pathavīpi vilīyeyya, tesaṃ vā pāpakammaphalena petānaṃ pakatiudakassa",
  "tika-s0402t:1619_5": "pubbakheḷabhāvāpatti viya tassa udakassa khārabhāvāpatti hotīti vuttaṃ “accantakhāre udake”ti.",
  "tika-s0402t:1620": "Paṭhamatathāgataacchariyasuttavaṇṇanā niṭṭhitā.",
  "tika-s0402t:1621": "8. Dutiyatathāgataacchariyasuttavaṇṇanā",
  "tika-s0402t:1622_0": "128. Aṭṭhame ālīyanti āramitabbaṭṭhena sevīyantīti ālayā, pañca kāmaguṇā. Āramantīti",
  "tika-s0402t:1622_1": "ratiṃ vindanti kīḷanti laḷanti. Ālīyanti vā allīyantā abhiramaṇavasena sevantīti",
  "tika-s0402t:1622_2": "ālayā, taṇhāvicaritāni. Tehi ālayehi ramantīti ālayārāmā. Yatheva hi susajjitaṃ pupphaphalabharitarukkhādisampannauyyānaṃ",
  "tika-s0402t:1622_3": "paviṭṭho rājā tāya sampattiyā ramati, sammudito āmoditappamodito hoti, na ukkaṇṭheti,",
  "tika-s0402t:1622_4": "sāyampi nikkhamituṃ na icchati, evamimehi kāmālayataṇhālayehi sattā ramanti, saṃsāravaṭṭe",
  "tika-s0402t:1622_5": "pamuditā anukkaṇṭhitā vasanti. Tena tesaṃ bhagavā duvidhampi ālayaṃ uyyānabhūmiṃ",
  "tika-s0402t:1622_6": "viya dassento “ālayārāmā”tiādimāha. Sesamettha uttānameva.",
  "tika-s0402t:1623": "Dutiyatathāgataacchariyasuttavaṇṇanā niṭṭhitā.",
  "tika-s0402t:1624": "9-10. Ānandaacchariyasuttādivaṇṇanā",
  "tika-s0402t:1625_0": "129-130. Navame paṭisanthāradhammanti pakaticārittavasena vuttaṃ, upagatānaṃ pana",
  "tika-s0402t:1625_1": "bhikkhūnaṃ bhikkhunīnañca pucchāvissajjanavasena ceva cittarucivasena ca yathākālaṃ",
  "tika-s0402t:1625_2": "dhammaṃ desetiyeva, upāsakaupāsikānaṃ pana upanisinnakakathāvasena. Dasamaṃ uttānameva.",
  "tika-s0402t:1626": "Ānandaacchariyasuttādivaṇṇanā niṭṭhitā.",
  "tika-s0402t:1627": "Bhayavaggavaṇṇanā niṭṭhitā.",
  "tika-s0402t:1628": "(14) 4. Puggalavaggo",
  "tika-s0402t:1629": "1. Saṃyojanasuttavaṇṇanā",
  "tika-s0402t:1630_0": "131. Catutthassa paṭhame upapattippaṭilābhaṃ saṃvattanikānīti upapattipaṭilābhiyāni.",
  "tika-s0402t:1630_1": "Bhavapaṭilābhiyānīti etthāpi eseva nayo. Yehīti yehi saṃyojanehi hetubhūtehi, karaṇabhūtehi",
  "tika-s0402t:1630_2": "vā. Nanu ca sotāpannassapi orambhāgiyāni saṃyojanāni appahīnāni, kasmā pana sakadāgāmīyeva",
  "tika-s0402t:1630_3": "idha gahitoti āha “sakadāgāmissāti idaṃ appahīnasaṃyojanesu ariyesu uttamakoṭiyā",
  "tika-s0402t:1630_4": "gahita”nti. Tattha appahīnasaṃyojanesūti appahīnaorambhāgiyasaṃyojanesu. Uttamakoṭiyā",
  "tika-s0402t:1630_5": "gahitanti ukkaṭṭhaparicchedena gahitaṃ. Sakadāgāmito parañhi appahīnaorambhāgiyasaṃyojano",
  "tika-s0402t:1630_6": "ariyo nāma natthi. Nanu ca sakadāgāmissa pahīnānipi orambhāgiyāni saṃyojanāni atthi",
  "tika-s0402t:1630_7": "diṭṭhivicikicchāsīlabbataparāmāsasaṃyojanānaṃ pahīnattā, tasmā “orambhāgiyāni saṃyojanāni",
  "tika-s0402t:1630_8": "appahīnānī”ti kasmā vuttanti āha “orambhāgiyesu ca appahīnaṃ upādāyā”tiādi. Yasmā",
  "tika-s0402t:1630_9": "kāmarāgabyāpādasaṃyojanāni sakadāgāmissa appahīnāni, tasmā tāni appahīnāni upādāya",
  "tika-s0402t:1630_10": "“orambhāgiyāni saṃyojanāni appahīnānī”ti vuttaṃ, na sabbesaṃ appahīnattāti adhippāyo.",
  "tika-s0402t:1631": "Saṃyojanasuttavaṇṇanā niṭṭhitā.",
  "tika-s0402t:1632": "2. Paṭibhānasuttavaṇṇanā",
  "tika-s0402t:1633_0": "132. Dutiye paṭibhānaṃ vuccati ñāṇampi ñāṇassa upaṭṭhitavacanampi, taṃ idha adhippetaṃ,",
  "tika-s0402t:1633_1": "atthayuttaṃ kāraṇayuttañca paṭibhānamassāti yuttappaṭibhāno. Pucchānantarameva sīghaṃ",
  "tika-s0402t:1633_2": "byākātuṃ asamatthatāya nomuttappaṭibhānamassāti nomuttappaṭibhāno. Iminā nayena sesā",
  "tika-s0402t:1633_3": "veditabbā. Ettha pana paṭhamo kañci kālaṃ vīmaṃsitvā yuttameva pekkhati tipiṭakacūḷanāgatthero",
  "tika-s0402t:1633_4": "viya. So pana pañhaṃ puṭṭho pariggahetvā yuttappattakāraṇameva katheti. Dutiyo pucchānantarameva",
  "tika-s0402t:1633_5": "yena vā tena vā vacanena paṭibāhati, vīmaṃsitvāpi ca yuttaṃ na pakkheti catunikāyikapiṇḍatissatthero",
  "tika-s0402t:1633_6": "viya. So pana pañhaṃ puṭṭho pañhapariyosānampi nāgameti, yaṃ vā taṃ vā kathetiyeva,",
  "tika-s0402t:1633_7": "vacanatthaṃ panassa vīmaṃsiyamānaṃ katthaci na lagati. Tatiyo pucchāsamakālameva",
  "tika-s0402t:1633_8": "yuttaṃ pekkhati, taṃkhaṇaṃyeva ca naṃ byākaroti tipiṭakacūḷābhayatthero viya. So",
  "tika-s0402t:1633_9": "pana pañhaṃ puṭṭho sīghameva katheti, yuttappattakāraṇo ca hoti. Catuttho puṭṭho",
  "tika-s0402t:1633_10": "samāno neva yuttaṃ pekkhati, na yena vā tena vā paṭibāhituṃ sakkoti, tibbandhakāranimuggo",
  "tika-s0402t:1633_11": "viya hoti lāḷudāyitthero viya.",
  "tika-s0402t:1634": "Paṭibhānasuttavaṇṇanā niṭṭhitā.",
  "tika-s0402t:1635": "3-4. Ugghaṭitaññūsuttādivaṇṇanā",
  "tika-s0402t:1636_0": "133-4. Tatiye ugghaṭitaññūti ettha ugghaṭanaṃ nāma ñāṇugghaṭanaṃ, ñāṇena ugghaṭitamatteyeva",
  "tika-s0402t:1636_1": "jānātīti attho. Saha udāhaṭavelāyāti udāhāre udāhaṭamatteyeva. Dhammābhisamayo hotīti",
  "tika-s0402t:1636_2": "catusaccadhammassa ñāṇena saddhiṃ abhisamayo. Ayaṃ vuccatīti ayaṃ “cattāro satipaṭṭhānā”tiādinā",
  "tika-s0402t:1636_3": "nayena saṃkhittena mātikāya ṭhapiyamānāya desanānusārena ñāṇaṃ pesetvā arahattaṃ",
  "tika-s0402t:1636_4": "gaṇhituṃ samattho puggalo “ugghaṭitaññū”ti vuccati. Vipañcitaṃ vitthāritameva atthaṃ",
  "tika-s0402t:1636_5": "jānātīti vipañcitaññū. Ayaṃ vuccatīti ayaṃ saṃkhittena mātikaṃ ṭhapetvā vitthārena",
  "tika-s0402t:1636_6": "atthe bhājiyamāne arahattaṃ pāpuṇituṃ samattho puggalo “vipañcitaññū”ti vuccati.",
  "tika-s0402t:1636_7": "Uddesādīhi netabboti neyyo. Anupubbena dhammābhisamayoti anukkamena arahattappatti.",
  "tika-s0402t:1636_8": "Byañjanapadameva paramaṃ assāti padaparamo. Na tāya jātiyā dhammābhisamayo hotīti",
  "tika-s0402t:1636_9": "tena attabhāvena jhānaṃ vā vipassanaṃ vā maggaṃ vā phalaṃ vā nibbattetuṃ na sakkotīti",
  "tika-s0402t:1636_10": "attho. Catutthaṃ uttānameva.",
  "tika-s0402t:1637": "Ugghaṭitaññūsuttādivaṇṇanā niṭṭhitā.",
  "tika-s0402t:1638": "5-8. Sāvajjasuttādivaṇṇanā",
  "tika-s0402t:1639_0": "135-8. Pañcame sāvajjoti sadoso. Sāvajjena kāyakammenāti sadosena pāṇātipātādinā",
  "tika-s0402t:1639_1": "kāyakammena. Itaresupi eseva nayo. Ayaṃ vuccatīti ayaṃ puggalo tīhi dvārehi āyūhanakammassa",
  "tika-s0402t:1639_2": "sadosattā gūthakuṇapādibharito padeso viya “sāvajjo”ti vuccati. Sāvajjena bahulanti",
  "tika-s0402t:1639_3": "yassa sāvajjameva kāyakammaṃ bahulaṃ hoti, appaṃ anavajjaṃ. So “sāvajjena bahulaṃ",
  "tika-s0402t:1639_4": "kāyakammena samannāgato appaṃ anavajjenā”ti vuccati. Itaresupi eseva nayo. Ko pana",
  "tika-s0402t:1639_5": "evarūpo hotīti? Yo gāmadhammatāya vā nigamadhammatāya vā kadāci karahaci uposathaṃ",
  "tika-s0402t:1639_6": "samādiyati, sīlāni pūreti. Ayaṃ vuccatīti ayaṃ puggalo tīhi dvārehi āyūhanakammesu",
  "tika-s0402t:1639_7": "sāvajjasseva bahulatāya anavajjassa appatāya “vajjabahulo”ti vuccati. Yathā hi ekasmiṃ",
  "tika-s0402t:1639_8": "padese dubbaṇṇāni duggandhāni pupphāni rāsikatānassu, tesaṃ upari tahaṃ tahaṃ adhimuttakavassikapāṭalāni",
  "tika-s0402t:1639_9": "patitāni bhaveyyuṃ, evarūpo ayaṃ puggalo veditabbo. Yathā pana ekasmiṃ padese adhimuttakavassikapāṭalāni",
  "tika-s0402t:1639_10": "rāsikatānassu, tesaṃ upari tahaṃ tahaṃ duggandhāni badarapupphādīni patitāni bhaveyyuṃ.",
  "tika-s0402t:1639_11": "Evarūpo tatiyo puggalo veditabbo. Catuttho pana tīhi dvārehi āyūhanakammassa niddosattā",
  "tika-s0402t:1639_12": "ca catumadhurabharitasuvaṇṇavāti viya daṭṭhabbo. Chaṭṭhādīni uttānatthāneva.",
  "tika-s0402t:1640": "Sāvajjasuttādivaṇṇanā niṭṭhitā.",
  "tika-s0402t:1641": "9-10. Dhammakathikasuttādivaṇṇanā",
  "tika-s0402t:1642_0": "139-140. Navame appañca bhāsatīti sampattaparisāya thokameva katheti. Asahitañcāti",
  "tika-s0402t:1642_1": "kathento ca pana na atthayuttaṃ kālayuttaṃ katheti. Parisā cassa na kusalā hotīti",
  "tika-s0402t:1642_2": "sotuṃ nisinnaparisā cassa yuttāyuttaṃ kāraṇākāraṇaṃ siliṭṭhāsiliṭṭhaṃ na jānātīti",
  "tika-s0402t:1642_3": "attho. Evarūpoti ayaṃ evaṃjātiko bāladhammakathiko evaṃjātikāya bālaparisāya dhammakathikotveva",
  "tika-s0402t:1642_4": "nāmaṃ labhati. Iminā nayena sabbattha attho veditabbo. Ettha ca dveyeva janā sabhāvadhammakathikā,",
  "tika-s0402t:1642_5": "na itare. Itare pana dhammakathikānaṃ anto paviṭṭhattā evaṃ vuttā. Dasamaṃ uttānameva.",
  "tika-s0402t:1643": "Dhammakathikasuttādivaṇṇanā niṭṭhitā.",
  "tika-s0402t:1644": "Puggalavaggavaṇṇanā niṭṭhitā.",
  "tika-s0402t:1645": "(15) 5. Ābhāvaggo",
  "tika-s0402t:1646": "1-6. Ābhāsuttādivaṇṇanā",
  "tika-s0402t:1647": "141-146. Pañcamassa paṭhamādīni uttānatthāneva.",
  "tika-s0402t:1648": "Ābhāsuttādivaṇṇanā niṭṭhitā.",
  "tika-s0402t:1649": "7-10. Dutiyakālasuttādivaṇṇanā",
  "tika-s0402t:1650_0": "147-150. Sattame paramatthato avijjamānasabhāvassa kālassa bhāvanādiyogo na sambhavatīti",
  "tika-s0402t:1650_1": "āha “kālāti tasmiṃ tasmiṃ kāle dhammassavanādivasena pavattānaṃ kusaladhammānaṃ etaṃ",
  "tika-s0402t:1650_2": "adhivacana”nti. Kālasahacaritā hi kusalā dhammā idha kāla-saddena gahitā aparassa",
  "tika-s0402t:1650_3": "asambhavato. Aṭṭhamādīni uttānatthāneva.",
  "tika-s0402t:1651": "Dutiyakālasuttādivaṇṇanā niṭṭhitā.",
  "tika-s0402t:1652": "Ābhāvaggavaṇṇanā niṭṭhitā.",
  "tika-s0402t:1653": "Tatiyapaṇṇāsakaṃ niṭṭhitaṃ.",
  "tika-s0402t:1654": "4. Catutthapaṇṇāsakaṃ",
  "tika-s0402t:1655": "(16) 1. Indriyavaggo",
  "tika-s0402t:1656": "1-5. Indriyasuttādivaṇṇanā",
  "tika-s0402t:1657": "151-155. Catutthassa paṭhamādīni uttānāneva.",
  "tika-s0402t:1658": "Indriyasuttādivaṇṇanā niṭṭhitā.",
  "tika-s0402t:1659": "6-8. Kappasuttādivaṇṇanā",
  "tika-s0402t:1660_0": "156-158. Chaṭṭhe saṃvaṭṭanaṃ vinassanaṃ saṃvaṭṭo, saṃvaṭṭato uddhaṃ tathā ṭhāyī saṃvaṭṭaṭṭhāyī.",
  "tika-s0402t:1660_1": "Vivaṭṭanaṃ nibbattanaṃ, vaḍḍhanaṃ vā vivaṭṭo. “Tejosaṃvaṭṭo, āposaṃvaṭṭo, vāyosaṃvaṭṭoti",
  "tika-s0402t:1660_2": "evaṃ saṃvaṭṭasīmānukkamena saṃvaṭṭesu vattabbesu tathā avatvā āposaṃvaṭṭo, tejosaṃvaṭṭo,",
  "tika-s0402t:1660_3": "vāyosaṃvaṭṭoti vacanaṃ saṃvaṭṭamahābhūtadesanānupubbiyā”ti keci. “Bhāvīsaṃvaṭṭānupubbiyā”ti",
  "tika-s0402t:1660_4": "apare. Āpena saṃvaṭṭo āposaṃvaṭṭo. Saṃvaṭṭasīmāti saṃvaṭṭanamariyādā. Saṃvaṭṭatīti",
  "tika-s0402t:1660_5": "vinassati. Sadāti sabbakālaṃ, tīsupi saṃvaṭṭakālesūti attho. Ekaṃ buddhakkhettaṃ",
  "tika-s0402t:1660_6": "vinassatīti ettha buddhakkhettaṃ nāma tividhaṃ hoti jātikkhettaṃ, āṇākkhettaṃ, visayakkhettañca.",
  "tika-s0402t:1661_0": "Tattha jātikkhettaṃ dasasahassacakkavāḷapariyantaṃ hoti, tathāgatassa paṭisandhiggahaṇādīsu",
  "tika-s0402t:1661_1": "kampati. Āṇākkhettaṃ koṭisatasahassacakkavāḷapariyantaṃ, yattha ratanasuttaṃ khandhaparittaṃ",
  "tika-s0402t:1661_2": "dhajaggaparittaṃ āṭānāṭiyaparittaṃ moraparittanti imesaṃ parittānaṃ ānubhāvo vattati.",
  "tika-s0402t:1661_3": "Visayakkhettaṃ anantāparimāṇaṃ, yaṃ “yāvatā vā panākaṅkheyyā”ti vuttaṃ. Tattha yaṃ",
  "tika-s0402t:1661_4": "yaṃ tathāgato ākaṅkhati, taṃ taṃ jānāti. Evametesu tīsu buddhakkhettesu ekaṃ āṇākkhettaṃ",
  "tika-s0402t:1661_5": "vinassati, tasmiṃ pana vinassante jātikkhettaṃ vinaṭṭhameva hoti, vinassantañca ekatova",
  "tika-s0402t:1661_6": "vinassati, saṇṭhahantañca ekatova saṇṭhahati. Sesamettha visuddhimaggasaṃvaṇṇanāsu",
  "tika-s0402t:1661_7": "vuttanayeneva gahetabbaṃ. Sattamaṭṭhamāni uttānatthāneva.",
  "tika-s0402t:1662": "Kappasuttādivaṇṇanā niṭṭhitā.",
  "tika-s0402t:1663": "9. Bhikkhunīsuttavaṇṇanā",
  "tika-s0402t:1664_0": "159. Navame evaṃ pavattaṃ paccuppannataṇhaṃ nissāyāti “kudāssu nāmāhampi āsavānaṃ",
  "tika-s0402t:1664_1": "khayā”tiādinā nayena anuttare vimokkhe pihaṃ uppādentassa uppannataṇhaṃ nissāya.",
  "tika-s0402t:1664_2": "Kathaṃ pana lokuttaradhamme ārabbha āsā uppajjatīti? Na kho panetaṃ evaṃ daṭṭhabbaṃ,",
  "tika-s0402t:1664_3": "na ārammaṇakaraṇavasena tattha pihā pavattati avisayattā puggalassa ca anadhigatabhāvato.",
  "tika-s0402t:1664_4": "Anussavūpaladdhe pana anuttaravimokkhe uddissa pihaṃ uppādento tattha pihaṃ uppādeti",
  "tika-s0402t:1664_5": "nāma. Nākaḍḍhatīti kammapathabhāvaṃ appattatāya paṭisandhiṃ na deti. Sesaṃ suviññeyyameva.",
  "tika-s0402t:1665": "Bhikkhunīsuttavaṇṇanā niṭṭhitā.",
  "tika-s0402t:1666": "10. Sugatavinayasuttavaṇṇanā",
  "tika-s0402t:1667_0": "160. Dasame vaḷañjentīti sajjhāyanti ceva vācuggataṃ karontā dhārenti ca. Avigatataṇhatāya",
  "tika-s0402t:1667_1": "taṃ taṃ parikkhārajātaṃ bahumpi ādiyantīti bahulā, te eva bāhulikā yathā “venayiko”ti.",
  "tika-s0402t:1667_2": "Te pana yasmā paccayabahulabhāvā yuttappayuttā nāma honti, tasmā āha “paccayabāhullāya",
  "tika-s0402t:1667_3": "paṭipannā”ti. Sithilaṃ gaṇhantīti sāthalikā, sikkhāya ādaragāravābhāvena sithilaṃ",
  "tika-s0402t:1667_4": "adaḷhaṃ gaṇhantīti attho. Sithilanti ca bhāvanapuṃsakaniddeso, sithila-saddena vā",
  "tika-s0402t:1667_5": "samānatthassa sāthalasaddassa vasena sāthalikāti padasiddhi veditabbā. Avagamanatoti",
  "tika-s0402t:1667_6": "adhogamanato, orambhāgiyabhāvatoti attho. Nibbīriyāti ujjhitussāhā tadadhigamāya",
  "tika-s0402t:1667_7": "ārambhampi akurumānā.",
  "tika-s0402t:1668": "Sugatavinayasuttavaṇṇanā niṭṭhitā.",
  "tika-s0402t:1669": "Indriyavaggavaṇṇanā niṭṭhitā.",
  "tika-s0402t:1670": "(17) 2. Paṭipadāvaggo",
  "tika-s0402t:1671": "1. Saṃkhittasuttavaṇṇanā",
  "tika-s0402t:1672": "161. Dutiyassa paṭhame dukkhāpaṭipadā dandhābhiññātiādīsu pāḷiyā āgatanayena attho veditabbo. Tathā hi –",
  "tika-s0402t:1673_0": "“Tattha katamā dukkhapaṭipadā dandhābhiññā paññā? Kicchena kasirena samādhiṃ uppādentassa",
  "tika-s0402t:1673_1": "dandhaṃ taṃ ṭhānaṃ abhijānantassa yā uppajjati paññā pajānanā…pe… amoho dhammavicayo",
  "tika-s0402t:1673_2": "sammādiṭṭhi, ayaṃ vuccati dukkhapaṭipadā dandhābhiññā paññā. Tattha katamā dukkhapaṭipadā",
  "tika-s0402t:1673_3": "khippābhiññā paññā? Kicchena kasirena samādhiṃ uppādentassa khippaṃ taṃ ṭhānaṃ abhijānantassa",
  "tika-s0402t:1673_4": "yā uppajjati paññā pajānanā…pe… sammādiṭṭhi, ayaṃ vuccati dukkhapaṭipadā khippābhiññā",
  "tika-s0402t:1673_5": "paññā. Tattha katamā sukhapaṭipadā dandhābhiññā paññā? Akicchena akasirena samādhiṃ",
  "tika-s0402t:1673_6": "uppādentassa dandhaṃ taṃ ṭhānaṃ abhijānantassa yā uppajjati paññā pajānanā…pe… sammādiṭṭhi,",
  "tika-s0402t:1673_7": "ayaṃ vuccati sukhapaṭipadā dandhābhiññā paññā. Tattha katamā sukhapaṭipadā khippābhiññā",
  "tika-s0402t:1673_8": "paññā? Akicchena akasirena samādhiṃ uppādentassa khippaṃ taṃ ṭhānaṃ abhijānantassa",
  "tika-s0402t:1673_9": "yā uppajjati paññā pajānanā…pe… sammādiṭṭhi, ayaṃ vuccati sukhapaṭipadā khippābhiññā",
  "tika-s0402t:1673_10": "paññā”ti – ayamettha pāḷi.",
  "tika-s0402t:1674_0": "Tattha kicchena kasirena samādhiṃ uppādentassāti pubbabhāge āgamanakāle kicchena",
  "tika-s0402t:1674_1": "kasirena dukkhena sasaṅkhārena sappayogena kilese vikkhambhetvā lokuttarasamādhiṃ",
  "tika-s0402t:1674_2": "uppādentassa. Dandhaṃ taṃ ṭhānaṃ abhijānantassāti vikkhambhitesu kilesesu vipassanāparivāse",
  "tika-s0402t:1674_3": "ciraṃ vasitvā taṃ lokuttarasamādhisaṅkhātaṃ ṭhānaṃ dandhaṃ saṇikaṃ abhijānantassa",
  "tika-s0402t:1674_4": "paṭivijjhantassa, pāpuṇantassāti attho. Ayaṃ vuccatīti yā esā evaṃ uppajjati, ayaṃ",
  "tika-s0402t:1674_5": "kilesavikkhambhanappaṭipadāya dukkhattā, vipassanāparivāsapaññāya ca dandhattā maggakāle",
  "tika-s0402t:1674_6": "ekacittakkhaṇe uppannāpi paññā āgamanavasena “dukkhapaṭipadā dandhābhiññā nāmā”ti",
  "tika-s0402t:1674_7": "vuccati. Upari tīsu padesupi iminā nayena attho veditabbo.",
  "tika-s0402t:1675": "Saṃkhittasuttavaṇṇanā niṭṭhitā.",
  "tika-s0402t:1676": "2. Vitthārasuttavaṇṇanā",
  "tika-s0402t:1677_0": "162. Dutiye akatābhinivesoti akatādhikāro. Rūpānaṃ lakkhaṇādīhi paricchinditvā gahaṇaṃ",
  "tika-s0402t:1677_1": "rūpapariggaho. Tīsu addhāsu kilamatīti pubbante aparante pubbantāparanteti evaṃ tīsu",
  "tika-s0402t:1677_2": "padesesu kilamati. Pañcasu ñāṇesūti rūpapariggahādīsu pañcasu ñāṇesu. Navasu vipassanāñāṇesūti",
  "tika-s0402t:1677_3": "udayabbayādinavavipassanāñāṇesu. Sesamettha uttānameva.",
  "tika-s0402t:1678": "Vitthārasuttavaṇṇanā niṭṭhitā.",
  "tika-s0402t:1679": "3. Asubhasuttavaṇṇanā",
  "tika-s0402t:1680": "163. Tatiye “yathā etaṃ, tathā ida”nti iminā nayenāti etena –",
  "tika-s0402t:1681": "“Yathā idaṃ tathā etaṃ, yathā etaṃ tathā idaṃ;",
  "tika-s0402t:1682": "Ajjhattañca bahiddhā ca, kāye chandaṃ virājaye”ti. ; –",
  "tika-s0402t:1683_0": "Imaṃ desanānayaṃ saṅgaṇhāti. Tassattho – yathā idaṃ saviññāṇakāsubhaṃ āyuusmāviññāṇānaṃ",
  "tika-s0402t:1683_1": "anapagamā carati tiṭṭhati nisīdati sayati, tathā etaṃ etarahi susāne sayitaṃ aviññāṇakampi",
  "tika-s0402t:1683_2": "pubbe tesaṃ dhammānaṃ anapagamā ahosi. Yathā ca etaṃ etarahi matasarīraṃ tesaṃ dhammānaṃ",
  "tika-s0402t:1683_3": "apagamā na carati na tiṭṭhati na nisīdati na seyyaṃ kappeti, tathā idaṃ saviññāṇakampi",
  "tika-s0402t:1683_4": "tesaṃ dhammānaṃ apagamā bhavissati. Yathā ca idaṃ saviññāṇakaṃ netarahi susāne mataṃ",
  "tika-s0402t:1683_5": "seti na uddhumātakādibhāvamupagataṃ, tathā etaṃ etarahi matasarīrampi pubbe ahosi.",
  "tika-s0402t:1683_6": "Yathā panetaṃ etarahi aviññāṇakāsubhaṃ matakasusāne seti uddhumātakādibhāvañca upagataṃ,",
  "tika-s0402t:1683_7": "tathā idaṃ saviññāṇakampi bhavissatīti. Tattha yathā idaṃ tathā etanti attanā matasarīrassa",
  "tika-s0402t:1683_8": "samānabhāvaṃ karonto bāhire dosaṃ pajahati. Yathā etaṃ tathā idanti matasarīrena",
  "tika-s0402t:1683_9": "attano samānabhāvaṃ karonto ajjhattike rāgaṃ pajahati. Yenākārena ubhayaṃ samaṃ karoti,",
  "tika-s0402t:1683_10": "taṃ sampajānanto ubhayattha mohaṃ pajahati.",
  "tika-s0402t:1684_0": "Bahiddhā diṭṭhānanti bahiddhā susānādīsu diṭṭhānaṃ uddhumātakādidasannaṃ asubhānaṃ.",
  "tika-s0402t:1684_1": "“Navannaṃ pāṭikulyānaṃ vasenā”ti kasmā vuttaṃ, nanu antimajīvikābhāvato piṇḍapātassa",
  "tika-s0402t:1684_2": "alābhalābhesu paritassanagedhādisamuppattito bhattassa sammadajananato kimikulasaṃvaddhanatoti",
  "tika-s0402t:1684_3": "evamādīhipi ākārehi āhārepaṭikūlatā paccavekkhitabbā. Vuttañhetaṃ – “antamidaṃ, bhikkhave,",
  "tika-s0402t:1684_4": "jīvikānaṃ yadidaṃ piṇḍolyaṃ atipāpoyaṃ lokasmiṃ yadidaṃ piṇḍolyo vicarati pattapāṇīti.",
  "tika-s0402t:1684_5": "Aladdhā ca piṇḍapātaṃ paritassati, laddhā ca piṇḍapātaṃ gadhito mucchito ajjhopanno",
  "tika-s0402t:1684_6": "anādīnavadassāvī anissaraṇapañño paribhuñjatīti. Bhutto ca āhāro kassaci kadāci maraṇaṃ",
  "tika-s0402t:1684_7": "vā maraṇamattaṃ vā dukkhaṃ āvahatī”ti.",
  "tika-s0402t:1685_0": "Kaṭukīṭakādayo dvattiṃsakulappabhedā kimiyo naṃ upanissāya jīvantīti? Vuccate – antimajīvikābhāvo",
  "tika-s0402t:1685_1": "tāva cittasaṃkilesavisodhanatthaṃ kammaṭṭhānābhinivesanato pageva manasi kātabbo",
  "tika-s0402t:1685_2": "“māhaṃ chavālātasadiso bhaveyya”nti. Tathā piṇḍapātassa alābhalābhesu paritassanagedhādisamuppattinivāraṇaṃ",
  "tika-s0402t:1685_3": "pageva anuṭṭhātabbaṃ suparisuddhasīlassa paṭisaṅkhānavato tadabhāvato. Bhattasammado",
  "tika-s0402t:1685_4": "anekantiko paribhoge antogadhovāti veditabbo. Kimikulasaṃvaddhanaṃ pana saṅgahetabbaṃ,",
  "tika-s0402t:1685_5": "saṅgahitameva vā “navannaṃ pāṭikulyānaṃ vasenā”ti ettha niyamassa akatattā. Iminā",
  "tika-s0402t:1685_6": "vā nayena itaresampettha saṅgaho daṭṭhabbo yathāsambhavamettha paṭikūlatāpaccavekkhaṇassa adhippetattā.",
  "tika-s0402t:1686_0": "Evañca katvā visuddhimagge dasahi ākārehi paṭikūlatā veditabbā. Seyyathidaṃ – gamanato,",
  "tika-s0402t:1686_1": "pariyesanato, paribhogato, āsayato, nidhānato, aparipakkato, paripakkato, phalato,",
  "tika-s0402t:1686_2": "nissandato, sammakkhanatoti. Evaṃ dasannaṃ vasena pāṭikulyavacanenapi idha “navanna”nti",
  "tika-s0402t:1686_3": "vacanaṃ na virujjhati, sammakkhanassa paribhogādīsu labbhamānabhāvā visuṃ taṃ aggahetvā",
  "tika-s0402t:1686_4": "na vadanti. Visuddhimagge pana sammakkhanaṃ paribhogādīsu labbhamānampi nissandavasena",
  "tika-s0402t:1686_5": "visesato paṭikūlanti dassetuṃ sabbapacchā ṭhapitā.",
  "tika-s0402t:1687": "Ukkaṇṭhitasaññāya samannāgatoti tīsu bhavesu aruccanavasena pavattāya vipassanāpaññāya samannāgato. Nibbidānupassanā hesā saññāsīsena vuttā. Sesamettha uttānameva.",
  "tika-s0402t:1688": "Asubhasuttavaṇṇanā niṭṭhitā.",
  "tika-s0402t:1689": "4-6. Paṭhamakhamasuttādivaṇṇanā",
  "tika-s0402t:1690_0": "164-166. Catutthe padhānakaraṇakāle sītādīni nakkhamati na sahatīti akkhamā. Khamati",
  "tika-s0402t:1690_1": "sahati abhibhavatīti khamā. Indriyadamanaṃ damā. “Uppannaṃ kāmavitakkaṃ nādhivāsetī”tiādinā",
  "tika-s0402t:1690_2": "nayena vitakkasamanaṃ samāti āha “akusalavitakkānaṃ vūpasamanapaṭipadā”ti. Nidassanamattañcetaṃ,",
  "tika-s0402t:1690_3": "sabbesampi kilesānaṃ samanavasena pavattā paṭipadā samā. Pañcamachaṭṭhāni uttānatthāneva.",
  "tika-s0402t:1691": "Paṭhamakhamasuttādivaṇṇanā niṭṭhitā.",
  "tika-s0402t:1692": "7-8. Mahāmoggallānasuttādivaṇṇanā",
  "tika-s0402t:1693_0": "167-168. Sattamaṭṭhamesu mahāmoggallānattherassātiādinā moggallānattherassa heṭṭhā",
  "tika-s0402t:1693_1": "tiṇṇaṃ maggānaṃ sukhapaṭipadadandhābhiññabhāvo, arahattamaggassa dukkhapaṭipadakhippābhiññabhāvo",
  "tika-s0402t:1693_2": "vutto, sāriputtattherassa pana heṭṭhimānaṃ tiṇṇaṃ maggānaṃ sukhapaṭipadadandhābhiññabhāvo,",
  "tika-s0402t:1693_3": "arahattamaggassa ca sukhapaṭipadakhippābhiññabhāvo dassito. Yaṃ pana vuttaṃ visuddhimagge",
  "tika-s0402t:1693_4": "“buddhānaṃ pana cattāropi maggā sukhapaṭipadakhippābhiññāva ahesuṃ, tathā dhammasenāpatissa.",
  "tika-s0402t:1693_5": "Mahāmoggallānattherassa pana paṭhamamaggo sukhapaṭipadakhippābhiñño ahosi, upari",
  "tika-s0402t:1693_6": "tayo dukkhapaṭipadadandhābhiññā”ti. Yañca vuttaṃ aṭṭhasāliniyaṃ “tathāgatassa hi",
  "tika-s0402t:1693_7": "sāriputtattherassa ca cattāropi maggā sukhapaṭipadakhippābhiññāva ahesuṃ, mahāmoggallānattherassa",
  "tika-s0402t:1693_8": "pana paṭhamamaggo sukhapaṭipadakhippābhiñño upari tayo dukkhapaṭipadakhippābhiññā”ti,",
  "tika-s0402t:1693_9": "taṃ sabbaṃ aññamaññaṃ nānulometi. Imāya pāḷiyā imāya ca aṭṭhakathāya na sameti, tasmā",
  "tika-s0402t:1693_10": "vīmaṃsitabbametaṃ. Taṃtaṃbhāṇakānaṃ vā matena tattha tattha tathā tathā vuttanti gahetabbaṃ.",
  "tika-s0402t:1694": "Mahāmoggallānasuttādivaṇṇanā niṭṭhitā.",
  "tika-s0402t:1695": "9. Sasaṅkhārasuttavaṇṇanā",
  "tika-s0402t:1696_0": "169. Navame sasaṅkhārena dukkhena kasirena adhimattapayogaṃ katvāva kilesaparinibbānadhammoti",
  "tika-s0402t:1696_1": "sasaṅkhāraparinibbāyī. Asaṅkhārena appayogena adhimattapayogaṃ akatvāva kilesaparinibbānadhammoti",
  "tika-s0402t:1696_2": "asaṅkhāraparinibbāyī. Dhammānusārī puggalo hi āgamanamhi kilese vikkhambhento appadukkhena",
  "tika-s0402t:1696_3": "akasirena akilamantova vikkhambhetuṃ sakkoti. Saddhānusārī puggalo pana dukkhena",
  "tika-s0402t:1696_4": "kasirena kilamanto hutvā vikkhambhetuṃ, tasmā dhammānusārissa pubbabhāgamaggakkhaṇe",
  "tika-s0402t:1696_5": "kilesacchedakaṃ ñāṇaṃ adandhaṃ tikhiṇaṃ sūraṃ hutvā vahati. Yathā nāma tikhiṇena",
  "tika-s0402t:1696_6": "asinā kadaliṃ chindantassa chinnaṭṭhānaṃ maṭṭhaṃ hoti, atisīghaṃ vahati, saddo na",
  "tika-s0402t:1696_7": "suyyati, balavavāyāmakiccaṃ na hoti, evarūpā dhammānusārino pubbabhāgabhāvanā hoti.",
  "tika-s0402t:1696_8": "Saddhānusārino pana pubbabhāgakkhaṇe kilesacchedakaṃ ñāṇaṃ dandhaṃ atikhiṇaṃ asūraṃ",
  "tika-s0402t:1696_9": "hutvā vahati. Yathā nāma kuṇṭhena asinā kadaliṃ chindantassa chinnaṭṭhānaṃ na maṭṭhaṃ",
  "tika-s0402t:1696_10": "hoti, atisīghaṃ na vahati, saddo suyyati, balavavāyāmakiccaṃ icchitabbaṃ hoti, evarūpā",
  "tika-s0402t:1696_11": "saddhānusārino pubbabhāgabhāvanā hoti. Evaṃ santepi nesaṃ kilesakkhaye nānattaṃ natthi,",
  "tika-s0402t:1696_12": "anavasesāva kilesā khīyanti.",
  "tika-s0402t:1697": "Sasaṅkhārasuttavaṇṇanā niṭṭhitā.",
  "tika-s0402t:1698": "10. Yuganaddhasuttavaṇṇanā",
  "tika-s0402t:1699_0": "170. Dasame samathapubbaṅgamaṃ vipassanaṃ bhāvetīti idaṃ samathayānikassa vasena",
  "tika-s0402t:1699_1": "vuttaṃ. So hi paṭhamaṃ upacārasamādhiṃ vā appanāsamādhiṃ vā uppādeti, ayaṃ samatho.",
  "tika-s0402t:1699_2": "So tañca taṃsampayutte ca dhamme aniccādīhi vipassati, ayaṃ vipassanā, iti paṭhamaṃ",
  "tika-s0402t:1699_3": "samatho, pacchā vipassanā. Tena vuccati “samathapubbaṅgamaṃ vipassanaṃ bhāvetī”ti.",
  "tika-s0402t:1699_4": "Vipassanāpubbaṅgamaṃ samathaṃ bhāvetīti idaṃ pana vipassanāyānikassa vasena vuttaṃ.",
  "tika-s0402t:1699_5": "So taṃ vuttappakāraṃ samathaṃ asampādetvā pañcupādānakkhandhe aniccādīhi vipassati.",
  "tika-s0402t:1699_6": "Paṭhamo lokuttaramaggo nibbattatīti sotāpattimaggaṃ sandhāya vadati, lokiyamaggavaseneva",
  "tika-s0402t:1699_7": "vā imissā pāḷiyā attho veditabbo. Kathaṃ? Maggo sañjāyati, pubbabhāgiyo lokiyamaggo",
  "tika-s0402t:1699_8": "uppajjati. Āsevati nibbidānupassanāvasena. Bhāveti muccitukamyatāvasena. Bahulīkaroti",
  "tika-s0402t:1699_9": "paṭisaṅkhānupassanāvasena. Āsevati vā bhayatupaṭṭhānādiñāṇavasena. Bhāveti muccitukamyatādiñāṇavasena.",
  "tika-s0402t:1699_10": "Bahulīkaroti vuṭṭhānagāminivipassanāvasena. Saṃyojanāni pahīyanti. Anusayā byantī",
  "tika-s0402t:1699_11": "hontīti maggappaṭipāṭiyā pahīyanti byantī honti.",
  "tika-s0402t:1700_0": "Dhammuddhaccaviggahitamānasanti obhāsādīsu ariyadhammoti pavattaṃ uddhaccaṃ vikkhepo",
  "tika-s0402t:1700_1": "dhammuddhaccaṃ, tena dhammuddhaccena vipassanāvīthito uggamanena virūpaṃ gahitaṃ",
  "tika-s0402t:1700_2": "pavattiyamānaṃ dhammuddhaccaviggahitamānasaṃ. Vuttañhetaṃ –",
  "tika-s0402t:1701_0": "“Dhammuddhaccaviggahitamānasaṃ hoti, aniccato manasi karoti, obhāso uppajjati, obhāso",
  "tika-s0402t:1701_1": "dhammoti obhāsaṃ āvajjati, tato vikkhepo uddhaccaṃ, tena uddhaccena viggahitamānaso",
  "tika-s0402t:1701_2": "aniccato upaṭṭhānaṃ yathābhūtaṃ nappajānāti. Dukkhato…pe… anattato upaṭṭhānaṃ yathābhūtaṃ",
  "tika-s0402t:1701_3": "nappajānāti. Tathā aniccato manasikaroto ñāṇaṃ uppajjati…pe… pīti passaddhi sukhaṃ",
  "tika-s0402t:1701_4": "adhimokkho paggaho upaṭṭhānaṃ upekkhā nikanti uppajjati, nikanti dhammoti nikantiṃ",
  "tika-s0402t:1701_5": "āvajjati, tato vikkhepo uddhaccaṃ, tena uddhaccena viggahitamānaso aniccato upaṭṭhānaṃ",
  "tika-s0402t:1701_6": "yathābhūtaṃ nappajānāti. Dukkhato…pe… anattato upaṭṭhānaṃ yathābhūtaṃ nappajānātī”ti.",
  "tika-s0402t:1701_7": "Sesamettha uttānameva.",
  "tika-s0402t:1702": "Yuganaddhasuttavaṇṇanā niṭṭhitā.",
  "tika-s0402t:1703": "Paṭipadāvaggavaṇṇanā niṭṭhitā.",
  "tika-s0402t:1704": "(18) 3. Sañcetaniyavaggo",
  "tika-s0402t:1705": "1. Cetanāsuttavaṇṇanā",
  "tika-s0402t:1706_0": "171. Tatiyassa paṭhame kāyasañcetanāhetūti kāyakammanimittaṃ, kāyikassa kammassa",
  "tika-s0402t:1706_1": "kaṭattā upacitattāti attho. Esa nayo sesasañcetanādvayepi. Uddhaccasahagatacetanā",
  "tika-s0402t:1706_2": "pavattivipākaṃ detiyevāti “vīsatividhā”ti vuttaṃ. Tathā vacīsañcetanā manosañcetanāti",
  "tika-s0402t:1706_3": "ettha kāmāvacarakusalākusalavasena vīsati cetanā labbhanti. Idaṃ tathā-saddena upasaṃharati.",
  "tika-s0402t:1706_4": "Apicettha nava mahaggatacetanāpi labbhantīti iminā navahi rūpārūpakusalacetanāhi",
  "tika-s0402t:1706_5": "saddhiṃ manodvāre ekūnatiṃsāti tīsu dvāresu ekūnasattati cetanā hontīti dasseti.",
  "tika-s0402t:1706_6": "Avijjāpaccayāvāti idaṃ tāpi cetanā avijjāpaccayāva hontīti dassanatthaṃ vuttaṃ. Yathāvuttā",
  "tika-s0402t:1706_7": "hi ekūnasattati cetanā kusalāpi avijjāpaccayā honti, pageva itarā appahīnāvijjasseva",
  "tika-s0402t:1706_8": "uppajjanato pahīnāvijjassa anuppajjanato.",
  "tika-s0402t:1707_0": "Yasmā yaṃ taṃ yathāvuttaṃ cetanābhedaṃ kāyasaṅkhārañceva vacīsaṅkhārañca manosaṅkhārañca",
  "tika-s0402t:1707_1": "parehi anussāhito sāmampi asaṅkhārikacittena karoti, parehi kāriyamāno sasaṅkhārikacittenapi",
  "tika-s0402t:1707_2": "karoti, “idaṃ nāma kammaṃ karontopi tassa evarūpo nāma vipāko bhavissatī”ti evaṃ",
  "tika-s0402t:1707_3": "kammaṃ vipākañca jānantopi karoti, mātāpitūsu cetiyavandanādīni karontesu anukaronto",
  "tika-s0402t:1707_4": "dārako viya kevalaṃ kammaññeva vijjānanto “imassa pana kammassa ayaṃ vipāko”ti vipākaṃ",
  "tika-s0402t:1707_5": "ajānantopi karoti, tasmā taṃ dassetuṃ “sāmaṃ vā ta”ntiādi vuttaṃ. Parehi anāṇattoti",
  "tika-s0402t:1707_6": "saraseneva vattamāno. Jānantoti anussavādivasena jānanto.",
  "tika-s0402t:1708_0": "Nanu ca khīṇāsavo cetiyaṃ vandati, dhammaṃ bhaṇati, kammaṭṭhānaṃ manasi karoti, kathamassa",
  "tika-s0402t:1708_1": "kāyakammādayo na hontīti? Avipākattā. Khīṇāsavena hi katakammaṃ neva kusalaṃ hoti",
  "tika-s0402t:1708_2": "nākusalaṃ, avipākaṃ hutvā kiriyāmatte tiṭṭhati. Tenassa te kāyādayo na honti. Tenevāha",
  "tika-s0402t:1708_3": "“khīṇāsavassa kāyena karaṇakammaṃ paññāyatī”tiādi. Tanti kusalākusalaṃ.",
  "tika-s0402t:1709_0": "Khiḍḍāya padussantīti khiḍḍāpadosino, khiḍḍāpadosino eva khiḍḍāpadosikā. Khiḍḍāpadoso",
  "tika-s0402t:1709_1": "vā etesaṃ atthīti khiḍḍāpadosikā. Te kira puññavisesādhigatena mahantena attano sirivibhavena",
  "tika-s0402t:1709_2": "nakkhattaṃ kīḷantā tāya sampattiyā mahantatāya “āhāraṃ paribhuñjimhā na paribhuñjimhā”tipi",
  "tika-s0402t:1709_3": "na jānanti. Atha ekāhārātikkamato paṭṭhāya nirantaraṃ khādantāpi pivantāpi cavantiyeva",
  "tika-s0402t:1709_4": "na tiṭṭhanti. Kasmā? Kammajatejassa balavatāya karajakāyassa mandatāya. Manussānañhi",
  "tika-s0402t:1709_5": "kammajatejo mando, karajakāyo balavā. Tesaṃ tejassa mandatāya kāyassa balavatāya",
  "tika-s0402t:1709_6": "sattāhampi atikkamitvā uṇhodakaacchayāguādīhi sakkā karajakāyaṃ upatthambhetuṃ. Devānaṃ",
  "tika-s0402t:1709_7": "pana tejo balavā hoti uḷārapuññanibbattattā uḷāragarusiniddhasudhāhārajīraṇato ca.",
  "tika-s0402t:1709_8": "Karajaṃ mandaṃ mudusukhumālabhāvato. Te ekaṃ āhāravelaṃ akkamitvāva saṇṭhāpetuṃ na",
  "tika-s0402t:1709_9": "sakkonti. Yathā nāma gimhānaṃ majjhanhike tattapāsāṇe ṭhapitaṃ padumaṃ vā uppalaṃ",
  "tika-s0402t:1709_10": "vā sāyanhasamaye ghaṭasatenapi siñciyamānaṃ pākatikaṃ na hoti vinassatiyeva, evameva",
  "tika-s0402t:1709_11": "pacchā nirantaraṃ khādantāpi pivantāpi cavantiyeva na tiṭṭhanti. Katame pana te devāti?",
  "tika-s0402t:1709_12": "“Ime nāmā”ti aṭṭhakathāya vicāraṇā natthi, “āhārūpacchedena ātape khittamālā viyā”ti",
  "tika-s0402t:1709_13": "vuttattā ye keci kabaḷīkārāhārūpajīvino devā evaṃ karonti, te evaṃ cavantīti veditabbā.",
  "tika-s0402t:1709_14": "Abhayagirivāsino panāhu “nimmānaratiparanimmitavasavattino te devā, khiḍḍāya padussanamatteneva",
  "tika-s0402t:1709_15": "hete khiḍḍāpadosikāti vuttā”ti. Ko panettha devānaṃ āhāro, kā āhāravelāti? “Sabbesampi",
  "tika-s0402t:1709_16": "kāmāvacaradevānaṃ sudhā āhāro, sā heṭṭhimehi heṭṭhimehi uparimānaṃ uparimānaṃ paṇītatamā",
  "tika-s0402t:1709_17": "hoti. Taṃ yathāsakaṃ divasavaseneva divase divase bhuñjanti. Keci pana badarappamāṇaṃ",
  "tika-s0402t:1709_18": "sudhāhāraṃ paribhuñjanti. So jivhāyaṃ ṭhapitamattoyeva yāva kesagganakhaggā kāyaṃ",
  "tika-s0402t:1709_19": "pharati, tesaṃyeva divasavasena sattadivasaṃ yāpanasamatthova hotī”ti vadanti.",
  "tika-s0402t:1710_0": "Issāpakatattā paduṭṭhena manasā padussantīti manopadosikā. Usūyavasena vā manaso",
  "tika-s0402t:1710_1": "padoso manopadoso, so etesaṃ atthi vināsahetubhūtoti manopadosikā. Akkuddho rakkhatīti",
  "tika-s0402t:1710_2": "kuddhassa so kodho itarasmiṃ akkujjhante anupādāno ekavārameva uppattiyā anāsevano",
  "tika-s0402t:1710_3": "cāvetuṃ na sakkoti, udakantaṃ patvā aggi viya nibbāyati, tasmā akkuddho taṃ cavanato",
  "tika-s0402t:1710_4": "rakkhati. Ubhosu pana kuddhesu bhiyyo bhiyyo aññamaññamhi parivaḍḍhanavasena tikhiṇasamudācāro",
  "tika-s0402t:1710_5": "nissayadahanaraso kodho uppajjamāno hadayavatthuṃ nidahanto accantasukhumālaṃ karajakāyaṃ",
  "tika-s0402t:1710_6": "vināseti, tato sakalopi attabhāvo antaradhāyati. Tenāha “ubhosu panā”tiādi. Tathā",
  "tika-s0402t:1710_7": "cāha bhagavā “aññamaññamhi paduṭṭhacittā kilantakāya…pe… cavantī”ti.",
  "tika-s0402t:1711_0": "Katame tena devā daṭṭhabbāti ettha tenāti paccatte karaṇavacananti āha “katame nāma",
  "tika-s0402t:1711_1": "te devā daṭṭhabbā”ti. Karaṇattheyeva vā etaṃ karaṇavacananti dassento āha “tena vā",
  "tika-s0402t:1711_2": "attabhāvenā”ti. Sesamettha uttānameva.",
  "tika-s0402t:1712": "Cetanāsuttavaṇṇanā niṭṭhitā.",
  "tika-s0402t:1713": "2. Vibhattisuttavaṇṇanā",
  "tika-s0402t:1714_0": "172. Dutiye atthappabhedassa sallakkhaṇavibhāvanavavatthānakaraṇasamatthaṃ atthe",
  "tika-s0402t:1714_1": "pabhedagataṃ ñāṇaṃ atthapaṭisambhidā. Atthoti cettha saṅkhepato hetuphalaṃ. Tañhi",
  "tika-s0402t:1714_2": "hetuvasena araṇīyaṃ gantabbaṃ pattabbaṃ, tasmā “attho”ti vuccati. Pabhedato pana",
  "tika-s0402t:1714_3": "yaṃ kiñci paccayasamuppannaṃ, nibbānaṃ, bhāsitattho, vipāko, kiriyāti ime pañca dhammā",
  "tika-s0402t:1714_4": "“attho”ti veditabbā, taṃ atthaṃ paccavekkhantassa tasmiṃ atthe pabhedagataṃ ñāṇaṃ",
  "tika-s0402t:1714_5": "atthapaṭisambhidā. Tenāha “pañcasu atthesu pabhedagataṃ ñāṇa”nti. Ācikkhāmītiādīsu",
  "tika-s0402t:1714_6": "ādito kathento ācikkhati nāma, uddisatīti attho. Tameva uddesaṃ pariyosāpento deseti.",
  "tika-s0402t:1714_7": "Yathāuddiṭṭhamatthaṃ uddisanavasena pakārehi ñāpento ñāpeti. Pakārehi eva tamatthaṃ",
  "tika-s0402t:1714_8": "patiṭṭhāpento paṭṭhapeti. Yathāuddiṭṭhaṃ paṭiniddisanavasena vivarati. Vivaṭaṃ vibhajati.",
  "tika-s0402t:1714_9": "Vibhattaatthaṃ hetūdāharaṇadassanehi pākaṭaṃ karonto uttāniṃ karoti.",
  "tika-s0402t:1715_0": "Tisso paṭisambhidāti dhammaniruttipaṭibhānapaṭisambhidā. Tattha dhammapaṭisambhidā",
  "tika-s0402t:1715_1": "nāma dhammappabhedassa sallakkhaṇavibhāvanavavatthānakaraṇasamatthaṃ ñāṇaṃ. Dhammoti",
  "tika-s0402t:1715_2": "ca saṅkhepato paccayo. So hi yasmā taṃ taṃ vidahati pavatteti ceva pāpeti ca, tasmā",
  "tika-s0402t:1715_3": "“dhammo”ti vuccati. Pabhedato pana yo koci phalanibbattako hetu, ariyamaggo, bhāsitaṃ,",
  "tika-s0402t:1715_4": "kusalaṃ, akusalanti ime pañca dhammā “dhammo”ti veditabbā, taṃ dhammaṃ paccavekkhantassa",
  "tika-s0402t:1715_5": "tasmiṃ dhamme pabhedagataṃ ñāṇaṃ dhammapaṭisambhidā. Niruttippabhedassa sallakkhaṇavibhāvanavavatthānakaraṇasamatthaṃ",
  "tika-s0402t:1715_6": "niruttābhilāpe pabhedagataṃ ñāṇaṃ niruttipaṭisambhidāti. Idaṃ vuttaṃ hoti – atthe",
  "tika-s0402t:1715_7": "ca dhamme ca yā sabhāvanirutti, taṃ sabhāvaniruttiṃ saddaṃ ārammaṇaṃ katvā paccavekkhantassa",
  "tika-s0402t:1715_8": "tasmiṃ sabhāvaniruttābhilāpe pabhedagataṃ ñāṇaṃ niruttipaṭisambhidāti.",
  "tika-s0402t:1716_0": "Evamayaṃ niruttipaṭisambhidā saddārammaṇā nāma jātā, na paññattiārammaṇā. Kasmā?",
  "tika-s0402t:1716_1": "Yasmā saddaṃ sutvā “ayaṃ sabhāvaniruttī”ti jānanti. Paṭisambhidāppatto hi “phasso”ti",
  "tika-s0402t:1716_2": "vutte “ayaṃ sabhāvaniruttī”ti jānāti, “phassā”ti vā “phassa”nti vā vutte pana “ayaṃ",
  "tika-s0402t:1716_3": "asabhāvaniruttī”ti jānāti. Vedanādīsupi eseva nayo. Aññaṃ panesa nāmākhyātaupasaggabyañjanasaddaṃ",
  "tika-s0402t:1716_4": "jānāti na jānātīti? Yadaggena saddaṃ jānitvā “ayaṃ sabhāvanirutti, ayaṃ asabhāvaniruttī”ti",
  "tika-s0402t:1716_5": "jānāti, tadaggena tampi jānissatīti. Taṃ pana “nayidaṃ paṭisambhidākicca”nti paṭikkhipitvā",
  "tika-s0402t:1716_6": "idaṃ vatthu kathitaṃ –",
  "tika-s0402t:1717_0": "Tissadattatthero kira bodhimaṇḍe suvaṇṇasalākaṃ gahetvā “aṭṭhārasasu bhāsāsu katarabhāsāya",
  "tika-s0402t:1717_1": "kathemī”ti pavāresi. Taṃ pana tena attano uggahe ṭhatvā pavāritaṃ, na paṭisambhidāya",
  "tika-s0402t:1717_2": "ṭhitena. So hi mahāpaññatāya taṃ taṃ bhāsaṃ kathāpetvā uggahetvā evaṃ pavāresi. “Bhāsaṃ",
  "tika-s0402t:1717_3": "nāma sattā uggaṇhantī”ti vatvā panettha idaṃ kathitaṃ. Mātāpitaro hi daharakāle kumārake",
  "tika-s0402t:1717_4": "mañce vā pīṭhe vā nipajjāpetvā taṃ taṃ kathayamānā tāni tāni kiccāni karonti. Dārakā",
  "tika-s0402t:1717_5": "tesaṃ taṃ taṃ bhāsaṃ vavatthāpenti “iminā idaṃ vutta”nti. Gacchante gacchante kāle",
  "tika-s0402t:1717_6": "sabbampi bhāsaṃ jānanti. Mātā damiḷī, pitā andhako. Tesaṃ jāto dārako sace mātukathaṃ",
  "tika-s0402t:1717_7": "paṭhamaṃ suṇāti, damiḷabhāsaṃ bhāsissati. Sace pitukathaṃ paṭhamaṃ suṇāti, andhakabhāsaṃ",
  "tika-s0402t:1717_8": "bhāsissati. Ubhinnampi pana kathaṃ assuṇanto māgadhabhāsaṃ bhāsissati. Yopi agāmake",
  "tika-s0402t:1717_9": "mahāaraññe nibbatto, tattha añño kathento nāma natthi. Sopi attano dhammatāya vacanaṃ",
  "tika-s0402t:1717_10": "samuṭṭhāpento, māgadhabhāsameva bhāsissati. Niraye, tiracchānayoniyaṃ, pettivisaye,",
  "tika-s0402t:1717_11": "manussaloke, devaloketi sabbattha māgadhabhāsāva ussannā, sesā oṭṭakirātaandhakayonakadamiḷabhāsādikā",
  "tika-s0402t:1717_12": "aṭṭhārasa bhāsā parivattanti, kālantarena aññathā honti ca nassanti ca.",
  "tika-s0402t:1718_0": "Ayamevekā yathābhuccabrahmavohāraariyavohārasaṅkhātā māgadhabhāsā na parivattati.",
  "tika-s0402t:1718_1": "Sā hi katthaci kadāci parivattantīpi na sabbattha sabbadā sabbathāva parivattati,",
  "tika-s0402t:1718_2": "kappavināsepi tiṭṭhatiyeva. Sammāsambuddhopi hi tepiṭakaṃ buddhavacanaṃ tantiṃ āropento",
  "tika-s0402t:1718_3": "māgadhabhāsāya eva āropesi. Kasmā? Evañhi āharituṃ sukhaṃ hoti. Māgadhabhāsāya hi",
  "tika-s0402t:1718_4": "tantiṃ āruḷhassa buddhavacanassa paṭisambhidāppattānaṃ sotapathāgamanameva papañco.",
  "tika-s0402t:1718_5": "Tena saṅghaṭitamatteneva nayasatena nayasahassena attho upaṭṭhāti. Aññāya bhāsāya",
  "tika-s0402t:1718_6": "tantiṃ āruḷhakaṃ sodhetvā uggahetabbaṃ hoti, bahumpi uggahetvā pana puthujjanassa",
  "tika-s0402t:1718_7": "paṭisambhidāppatti nāma natthi, ariyasāvako nopaṭisambhidāppatto nāma natthi.",
  "tika-s0402t:1719_0": "Paṭibhānappabhedassa sallakkhaṇavibhāvanavavatthānakaraṇasamatthaṃ paṭibhāne pabhedagataṃ",
  "tika-s0402t:1719_1": "ñāṇaṃ paṭibhānapaṭisambhidā. Atthadhammādivisayesu hi tīsu ñāṇesu “imāni ñāṇāni idamatthajotakānī”ti",
  "tika-s0402t:1719_2": "evaṃ pavattañāṇassetaṃ adhivacanaṃ. Imā pana catasso paṭisambhidā dvīsu ṭhānesu pabhedaṃ",
  "tika-s0402t:1719_3": "gacchanti, pañcahi kāraṇehi visadā hontīti veditabbā. Katamesu dvīsu? Sekkhabhūmiyañca",
  "tika-s0402t:1719_4": "asekkhabhūmiyañca, tattha sāriputtattherassa mahāmoggallānattherassa mahākassapattherassa",
  "tika-s0402t:1719_5": "mahākaccāyanattherassa mahākoṭṭhikattherassāti asītiyāpi mahātherānaṃ paṭisambhidā",
  "tika-s0402t:1719_6": "asekkhabhūmiyaṃ pabhedagatā. Ānandattherassa, cittassa gahapatino, dhammikassa upāsakassa,",
  "tika-s0402t:1719_7": "upālissa gahapatino, khujjuttarāya upāsikāyāti evamādīnaṃ paṭisambhidā sekkhabhūmiyaṃ",
  "tika-s0402t:1719_8": "pabhedagatāti imāsu dvīsu bhūmīsu pabhedaṃ gacchanti. Pabhedo nāma maggehi adhigatānaṃ",
  "tika-s0402t:1719_9": "paṭisambhidānaṃ pabhedagamanaṃ.",
  "tika-s0402t:1720_0": "Katamehi pañcahi kāraṇehi paṭisambhidā visadā hontīti? Adhigamena, pariyattiyā, savanena,",
  "tika-s0402t:1720_1": "paripucchāya, pubbayogena. Tattha adhigamo nāma arahattaṃ. Tañhi pattassa paṭisambhidā",
  "tika-s0402t:1720_2": "visadā honti. Savanaṃ nāma dhammassavanaṃ. Sakkaccaṃ suṇantassa hi paṭisambhidā visadā",
  "tika-s0402t:1720_3": "honti. Paripucchā nāma aṭṭhakathā. Uggahitapāḷiyā atthaṃ kathentassa hi paṭisambhidā",
  "tika-s0402t:1720_4": "visadā honti. Pubbayogo nāma pubbayogāvacaratā haraṇapaccāharaṇanayena parihaṭakammaṭṭhānatā.",
  "tika-s0402t:1720_5": "Pubbayogāvacarassa hi paṭisambhidā visadā honti.",
  "tika-s0402t:1721_0": "Etesu pana pariyatti, savanaṃ, paripucchāti imāni tīṇi pabhedasseva balavakāraṇāni,",
  "tika-s0402t:1721_1": "pubbayogo adhigamassa balavapaccayo. Pabhedassa hoti na hotīti? Hoti, na pana yathā",
  "tika-s0402t:1721_2": "adhigamassa balavapaccayo hoti, tathā pabhedassa. Pariyattisavanaparipucchā hi pubbe",
  "tika-s0402t:1721_3": "hontu vā mā vā, pubbayogena pana pubbe ceva etarahi ca saṅkhārasammasanaṃ vinā paṭisambhidādhigamo",
  "tika-s0402t:1721_4": "nāma natthi. Ime pana dvepi ekato hutvā paṭisambhidā upatthambhetvā visadā hontīti.",
  "tika-s0402t:1722": "Vibhattisuttavaṇṇanā niṭṭhitā.",
  "tika-s0402t:1723": "3-4. Mahākoṭṭhikasuttādivaṇṇanā",
  "tika-s0402t:1724_0": "173-4. Tatiye phassāyatanānanti ettha ākaraṭṭho āyatanasaddoti āha “phassākarāna”ntiādi.",
  "tika-s0402t:1724_1": "“Suvaṇṇāyatanaṃ, rajatāyatana”ntiādīsu ākaropi “āyatana”nti vutto, sañjātisamosaraṇādivasenapi",
  "tika-s0402t:1724_2": "āyatanaṭṭho labbhatiyeva. Mā-iti paṭisedhe nipāto. Svāyaṃ channaṃ phassāyatanānaṃ",
  "tika-s0402t:1724_3": "asesaṃ virāganirodhā atthaññaṃ vacanaṃ kiñcīti sandhāyāhāti āha “mā bhaṇīti attho”ti.",
  "tika-s0402t:1724_4": "Pañcaphassāyatanāni niruddhānīti cakkhādīnañca tattha abhāvaṃ sandhāya vadati. Chaṭṭhassāti",
  "tika-s0402t:1724_5": "manāyatanassa. Catutthe natthi vattabbaṃ.",
  "tika-s0402t:1725": "Mahākoṭṭhikasuttādivaṇṇanā niṭṭhitā.",
  "tika-s0402t:1726": "5-6. Upavāṇasuttādivaṇṇanā",
  "tika-s0402t:1727_0": "175-6. Pañcame vijjāyāti dibbacakkhupubbenivāsānussatiāsavakkhayañāṇasaṅkhātāya tividhāya",
  "tika-s0402t:1727_1": "vijjāya, aṭṭhavidhāya vā. Aṭṭhavidhāpi hi vijjā vipassanāñāṇena manomayiddhiyā ca",
  "tika-s0402t:1727_2": "saha abhiññā pariggahetvā vuttā. Pannarasadhammabhedena caraṇena samannāgatoti sīlasaṃvaro,",
  "tika-s0402t:1727_3": "indriyesu guttadvāratā, bhojane mattaññutā, jāgariyānuyogo, saddhā, hirī, ottappaṃ,",
  "tika-s0402t:1727_4": "bāhusaccaṃ, vīriyaṃ, sati, paññā, cattāri rūpāvacarajjhānānīti evaṃ pannarasabhedena",
  "tika-s0402t:1727_5": "caraṇadhammena samannāgato. Imeyeva hi pannarasa dhammā yasmā etehi carati ariyasāvako",
  "tika-s0402t:1727_6": "gacchati amataṃ disaṃ, tasmā “caraṇa”nti vuttā. Chaṭṭhe natthi vattabbaṃ.",
  "tika-s0402t:1728": "Upavāṇasuttādivaṇṇanā niṭṭhitā.",
  "tika-s0402t:1729": "7. Rāhulasuttavaṇṇanā",
  "tika-s0402t:1730_0": "177. Sattame pathavīdhāturevesāti duvidhāpesā thaddhaṭṭhena, kakkhaḷaṭṭhena, pharusaṭṭhena",
  "tika-s0402t:1730_1": "ekalakkhaṇā pathavīdhātu evāti ajjhattikaṃ bāhirāya saddhiṃ yojetvā dasseti. Kasmā?",
  "tika-s0402t:1730_2": "Bāhirāya pathavīdhātuyā acetanābhāvo pākaṭo, na ajjhattikāya, tasmā bāhirāya saddhiṃ",
  "tika-s0402t:1730_3": "ekasadisā acetanāyevāti gaṇhantassa sukhapariggāhā hoti, yathā kiṃ? Dantena goṇena",
  "tika-s0402t:1730_4": "saddhiṃ yojito adanto katipāhameva visukāyati vipphandati, atha na cirasseva damathaṃ",
  "tika-s0402t:1730_5": "upeti, evaṃ ajjhattikaṃ bāhirāya saddhiṃ ekasadisāti gaṇhantassa katipāhameva acetanabhāvena",
  "tika-s0402t:1730_6": "upaṭṭhāti, atha na cirenevassā acetanabhāvo pākaṭo hoti dhātumattatāya dassanato.",
  "tika-s0402t:1730_7": "Netaṃ mama…pe… daṭṭhabbanti taṃ ubhayampi “na etaṃ mama, na esohamasmi, na eso me",
  "tika-s0402t:1730_8": "attā”ti evaṃ yathābhūtaṃ sammappaññāya daṭṭhabbaṃ. Yathābhūtanti yathāsabhāvaṃ. Tañhi",
  "tika-s0402t:1730_9": "aniccādisabhāvaṃ, tasmā aniccaṃ dukkhamanattāti evaṃ daṭṭhabbanti attho. Yasmā “netaṃ",
  "tika-s0402t:1730_10": "mama, nesohamasmi, na meso attā”ti passanto neva katthaci attānaṃ passati, na taṃ",
  "tika-s0402t:1730_11": "parassa kiñcanabhāve upanetabbaṃ passati, na parassa attānaṃ attano kiñcanabhāve",
  "tika-s0402t:1730_12": "upanetabbaṃ passati, tasmā vuttaṃ “catukoṭikasuññatā nāma kathitā”ti.",
  "tika-s0402t:1731": "Rāhulasuttavaṇṇanā niṭṭhitā.",
  "tika-s0402t:1732": "8. Jambālīsuttavaṇṇanā",
  "tika-s0402t:1733_0": "178. Aṭṭhame santanti aṅgasantatāya ceva ārammaṇasantatāya ca kamanīyaṃ manoharaṃ.",
  "tika-s0402t:1733_1": "Cetovimuttinti rūpārūpāvacaraṃ cittavimuttiṃ. Tenevāha “aṭṭhannaṃ samāpattīnaṃ aññataraṃ",
  "tika-s0402t:1733_2": "samāpatti”nti. Lepamakkhitenāti lākhāmakkhitena. Pāripanthike asodhetvāti kāmacchandādipāripanthike",
  "tika-s0402t:1733_3": "asodhetvā. Yo hi kāmādīnavapaccavekkhaṇādīhi kāmacchandaṃ na suṭṭhu vikkhambhetvā",
  "tika-s0402t:1733_4": "kāyappassaddhivasena duṭṭhullaṃ suppaṭippassaddhaṃ akatvā ārambhadhātumanasikārādivasena",
  "tika-s0402t:1733_5": "thinamiddhaṃ na suṭṭhu paṭivinodetvā samathanimittamanasikārādivasena uddhaccakukkuccaṃ",
  "tika-s0402t:1733_6": "na samūhataṃ katvā aññepi samādhiparipanthe dhamme na suṭṭhu sodhetvā jhānaṃ samāpajjati.",
  "tika-s0402t:1733_7": "So asodhitaṃ āsayaṃ paviṭṭhabhamaro viya asuddhaṃ uyyānaṃ paviṭṭharājā viya ca khippameva",
  "tika-s0402t:1733_8": "nikkhamati. Yo pana samādhiparipanthe dhamme suṭṭhu visodhetvā jhānaṃ samāpajjati,",
  "tika-s0402t:1733_9": "so suvisodhitaṃ āsayaṃ paviṭṭhabhamaro viya suparisuddhaṃ uyyānaṃ paviṭṭharājā viya",
  "tika-s0402t:1733_10": "ca sakalampi divasabhāgaṃ antosamāpattiyaṃyeva hoti.",
  "tika-s0402t:1734_0": "Āyamukhānīti naditaḷākakandarapadarādito āgamanamaggā. Te ca kandarāyevāti āha “catasso",
  "tika-s0402t:1734_1": "pavisanakandarā”ti. Apāyamukhānīti apagamanamaggā. Apenti apagacchanti etehīti hi",
  "tika-s0402t:1734_2": "apāyā, te eva mukhānīti apāyamukhāni. Tāni ca udakanikkhamanacchiddānīti āha “apavāhanacchiddānī”ti,",
  "tika-s0402t:1734_3": "apāyasaṅkhātāni udakanikkhamanacchiddānīti attho. Sesaṃ suviññeyyameva.",
  "tika-s0402t:1735": "Jambālīsuttavaṇṇanā niṭṭhitā.",
  "tika-s0402t:1736": "9. Nibbānasuttavaṇṇanā",
  "tika-s0402t:1737": "179. Navame abhidhamme vuttanayenāti –",
  "tika-s0402t:1738_0": "“Katamā hānabhāginī paññā? Paṭhamassa jhānassa lābhiṃ kāmasahagatā saññāmanasikārā",
  "tika-s0402t:1738_1": "samudācaranti hānabhāginī paññā, tadanudhammatā sati santiṭṭhati ṭhitibhāginī paññā.",
  "tika-s0402t:1738_2": "Avitakkasahagatā saññāmanasikārā samudācaranti visesabhāginī paññā. Nibbidāsahagatā",
  "tika-s0402t:1738_3": "saññāmanasikārā samudācaranti virāgūpasañhitā nibbedhabhāginī paññā”ti –",
  "tika-s0402t:1739": "Ādinā vibhaṅge vuttanayena evamattho veditabbo.",
  "tika-s0402t:1740_0": "Tattha paṭhamassa jhānassa lābhinti yvāyaṃ appaguṇassa paṭhamassa jhānassa lābhī,",
  "tika-s0402t:1740_1": "taṃ. Kāmasahagatā saññāmanasikārā samudācarantīti tato vuṭṭhitaṃ ārammaṇavasena kāmasahagatā",
  "tika-s0402t:1740_2": "hutvā saññāmanasikārā samudācaranti tudanti codenti. Tassa kāmānupakkhandānaṃ saññāmanasikārānaṃ",
  "tika-s0402t:1740_3": "vasena sā paṭhamajjhānapaññā hāyati parihāyati, tasmā “hānabhāginī paññā”ti vuttā.",
  "tika-s0402t:1740_4": "Tadanudhammatāti tadanurūpasabhāvā. Sati santiṭṭhatīti idaṃ micchāsatiṃ sandhāya",
  "tika-s0402t:1740_5": "vuttaṃ, na sammāsatiṃ. Yassa hi paṭhamajjhānānurūpasabhāvā paṭhamajjhānaṃ santato",
  "tika-s0402t:1740_6": "paṇītato disvā assādayamānā abhinandamānā nikanti uppajjati, tassa nikantivasena",
  "tika-s0402t:1740_7": "paṭhamajjhānapaññā neva hāyati na vaḍḍhati, ṭhitikoṭṭhāsikā hoti. Tena vuttaṃ “ṭhitibhāginī",
  "tika-s0402t:1740_8": "paññā”ti. Avitakkasahagatāti avitakkaṃ dutiyajjhānaṃ santato paṇītato manasikaroto",
  "tika-s0402t:1740_9": "ārammaṇavasena avitakkasahagatā saññāmanasikārā. Samudācarantīti paguṇato paṭhamajjhānato",
  "tika-s0402t:1740_10": "vuṭṭhitaṃ dutiyajjhānādhigamatthāya tudanti codenti, tassa upari dutiyajjhānānupakkhandānaṃ",
  "tika-s0402t:1740_11": "saññāmanasikārānaṃ vasena sā paṭhamajjhānapaññā visesabhūtassa dutiyajjhānassa uppattipadaṭṭhānatāya",
  "tika-s0402t:1740_12": "“visesabhāginī”ti vuttā.",
  "tika-s0402t:1741_0": "Nibbidāsahagatāti taṃyeva paṭhamajjhānalābhiṃ jhānato vuṭṭhitaṃ nibbidāsaṅkhātena",
  "tika-s0402t:1741_1": "vipassanāñāṇena sahagatā. Vipassanāñāṇañhi jhānaṅgabhede vattante nibbindati ukkaṇṭhati,",
  "tika-s0402t:1741_2": "tasmā “nibbidā”ti vuccati. Samudācarantīti nibbānasacchikiriyatthāya tudanti codenti.",
  "tika-s0402t:1741_3": "Virāgūpasañhitāti virāgasaṅkhātena nibbānena upasaṃhitā. Vipassanāñāṇañhi sakkā iminā",
  "tika-s0402t:1741_4": "maggena virāgaṃ nibbānaṃ sacchikātunti pavattito “virāgūpasaṃhita”nti vuccati. Taṃsampayuttasaññāmanasikārāpi",
  "tika-s0402t:1741_5": "virāgūpasaṃhitā eva nāma. Tassa tesaṃ saññāmanasikārānaṃ vasena sā paṭhamajjhānapaññā",
  "tika-s0402t:1741_6": "ariyamaggappaṭivedhassa padaṭṭhānatāya “nibbedhabhāginī”ti vuttāti.",
  "tika-s0402t:1742": "Nibbānasuttavaṇṇanā niṭṭhitā.",
  "tika-s0402t:1743": "10. Mahāpadesasuttavaṇṇanā",
  "tika-s0402t:1744_0": "180. Dasame mahāokāseti mahante okāse mahantāni dhammassa patiṭṭhāpanaṭṭhānāni. Yesu",
  "tika-s0402t:1744_1": "patiṭṭhāpito dhammo nicchīyati asandehato. Kāni pana tāni? Āgamanavisiṭṭhāni suttotaraṇādīni.",
  "tika-s0402t:1744_2": "Dutiyavikappe apadisīyantīti apadesā, mahantā apadesā etesanti mahāpadesā. “Sammukhā",
  "tika-s0402t:1744_3": "metaṃ, āvuso, bhagavato suta”ntiādinā kenaci ābhatassa dhammoti vinicchayane kāraṇaṃ.",
  "tika-s0402t:1744_4": "Kiṃ pana tanti? Tassa yathābhatassa suttotaraṇādi eva. Yadi evaṃ kathaṃ cattāroti?",
  "tika-s0402t:1744_5": "Yasmā dhammassa dve sampadāyo satthā sāvako ca. Tesu sāvakā saṅghagaṇapuggalavasena",
  "tika-s0402t:1744_6": "tividhā. Evamimamhā mayāyaṃ dhammo paṭiggahitoti apadisitabbānaṃ bhedena cattāro.",
  "tika-s0402t:1744_7": "Tenāha “sammukhā metaṃ, āvuso, bhagavato suta”ntiādi. Tathā ca vuttaṃ nettiyaṃ “cattāro",
  "tika-s0402t:1744_8": "mahāpadesā buddhāpadeso, saṅghāpadeso, gaṇāpadeso, puggalāpadeso. Ime cattāro mahāpadesā”ti.",
  "tika-s0402t:1744_9": "Buddho apadeso etassāti buddhāpadeso. Esa nayo sesesupi. Tenāha “buddhādayo…pe… mahākāraṇānī”ti.",
  "tika-s0402t:1745_0": "Neva abhinanditabbanti na sampaṭicchitabbaṃ, ganthassa sampaṭicchanaṃ nāma savananti",
  "tika-s0402t:1745_1": "āha “na sotabba”nti. Padabyañjanānīti padāni ca byañjanāni ca, atthapadāni byañjanapadāni",
  "tika-s0402t:1745_2": "cāti attho. Pajjati attho etehīti padāni, akkharādīni byañjanapadāni. Pajjitabbato",
  "tika-s0402t:1745_3": "padāni, saṅkāsanādīni atthapadāni. “Aṭṭhakathāyaṃ padasaṅkhātāni byañjanānīti byañjanapadāneva",
  "tika-s0402t:1745_4": "vuttānī”ti keci. Atthaṃ byañjentīti byañjanāni, byañjanapadāni. Tehi byañjitabbato",
  "tika-s0402t:1745_5": "byañjanāni, atthapadānīti ubhayasaṅgahato. Imasmiṃ ṭhāneti tenābhatasuttassa imasmiṃ",
  "tika-s0402t:1745_6": "padese. Pāḷi vuttāti kevalo pāḷidhammo vutto. Attho vuttoti pāḷiyā attho vutto niddiṭṭho.",
  "tika-s0402t:1745_7": "Anusandhi kathitoti yathāraddhadesanāya uparidesanāya ca anusandhānaṃ kathitaṃ, sambandho",
  "tika-s0402t:1745_8": "kathito. Pubbāparaṃ kathitanti pubbena paraṃ avirujjhanañceva visesaṭṭhānañca kathitaṃ",
  "tika-s0402t:1745_9": "pakāsitaṃ. Evaṃ pāḷidhammādīni sammadeva sallakkhetvā gahaṇaṃ sādhukaṃ uggahaṇanti",
  "tika-s0402t:1745_10": "āha “suṭṭhu gahetvā”ti. Sutte otāretabbānīti ñāṇena sutte ogāhetvā tāretabbāni. Taṃ",
  "tika-s0402t:1745_11": "pana ogāhetvā taraṇaṃ tattha otaraṇaṃ anuppavesanaṃ hotīti vuttaṃ “otaritabbānī”ti.",
  "tika-s0402t:1745_12": "Saṃsandetvā dassanaṃ sandassananti āha “vinaye saṃsandetabbānī”ti.",
  "tika-s0402t:1746_0": "“Kiṃ pana taṃ suttaṃ, ko vā vinayo”ti vicāraṇāyaṃ ācariyānaṃ matibhedamukhena tamatthaṃ",
  "tika-s0402t:1746_1": "dassetuṃ “ettha cā”tiādi vuttaṃ. Vinayoti vibhaṅgapāṭhamāha. So hi mātikāsaññitassa",
  "tika-s0402t:1746_2": "suttassa atthe sūcanato “sutta”nti vattabbataṃ arahati. Vividhanayattā visiṭṭhanayattā",
  "tika-s0402t:1746_3": "ca vinayo, khandhakapāṭho. Evanti evaṃ suttavinayesu pariggayhamānesu vinayapiṭakampi",
  "tika-s0402t:1746_4": "na pariyādiyati parivārapāḷiyā asaṅgahitattā. Suttantābhidhammapiṭakāni vā suttaṃ",
  "tika-s0402t:1746_5": "atthasūcanādiatthasambhavato. Evampīti suttantābhidhammapiṭakāni suttaṃ, vinayapiṭakaṃ",
  "tika-s0402t:1746_6": "vinayoti evaṃ suttavinayavibhāge vuccamānepi. Na tāva pariyādiyantīti na tāva anavasesato",
  "tika-s0402t:1746_7": "pariggayhanti. Kasmāti ceti āha “asuttanāmakañhī”tiādi. Yasmā suttanti imaṃ nāmaṃ",
  "tika-s0402t:1746_8": "anāropetvā saṅgītaṃ jātakādibuddhavacanaṃ atthi, tasmā vuttanayena tīṇi piṭakāni",
  "tika-s0402t:1746_9": "na pariyādiyantīti. Suttanipātaudānaitivuttakāni dīghanikāyādayo viya suttanti nāmaṃ",
  "tika-s0402t:1746_10": "āropetvā asaṅgītānīti adhippāyenettha jātakādīhi saddhiṃ tānipi gahitāni. Buddhavaṃsacariyāpiṭakānaṃ",
  "tika-s0402t:1746_11": "panettha aggahaṇe kāraṇaṃ maggitabbaṃ, kiṃ vā etena magganena. Sabbopāyaṃ vaṇṇanānayo",
  "tika-s0402t:1746_12": "theravādadassanamukhena paṭikkhitto evāti.",
  "tika-s0402t:1747_0": "Kiṃ atthīti asuttanāmakaṃ buddhavacanaṃ natthiyevāti dasseti. Taṃ sabbaṃ paṭikkhipitvāti",
  "tika-s0402t:1747_1": "“suttanti vinayo”tiādinā vuttasaṃvaṇṇanāyaṃ “nāyamattho idhādhippeto”ti paṭisedhetvā.",
  "tika-s0402t:1747_2": "Vineti etena kileseti vinayo, kilesavinayanūpāyo, so eva kāraṇanti āha “vinayo pana kāraṇa”nti.",
  "tika-s0402t:1748_0": "Dhammeti pariyattidhamme. Sarāgāyāti sarāgabhāvāya kāmarāgabhavarāgaparibrūhanāya.",
  "tika-s0402t:1748_1": "Saṃyogāyāti bhavasaṃyojanāya. Saupādānāyāti caturūpādānūpasaṃhitatāya. Mahicchatāyāti",
  "tika-s0402t:1748_2": "mahicchabhāvāya. Asantuṭṭhiyāti asantuṭṭhabhāvāya. Kosajjāyāti kusītabhāvāya. Saṅgaṇikāyāti",
  "tika-s0402t:1748_3": "kilesasaṅgaṇikavihārāya. Ācayāyāti tividhavaṭṭācayāya. Virāgāyāti sakalavaṭṭato virajjanatthāya.",
  "tika-s0402t:1748_4": "Visaṃyogāyāti kāmarāgādīhi visaṃyujjanatthāya. Anupādānāyāti sabbassapi kammabhavassa",
  "tika-s0402t:1748_5": "aggahaṇāya. Appicchatāyāti paccayappicchatādivasena sabbaso icchāya apagamāya. Santuṭṭhiyāti",
  "tika-s0402t:1748_6": "dvādasavidhasantuṭṭhabhāvāya. Vīriyārambhāyāti kāyikassa ceva cetasikassa ca vīriyassa",
  "tika-s0402t:1748_7": "paggaṇhanatthāya. Vivekāyāti pavivittabhāvāya kāmavivekāditadaṅgavivekādivivekasiddhiyā.",
  "tika-s0402t:1748_8": "Apacayāyāti sabbassapi vaṭṭassa apacayanāya, nibbānāyāti attho. Evaṃ yo pariyattidhammo",
  "tika-s0402t:1748_9": "uggahaṇadhāraṇaparipucchāmanasikāravasena yoniso paṭipajjantassa sarāgādibhāvaparivajjanassa",
  "tika-s0402t:1748_10": "kāraṇaṃ hutvā virāgādibhāvāya saṃvattati, ekaṃsato eso dhammo, eso vinayo sammadeva",
  "tika-s0402t:1748_11": "apāyādīsu apatanavasena dhāraṇato kilesānaṃ vinayanato ca. Satthu sammāsambuddhassa",
  "tika-s0402t:1748_12": "ovādānurūpappavattibhāvato etaṃ satthusāsananti ca jāneyyāsīti attho.",
  "tika-s0402t:1749_0": "Catusaccatthasūcanaṃ suttanti āha “sutteti tepiṭake buddhavacane”ti. Tepiṭakañhi",
  "tika-s0402t:1749_1": "buddhavacanaṃ saccavinimuttaṃ natthi. Rāgādivinayakāraṇaṃ yathā tena suttapadena",
  "tika-s0402t:1749_2": "pakāsitanti āha “vinayeti etasmiṃ rāgādivinayakāraṇe”ti. Sutte otaraṇañcettha tepiṭakabuddhavacanapariyāpannatāvaseneva",
  "tika-s0402t:1749_3": "veditabbaṃ, na aññathāti āha “suttappaṭipāṭiyā katthaci anāgantvā”ti. Challiṃ uṭṭhapetvāti",
  "tika-s0402t:1749_4": "arogassa mahato rukkhassa tiṭṭhato upakkamena challikāya sakalikāya papaṭikāya vā",
  "tika-s0402t:1749_5": "uṭṭhāpanaṃ viya arogassa sāsanadhammassa tiṭṭhato byañjanamattena tappariyāpannaṃ",
  "tika-s0402t:1749_6": "viya hutvā challisadisaṃ pubbāparaviruddhatādidosaṃ uṭṭhapetvā paridīpetvā. Tādisāni",
  "tika-s0402t:1749_7": "pana ekaṃsato guḷhavessantarādipariyāpannāni hontīti āha “guḷhavessantara…pe… paññāyantīti",
  "tika-s0402t:1749_8": "attho”ti. Rāgādivinayeti rāgādivinayanatthena atadākāratāya apaññāyamānāni chaḍḍetabbāni",
  "tika-s0402t:1749_9": "cajitabbāni na gahetabbāni. Sabbatthāti sabbavāresu.",
  "tika-s0402t:1750": "Mahāpadesasuttavaṇṇanā niṭṭhitā.",
  "tika-s0402t:1751": "Sañcetaniyavaggavaṇṇanā niṭṭhitā.",
  "tika-s0402t:1752": "(19) 4. Brāhmaṇavaggo",
  "tika-s0402t:1753": "1-3. Yodhājīvasuttādivaṇṇanā",
  "tika-s0402t:1754": "181-183. Catutthassa paṭhamādīni uttānatthāneva.",
  "tika-s0402t:1755": "4. Abhayasuttavaṇṇanā",
  "tika-s0402t:1756_0": "184. Catutthe socatīti citte uppannabalavasokena socati, cittasantāpena anto nijjhāyatīti",
  "tika-s0402t:1756_1": "attho. Kilamatīti tasseva sokassa vasena kāye ca uppannadukkhena kilamati. Paridevatīti",
  "tika-s0402t:1756_2": "sokuddehakavasena taṃ taṃ vippalapanto vācāya paridevati. Urattāḷinti urattāḷaṃ,",
  "tika-s0402t:1756_3": "uraṃ tāḷetvāti attho. Tenāha “uraṃ tāḷetvā”ti. Kaṅkhāvicikicchāti ettha “ekamevidaṃ",
  "tika-s0402t:1756_4": "pañcamaṃ nīvaraṇaṃ. Kiṃ nu kho ida”nti ārammaṇaṃ kaṅkhanato kaṅkhā, “idameva vara”nti",
  "tika-s0402t:1756_5": "nicchetuṃ asamatthabhāvato “vicikicchā”ti vuccati – “dhammasabhāvaṃ vicinanto kicchati,",
  "tika-s0402t:1756_6": "vigatā cikicchā”ti vā katvā.",
  "tika-s0402t:1757": "Abhayasuttavaṇṇanā niṭṭhitā.",
  "tika-s0402t:1758": "5. Brāhmaṇasaccasuttavaṇṇanā",
  "tika-s0402t:1759_0": "185. Pañcame etthāti etasmiṃ suññatānupassanādhikāre. Kvacīti katthaci ṭhāne, kāle,",
  "tika-s0402t:1759_1": "dhamme vā. Atha vā kvacīti ajjhattaṃ bahiddhā vā. Attano attānanti sakattānaṃ “ayaṃ",
  "tika-s0402t:1759_2": "kho, bho brahmā, mahābrahmā…pe… vasī pitā bhūtabhabyāna”ntiādinā parehi parikappitaṃ",
  "tika-s0402t:1759_3": "attānañca kassaci kiñcanabhūtaṃ na passatīti dassento “kassacī”tiādimāha. Tattha",
  "tika-s0402t:1759_4": "parassāti parajāti paro purisoti vā evaṃ gahitassa. Na ca mama kvacanīti ettha mama-saddo",
  "tika-s0402t:1759_5": "aṭṭhānappayuttoti āha “mama-saddaṃ tāva ṭhapetvā”ti. Parassa cāti attano aññassa.",
  "tika-s0402t:1759_6": "Paro puriso nāma atthi mamatthāya ṭhito. Tassa vasena mayhaṃ sabbaṃ ijjhatīti ekaccadiṭṭhigatikaparikappitavasena",
  "tika-s0402t:1759_7": "paraṃ attānaṃ tañca attano kiñcanabhūtaṃ na passatīti dassento “na ca kvacanī”tiādimāha.",
  "tika-s0402t:1759_8": "Ettha ca nāhaṃ kvacanīti sakaattano sabbhāvaṃ na passati. Na kassaci kiñcanatasminti",
  "tika-s0402t:1759_9": "sakaattano eva kassaci attaniyataṃ na passati. Na ca mamāti etaṃ dvayaṃ yathārahaṃ",
  "tika-s0402t:1759_10": "sambandhitabbaṃ, atthi-padaṃ paccekaṃ. Na ca kvacani parassa attā atthīti parassa",
  "tika-s0402t:1759_11": "attano abhāvaṃ passati. Tassa parassa attano mama kiñcanatā natthīti parassa attano",
  "tika-s0402t:1759_12": "anattaniyataṃ passati. Evaṃ ajjhattaṃ bahiddhā khandhānaṃ attattaniyasuññatā-suddhasaṅkhārapuñjatā-catukoṭikasuññatāpariggaṇhanena",
  "tika-s0402t:1759_13": "niṭṭhā hoti. Sesamettha suviññeyyameva.",
  "tika-s0402t:1760": "Brāhmaṇasaccasuttavaṇṇanā niṭṭhitā.",
  "tika-s0402t:1761": "6. Ummaggasuttavaṇṇanā",
  "tika-s0402t:1762_0": "186. Chaṭṭhe ākaḍḍhīyatīti cittavasiko loko tattha tattha upakaḍḍhīyati. Tesaṃyevettha",
  "tika-s0402t:1762_1": "gahaṇaṃ veditabbanti ye apariññātavatthukā cittassa vasaṃ gacchanti, tesaṃyeva gahaṇaṃ.",
  "tika-s0402t:1762_2": "Na hi pariññātakkhandhā pahīnakilesā cittassa vasaṃ gacchanti, cittaṃ pana attano",
  "tika-s0402t:1762_3": "vase vattenti. Saha sīlenāti cārittavārittasīlena saddhiṃ. Pubbabhāgapaṭipadanti",
  "tika-s0402t:1762_4": "dhutaṅgamādiṃ katvā yāva gotrabhuñāṇaṃ, tāva pavattetabbaṃ samathavipassanāsaṅkhātaṃ",
  "tika-s0402t:1762_5": "sammāpaṭipadaṃ. Sesaṃ suviññeyyameva.",
  "tika-s0402t:1763": "Ummaggasuttavaṇṇanā niṭṭhitā.",
  "tika-s0402t:1764": "7. Vassakārasuttavaṇṇanā",
  "tika-s0402t:1765_0": "187. Sattame vassakāro brāhmaṇo magadhamahāmattoti ettha vassakāroti tassa brāhmaṇassa",
  "tika-s0402t:1765_1": "nāmaṃ. Mahatiyā issariyamattāya samannāgato mahāmatto. Issariyamattāyāti ca issariyappamāṇenāti",
  "tika-s0402t:1765_2": "attho, issariyena ceva vittūpakaraṇena cāti evaṃ vā ettha attho daṭṭhabbo, upabhogūpakaraṇānipi",
  "tika-s0402t:1765_3": "hi loke “mattā”ti vuccanti. Magadharañño, magadharaṭṭhe vā mahāmattoti magadhamahāmatto.",
  "tika-s0402t:1765_4": "Tudisaññito gāmo nivāso etassāti todeyyo. Tenevāha “tudigāmavāsikassā”ti. Tudigāmavāsitā",
  "tika-s0402t:1765_5": "cassa tattha adhipatibhāvenāti daṭṭhabbā. So hi taṃ gāmaṃ soṇadaṇḍo viya, campaṃ",
  "tika-s0402t:1765_6": "kūṭadanto viya, khāṇumataṃ adhipatibhāvena ajjhāvasati. Mahaddhano hoti pañcacattālīsakoṭivibhavo.",
  "tika-s0402t:1765_7": "Parisatīti parisāyaṃ, janasamūheti attho. Tenāha “sannipatitāya parisāyā”ti. Abhippasannoti",
  "tika-s0402t:1765_8": "ettha abhikkamanattho abhi-saddoti āha “atikkamma pasanno”ti, pasādanīyaṃ ṭhānaṃ",
  "tika-s0402t:1765_9": "atikkamitvā appasādanīyaṭṭhāne pasannoti adhippāyo. Taṃ taṃ kiccaṃ atthaṃ passatīti",
  "tika-s0402t:1765_10": "atthadasā, alaṃ samatthā paṭibalā atthadasā alamatthadasā, alamatthadase atisayantīti",
  "tika-s0402t:1765_11": "alamatthadasatarā. Tenāha “atthe passituṃ samatthā”tiādi. Neva sappurisaṃ na asappurisaṃ",
  "tika-s0402t:1765_12": "jānāti sappurisadhammānaṃ asappurisadhammānañca yāthāvato ajānanato. Sesamettha uttānameva.",
  "tika-s0402t:1766": "Vassakārasuttavaṇṇanā niṭṭhitā.",
  "tika-s0402t:1767": "8. Upakasuttavaṇṇanā",
  "tika-s0402t:1768_0": "188. Aṭṭhame nibbattivasena nirayaṃ arahati, nirayasaṃvattaniyena vā kammunā niraye",
  "tika-s0402t:1768_1": "niyuttoti nerayiko. Avīcimhi uppajjitvā tattha āyukappasaññitaṃ antarakappaṃ tiṭṭhatīti",
  "tika-s0402t:1768_2": "kappaṭṭho. Nirayūpapattiṃ pariharaṇavasena tikicchituṃ asakkuṇeyyoti atekiccho. Apariyādinnāvāti",
  "tika-s0402t:1768_3": "aparikkhīṇāyeva. Sace hi eko bhikkhu kāyānupassanaṃ pucchati, añño vedanānupassanaṃ…pe…",
  "tika-s0402t:1768_4": "cittānupassanaṃ. “Iminā puṭṭhe ahaṃ pucchāmī”ti eko ekaṃ na oloketi, evaṃ santepi",
  "tika-s0402t:1768_5": "tesaṃ vāro paññāyati eva, buddhānaṃ pana vāro na paññāyati. Vidatthicaturaṅgulaṃ",
  "tika-s0402t:1768_6": "chāyaṃ atikkamanato puretaraṃyeva bhagavā cuddasavidhena kāyānupassanaṃ, navavidhena",
  "tika-s0402t:1768_7": "vedanānupassanaṃ, soḷasavidhena cittānupassanaṃ, pañcavidhena dhammānupassanaṃ katheti.",
  "tika-s0402t:1768_8": "Tiṭṭhantu vā evaṃ cattāro. Sace hi aññe cattāro sammappadhānesu, aññe iddhipādesu,",
  "tika-s0402t:1768_9": "aññe pañcindriyesu, aññe pañcabalesu, aññe sattabojjhaṅgesu, aññe aṭṭhamaggaṅgesu",
  "tika-s0402t:1768_10": "pañhe puccheyyuṃ, tampi bhagavā katheyya. Tiṭṭhantu vā ete aṭṭha. Sace aññe sattatiṃsa",
  "tika-s0402t:1768_11": "janā bodhipakkhiyesu pañhe puccheyyuṃ, tampi bhagavā tāvadeva katheyya. Kasmā? Yāvatā",
  "tika-s0402t:1768_12": "hi lokiyamahājane ekaṃ padaṃ kathente tāva ānandatthero aṭṭha padāni katheti. Ānandatthere",
  "tika-s0402t:1768_13": "pana ekaṃ padaṃ kathenteyeva bhagavā soḷasa padāni katheti. Kasmā? Bhagavato hi jivhā",
  "tika-s0402t:1768_14": "mudu, dantāvaraṇaṃ suphusitaṃ, vacanaṃ agaḷitaṃ, bhavaṅgaparivāso lahuko. Tena vuttaṃ",
  "tika-s0402t:1768_15": "– “apariyādinnāvassa tathāgatassa dhammadesanā, apariyādinnaṃ dhammapadabyañjana”nti.",
  "tika-s0402t:1769_0": "Tattha dhammadesanāti tantiṭṭhapanā. Dhammapadabyañjananti ettha dhammoti pāḷi. Pajjati",
  "tika-s0402t:1769_1": "attho etenāti padaṃ. Vākyañca padeneva saṅgahitaṃ. Atthaṃ byañjetīti byañjanaṃ, akkharaṃ.",
  "tika-s0402t:1769_2": "Tañhi padavākyaṃ paricchijjamānaṃ taṃ taṃ atthaṃ byañjeti pakāseti. Etena aparāparehi",
  "tika-s0402t:1769_3": "padabyañjanehi sucirampi kālaṃ kathentassa tathāgatassa na kadāci tesaṃ pariyādānaṃ",
  "tika-s0402t:1769_4": "atthīti dasseti. Guṇadhaṃsīti guṇadhaṃsanasīlo. Pagabboti vācāpāgabbiyena samannāgato.",
  "tika-s0402t:1770": "Upakasuttavaṇṇanā niṭṭhitā.",
  "tika-s0402t:1771": "9. Sacchikaraṇīyasuttavaṇṇanā",
  "tika-s0402t:1772": "189. Navame nāmakāyenāti sahajātanāmakāyena. Sesamettha uttānameva.",
  "tika-s0402t:1773": "Sacchikaraṇīyasuttavaṇṇanā niṭṭhitā.",
  "tika-s0402t:1774": "10. Uposathasuttavaṇṇanā",
  "tika-s0402t:1775_0": "190. Dasame tuṇhībhūtaṃ tuṇhībhūtanti āmeḍitavacanaṃ byāpanicchāvasena vuttanti āha",
  "tika-s0402t:1775_1": "“yato yato anuviloketī”ti. Anuviloketvāti ettha anu-saddopi byāpanicchāvacanamevāti",
  "tika-s0402t:1775_2": "anu anu viloketvāti attho, pañcapasādappaṭimaṇḍitāni akkhīni ummīletvā tato tato",
  "tika-s0402t:1775_3": "viloketvāti vuttaṃ hoti. Alanti yuttaṃ, opāyikanti attho “alameva nibbinditu”ntiādīsu",
  "tika-s0402t:1775_4": "viya. Puṭabandhanena pariharitvā asitabbaṃ puṭosaṃ sambalaṃ a-kārassa o-kāraṃ katvā.",
  "tika-s0402t:1775_5": "Tenāha “pātheyya”nti. Sesamettha suviññeyyameva.",
  "tika-s0402t:1776": "Uposathasuttavaṇṇanā niṭṭhitā.",
  "tika-s0402t:1777": "Brāhmaṇavaggavaṇṇanā niṭṭhitā.",
  "tika-s0402t:1778": "(20) 5. Mahāvaggo",
  "tika-s0402t:1779": "1. Sotānugatasuttavaṇṇanā",
  "tika-s0402t:1780_0": "191. Pañcamassa paṭhame sotānugatānanti pasādasotaṃ anugantvā gatānaṃ, paguṇānaṃ",
  "tika-s0402t:1780_1": "vācuggatānanti attho. Evaṃbhūtā ca pasādasotaṃ odahitvā ñāṇasotena suṭṭhu vavatthapitā",
  "tika-s0402t:1780_2": "nāma hontīti āha “pasādasota”ntiādi. Ekaccassa hi uggahitapubbavacanaṃ taṃ taṃ paguṇaṃ",
  "tika-s0402t:1780_3": "niccharitaṃ suṭṭhu vavatthapitaṃ na hoti. “Asukaṃ suttaṃ vā jātakaṃ vā kathehī”ti",
  "tika-s0402t:1780_4": "vutte “sajjhāyitvā saṃsanditvā samanuggāhitvā jānissāmī”ti vadanti. Ekaccassa taṃ",
  "tika-s0402t:1780_5": "taṃ paguṇaṃ bhavaṅgasotasadisaṃ hoti “asukaṃ suttaṃ vā jātakaṃ vā kathehī”ti vutte",
  "tika-s0402t:1780_6": "uddharitvā tameva katheti. Taṃ sandhāyetaṃ vuttaṃ “ñāṇasotena vavatthapitāna”nti.",
  "tika-s0402t:1780_7": "Itthiliṅgādīni tīṇi liṅgāni. Nāmādīni cattāri padāni. Paṭhamādayo satta vibhattiyo.",
  "tika-s0402t:1781_0": "Vaḷañjetīti pāḷiṃ anusandhiṃ pubbāparavasena vācuggataṃ karonto dhāreti. Vacasā paricitāti",
  "tika-s0402t:1781_1": "suttadasakavaggadasakapaṇṇāsadasakavasena vācāya sajjhāyitā, “dasasuttāni gatāni,",
  "tika-s0402t:1781_2": "dasavaggāni gatānī”tiādinā sallakkhetvā vācāya sajjhāyitāti attho. Vaggādivasena",
  "tika-s0402t:1781_3": "hi idha vacasā paricayo adhippeto, na pana suttekadesassa suttamattassa vacasā paricayo.",
  "tika-s0402t:1781_4": "Manasā anu anu pekkhitā bhāgaso nijjhāyitā viditā manusānupekkhitā. Yassa vācāya",
  "tika-s0402t:1781_5": "sajjhāyitaṃ buddhavacanaṃ manasā cintentassa tattha tattha pākaṭaṃ hoti, mahādīpaṃ",
  "tika-s0402t:1781_6": "jāletvā ṭhitassa rūpagataṃ viya vibhūtaṃ hutvā paññāyati. Taṃ sandhāyetaṃ vuttaṃ.",
  "tika-s0402t:1781_7": "Suppaṭividdhāti nijjaṭaṃ niggumbaṃ katvā suṭṭhu yāthāvato paṭividdhā. Sesamettha suviññeyyameva.",
  "tika-s0402t:1782": "Sotānugatasuttavaṇṇanā niṭṭhitā.",
  "tika-s0402t:1783": "2. Ṭhānasuttavaṇṇanā",
  "tika-s0402t:1784_0": "192. Dutiye saṃvāsenāti sahavāsena. Sīlaṃ veditabbanti “ayaṃ susīlo vā dussīlo vā”ti",
  "tika-s0402t:1784_1": "saha vasantena upasaṅkamantena jānitabbo. Tañca kho dīghena addhunā, na ittaranti",
  "tika-s0402t:1784_2": "tañca sīlaṃ dīghena kālena veditabbaṃ, na ittarena. Dvīhatīhañhi saṃyatākāro ca saṃvutindriyākāro",
  "tika-s0402t:1784_3": "ca na sakkā dassetuṃ. Manasi karotāti tampi “sīlamassa pariggahessāmī”ti manasikarontena",
  "tika-s0402t:1784_4": "paccavekkhanteneva sakkā jānituṃ, na itarena. Paññavatāti tampi sappaññeneva paṇḍitena.",
  "tika-s0402t:1784_5": "Bālo hi manasikarontopi jānituṃ na sakkoti.",
  "tika-s0402t:1785": "Saṃvohārenāti aparāparaṃ kathanena.",
  "tika-s0402t:1786": "“Yo hi koci manussesu, vohāraṃ upajīvati;",
  "tika-s0402t:1787": "Evaṃ vāseṭṭha jānāhi, vāṇijo so na brāhmaṇo”ti. –",
  "tika-s0402t:1788_0": "Ettha hi byavahāro nāma. “Cattāro ariyavohārā, cattāro anariyavohārā”ti ettha cetanā.",
  "tika-s0402t:1788_1": "“Saṅkhā samaññā paññatti vohāro”ti ettha paññatti. “Vohāramattena so vohareyyā”ti",
  "tika-s0402t:1788_2": "ettha kathāvohāro. Idhāpi esova adhippeto. Ekaccassa hi sammukhākathā parammukhākathāya",
  "tika-s0402t:1788_3": "na sameti parammukhākathā sammukhākathāya. Tathā purimakathā pacchimakathāya, pacchimakathā",
  "tika-s0402t:1788_4": "ca purimakathāya. So kathaneneva sakkā jānituṃ “asuci eso puggalo”ti. Sucisīlassa",
  "tika-s0402t:1788_5": "pana purimaṃ pacchimena, pacchimañca purimena sameti. Sammukhākathitaṃ parammukhākathitena",
  "tika-s0402t:1788_6": "sameti, parammukhākathitañca sammukhākathitena, tasmā kathanena sakkā sucibhāvo jānitunti pakāsento evamāha.",
  "tika-s0402t:1789_0": "Thāmoti ñāṇathāmo. Yassa hi ñāṇathāmo natthi, so uppannesu upaddavesu gahetabbaṃ",
  "tika-s0402t:1789_1": "gahaṇaṃ kattabbaṃ kiccaṃ apassanto advārakagharaṃ paviṭṭho viya carati. Tenāha “āpadāsu,",
  "tika-s0402t:1789_2": "bhikkhave, thāmo veditabbo”ti.",
  "tika-s0402t:1790_0": "Sākacchāyāti saṃkathāya. Duppaññassa hi kathā udake geṇḍu viya uppilavati. Paññavato",
  "tika-s0402t:1790_1": "kathentassa paṭibhānaṃ anantaṃ hoti. Udakavipphanditeneva hi maccho khuddako vā mahanto vāti ñāyati.",
  "tika-s0402t:1791_0": "Ñātivināsoti corarogabhayādīhi ñātīnaṃ vināso. Bhogānaṃ byasanaṃ bhogabyasanaṃ, rājacorādivasena",
  "tika-s0402t:1791_1": "bhogavināsoti attho. Tenāha “dutiyapadepi eseva nayo”ti. Pañhummaggoti pañhagavesanaṃ,",
  "tika-s0402t:1791_2": "ñātuṃ icchitassa atthassa vīmaṃsananti attho. Atappakanti atittikaraṭṭhena atappakaṃ",
  "tika-s0402t:1791_3": "sādurasabhojanaṃ viya. Saṇhanti sukhumasabhāvaṃ.",
  "tika-s0402t:1792": "Ṭhānasuttavaṇṇanā niṭṭhitā.",
  "tika-s0402t:1793": "3. Bhaddiyasuttavaṇṇanā",
  "tika-s0402t:1794": "193. Tatiye karaṇassa uttaraṃ kiriyaṃ karaṇuttariyaṃ, taṃ lakkhaṇaṃ etassāti karaṇuttariyalakkhaṇo. Sesaṃ suviññeyyameva.",
  "tika-s0402t:1795": "Bhaddiyasuttavaṇṇanā niṭṭhitā.",
  "tika-s0402t:1796": "4. Sāmugiyasuttavaṇṇanā",
  "tika-s0402t:1797": "194. Catutthe puggalassa pārisuddhiyā padhānabhūtāni vā aṅgāni pārisuddhipadhāniyaṅgāni. Sesamettha suviññeyyameva.",
  "tika-s0402t:1798": "Sāmugiyasuttavaṇṇanā niṭṭhitā.",
  "tika-s0402t:1799": "5. Vappasuttavaṇṇanā",
  "tika-s0402t:1800_0": "195. Pañcame pihitattāti akusalassa pavesanadvāraṃ pidahitvā ṭhitattā. Kāyena saṃvaritabbañhi",
  "tika-s0402t:1800_1": "apihitena dvārena pavattanakaṃ pāpadhammaṃ saṃvaritvā ṭhito kāyena saṃvuto nāma.",
  "tika-s0402t:1800_2": "Khayavirāgenāti accantakhayasaṅkhātena virajjanena, anuppādanirodhenāti attho. Kiṃ",
  "tika-s0402t:1800_3": "vijjā pubbe uppannāti? Ubhayametaṃ na vattabbaṃ. Pahānābhisamayabhāvanābhisamayānaṃ",
  "tika-s0402t:1800_4": "abhinnakālattā padīpujjalanena andhakāraṃ viya vijjuppādena avijjā niruddhāva hoti,",
  "tika-s0402t:1800_5": "vattabbaṃ vā hetuphalattamupacāravasena. Yathā hi padīpujjalanahetuko andhakāravigamo,",
  "tika-s0402t:1800_6": "evaṃ vijjuppādahetuko avijjānirodho. Hetuphaladhammā ca samānakālāpi pubbāparakālā",
  "tika-s0402t:1800_7": "viya voharīyanti yathā “cakkhuñca paṭicca rūpe ca uppajjati cakkhuviññāṇa”nti paccayādānuppajjanakiriyā.",
  "tika-s0402t:1800_8": "Cittassa kāyassa ca vihananato vighāto, dukkhaṃ. Paridahanato pariḷāho.",
  "tika-s0402t:1801_0": "Niccavihārāti sabbadā pavattanakavihārā. Ṭhapetvā hi samāpattivelaṃ bhavaṅgavelañca",
  "tika-s0402t:1801_1": "khīṇāsavā iminā chaḷaṅgupekkhāvihārena sabbakālaṃ viharanti. Cakkhunā rūpaṃ disvāti",
  "tika-s0402t:1801_2": "cakkhuviññāṇena rūpaṃ disvā. Cakkhunā rūpaṃ disvāti hi nissayavohārena vuttaṃ. Sasambhārakathā",
  "tika-s0402t:1801_3": "hesā yathā “dhanunā vijjhatī”ti, tasmā nissayasīsena nissitassa gahaṇaṃ daṭṭhabbaṃ.",
  "tika-s0402t:1801_4": "Rāgavasena na somanassajāto hotīti gehasitapemavasenapi javanakkhaṇe somanassajāto",
  "tika-s0402t:1801_5": "na hoti maggena samucchinnattā, na domanassajāto pasādaññathattavasenapi. Upekkhako",
  "tika-s0402t:1801_6": "majjhatto hutvā viharatīti asamapekkhanena mohaṃ anuppādento ñāṇupekkhāvaseneva upekkhako",
  "tika-s0402t:1801_7": "viharati majjhatto. Khīṇāsavo hi iṭṭhepi aniṭṭhepi majjhattepi ārammaṇe yo asamapekkhanena",
  "tika-s0402t:1801_8": "samasamā ayonisogahaṇe akhīṇāsavānaṃ moho uppajjati, taṃ anuppādento maggeneva tassa",
  "tika-s0402t:1801_9": "samugghātitattā ñāṇupekkhāvaseneva upekkhako viharati, ayañcassa paṭipatti sativepullapattiyā",
  "tika-s0402t:1801_10": "paññāvepullapattiyā cāti vuttaṃ “satisampajaññapariggahitāyā”ti.",
  "tika-s0402t:1802_0": "Ettha ca “chasu dvāresu upekkhako viharatī”ti iminā chaḷaṅgupekkhā kathitā. “Sampajāno”ti",
  "tika-s0402t:1802_1": "vacanato pana cattāri ñāṇasampayuttacittāni labbhanti tehi vinā sampajānatāya asambhavato.",
  "tika-s0402t:1802_2": "“Satatavihārā”ti vacanato aṭṭhapi mahākiriyacittāni labbhanti ñāṇuppattipaccayarahitakālepi",
  "tika-s0402t:1802_3": "pavattijotanato. “Arajjanto adussanto”ti vacanato hasituppādavoṭṭhabbanehi saddhiṃ",
  "tika-s0402t:1802_4": "dasa cittāni labbhanti. Arajjanādussanavasena pavatti hi tesampi sādhāraṇāti. Nanu",
  "tika-s0402t:1802_5": "cettha “upekkhako viharatī”ti chaḷaṅgupekkhāvasena imesaṃ satatavihārānaṃ āgatattā",
  "tika-s0402t:1802_6": "somanassaṃ kathaṃ labbhatīti? Āsevanatoti. Kiñcāpi hi khīṇāsavo iṭṭhāniṭṭhepi ārammaṇe",
  "tika-s0402t:1802_7": "majjhatte viya bahulaṃ upekkhako viharati attano parisuddhappakatibhāvāvijahanato,",
  "tika-s0402t:1802_8": "kadāci pana tathā cetobhisaṅkhārabhāve yaṃ taṃ sabhāvato iṭṭhaṃ ārammaṇaṃ, tassa",
  "tika-s0402t:1802_9": "yāthāvato sabhāvaggahaṇavasenapi arahato cittaṃ somanassasahagataṃ hutvā pavattateva,",
  "tika-s0402t:1802_10": "tañca kho pubbāsevanavasena.",
  "tika-s0402t:1803_0": "Kāyoti pañcadvārakāyo, so anto avasānaṃ etissāti kāyantikā, taṃ kāyantikaṃ. Tenāha",
  "tika-s0402t:1803_1": "– “yāva pañcadvārakāyo pavattati, tāva pavatta”nti. Jīvitantikanti etthāpi eseva",
  "tika-s0402t:1803_2": "nayo. Pacchā uppajjitvāti etasmiṃ attabhāve manodvārikavedanāto pacchā uppajjitvā",
  "tika-s0402t:1803_3": "tato paṭhamaṃ nirujjhati, tato eva atthasiddhamatthaṃ sarūpeneva dassetuṃ “manodvārikavedanā",
  "tika-s0402t:1803_4": "paṭhamaṃ uppajjitvā pacchā nirujjhatī”ti vuttaṃ. Idāni tameva saṅkhepena vuttaṃ vivarituṃ",
  "tika-s0402t:1803_5": "“sā hī”tiādimāha. Yāva tettiṃsavassāni paṭhamavayo. Paññāsavassakāleti paṭhamavayato",
  "tika-s0402t:1803_6": "yāva paññāsavassakālā, tāva. Ṭhitā hotīti vaḍḍhihāniyo anupagantvā samarūpeneva ṭhitā",
  "tika-s0402t:1803_7": "hoti. Mandāti mudukā atikhiṇā. Tadāti asītinavutivassakāle vadantepi tathāciraparicitepīti",
  "tika-s0402t:1803_8": "adhippāyo. Bhaggāti tejobhaggena bhaggā dubbaṇṇā. Hadayakoṭiṃyevāti cakkhādivatthūsu",
  "tika-s0402t:1803_9": "appavattitvā tesaṃ ādiantakoṭibhūtaṃ hadayavatthuṃyeva. Tāvāti yāva vedanā vattati, tāva.",
  "tika-s0402t:1804_0": "Vāpiyāti mahātaḷākena. Pañcaudakamaggasampannanti pañcahi udakassa pavisananikkhamanamaggehi",
  "tika-s0402t:1804_1": "yuttaṃ. Tato tato vissandamānaṃ sabbaso puṇṇattā. Paṭhamaṃ deve vassantetiādi upamāsaṃsandanaṃ.",
  "tika-s0402t:1804_2": "Imaṃ vedanaṃ sandhāyāti imaṃ yathāvuttaṃ pariyosānappattaṃ manodvārikavedanaṃ sandhāya.",
  "tika-s0402t:1805_0": "Kāyassa bhedāti attabhāvassa vināsanato. Parato agantvāti paralokavasena agantvā.",
  "tika-s0402t:1805_1": "Vedanānaṃ sītibhāvo nāma saṅkhāradarathapariḷāhābhāvo. So panāyaṃ sabbaso appavattivasenevāti",
  "tika-s0402t:1805_2": "āha “appavattanadhammāni bhavissantī”ti.",
  "tika-s0402t:1806_0": "Attabhāvaṃ nāsetukāmassa daḷhaṃ uppannaṃ saṃvegañāṇaṃ sandhāyāha “kudālo viya paññā”ti.",
  "tika-s0402t:1806_1": "Tato nibbattitajjhānasamādhiṃ sandhāya “piṭakaṃ viya samādhī”ti. Tannissāya pavattetabbavipassanārambhañāṇaṃ",
  "tika-s0402t:1806_2": "sandhāya “khanitti viya vipassanā”ti ca vuttaṃ. Sesamettha uttānameva.",
  "tika-s0402t:1807": "Vappasuttavaṇṇanā niṭṭhitā.",
  "tika-s0402t:1808": "6. Sāḷhasuttavaṇṇanā",
  "tika-s0402t:1809_0": "196. Chaṭṭhe kāyadaḷhibahulataṃ tapatīti tapo, attakilamathānuyogavasena pavattaṃ",
  "tika-s0402t:1809_1": "vīriyaṃ. Tena kāyadaḷhibahulatānimittassa pāpassa jigucchanaṃ virajjanaṃ tapojigucchāti",
  "tika-s0402t:1809_2": "āha “dukkarakārikasaṅkhātenā”tiādi. Tapojigucchavādātiādīsu tapojigucchaṃ vadanti,",
  "tika-s0402t:1809_3": "manasāpi tameva sārato gahetvā vicaranti, kāyenapi tameva allīnā nānappakāraṃ attakilamathānuyogamanuyuttā",
  "tika-s0402t:1809_4": "viharantīti attho. Aparisuddhakāyasamācārāti aparisuddhena pāṇātipātādinā kāyasamācārena",
  "tika-s0402t:1809_5": "samannāgatā. Aparisuddhavacīsamācārāti aparisuddhena musāvādādinā vacīsamācārena",
  "tika-s0402t:1809_6": "samannāgatā. Aparisuddhamanosamācārāti aparisuddhena abhijjhādinā manosamācārena",
  "tika-s0402t:1809_7": "samannāgatā. Kāmaṃ akusalakāyasamācāravacīsamācārappavattikālepi abhijjhādayo pavattantiyeva,",
  "tika-s0402t:1809_8": "tadā pana te cetanāpakkhikā vā abbohārikā vāti, manosamācāravāre eva abhijjhādivasena",
  "tika-s0402t:1809_9": "yojanā katā. Atha vā dvārantare pavattānaṃ pāṇātipātādīnaṃ vacīsamācārādibhāvābhāvo",
  "tika-s0402t:1809_10": "viya dvārantare pavattānampi abhijjhādīnaṃ kāyasamācārādibhāvo asiddho, manosamācārabhāvo",
  "tika-s0402t:1809_11": "eva pana siddhoti katvā manosamācāravāre eva abhijjhādayo uddhaṭā. Tathā hi vuttaṃ –",
  "tika-s0402t:1810": "“Dvāre caranti kammāni, na dvārā dvāracārino;",
  "tika-s0402t:1811": "Tasmā dvārehi kammāni, aññamaññaṃ vavatthitā”ti. ;",
  "tika-s0402t:1812_0": "Aparisuddhājīvāti aparisuddhena vejjakammadūtakammavaḍḍhiyogādinā ekavīsatianesanābhedena",
  "tika-s0402t:1812_1": "ājīvena samannāgatā. Idañca sāsane pabbajitānaṃyeva vasena vuttaṃ, “yepi te samaṇabrāhmaṇā”ti",
  "tika-s0402t:1812_2": "pana vacanato bāhirakavasena gahaṭṭhavasena ca yojanā veditabbā. Gahaṭṭhānampi hi",
  "tika-s0402t:1812_3": "jātidhammakuladhammadesadhammavilomanavasena aññathāpi micchājīvo labbhateva.",
  "tika-s0402t:1813_0": "Ñāṇadassanāyāti ettha ñāṇadassananti maggañāṇampi vuccati phalañāṇampi sabbaññutaññāṇampi",
  "tika-s0402t:1813_1": "paccavekkhaṇañāṇampi vipassanāñāṇampi. “Kiṃ nu kho, āvuso, ñāṇadassanavisuddhatthaṃ",
  "tika-s0402t:1813_2": "bhagavati brahmacariyaṃ vussatī”ti hi ettha maggañāṇaṃ “ñāṇadassana”nti vuttaṃ. “Ayamañño",
  "tika-s0402t:1813_3": "uttarimanussadhammo alamariyañāṇadassanaviseso adhigato phāsuvihāro”ti ettha phalañāṇaṃ.",
  "tika-s0402t:1813_4": "“Bhagavatopi kho ñāṇaṃ udapādi sattāhakālakato āḷāro kālāmo”ti ettha sabbaññutaññāṇaṃ.",
  "tika-s0402t:1813_5": "“Ñāṇañca pana me dassanaṃ udapādi, akuppā me vimutti, ayamantimā jātī”ti ettha paccavekkhaṇañāṇaṃ.",
  "tika-s0402t:1813_6": "“Ñāṇadassanāya cittaṃ abhinīharatī”ti ettha vipassanāñāṇaṃ. Idha pana ñāṇadassanāyāti",
  "tika-s0402t:1813_7": "maggañāṇaṃ “ñāṇadassana”nti vuttaṃ. Tenāha “maggañāṇasaṅkhātāya dassanāyā”ti. Avirādhitaṃ",
  "tika-s0402t:1813_8": "vijjhatīti avirādhitaṃ katvā vijjhati. Sesamettha suviññeyyameva.",
  "tika-s0402t:1814": "Sāḷhasuttavaṇṇanā niṭṭhitā.",
  "tika-s0402t:1815": "7. Mallikādevīsuttavaṇṇanā",
  "tika-s0402t:1816_0": "197. Sattame appesakkhāti appānubhāvā. Sā pana appesakkhatā ādhipateyyasampattiyā",
  "tika-s0402t:1816_1": "parivārasampattiyā ca abhāvena pākaṭā hoti. Tattha parivārasampattiyā abhāvaṃ dassento",
  "tika-s0402t:1816_2": "“appaparivārā”ti āha. Issarāti ādhipateyyasaṃvattanakammabalena īsanasīlā. Sā panassā",
  "tika-s0402t:1816_3": "issaratā vibhavasampattipaccayā pākaṭā jātāti aḍḍhatāpariyāyabhāvena vadanto “aḍḍhāti",
  "tika-s0402t:1816_4": "issarā”ti āha. Mahantaṃ dhanametissā bhūmigatañceva vaḷañjanakañcāti mahaddhanā.",
  "tika-s0402t:1816_5": "Idha pana vaḷañjanakeneva dhanena mahaddhanataṃ dassento “vaḷañjanakadhanena mahaddhanā”ti",
  "tika-s0402t:1816_6": "āha. Īsatīti īsā, abhibhūti attho. Mahatī īsā mahesā, suppatiṭṭhitamahesatāya pana",
  "tika-s0402t:1816_7": "parehi mahesoti akkhātabbatāya mahesakkhā. Yasmā pana so mahesakkhābhāvo ādhipateyyaparivārasampattiyā",
  "tika-s0402t:1816_8": "viññāyati, tasmā “mahāparivārā”ti vuttaṃ.",
  "tika-s0402t:1817_0": "Saṇṭhānapāripūriyā adhikaṃ rūpamassāti abhirūpā. Saṇṭhānapāripūriyāti ca hatthapādādisarīrāvayavānaṃ",
  "tika-s0402t:1817_1": "susaṇṭhitatāyāti attho. Avayavapāripūriyā hi samudāyapāripūrisiddhi. Rūpanti ca sarīraṃ",
  "tika-s0402t:1817_2": "“rūpavanteva saṅkhyaṃ gacchatī”tiādīsu viya. Dassanayuttāti surūpabhāvena passitabbayuttā,",
  "tika-s0402t:1817_3": "dissamānā cakkhūni piyāyatīti aññakiccavikkhepaṃ hitvāpi daṭṭhabbāti vuttaṃ hoti.",
  "tika-s0402t:1817_4": "Dissamānāva somanassavasena cittaṃ pasādetīti pāsādikā. Tenāha “dassanena pāsādikā”ti.",
  "tika-s0402t:1817_5": "Pokkharatāti vuccati sundarabhāvo, vaṇṇassa pokkharatā vaṇṇapokkharatā, tāya vaṇṇasampattiyāti",
  "tika-s0402t:1817_6": "attho. Porāṇā pana pokkharanti sarīraṃ vadanti, vaṇṇaṃ vaṇṇameva. Tesaṃ matena vaṇṇañca",
  "tika-s0402t:1817_7": "pokkharañca vaṇṇapokkharāni, tesaṃ bhāvo vaṇṇapokkharatā. Iti paramāya vaṇṇapokkharatāyāti",
  "tika-s0402t:1817_8": "uttamaparisuddhena vaṇṇena ceva sarīrasaṇṭhānasampattiyā cāti attho daṭṭhabbo. Tenevāha",
  "tika-s0402t:1817_9": "“vaṇṇena ceva sarīrasaṇṭhānena cā”ti. Tattha vaṇṇenāti vaṇṇadhātuyā. Sarīraṃ nāma",
  "tika-s0402t:1817_10": "sannivesavisiṭṭho karacaraṇagīvāsīsādiavayavasamudāyo, so ca saṇṭhānamukhena gayhatīti",
  "tika-s0402t:1817_11": "āha “sarīrasaṇṭhānenā”ti.",
  "tika-s0402t:1818_0": "Abhisajjatīti kujjhanavaseneva kuṭilakaṇṭako viya tasmiṃ tasmiṃ samuṭṭhāne makaradanto",
  "tika-s0402t:1818_1": "viya lagati. Yañhi kodhassa uppattiṭṭhānabhūte ārammaṇe upanāhassa paccayabhūtaṃ",
  "tika-s0402t:1818_2": "kujjhanavasena abhisajjanaṃ, taṃ idhādhippetaṃ, na lubbhanavasena. Kuppatītiādīsu",
  "tika-s0402t:1818_3": "pubbuppatti kopo, tato balavataro byāpādo laddhāsevanatāya cittassa byāpajjanato.",
  "tika-s0402t:1818_4": "Sātisayaṃ laddhāsevanatāya tato byāpādatopi balavatarā paccatthikabhāvena thāmappatti",
  "tika-s0402t:1818_5": "patitthiyanā. Annaṃ pānantiādīsu adīyato annaṃ, khādanīyaṃ bhojanīyañca. Pātabyato",
  "tika-s0402t:1818_6": "pānaṃ, yaṃkiñci pānaṃ. Vasitabbato acchādetabbato vatthaṃ, nivāsanapāvuraṇaṃ. Yanti",
  "tika-s0402t:1818_7": "tenāti yānaṃ, chattupāhanavayhasivikādi yaṃkiñci gamanapaccayaṃ. Chattampi hi vassātapadukkhanivāraṇena",
  "tika-s0402t:1818_8": "maggagamanasādhananti katvā “yāna”nti vuccati. Mālanti yaṃkiñci sumanamālādipupphaṃ.",
  "tika-s0402t:1818_9": "Gandhanti yaṃkiñci candanādivilepanaṃ.",
  "tika-s0402t:1819": "Mallikādevīsuttavaṇṇanā niṭṭhitā.",
  "tika-s0402t:1820": "8. Attantapasuttavaṇṇanā",
  "tika-s0402t:1821_0": "198. Aṭṭhame āhito ahaṃmāno etthāti attā, attabhāvo. Idha pana yo paro na hoti, so",
  "tika-s0402t:1821_1": "attā, taṃ attānaṃ. Paranti attato aññaṃ. Diṭṭheti paccakkhabhūte. Dhammeti upādānakkhandhadhamme.",
  "tika-s0402t:1821_2": "Tattha hi attā bhavati, attasaññādiṭṭhi bhavatīti attabhāvasamaññā. Tenāha “diṭṭheva",
  "tika-s0402t:1821_3": "dhammeti imasmiṃyeva attabhāve”ti. Chātaṃ vuccati taṇhā jighacchāhetutāya. Anto tāpanakilesānanti",
  "tika-s0402t:1821_4": "attano santāne darathapariḷāhajananena santāpanakilesānaṃ.",
  "tika-s0402t:1822": "Paresaṃ hananaghātanādinā rodāpanato luddo. Tathā vighātakabhāvena kāyacittānaṃ vidālanato dāruṇo. Thaddhahadayo kakkhaḷo. Bandhanāgāre niyutto bandhanāgāriko.",
  "tika-s0402t:1823_0": "Khattiyābhisekenāti khattiyānaṃ kātabbaabhisekena. Santhāgāranti santhāravasena kataṃ",
  "tika-s0402t:1823_1": "agāraṃ yaññāgāraṃ. Sappitelenāti sappimissena telena. Yamakasnehena hi esā tadā kāyaṃ",
  "tika-s0402t:1823_2": "abbhañjati. Vacchabhāvaṃ taritvā ṭhito vacchataro. Parikkhepakaraṇatthāyāti navamālāhi",
  "tika-s0402t:1823_3": "saddhiṃ dabbhehi vediyā parikkhipanatthāya. Yaññabhūmiyanti avasesayaññaṭṭhāne.",
  "tika-s0402t:1824_0": "Dūrasamussāritamānasseva sāsane sammāpaṭipatti sambhavati, na mānajātikassāti āha",
  "tika-s0402t:1824_1": "“nihatamānattā”ti. Ussannattāti bahubhāvato. Bhogārogyādivatthukā madā suppahiyā",
  "tika-s0402t:1824_2": "honti nimittassa avaṭṭhānato, na tathā kulavijjāmadāti khattiyabrāhmaṇakulānaṃ pabbajitānampi",
  "tika-s0402t:1824_3": "jātivijjā nissāya mānajappanaṃ duppajahanti āha “yebhuyyena hi…pe… mānaṃ karontī”ti.",
  "tika-s0402t:1824_4": "Vijātitāyāti nihīnajātitāya. Patiṭṭhātuṃ na sakkontīti suvisuddhaṃ katvā sīlaṃ rakkhituṃ",
  "tika-s0402t:1824_5": "na sakkonti. Sīlavasena hi sāsane patiṭṭhahanti. Patiṭṭhātunti vā saccappaṭivedhena",
  "tika-s0402t:1824_6": "lokuttarāya patiṭṭhāya patiṭṭhātuṃ. Yebhuyyena hi upanissayasampannā sujātāyeva honti, na dujjātā.",
  "tika-s0402t:1825_0": "Parisuddhanti rāgādīnaṃ accantameva pahānadīpanato nirupakkilesatāya sabbaso visuddhaṃ.",
  "tika-s0402t:1825_1": "Saddhaṃ paṭilabhatīti pothujjanikasaddhāvasena saddahati. Viññujātikānañhi dhammasampattiggahaṇapubbikā",
  "tika-s0402t:1825_2": "saddhāsiddhi dhammappamāṇadhammappasannabhāvato. Jāyampatikāti gharaṇipatikā. Kāmaṃ",
  "tika-s0402t:1825_3": "“jāyampatikā”ti vutte gharasāmikagharasāminivasena dvinnaṃyeva gahaṇaṃ viññāyati,",
  "tika-s0402t:1825_4": "yassa pana purisassa anekā pajāpatiyo honti, tattha kiṃ vattabbanti ekāyapi saṃvāso",
  "tika-s0402t:1825_5": "sambādhoti dassanatthaṃ “dve”ti vuttaṃ. Rāgādinā sakiñcanaṭṭhena, khettavatthuādinā",
  "tika-s0402t:1825_6": "sapalibodhaṭṭhena rāgarajādīnaṃ āgamanapathatāpi uppajjanaṭṭhānatā evāti dvepi vaṇṇanā",
  "tika-s0402t:1825_7": "ekatthā, byañjanameva nānaṃ. Alagganaṭṭhenāti asajjanaṭṭhena appaṭibaddhabhāvena.",
  "tika-s0402t:1825_8": "Evaṃ akusalakusalappavattīnaṃ ṭhānabhāvena gharāvāsapabbajjānaṃ sambādhabbhokāsataṃ",
  "tika-s0402t:1825_9": "dassetvā idāni kusalappavattiyāyeva aṭṭhānaṭṭhānabhāvena tesaṃ taṃ dassetuṃ “apicā”tiādi vuttaṃ.",
  "tika-s0402t:1826_0": "Saṅkhepakathāti visuṃ visuṃ paduddhāraṃ akatvā saṅkhepato atthavaṇṇanā. Ekampi divasanti",
  "tika-s0402t:1826_1": "ekadivasamattampi. Akhaṇḍaṃ katvāti dukkaṭamattassapi anāpajjanena akhaṇḍitaṃ katvā.",
  "tika-s0402t:1826_2": "Kilesamalena amalinanti taṇhāsaṃkilesādivasena asaṃkiliṭṭhaṃ katvā. Paridahitvāti",
  "tika-s0402t:1826_3": "nivāsetvā ceva pārupitvā ca. Agāravāso agāraṃ uttarapadalopena, tassa vaḍḍhiāvahaṃ agārassa hitaṃ.",
  "tika-s0402t:1827_0": "Bhogakkhandhoti bhogarāsi bhogasamudāyo. Ābandhanaṭṭhenāti putto nattātiādinā pemavasena",
  "tika-s0402t:1827_1": "saparicchedavasena bandhanaṭṭhena. Amhākameteti ñāyantīti ñātī, pitāmahapituputtādivasena",
  "tika-s0402t:1827_2": "parivattanaṭṭhena parivaṭṭo. Sāmaññavācīpi sikkhā-saddo ājīvasaddasannidhānato uparivuccamānavisesāpekkhāya",
  "tika-s0402t:1827_3": "ca visesaniviṭṭhova hotīti vuttaṃ “yā bhikkhūnaṃ adhisīlasaṅkhātā sikkhā”ti. Sikkhitabbaṭṭhena",
  "tika-s0402t:1827_4": "sikkhā, saha ājīvanti etthāti sājīvo. Sikkhanabhāvenāti sikkhāya sājīve ca sikkhanabhāvena.",
  "tika-s0402t:1827_5": "Sikkhaṃ paripūrentoti sīlasaṃvaraṃ paripūrento. Sājīvañca avītikkamantoti “nāmakāyo,",
  "tika-s0402t:1827_6": "padakāyo, niruttikāyo, byañjanakāyo”ti vuttaṃ sikkhāpadaṃ bhagavato ca vacanaṃ avītikkamanto",
  "tika-s0402t:1827_7": "hutvāti attho. Idameva ca “sikkhana”nti vuttaṃ, tattha sājīvānaṃ avītikkamo sikkhāpāripūriyā",
  "tika-s0402t:1827_8": "paccayo. Tato hi yāva maggā sikkhāpāripūrī hotīti.",
  "tika-s0402t:1828_0": "Anuppadātāti anubalappadātā, anuvattanavasena vā padātā. Kassa pana anuvattanaṃ padānañcāti?",
  "tika-s0402t:1828_1": "“Sahitāna”nti vuttattā sandhānassāti viññāyati. Tenāha “sandhānānuppadātā”ti. Yasmā",
  "tika-s0402t:1828_2": "pana anuvattanavasena sandhānassa padānaṃ ādhānaṃ ārakkhanaṃ vā daḷhakaraṇaṃ hoti,",
  "tika-s0402t:1828_3": "tena vuttaṃ “dve jane samagge disvā”tiādi. Āramanti etthāti ārāmo, ramitabbaṭṭhānaṃ.",
  "tika-s0402t:1828_4": "Yasmā pana ā-kārena vināpi ayamattho labbhati, tasmā vuttaṃ “samaggarāmotipi pāḷi, ayamevattho”ti.",
  "tika-s0402t:1829": "Etthāti –",
  "tika-s0402t:1830": "“Nelaṅgo setapacchādo, ekāro vattatī ratho;",
  "tika-s0402t:1831": "Anīghaṃ passa āyantaṃ, chinnasotaṃ abandhana”nti. –",
  "tika-s0402t:1832_0": "Imissā gāthāya. Sīlañhettha nelaṅganti vuttaṃ. Tenevāha – “citto gahapati, nelaṅganti",
  "tika-s0402t:1832_1": "kho, bhante, sīlānametaṃ adhivacana”nti. Sukumārāti appharusatāya mudukā. Purassa",
  "tika-s0402t:1832_2": "esāti ettha pura-saddo tannivāsivācako daṭṭhabbo – “gāmo āgato”tiādīsu viya. Tenevāha",
  "tika-s0402t:1832_3": "“nagaravāsīna”nti. Manaṃ appāyati vaḍḍhetīti manāpo. Tena vuttaṃ “cittavuḍḍhikarā”ti.",
  "tika-s0402t:1833_0": "Kālavādītiādi samphappalāpā paṭiviratassa paṭipattidassanaṃ. Atthasaṃhitāpi hi vācā",
  "tika-s0402t:1833_1": "ayuttakālappayogena atthāvahā na siyāti anatthaviññāpanavācaṃ anulometi, tasmā samphappalāpaṃ",
  "tika-s0402t:1833_2": "pajahantena akālavāditā pariharitabbāti vuttaṃ “kālavādī”ti. Kālena vadantenapi ubhayānatthasādhanato",
  "tika-s0402t:1833_3": "abhūtaṃ parivajjetabbanti āha “bhūtavādī”ti. Bhūtañca vadantena yaṃ idhalokaparalokahitasampādakaṃ,",
  "tika-s0402t:1833_4": "tadeva vattabbanti dassetuṃ “atthavādī”ti vuttaṃ. Atthaṃ vadantenapi lokiyadhammasannissitameva",
  "tika-s0402t:1833_5": "avatvā lokuttaradhammasannissitaṃ katvā vattabbanti dassanatthaṃ “dhammavādī”ti vuttaṃ.",
  "tika-s0402t:1833_6": "Yathā ca attho lokuttaradhammasannissito hoti, taṃ dassetuṃ “vinayavādī”ti vuttaṃ.",
  "tika-s0402t:1833_7": "Pañcannañhi saṃvaravinayānaṃ pañcannañca pahānavinayānaṃ vasena vuccamāno attho nibbānādhigamanahetubhāvato",
  "tika-s0402t:1833_8": "lokuttaradhammasannissito hotīti. Evaṃ guṇavisesayuttova attho vuccamāno desanākosalle",
  "tika-s0402t:1833_9": "sati sobhati, kiccakaro ca hoti, na aññathāti dassetuṃ “nidhānavatiṃ vācaṃ bhāsitā”ti",
  "tika-s0402t:1833_10": "vuttaṃ. Idāni taṃ desanākosallaṃ vibhāvetuṃ “kālenā”tiādimāha. Pucchādivasena hi",
  "tika-s0402t:1833_11": "otiṇṇavācāvatthusmiṃ ekaṃsādibyākaraṇavibhāgaṃ sallakkhetvā ṭhapanāhetūdāharaṇasandassanādiṃ",
  "tika-s0402t:1833_12": "taṃtaṃkālānurūpaṃ vibhāventiyā parimitaparicchinnarūpāya vipulataragambhīrodāraparamatthavitthārasaṅgāhikāya",
  "tika-s0402t:1833_13": "kathāya ñāṇabalānurūpaṃ pare yāthāvato dhamme patiṭṭhāpento “desanākusalo”ti vuccatīti",
  "tika-s0402t:1833_14": "evamettha atthayojanā veditabbā.",
  "tika-s0402t:1834_0": "Evaṃ paṭipāṭiyā satta mūlasikkhāpadāni vibhajitvā abhijjhādippahānaṃ indriyasaṃvarajāgariyānuyogehi",
  "tika-s0402t:1834_1": "vibhāvetuṃ tampi nīharitvā ācārasīlasseva vibhajanavasena pāḷi pavattāti tadatthaṃ",
  "tika-s0402t:1834_2": "vivarituṃ “bījagāmabhūtagāmasamārambhā”tiādi vuttaṃ. Tattha bījānaṃ gāmo samūho bījagāmo.",
  "tika-s0402t:1834_3": "Bhūtānaṃ jātānaṃ nibbattānaṃ rukkhagacchalatādīnaṃ samūho bhūtagāmo. Nanu ca rukkhādayo",
  "tika-s0402t:1834_4": "cittarahitatāya na jīvā, cittarahitatā ca paripphandābhāvato chinne viruhanato visadisajātibhāvato",
  "tika-s0402t:1834_5": "catuyoniapariyāpannato ca veditabbā, vuddhi pana pavāḷasilālavaṇānampi vijjatīti",
  "tika-s0402t:1834_6": "na tesaṃ jīvabhāve kāraṇaṃ, visayaggahaṇañca nesaṃ parikappanāmattaṃ supanaṃ viya",
  "tika-s0402t:1834_7": "ciñcādīnaṃ, tathā dohaḷādayo, atha kasmā bījagāmabhūtagāmasamārambhā paṭivirati icchitāti?",
  "tika-s0402t:1834_8": "Samaṇasāruppato tannivāsisattānurakkhaṇato ca. Tenevāha – “jīvasaññino hi moghapurisa",
  "tika-s0402t:1834_9": "manussā rukkhasmi”ntiādi.",
  "tika-s0402t:1835_0": "Mūlameva bījaṃ mūlabījaṃ, mūlaṃ bījaṃ etassātipi mūlabījaṃ. Sesesupi eseva nayo.",
  "tika-s0402t:1835_1": "Phaḷubījanti pabbabījaṃ. Paccayantarasamavāye sadisaphaluppattiyā visesakāraṇabhāvato",
  "tika-s0402t:1835_2": "viruhanasamatthe sāraphale niruḷho bīja-saddo tadatthasaṃsiddhiyā mūlādīsupi kesuci",
  "tika-s0402t:1835_3": "pavattatīti mūlādito nivattanatthaṃ ekena bīja-saddena visesetvā vuttaṃ “bījabīja”nti",
  "tika-s0402t:1835_4": "“rūparūpaṃ, dukkhadukkha”nti ca yathā. Kasmā panettha bījagāmabhūtagāmaṃ uddharitvā",
  "tika-s0402t:1835_5": "bījagāmo eva niddiṭṭhoti? Na kho panetaṃ evaṃ daṭṭhabbaṃ, nanu avocumhā “mūlameva",
  "tika-s0402t:1835_6": "bījaṃ mūlabījaṃ, mūlaṃ bījaṃ etassātipi mūlabīja”nti. Tattha purimena bījagāmo niddiṭṭho,",
  "tika-s0402t:1835_7": "dutiyena bhūtagāmo. Duvidhopesa mūlabījañca mūlabījañca mūlabījanti sāmaññaniddesena,",
  "tika-s0402t:1835_8": "ekasesanayena vā uddiṭṭhoti veditabbo. Tenevāha “pañcavidhassā”tiādi. Nīlatiṇarukkhādikassāti",
  "tika-s0402t:1835_9": "allatiṇassa ceva allarukkhādikassa ca. Ādi-saddena osadhigacchalatādīnaṃ saṅgaho.",
  "tika-s0402t:1836_0": "Ekaṃ bhattaṃ ekabhattaṃ, taṃ assa atthīti ekabhattiko. So pana rattibhojanenapi siyāti",
  "tika-s0402t:1836_1": "tannivattanatthaṃ āha “rattūparato”ti. Evampi aparaṇhabhojīpi siyā ekabhattikoti",
  "tika-s0402t:1836_2": "tannivattanatthaṃ “virato vikālabhojanā”ti vuttaṃ. Aruṇuggamanato paṭṭhāya yāva majjhanhikā",
  "tika-s0402t:1836_3": "ayaṃ buddhādīnaṃ ariyānaṃ āciṇṇasamāciṇṇo bhojanassa kālo nāma, tadañño vikālo. Aṭṭhakathāyaṃ",
  "tika-s0402t:1836_4": "pana dutiyapadena rattibhojanassa paṭikkhittattā “atikkante majjhanhike yāva sūriyatthaṅgamanā",
  "tika-s0402t:1836_5": "bhojanaṃ vikālabhojanaṃ nāmā”ti vuttaṃ.",
  "tika-s0402t:1837_0": "Dārumāsakoti ye vohāraṃ gacchantīti iti-saddena evaṃpakāre dasseti. Aññehi gāhāpane",
  "tika-s0402t:1837_1": "upanikkhittasādiyane ca paṭiggahaṇattho labbhatīti “neva taṃ uggaṇhāti, na uggahāpeti,",
  "tika-s0402t:1837_2": "na upanikkhittaṃ sādiyatī”ti vuttaṃ. Atha vā tividhaṃ paṭiggahaṇaṃ kāyena, vācāya,",
  "tika-s0402t:1837_3": "manasāti. Tattha kāyena paṭiggahaṇaṃ uggaṇhanaṃ, vācāya paṭiggahaṇaṃ uggahāpanaṃ,",
  "tika-s0402t:1837_4": "manasā paṭiggahaṇaṃ sādiyananti tividhampi paṭiggahaṇaṃ ekajjhaṃ gahetvā paṭiggahaṇāti",
  "tika-s0402t:1837_5": "vuttanti āha “neva taṃ uggaṇhātī”tiādi. Esa nayo āmakadhaññapaṭiggahaṇātiādīsupi.",
  "tika-s0402t:1837_6": "Nīvārādiupadhaññassa sāliādimūladhaññantogadhattā vuttaṃ “sattavidhassā”ti. “Anujānāmi,",
  "tika-s0402t:1837_7": "bhikkhave, pañca vasāni bhesajjāni acchavasaṃ, macchavasaṃ, susukāvasaṃ, sūkaravasaṃ,",
  "tika-s0402t:1837_8": "gadrabhavasa”nti vuttattā idaṃ odissa anuññātaṃ nāma. Tassa pana “kāle paṭiggahita”nti",
  "tika-s0402t:1837_9": "vuttattā paṭiggahaṇaṃ vaṭṭati sati paccayeti āha “aññatra odissa anuññātā”ti.",
  "tika-s0402t:1838_0": "Sāruppena vañcanaṃ rūpakūṭaṃ, patirūpena vañcanāti attho. Aṅgena attano sarīrāvayavena",
  "tika-s0402t:1838_1": "vañcanaṃ aṅgakūṭaṃ. Gaṇhanavasena vañcanaṃ gahaṇakūṭaṃ. Paṭicchannaṃ katvā vañcanaṃ",
  "tika-s0402t:1838_2": "paṭicchannakūṭaṃ. Akkamatīti nippīḷeti, pubbabhāge akkamatīti sambandho. Hadayanti",
  "tika-s0402t:1838_3": "nāḷiādimānabhājanānaṃ abbhantaraṃ. Telādīnaṃ nāḷiādīhi minanakāle ussāpitā sikhāyeva",
  "tika-s0402t:1838_4": "sikhābhedo, tassā hāpanaṃ. Kecīti sārasamāsācariyā uttaravihāravāsino ca.",
  "tika-s0402t:1839_0": "Vadhoti muṭṭhippahārakasātāḷanādīhi hiṃsanaṃ, viheṭhananti attho. Viheṭhanatthopi",
  "tika-s0402t:1839_1": "hi vadha-saddo dissati “attānaṃ vadhitvā vadhitvā rodatī”tiādīsu. Yathā hi apaṭiggahabhāvasāmaññe",
  "tika-s0402t:1839_2": "satipi pabbajitehi appaṭiggahitabbavatthuvisesabhāvasandassanatthaṃ itthikumāridāsidāsādayo",
  "tika-s0402t:1839_3": "vibhāgena vuttā, evaṃ parassaharaṇabhāvato adinnādānabhāvasāmaññe satipi tulākūṭādayo",
  "tika-s0402t:1839_4": "adinnādānavisesabhāvadassanatthaṃ vibhāgena vuttā. Na evaṃ pāṇātipātapariyāyassa",
  "tika-s0402t:1839_5": "vadhassa puna gahaṇe payojanaṃ atthi, tattha sayaṃkāro, idha paraṃkāroti ca na sakkā",
  "tika-s0402t:1839_6": "vattuṃ “kāyavacippayogasamuṭṭhāpikā cetanā chappayogā”ti vacanato, tasmā yathāvutto",
  "tika-s0402t:1839_7": "evamettha attho yutto. Aṭṭhakathāyaṃ pana “vadhoti māraṇa”nti vuttaṃ. Tampi pothanameva",
  "tika-s0402t:1839_8": "sandhāyāti ca sakkā viññātuṃ māraṇasaddassa vihiṃsanepi dissanato.",
  "tika-s0402t:1840_0": "Cīvarapiṇḍapātānaṃ yathākkamaṃ kāyakucchipariharaṇamattajotanāyaṃ avisesato aṭṭhannaṃ",
  "tika-s0402t:1840_1": "parikkhārānaṃ tappayojanatā sambhavatīti dassento “te sabbepī”tiādimāha. Etepīti",
  "tika-s0402t:1840_2": "navaparikkhārikādayopi appicchā ca santuṭṭhā ca. Na hi tattakena mahicchatā asantuṭṭhitā hotīti.",
  "tika-s0402t:1841_0": "Catūsu disāsu sukhaṃ viharati, tato eva sukhavihāraṭṭhānabhūtā catasso disā assa",
  "tika-s0402t:1841_1": "santīti cātuddiso. Tattha cāyaṃ satte vā saṅkhāre vā bhayena nappaṭihaññatīti appaṭigho.",
  "tika-s0402t:1841_2": "Dvādasavidhassa santosassa vasena santussanato santussamāno. Itarītarenāti uccāvacena",
  "tika-s0402t:1841_3": "parissayānaṃ bāhirānaṃ sīhabyagghādīnaṃ, abbhantarānañca kāmacchandādīnaṃ kāyacittūpaddavānaṃ",
  "tika-s0402t:1841_4": "abhibhavanato parissayānaṃ sahitā. Bandhanabhāvakarabhayābhāvena acchambhi. Eko asahāyo.",
  "tika-s0402t:1841_5": "Tato eva khaggamigasiṅgasadisatāya khaggavisāṇakappo careyyāti attho.",
  "tika-s0402t:1842_0": "Chinnapakkho, asañjātapakkho vā sakuṇo gantuṃ na sakkotīti pakkhi-saddena visesetvā",
  "tika-s0402t:1842_1": "sakuṇo pāḷiyaṃ vuttoti āha “pakkhayutto sakuṇo”ti. Yassa sannidhikāraparibhogo kiñci",
  "tika-s0402t:1842_2": "ṭhapetabbaṃ sāpekkhāṭhapanañca natthi, tādiso ayaṃ bhikkhūti dassento “ayamettha",
  "tika-s0402t:1842_3": "saṅkhepattho”tiādimāha. Ariyanti apenti tato dosā, tehi vā ārakāti ariyoti āha “ariyenāti",
  "tika-s0402t:1842_4": "niddosenā”ti. Ajjhattanti attani. Niddosasukhanti nirāmisasukhaṃ kilesavajjarahitattā.",
  "tika-s0402t:1843_0": "Yathāvutte sīlasaṃvare patiṭṭhitasseva indriyasaṃvaro icchitabbo tadadhiṭṭhānato",
  "tika-s0402t:1843_1": "tassa ca paripālakabhāvatoti vuttaṃ “so iminā ariyena sīlakkhandhena samannāgato",
  "tika-s0402t:1843_2": "bhikkhū”ti. Sesapadesūti “na nimittaggāhī hotī”tiādipadesu. Ayaṃ panettha saṅkhepattho",
  "tika-s0402t:1843_3": "– na nimittaggāhīti itthipurisanimittaṃ vā subhanimittādikaṃ vā kilesavatthubhūtaṃ",
  "tika-s0402t:1843_4": "nimittaṃ na gaṇhāti, diṭṭhamatteyeva saṇṭhāti. Nānubyañjanaggāhīti kilesānaṃ anu",
  "tika-s0402t:1843_5": "anu byañjanato pākaṭabhāvakaraṇato anubyañjanantiladdhavohāraṃ hatthapādasitahasitakathitavilokitādibhedaṃ",
  "tika-s0402t:1843_6": "ākāraṃ na gaṇhāti. Yaṃ tattha bhūtaṃ, tadeva gaṇhāti. Yatvādhikaraṇamenantiādimhi",
  "tika-s0402t:1843_7": "yaṃkāraṇā yassa cakkhundriyāsaṃvarassa hetu etaṃ puggalaṃ satikavāṭena cakkhundriyaṃ",
  "tika-s0402t:1843_8": "asaṃvutaṃ apihitacakkhudvāraṃ hutvā viharantaṃ ete abhijjhādayo dhammā anvassaveyyuṃ",
  "tika-s0402t:1843_9": "anuppabandheyyuṃ. Tassa saṃvarāya paṭipajjatīti tassa cakkhundriyassa satikavāṭena",
  "tika-s0402t:1843_10": "pidahanatthāya paṭipajjati. Evaṃ paṭipajjantoyeva ca “rakkhati cakkhundriyaṃ, cakkhundriye",
  "tika-s0402t:1843_11": "saṃvaraṃ āpajjatī”ti vuccati. Sotena saddaṃ sutvātiādīsupi eseva nayo. Evamidaṃ saṅkhepato",
  "tika-s0402t:1843_12": "rūpādīsu kilesānubandhanimittādiggāhaparivajjanalakkhaṇaṃ indriyasaṃvaraṃ sīlaṃ veditabbaṃ.",
  "tika-s0402t:1843_13": "Ayamettha saṅkhepo, vitthāro pana visuddhimaggasaṃvaṇṇanāsu vuttanayeneva veditabbo.",
  "tika-s0402t:1843_14": "Kilesehi anavasittasukhantiādīsu rūpādīsu nimittādiggāhaparivajjanalakkhaṇattā indriyasaṃvarassa",
  "tika-s0402t:1843_15": "kilesehi anavasittasukhatā avikiṇṇasukhatā cassa vuttā.",
  "tika-s0402t:1844_0": "Abhikkamanaṃ abhikkanto, purato gamanaṃ. Paṭikkamanaṃ paṭikkanto, paccāgamanaṃ. Tadubhayampi",
  "tika-s0402t:1844_1": "catūsu iriyāpathesu labbhati. Gamane tāva purato kāyaṃ abhiharanto abhikkamati nāma,",
  "tika-s0402t:1844_2": "paṭinivattento paṭikkamati nāma. Ṭhānepi ṭhitakova kāyaṃ purato oṇamanto abhikkamati",
  "tika-s0402t:1844_3": "nāma, pacchato apanāmento paṭikkamati nāma. Nisajjāyapi nisinnakova āsanassa purimaaṅgābhimukho",
  "tika-s0402t:1844_4": "saṃsaranto abhikkamati nāma, pacchimaṃ aṅgappadesaṃ paccāsaṃsaranto paṭikkamati nāma.",
  "tika-s0402t:1844_5": "Nipajjāyapi eseva nayo.",
  "tika-s0402t:1845_0": "Sātthakasampajaññantiādīsu samantato pakārehi, pakaṭṭhaṃ vā savisesaṃ jānātīti sampajāno,",
  "tika-s0402t:1845_1": "sampajānassa bhāvo sampajaññaṃ, tathāpavattaṃ ñāṇaṃ. Dhammato vaḍḍhisaṅkhātena saha",
  "tika-s0402t:1845_2": "atthena vattatīti sātthakaṃ, abhikkantādisātthakassa sampajaññaṃ sātthakasampajaññaṃ.",
  "tika-s0402t:1845_3": "Sappāyassa attano upakārāvahassa sampajaññaṃ sappāyasampajaññaṃ. Abhikkamādīsu bhikkhācāragocare,",
  "tika-s0402t:1845_4": "aññatthāpi pavattesu avijahitakammaṭṭhānasaṅkhāte gocare sampajaññaṃ gocarasampajaññaṃ.",
  "tika-s0402t:1845_5": "Abhikkamādīsu asammuyhanameva sampajaññaṃ asammohasampajaññaṃ. Tattha abhikkamanacitte",
  "tika-s0402t:1845_6": "uppanne cittavaseneva agantvā “kinnu me ettha gatena attho atthi natthī”ti atthānatthaṃ",
  "tika-s0402t:1845_7": "pariggahetvā atthapariggahaṇaṃ sātthakasampajaññaṃ. Tattha ca atthoti cetiyadassanabodhidassanasaṅghadassanatheradassanaasubhadassanādivasena",
  "tika-s0402t:1845_8": "dhammato vaḍḍhi. Cetiyaṃ vā bodhiṃ vā disvāpi hi buddhārammaṇaṃ, saṅghadassanena",
  "tika-s0402t:1845_9": "saṅghārammaṇaṃ pītiṃ uppādetvā tadeva khayavayato sammasanto arahattaṃ pāpuṇāti.",
  "tika-s0402t:1845_10": "There disvā tesaṃ ovāde patiṭṭhāya asubhaṃ disvā tattha paṭhamajjhānaṃ uppādetvā",
  "tika-s0402t:1845_11": "tadeva khayavayato sammasanto arahattaṃ pāpuṇāti, tasmā etesaṃ dassanaṃ “sātthaka”nti",
  "tika-s0402t:1845_12": "vuttaṃ. Keci pana “āmisatopi vaḍḍhi atthoyeva taṃ nissāya brahmacariyānuggahāya paṭipannattā”ti vadanti.",
  "tika-s0402t:1846_0": "Tasmiṃ pana gamane sappāyāsappāyaṃ pariggahetvā sappāyapariggaṇhanaṃ sappāyasampajaññaṃ.",
  "tika-s0402t:1846_1": "Seyyathidaṃ – cetiyadassanaṃ tāva sātthaṃ. Sace pana cetiyassa mahāpūjāya dasadvādasayojanantare",
  "tika-s0402t:1846_2": "parisā sannipatanti, attano vibhavānurūpaṃ itthiyopi purisāpi alaṅkatapaṭiyattā cittakammarūpakāni",
  "tika-s0402t:1846_3": "viya sañcaranti. Tatra cassa iṭṭhe ārammaṇe lobho, aniṭṭhe paṭigho, asamapekkhane",
  "tika-s0402t:1846_4": "moho uppajjati, kāyasaṃsaggāpattiṃ vā āpajjati, jīvitabrahmacariyānaṃ vā antarāyo",
  "tika-s0402t:1846_5": "hoti. Evaṃ taṃ ṭhānaṃ asappāyaṃ hoti, vuttappakāraantarāyābhāve sappāyaṃ. Bodhidassanepi",
  "tika-s0402t:1846_6": "eseva nayo. Saṅghadassanampi sātthaṃ. Sace pana antogāme mahāmaṇḍapaṃ kāretvā sabbarattiṃ",
  "tika-s0402t:1846_7": "dhammassavanaṃ karontesu manussesu vuttappakāreneva janasannipāto ceva antarāyo ca",
  "tika-s0402t:1846_8": "hoti. Evaṃ taṃ ṭhānaṃ asappāyaṃ, antarāyābhāve sappāyaṃ. Mahāparisāparivārānaṃ therānaṃ",
  "tika-s0402t:1846_9": "dassanepi eseva nayo. Asubhadassanampi sātthaṃ maggaphalādhigamahetubhāvato. Dantakaṭṭhatthāya",
  "tika-s0402t:1846_10": "sāmaṇeraṃ gahetvā gatadaharabhikkhuno vatthupettha kathetabbaṃ. Evaṃ sātthampi panetaṃ",
  "tika-s0402t:1846_11": "purisassa mātugāmāsubhaṃ asappāyaṃ, mātugāmassa ca purisāsubhaṃ. Sabhāgameva sappāyanti",
  "tika-s0402t:1846_12": "evaṃ sappāyapariggaṇhanaṃ sappāyasampajaññaṃ nāma.",
  "tika-s0402t:1847_0": "Evaṃ pariggahitasātthakasappāyassa pana aṭṭhatiṃsāya kammaṭṭhānesu attano cittaruciyaṃ",
  "tika-s0402t:1847_1": "kammaṭṭhānasaṅkhātaṃ gocaraṃ uggahetvā bhikkhācāragocare taṃ gahetvāva gamanaṃ gocarasampajaññaṃ nāma.",
  "tika-s0402t:1848_0": "Abhikkamādīsu pana asammuyhanaṃ asammohasampajaññaṃ. Taṃ evaṃ veditabbaṃ – idha bhikkhu",
  "tika-s0402t:1848_1": "abhikkamanto vā paṭikkamanto vā yathā andhaputhujjanā abhikkamādīsu “attā abhikkamati,",
  "tika-s0402t:1848_2": "attanā abhikkamo nibbattito”ti vā, “ahaṃ abhikkamāmi, mayā abhikkamo nibbattito”ti",
  "tika-s0402t:1848_3": "vā sammuyhanti, tathā asammuyhanto “abhikkamāmī”ti citte uppajjamāne teneva cittena",
  "tika-s0402t:1848_4": "saddhiṃ cittasamuṭṭhānā vāyodhātu viññattiṃ janayamānā uppajjati, iti cittakiriyavāyodhātuvipphāravasena",
  "tika-s0402t:1848_5": "ayaṃ kāyasammato aṭṭhisaṅghāṭo abhikkamati, tassevaṃ abhikkamato ekekapaduddharaṇe",
  "tika-s0402t:1848_6": "pathavīdhātu, āpodhātūti dve dhātuyo omattā honti mandā, itarā dve adhimattā honti",
  "tika-s0402t:1848_7": "balavatiyo. Tathā atiharaṇavītiharaṇesu. Vossajjane tejodhātu, vāyodhātūti dve dhātuyo",
  "tika-s0402t:1848_8": "omattā honti mandā, itarā dve adhimattā balavatiyo. Tathā sannikkhepanasannirumbhanesu.",
  "tika-s0402t:1848_9": "Tattha uddharaṇe pavattā rūpārūpadhammā atiharaṇaṃ na pāpuṇanti, tathā atiharaṇe",
  "tika-s0402t:1848_10": "pavattā vītiharaṇaṃ, vītiharaṇe pavattā vossajjanaṃ, vossajjane pavattā sannikkhepanaṃ,",
  "tika-s0402t:1848_11": "sannikkhepane pavattā sannirumbhanaṃ na pāpuṇanti. Tattha tattheva pabbapabbaṃ sannisandhi",
  "tika-s0402t:1848_12": "odhiodhi hutvā tattakapāle pakkhittatilaṃ viya paṭapaṭāyantā bhijjanti. Tattha ko",
  "tika-s0402t:1848_13": "eko abhikkamati, kassa vā ekassa abhikkamanaṃ? Paramatthato hi dhātūnaṃyeva gamanaṃ,",
  "tika-s0402t:1848_14": "dhātūnaṃ ṭhānaṃ, dhātūnaṃ nisajjanaṃ, dhātūnaṃ sayanaṃ. Tasmiṃ tasmiñhi koṭṭhāse saddhiṃ rūpena –",
  "tika-s0402t:1849": "“Aññaṃ uppajjate cittaṃ, aññaṃ cittaṃ nirujjhati;",
  "tika-s0402t:1850": "Avīcimanusambandho, nadīsotova vattatī”ti. ;",
  "tika-s0402t:1851_0": "Evaṃ abhikkamādīsu asammuyhanaṃ asammohasampajaññaṃ nāmāti. Paccayasampattinti paccayapāripūriṃ.",
  "tika-s0402t:1851_1": "Ime cattāroti sīlasaṃvaro, santoso, indriyasaṃvaro, satisampajaññanti ime cattāro",
  "tika-s0402t:1851_2": "araññavāsassa sambhārā. Vattabbataṃ āpajjatīti “asukassa bhikkhuno araññe tiracchānagatānaṃ",
  "tika-s0402t:1851_3": "viya vanacarakānaṃ viya ca nivāsamattameva, na araññavāsānucchavikā kāci sammāpaṭipattī”ti",
  "tika-s0402t:1851_4": "apavādavasena vattabbataṃ, āraññakehi vā tiracchānagatehi vanacarakavisabhāgajanehi",
  "tika-s0402t:1851_5": "vippaṭipattivasena vatthabbataṃ āpajjati. Bheravasaddaṃ sāventi, tāvatā apalāyantānaṃ",
  "tika-s0402t:1851_6": "hatthehi sīsaṃ…pe… karonti. Kāḷakasadisattā kāḷakaṃ, vītikkamasaṅkhātaṃ thullavajjaṃ.",
  "tika-s0402t:1851_7": "Tilakasadisattā tilakaṃ, micchāvitakkasaṅkhātaṃ aṇumattavajjaṃ. Tanti pītiṃ. Vibhūtabhāvena",
  "tika-s0402t:1851_8": "upaṭṭhānato khayato sammasanto.",
  "tika-s0402t:1852_0": "Vivittanti janavivittaṃ. Tenāha “suñña”nti. Taṃ pana janasaddanigghosābhāvena veditabbaṃ",
  "tika-s0402t:1852_1": "saddakaṇṭakattā jhānassāti āha “appasaddaṃ appanigghosanti attho”ti. Etadevāti nissaddataṃyeva.",
  "tika-s0402t:1852_2": "Vihāro pākāraparicchinno sakalo āvāso. Aḍḍhayogo dīghapāsādo, “garuḷasaṇṭhānapāsādo”tipi",
  "tika-s0402t:1852_3": "vadanti. Pāsādo caturassapāsādo. Hammiyaṃ muṇḍacchadanapāsādo. Aṭṭo paṭirājūnaṃ paṭibāhanayoggo",
  "tika-s0402t:1852_4": "catuppañcabhūmako patissayaviseso. Māḷo ekakūṭasaṅgahito anekakoṇavanto patissayaviseso.",
  "tika-s0402t:1852_5": "Aparo nayo – vihāro nāma dīghamukhapāsādo. Aḍḍhayogo ekapassacchadanakasenāsanaṃ.",
  "tika-s0402t:1852_6": "Tassa kira ekapasse bhitti uccatarā hoti, itarapasse nīcā. Etena taṃ ekapassacchadanakaṃ",
  "tika-s0402t:1852_7": "hoti. Pāsādo nāma āyatacaturassapāsādo. Hammiyaṃ muṇḍacchadanaṃ candikaṅgaṇayuttaṃ.",
  "tika-s0402t:1852_8": "Guhā nāma kevalā pabbataguhā. Leṇaṃ dvārabaddhaṃ pabbhāraṃ. Maṇḍapoti sākhāmaṇḍapo.",
  "tika-s0402t:1852_9": "Āvasathabhūtaṃ senāsanaṃ viharitabbaṭṭhena vihārasenāsanaṃ. Masārakādi mañcapīṭhaṃ",
  "tika-s0402t:1852_10": "tattha attharitabbabhisi upadhānañca mañcapīṭhasambandhato mañcapīṭhasenāsanaṃ. Cimilikādi",
  "tika-s0402t:1852_11": "bhūmiyaṃ santharitabbatāya santhatasenāsanaṃ. Abhisaṅkhatābhāvato kevalaṃ sayanassa",
  "tika-s0402t:1852_12": "nisajjāya ca okāsabhūtaṃ rukkhamūlādi paṭikkamitabbaṭṭhānaṃ okāsasenāsanaṃ. Senāsanaggahaṇena",
  "tika-s0402t:1852_13": "gahitamevāti “vivittaṃ senāsana”nti iminā senāsanaggahaṇena gahitameva sāmaññajotanābhāvato.",
  "tika-s0402t:1853_0": "Yadi evaṃ kasmā “arañña”nti vuttanti āha “imassa panā”tiādi. Bhikkhunīnaṃ vasena",
  "tika-s0402t:1853_1": "āgatanti idaṃ vinaye tathā āgataṃ sandhāya vuttaṃ, abhidhammepi pana “araññanti nikkhamitvā",
  "tika-s0402t:1853_2": "bahi indakhilā sabbametaṃ arañña”nti āgatameva. Tattha hi yaṃ na gāmappadesantogadhaṃ,",
  "tika-s0402t:1853_3": "taṃ araññanti nippariyāyavasena tathā vuttaṃ. Dhutaṅganiddese yaṃ vuttaṃ, taṃ yuttaṃ,",
  "tika-s0402t:1853_4": "tasmā tattha vuttanayena gahetabbanti adhippāyo. Rukkhamūlanti rukkhasamīpaṃ. Vuttañhetaṃ",
  "tika-s0402t:1853_5": "“yāvatā majjhanhike kāle samantā chāyā pharati, nivāte paṇṇāni patanti, ettāvatā",
  "tika-s0402t:1853_6": "rukkhamūla”nti. Sela-saddo avisesato pabbatapariyāyoti katvā vuttaṃ “pabbatanti sela”nti,",
  "tika-s0402t:1853_7": "na silāmayameva. Paṃsumayādiko hi tividhopi pabbato evāti. Vivaranti dvinnaṃ pabbatānaṃ",
  "tika-s0402t:1853_8": "mitho āsannatare ṭhitānaṃ ovarakādisadisaṃ vivaraṃ. Ekasmiṃyeva vā pabbate. Umaṅgasadisanti",
  "tika-s0402t:1853_9": "suduṅgāsadisaṃ. Manussānaṃ anupacāraṭṭhānanti pakatisañcāravasena manussehi na sañcaritabbaṭṭhānaṃ.",
  "tika-s0402t:1853_10": "Ādi-saddena “vanapatthanti vanasaṇḍānametaṃ senāsanānaṃ adhivacanaṃ. Vanapatthanti",
  "tika-s0402t:1853_11": "bhiṃsanakānametaṃ. Vanapatthanti salomahaṃsānametaṃ. Vanapatthanti pariyantānametaṃ.",
  "tika-s0402t:1853_12": "Vanapatthanti na manussūpacārānametaṃ senāsanānaṃ adhivacana”nti imaṃ pāḷippadesaṃ",
  "tika-s0402t:1853_13": "saṅgaṇhāti. Acchannanti kenaci chadanena antamaso rukkhasākhāyapi na chāditaṃ. Nikkaḍḍhitvāti",
  "tika-s0402t:1853_14": "nīharitvā. Pabbhāraleṇasadiseti pabbhārasadise, leṇasadise vā.",
  "tika-s0402t:1854_0": "Piṇḍapātapariyesanaṃ piṇḍapāto uttarapadalopenāti āha “piṇḍapātapariyesanato paṭikkanto”ti.",
  "tika-s0402t:1854_1": "Pallaṅkanti ettha pari-saddo samantatoti etasmiṃ atthe, tasmā vāmoruṃ dakkhiṇoruñca",
  "tika-s0402t:1854_2": "samaṃ ṭhapetvā ubho pāde aññamaññaṃ sambandhe katvā nisajjā pallaṅkanti āha “samantato",
  "tika-s0402t:1854_3": "ūrubaddhāsana”nti. Ūrūnaṃ bandhanavasena nisajjā pallaṅkaṃ. Ābhujitvāti ca yathā",
  "tika-s0402t:1854_4": "pallaṅkavasena nisajjā hoti, evaṃ ubho pāde ābhujite samiñjite katvā. Taṃ pana ubhinnaṃ",
  "tika-s0402t:1854_5": "pādānaṃ tathāsambandhatākaraṇanti āha “bandhitvā”ti. Heṭṭhimakāyassa anujukaṃ ṭhapanaṃ",
  "tika-s0402t:1854_6": "nisajjāvacaneneva bodhitanti ujuṃ kāyanti ettha kāya-saddo uparimakāyavisayoti āha",
  "tika-s0402t:1854_7": "“uparimasarīraṃ ujukaṃ ṭhapetvā”ti. Taṃ pana ujukaṃ ṭhapanaṃ sarūpato payojanato",
  "tika-s0402t:1854_8": "ca dassetuṃ “aṭṭhārasā”tiādi vuttaṃ. Na paṇamantīti na oṇamanti. Na paripatatīti",
  "tika-s0402t:1854_9": "na vigacchati vīthiṃ na laṅgheti, tato eva pubbenāparaṃ visesasampattiyā kammaṭṭhānaṃ",
  "tika-s0402t:1854_10": "vuddhiṃ phātiṃ gacchati. Parimukhanti ettha pari-saddo abhi-saddena samānatthoti",
  "tika-s0402t:1854_11": "āha “kammaṭṭhānābhimukha”nti, bahiddhā puthuttārammaṇato nivāretvā kammaṭṭhānaṃyeva",
  "tika-s0402t:1854_12": "purakkhatvāti attho. Samīpattho vā pari-saddoti dassento “mukhasamīpe vā katvā”ti",
  "tika-s0402t:1854_13": "āha. Ettha ca yathā “vivittaṃ senāsanaṃ bhajatī”tiādinā bhāvanānurūpaṃ senāsanaṃ",
  "tika-s0402t:1854_14": "dassitaṃ, evaṃ nisīdatīti iminā alīnānuddhaccapakkhiyo santo iriyāpatho dassito.",
  "tika-s0402t:1854_15": "“Pallaṅkaṃ ābhujitvā”ti iminā nisajjāya daḷhabhāvo. “Parimukhaṃ satiṃ upaṭṭhapetvā”ti",
  "tika-s0402t:1854_16": "iminā ārammaṇapariggahūpāyo.",
  "tika-s0402t:1855_0": "Parīti pariggahaṭṭho “pariṇāyikā”tiādīsu viya. Mukhanti niyyānaṭṭho “suññatavimokkhamukha”ntiādīsu",
  "tika-s0402t:1855_1": "viya. Paṭipakkhato niggamanaṭṭho hi niyyānaṭṭho, tasmā pariggahitaniyyānaṃ satinti",
  "tika-s0402t:1855_2": "sabbathā gahitāsammosaṃ pariccattasammosaṃ satiṃ katvā, paramasatinepakkaṃ upaṭṭhapetvāti attho.",
  "tika-s0402t:1856_0": "Abhijjhāyati gijjhati abhikaṅkhati etāyāti abhijjhā, lobho. Lujjanaṭṭhenāti bhijjanaṭṭhena,",
  "tika-s0402t:1856_1": "khaṇe khaṇe bhijjanaṭṭhenāti attho. Vikkhambhanavasenāti ettha vikkhambhanaṃ anuppādanaṃ",
  "tika-s0402t:1856_2": "appavattanaṃ paṭipakkhena suppahīnattā. Pahīnattāti ca pahīnasadisataṃ sandhāya vuttaṃ",
  "tika-s0402t:1856_3": "jhānassa anadhigatattā. Tathāpi nayidaṃ cakkhuviññāṇaṃ viya sabhāvato vigatābhijjhaṃ,",
  "tika-s0402t:1856_4": "atha kho bhāvanāvasena. Tenāha “na cakkhuviññāṇasadisenā”ti. Eseva nayoti yathā cakkhuviññāṇaṃ",
  "tika-s0402t:1856_5": "sabhāvena vigatābhijjhaṃ abyāpannañca na bhāvanāya vikkhambhitattā, na evamidaṃ.",
  "tika-s0402t:1856_6": "Idaṃ pana cittaṃ bhāvanāya parisodhitattā abyāpannaṃ vigatathinamiddhaṃ anuddhataṃ",
  "tika-s0402t:1856_7": "nibbicikicchañcāti attho. Purimapakatinti parisuddhapaṇḍarasabhāvaṃ. “Yā tasmiṃ samaye",
  "tika-s0402t:1856_8": "cittassa akalyatā”tiādinā thinassa, “yā tasmiṃ samaye kāyassa akalyatā”tiādinā ca",
  "tika-s0402t:1856_9": "middhassa abhidhamme niddiṭṭhattā vuttaṃ “thinaṃ cittagelaññaṃ, middhaṃ cetasikagelañña”nti.",
  "tika-s0402t:1856_10": "Satipi hi aññamaññaṃ avippayoge cittakāyalahutādīnaṃ viya cittacetasikānaṃ yathākkamaṃ",
  "tika-s0402t:1856_11": "taṃtaṃvisesassa yā tesaṃ akalyatādīnaṃ visesapaccayatā, ayametesaṃ sabhāvoti daṭṭhabbaṃ.",
  "tika-s0402t:1856_12": "Ālokasaññīti ettha atisayattavisiṭṭhaatthiatthāvabodhakoyamīkāroti dassento āha “rattimpi…pe…",
  "tika-s0402t:1856_13": "samannāgato”ti. Idaṃ ubhayanti satisampajaññamāha.",
  "tika-s0402t:1857_0": "Atikkamitvāti vikkhambhanavasena pajahitvā. Kathamidaṃ kathamidanti pavattiyā kathaṃkathā,",
  "tika-s0402t:1857_1": "vicikicchā, sā etassa atthīti kathaṃkathī, na kathaṃkathīti akathaṃkathī, nibbicikiccho.",
  "tika-s0402t:1857_2": "Lakkhaṇādibhedatoti ettha ādi-saddena paccayaparihānappahāyakādīnampi saṅgaho daṭṭhabbo.",
  "tika-s0402t:1857_3": "Tepi hi pabhedato daṭṭhabbāti. Ucchinditvā pātentīti ettha ucchindanaṃ pātanañca",
  "tika-s0402t:1857_4": "tāsaṃ paññānaṃ anuppannānaṃ uppajjituṃ appadānameva. Iti mahaggatānuttarapaññānaṃ",
  "tika-s0402t:1857_5": "ekaccāya ca parittapaññāya anuppattihetubhūtā nīvaraṇadhammā itarāya ca samatthataṃ",
  "tika-s0402t:1857_6": "vihanantiyevāti “paññāya dubbalīkaraṇā”ti vuttā. Appentoti nigamento.",
  "tika-s0402t:1858": "Attantapasuttavaṇṇanā niṭṭhitā.",
  "tika-s0402t:1859": "9-10. Taṇhāsuttādivaṇṇanā",
  "tika-s0402t:1860_0": "199-200. Navame tayo bhave ajjhottharitvā ṭhitaṃ “ajjhattikassa upādāya aṭṭhārasa",
  "tika-s0402t:1860_1": "taṇhāvicaritānī”tiādinā vuttaṃ taṃ taṃ attano koṭṭhāsabhūtaṃ jālametissā atthīti",
  "tika-s0402t:1860_2": "jālinī. Tenāha “tayo vā bhave”tiādi. Tattha tatthāti tasmiṃ tasmiṃ bhave, ārammaṇe",
  "tika-s0402t:1860_3": "vā. Apicātiādinā niddesanayena visattikāpadassa atthaṃ dassento niddesapāḷiyā ekadesaṃ",
  "tika-s0402t:1860_4": "dasseti “visamūlā”tiādinā. Ayañhettha niddesapāḷi –",
  "tika-s0402t:1861_0": "“Visattikāti kenaṭṭhena visattikā? Visatāti visattikā, visaṭāti visattikā, visālāti",
  "tika-s0402t:1861_1": "visattikā, visakkatīti visattikā, visaṃharatīti visattikā, visaṃvādikāti visattikā,",
  "tika-s0402t:1861_2": "visamūlāti visattikā, visaphalāti visattikā. Visaparibhogāti visattikā. Visālā vā",
  "tika-s0402t:1861_3": "pana sā taṇhā rūpe sadde gandhe rase phoṭṭhabbe kule gaṇe āvāse lābhe yase pasaṃsāya",
  "tika-s0402t:1861_4": "sukhe cīvarapiṇḍapātasenāsanagilānapaccayabhesajjaparikkhāre kāmadhātuyā rūpadhātuyā",
  "tika-s0402t:1861_5": "arūpadhātuyā kāmabhave rūpabhave arūpabhave saññibhave asaññibhave nevasaññināsaññibhave",
  "tika-s0402t:1861_6": "ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu",
  "tika-s0402t:1861_7": "visaṭā vitthatāti visattikā”ti.",
  "tika-s0402t:1862_0": "Tattha visatāti vitthatā rūpādīsu tebhūmakadhammabyāpanavasena. Visaṭāti purimavacanameva",
  "tika-s0402t:1862_1": "ta-kārassa ṭa-kāraṃ katvā vuttaṃ. Visālāti vipulā. Visakkatīti parisahati. Ratto",
  "tika-s0402t:1862_2": "hi rāgavatthunā parena tāḷiyamānopi sahati, vipphandanaṃ vā “visakkana”nti vadanti.",
  "tika-s0402t:1862_3": "Visaṃharatīti tathā tathā kāmesu ānisaṃsaṃ dassentī vividhehi ākārehi nekkhammābhimukhappavattito",
  "tika-s0402t:1862_4": "cittaṃ saṃharati saṃkhipati. Visaṃ vā dukkhaṃ, taṃ harati upanetīti attho. Aniccādiṃ",
  "tika-s0402t:1862_5": "niccādito gaṇhantī visaṃvādikā hoti. Dukkhanibbattakassa kammassa hetubhāvato visamūlā,",
  "tika-s0402t:1862_6": "visaṃ vā dukkhadukkhādibhūtā vedanā mūlaṃ etissāti visamūlā. Dukkhasamudayattā visaṃ",
  "tika-s0402t:1862_7": "phalaṃ etissāti visaphalā. Taṇhāya rūpādikassa dukkhassa paribhogo hoti, na amatassāti",
  "tika-s0402t:1862_8": "sā visaparibhogā vuttā. Sabbattha niruttivasena padasiddhi veditabbā. Yo panettha",
  "tika-s0402t:1862_9": "padhāno attho, taṃ dassetuṃ puna “visaṭā vā panā”tiādi vuttaṃ.",
  "tika-s0402t:1863_0": "Tantaṃ vuccati vatthavinanatthaṃ tantavāyehi daṇḍake āsañcitvā pasāritasuttavaṭṭi",
  "tika-s0402t:1863_1": "“tanīyatī”ti katvā, taṃ pana suttaṃ santānākulatāya nidassanabhāvena ākulameva gahitanti",
  "tika-s0402t:1863_2": "āha “tantaṃ viya ākulajāto”ti. Saṅkhepato vuttamatthaṃ vitthārato dassetuṃ “yathā",
  "tika-s0402t:1863_3": "nāmā”tiādi vuttaṃ. Samānetunti pubbenāparaṃ samaṃ katvā ānetuṃ, avisamaṃ ujuṃ kātunti",
  "tika-s0402t:1863_4": "attho. Tantameva vā ākulaṃ tantākulaṃ, tantākulaṃ viya jāto bhūtoti tantākulakajāto.",
  "tika-s0402t:1863_5": "Vinanato gulāti itthiliṅgavasena laddhanāmassa tantavāyassa guṇṭhikaṃ nāma ākulabhāvena",
  "tika-s0402t:1863_6": "aggato vā mūlato vā duviññeyyameva khalibaddhatantasuttanti āha “gulāguṇṭhikaṃ vuccati",
  "tika-s0402t:1863_7": "pesakārakañjiyasutta”nti.",
  "tika-s0402t:1864_0": "Sakuṇikāti paṭapadasakuṇikā. Sā hi rukkhasākhāsu olambanakuṭavā hoti. Tañhi sā kuṭavaṃ",
  "tika-s0402t:1864_1": "tato tato tiṇahīrādike ānetvā tathā vinati, yathā te pesakārakañjiyasuttaṃ viya aggena",
  "tika-s0402t:1864_2": "vā aggaṃ, mūlena vā mūlaṃ samānetuṃ vivecetuṃ vā na sakkā. Tenāha “yathā”tiādi. Tadubhayampi",
  "tika-s0402t:1864_3": "“gulāguṇṭhika”nti vuttaṃ kañjiyasuttaṃ kulāvakañca. Purimanayenevāti “evameva sattā”tiādinā",
  "tika-s0402t:1864_4": "vuttanayeneva. Kāmaṃ muñjapabbajatiṇāni yathājātānipi dīghabhāvena patitvā araññaṭṭhāne",
  "tika-s0402t:1864_5": "aññamaññaṃ vinandhitvā ākulabyākulāni hutvā tiṭṭhanti, tāni pana na tathā dubbiveciyāni",
  "tika-s0402t:1864_6": "yathā rajjubhūtānīti dassetuṃ “yathā tānī”tiādi vuttaṃ. Sesamettha heṭṭhā vuttanayameva.",
  "tika-s0402t:1865_0": "Apāyāti avaḍḍhikā, sukhena, sukhahetunā vā virahitāti attho. Dukkhassa gatibhāvatoti",
  "tika-s0402t:1865_1": "āpāyikassa dukkhassa pavattiṭṭhānabhāvato. Sukhasamussayatoti abbhudayato. Vinipatitattāti",
  "tika-s0402t:1865_2": "virūpaṃ nipātattā, yathā tenattabhāvena sukhasamussayo na hoti, evaṃ nipatitattā.",
  "tika-s0402t:1865_3": "Itaroti saṃsāro. Nanu “apāya”ntiādinā vuttopi saṃsāro evāti? Saccametaṃ, nirayādīnaṃ",
  "tika-s0402t:1865_4": "pana adhimattadukkhabhāvadassanatthaṃ apāyādiggahaṇaṃ. Gobalībaddañāyenāyamattho veditabbo.",
  "tika-s0402t:1866_0": "Khandhānañca paṭipāṭīti pañcannaṃ khandhānaṃ hetuphalabhāvena aparāparappavatti.",
  "tika-s0402t:1866_1": "Abbocchinnaṃ vattamānāti avicchedena vattamānā. Taṃ sabbampīti taṃ “apāya”ntiādinā",
  "tika-s0402t:1866_2": "vuttaṃ sabbaṃ apāyadukkhañca vaṭṭadukkhañca. Mahāsamudde vātakkhittā nāvā viyāti",
  "tika-s0402t:1866_3": "idaṃ paribbhamanaṭṭhānassa mahantadassanatthañceva paribbhamanassa anavaṭṭhitatādassanatthañca",
  "tika-s0402t:1866_4": "upamā. Yante yuttagoṇo viyāti idaṃ pana avasībhāvadassanatthañceva duppamokkhabhāvadassanatthañcāti veditabbaṃ.",
  "tika-s0402t:1867_0": "“Samūhaggāhoti taṇhāmānadiṭṭhīnaṃ sādhāraṇaggāho”ti vadanti, “itthaṃ evaṃ aññathā”ti",
  "tika-s0402t:1867_1": "pana visesaṃ akatvā gahaṇaṃ samūhaggāhoti daṭṭhabbo. Visesaṃ akatvāti ca anupanidhānaṃ",
  "tika-s0402t:1867_2": "samato asamato ca upanidhānanti imaṃ vibhāgaṃ akatvāti attho. Itthanti hi anupanidhānaṃ",
  "tika-s0402t:1867_3": "kathitaṃ. Evaṃ aññathāti pana samato asamato ca upanidhānaṃ. Aññaṃ ākāranti parasantānagataṃ ākāraṃ.",
  "tika-s0402t:1868_0": "Atthīti sadā saṃvijjatīti attho. Sīdatīti nassati. Saṃsayaparivitakkavasenāti “kiṃ",
  "tika-s0402t:1868_1": "nu kho ahaṃ siyaṃ, na siya”nti evaṃ parivitakkavasena. Patthanākappanavasenāti “api",
  "tika-s0402t:1868_2": "nāma sādhu panāhaṃ siya”nti evaṃ patthanāya kappanavasena. Suddhasīsāti taṇhāmānadiṭṭhīnaṃ",
  "tika-s0402t:1868_3": "sādhāraṇā sīsā. “Itthaṃ evaṃ aññathā”ti vuttassa visesassa anissitattā “suddhasīsā”ti",
  "tika-s0402t:1868_4": "vuttā. Tattha diṭṭhisīsehi diṭṭhiyā gahitāya tadavinābhāvinī taṇhā dassitā, catūhi",
  "tika-s0402t:1868_5": "sīsehi dvādasahi ca sīsamūlakehi mānadiṭṭhīhi ayameva taṇhā dassitāti āha “evamete…pe…",
  "tika-s0402t:1868_6": "taṇhāvicaritadhammā veditabbā”ti. Nanu ca mānadiṭṭhiggāhopi idhādhippeto, yato “taṇhāmānadiṭṭhivasena",
  "tika-s0402t:1868_7": "samūhaggāho”ti aṭṭhakathāyaṃ vuttaṃ, tasmā kathaṃ taṇhāvicaritānīti idaṃ vacanaṃ?",
  "tika-s0402t:1868_8": "Vuccate – diṭṭhimānesupi taṇhāvicaritānīti vacanaṃ aññamaññaṃ vippayogīnaṃ diṭṭhimānānaṃ",
  "tika-s0402t:1868_9": "taṇhāya avippayogānaṃ taṃmūlakattā tappadhānatāya katanti veditabbaṃ. Dasamaṃ uttānameva.",
  "tika-s0402t:1869": "Taṇhāsuttādivaṇṇanā niṭṭhitā.",
  "tika-s0402t:1870": "Mahāvaggavaṇṇanā niṭṭhitā.",
  "tika-s0402t:1871": "Catutthapaṇṇāsakaṃ niṭṭhitaṃ.",
  "tika-s0402t:1872": "5. Pañcamapaṇṇāsakaṃ",
  "tika-s0402t:1873": "(21) 1. Sappurisavaggo",
  "tika-s0402t:1874": "1-10. Sikkhāpadasuttādivaṇṇanā",
  "tika-s0402t:1875_0": "201-210. Pañcamassa paṭhame asappurisoti lāmakapuriso. Pāṇaṃ atipātetīti pāṇātipātī.",
  "tika-s0402t:1875_1": "Adinnaṃ ādiyatīti adinnādāyī. Kāmesu micchā caratīti kāmesumicchācārī. Musā vadatīti",
  "tika-s0402t:1875_2": "musāvādī. Surāmerayamajjapamāde tiṭṭhatīti surāmerayamajjapamādaṭṭhāyī. Pāṇātipāte",
  "tika-s0402t:1875_3": "samādapetīti yathā pāṇaṃ atipāteti, tathā naṃ tattha gahaṇaṃ gaṇhāpeti. Sesesupi",
  "tika-s0402t:1875_4": "eseva nayo. Ayaṃ vuccatīti ayaṃ evarūpo puggalo yasmā sayaṃkatena ca dussīlyena samannāgato,",
  "tika-s0402t:1875_5": "yañca samādapitena kataṃ, tato upaḍḍhassa dāyādo, tasmā “asappurisena asappurisataro”ti",
  "tika-s0402t:1875_6": "vuccati. Sappurisoti uttamapuriso. Sappurisena sappurisataroti attanā ca katena susīlyena",
  "tika-s0402t:1875_7": "samannāgatattā yañca samādapito karoti, tato upaḍḍhassa dāyādattā uttamapurisena",
  "tika-s0402t:1875_8": "uttamapurisataro. Ettha ca parena kataṃ dussīlyaṃ susīlyaṃ vā āṇattiyā attanā ca",
  "tika-s0402t:1875_9": "vacippayogena katanti āṇāpanavasena pasutapāpassa puññassa vā dāyādo “tato upaḍḍhassa",
  "tika-s0402t:1875_10": "dāyādo”ti vutto. Dutiyādīni uttānatthāneva.",
  "tika-s0402t:1876": "Sikkhāpadasuttādivaṇṇanā niṭṭhitā.",
  "tika-s0402t:1877": "Sappurisavaggavaṇṇanā niṭṭhitā.",
  "tika-s0402t:1878": "211-220. Dutiyo parisāvaggo uttānatthoyeva.",
  "tika-s0402t:1879": "(23) 3. Duccaritavaggavaṇṇanā",
  "tika-s0402t:1880_0": "221-231. Tatiyassa paṭhamādīni uttānatthāneva. Cintākavītiādīsu vatthuanusandhiubhayameva",
  "tika-s0402t:1880_1": "cirena cintetvā karaṇavasena cintākavi veditabbo. Kiñci sutvā sutena assutaṃ anusandhetvā",
  "tika-s0402t:1880_2": "karaṇavasena sutakavi, kiñci atthaṃ upadhāretvā tassa saṅkhipanavitthāraṇādivasena",
  "tika-s0402t:1880_3": "atthakavi yaṃkiñci parena kataṃ kabbaṃ nāṭakaṃ vā disvā taṃsadisameva aññaṃ attano",
  "tika-s0402t:1880_4": "ṭhānuppattikappaṭibhānena karaṇavasena paṭibhānakavi veditabbo.",
  "tika-s0402t:1881": "Duccaritavaggavaṇṇanā niṭṭhitā.",
  "tika-s0402t:1882": "(24) 4. Kammavaggo",
  "tika-s0402t:1883": "1. Saṃkhittasuttavaṇṇanā",
  "tika-s0402t:1884_0": "232. Catutthassa paṭhame kāḷakanti malīnaṃ, cittassa appabhassarabhāvakaranti attho.",
  "tika-s0402t:1884_1": "Taṃ panettha kammapathappattameva adhippetanti āha “dasaakusalakammapatha”nti. Kaṇhābhijātihetuto",
  "tika-s0402t:1884_2": "vā kaṇhaṃ. Tenāha “kaṇhavipāka”nti. Apāyūpapatti manussesu ca dobhaggiyaṃ kaṇhavipāko,",
  "tika-s0402t:1884_3": "yaṃ tassa tamabhāvo vutto. Nibbattanatoti nibbattāpanato. Paṇḍarakanti odātaṃ, cittassa",
  "tika-s0402t:1884_4": "pabhassarabhāvakaranti attho. Sukkābhijātihetuto vā sukkaṃ. Tenāha “sukkavipāka”nti.",
  "tika-s0402t:1884_5": "Saggūpapatti manussasobhaggiyañca sukkavipāko, yaṃ tassa jotibhāvo vutto. Ukkaṭṭhaniddesena",
  "tika-s0402t:1884_6": "pana “sagge nibbattanato”ti vuttaṃ, nibbattāpanatoti attho. Missakakammanti kālena",
  "tika-s0402t:1884_7": "kaṇhaṃ kālena sukkanti evaṃ missakavasena katakammaṃ. Sukhadukkhavipākanti vatvā",
  "tika-s0402t:1884_8": "tattha sukhadukkhānaṃ pavattiākāraṃ dassetuṃ “missakakammaṃ hī”tiādi vuttaṃ. Kammassa",
  "tika-s0402t:1884_9": "kaṇhasukkasamaññā kaṇhasukkābhijātihetutāyāti apacayagāmitāya tadubhayaviddhaṃsakassa",
  "tika-s0402t:1884_10": "kammakkhayakarakammassa idha sukkapariyāyopi icchitoti āha “ubhaya…pe… ayamettha",
  "tika-s0402t:1884_11": "attho”ti. Tattha ubhayavipākassāti yathādhigatassa ubhayavipākassa. Sampattibhavapariyāpanno",
  "tika-s0402t:1884_12": "hi vipāko idha sukkaṃ sukkavipākoti adhippeto, na accantaparisuddho ariyaphalavipāko.",
  "tika-s0402t:1885": "Saṃkhittasuttavaṇṇanā niṭṭhitā.",
  "tika-s0402t:1886": "2. Vitthārasuttavaṇṇanā",
  "tika-s0402t:1887_0": "233. Dutiye sabyābajjhanti vā sadukkhaṃ, attanā uppādetabbena dukkhena sadukkhanti",
  "tika-s0402t:1887_1": "attho, dukkhasaṃvattanikanti vuttaṃ hoti. Kāyasaṅkhārādīsu kāyadvāre gahaṇādivasena",
  "tika-s0402t:1887_2": "copanappattā dvādasa akusalacetanā abyābajjhakāyasaṅkhāro nāma. Vacīdvāre hanusaṃcopanavasena",
  "tika-s0402t:1887_3": "vacībhedappavattikā tāyeva dvādasa vacīsaṅkhāro nāma. Ubhayacopanaṃ appatvā raho",
  "tika-s0402t:1887_4": "cintentassa manodvāre pavattā manosaṅkhāro nāma. Iti tīsupi dvāresu kāyaduccaritādibhedā",
  "tika-s0402t:1887_5": "akusalā cetanāva saṅkhārāti veditabbā. Abhisaṅkharotīti āyūhati, taṃ pana āyūhanaṃ",
  "tika-s0402t:1887_6": "paccayasamavāyasiddhito saṅkaḍḍhitvā piṇḍanaṃ viya hoti. Sadukkhaṃ lokanti apāyalokamāha.",
  "tika-s0402t:1887_7": "Vipākaphassāti phassasīsena tattha vipākappavattamāha. Vemānikapetāti idaṃ bāhullato",
  "tika-s0402t:1887_8": "vuttaṃ, itaresampi vinipātikānaṃ kālena sukhaṃ, kālena dukkhaṃ hoti. Tassa pahānāyāti",
  "tika-s0402t:1887_9": "tassa yathāvuttassa kammassa anuppattidhammatāpādanāya. Yā cetanāti yā apacayagāminicetanā.",
  "tika-s0402t:1887_10": "Tenevāha “vivaṭṭagāminī maggacetanā veditabbā”ti.",
  "tika-s0402t:1888": "Vitthārasuttavaṇṇanā niṭṭhitā.",
  "tika-s0402t:1889": "3-9. Soṇakāyanasuttādivaṇṇanā",
  "tika-s0402t:1890_0": "234-240. Tatiye purimāni, bhante, divasāni purimatarānīti ettha hiyyo divasaṃ purimaṃ",
  "tika-s0402t:1890_1": "nāma, tato paraṃ purimataranti āha “atītānantaradivasato paṭṭhāyā”tiādi. Iti imesu",
  "tika-s0402t:1890_2": "dvīsu pavattito yathākkamaṃ purimapurimatarabhāvo dassito. Evaṃ santepi yadettha",
  "tika-s0402t:1890_3": "“purimatara”nti vuttaṃ, tato pabhuti yaṃ yaṃ oraṃ, taṃ taṃ purimaṃ. Yaṃ yaṃ paraṃ,",
  "tika-s0402t:1890_4": "taṃ taṃ purimataraṃ orapārabhāvassa viya purimatarabhāvassa ca apekkhāsiddhattā.",
  "tika-s0402t:1890_5": "Sesaṃ vuttanayameva. Catutthādīni uttānatthāneva.",
  "tika-s0402t:1891": "Soṇakāyanasuttādivaṇṇanā niṭṭhitā.",
  "tika-s0402t:1892": "10-11. Samaṇasuttādivaṇṇanā",
  "tika-s0402t:1893_0": "241-2. Dasame sesapadesupīti “idha dutiyo samaṇo”tiādīsu sesapadesupi. Yathā hi “vivicceva",
  "tika-s0402t:1893_1": "kāmehī”ti ettha kato niyamo “vivicca akusalehī”ti etthāpi katoyeva hoti sāvadhāraṇaatthassa",
  "tika-s0402t:1893_2": "icchitabbattā, evamidhāpīti. Tenāha “dutiyādayopi hī”tiādi. Sāmaññaphalādhigamavasena",
  "tika-s0402t:1893_3": "nippariyāyato samaṇabhāvoti tesaṃ vasenettha cattāro samaṇā desitā. Imasmiñhi ṭhāne",
  "tika-s0402t:1893_4": "cattāro phalaṭṭhakasamaṇāva adhippetā samitapāpasamaṇaggahaṇato. Kasmā panettha mahāparinibbāne",
  "tika-s0402t:1893_5": "viya maggaṭṭhā tadatthāya paṭipannāpi na gahitāti? Veneyyajjhāsayato. Tattha hi maggādhigamatthāya",
  "tika-s0402t:1893_6": "vipassanāpi ito bahiddhā natthi, kuto maggaphalānīti dassentena bhagavatā “ñāyassa",
  "tika-s0402t:1893_7": "dhammassa padesavattī, ito bahiddhā samaṇopi natthī”ti vuttaṃ. Idha pana niṭṭhānappattameva",
  "tika-s0402t:1893_8": "taṃtaṃsamaṇabhāvaṃ gaṇhantena phalaṭṭhakasamaṇāva gahitā, maggaṭṭhato phalaṭṭho savisesaṃ",
  "tika-s0402t:1893_9": "dakkhiṇeyyoti. Svāyamattho dvīsu suttesu desanābhedeneva viññāyatīti. Rittāti vivittā.",
  "tika-s0402t:1893_10": "Tucchāti nissārā paṭipannakasārābhāvato.",
  "tika-s0402t:1894_0": "Pavadanti etehīti pavādā. Diṭṭhigatikānaṃ nānādiṭṭhidīpakasamayāti āha “cattāro sassatavādā”tiādi.",
  "tika-s0402t:1894_1": "Tattha cattāro sassatavādāti lābhivasena tayo, takkivasena ekoti evaṃ cattāro sassatavādā.",
  "tika-s0402t:1894_2": "Pubbenivāsañāṇalābhī titthiyo mandapañño anekajātisatasahassamattaṃ anussarati, majjhapañño",
  "tika-s0402t:1894_3": "dasa saṃvaṭṭavivaṭṭakappāni, tikkhapañño cattālīsa saṃvaṭṭavivaṭṭakappāni, na tato",
  "tika-s0402t:1894_4": "paraṃ. So evaṃ anussaranto “sassato attā ca loko cā”ti abhivadati, takkī pana takkapariyāhataṃ",
  "tika-s0402t:1894_5": "vīmaṃsānucaritaṃ sayaṃpaṭibhānaṃ “sassato attā ca loko cā”ti abhivadati. Tena vuttaṃ",
  "tika-s0402t:1894_6": "“lābhivasena tayo, takkivasena ekoti evaṃ cattāro sassatavādā”ti.",
  "tika-s0402t:1895_0": "Sattesu saṅkhāresu ca ekaccaṃ sassatanti pavatto vādo ekaccasassatavādo. So pana",
  "tika-s0402t:1895_1": "brahmakāyikakhiḍḍāpadosikamanopadosikattabhāvato cavitvā idhāgatānaṃ takkino ca uppajjanavasena",
  "tika-s0402t:1895_2": "catubbidhoti āha “cattāro ekaccasassatavādā”ti.",
  "tika-s0402t:1896_0": "Cattāro antānantikāti ettha amati gacchati ettha vosānanti anto, mariyādā. Tappaṭisedhena",
  "tika-s0402t:1896_1": "ananto. Anto ca ananto ca antānanto sāmaññaniddesena, ekasesena vā “nāmarūpapaccayā",
  "tika-s0402t:1896_2": "saḷāyatana”ntiādīsu viya. Antānantasahacarito vādo antānanto yathā “kuntā carantī”ti.",
  "tika-s0402t:1896_3": "Antānantasannissayo vā yathā “mañcā ghosantī”ti. So etesaṃ atthīti antānantikā. “Antavā",
  "tika-s0402t:1896_4": "attā ca loko ca, anantavā attā ca loko ca, antavā ca anantavā ca attā ca loko ca,",
  "tika-s0402t:1896_5": "nevantavā nānantavā”ti evaṃ pavattavādā cattāro. Avaḍḍhitakasiṇassa taṃ kasiṇaṃ attāti",
  "tika-s0402t:1896_6": "ca lokoti ca gaṇhantassa vasena paṭhamo vutto, dutiyo vaḍḍhitakasiṇassa vasena vutto,",
  "tika-s0402t:1896_7": "tatiyo tiriyaṃ vaḍḍhetvā uddhamadho avaḍḍhitakasiṇassa, catuttho takkivasena vutto.",
  "tika-s0402t:1896_8": "Ettha ca yuttaṃ tāva purimānaṃ tiṇṇaṃ vādānaṃ antañca anantañca antānantañca ārabbha",
  "tika-s0402t:1896_9": "pavattavādattā antānantikattaṃ, pacchimassa pana tadubhayanisedhanavasena pavattavādattā",
  "tika-s0402t:1896_10": "kathamantānantikattanti? Tadubhayappaṭisedhanavasena pavattavādattā eva. Antānantikappaṭisedhavādopi",
  "tika-s0402t:1896_11": "hi antānantavisayo eva taṃ ārabbha pavattattā.",
  "tika-s0402t:1897_0": "Na maratīti amarā. Kā sā? “Evantipi me no”tiādinā nayena pariyantarahitā diṭṭhigatikassa",
  "tika-s0402t:1897_1": "diṭṭhi ceva vācā ca. Vividho khepoti vikkhepo, amarāya diṭṭhiyā, vācāya vā vikkhepoti",
  "tika-s0402t:1897_2": "amarāvikkhepo, so etassa atthīti amarāvikkhepiko. Atha vā amarā nāma macchajāti,",
  "tika-s0402t:1897_3": "sā ummujjanādivasena udake sandhāvamānā gāhaṃ na gacchati, evamevaṃ ayampi vādo ito",
  "tika-s0402t:1897_4": "cito ca sandhāvati, gāhaṃ na upagacchatīti amarāvikkhepoti vuccati, so etesaṃ atthīti",
  "tika-s0402t:1897_5": "amarāvikkhepikā. Svāyaṃ vādo musāvādānuyogachandarāgabhayamohabhāvahetukatāya catudhā",
  "tika-s0402t:1897_6": "pavattoti āha “cattāro amarāvikkhepikā”ti.",
  "tika-s0402t:1898_0": "Adhicca yathicchakaṃ yaṃ kiñci kāraṇaṃ kassaci buddhipubbaṃ vā vinā samuppannoti",
  "tika-s0402t:1898_1": "attalokasaññitānaṃ khandhānaṃ adhicca pavattiākārārammaṇaṃ dassanaṃ tadākārasannissayena",
  "tika-s0402t:1898_2": "pavattito tadākārasahacaritatāya ca “adhiccasamuppanna”nti vuccati yathā “mañcā ghosanti”,",
  "tika-s0402t:1898_3": "“kuntā carantī”ti ca. Taṃ etesaṃ atthīti adhiccasamuppannikā. Lābhivasena takkivasena",
  "tika-s0402t:1898_4": "ca “dve adhiccasamuppannikā”ti vuttaṃ.",
  "tika-s0402t:1899_0": "Saññīti pavatto vādo saññivādo, so etesaṃ atthīti saññivādā. Rūpicatukkaṃ ekantasukhacatukkanti",
  "tika-s0402t:1899_1": "imesaṃ catunnaṃ catukkānaṃ vasena soḷasa saññivādā. Imesuyeva purimānaṃ dvinnaṃ catukkānaṃ",
  "tika-s0402t:1899_2": "vasena aṭṭha saññivādā, aṭṭha nevasaññināsaññivādā veditabbā. Kevalañhi tattha “saññī",
  "tika-s0402t:1899_3": "attā”ti gaṇhantānaṃ tā diṭṭhiyo, idha asaññīti ca nevasaññīnāsaññīti ca.",
  "tika-s0402t:1900": "Satta ucchedavādāti manussattabhāve kāmāvacaradevattabhāve rūpāvacarattabhāve catubbidhārūpattabhāve ca ṭhatvā sattassa ucchedapaññāpanavasena satta ucchedavādā.",
  "tika-s0402t:1901_0": "Pañca diṭṭhadhammanibbānavādāti pañcakāmaguṇaupabhogavasena catubbidharūpajjhānasukhaparibhogavasena",
  "tika-s0402t:1901_1": "ca diṭṭhadhamme nibbūtipaññāpanavādā. Diṭṭhadhammoti paccakkhadhammo vuccati, tattha",
  "tika-s0402t:1901_2": "tattha paṭiladdhattabhāvassetaṃ adhivacanaṃ. Diṭṭhadhamme nibbānaṃ diṭṭhadhammanibbānaṃ,",
  "tika-s0402t:1901_3": "imasmiṃyeva attabhāve dukkhavūpasamanti attho. Taṃ vadantīti diṭṭhadhammanibbānavādā.",
  "tika-s0402t:1902_0": "Ñāyati kamati paṭivijjhatīti ñāyo, so eva nibbānasampāpakahetutāya dhammoti āha “ñāyassa",
  "tika-s0402t:1902_1": "dhammassā”ti. Ito bahiddhā samaṇopi natthītiādīsu kasmā panete aññattha natthīti?",
  "tika-s0402t:1902_2": "Akkhettatāya. Yathā hi na āragge sāsapo tiṭṭhati, na udakapiṭṭhe aggi jalati, na",
  "tika-s0402t:1902_3": "piṭṭhipāsāṇe bījāni viruhanti, evamevaṃ bāhiresu titthāyatanesu na ime samaṇā uppajjanti,",
  "tika-s0402t:1902_4": "imasmiṃyeva sāsane uppajjanti. Kasmā? Sukkhettatāya. Sā pana nesaṃ akkhettatā sukkhettatā",
  "tika-s0402t:1902_5": "ca ariyamaggassa abhāvato bhāvato ca veditabbā. Tenāha bhagavā –",
  "tika-s0402t:1903_0": "“Yasmiṃ kho, subhadda, dhammavinaye ariyo aṭṭhaṅgiko maggo na upalabbhati, samaṇopi",
  "tika-s0402t:1903_1": "tattha na upalabbhati, dutiyopi tattha samaṇo na upalabbhati, tatiyopi tattha samaṇo",
  "tika-s0402t:1903_2": "na upalabbhati, catutthopi tattha samaṇo na upalabbhati. Yasmiñca kho, subhadda,",
  "tika-s0402t:1903_3": "dhammavinaye ariyo aṭṭhaṅgiko maggo upalabbhati, samaṇopi tattha upalabbhati, dutiyopi",
  "tika-s0402t:1903_4": "tattha… tatiyopi tattha… catutthopi tattha samaṇo upalabbhati. Imasmiṃ kho, subhadda,",
  "tika-s0402t:1903_5": "dhammavinaye ariyo aṭṭhaṅgiko maggo upalabbhati. Idheva, subhadda, samaṇo, idha dutiyo",
  "tika-s0402t:1903_6": "samaṇo, idha tatiyo samaṇo, idha catuttho samaṇo, suññā parappavādā samaṇebhi aññehī”ti.",
  "tika-s0402t:1904_0": "Ariyamaggassa ca abhāvo bhāvo ca suparisuddhassa sīlassa suparisuddhāya samathavipassanābhāvanāya",
  "tika-s0402t:1904_1": "abhāvato bhāvato ca veditabbo. Tadubhayañca durakkhātasvākkhātabhāvahetukaṃ. So ca",
  "tika-s0402t:1904_2": "asammāsambuddhappaveditattā. Yasmā titthāyatanaṃ akkhettaṃ, sāsanaṃ khettaṃ, tasmā",
  "tika-s0402t:1904_3": "yathā surattahatthapādo bhāsurakesarabhāro sīho migarājā na susāne vā saṅkārakūṭe",
  "tika-s0402t:1904_4": "vā paṭivasati, tiyojanasahassavitthataṃ pana himavantaṃ ajjhogāhetvā maṇiguhāyameva",
  "tika-s0402t:1904_5": "vasati, yathā ca chaddanto nāgarājā na gocariyahatthikulādīsu navasu kulesu uppajjati,",
  "tika-s0402t:1904_6": "yathā ca valāhako assarājā na gadrabhakule vā ghoṭakakule vā uppajjati, sindhutīre",
  "tika-s0402t:1904_7": "pana sindhavakuleyeva uppajjati, yathā ca sabbakāmadadaṃ manoharaṃ maṇiratanaṃ na",
  "tika-s0402t:1904_8": "saṅkārakūṭe vā paṃsupabbatādīsu vā uppajjati, vipulapabbatabbhantareyeva uppajjati,",
  "tika-s0402t:1904_9": "yathā ca timirapiṅgalo maccharājā na khuddakapokkharaṇīsu uppajjati, caturāsītiyojanasahassagambhīre",
  "tika-s0402t:1904_10": "mahāsamuddeyeva uppajjati, yathā ca diyaḍḍhayojanasatiko supaṇṇarājā na gāmadvāre",
  "tika-s0402t:1904_11": "eraṇḍavanādīsu paṭivasati, mahāsamuddaṃ pana ajjhogāhetvā simbalidahavaneyeva paṭivasati,",
  "tika-s0402t:1904_12": "yathā ca dhataraṭṭho suvaṇṇahaṃso na gāmadvāre āvāṭakādīsu paṭivasati, navutihaṃsasahassaparivāro",
  "tika-s0402t:1904_13": "pana hutvā cittakūṭeyeva paṭivasati, yathā ca catuddīpissaro cakkavattirājā na nīcakule",
  "tika-s0402t:1904_14": "uppajjati, asambhinnajātiyakhattiyakuleyeva pana uppajjati, evamevaṃ imesu samaṇesu",
  "tika-s0402t:1904_15": "ekasamaṇopi na aññattha titthāyatane uppajjati, ariyamaggaparikkhate pana buddhasāsaneyeva",
  "tika-s0402t:1904_16": "uppajjati. Tenāha bhagavā – “idheva, bhikkhave, samaṇo…pe… suññā parappavādā samaṇebhi",
  "tika-s0402t:1904_17": "aññehī”ti. Ekādasame natthi vattabbaṃ.",
  "tika-s0402t:1905": "Samaṇasuttādivaṇṇanā niṭṭhitā.",
  "tika-s0402t:1906": "Kammavaggavaṇṇanā niṭṭhitā.",
  "tika-s0402t:1907": "(25) 5. Āpattibhayavaggo",
  "tika-s0402t:1908": "1. Saṅghabhedakasuttavaṇṇanā",
  "tika-s0402t:1909_0": "243. Pañcamassa paṭhame vivādādhikaraṇādīsūti vivādādhikaraṇaṃ anuvādādhikaraṇaṃ",
  "tika-s0402t:1909_1": "āpattādhikaraṇaṃ kiccādhikaraṇanti imesu catūsu. Tattha dhammoti vā adhammoti vā",
  "tika-s0402t:1909_2": "aṭṭhārasahi vatthūhi vivadantānaṃ bhikkhūnaṃ yo vivādo, idaṃ vivādādhikaraṇaṃ nāma.",
  "tika-s0402t:1909_3": "Sīlavipattiyā vā ācāradiṭṭhiājīvavipattiyā vā anuvadantānaṃ yo anuvādo upavadanā",
  "tika-s0402t:1909_4": "ceva codanā ca, idaṃ anuvādādhikaraṇaṃ nāma. Mātikāya āgatā pañca, vibhaṅge dveti",
  "tika-s0402t:1909_5": "sattapi āpattikkhandhā, idaṃ āpattādhikaraṇaṃ nāma. Saṅghassa apalokanādīnaṃ catunnaṃ",
  "tika-s0402t:1909_6": "kammānaṃ karaṇaṃ, idaṃ kiccādhikaraṇaṃ nāma. Sesamettha uttānameva.",
  "tika-s0402t:1910": "Saṅghabhedakasuttavaṇṇanā niṭṭhitā.",
  "tika-s0402t:1911": "2-3. Āpattibhayasuttādivaṇṇanā",
  "tika-s0402t:1912": "244-5. Dutiye bhassati niratthakabhāvena khipīyatīti bhasmaṃ, chārikā. Tassa puṭaṃ bhaṇḍikā bhasmapuṭaṃ. Tenāha “bhasmapuṭanti chārikābhaṇḍika”nti. Tatiyaṃ uttānatthameva.",
  "tika-s0402t:1913": "Āpattibhayasuttādivaṇṇanā niṭṭhitā.",
  "tika-s0402t:1914": "4-7. Seyyāsuttādivaṇṇanā",
  "tika-s0402t:1915_0": "246-9. Catutthe petāti peccabhāvaṃ gatā. Te pana yasmā idha katakālakiriyā kālena",
  "tika-s0402t:1915_1": "katajīvitucchedā honti, tasmā vuttaṃ “kālakatā vuccantī”ti, matāti attho. Atha vā",
  "tika-s0402t:1915_2": "peccabhavaṃ gatā, petūpapattivasena nibbattiṃ upagatāti attho. Tenāha “atha vā petavisaye",
  "tika-s0402t:1915_3": "nibbattā petā nāmā”ti. Ekena passena sayituṃ na sakkonti dukkhuppattito.",
  "tika-s0402t:1916_0": "Tejussadattāti iminā sīhassa abhīrukabhāvaṃ dasseti. Bhīrukā sesamigā attano āsayaṃ",
  "tika-s0402t:1916_1": "pavisitvā santāsapubbakaṃ yathā tathā sayanti, sīho pana abhīruko sabhāvato satokārī",
  "tika-s0402t:1916_2": "bhikkhu viya satiṃ upaṭṭhapetvāva sayati. Tenāha “dve purimapāde”tiādi. Dakkhiṇe",
  "tika-s0402t:1916_3": "purimapāde vāmassa purimapādassa ṭhapanavasena dve purimapāde ekasmiṃ ṭhāne ṭhapetvā.",
  "tika-s0402t:1916_4": "Pacchimapāde vuttanayeneva idhāpi ekasmiṃ ṭhāne ṭhapanaṃ veditabbaṃ, ṭhitokāsasallakkhaṇaṃ",
  "tika-s0402t:1916_5": "abhīrukavaseneva. Sīsaṃ pana ukkhipitvātiādinā vuttasīhakiriyā anutrastappabujjhanā",
  "tika-s0402t:1916_6": "viya abhīrubhāvasiddhadhammatāvasenevāti veditabbā. Sīhavijambhanaṃ ativelaṃ ekākāre",
  "tika-s0402t:1916_7": "ṭhapitānaṃ sarīrāvayavānaṃ gamanādikiriyāsu yogyabhāvāpādanatthaṃ. Tikkhattuṃ sīhanādanadanaṃ",
  "tika-s0402t:1916_8": "appesakkhamigarājehi parittāsapariharaṇatthaṃ.",
  "tika-s0402t:1917_0": "Ayaṃ vuccati, bhikkhave, tathāgataseyyāti iminā catutthajjhānaseyyā tathāgataseyyā",
  "tika-s0402t:1917_1": "nāmāti dasseti. Seti abyāvaṭabhāvena pavattati etthāti seyyā, catutthajjhānameva",
  "tika-s0402t:1917_2": "seyyā catutthajjhānaseyyā. Kiṃ pana taṃ catutthajjhānanti? Ānāpānacatutthajjhānaṃ.",
  "tika-s0402t:1917_3": "Tattha hi ṭhatvā vipassanaṃ vaḍḍhetvā bhagavā anukkamena aggamaggaṃ adhigantvā tathāgato",
  "tika-s0402t:1917_4": "jātoti. Tayidaṃ padaṭṭhānaṃ nāma na seyyā, tathāpi yasmā “catutthajjhānasamanantarā",
  "tika-s0402t:1917_5": "bhagavā parinibbāyī”ti mahāparinibbāne āgataṃ, tasmā lokiyacatutthajjhānasamāpatti",
  "tika-s0402t:1917_6": "eva tathāgataseyyāti keci. Evaṃ sati parinibbānakālikāva tathāgataseyyā āpajjati,",
  "tika-s0402t:1917_7": "na ca bhagavā lokiyacatutthajjhānasamāpajjanabahulo vihāsi. Aggaphalavasena pavattaṃ",
  "tika-s0402t:1917_8": "panettha catutthajjhānaṃ veditabbaṃ. Tattha yathā sattānaṃ niddūpagamalakkhaṇā seyyā",
  "tika-s0402t:1917_9": "bhavaṅgacittavasena hoti, sā pana nesaṃ paṭhamajātisamanvayā yebhuyyavuttikā, evaṃ",
  "tika-s0402t:1917_10": "bhagavato ariyajātisamanvayaṃ yebhuyyavuttikaṃ aggaphalabhūtaṃ catutthajjhānaṃ tathāgataseyyāti",
  "tika-s0402t:1917_11": "veditabbaṃ. Pañcamādīni uttānatthāni.",
  "tika-s0402t:1918": "Seyyāsuttādivaṇṇanā niṭṭhitā.",
  "tika-s0402t:1919": "8. Paṭhamavohārasuttavaṇṇanā",
  "tika-s0402t:1920_0": "250-253. Aṭṭhame anariyānanti asādhūnaṃ nihīnānaṃ. Vohārāti saṃvohārā abhilāpā vā,",
  "tika-s0402t:1920_1": "“diṭṭhaṃ mayā”ti evaṃvāditā. Ettha ca taṃtaṃsamuṭṭhāpakacetanāvasena attho veditabbo.",
  "tika-s0402t:1920_2": "Navamādīsu natthi vattabbaṃ.",
  "tika-s0402t:1921": "Paṭhamavohārasuttavaṇṇanā niṭṭhitā.",
  "tika-s0402t:1922": "Āpattibhayavaggavaṇṇanā niṭṭhitā.",
  "tika-s0402t:1923": "Pañcamapaṇṇāsakaṃ niṭṭhitaṃ.",
  "tika-s0402t:1924": "(26) 6. Abhiññāvaggo",
  "tika-s0402t:1925": "1-3. Abhiññāsuttādivaṇṇanā",
  "tika-s0402t:1926_0": "254-256. Chaṭṭhassa paṭhame paccanīkasamanato samatho, samādhīti āha “cittekaggatā”ti.",
  "tika-s0402t:1926_1": "Aniccādinā vividhenākārena dassanato vipassanā, saṅkhārapariggāhakañāṇaṃ. Tenāha",
  "tika-s0402t:1926_2": "“saṅkhārapariggahavipassanāñāṇa”nti.",
  "tika-s0402t:1927_0": "Dutiye anariyehi pariyesitabbattā anariyānaṃ pariyesanāti anariyapariyesanā. Sayaṃ",
  "tika-s0402t:1927_1": "lāmakatāya anariyānaṃ pariyesanāti vā anariyapariyesanā. Jarāsabhāvanti jīraṇapakatikaṃ. Tatiyaṃ uttānameva.",
  "tika-s0402t:1928": "Abhiññāsuttādivaṇṇanā niṭṭhitā.",
  "tika-s0402t:1929": "4-10. Mālukyaputtasuttādivaṇṇanā",
  "tika-s0402t:1930": "257-263. Catutthe apasādetīti niggaṇhāti. Ussādetīti paggaṇhāti. Apasādanākāraṃ ussādanākārañca vibhāvetuṃ “katha”ntiādi āraddhaṃ. Pañcamādīni uttānāneva. Sesaṃ suviññeyyameva.",
  "tika-s0402t:1931": "Mālukyaputtasuttādivaṇṇanā niṭṭhitā.",
  "tika-s0402t:1932": "Abhiññāvaggavaṇṇanā niṭṭhitā.",
  "tika-s0402t:1933": "Iti manorathapūraṇiyā aṅguttaranikāya-aṭṭhakathāya",
  "tika-s0402t:1934": "Catukkanipātavaṇṇanāya anuttānatthadīpanā samattā.",
  "tika-s0402t:1936": "Dutiyo bhāgo niṭṭhito."
}