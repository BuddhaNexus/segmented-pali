{
  "anya-e0810n1:0": "1. Saggakaṇḍavaṇṇanā",
  "anya-e0810n1:1_0": "1. Idāni yasmā abhidheyyattho nāma paññattiparamatthatthavasena duvidho, tesu yebhuyyena",
  "anya-e0810n1:1_1": "paññattatthato paramatthatthova seṭṭho, tesupi odhiso kilesānaṁ samucchedapaṭippassaddhikarattā",
  "anya-e0810n1:1_2": "yathākkamaṁ aṭṭha dhammā seṭṭhā, tatopi nibbānameva seṭṭhaṁ, tesaṁ sabbesampi dhammānaṁ",
  "anya-e0810n1:1_3": "sammāsambuddhova seṭṭho. Vuttañhi bhagavatā ‘‘virāgo seṭṭho dhammānaṁ, dvipadānañca",
  "anya-e0810n1:1_4": "cakkhumā’’ti dha. pa. 273; netti. 125. Ettha hi ‘‘yāvatā, bhikkhave, dhammā saṅkhatā",
  "anya-e0810n1:1_5": "vā asaṅkhatā vā, virāgo tesaṁ dhammānaṁ aggamakkhāyatī’’ti a. ni. 4.34; 5.32; itivu.",
  "anya-e0810n1:1_6": "90 vacanato sabbesampi saṅkhatāsaṅkhatadhammānaṁ virāgasaṅkhāto nibbānameva seṭṭho,",
  "anya-e0810n1:1_7": "cakkhumā pana sammāsambuddho tesaṁ sabbesampi dhammānaṁ, devamanussādibhedānaṁ dvipadānañca",
  "anya-e0810n1:1_8": "paññattatthānaṁ seṭṭhoti ayamattho vutto bhagavatā, tasmā sabbatthaseṭṭhatthābhidhāyakābhidhānabhūtaṁ",
  "anya-e0810n1:1_9": "buddhātidhānameva paṭhamaṁ saggakaṇḍassa ādimhi patthiyavasena satthiyavasena (ka.)",
  "anya-e0810n1:1_10": "dassetumāha ‘‘buddho’’ccādi. Tattha jinasaddantaṁ sabbabuddhassa nāmaṁ. Sabbaṁ buddhavāti",
  "anya-e0810n1:1_11": "buddho, sakammakā kattari tapaccayo. Visiṭṭhā buddhi assatthīti buddho, pasaṁsāyaṁ",
  "anya-e0810n1:1_12": "yadādinā ṇapaccayo. Dānasīlakkhandhādayo ṭhānāṭṭhānañāṇādayo vā dasa balāni yasseti",
  "anya-e0810n1:1_13": "dasabalo. Sāsati vinayati satteti satthā. Sabbadhammajānanasīlatāya sabbaññū. Dvipadānaṁ,",
  "anya-e0810n1:1_14": "dvipadesu vā uttamo dvipaduttamo, buddhavaṁsavaṇṇanāyaṁbu. vaṁ. aṭṭha. 37 nidānakathā",
  "anya-e0810n1:1_15": "niddhāraṇalakkhaṇāya chaṭṭhiyā samāsassa paṭisiddhattā nedisī niddhāraṇalakkhaṇā",
  "anya-e0810n1:1_16": "chaṭṭhī gamyate. Kasmā pana so tattha paṭisiddhoti? Samāse yebhuyyena niddhāraṇalakkhaṇattayassa",
  "anya-e0810n1:1_17": "vikalābhāvato. Kiñcāpi hi tattha chaṭṭhiyāyeva paṭisiddho, sattamiyā pana niddhāraṇalakkhaṇāya",
  "anya-e0810n1:1_18": "vijjamānattā tassāpi so paṭisedhanīyoyeva. Munīnaṁ indo rājā munindo. Puññañāṇabhāgyādayo",
  "anya-e0810n1:1_19": "bhagaṁ nāma, taṁyogā bhagavā. Nāthati sattānaṁ hitaṁ yācati, kilese vā upatāpeti,",
  "anya-e0810n1:1_20": "sattesu vā issariyaṁ karoti, tesaṁ vā hitaṁ āsīsatīti nātho. Buddhadhammasamantañāṇadibbacakkhusaṅkhātehi",
  "anya-e0810n1:1_21": "pañcahi cakkhūhi samannāgatattā cakkhumā. Sabbadā byāmappabhāya kāyato niccharaṇavasena",
  "anya-e0810n1:1_22": "aṅgīraso. Sabbākārena sabbadhammānaṁ munanato muni, dhammavādesu vā monakaraṇato muni.",
  "anya-e0810n1:2_0": "2. Lokānaṁ, lokesu vā nātho lokanātho. Attano adhikassa kassacipi uttamapuggalassa",
  "anya-e0810n1:2_1": "abhāvato anadhivaro, sabbapariyantagatattabhāvattā vā natthi etassa ito añño adhiko",
  "anya-e0810n1:2_2": "patthetabbo attabhāvoti anadhivaro. Mahantānaṁ sīlakkhandhādīnaṁ esanato gavesanato",
  "anya-e0810n1:2_3": "mahesi, mahanto vā īso vibhūti etassāti mahesi. Hitaṁ vinayati anusāsatīti vināyako,",
  "anya-e0810n1:2_4": "visiṭṭhaṁ vā nibbānaṁ satte netīti vināyako. Sabbadhammadassanasīlatāya ‘‘samantacakkhū’ti",
  "anya-e0810n1:2_5": "laddhanāmena sabbaññutaññāṇena samannāgatattā samantacakkhu. Sobhanaṁ gataṁ ñāṇamassa,",
  "anya-e0810n1:2_6": "saṁsārā vā suṭṭhu apunarāvattiyā gatavāti sugato, saparasukhasiddhatthaṁ vā sammā",
  "anya-e0810n1:2_7": "gatavāti sugato. Bhūri bahukā paññā yassa, anantattā vā bhūrisamā paññā etassāti",
  "anya-e0810n1:2_8": "bhūripañño, anantāya mahāpathaviyā sadisapaññotyattho. Kilesādipañcavidhaṁ māraṁ jitavāti māraji.",
  "anya-e0810n1:3_0": "3. Narānaṁ sīho seṭṭho, parappavādamaddanasahanato vā naro ca so sīho cāti narasīho,",
  "anya-e0810n1:3_1": "sahatīti sīho, niruttinayena pubbavaṇṇākārassīkāro, sīhasadisattā vā naro ca so sīho",
  "anya-e0810n1:3_2": "cāti narasīho. Yathā hi sīho migarājā catūhi dāṭhāhi sabbasatte hiṁsati abhibhavati,",
  "anya-e0810n1:3_3": "tathā bhagavāpi sīlapaññāpuññiddhisaṅkhātehi catūhi dhammehi sabbaṁ lokaṁ hiṁsati",
  "anya-e0810n1:3_4": "abhibhavatīti opammasaṁsandanaṁ. Sabbapurisānaṁ seṭṭhattā naravaro, narānaṁ vā devamanussānaṁ",
  "anya-e0810n1:3_5": "seṭṭhattā naravaro, ‘‘sīle patiṭṭhāya naro sapañño’’ti saṁ. ni. 1.23 ettha viya narasaddena",
  "anya-e0810n1:3_6": "sabbe devamanussā saṅgahitā. Dhammassa rājapavattakattā dhammarājā, dhammato vā sadevakassa",
  "anya-e0810n1:3_7": "lokassa rājā jāto, nādhammatoti dhammarājā, dhammena rājatīti vā dhammarājā, dhammapālako",
  "anya-e0810n1:3_8": "vā rājā dhammarājā. Munīnaṁ seṭṭhattā mahāmuni. Devānaṁ atidevoti devadevo, devānaṁ",
  "anya-e0810n1:3_9": "adhiko vā devo devadevo. Lokānaṁ garu ācariyo lokagaru, lokānaṁ garubhājanattā vā",
  "anya-e0810n1:3_10": "lokagaru. Dhammassa sāmi yathāvuttanayena dhammassāmī. Yathā purimakā sammāsambuddhā",
  "anya-e0810n1:3_11": "sabbaññubhāvaṁ gatā, tathā ayampi gatoti tathāgato, tathā vā sammā gataṁ ñāṇamassāti",
  "anya-e0810n1:3_12": "tathāgatotyādinā tathāgatasaddassa atthapapañco tattha tattha dī. ni. aṭṭha. 1.7;",
  "anya-e0810n1:3_13": "ma. ni. aṭṭha. 1.12; saṁ. ni. aṭṭha. 2.3.78; a. ni. aṭṭha. 1.1.70; udā. aṭṭha. 18;",
  "anya-e0810n1:3_14": "itivu. aṭṭha. 38; theragā. aṭṭha. 1.3; bu. vaṁ. aṭṭha. 2 nidāna kathā; mahāni. aṭṭha.",
  "anya-e0810n1:3_15": "14; paṭi. sa. aṭṭha. 1.1.37; dī. ni. ṭī. 1.7; dī. ni. abhi. ṭī. 1.7; ma. ni. ṭī.",
  "anya-e0810n1:3_16": "1.12; a. ni. ṭī. 1.1.170 vuttanayena veditabbo.",
  "anya-e0810n1:4_0": "4. Sayameva sammāsambuddho bhavati, anaññabodhitoti sayambhū. Sammā aviparītena sa’mattanāyeva",
  "anya-e0810n1:4_1": "sabbadhamme bujjhati abujjhi bujjhissatīti sammāsambuddho. Seṭṭhapaññāya samannāgatattā",
  "anya-e0810n1:4_2": "varapañño. Satte saṁsāraṇṇavato nibbānapāraṁ netīti nāyako. Jitapañcamārattā jino.",
  "anya-e0810n1:4_3": "Ettha ca samantabhadra, lokaji, chaḷabhiñña, advayavādī, sirīghana, akaniṭṭhaga akaniṭṭhaka",
  "anya-e0810n1:4_4": "(ka.), dhammacakka, rāgāsani rāgāri (ka.), tisaraṇa, khasama khaṇasama (ka.) khena",
  "anya-e0810n1:4_5": "ākāsena samā tulyā guṇā yassa so (tikaṇḍasesaṭīkā 1.1.8), guṇākara, mahāsukha, vajira,",
  "anya-e0810n1:4_6": "mettābala, asama, jitāri, mahābodhi, dhammadhātu, setaketu, khaji, timutti khajiravimutti",
  "anya-e0810n1:4_7": "(ka.) khena ākāsajjhānena – suññabhāvanāyāti bhāvo – jayati saṁsārabhāvaṁ yo, ji+",
  "anya-e0810n1:4_8": "kvipa suññavādīnaṁ boddhānaṁ ‘‘suññaṁ sabbameva’’ ityākārabhāvanāya saṁsārabhāvajayanato",
  "anya-e0810n1:4_9": "tathābhāvo (saddakappadduma), dasabhūmissara, pañcañāṇa, bahukkhama, sambuddha, sabbadassī,",
  "anya-e0810n1:4_10": "mahābala, sabbabodha sambodhadhamma (ka.), dhammakāya, saṁgutta, araha, dvādasakkha,",
  "anya-e0810n1:4_11": "vītarāgādīnipi anekāni buddhassa nāmāni imāni pariyāyavacanāni pāyaso amarakosato,",
  "anya-e0810n1:4_12": "tikaṇḍasesābhidhānato ca gahitāni. Samantato puññasambhārato ca ñāṇasambhārato ca",
  "anya-e0810n1:4_13": "bhadro seṭṭhoti samantabhadrotyādīni ca nibbacanāni veditabbāni. Vuttañca –",
  "anya-e0810n1:5": "‘‘Asaṅkhyeyyāni nāmāni, saguṇena mahesino;",
  "anya-e0810n1:6": "Guṇena nāmamuddheyyaṁ, api nāmasahassato’’ti dha. sa. aṭṭha. 1313; udā. aṭṭha. 53; paṭi. ma. aṭṭha. 1.1.76; netti. aṭṭha. 38.",
  "anya-e0810n1:7": "Tattha uddheyyanti uddharitabbaṁ. Api nāmasahassatoti anekehi nāmasahassehītyattho. Sabbabuddhanāmakathā.",
  "anya-e0810n1:8_0": "Sakkādisattakaṁ amhākaṁ buddhassa nāmaṁ. Pañcamāre jetuṁ sakkotīti sakko, bhaginīhi",
  "anya-e0810n1:8_1": "saddhiṁ saṁvāsakaraṇato vā lokamariyādaṁ chindituṁ sakkuṇantīti sakkā, sākiyarājūnaṁ",
  "anya-e0810n1:8_2": "pubbarājāno, tesaṁ vaṁsabhūtattā bhagavā ‘‘sakko’’ti vuccati. Assa ca jātisamanantaraṁ",
  "anya-e0810n1:8_3": "nidhayo ratanāni ca uppannānīti siddhatthoti nāmaṁ kataṁ, sabbesaṁ vā lokānaṁ siddhā",
  "anya-e0810n1:8_4": "atthā etena hetubhūtenāti siddhattho. Suddhaṁ odanaṁ assāti suddhodano, tassa apaccaṁ",
  "anya-e0810n1:8_5": "suddhodani. Gotamavaṁsassa kapilassa munino sissatāya sakyā gotamā, bhagavā pana",
  "anya-e0810n1:8_6": "gotamavaṁse uppannattā gotamassa munino apaccaṁ gotamo.",
  "anya-e0810n1:9_0": "5. Sakyavaṁsāvatiṇṇo sakyavaṁsā pitthiṇṇo (ka.) sakyamuni yo buddho so sakyasīho,",
  "anya-e0810n1:9_1": "sakyānaṁ vā seṭṭhattā sakyasīho. Sakyakulato jāto muni sakyamuni. Sūriyadevaputtassa",
  "anya-e0810n1:9_2": "sotāpannattā bhagavā ādiccabandhūti vuccati, ādiccassa bandhu ñātīti nibbacanaṁ katvā.",
  "anya-e0810n1:9_3": "Etthapi māyādevīsuta, mahāsamaṇa, kalisāsanādīni kulisāsanādīni (ka.) kalimhi yuge",
  "anya-e0810n1:9_4": "sāsanaṁ anusāsanaṁ yassa so, athavā kalimhi pāpe vivāde vā sāsanaṁ hitasādhanaṁ yassa",
  "anya-e0810n1:9_5": "so (tikaṇḍasesaṭīkā 1.1.11) gotamapariyāyāni veditabbāni.",
  "anya-e0810n1:10_0": "6.Mokkhādīni nibbutipariyantāni chacattālīsa nāmāni nibbānassa nāmāni. Muccanti ettha,",
  "anya-e0810n1:10_1": "etena vā rāgādīhīti mokkho. Nirujjhanti ettha rāgādayoti nirodho, rundhati vā nibbānanti",
  "anya-e0810n1:10_2": "rodho, kileso, so ettha natthīti nirodho. Vānasaṅkhātāya taṇhāya nikkhantattā, nibbāti",
  "anya-e0810n1:10_3": "vā etena rāgaggiādikoti nibbānaṁ. Yathā pakatidīpo nadīsotena vuyhamānānaṁ patiṭṭhā",
  "anya-e0810n1:10_4": "hoti, evamidampi nibbānaṁ saṁsāramahoghena vuyhamānānaṁ patiṭṭhāti dīpo viyāti dīpo,",
  "anya-e0810n1:10_5": "nikkilesānaṁ vā padīpasadisabhāvakaraṇato dīpo viyāti dīpo, ‘‘nibbanti dhīrā yathayaṁ",
  "anya-e0810n1:10_6": "padīpo’’ti hi vuttaṁ, dippati vā ariyānaṁ ñāṇacakkhusseva pakāsatīti dīpo. Taṇhānaṁ",
  "anya-e0810n1:10_7": "khayahetuttā taṇhakkhayo. Rāgādīnaṁ paṭipakkhattā, uttamaṭṭhena vā paraṁ. Tāyati",
  "anya-e0810n1:10_8": "rakkhati apāyāditoti tāṇaṁ. Nilīyanti ettha saṁsārabhayabhīrukāti leṇaṁ. Natthi dīgharassādikaṁ",
  "anya-e0810n1:10_9": "rūpaṁ saṇṭhānametassāti arūpaṁ, appaccayattā vā arūpaṁ. Rāgādīnaṁ santakaraṇattā",
  "anya-e0810n1:10_10": "santaṁ. Rāgakkhayahetubhāvena aviparītattā, catusaccapariyāpannattā vā saccaṁ. Natthi",
  "anya-e0810n1:10_11": "ālayo taṇhā etthāti anālayaṁ.",
  "anya-e0810n1:11_0": "7. Paccayehi na saṅkarīyateti asaṅkhataṁ. Sivaṁ khemabhāvaṁ karotīti sivaṁ, saṁsārabhīrukehi",
  "anya-e0810n1:11_1": "sevitabbattā vā sivaṁ, yadādinā vapaccayo. Natthi ettha mataṁ maraṇaṁ, etasmiṁ vā",
  "anya-e0810n1:11_2": "adhigate puggalassa matanti amataṁ. Passituṁ sudukkaratāya sududdasaṁ. Parehi uttamehi",
  "anya-e0810n1:11_3": "ariyapuggalehi ayitabbaṁ gantabbanti parāyaṇaṁ, parato vā ayitabbaṁ gantabbanti parāyaṇaṁ,",
  "anya-e0810n1:11_4": "saṁsārasabhāvato aññasabhāvavasena bujjhitabbantyattho, paresaṁ vā ariyapuggalānaṁ",
  "anya-e0810n1:11_5": "patiṭṭhānattā parāyaṇaṁ. Yena cattāro maggā odhiso kilese saranti hiṁsanti taṁ dhammaṁ",
  "anya-e0810n1:11_6": "saraṇaṁ, ariyānaṁ vasitagehattā vā saraṇaṁ. Īti upaddavo pavāso ca te yattha na santi,",
  "anya-e0810n1:11_7": "taṁ anītikaṁ, satte saṁsāraṁ netīti ‘‘nītī’’ti laddhanāmāya taṇhāya abhāvato vā anītikaṁ.",
  "anya-e0810n1:11_8": "Āsavānaṁ anārammaṇatāya anāsavaṁ. Niccaṭṭhena dhuvaṁ, dhavati vā maggānamārammaṇabhāvaṁ",
  "anya-e0810n1:11_9": "gacchatīti dhuvaṁ, ‘‘dhu gatitheriyesū’’ti hi kātantadhātu. Daṭṭhabbasabhāvassa natthitāya",
  "anya-e0810n1:11_10": "anidassanaṁ. Paccayehi akatattā akataṁ. Sadā vijjamānattā apalujjanasabhāvaṁ gacchati,",
  "anya-e0810n1:11_11": "tena vā viññāyatīti apalokitaṁ. ‘‘Itaṁ gate ca viññāte’’ti hi nānatthasaṅgahe vuttaṁ.",
  "anya-e0810n1:11_12": "Lokasabhāvena vā viññāyatīti lokitaṁ, tabbhāvāpagamanato apalokitaṁ. Saṇhaṭṭhena",
  "anya-e0810n1:11_13": "nipuṇaṁ, yena vā cattāro maggā odhiso kilese nissesato punanti sodhenti, taṁ nipuṇaṁ.",
  "anya-e0810n1:11_14": "Na kadācipi yassa anto vināso atthi, taṁ anantaṁ. Kharanti vinassantīti kharā, saṅkhatā,",
  "anya-e0810n1:11_15": "te yattha na santi, taṁ akkharaṁ, kharasaṅkhātānaṁ vā saṅkhatānaṁ paṭipakkhattā akkharaṁ.",
  "anya-e0810n1:11_16": "Ettha ca asaṅkhatantyādikā gāthā rucirā nāma.",
  "anya-e0810n1:12_0": "8. Sabbadukkhānaṁ khayakāraṇattā dukkhakkhayo. Byābādhatīti byābādho, so eva byābādo,",
  "anya-e0810n1:12_1": "dukkhasaccaṁ, tassa bhāvo byābajjaṁ, dukkhassa pīḷanādyattho, taṁ yattha natthi,",
  "anya-e0810n1:12_2": "taṁ abyābajjaṁ, abyāpajjhantipi pāṭho, tattha byāpajjanti vinassantīti byāpādā, saṅkhatā,",
  "anya-e0810n1:12_3": "tesaṁ bhāvo byāpajjhaṁ, saṅkhatānaṁ vinassanabhāvo, taṁ yattha natthi, taṁ abyāpajjhanti",
  "anya-e0810n1:12_4": "evamattho veditabbo, niruttinayena ca dyassa jjhakāro. Kilesakammavipākavaṭṭānamabhāvato",
  "anya-e0810n1:12_5": "vivaṭṭaṁ. Nibbhayaṭṭhena khemaṁ, khayanti vā etena rāgaggiādayoti khemaṁ. Saṅkhārehi",
  "anya-e0810n1:12_6": "asammissatāya, visaṁyogatāya ca kevalaṁ. Apavajjanti saṅkhārā etasmāti apavaggo.",
  "anya-e0810n1:12_7": "Yasmā rāgo vigato, so virāgo. Padhānabhāvaṁ nītaṁ paṇītaṁ. Natthi etasmiṁ adhigate",
  "anya-e0810n1:12_8": "ariyānaṁ cutaṁ cavananti accutaṁ. Ariyehi pajjitabbattā gantabbattā padaṁ.",
  "anya-e0810n1:13_0": "9. Cattāro yogā khayanti etenāti yogakkhemo. Pāreti sakkoti saṁsāradukkhasantāpaṁ",
  "anya-e0810n1:13_1": "sametunti pāraṁ, ‘‘saṁsāradukkhasantāpatattassā’laṁ sametave’’ti hi vuttaṁ. Pagatā",
  "anya-e0810n1:13_2": "saṁsāracakkassa arā etasmāti vā pāraṁ. Kilesehi muccanato mutti, nikāyantariyā pana",
  "anya-e0810n1:13_3": "‘‘sarīrendriyehi attano muttattā muttī’’ti vadanti. Kilesasamanato santi. Visujjhanti",
  "anya-e0810n1:13_4": "sattā etāya rāgādimalehīti visuddhi. Sabbasaṅkhārā vimuccanato vimutti. Asaṅkhatameva",
  "anya-e0810n1:13_5": "nissattanijjīvaṭṭhena, santilakkhaṇadhāraṇato vā dhātūti asaṅkhatadhātu. Sujjhanti",
  "anya-e0810n1:13_6": "sattā etāya rāgādimalehīti suddhi. Āvuṇoti saṁsārato nikkhantumappadānavasenāti vuti,",
  "anya-e0810n1:13_7": "taṇhā, tato nikkhantattā nibbuti.",
  "anya-e0810n1:14_0": "10.Khīṇāsavādicatukkaṁ arahante. Khīṇā āsavā yassa so khīṇāsavo. Tato uttari karaṇīyābhāvato",
  "anya-e0810n1:14_1": "natthi sikkhā etassāti asekkho. Vigato rāgo yasmāti vītarāgo. Saṁsāracakkassa are",
  "anya-e0810n1:14_2": "hatavāti arahā, ‘‘araha’’ntipi pāṭho.",
  "anya-e0810n1:15_0": "Devalokādipañcakaṁ saggassa nāmaṁ. Devānaṁ loko bhavanaṁ devaloko. Dibbantyatra divo.",
  "anya-e0810n1:15_1": "Aja gatiyaṁ, anekatthattā ṭhitiyaṁ, ciraṁ ṭhiyate asminti aggo, ṭhānaṁ, sobhano aggo",
  "anya-e0810n1:15_2": "saggo, puññena vā suṭṭhu ajīyateti saggo. Tayo devā dibbantyatreti tidivo. Padhānato",
  "anya-e0810n1:15_3": "hi tīhi hariharabrahmehi byapadeso. Tidasānaṁ devānaṁ ālayo ṭhānanti tidasālayo.",
  "anya-e0810n1:15_4": "Keci pana ‘‘devalokādittayaṁ saggasāmaññassa nāmaṁ, tidivādidvayaṁ tāvatiṁsassā’’ti",
  "anya-e0810n1:15_5": "vadanti, taṁ amarakosādīsu sāmaññasmiṁyeva dvinnampi gahaṇato na sārato paccetabbaṁ.",
  "anya-e0810n1:15_6": "Etthāpi nāka, suraloka, tipiṭṭhapa visanti sukatino asmiṁ iti piṭṭhapaṁ pisodarādi",
  "anya-e0810n1:15_7": "tidasānaṁ piṭṭhapadhiti dasasaddalopo (cintāmaṇiṭīkā), avaroha, phalodaya phalassa",
  "anya-e0810n1:15_8": "kammaphalassa udayo diṭṭhiyogyaṭṭhānaṁ (tikaṇḍaṭīkā), mandara, serika, sakkabhavana,",
  "anya-e0810n1:15_9": "khaṁ, nabhādīni devalokasāmaññāni idhānāgatānipi gahetabbāni.",
  "anya-e0810n1:16_0": "11-12.Tidasādicatuddasakaṁ devatāsāmaññassa nāmaṁ. Jātīsu jātijātīsu (ka.) vuttāsu",
  "anya-e0810n1:16_1": "byattipi vuccatīti byattīnaṁ bahuttā bahuvacananiddeso. Jātisattāvināsasaṅkhātā tisso",
  "anya-e0810n1:16_2": "dasā parimāṇā etesanti tidasā. Ete hi manussādayo viya buddhivipariṇāmakhayehi na",
  "anya-e0810n1:16_3": "yujjanti, pañcavīsativassuddesiyā eva uppajjanti santi vinassanti ca. Maraṇaṁ maro,",
  "anya-e0810n1:16_4": "so yesaṁ natthi, te amarā. Dibbanti pañcakāmaguṇādīhi kīḷantīti devā. Vibujjhanti",
  "anya-e0810n1:16_5": "na supantīti vibudhā, atītānāgatajātiṁ vibujjhantīti vā vibudhā. Sudhābhojanabhuñjanasīlatāya",
  "anya-e0810n1:16_6": "sudhāsino. Samudduṭṭhā amatamathanoṭṭhā (cintāmaṇiṭīkā) surā atthi yesaṁ, te surā,",
  "anya-e0810n1:16_7": "suranti vā kīḷantīti surā, sukhena ramantīti vā surā. Dīghāyukāpi samānā yathāparicchedaṁ",
  "anya-e0810n1:16_8": "sampattakāle maranti sīlenāti marū. Divo devaloko oko āsayo yesaṁ te divokā. Sudhāhārassa",
  "anya-e0810n1:16_9": "pātabbassapi sambhavato amataṁ pivantīti amatapā, amatosadhaṁ vā pivantīti amatapā.",
  "anya-e0810n1:16_10": "Sagge vasanasīlattā saggavāsino. Sadā pañcavīsativassuddesiyattā nirākatā jarā etesanti",
  "anya-e0810n1:16_11": "nijjarā. Na nimisantīti animisā, bhamukā niccalaṁ karontītyattho. Dive vasantīti",
  "anya-e0810n1:16_12": "dibbā. Devā eva devatā, sakatthe devasaddato tāpaccayo, devatā eva devatāni, sakatthe",
  "anya-e0810n1:16_13": "nipaccayo. ‘‘Apume’’ti ettha paṭhamasakatthikavasena itthiliṅgattaṁ, dutiyasakatthikavasena",
  "anya-e0810n1:16_14": "napuṁsakaliṅgattaṁ veditabbaṁ, dutiyasakatthikavaseneva vā dviliṅgattaṁ, tattha itthiliṅgapakkhe",
  "anya-e0810n1:16_15": "yadādinā nikārādeso. Amarakose pana ‘‘devatāni pume vā’’ti amara 1.9 vuttaṁ. Tassattho",
  "anya-e0810n1:16_16": "– devatānisaddo vikappena pulliṅge, niccaṁ napuṁsaketi. Ṭīkāyañca ‘‘sakatthikā pakatito",
  "anya-e0810n1:16_17": "liṅgavacanāni ativattantīti punnapuṁsakatta’’nti devo eva devatā, sakatthe tā, sakatthikā",
  "anya-e0810n1:16_18": "api paccayā pakatito liṅgavacanādyativattante, apīti itthittaṁ devatā eva devataṁ",
  "anya-e0810n1:16_19": "paññādittā aṇa (cintāmaṇiṭīkā) vuttaṁ. Tattha sakatthikāti dutiyasakatthikaṁ vuttaṁ,",
  "anya-e0810n1:16_20": "pakatitoti paṭhamasakatthikaṁ. Tena vuttaṁ ‘‘punnapuṁsakatta’’nti, itarathā tāpaccayantassa",
  "anya-e0810n1:16_21": "niccaṁ itthiliṅgatāya itthiliṅgattameva vadeyya. Supabbā, sumanā, tidivesā, āditeyyā,",
  "anya-e0810n1:16_22": "divisadā, lekhā, aditinandanā, ādiccā, ribhavo vibhavā (ka.), rikāro devamātā siyā",
  "anya-e0810n1:16_23": "iti tikaṇḍe, tato bhavantīti (cintāmaṇiṭīkā) asoppā, amaccā maraṇaṁ mati iti ti,",
  "anya-e0810n1:16_24": "matiyaṁ bhavā maccā… na maccā amaccā (cintāmaṇiṭīkā), amatāsanā, aggimukhā, havibhojanā,",
  "anya-e0810n1:16_25": "girabbāṇā, dānavārayo, bindārakā, pūjiyā, cirāyukā, saggino, nabhosadāiccādīnipi",
  "anya-e0810n1:16_26": "devatānaṁ sāmaññanāmāneva.",
  "anya-e0810n1:17_0": "13.Siddhādayo ime devayoniyo devappabhavā devavaṁsā etesamuppattiyaṁ devānameva ādikāraṇattā.",
  "anya-e0810n1:17_1": "Aṇimādiguṇopetattā sijjhanti etassa yathicchitā atthāti siddho. Yassa bhāsāya brūhati",
  "anya-e0810n1:17_2": "kathā, so bhūto , pisācappabhedo adhomukhādi. Vacanattho pana bhavanti brūhanti kathā",
  "anya-e0810n1:17_3": "etasmāti bhūtoti. Gandhaṁ abbati paribhuñjatīti gandhabbo, devagāyanā ‘‘hāhā hūhū’’",
  "anya-e0810n1:17_4": "pabhutayo amara 1.55. Nidhayo guyhatīti guyhako, saññāyaṁ ko, maṇibhadrādiko kuverānucaro.",
  "anya-e0810n1:17_5": "Yakkha pūjāyaṁ, yakkhīyate pūjīyateti yakkho, kuverādiko. Rakkhanti attānaṁ etasmāti",
  "anya-e0810n1:17_6": "rakkhaso, vibhīsaṇādi. Kumbhappamāṇaṇḍatāya kumbhaṇḍo. Pisitaṁ maṁsaṁ asati bhakkhatīti",
  "anya-e0810n1:17_7": "pisāco, sakuni sakuntiādiko kuverānucaro, yadādinā pisitassa pibhāvo, asassa ca sācādesabhāvo",
  "anya-e0810n1:17_8": "pāṇini 6.3.109; moggallānapañcikā 1.47. Ādisaddena vijjādhara, apasara, kinnare ca",
  "anya-e0810n1:17_9": "saṅgaṇhāti. Vijjaṁ guḷikāñjanamantādikaṁ dharatīti vijjādharo. Apasārayanti khalayantīti",
  "anya-e0810n1:17_10": "apasarā, ubbasyādikā suravesiyo amara 1.55, apasarasaddassa jātiyaṁ sayaṁ bahuttaṁ,",
  "anya-e0810n1:17_11": "byattiyantu tadavayavaṁ vā sayaṁ, tathā ca bahuttaṁva. Vanādisaddo kadāci jātiyaṁ",
  "anya-e0810n1:17_12": "payujjate, kadāci byattiyaṁ. Tatra yadā jātiyaṁ, tadā byattigataṁ saṅkhyamādāya pavattati.",
  "anya-e0810n1:17_13": "Yadā byattiyaṁ payujjate, tadā taṁbyattāvayavānaṁ pāṇipādādīnaṁ bahuttasaṅkhyamādāya",
  "anya-e0810n1:17_14": "pavattati. Vanasaddo tu jātigatekasaṅkhyāvisiṭṭhadabbābhidhānato dhavādibyattigatajātyābhidhānato",
  "anya-e0810n1:17_15": "vā ekavacananti apasarasaddo vāmanādimatena itthiyaṁ bahuvacane ca, tadaññesaṁ pana",
  "anya-e0810n1:17_16": "matena pumitthiyaṁ vacanadvaye ca daṭṭhabbo. Assamukhanarasarīrattā kucchito naro,",
  "anya-e0810n1:17_17": "kiñci vā naro, narasadisattā vā kinnaro. Etā devayoniyo. Gaṇadevatā pana –",
  "anya-e0810n1:18": "‘‘Ādiccā visu vasavo, tusitā’bhassarā’nilā;",
  "anya-e0810n1:19": "Mahārājikā sādhyā ca, ruddā ca gaṇadevatā’’ti amara 1.10.",
  "anya-e0810n1:20": "Amarakose kathitā.",
  "anya-e0810n1:21": "Tatrādiccā dvādasakā, visudevā dasa ṭhitā;",
  "anya-e0810n1:22": "Vasavo aṭṭhasaṅkhyātā, chattiṁsa tusitā matā.",
  "anya-e0810n1:23": "Ābhassarā catusaṭṭhi, vātā paṇṇāsekūnakā;",
  "anya-e0810n1:24": "Mahārājikanāmāyo, dvisataṁ vīsatādhikā.",
  "anya-e0810n1:25": "Sādhyā dvādasa vikhyātā, ruddā cekādasa ṭhitā;",
  "anya-e0810n1:26": "Samayantarato etā, viññeyyā gaṇadevatā.",
  "anya-e0810n1:27_0": "14.Pubbadevādicatukkaṁ asure. Pubbaṁ devā pubbadevā, dutiyāsamāso, pubbe vā devā",
  "anya-e0810n1:27_1": "pubbadevā, pubbe hyete devapure ṭhitā, anantaraṁ sakkādīhi tato cālitā. Surānaṁ ripū",
  "anya-e0810n1:27_2": "sattavo suraripū. Surānaṁ paṭipakkhabhāvato asurā, devā viya na suranti na kīḷantīti",
  "anya-e0810n1:27_3": "vā asurā, samudduṭṭhā vā surā devehi abhyupagatā, nāsurehīti natthi surā etesanti",
  "anya-e0810n1:27_4": "asurāti nikāyantariyā. Danunāmāya mātuyā apaccaṁ dānavā. Danu nāma terasasu rakkhasaduhitīsu",
  "anya-e0810n1:27_5": "ekissā duhitu nāmaṁ. Ete pubbadevādayo sadā pume pulliṅge vattanti. Deccā, deteyyā,",
  "anya-e0810n1:27_6": "danujā, indārī, suradisā, sukkasissā, ditisutā, pubbajāiccādīnipi asurassa sāmaññanāmāni.",
  "anya-e0810n1:28_0": "Tabbisesā asurappabhedā. Surehi saddhiṁ saṅgāmatthaṁ attano balakāyānaṁ pahāraṁ āyudhaṁ",
  "anya-e0810n1:28_1": "dadātīti pahārado, so eva pahārādo. Saṁ pasattho varo jāmātā yassa so sambaro, tassa",
  "anya-e0810n1:28_2": "hi sakko jāmātā saṁ. ni. aṭṭha. 1.1.256, puññāharīsu vā indriyāni saṁvuṇotīti sambaro.",
  "anya-e0810n1:28_3": "Balametassatthīti balī, atisayabalakāyattā vā balī, so eva bali, ‘‘baliādayo’’ti",
  "anya-e0810n1:28_4": "iminā samāsepi sandhi natthīti dīpeti. Ādinā macchasakuṇādikepi kuñcādikepi asurabhede saṅgaṇhāti.",
  "anya-e0810n1:29_0": "15.Pitāmahādyaṭṭhakaṁ brahmani. Pitūnaṁ pajāpatīnaṁ lokapitūnampi pitā pitāmaho,",
  "anya-e0810n1:29_1": "āmahapaccayo moggallāna 4.38. Sabbalokānaṁ pituṭṭhāniyattā pitā, sabbalokaṁ vā pāti",
  "anya-e0810n1:29_2": "rakkhatīti pitā, ritupaccayo. Mahantasarīratāya brahmā, braha vuḍḍhiyaṁ mapaccayo.",
  "anya-e0810n1:29_3": "Lokānaṁ īso indo lokeso. Kamalasambhavattā kamalaṁ, padmaṁ. Taṁ āsanamuppattiṭṭhānamassa",
  "anya-e0810n1:29_4": "kamalāsano. Hiraññaṁ suvaṇṇamayaṁ aṇḍaṁ hiraññaṁ, tassa gabbho bhūṇo guṇo (ka.)hiraññagabbho.",
  "anya-e0810n1:29_5": "Jhānādiguṇehi surānaṁ jeṭṭhattā surajeṭṭho. Pajānaṁ sattānaṁ pati sāmibhūto pajāpati,",
  "anya-e0810n1:29_6": "pajaṁ pāletīti vā pajāpati. Attabhū, parameṭṭhi, sayambhū, caturānano, dhātā, kamalayoni,",
  "anya-e0810n1:29_7": "duhiṇo, viriñci, sajitā, vedhā, vidhātā, vidhi, haṁsaratho, viriñco, papitāmaho iccādayopi brahmanāmāni.",
  "anya-e0810n1:30_0": "16-17.Vāsudevādipañcakaṁ kaṇhe. Vasudevassa apaccaṁ vāsudevo. Maccānaṁ jīvitaṁ harati",
  "anya-e0810n1:30_1": "sīlenāti hari. Kaṇhaguṇayogato kaṇho. Kesiṁ nāma asuraṁ hatavāti kesavo, īkārassa",
  "anya-e0810n1:30_2": "akāro, hanassa ca vo. Vuttañca –",
  "anya-e0810n1:31": "‘‘Yasmā tayā hato kesī,",
  "anya-e0810n1:32": "Tasmā me sāsanaṁ suṇa;",
  "anya-e0810n1:33": "Kesavo nāma nāmena,",
  "anya-e0810n1:34": "Seyyo loke bhavissasī’’ti cintāmaṇiṭīkāyampi.",
  "anya-e0810n1:35_0": "Cakkaṁ pāṇimhi assa cakkapāṇi. Visaṇu piṇhu (ka.), nārāyano, vekuṇṭho, dāmodaro,",
  "anya-e0810n1:35_1": "mādhavo, sambhū, deccāri, puṇḍarīkakkho, govindo, garuḷaddhajo, pītambaro, accuto,",
  "anya-e0810n1:35_2": "maṅgalo, siṅgī, janāddano, upendo, indāvarajo, catubhujo, padmanābho, madhuripu,",
  "anya-e0810n1:35_3": "tivikkamo, devakīnandano, sorī, sirīpati, purisottamo, vanamālī, balidhaṁsī, kaṁsārāti,",
  "anya-e0810n1:35_4": "adhokkhajo, sabbambharo, keṭabhaji keṭabhaṁ jitavā (cintāmaṇiṭīkā), vidhu, sasabindu,",
  "anya-e0810n1:35_5": "sirīkaro, sirīvarāho, ajito, parapuriso, sirīgabbho, chabindu, ananto, narakaji,",
  "anya-e0810n1:35_6": "kesaro, jātikīlo, narasīho, purāṇapuriso, nalinesayo, vāsu, narāyano, punabbasu,",
  "anya-e0810n1:35_7": "sabbarūpo, dharaṇīdharo, vāmano, ekasiṅgo, somagabbho, ādidevo, ādivarāho, suvaṇṇabindu,",
  "anya-e0810n1:35_8": "sadāyogī, sanātano, rāhumuddhabhido , kāḷanemi, paṇḍavo, vaḍḍhamāno, satānando, pajānātho,",
  "anya-e0810n1:35_9": "suyāmunoiccādīni visaṇunāmāni. Assa pana pitu nāmāni vasudevo, ānakadundubhi amara",
  "anya-e0810n1:35_10": "1.23 iccādīni. Rathavāho panassa dāruko nāma tikaṇḍasesa 1.1.34. Mantī pana pavanabyādhi",
  "anya-e0810n1:35_11": "nāma mantī pavanabyāmi uddhavo (titaṇḍasesa 1.1.35) pavanabyādhi… uddhavo iti dve",
  "anya-e0810n1:35_12": "piṇhussa mantino (kaṭṭīkā).",
  "anya-e0810n1:36_0": "Mahissarādichakkaṁ hare. Mahanto issaro vibhūti etassāti mahissaro. Guṇāvatthārahito",
  "anya-e0810n1:36_1": "sampati paramānandarūpattā nibbikāro samati bhavatīti sivo, niruttinayena akārassa",
  "anya-e0810n1:36_2": "ittaṁ, massa vo ca. Evaṁ sabbattha yadādinā vā niruttinayena vā saddasiddhi veditabbāti.",
  "anya-e0810n1:36_3": "Sūlapāṇittā sūlī. Iṭṭhe pabhavatīti issaro, issati abhibhavatīti vā issaro. Pasūnaṁ",
  "anya-e0810n1:36_4": "pamathānaṁ pati pasupati. ‘‘Pasu migādo chagale, pamathepi pasu pume’’ti ruddo rabhaso",
  "anya-e0810n1:36_5": "(ka.). ( ) (guṇe) (ka.) Visiṭṭhatamoguṇattā sabbaṁ haratīti haro. Vuttoti kriyāpadaṁ.",
  "anya-e0810n1:36_6": "Sambhu, īso, sabbo, īsāno, saṅkaro, candasekharo, bhūteso, khaṇḍaparasu, girīso,",
  "anya-e0810n1:36_7": "maccuñjayo, pinākī, pamathādhipo, uggo, kapaddi, sirīkaṇṭho, kāḷakaṇṭho, kapālabharo,",
  "anya-e0810n1:36_8": "vāmadevo, mahādevo, virūpakkho, tilocano, sabbaññū, nīlalohito, māraharo, bhaggo,",
  "anya-e0810n1:36_9": "tyambako, tipurantako, gaṅgādharo, andhakaripu, byomakeso, bhavo, bhīmo, ruddo, umāpati,",
  "anya-e0810n1:36_10": "bhagālī, kapisañjano, hīro, pañcānano, khakuntalo, gopālako, piṅgakkho vibhaṅgo (ka.),",
  "anya-e0810n1:36_11": "kūṭakaro, candāpīḷo, mahānaṭo, samīro, ho, nandivaḍḍhano, guḷākeso migūho (ka.),",
  "anya-e0810n1:36_12": "mihirāṇo, meghavāhano, suppatāpo suppasādo (ka.), u, thāṇu upāṇḍo (ka.), sipiviṭṭho,",
  "anya-e0810n1:36_13": "kīlo, dhammavāhanoiccādīnipi haranāmāni.",
  "anya-e0810n1:37_0": "Kumārādittayaṁ harassa putte. Kumāra kīḷāyaṁ, kumāreti kīḷatīti kumāro, soḷasavassiko,",
  "anya-e0810n1:37_1": "ayañca soḷasavassiko. ‘‘Bālo ca soḷasa bhave’’ti hi vuttaṁ. Khaṇḍati dānavabalanti",
  "anya-e0810n1:37_2": "khando, ṇḍassa ndo. Sattiṁpaharaṇavisesaṁ dharatīti sattidharo, pabhāvussāhamantasaṅkhātaṁ",
  "anya-e0810n1:37_3": "vā sattittayaṁ dharatīti sattidharo. Amarakose pana –",
  "anya-e0810n1:38": "‘‘Kattikeyyo mahāseno,",
  "anya-e0810n1:39": "Sarajāto chaḷānano;",
  "anya-e0810n1:40": "Pabbatīnandano khando,",
  "anya-e0810n1:41": "Senānī aggibhū guho.",
  "anya-e0810n1:42": "Bāhuleyyo tārakaji,",
  "anya-e0810n1:43": "Visākho sikhivāhano;",
  "anya-e0810n1:44": "Chamāturo sattidharo,",
  "anya-e0810n1:45": "Kumāro koñcadāraṇo’’ti amara 1.41-2 vuttaṁ.",
  "anya-e0810n1:46_0": "18-21.Sakkādīni vīsati sakkassa nāmāni. Asure jetuṁ sakkuṇātīti sakko. Pure, puraṁ",
  "anya-e0810n1:46_1": "vā dadātīti purindado. Devānaṁ rājā devarājā. Vajiraṁ pāṇimhi assa vajirapāṇi. Sujāya",
  "anya-e0810n1:46_2": "asurakaññāya pati sujampati. Bahūnaṁ devamanussānaṁ cintitatthassa dassanasamatthatāya",
  "anya-e0810n1:46_3": "sahassakkho. Mahataṁ devānaṁ indo rājā mahindo, devehi mahitabbo vā indo rājā mahindo,",
  "anya-e0810n1:46_4": "mahanto ca so indo cāti vā mahindo. Vajiraṁ āvudhaṁ yassa vajirāvudho, ‘‘vajirāyudho’’tipi",
  "anya-e0810n1:46_5": "pāṭho. Vasūni ratanāni santyasseti vāsavo. Dasasatāni nayanāni yassa so dasasatanayano.",
  "anya-e0810n1:46_6": "Dvinnaṁ devalokānaṁ adhipatibhūtattā tidivādhibhū. Surānaṁ nātho suranātho. Vajiraṁ",
  "anya-e0810n1:46_7": "hatthe yassa so vajirahattho. Bhūtānaṁ sattānaṁ pati bhūtapati. Mahitabbattā maghavā.",
  "anya-e0810n1:46_8": "Maha pūjāyaṁ, hassa ghavo. Kosasaṅkhātāni dhanāni santi yassa, so kosiyo, ‘‘kosiyagottatāya",
  "anya-e0810n1:46_9": "kosiyo’’ti ca vadanti. Indati paramissariyena yujjateti indo. Vatraṁ nāma asuraṁ",
  "anya-e0810n1:46_10": "abhibhavatīti vatrabhū. Pāko nāmavatrāsurassa bhātā, tassa sāsanato niggahato pākasāsano.",
  "anya-e0810n1:46_11": "Viḍaṁ byāpakaṁ ojo etassa viḍojo. Sunāsīro, purandaro, lekhāsabho lekhanaṁ devānaṁ",
  "anya-e0810n1:46_12": "usato uttamo (cintāmaṇiṭīkā), divapati, surapati, balārāti, sacīpati, jambhabhedī,",
  "anya-e0810n1:46_13": "harihayo, namucisūdano, saṁkandano, meghavāhano, ākhaṇḍalo ākhaṇḍayati parabalaṁ",
  "anya-e0810n1:46_14": "usādittā kalaca (cintāmaṇiṭīkā), kosiko, suragāmaṇī, nākanātho, harī iccādīnipi sakkassa nāmāni.",
  "anya-e0810n1:47": "Assa sakkassa bhariyā sujātā nāma. Sukhena jātā, sundarā vā jāti yassā sā sujātā. Pulomajā, sacī, indānī iccādīnipi sakkabhariyāya nāmāni.",
  "anya-e0810n1:48_0": "Assa sakkassa puraṁ masakkasārādayo tayo bhave. Mo ca sakko ca masakkā, te saranti",
  "anya-e0810n1:48_1": "gacchanti ettha kīḷāvasenāti masakkasārā, mahissarādīnaṁ parisānaṁ, sakkassa ca kīḷānubhavanaṭṭhānantyatthoti",
  "anya-e0810n1:48_2": "cintāmaṇithutiṭīkāyaṁ vuttaṁ. Saṅgahaṭīkāyaṁ pana ‘‘masakkanti vā vasokanti vā asurapurassa",
  "anya-e0810n1:48_3": "nāmaṁ, idaṁ pana tesaṁ uttamattā masakkasāro, vasokasāroti ca vutta’’nti vuttaṁ.",
  "anya-e0810n1:48_4": "Amarā etissaṁ santi amaravatī, sā eva amarāvatī, rassassa dīghatā pāṇinī 6.3.119.",
  "anya-e0810n1:49": "Assa sakkassa pāsādo vejayanto nāma. Vejayantī paṭākā pasatthā, bhūtā vā assa atthīti vejayanto.",
  "anya-e0810n1:50": "Assa sakkassa sabhā sudhammā matā. Sobhano dhammo assāti sudhammā, devamaṇḍapo.",
  "anya-e0810n1:51_0": "22.Tassa sakkassa ratho vejayanto nāma. Vejayantīnāmāya paṭākāya yogato vejayanto.",
  "anya-e0810n1:51_1": "Tassa sakkassa sārathi sūto mātalināma. Matalassa mātalāya (ka.) apaccaṁ mātali,",
  "anya-e0810n1:51_2": "tassa sakkassa gajo erāvaṇo nāma, irāvaṇo samuddo, tatrajāto erāvaṇoirāvati samudde",
  "anya-e0810n1:51_3": "jāto (erāvato), sese aṇa… pisodarādittā ṇatte erāvaṇo (cintāmaṇiṭīkā). Tassa sakkassa",
  "anya-e0810n1:51_4": "silāsanaṁ paṇḍukambalo nāma. Paṇḍuvaṇṇakambalasadisattā paṇḍukambalo. Silā pāsāṇo",
  "anya-e0810n1:51_5": "eva āsanaṁ silāsanaṁ.",
  "anya-e0810n1:52_0": "23.Tassa sakkassa puttā suvīra, jayantaiccādayo. Atisayena sūrattā suvīro. Asure",
  "anya-e0810n1:52_1": "jayatīti jayanto. Tassa sakkassa pokkharaṇī nandā nāma bhave. Nandīyatīti nandā.",
  "anya-e0810n1:52_2": "Pokkharaṁ vuccati padumaṁ, salilañca, tehi sattānaṁ manaṁ attānaṁ nayatīti pokkharaṇī,",
  "anya-e0810n1:52_3": "pokkharena vā sundarena aṇṇena jalena sahitattā pokkharaṇṇī, sā eva pokkharaṇī. Tassa",
  "anya-e0810n1:52_4": "sakkassa vanāni uyyānāni nandanādīni cattāri. Nandayatīti nandanaṁ. Nānādibbarukkhehi",
  "anya-e0810n1:52_5": "missakattā missakaṁ. Nānālatāhi vallīhi cittattā cittalatā, nānāvirāgavaṇṇavicittāya",
  "anya-e0810n1:52_6": "vā latāya samannāgatattā cittalatā, devatānaṁ vā cittāsā ettha atthīti cittā, āsāvatī",
  "anya-e0810n1:52_7": "nāma latā, sā yassa atthi, taṁ cittalatā. Devatānaṁ vā cittaṁ lanti gaṇhantīti cittalā,",
  "anya-e0810n1:52_8": "dibbarukkhā, tesaṁ samūho cittalatā, itthiliṅgena tassa vanassa nāmaṁ, yathā ‘‘khuddasikkhā’’ti.",
  "anya-e0810n1:52_9": "Phārusakāni yattha santi, taṁ phārusakaṁ.",
  "anya-e0810n1:53_0": "24.Asanyādittayaṁ tassa sakkassa āyudhaṁ. Assate bhujjate lokadhātukamanenāyudhenāti",
  "anya-e0810n1:53_1": "asani, ayaṁ asanisaddo dvīsu pumitthiliṅgesu vattati. Kulimhi sakkassa hatthe seti",
  "anya-e0810n1:53_2": "tiṭṭhatīti kulisaṁ, kuli hattho bhujādaloti hi tikaṇḍasesotikaṇḍasesa 2.6.26. Kuyaṁ",
  "anya-e0810n1:53_3": "vā pathaviyaṁ lisati tanu bhavatīti kulisaṁ. Vaja gatiyaṁ, vajateva na paṭihaññate",
  "anya-e0810n1:53_4": "yassa gamanaṁ kenacīti vajiraṁ, irapaccayo. Vajirasahacaraṇato kulisasaddopi punnapuṁsake.",
  "anya-e0810n1:53_5": "Bhiduraṁ, pavi, satakoṭi, suru, sambo, dambholiiccādīnipi vajirassa nāmāni. Tatra",
  "anya-e0810n1:53_6": "bhiduraṁ punnapuṁsake, paviādayo pume.",
  "anya-e0810n1:54_0": "Rambhā ca alambusā ca iccādikā devitthiyo accharāyo nāmāti vuttā. Accharāvisesā hi",
  "anya-e0810n1:54_1": "etā. Accho nimmalavaṇṇo etāsamatthīti accharāyo. ‘‘Apasarā’’tipi etāsameva sāmaññasaññā.",
  "anya-e0810n1:54_2": "Devaputtānaṁ ratiṁ bhāventi vaḍḍhentīti rambhā, raṁ kāmaggiṁ bhanti dīpayanti jālentīti",
  "anya-e0810n1:54_3": "vā rambhā, niggahītāgamo. Kāmarativasena devaputte attani vasāpetuṁ alaṁ samatthāti",
  "anya-e0810n1:54_4": "alambusā, assukāro. Devānaṁ devaputtānaṁ, devībhūtā vā itthiyo devitthiyo.",
  "anya-e0810n1:55_0": "‘‘Pañcasikho, hāhā, hūhū’’iccādayo gandhabbā nāma. Pañca sikhā cūḷā yassa so pañcasikho.",
  "anya-e0810n1:55_1": "‘‘Hā’’ti ananditaṁ dhaniṁ nindibhaddhaniṁ (cintāmaṇiṭīkā) jahatīti hāhā. ‘‘Hū’’ti",
  "anya-e0810n1:55_2": "gītavisesasaddaṁ hūyateti hūhū. Gandhaṁ abbanti bhuñjantīti gandhabbā, gāyanaṁ vā",
  "anya-e0810n1:55_3": "dhammo etesaṁ gandhabbā, mmassa bbo.",
  "anya-e0810n1:56_0": "25.Vimānādidvayaṁ vimāne. Devānamākāse gamanaṁ yena taṁ vimānaṁ, vigataṁ vinā (ka.)",
  "anya-e0810n1:56_1": "mānaṁ upamānamassa vimānaṁ. Vihe ākāse gacchatīti byamhaṁ, hakārato pubbe amapaccayo.",
  "anya-e0810n1:56_2": "Ettha ca vimānabyamhasaddā dvepi anitthiyaṁ punnapuṁsake vattanti.",
  "anya-e0810n1:57_0": "Pīyusādittayaṁ amate. Pīyateti pīyusaṁ, ‘‘amatapā’’ti hi vuttaṁ, usapaccayo uṇādi",
  "anya-e0810n1:57_1": "4.76 ṇvādi 215 suttesu pana ‘‘pīyūsa’’miti dissati. ‘‘Peyuso’’tipi nāmamassa. Na",
  "anya-e0810n1:57_2": "mataṁ maraṇamanena amataṁ. Sukhena dhayanti pivanti taṁ iti sudhā. Ettha ca amatasaddo",
  "anya-e0810n1:57_3": "yaññasesapīyusasalilaghatādīsu napuṁsake , dhanvantaridevādīsu pulliṅge, gaḷojhābhayāmalakyādīsu",
  "anya-e0810n1:57_4": "itthiliṅgeti tīsu vattati amataṁ yaññasese ca, pīyūse salile ghate ayācite ca mokkhe",
  "anya-e0810n1:57_5": "ca, nā dhanvantaridevasu amatā māgadhīpathyā guḷucyāmalakīsu ca (medinīkosa 16 77-8),",
  "anya-e0810n1:57_6": "taṁsahacaraṇato pīyusasaddopi tīsu liṅgesu. Sudhāsaddo pana amatanuhīlepādīsupi niccamitthiliṅgova",
  "anya-e0810n1:57_7": "sudhā lepo’mataṁ nuhī (amara 23.101).",
  "anya-e0810n1:58_0": "Sineruādipañcakaṁ pabbatarāje. Sinā soceyye, sināti soceti deveti sineru, erupaccayo.",
  "anya-e0810n1:58_1": "Mī hiṁsāyaṁ, mināti hiṁsati sabbe pabbate attano uccataraṭṭhenāti meru, rupaccayo.",
  "anya-e0810n1:58_2": "Tidivānaṁ dvinnaṁ devalokānaṁ ādhāro patiṭṭhāti tidivādhāro. Deve nayatīti neru.",
  "anya-e0810n1:58_3": "Sumerūti upasaggena nāmaṁ vaḍḍhitaṁ. Hemaddi, ratanasānu, surālayādīnipi pabbatarājassa nāmāni.",
  "anya-e0810n1:59_0": "26.Yugandharādīni sinerussa parivārabhūtānaṁ sattannaṁ paribhaṇḍapabbatānaṁ nāmāni.",
  "anya-e0810n1:59_1": "Candasūriyasaṅkhātaṁ yugaṁ dhāreti tadubbedhamaggacārittāti yugandharo. Īsaṁ mahissaraṁ",
  "anya-e0810n1:59_2": "dhāreti tassa nivāsaṭṭhānattāti īsadharo. Karavīrā assamārakā bahavo ettha santīti",
  "anya-e0810n1:59_3": "karavīro, ke vā mayūrā ravanti etthāti karavīro, ‘‘karavīko’’tipi pāṭho, idhāpi pacchimoyevattho,",
  "anya-e0810n1:59_4": "karavīkasakuṇā vā bahavo ettha santīti karavīko. Sudassanā osadhivisesā bahukā ettha",
  "anya-e0810n1:59_5": "santīti sudassano, sukhena passitabbattā vā sudassano, sundaraṁ vā dassanaṁ etthāti",
  "anya-e0810n1:59_6": "sudassano. Pañcannaṁ pabbatacakkānaṁ nemisadisaṁ katvā attānaṁ dhāretīti nemindharo,",
  "anya-e0810n1:59_7": "nemibhāvena vā dhāretabbo upalakkhetabboti nemindharo, nemiṁvā rathaddumaṁ dhāreti",
  "anya-e0810n1:59_8": "yebhuyyenāti nemindharo. Vinatā nāma supaṇṇamātā, tassā nivāsaṭṭhānattā vinatakoti",
  "anya-e0810n1:59_9": "cintāmaṇiṭīkā. Vitthiṇṇā vā natā nadiyo etthāti vinatako. Assakaṇṇā sajjadumā bahavo",
  "anya-e0810n1:59_10": "ettha santīti assakaṇṇo, assakaṇṇasadisakūṭattā vā assakaṇṇo. Kulācalāti ete sineruādayo",
  "anya-e0810n1:59_11": "aṭṭha pabbatā acalasaṅkhātānaṁ pabbatānaṁ kulāni yoniyo pabhavā, ete ca sineruādayo",
  "anya-e0810n1:59_12": "anupubbasamuggatā, sabbabāhiro cettha assakaṇṇo. Nimijātake pana –",
  "anya-e0810n1:60": "‘‘Sudassano karavīko, īsadharo yugandharo;",
  "anya-e0810n1:61": "Nemindharo vinatako, assakaṇṇo giri brahā’’ti jā. 2.22.568.",
  "anya-e0810n1:62_0": "Vatvā sineruṁ parikkhipitvā assakaṇṇo nāma pabbato patiṭṭhito, taṁ parikkhipitvā",
  "anya-e0810n1:62_1": "vinatako nāma pabbatoti evamaññoyevānukkamo kathito. Kiñcāpi kathito, nāmabhedamattakatoyeva",
  "anya-e0810n1:62_2": "panettha bhedo, nātthabhedakatoti daṭṭhabbaṁ.",
  "anya-e0810n1:63_0": "27. Ākāsavāhīgaṅgāyaṁ merusiṅgobbhavāyaṁ mandākinyādināmattayaṁ. Mandaṁ akituṁ sīlamassāti",
  "anya-e0810n1:63_1": "mandākinī. Ākāse sandamānā gaṅgā ākāsagaṅgā. Surānaṁ devānaṁ nadī suranadī. Suradīghikātipi etissā nāmaṁ.",
  "anya-e0810n1:64_0": "28.Koviḷārādittayaṁ ‘‘phalaharo’’tikhyāte pāricchattake. Kuṁ pathaviṁ vidārayati",
  "anya-e0810n1:64_1": "mūlenāti koviḷāro,dassa ḷo. Pari samantato chattaṁ viya tiṭṭhatīti pāricchattako.",
  "anya-e0810n1:64_2": "Pārino samuddassa jāto apaccaṁ pārijātako, sakatthe ko. Pāribhaddo, nimbataru, mandāroiccādīnipi",
  "anya-e0810n1:64_3": "pāricchattakassa nāmāni.",
  "anya-e0810n1:65_0": "Kapparukkho ca santāno ca ādinā mandāro pārijātako ca haricandanañca ete pañca devaddumāamara",
  "anya-e0810n1:65_1": "1.53 devataravo devabhūmīsveva sambhavato. Kappo saṅkappito attho, tassa rukkho jaññajanakabhāvena",
  "anya-e0810n1:65_2": "sambandho, kappaṁ vā ṭhito rukkho kapparukkho. Tananaṁ tāno, bhāve ṇo. Gandhassa",
  "anya-e0810n1:65_3": "sammā tāno asseti santāno, sirīsarukkho. Mandante modante devā anenāti mandāro, ārapaccayo.",
  "anya-e0810n1:65_4": "Harimindaṁ cadayati sukhayatīti haricandanaṁ. Ete pañca devataravo amarakosanayena",
  "anya-e0810n1:65_5": "vuttā, sogatanayena pana satta devataravo. Vuttañca –",
  "anya-e0810n1:66": "‘‘Pāṭalī simbalī jambū, devānaṁ pārichattako;",
  "anya-e0810n1:67": "Kadambo kapparukkho ca, sirīsena bhavati sattama’’nti dha. sa. aṭṭha. 584; sārattha. ṭī. 1.1verañjakaṇḍavaṇṇanā.",
  "anya-e0810n1:68_0": "Tattha pāṭalīti citrapāṭalī, sā asuraloke tiṭṭhati. Tathā simbalī garuḷesu, jambū",
  "anya-e0810n1:68_1": "jambudīpe, pāricchattako tāvatiṁse, kadambo aparagoyāne. Kapparukkho uttarakurūsu",
  "anya-e0810n1:68_2": ", sirīso pubbavideheti. Ete satta devānameva patiṭṭhānabhūmīsu sambhavato devataravotveva vuccanti.",
  "anya-e0810n1:69": "Saggavaṇṇanā samattā.",
  "anya-e0810n1:70_0": "29. Pubbapacchimauttarā disā yathākkamaṁ pācī patīcī udīcī nāma bhavanti. Paṭhamaṁ",
  "anya-e0810n1:70_1": "pāto ancati ravi yassaṁ sā pācī, nakāralopo. Pacchā divāvasāne ancati ravi yassaṁ",
  "anya-e0810n1:70_2": "sā patīcī. Uddhaṁ ancati ravi yassaṁ sā udīcī, yassaṁ vā sītaviyogaṁ datvā ancati",
  "anya-e0810n1:70_3": "sā udīcī, viyogatthavācako hettha ukāro, dasaddo dānattho. Atha vā pancati pubbabhāvamāpajjateti",
  "anya-e0810n1:70_4": "pācī. Patincati pacchābhāvamāpajjateti patīcī. Udañcati sītaviyogadānattamāpajjateti",
  "anya-e0810n1:70_5": "udīcī. Ettha ca udīcīsahacaraṇato patīcī itthiyaṁ, patīcīsahacaraṇato pācī itthiyaṁ",
  "anya-e0810n1:70_6": "vattatīti daṭṭhabbaṁ. Evaṁ taṁtaṁsahacaraṇabhāvena tassa tassa taṁtaṁliṅgattamupaneyyuṁ.",
  "anya-e0810n1:70_7": "Pubbapacchimauttarāti sabbanāmassa vuttamatte pumbhāvo.",
  "anya-e0810n1:71_0": "Dakkhiṇādidvayaṁ dakkhiṇadisāyaṁ. Majjhe apāyaṁ añcati yassaṁ ravi, sā apācī. Majjhatthoyaṁ",
  "anya-e0810n1:71_1": "apasaddo, yathā ‘‘apadisa’’nti, ‘‘avācī’’tipi pāṭho, avapubbo añca adhomukhībhāve.",
  "anya-e0810n1:71_2": "Avañcati adhomukhī bhavati yassaṁ ravi, sā avācī. Uṇhādike vā tabbiyoge karonto yassaṁ",
  "anya-e0810n1:71_3": "ravi añcati, sā avācī. Vidisādidvayaṁ disāmajjhe. Disāhi viniggatā vidisā. Disānamanurūpā,",
  "anya-e0810n1:71_4": "anuvattakā vā disā anudisā. Apadisantipi vidisāya nāmaṁ napuṁsakābyayaṁ tva’padisaṁ (amara 3.6).",
  "anya-e0810n1:72_0": "30.Erāvatādayo aṭṭha gajā pubbādīnaṁ disānaṁ rakkhaṇato disāgajā nāma, puṇḍarīkaṁ",
  "anya-e0810n1:72_1": "nāma sitambojaṁ, taṁsadisavaṇṇatāya puṇḍarīko. Rassasarīratāya vāmano. Kuyaṁ pathaviyaṁ",
  "anya-e0810n1:72_2": "modate kumudo. Añjanavaṇṇatāya añjano. Pupphā pakāsamānā dantā assa pupphadanto.",
  "anya-e0810n1:72_3": "Sabbabhūmiyaṁ caratīti sabbabhummo, sabbabhummo vā cakkavattī tassānurūpattā sabbabhummo.",
  "anya-e0810n1:72_4": "Sobhanadantāvayavattā suppatīkosobhanā patīkā avayavā’ssa suppatīko (ka.). ‘‘Suppatīko",
  "anya-e0810n1:72_5": "sobhanaṅge, bhave īsānadisāgaje’’ti hi nānatthasaṅgahe vuttaṁ. Erāvatādīnaṁ disānaṁ",
  "anya-e0810n1:72_6": "sambandhakathanaṁ pācīvāraṇādināmasūcanatthaṁ, esaṁ kareṇuyo pana –",
  "anya-e0810n1:73": "Abbhamu kapilā ceva, piṅgalā nupamā matā;",
  "anya-e0810n1:74": "Tambakaṇṇī subhadantī, aṅganā añjanāvatī amara 3.5.",
  "anya-e0810n1:75_0": "31.Dhataraṭṭhādidvayaṁ pubbadisādhipatideve. Dhāritaṁ raṭṭhamanenāti dhataraṭṭho,",
  "anya-e0810n1:75_1": "rassa to. Pañcasikhādīnaṁ gandhabbānaṁ adhipo nāyako gandhabbādhipo. Kumbhaṇḍasāmyādidvayaṁ",
  "anya-e0810n1:75_2": "dakkhiṇadisādhipatideve. Kumbhaṇḍānaṁ sāmi nāyako kumbhaṇḍasāmi. Viruhanti vuḍḍhiṁ",
  "anya-e0810n1:75_3": "virūḷhimāpajjanti etasmiṁ kumbhaṇḍāti virūḷhako. Virūḷhaṁ vuḍḍhippattaṁ vā kaṁ sukhametassāti",
  "anya-e0810n1:75_4": "virūḷhako. Virūpakkhādidvayaṁ pacchimadisādhipatideve. Virūpāni akkhīni yassa virūpakkho,",
  "anya-e0810n1:75_5": "vividhasaṇṭhānāni akkhīni yassa vā virūpakkho. Nāgānaṁ adhipati nāgādhipati.",
  "anya-e0810n1:76_0": "32.Yakkhādhipādicatukkaṁ kuvere. Āḷavakādiyakkhānaṁ adhipo yakkhādhipo. Vissavaṇassa",
  "anya-e0810n1:76_1": "apaccaṁ vessavaṇo. Ticaraṇāṭṭhadāṭhābhayānakamatthitāya kucchitaṁ vero sarīramassa",
  "anya-e0810n1:76_2": "kuvero. Khuddenāssa narayuttā sivikāratheti naro vāhanamassa naravāhano. Tyambakasakho,",
  "anya-e0810n1:76_3": "yakkharājo, guyhakesaro, manussadhammā, dhanado, rājarājo, dhanādhipo, kinnareso,",
  "anya-e0810n1:76_4": "yakkho, ekapiṅgalo, sirido, puññajanessaroiccādīnipi kuverassa nāmāni.",
  "anya-e0810n1:77_0": "Assa kuverassa purī ‘‘aḷakā, aḷakamandā’’ti ca vuccati. Alaṁ vibhūsane, alaṁ vibhūsanaṁ",
  "anya-e0810n1:77_1": "karotīti alakā, sā eva aḷakā. Aḷakā eva modakaraṇato aḷakamandā, ukārassa akāro,",
  "anya-e0810n1:77_2": "nāgamo ca. Kelāsotipi tassa nāmaṁ, keli payojanaṁ assa kelo, āsate asminti āso, kelo",
  "anya-e0810n1:77_3": "ca so āso ceti kelāso, kaṇhasappādi viya niccaṁ kammadhārayo. Assa kuverassa paharaṇaṁ",
  "anya-e0810n1:77_4": "āyudhaṁ gadā, gaṁ vuccati vajiraṁ, taṁ viya dukkhaṁ dadātīti gadā. Ime cattāro yathāvuttā",
  "anya-e0810n1:77_5": "dhataraṭṭhādayo devā kamato pubbādīnaṁ catuddisānaṁ adhipā adhipatayo nāma. Amarakose pana –",
  "anya-e0810n1:78": "‘‘Indo aggi pitupati, nerito varuṇo’nilo;",
  "anya-e0810n1:79": "Kuvero īso patayo, pubbādīnaṁ ime kamā.",
  "anya-e0810n1:80": "Ravi sukko mahīsūnu, tamo ca bhānujo vidhu;",
  "anya-e0810n1:81": "Budho suraguru ceti, disādhipā tathā gahā’’ti amara 3.3-4.",
  "anya-e0810n1:82": "Aññeyeva disādhipatayo kathitā, indaravimādīnañca disādhipaccakathanaṁ pājhādīnaṁ indadisāravidisādināmasūcanaphalaṁ.",
  "anya-e0810n1:83_0": "33-34.Jātavedādyaṭṭhārasakaṁ aggimhi. Jāte uppanne vindati ghātayatīti jātavedo.",
  "anya-e0810n1:83_1": "Andhakāre jātaṁ vijjamānaṁ vindati labhati, vidati jānāti etenāti vā jātavedo, jananaṁ",
  "anya-e0810n1:83_2": "jātaṁ vedo pākaṭo yassa vā so jātavedo. Sikhā vuccati jālā, tāya yogato sikhī. Jotati",
  "anya-e0810n1:83_3": "dippatīti joti. Punātīti pāvako, ṇvu. Dahatīti dahano. Ananti pālentyaneneti analo,",
  "anya-e0810n1:83_4": "alapaccayo. Vede hutaṁ vahati pāpayati, sayaṁ vā labhateti hutāvaho. Acci vuccati",
  "anya-e0810n1:83_5": "jālā, tāya yogato accimā. Dhūmo ketu dhajo yassāti dhūmaketu. Ajati jalamāno kuṭilaṁ",
  "anya-e0810n1:83_6": "gacchatīti aggi, i. Go raṁsi etassatthīti gini, assatthyatthe ini, agginītipi pāṭho,",
  "anya-e0810n1:83_7": "so aggisadiso. Bhānu pabhā yassatthi, so bhānumā. Tejeti sesabhūtopādārūpānīti tejo.",
  "anya-e0810n1:83_8": "Dhūmo sikhā cūḷā yassa dhūmasikho. Vāyu sakhā assa vāyusakho. Dahitvā dahato (ka.)",
  "anya-e0810n1:83_9": "gacchato kaṇhā vattanī maggo yassa kaṇhavattanī. Vissānarassa isino apaccaṁ vessānaro.",
  "anya-e0810n1:83_10": "Hutaṁ haviṁ asati bhuñjatīti hutāso. Dhanañjayo, jalano, āsayāso, rohitasso, sattācci,",
  "anya-e0810n1:83_11": "sukko, citrabhānu, vibhāvasu, suciiccādīnipi aggissa nāmāni.",
  "anya-e0810n1:84_0": "Sikhādittayaṁ aggijālāyaṁ. Sinoti nisānī bhavatīti sikhā, ‘‘si nisāne’’ti kātanta",
  "anya-e0810n1:84_1": "dhātu, khapaccayo. Jalatīti jālā. Accate pujjate aneneti acci. Sikhā jālā bhiyyo",
  "anya-e0810n1:84_2": "rūpantarā itthiyaṁ, acci pana apume.",
  "anya-e0810n1:85_0": "35. Dvayaṁ aggikaṇe tīsu phuliṅgo’ggikaṇo (amara 1.60) phuliṅgānīti aggikaṇāni (ma.",
  "anya-e0810n1:85_1": "ni. ṭī. 3.65). Vividhāsu disāsu phullaṁ gacchatīti vipphuliṅgaṁ. Tathā phuliṅgaṁ.",
  "anya-e0810n1:85_2": "Sabbadharakate pana ‘‘phuliṁ gacchatīti phuliṅgo’’ti vuttaṁ. Tikaṁ chārikāyaṁ. Malīnakaṁsavatthādīnaṁ",
  "anya-e0810n1:85_3": "taṁ dittiṁ seti pavattetīti bhasmaṁ, mapaccayo, bhasati vā adho patati vatthādīnaṁ",
  "anya-e0810n1:85_4": "malametenāti bhasmaṁ. Kaṁsādīnaṁ sukkabhāvatthaṁ icchitabbattā iṭṭhi abhilāso sobhanaṁ",
  "anya-e0810n1:85_5": "etassā atthīti seṭṭhi, ‘‘sapakkhako salomako’’tyādīsu viya sasaddassa vijjamānatthattā.",
  "anya-e0810n1:85_6": "Malassa saraṇaṁ karotīti sārikā, sā eva chārikā, yathā ‘‘saḷāyatana’’ntyādīsu.",
  "anya-e0810n1:86_0": "36. Dvayaṁ uṇhachārikāyaṁ. Uṇhattā kukkuṁ kucchitaṁ lātīti kukkulo, ‘‘kukku vidatthiyaṁ",
  "anya-e0810n1:86_1": "hatthe, pakoṭṭhe kucchitepi ce’’ti hi nānatthasaṅgahe vuttaṁ. Kukkuṁ vā hatthaṁ lunāti",
  "anya-e0810n1:86_2": "chindati dahatīti kukkulo, so eva kukkuḷo. Uṇhameva bhasmaṁ uṇhabhasmaṁ, tasmiṁ.",
  "anya-e0810n1:86_3": "Tikaṁ dittakaṭṭhādindhane. Aṅgati hāniṁ gacchatīti aṅgāro, ārapaccayo, punnapuṁsakoyaṁ.",
  "anya-e0810n1:86_4": "‘‘Alāte’nitthi kuje’ṅgāro’’ti hi tikaṇḍasesetikaṇḍasesa 3.329 vuttaṁ. Hānimeva lāti,",
  "anya-e0810n1:86_5": "na ṭhitiṁ visesañcāti alātaṁ. Uddhaṁ dhūmaṁ muñcatīti ummutaṁ, tadeva ummukaṁ. Pañcakaṁ",
  "anya-e0810n1:86_6": "kaṭṭhādindhane. Santamaggiṁ edhayati vaḍḍhayatīti samidhā. Edhayatīti idhumaṁ, umo.",
  "anya-e0810n1:86_7": "Edhayatīti idho. Upādiyate aggineti upādānaṁ. Edhayatīti indhanaṁ.",
  "anya-e0810n1:87_0": "37. Pañcakaṁ āloke. Obhāsati dippatīti obhāso. Pakāsati dippatīti pakāso. Ālocayati",
  "anya-e0810n1:87_1": "passati etenāti āloko, āloketi vā etenāti āloko, ‘‘loka, loca dassane’’ti dhātudvayapāṭhato.",
  "anya-e0810n1:87_2": "Ujjotatīti ujjoto, andhakāraṁ viddhaṁsento jotatīti vā ujjoto. Ā samantato tapati",
  "anya-e0810n1:87_3": "dippatīti ātapo. Samāti ete pañca tulyatthāti bhāvo.",
  "anya-e0810n1:88_0": "Dasakaṁ vāte. Āhāro viya pāṇabhūtopi kadāci satte māretīti māruto, sova māluto. Punāti",
  "anya-e0810n1:88_1": "saṅkārādikanti pavano. Vāyati gacchatīti vāyu, vāyati vā pupphādīnaṁ gandho yena",
  "anya-e0810n1:88_2": "so vāyu. Tathā vāto. Ananti pāṇantyaneneti anilo, ilo. Santaṁ niccalaṁ īrayati kampetīti",
  "anya-e0810n1:88_3": "samīraṇo, samīrituṁ kampituṁ sīlamassāti vā samīraṇo. Gandhaṁ vahatīti gandhavāho,",
  "anya-e0810n1:88_4": "ṇo. Vāyo vāyusadiso, ubhayatrāpi yāgamo. Samantato īrati khipati rukkhādayoti samīro.",
  "anya-e0810n1:88_5": "Sadā sabbadā gati yassa sadāgati. Sasano, gandhavaho, āsugo, maruto, jagatipāṇo,",
  "anya-e0810n1:88_6": "pavamāno, pabhañjano iccādīnipi vātanāmāni.",
  "anya-e0810n1:89_0": "38. Ime cha vakkhamānā vāyubhedā vāyuvisesā, uddhaṁ gacchatīti uddhaṅgamo, uccārapassāvādīnaṁ",
  "anya-e0810n1:89_1": "nīharaṇavasena adhobhāgaṁ gacchatīti adhogamo. Kucchimhi udare tiṭṭhatīti kucchiṭṭho.",
  "anya-e0810n1:89_2": "Koṭṭhe ante seti tiṭṭhatīti koṭṭhāsayo. Punappunaṁ sasanti yena assāso, bahinikkhantavāto.",
  "anya-e0810n1:89_3": "Passāsoti antopavisanakavātopi ‘‘assāso’’ti etena saṅgayhate sahacāritattā. Sabbaṅgesu",
  "anya-e0810n1:89_4": "anusarati sīlena sedalohitādisampādanatoti aṅgānusārī. Amarakose panāyaṁ vāto ṭhānabyāpārabhedena",
  "anya-e0810n1:89_5": "pañcadhā kathito pāṇo’pāno samānocodānabyānā ca vāyavo sarīraṭṭhā ime (amara 1.67), ṭīkāyañcassa –",
  "anya-e0810n1:90": "‘‘Hadaye pāṇo gude’pāno, samāno nābhimajjhaṭṭho;",
  "anya-e0810n1:91": "Udāno kaṇṭhadese tu, byāno sabbaṅgasandhisu hadaye pāṇo gude’pāno, samāno nābhisaṇṭhito; udāno kaṇṭhadesaṭṭho, byāno sabbasarīrago iti ṭhānaniṇṇayo (cintāmaṇiṭīkā).",
  "anya-e0810n1:92_0": "Tatrapāṇoannappavesādikaro . Apāno muttakarīsasukkavisaṭṭhikaro. Samāno majjhe annapacanādikaro.",
  "anya-e0810n1:92_1": "Udāno bhāsitagītādikaro. Byāno sedarattasavanummesanimesagatyādikaro khedaceṭṭhāummesanimmesagatyādikaro",
  "anya-e0810n1:92_2": "(ka.). Pakaṭṭhena anantyanena bhattādippavesanatoti pāṇo. Muttādikaṁ apanetvā anantyanenāti",
  "anya-e0810n1:92_3": "apāno. Sammā ananti anena bhuttaparipācanatoti samāno. Uddhamanantyanena bhāsitādo",
  "anya-e0810n1:92_4": "sāmatthiyajananatoti udāno. Visesena anantyanena sedarattasemhādi khedaceṭṭhādi (cintāmaṇiṭīkā)",
  "anya-e0810n1:92_5": "sampādanatoti byāno’’ti taṁbyāpārā ca yathā – annappavesanaṁ muttā-dyussaggo’nnavipācanaṁ",
  "anya-e0810n1:92_6": "bhāsaṇādi nimesādi, taṁbyāpārā kamā ime (cintāmaṇiṭīkā) vuttaṁ.",
  "anya-e0810n1:93_0": "39. Dvayaṁ antopavisanakavāte. Ānaṁ vuccati bahinikkhamanavāto, tato apagataṁ apānaṁ.",
  "anya-e0810n1:93_1": "Assāsato apagato passāso. Dvayaṁ bahinikkhamanavāte. Ādimhi pavatto sāso assāso.",
  "anya-e0810n1:93_2": "Ananti pāṇantyaneneti ānaṁ, ādimhi pavattaṁ ānaṁ ānaṁ, ekassākārassa lopo.",
  "anya-e0810n1:94_0": "40.Vegakhippādayo vātadhammattena niccappavattikā iti tappakkame tappakkamena takkamena",
  "anya-e0810n1:94_1": "(ka.) uccante. Tatra rayantaṁ vege. Sabbatra karaṇasādhanaṁ. Icchitaṭṭhānaṁ vajanti",
  "anya-e0810n1:94_2": "pāpuṇanti etenāti vego.",
  "anya-e0810n1:95": "‘‘Kriyāvācittamākhyātuṁ , ekekattho nidassito;",
  "anya-e0810n1:96": "Payogatonugantabbā, anekatthā hi dhātavo’’ti candradhātupāṭhe.",
  "anya-e0810n1:97": "Vuttattā vajadhātu pāpuṇanepi pavattati, evaṁ sabbatra, akārassa e. Javanti etenāti javo, rayanti gacchanti etenāti rayo.",
  "anya-e0810n1:98_0": "Khippādinavakaṁ sīghe. Atha javasīghānaṁ ko bhedo? Savegagativacanā javādayo, sīghādayo",
  "anya-e0810n1:98_1": "tu dhammavacanā, tathā ca ‘‘sīghaṁ pacati passati (ka.), sīghaṁ gacchatī’’ti payogo,",
  "anya-e0810n1:98_2": "na tu ‘‘javaṁ pacati, javaṁgacchatī’’ti pana payogo. ‘‘Vegena gacchati, javena gacchatī’’tyādīsu",
  "anya-e0810n1:98_3": "kathaṁ? Tatra bhedassa vattumicchitattā na doso. Khippati peratīti khippaṁ, khipa",
  "anya-e0810n1:98_4": "peraṇe. Sayatīti sīghaṁ, sī saye, ghapaccayo. Byuppatti hi yathā kathañcipi bhavati,",
  "anya-e0810n1:98_5": "saññā tu lokatovāvagantabbā, sabbatrevaṁ. Taratīti turitaṁ. Laṅghatīti lahu, laṅgha",
  "anya-e0810n1:98_6": "gatisosanesu, ghassa ho, niggahītalopo, upaccayo ca, lahupariyāyo laghusaddopyatthi.",
  "anya-e0810n1:98_7": "Asati khepatīti āsu, u. Taratīti tuṇṇaṁ, rassa ṇo. Arati gacchatīti araṁ. Na vilambīyati",
  "anya-e0810n1:98_8": "na ohīyatīti avilambitaṁ, labi avasaṁsane. Tuvaṭṭati sayatīti tuvaṭṭaṁ, turitabhāvena",
  "anya-e0810n1:98_9": "vattatīti vā tuvaṭṭaṁ, ritalopo.",
  "anya-e0810n1:99_0": "41. Ariyāsāmaññassa pubbaḍḍhaṁ santate. Ettha ca aṭṭhasu gaṇesu chaṭṭho sabbalahuko,",
  "anya-e0810n1:99_1": "tatopare chaggaṇā sa , bha, sa, bha, bha, bhā, aṭṭhamo go. Samantato tanotīti satataṁ.",
  "anya-e0810n1:99_2": "Nāsabhāvena na iccaṁ na gantabbaṁ niccaṁ, nāsaṁ vā na gacchatīti niccaṁ. ‘‘Nāgo’’tyādīsu",
  "anya-e0810n1:99_3": "viyāti etthāpi na doso, tassa co. Na viramatīti avirataṁ. Na āramatīti anārataṁ.",
  "anya-e0810n1:99_4": "Samantato, punappunaṁ vā tanotīti santataṁ. Na avaramatīti anavarataṁ. Sadā dhavati",
  "anya-e0810n1:99_5": "gacchatīti dhuvaṁ. ‘‘Dhu gatitheriyesū’’ti kātantadhātu.",
  "anya-e0810n1:100_0": "Vipulāḍḍhaṁ atisaye. Ettha hi ayugapāde dvādasamattā, yuge aṭṭhārasamattā, sabbāsu",
  "anya-e0810n1:100_1": "ariyāsu paṭhame pāde dvādasamattā, dutiye aṭṭhārasa, tatiye dvādasa, catutthe pañcadasa.",
  "anya-e0810n1:100_2": "Yadā pana paṭhamatatiyesu parihāyanti, tadā yuge adhikā honti, idaṁ vipulālakkhaṇaṁ.",
  "anya-e0810n1:100_3": "Atha satatātisayānaṁ ko bhedo? Satataṁ santati avicchedokriyantarehi abyavadhānaṁ,",
  "anya-e0810n1:100_4": "atisayo tu ponopuññaṁ, pakaṭṭho ca. Tesu ponopuññaṁ kriyābyāvutti, pakaṭṭho tu kriyāvayavānaṁ",
  "anya-e0810n1:100_5": "ukkaṁsatā. Bhāsati sabbesanti bhusaṁ, āssa u. Bhassati adho patatīti vā bhusaṁ. Bhasa",
  "anya-e0810n1:100_6": "adhopatane, assa u. Atisayanaṁ atisayo, atikkamitvā vāsayanaṁ pavattanaṁ atisayo.",
  "anya-e0810n1:100_7": "Dahati sabbanti daḷhaṁ, hato pubbe ḷo, dalati vidārayatīti vā daḷhaṁ, hapaccayo,",
  "anya-e0810n1:100_8": "dahanto lātīti vā daḷhaṁ, vaṇṇavipariyayo, abhisayo ca daḷhañca atisayadaḷhā. Tarati",
  "anya-e0810n1:100_9": "atikkamatīti tibbaṁ, rassa vo, assa i. Eti gacchatīti eko, so eva ekantaṁ, ekaṁ tarati",
  "anya-e0810n1:100_10": "atikkamatīti vā ekantaṁ. Mattato atikkantaṁ atimattaṁ. Bahuṁ lātīti bāḷhaṁ, ulopo,",
  "anya-e0810n1:100_11": "vaṇṇavipariyayo ca hasaddo. Ativelaṁ, accatthaṁ, nibbharaṁ, nitantaṁ, gāḷhaṁiccādīnipi atisaye.",
  "anya-e0810n1:101_0": "Dabbaṁ satvaṁ, taṁviparīte dhammamatte vattamānā bāḷhapariyantā khippādayo atisayaṁ",
  "anya-e0810n1:101_1": "vinā paṇḍake napuṁsake vattanti . Khippaṁ bhavati ‘‘khippa bhavabhī’’ti padadvayaṁ",
  "anya-e0810n1:101_2": "adhikaṁ viya dissati, atisayo pulliṅgo, assa guṇassātisayo, assa dabbassātisayo iti.",
  "anya-e0810n1:101_3": "‘‘Khippaṁ bhuñjati, satataṁ juhoti, satataṁ ramaṇīyo’’iccatra tu kriyāvisesanattāyeva",
  "anya-e0810n1:101_4": "paṇḍakattaṁ. Tesu khippādīsu ye dabbagā dabbābhidhāyino, te tīsu liṅgesu. ‘‘Dabbadhammo",
  "anya-e0810n1:101_5": "liṅga’’nti dassanantaraṁ. Yathā khippā jarā, khippo maccu, khippaṁ gamanaṁ. Santatā",
  "anya-e0810n1:101_6": "taṇhā, santataṁ dukkhaṁ, santato ākāso. Atimattā kriyā, atimatto naro, atimattaṁ padaṁ iccādi.",
  "anya-e0810n1:102_0": "42-43. Dvādasakaṁ māre. Haranayanaggidaḍḍhattā tinayanaggidaḍḍhattā (ka.) natthi",
  "anya-e0810n1:102_1": "viggaho sarīrametassa aviggaho. Kāmayati raticchaṁ uppādayatīti kāmo, kāritantā apaccayo.",
  "anya-e0810n1:102_2": "Siṅgārarūpena pāṇīnaṁ manasi bhavatīti manobhū. Pañcakāmaguṇesu madayatīti madano.",
  "anya-e0810n1:102_3": "Lokānaṁ antaṁ vināsaṁ karotīti antako. Vase vatteti sīlenāti vasavattī. Pāpaṁ icchati",
  "anya-e0810n1:102_4": "karoti, tena yuttoti vā pāpimā. Parato jāyatīti pajā, acchandikā, tāsaṁ pati pajāpati.",
  "anya-e0810n1:102_5": "Ye kusaladhammesu pamattā, tesameva bandhu pamattabandhu. Kaṇhadhammayuttatāya kaṇho.",
  "anya-e0810n1:102_6": "Kusaladhamme māretīti māro. Akusaladhamme na muñcatīti namuci. Mīnaketano, kandappo,",
  "anya-e0810n1:102_7": "dappako, anaṅgo, pañcasaro, sambarāri, manasijo, kusumesu , anaññajo, pupphadhanvā,",
  "anya-e0810n1:102_8": "ratipati, makaraddhajoiccādīnipi viṇhusutassa kāmassa nāmāni.",
  "anya-e0810n1:103_0": "Taṇhā aratī ragā ceti etā tisso tassa mārassa dhītaro. Yo taṁ passati, taṁ tasitaṁ",
  "anya-e0810n1:103_1": "karotīti taṇhā, salopo, ṇhā ca. Paresaṁ kusaladhammesu aratiṁ karotīti aratī. Rajjanti",
  "anya-e0810n1:103_2": "etthāti ragā. Tassa mārassa hatthī girimekhalo nāma. Sarīramahantabhāvena girisadisattā",
  "anya-e0810n1:103_3": "giri viyāti giri. Mārena mamāyanavasena ‘‘ayaṁ me hatthī mekhalo nāma hotū’’ti katanāmattā",
  "anya-e0810n1:103_4": "mekhalā viyāti mekhaloti samuditanāmadvayena ekameva hatthiṁ vadati, yathā ‘‘vajirāsani, sītuṇha’’nti.",
  "anya-e0810n1:104_0": "44. Tikaṁ yame. Pajāsaṁyamanato yamā, maccuppabhutayo assa kiṅkārā, tesu rājateti",
  "anya-e0810n1:104_1": "yamarājā. Tedhātukesupi āṇāpavattakattā mahanto visayo etassa visayī, ṇī, so eva",
  "anya-e0810n1:104_2": "vesāyī. Yattha lakkhaṇena na sijjhati, tattha sabbatra ‘‘yadādinā vā niruttinayena",
  "anya-e0810n1:104_3": "vā saddasiddhi veditabbā’’ti hi pubbe vuttaṁ, dukkhajanakattā vā visadisaṭṭhānaṁ",
  "anya-e0810n1:104_4": "gacchantīti vesā, nerayikā, tesaṁ adhipatibhāvena ayati pavattatīti vesāyī, ī. Yamānaṁ",
  "anya-e0810n1:104_5": "rājā yamo. Dhammarājo, katanto, samavattī, kālo, daṇḍadharo, antakoiccādīnipi yamassa",
  "anya-e0810n1:104_6": "nāmāni. Assa yamassa āvudhaṁ nayanameva. Tena kira kodhacittena olokitamattena sattānaṁ",
  "anya-e0810n1:104_7": "sarīrāni ātape khittaghatapiṇḍāni viya vilīyantīti.",
  "anya-e0810n1:105_0": "Dvayaṁ asurabhede. Etesañhi satipi devabhāve heṭṭhā nivāsitabhāvasāmaññato ettha",
  "anya-e0810n1:105_1": "vacanaṁ, mārassa pana sattānamanatthakārakatāsāmaññena yamena saddhiṁ vacanaṁ takkarattā.",
  "anya-e0810n1:105_2": "Yuddhādīsu vepitaṁ kampitaṁ cittametassa vepacittisaṁ. ni. aṭṭha. 1.1.256. Puṇṇaṁ",
  "anya-e0810n1:105_3": "lomaṁ yassa so pulomo, pulāmahatī umā kitti, kanti vā yassāti pulomo. ‘‘Umātasīhemavati-haliddākittikantisū’’ti",
  "anya-e0810n1:105_4": "hi nānatthasaṅgahe vuttaṁ. Ayaṁ pana sakkassa bhariyāya sujātāya pitā. Dvayaṁ kinnare.",
  "anya-e0810n1:105_5": "Assamukhanarasarīratāya kucchito puriso, kiñci vā puriso, purisasadisoti vā kimpuriso.",
  "anya-e0810n1:105_6": "Evaṁ kinnaro. Turaṅgavadana, assamukhādīnipi kinnarassa nāmāni.",
  "anya-e0810n1:106_0": "45-46. Addhapajjena ākāsassa nāmāni. Tesaṁ tesaṁ vatthūnaṁ antaraṁ nānattaṁ ikkhate",
  "anya-e0810n1:106_1": "loko ettha, anenāti vā antalikkhaṁ, rassa lo. Ikkhanaṁ vā dassanaṁ ikkhā, tassa antaraṁ",
  "anya-e0810n1:106_2": "kāraṇaṁ antalikkhaṁ. Khanati byavadhānanti khaṁ, kvi. Sabbagahagāmaṇino ādiccassa",
  "anya-e0810n1:106_3": "patho maggo ādiccapatho. Na bhavatīti abbhaṁ. Gacchantyanena devāti gaganaṁ, yu,",
  "anya-e0810n1:106_4": "massa go. Ambate saddāyate atrāti ambaraṁ, ro. Haya gatimhi, visesena hayati gacchati",
  "anya-e0810n1:106_5": "sabbatrāti vehāso, yassa so, vigato vā hāso cittassa etthārammaṇālābhatoti vehāso.",
  "anya-e0810n1:106_6": "Anilassa vātassa patho anilapatho. Bhusaṁ kāsante dippante padatthā etenāti ākāso,",
  "anya-e0810n1:106_7": "na kassati na vilekhīyatīti vā ākāso. Na bhavati ettha kiñcipi vatthūti nabhaṁ, natthi",
  "anya-e0810n1:106_8": "bhūmi etthāti vā nabhaṁ, na bhāyanti pakkhino anena, etthāti vā nabhaṁ. Vino pakkhino",
  "anya-e0810n1:106_9": "hayanti gacchanti etthāti vehāyasaṁ, aso. Tārā vuccanti nakkhattādayo, tesaṁ patho",
  "anya-e0810n1:106_10": "tārāpatho. Surānaṁ devānaṁ patho surapatho. Na haññateti aghaṁ, hanassa gho. Anantaṁ,",
  "anya-e0810n1:106_11": "visaṇupadaṁiccādīnipi ākāsassa nāmāni.",
  "anya-e0810n1:107_0": "47-48.Meghādyekādasakaṁ meghe. Mehati gharati secatīti megho. Vāriṁ vahatīti valāhako,",
  "anya-e0810n1:107_1": "vārisaddassa vo, vassa lopāṇini 6.3.109; moggallānapañcikā 1.47; nīti-sutta 1340,",
  "anya-e0810n1:107_2": "1343. Dibbanti vuḍḍhiṁ virūḷhiṁ gacchanti lokā anenāti devo. Pajānaṁ lokānaṁ annaṁ",
  "anya-e0810n1:107_3": "bhojanaṁ bhavati etenāti pajjunno, akārassukāro. Ambuṁ udakaṁ dhāretīti ambudharo.",
  "anya-e0810n1:107_4": "Lokānaṁ santāpaṁ hantīti ghano, hassa gho. Jaladhāraṁ dhāretīti dhārādharo. Jīvanaṁ",
  "anya-e0810n1:107_5": "jalaṁ mūtaṁ bandhamaneneti jīmūto, vanasaddalopo, lokānaṁ vā jīvitaṁ munāti bandhatīti",
  "anya-e0810n1:107_6": "jīmūto, vitalopo, jīvitassa jī ādeso vā pāṇini 6.3.109; moggallānapañcikā 1.47; nīti-sutta",
  "anya-e0810n1:107_7": "1340, 1343. Evaṁ aññatra. Vāriṁ vahatīti vārivāho. Ambuṁ dadātīti ambudo. Āpaṁ bharatīti",
  "anya-e0810n1:107_8": "abbhaṁ, kvi, passa bo.",
  "anya-e0810n1:108": "Tikaṁ vuṭṭhiyaṁ. Vassati siñcatīti vassaṁ, vassa secane. Evaṁ vassanavuṭṭhiyo.",
  "anya-e0810n1:109_0": "Pañcakaṁ vijjuyaṁ. Satataṁ īrati kampatīti satero, talopo, so eva sateritā. Khaṇamattampi",
  "anya-e0810n1:109_1": "na tiṭṭhatīti akkhaṇā. Kuṭilaṁ aciraṭṭhāyitattā virūpaṁ hutvā javatīti vijju. Vijjotatīti",
  "anya-e0810n1:109_2": "vijjutā. Aciraṁ pabhā yassa acirappabhā.",
  "anya-e0810n1:110_0": "49. Catukkaṁ meghanāde. Meghānaṁ nādo meghanādo. Dhanīyate dhanitaṁthanitaṁ (sī.),",
  "anya-e0810n1:110_1": "dhana sadde. Gajjanaṁ gajjitaṁ, gajja sadde. Rasīyate rasitaṁ. Ādinā harādādi sabbatra",
  "anya-e0810n1:110_2": "napuṁsakebhāve to, ādinā svanitadhanitādayo (cintāmaṇiṭīkā), ādinā dhanitaharādarāsādayo",
  "anya-e0810n1:110_3": "(byākhyāsudhāṭīkā). Dvayaṁ sakkadhanumhi. Indassa āvudhaṁ dhanu ca indāvudhaṁ, indadhanu",
  "anya-e0810n1:110_4": "ca. Vātena khittamambu vātakkhittambu, bindu. Sītaṁ karotīti sīkaro, siñcatīti vā",
  "anya-e0810n1:110_5": "sīkaro, cassa ko, aro ca, vātavasena vā tato tato saratīti sīkaro, assa ī, majjhe kāgamo ca.",
  "anya-e0810n1:111_0": "50. Tikaṁ jaladhārāyaṁ. Vegato jaladhārānaṁ saṁ bhusaṁ patanaṁ āsāro, punappunaṁ",
  "anya-e0810n1:111_1": "saratīti āsāro. Vegaṁ dhāretīti dhārā. Adho patatīti sampāto, saṁsaddo adhobhāge",
  "anya-e0810n1:111_2": "vegato jaladhārānaṁ sambhūya patanaṁ dhārāsampāto, sara gatiyaṁ ghau iti āsāro (cintāmaṇiṭīkā).",
  "anya-e0810n1:111_3": "Dvayaṁ vassopale. Karena hatthena gayhupagattā karakā, jalaṁ piṇḍaṁ karotīti vā karakā,",
  "anya-e0810n1:111_4": "‘‘vassopale tu karakā, karakopi ca dissate’’ti ruddo, karasaddotra. ‘‘Karo vassopale",
  "anya-e0810n1:111_5": "pāṇi-soṇḍāpaccāyaraṁsisū’’ti nānatthasaṅgahe vuttaṁ. Ghanato, ghanakāle vā sañjātaṁ",
  "anya-e0810n1:111_6": "upalaṁ silā ghanopalaṁ. Duṭṭhu dinaṁ duddinaṁ, ayaṁ duddinasaddo meghacchannāhe vattati,",
  "anya-e0810n1:111_7": "asobhanatthopyatthi duddinasaddo, aguṇavacanatāyaṁ vāccaliṅgo.",
  "anya-e0810n1:112_0": "51-52. Chakkaṁ tirodhāne. Dhara āvaraṇe, apādipubbo. Apidharati āvuṇotīti pidhānaṁ,",
  "anya-e0810n1:112_1": "alopo. Apadharatīti apadhāraṇaṁ. Tiro dharati pidahatīti tirodhānaṁ. Antaraṁ dharatīti",
  "anya-e0810n1:112_2": "antaradhānaṁ, niggahītalopo. Apidharatīti apidhānaṁ. Ettha ca apādiupasaggā dhātuno",
  "anya-e0810n1:112_3": "āvaraṇatthajotakā. Chādayatīti chādanaṁ. Byavadhā, antaradhiiccādayopi tirodhāne.",
  "anya-e0810n1:113_0": "Sāddhapajjena candassa nāmāni. Indati nakkhattānaṁ paramissariyaṁ karotīti indu.",
  "anya-e0810n1:113_1": "Candati hilādayati sukhayati pajanti cando. Nakkhattānaṁ rājā nakkhattarājā. Umā",
  "anya-e0810n1:113_2": "kanti, tāya saha vijjatīti somo, sukhaṁ abhissavatīti vā somo, mapaccayo. Nisaṁ rattiṁ",
  "anya-e0810n1:113_3": "karoti, tattha vā karo raṁsi etassa nisākaro. Andhakāraṁ usenti dahanti vināsentīti",
  "anya-e0810n1:113_4": "osā, raṁsayo, te ettha dhiyanti patiṭṭhahantīti osadhi, tārāviseso, tassa īso pati",
  "anya-e0810n1:113_5": "osadhīso. Himo sītalo raṁsi yassa himaraṁsi. Saso aṅko lakkhaṇaṁ yassa sasaṅko. Candaṁ",
  "anya-e0810n1:113_6": "kappūraṁ māti sadisaṁ nayatīti candimā. Ikārādeso. Sasalakkhaṇamettha atthi sasī.",
  "anya-e0810n1:113_7": "Sasati vā hiṁsati uṇhaguṇanti sasī, īpaccayo tadupalakkhite tadupacāraṁ. Sītā raṁsayo",
  "anya-e0810n1:113_8": "yassatthīti sītaraṁsi. Nisāya rattiyā nātho tadālaṅkārabhāvatoti nisānātho. Uḷūnaṁ",
  "anya-e0810n1:113_9": "tārānaṁ rājā uḷurājā. Māti attānaṁ kappūrena sadisaṁ karotīti mā, māsaddoyaṁ pume,",
  "anya-e0810n1:113_10": "taṁsahacaraṇato uḷurājādayopi. Himaṁsu, kumudabandhu, vidhu, sudhaṁsu, subbhaṁsu,",
  "anya-e0810n1:113_11": "nisāpati, migaṅko, kalānidhi, dvijarājo, sasadharo, nakkhattesoiccādīnipi candassa nāmāni.",
  "anya-e0810n1:114_0": "53-54. Soḷasannaṁ bhāgānaṁ pūraṇo soḷasamo bhāgo candassa kalā, kala saṅkhyāne, kalīyate",
  "anya-e0810n1:114_1": "ekādinā saṅkhyāyateti kalā. Dvayaṁ candassa sarīre. Maññate ñāyate aneneti bimbaṁ.",
  "anya-e0810n1:114_2": "Manato vapaccayo, nipātanā massa bo, assi, nassa mo, vassa bo, bimbasaddo anitthiyaṁ.",
  "anya-e0810n1:114_3": "Maṇḍayateti maṇḍalaṁ, alo, itthiyaṁ maṇḍalī, ayaṁ tīsvapi bimbo anitthī, maṇḍalaṁ tīsu (amara 3.15).",
  "anya-e0810n1:115_0": "Pādahīnapajjena addhabhāgo. Asati khepeti samudāyanti aḍḍho, to. Tathā addho. Upaḍḍhoti",
  "anya-e0810n1:115_1": "upasaggena padaṁ vaḍḍhitaṁ, ete tayo pume. Khaṇḍayati samudāyanti khaṇḍaṁ. Sakyate",
  "anya-e0810n1:115_2": "ubbāhanādīsu thokattāti sakalaṁ, alo, khaṇḍasakalā vā pume, satthe rūpabhedato napuṁsake.",
  "anya-e0810n1:115_3": "Ete ca aḍḍhādayo tayo asame bhāge pume, same tu napuṁsaketi rūpabhedenāha ‘‘addhaṁ",
  "anya-e0810n1:115_4": "vuttaṁ same bhāge’’ti. Khaṇḍādidvayaṁ pana asamepi vattamānaṁ punnapuṁsake vattati,",
  "anya-e0810n1:115_5": "tasmā ‘‘addhaṁ vuttaṁ same bhāge’’ti ettha ‘‘aḍḍhaṁ, upaḍḍha’’nti idaṁ dvayampi saṅgahitaṁ",
  "anya-e0810n1:115_6": "asamabhāge pumāni, same aṁse napuṁsakattaṁ rūpabhedato, upacārato tabbhāgavati vāccaliṅgo",
  "anya-e0810n1:115_7": "– addhā sāṭī, addhaṁ vatthaṁ addho kambalo (cintāmaṇiṭīkā).",
  "anya-e0810n1:116": "Pasādādayo cande avassambhāvino, aññatra tu pāsaṅgikā iti candapakkame uccante. Visesena sādayati pasādayatīti pasādo. Evaṁ pasanno, so eva pasannatā.",
  "anya-e0810n1:117_0": "Tikaṁ candappabhāyaṁ. Kumudassāyaṁ vikāso vikāro (ka.)komudī. Candaṁ ācikkhati paṭipādayatīti",
  "anya-e0810n1:117_1": "candikā. Juti assātthīti juṇhā. Tassa ṇo, hapaccayo ca, candassa vā jutiṁ sobhaṁ",
  "anya-e0810n1:117_2": "nayhati bandhatīti juṇhā.",
  "anya-e0810n1:118_0": "Catukkaṁ sobhanamatte. Kanati dippatīti kanti, kana dittiyaṁ, kāmīyatīti vā kanti.",
  "anya-e0810n1:118_1": "Sundaraṁ bhāti dippatīti sobhā. Jotayatīti juti. Chādayatīti chavi. Chada saṁvaraṇe, vipaccayo, dalopo.",
  "anya-e0810n1:119_0": "55. Sattakaṁ lakkhaṇe. Kaṁ attānaṁ laṅkayati hīnaṁ karotīti kalaṅko. Lañchate lakkhate",
  "anya-e0810n1:119_1": "aneneti lañchanaṁ. Lakkhyate aneneti lakkhaṁ. Tathā lakkhaṇaṁ. Aṅkīyate lakkhyate",
  "anya-e0810n1:119_2": "aneneti aṅko. Abhi visesaṁ jānāti etenāti abhiññāṇaṁ. Cihīyati lakkhīyati aneneti",
  "anya-e0810n1:119_3": "cihanaṁ. Ciha lakkhaṇe.",
  "anya-e0810n1:120": "Sabbāsaṁ sobhānaṁ majjhe paramā sobhā susamā nāma, sobhanaṁ samaṁ sabbaṁ assaṁ susamā, seṭṭhā sobhā.",
  "anya-e0810n1:121_0": "56. Guṇe phoṭṭhabbavisese sītanti napuṁsakaṁ bhavati. Devadattassa sītaṁ vattati.",
  "anya-e0810n1:121_1": "Sītādayo tayo guṇīliṅgā guṇino liṅgaṁ gaṇhanti, taṁ yathā – sītalā bhūmi, sītalaṁ",
  "anya-e0810n1:121_2": "jalaṁ, sītalo vāto. Uṇhābhitattehi sevīyatīti sītaṁ, tena yutto sīto. Sasa gatiyaṁ,",
  "anya-e0810n1:121_3": "iro, ittañca, sītatthikena sarīyatīti vā sisiraṁ. Sītaṁ guṇaṁ lātīti sītalo.",
  "anya-e0810n1:122_0": "Mahikāntaṁ hime. Hiṁsatīti himaṁ, sassa mo,niggahītalopo ca. Tuha adane, tohati hiṁsatīti",
  "anya-e0810n1:122_1": "tuhinaṁ, ino. Uparito savatīti ussāvo. Nīharanti nissasantyaneneti nīhāro, natthi",
  "anya-e0810n1:122_2": "īhā vā etasmā hetubhūtāti nīhāro, āro. Mahīyate rāgīhīti vācābhi (cintāmaṇiṭīkā)mahikā, ṇvu.",
  "anya-e0810n1:123_0": "57. Chakkaṁ nakkhatte. Punappunaṁ udayattā na khīyate nakkhattaṁ, attano gamanaṭṭhānaṁ",
  "anya-e0810n1:123_1": "na kharati na vināsetīti vā nakkhattaṁ, atha vā nakkha gatiyaṁ, nakkhatīti nakkhattaṁ.",
  "anya-e0810n1:123_2": "Jotati subhāsubhanimittaṁ pakāsetīti joti, nakkhatta bhaṁsaddehi sahacaraṇato napuṁsake.",
  "anya-e0810n1:123_3": "Yathāvuttaṁ nimittaṁ bhāti pakāsetīti bhaṁ. Kattabbaṁ taranti lokā etāyāti tārā,",
  "anya-e0810n1:123_4": "attano vīthiṁ tāyati arati gacchatīti vā tārā, tāreti vā loke ahitatoti tārā, ayañca",
  "anya-e0810n1:123_5": "tārakā, uḷu ca ete tayo apume. Tarā eva ṇvu, tārakātārā eva tārakā ṇvu (ka.). Uccaṁ",
  "anya-e0810n1:123_6": "lavati ulayati (ka.) gacchatīti ulu. So eva uḷu. Na kevalaṁ tārakā eva apume, atha",
  "anya-e0810n1:123_7": "kho uḷu cāti casaddattho. Uḷusahacariyato pakkhe napuṁsake ca.",
  "anya-e0810n1:124_0": "58-60.Assayujādayo revatyantā sattādhikavīsatārakā nakkhattā nāma honti. Tāni ca",
  "anya-e0810n1:124_1": "nakkhattāni ākāse yathāṭhitāni kamatoyeva ettha kathitāni, na uppaṭipāṭiyā. Vakkhati",
  "anya-e0810n1:124_2": "ca ‘‘kamato sattādhikavīsati nakkhattā’’ti. Assarūpayogato assayujo. Yamasadisattāsabbatra",
  "anya-e0810n1:124_3": "bharatīti bharaṇī. Yu, ī. Aggisadisattā kantati chindatīti kattikā, karoti tasmā",
  "anya-e0810n1:124_4": "vā katthikā, kattikāya sahitā sakattikā. Bharaṇī, rohiṇī vā. Kamalasambhavattā kamale",
  "anya-e0810n1:124_5": "ruhati vaḍḍhatīti rohiṇī. Migasīsaṇṭhānattā tārāpuñjo migasiraṁ, chaṭṭhīsamāso uttarappadhānattā",
  "anya-e0810n1:124_6": "napuṁsakattaṁ. Ruddarasāvaṭṭhitakodharuddasadisattā kadāci adati ghasatīti addā.",
  "anya-e0810n1:124_7": "Punappunaṁ sattesu hitaṁ vassatīti punabbasu, vassa secane. Poseti kriyāni, posentyasminti",
  "anya-e0810n1:124_8": "vā pusso. Bhujagasadisattā na silisyate nāliṅgyateti asileso.",
  "anya-e0810n1:125_0": "Mahīyate kāriyatthikehīti maghāmāghā (ka.), hassa gho. Phalaṁ gaṇhāpetīti phaggunī,",
  "anya-e0810n1:125_1": "yu, ī. Dveti pubbaphaggunī, uttaraphaggunī ceti dve. Hatthasaṇṭhānatāya hattho. Tacchakasadisattā",
  "anya-e0810n1:125_2": "vicittaṁ phalaṁ dadātīti cittā. Sobhanā āti, sāti vā tanuṁ karoti subhāsubhanti sātisvāti",
  "anya-e0810n1:125_3": "(ka.), subhāsubhaphaladānato vā sāti, ‘‘sāti dānāvasānesū’’ti hi nānatthasaṅgahe",
  "anya-e0810n1:125_4": "vuttaṁ, ayaṁ dvīsu. Visadisaṁ phalaṁ khaṇatīti visākhā, vividhā vā sakhā mittā yassā",
  "anya-e0810n1:125_5": "sā visākhā. Anurādhayati saṁsijjhati subhāsubhaphalametāyāti anurādhā. Guṇehi sabbāsaṁ",
  "anya-e0810n1:125_6": "vuḍḍhattā jeṭṭhā. Mūlati patiṭṭhāti subhāsubhaphalametthāti mūlaṁ. Āsāḷho nāma bhatīnaṁ",
  "anya-e0810n1:125_7": "daṇḍo, taṁsaṇṭhānattā āsāḷhā nāma dve nakkhattā pubbāsāḷhauttarāsāḷhavasena.",
  "anya-e0810n1:126_0": "Savati subhāsubhaphalametenāti savaṇo, savaṇaṁ vā. Dhanamesanti etthāti dhaniṭṭhā,",
  "anya-e0810n1:126_1": "dhanati vā vibhūti nidhānaṁ dhaniṭṭhā. Sataṁ bhisajā ettha, satabhisajānaṁ vā adhipati",
  "anya-e0810n1:126_2": "satabhisajo. Bhaddo go, tasseva padāni pādā assaṁ bhaddapadā, pubbabhaddapadā dve,",
  "anya-e0810n1:126_3": "uttarabhaddapadā dve, samūho cesaṁ catusaṅkhyāti bahuvacanaṁ. Rā vuccati dhanaṁ,",
  "anya-e0810n1:126_4": "tabbantatāya revatī, ākārasse, revato vā isibhedo, tassa apaccaṁ revatī.",
  "anya-e0810n1:127": "61. Dvayaṁ rāhuggahe. So vuccati saggo, tattha bhātīti sobbhānu. Rahati candādīnaṁ sobhaṁ jahāpetīti rāhu. Tamo, vidhuntudo, candādo, sehikeyotipi rāhussa nāmāni.",
  "anya-e0810n1:128": "Sūra, canda, aṅgāraka, budha, jīva, sukka, asita, rāhu, ketūti ete sūrādayo navaggahā nāma.",
  "anya-e0810n1:129": "Mesādiko dvādasakoṭṭhāso rāsi nāma. Ādinā usabha, methuna, kakkaṭa, sīha, kaññā, tulā, vicchika, dhanu, makara, kumbha, mīne saṅgaṇhāti.",
  "anya-e0810n1:130": "Dvayaṁ bhaddapadanakkhattānaṁ nāmaṁ. Poṭṭho go pāṭho bhaddo go (ka.), tasseva padāni pādā assaṁ poṭṭhapadā.",
  "anya-e0810n1:131_0": "62-63. Pajjadvayena sūriyassa nāmāni. Ā bhuso dippatīti ādicco, ppassa cco. Lokānaṁ",
  "anya-e0810n1:131_1": "sūrabhāvaṁ janetīti sūriyo. Tathā sūro. Sataṁ bahavo raṁsayo yassa sataraṁsi. Divā",
  "anya-e0810n1:131_2": "divasaṁ karotīti divākaro, divase vā karo ābhā yassa divākaro, divāsaddoyaṁ sabbakārakavacano,",
  "anya-e0810n1:131_3": "na tu ādhāravacano eva. Visesena rocate dippateti verocano. Dinaṁ karoti, kumudānaṁ",
  "anya-e0810n1:131_4": "vā dinaṁ mākulyaṁ karotīti dinakaro, uṇho raṁsi yassa uṇharaṁsi. Pabhaṁ karotīti pabhaṅkaro.",
  "anya-e0810n1:132_0": "Aṁsuno mālā, sā yattha atthi aṁsumālī. Dinānaṁ pati dinapati. Tapatīti tapano. Ravanti",
  "anya-e0810n1:132_1": "etena sattā pabhāvittāti ravi. Bhānu yassa atthīti bhānumā. Raṁsi yassa atthīti raṁsimā.",
  "anya-e0810n1:132_2": "Bhaṁ ābhaṁ karoti, tāsaṁ vā ākaro uppattiṭṭhānaṁ bhākaro. Bhāti dippatīti bhānu.",
  "anya-e0810n1:132_3": "Devehipi accate pūjīyateti akko. Sahassaṁ bahavo raṁsayo yassa sahassaraṁsi. Dvādasattā,",
  "anya-e0810n1:132_4": "pabhākaro, vibhākaro, vikattano vissakammunā vikattito, kammani yu (cintāmaṇiṭīkā),",
  "anya-e0810n1:132_5": "mattaṇḍo, divamaṇi, taraṇi, mitto, citrabhānu, vibhāvasu, gahappati, haṁso, savitāiccādīnipi sūriyassa nāmāni.",
  "anya-e0810n1:133_0": "64. Pajjena sūriyādīnaṁ raṁsippabhānaṁ nāmāni. Rasanti taṁ sattāti raṁsi. Ā bhuso",
  "anya-e0810n1:133_1": "bhātīti ābhā. Pakārena bhātīti pabhā. Dippatīti ditti. Rocate dippateti ruci. Dīdhyati",
  "anya-e0810n1:133_2": "dippatīti dīdhiti. Dippatīti vā dīdhiti, passa dho, ikārāgamo. Miyyante khuddajantavo",
  "anya-e0810n1:133_3": "aneneti marīci, īci. Asati gacchati disantanti aṁsu, ussāgamo. Marīcisahacaraṇato",
  "anya-e0810n1:133_4": "dīdhityādayo khalitapāṭho (?), savarasāmī tu aṅguli kākalisāri sarāri tumbiari susi",
  "anya-e0810n1:133_5": "dīmityattayo thīpumesu iccāha (cintāmaṇiṭīkā)bhānu aṁsu ca dvīsu. Maya gamanattho",
  "anya-e0810n1:133_6": "daṇḍako dhātu daṇḍakappakaraṇe āgatadhātūti attho, niruttisāramañjusāṭīkāyaṁ 253.413",
  "anya-e0810n1:133_7": "piṭṭhesu passitabbaṁ, khapaccayo ūkārāgamo, atha vā mā māne, ukha gatyattho daṇḍako",
  "anya-e0810n1:133_8": "dhātu daṇḍakappakaraṇe āgatadhātūti attho, niruttisāramañjusāṭīkāyaṁ 253.413 piṭṭhesu",
  "anya-e0810n1:133_9": "passitabbaṁ, māya mānāya ukhatīti mayūkhomāpasaṁ gaganaṁ pamāṇayaṁ ukhati gacchatīti",
  "anya-e0810n1:133_10": "pisodarādi (cintāmaṇiṭīkā). Kirati timiraṁ kiraṇo. Kirati timiraṁ karo.",
  "anya-e0810n1:134_0": "65. Dvayaṁ ādiccamaṇḍalotikhyāte uppātādijāte raṁsimaṇḍale. Sūriyassa pari samantato",
  "anya-e0810n1:134_1": "dhīyate paridhī, pari samantato visatīti pariveso, sūriyaṁ vā pariveṭhayatīti pariveso.",
  "anya-e0810n1:134_2": "Ṭhassa so. Upasūriyakaṁ, maṇḍalanti dvepi paridhino nāmāni.",
  "anya-e0810n1:135": "Dvayaṁ marīcikāyaṁ. Marīcisadisatāya marīci. Migānaṁ taṇhā pipāsā yassaṁ jalābhāsattā sā migataṇhikā.",
  "anya-e0810n1:136_0": "Sūriyassa udayato pubbe uṭṭhitaraṁsi uggataraṁsi aruṇo nāma siyā. Aruṇavaṇṇatāya",
  "anya-e0810n1:136_1": "arati gacchatīti aruṇo. Sūrasūto, anūru, kassapeyyo, kassapi, garuḍāggajotipi aruṇassa",
  "anya-e0810n1:136_2": "nāmānīti. Ākāsavaṇṇanā.",
  "anya-e0810n1:137_0": "66-67. Catukkaṁ kāle. Kalyante saṅkhyāyante āyuppamāṇādayo anenāti kālo, karaṇaṁ",
  "anya-e0810n1:137_1": "vā kāro, bhāve ṇo, so eva kālo, na hi kriyāvinimutto kālo nāma koci atthi, mahākālassa",
  "anya-e0810n1:137_2": "pana sassatabhāvato atītādivohāro natthevāti avayavakālānaṁ samūhabhāvato sopi ‘‘kālo’’ti",
  "anya-e0810n1:137_3": "vutto. Sattānaṁ jīvitaṁ asati khepetīti addhā, tassa dho, ākārantoyaṁ addhāsaddo",
  "anya-e0810n1:137_4": "pume. Punappunaṁ etīti samayo. Vināsaṁ lātīti velā, vaṇṇalopo. Diṭṭho, anehotipi kālassevanāmāni.",
  "anya-e0810n1:138_0": "Khaṇādayo pana tabbisesā tassa kālassa visesā bhedā. Ke te, kittakappamāṇā cetyāha",
  "anya-e0810n1:138_1": "‘‘khaṇo’’iccādi. Dasahi accharāhi aṅguliphoṭanehi lakkhito kālo khaṇo nāma, khaṇu",
  "anya-e0810n1:138_2": "hiṁsāyaṁ, khaṇotīti khaṇo, a. Dasa khaṇā layo nāma bhave bhavanti, etena vā vacanena",
  "anya-e0810n1:138_3": "vikabhisaṅkhyāpekkhinopi vācakā santīti gamyate. Layati gacchati, sattānaṁ jīvitaṁ",
  "anya-e0810n1:138_4": "lunanto vā ayati gacchatīti layo. Dasa layā khaṇalayo nāma, khaṇalayānaṁ samūhabhāvato.",
  "anya-e0810n1:138_5": "Te dasa khaṇalayā muhutto nāma siyā siyuṁ vā, ayamanitthī. Huccha koṭilye , kuṭilayati",
  "anya-e0810n1:138_6": "rattidivase subhāsubhadassanatoti muhutto, to, dhātuyādimhi mukārāgamo, cchalopo",
  "anya-e0810n1:138_7": "ca. Te dasa muhuttā khaṇamuhutto nāma.",
  "anya-e0810n1:139_0": "Tikaṁ dine. Dibbanti kīḷantyasmiṁ divaso, so. Na jahāti paccāgamanaṁ ahaṁ. Ādadāti",
  "anya-e0810n1:139_1": "nibyāpāranti dinaṁ, ino, ālopo ca, dibbati vā etthāti dinaṁ, vassa no. Ghasaro ghasati",
  "anya-e0810n1:139_2": "andhakāraṁ ro (cintāmaṇiṭīkā), vāsarotipi dinassa nāmāni.",
  "anya-e0810n1:140_0": "68.Kallantaṁ paccūse. Pabhātyasmiṁ lokoti pabhātaṁ. Tathā vibhātaṁ. Usa rujāyaṁ,",
  "anya-e0810n1:140_1": "paccūsati vināseti timiranti paccūso. Kalyante saṅkhyāyante anena saṅkhyādayoti kallaṁ.",
  "anya-e0810n1:140_2": "Ahomukhaṁ, ūsotipi paccūsassa nāmāni.",
  "anya-e0810n1:141_0": "Dvayaṁ padose. Dosāya rattiyā ārambho abhidoso. Dosāya rattiyā pārambho padoso. Abhidhānato",
  "anya-e0810n1:141_1": "pāsaddassa pubbanipāto, appadhānarasso ca, atha vā abhidussanti padussanti ca yattha",
  "anya-e0810n1:141_2": "sabbakammāni abhidoso padoso ca.",
  "anya-e0810n1:142_0": "Tikaṁ sāyanhe. Sāyati dinaṁ avasāyatīti sāyo, sāyanto vā dinantaṁ karonto ayatīti",
  "anya-e0810n1:142_1": "sāyo, punnapuṁsake. Sammājhāyanti taṁ sañjhā, (‘‘brahmuno tanu pitā lokassa janettī’’ti",
  "anya-e0810n1:142_2": "hi āgamo nikāyantarikānaṁ.) ( ) etthantare pāṭho adhiko viya dissati Dinānaṁ accayo",
  "anya-e0810n1:142_3": "atikkamo, avasānaṁ vā dinaccayo. Dinantotipi tasseva nāmaṁ.",
  "anya-e0810n1:143_0": "Pubbaṇhāparaṇhamajjhanhavasena tividhā sañjhā amara 4.3. Pubbañca taṁ ahañcāti pubbaṇhaṁ.",
  "anya-e0810n1:143_1": "Aparañca taṁ majjhañca taṁ ahañceti aparaṇhaṁ majjhanhaṁ. Sabbatrāvayave samudāyopacārato",
  "anya-e0810n1:143_2": "ahassekadese ahasaddoti kammadhārayo, tāsaṁ tissannaṁ sañjhānaṁ samāhāroti sañjhamityuccate.",
  "anya-e0810n1:143_3": "Samāharaṇaṁ samāhāro, ekībhāvo, so ca bhinnakālānaṁ na bhavatīti buddhiyā samakālaggahaṇato",
  "anya-e0810n1:143_4": "ekakālattā tasmiṁ abhidheyye digusamāso, tathā hi samāhāro samūho taṁsambandhe chaṭṭhiyāyeva",
  "anya-e0810n1:143_5": "bhavitabbanti cintento ācariyo na aññapadatthasamāso ayanti ākārassāppadhāne rassattanti",
  "anya-e0810n1:143_6": "sañjhaṁ. Samāhāro bhāvo tassekattā ekavacanaṁ, kammavacane tu samāhāre tisso sañjhā",
  "anya-e0810n1:143_7": "samāhaṭāti paṭhamantānaṁ samāse sapadatthapādhānyā bahuvacanaṁ, rassābhāvo ca.",
  "anya-e0810n1:144_0": "69. Pañcakaṁ rattiyaṁ. Nisati tanuṁ karoti sabbabyāpāraṁ nisā. Rajjanti rāgino atra",
  "anya-e0810n1:144_1": "rajanī, yu, ī. Rāti gaṇhāti abyāpāranti ratti,ti, rajjanti vā ettha ratti. Paṭhamamajjhimapacchimayāmavasena",
  "anya-e0810n1:144_2": "tayo yāmā pahārā yassā tiyāmā. Saṁvuṇoti dinaṁ saṁvarī. Nisīthinī, khaṇadā, khapā,",
  "anya-e0810n1:144_3": "vibhāvarī, tamassinī, yāminī, tamīiccādīnipi rattiyā nāmāni.",
  "anya-e0810n1:145": "Candikāyuttā candappabhāya yuttā ratti juṇhā nāma, juṇhāyogato juṇhā. Tamo ussanno yassaṁ sā tamussannā ratti timisikā nāma, timisaṁ ussannaṁ etthāti timisikā, upadhāya ittañca.",
  "anya-e0810n1:146_0": "70. Tikaṁ aḍḍharattiyaṁ. Majjhimāratti kammabhūtā ‘‘nisītho, aḍḍharatto, mahānisā’’ti",
  "anya-e0810n1:146_1": "ca vuccati. Nissate sayate asmiṁ nisītho. Aḍḍhañca taṁ ratti cāti aḍḍharatto, rattekadese",
  "anya-e0810n1:146_2": "rattisaddo, rattiyā aḍḍhanti vā aḍḍharatto. Mahatī ca sā nisā cāti mahānisā.",
  "anya-e0810n1:147_0": "Catukkaṁ andhakāre. Andhaṁ hataṁ diṭṭhasattikaṁ lokaṁ karotīti andhakāro. Tamatīti",
  "anya-e0810n1:147_1": "tamo, atha vā tamanti ākaṅkhanti ratiṁ lokā ettha tamo, tamu ākaṅkhāyaṁ, tamasaddo",
  "anya-e0810n1:147_2": "anitthī, taṁsahacaraṇato andhakāropi. Timisaṁ iso, atha vā timu temane, timanti ettha",
  "anya-e0810n1:147_3": "rāgenāti timisaṁ. Timiraṁ, pubbeva irapaccayo.",
  "anya-e0810n1:148": "71. Catuddasannaṁ rattīnaṁ pūraṇī catuddasīsaṅkhāto kāḷapakkho ca ekagghano vanasaṇḍo ca meghapaṭalañca aḍḍharatti ca etehi catūhi samannāgato tamo caturaṅgatamaṁ nāma.",
  "anya-e0810n1:149": "72. Andhañca taṁ tamañcāti andhatamaṁ, yaṁ lokaṁ andhakāraṁ karoti. Ayaṁ andhatamasaddo ghanatame bāḷhatame vattati.",
  "anya-e0810n1:150": "Dvayaṁ pahāre. Paharīyate bheriyādi atrāti pahāro, pume saññāyaṁ apaccayo. Yā pāpuṇe mo, upayameti vā aho ratti cānena yāmo, yamito ṇo. Pahāro eva yāmo iti saññito yāmasaññito.",
  "anya-e0810n1:151": "Dutiyā tithi pāṭipado nāma. Paṭipajjate cando khayaṁ, udayaṁ vā yassaṁ pāṭipado. Tatiyādī tithiyeva, na pāṭipado. Tanotīti tithi, atha vā tā pālane ithi. Tithisaddo dvīsu.",
  "anya-e0810n1:152_0": "73. Dvayaṁ pannarasiyaṁ, pannarasannaṁ tithīnaṁ pūraṇī pannarasī, paṇṇarasītipi pāṭho",
  "anya-e0810n1:152_1": "atthi. Dvayaṁ puṇṇamāyaṁ tithiyaṁ. Miyyate tithīnaṁ khayo vuḍḍhi cānena māso, cando,",
  "anya-e0810n1:152_2": "puṇṇo ca so māso cāti puṇṇamāso, tassāyaṁ tithi, puṇṇamāso yassamatthīti vā puṇṇamāsī.",
  "anya-e0810n1:152_3": "Puṇṇo mā cando yattha, puṇṇamassāyaṁ vā tithi puṇṇamā, ‘‘puṇṇimā’’ti pāṭhe pana sati",
  "anya-e0810n1:152_4": "candassa puṇṇabhāvo puṇṇo, tena nibbattā bhāvapaccayantā tena nibbatte imo dissati,",
  "anya-e0810n1:152_5": "lokāsayattā liṅgassa itthiliṅgattaṁ, sā puṇṇamā ekakalāhīne cande sati anumati nāma,",
  "anya-e0810n1:152_6": "anumaññante anugacchante devatāpitūhi saha yassaṁ sā anumati. Puṇṇe pana cande sā",
  "anya-e0810n1:152_7": "puṇṇamā rākā nāma, rāti dassanāvakāsaṁ rākā, ko kalāhīne sā’numati puṇṇe rākā nisākare (amara 4.8).",
  "anya-e0810n1:153_0": "Aparā kāḷapakkhasambhūtāpannarasī pana amāvasī, amāvāsītipi uccate. Amā saha vasanti",
  "anya-e0810n1:153_1": "ravicandā yassaṁ amāvasī, amāvāsī ca dīghaṁ katvā, amāsaddo sahattho abyayaṁ. Dasso",
  "anya-e0810n1:153_2": "dassalā (ka.), dissante ravicandā atra, ‘‘gaṇakehī’’ti gha (cintāmaṇiṭīkā), sūriyindusaṅgamoti tassāyeva nāmāni.",
  "anya-e0810n1:154_0": "74. Saṭṭhighaṭikāhi lakkhito kālo ahoratto nāma. Ghaṭenti ahorattiyoti ghaṭikā. Aho",
  "anya-e0810n1:154_1": "ca ratti ca ahoratto, pume. Adiguttepi ahorattanti napuṁsakepi. Te pañcadasa ahorattā",
  "anya-e0810n1:154_2": "pakkho nāma. Pacanti pariṇamanti bhūtānyaneneti pakkho. Pubbāparabhūtā te ca pakkhā",
  "anya-e0810n1:154_3": "yathākkamaṁ sukkakāḷā sukkapakkhakāḷapakkhā nāma. Jotisatthakkamena sukkapakkho pubbasaññito,",
  "anya-e0810n1:154_4": "kaṇhapakkho aparasaññito. Tato eva māsavisese loke sakaparapakkhoti lokepyaparapakkhoti",
  "anya-e0810n1:154_5": "(ka.) rūḷhī. Suca soke, sukko, socanti ettha andhakārābhilāsinoti katvā, sūceti pakāsetīti",
  "anya-e0810n1:154_6": "vā sukko. Kirati sukkanti kāro, ṇo, sova kāḷo, kena vā jotinā arati ettha kāro, sova",
  "anya-e0810n1:154_7": "kāḷo. Te duve sukkakāḷapakkhā samuditā māso nāma. Masi parimāṇe, kammaniṇo.",
  "anya-e0810n1:155_0": "75-76. Sāddhapajjena dvādasamāsānaṁ nāmāni. Cittāya paripuṇṇenduyuttāya yutto, upalakkhito",
  "anya-e0810n1:155_1": "vā māso citto, saṁyogantattā na vuddhi, evaṁ sabbatra. Paripuṇṇenduyuttataṁtaṁnakkhattanāmavasena",
  "anya-e0810n1:155_2": "dvādasannaṁ māsānaṁ nāmāni veditabbāni. Cittamāsādayo phaggunamāsapariyantā dvādasa",
  "anya-e0810n1:155_3": "koṭṭhāsā kamena māsāti ñeyyā. Pasatthatamattā jeṭṭhā, taṁyogā jeṭṭho. Asayho ravi",
  "anya-e0810n1:155_4": "atreti āsāḷho. Yassa ḷo, savantyasmiṁ sāvaṇo, yu. Phalantyatra phagguno, yu, lassa",
  "anya-e0810n1:155_5": "go, assa u. Kattikamāso pacchimakattiko nāma. Assayujamāso pubbakattiko nāma.",
  "anya-e0810n1:156": "77. Dvayaṁ sāvaṇamāse. Antovīthito bahi nikkhamati sūriyo ettha, adhikaraṇe anīyo. Dvayaṁ cittamāse. Nānāpupphaphalavicittatāya lokānaṁ rammaṁ karoti, ramanti vā etthāti rammako.",
  "anya-e0810n1:157_0": "78.Kattikakāḷapakkhato pacchimakattikato paṭṭhāya caturo caturo māsā kamā kamato",
  "anya-e0810n1:157_1": "hemantagimhānavassānasaññitā utuyo nāma honti. Himāni ettha santi hemo, so eva hemanto,",
  "anya-e0810n1:157_2": "‘‘suttanto vananto’’ti yathā, hinoti vā hāniṁ gacchati sabbametthāti hemanto, antapaccayo,",
  "anya-e0810n1:157_3": "māgamo ca. Girati pīḷayatīti gimhāno, māno, rassa ho, vaṇṇavipariyayo ca. Vassati",
  "anya-e0810n1:157_4": "ettha vassānoyu. Utuyo dvīsūti paccāsatyā utusaddo eva dvīsu, na hemantādayo, amarakose",
  "anya-e0810n1:157_5": "pana utusaddo pume vutto amara 4.20.",
  "anya-e0810n1:158_0": "79. Aññathāpi utubhedaṁ dassetuṁ ariyasāmaññamāha ‘‘hemanto’’iccādi. Vā atha vā vuttānusārena",
  "anya-e0810n1:158_1": "ututtayapabhede vuttavacanassānusārena. Idaṁ pana ‘‘kattikakāḷapakkhato’’ti vacanaṁ",
  "anya-e0810n1:158_2": "sandhāya vuttaṁ, tasmā kattikakāḷapakkhato pabhuti dve dve māsā kamā kamato hemanto,",
  "anya-e0810n1:158_3": "sisiro, vasanto, gimho, vassāno, sarado utūti cha utū bhavanti, punappunaṁ etīti",
  "anya-e0810n1:158_4": "katvā, tu, issa u. Sisiraṁ sītalaṁ, taṁyogā sisiraṁ, vāvidhānato na vuddhi, makāro",
  "anya-e0810n1:158_5": "padasandhikaro. Vasa kantiyaṁ. Vasīyateti vasanto. Pupphadhanuttā pupphavantattā",
  "anya-e0810n1:158_6": "(ka.) vā vasati kāmo ettha vasanto. Sarati pīḷayati asminti sarado, tassa do. Sā",
  "anya-e0810n1:158_7": "sunakhā ramanti etthāti vā sarado, massa do.",
  "anya-e0810n1:159_0": "80-81. Tikaṁ gimhe. Usati dahatīti uṇho, ṇho, salopo ca. Nidahante yasminti nidāgho,",
  "anya-e0810n1:159_1": "hassa gho. Girati pīḷayatīti gimho, mo, rassa ho, vaṇṇavipariyayo ca. Tikaṁ vassānotumhi.",
  "anya-e0810n1:159_2": "Vassati pavassati etthāti vasso, vassāno, pāvuso ca. Assa u, saṁyogalopo ca.",
  "anya-e0810n1:160_0": "Vassānādikehi tīhi utūhi dakkhiṇāyanaṁ sūriyassa dakkhiṇadisāgamanaṁ bhavati, aññehi",
  "anya-e0810n1:160_1": "tīhi sisiravasantagimhehi uttarāyanaṁ uttaradisāgamanaṁ bhavati. I gatiyaṁ, bhāve",
  "anya-e0810n1:160_2": "yu, ayanaṁ. Pussasaṅkantimārabbha āsāḷhaṁ yāva ādiccassa uttarā gati uttarāyanaṁ.",
  "anya-e0810n1:160_3": "Āsāḷhasaṅkantimārabbha pussaṁ yāva dakkhiṇā gati dakkhiṇāyanaṁ. Vassoyanadvayanti",
  "anya-e0810n1:160_4": "idaṁ ayanadvayaṁ sampiṇḍitaṁ vasso nāma. Vassanti etthāti vasso, vassakālena vā upalakkhito",
  "anya-e0810n1:160_5": "vasso, ‘‘citto, cakkhudasaka’’nti yathā.",
  "anya-e0810n1:161_0": "Pajjaddhaṁ vasse. Saṁvasati ettha saṁvaccharo, charo, sassa co, ‘‘vaccharo’’tipi",
  "anya-e0810n1:161_1": "tasseva nāmaṁ. Natthi itthiliṅgattametesu anitthī. Paccāsatyā saradopi taṁpaccāsatyā",
  "anya-e0810n1:161_2": "hāyanopi. Saradakālena lakkhito sarado, yathā ‘‘sotadasakaṁ, vesākho’’ti. Jahāti",
  "anya-e0810n1:161_3": "bhāveti hāyano, padatthe vā jahanto ayatīti hāyano. Samayati vikalayati bhāveti samā,",
  "anya-e0810n1:161_4": "sama vekalye. ‘‘Samā vasse thīliṅgo tu, samaṁ sabbasamānesū’’ti ruddo.",
  "anya-e0810n1:162_0": "Sabbasattānaṁ sabbapārisadattā sabbapaṭipadattā (ka.) sabbavohārakusalatthaṁ kālādhikārattā",
  "anya-e0810n1:162_1": "parasamaye kathitaṁ devānaṁ vassappamāṇampi idhāharitvā dīpetabbaṁ. Tathā hi manussānaṁ",
  "anya-e0810n1:162_2": "māsena pitūnaṁ ahoratto, evaṁ manussānaṁ vassena devānaṁ ahoratto, tatrottarāyanaṁ",
  "anya-e0810n1:162_3": "devānaṁ dinaṁ, ratti pana dakkhiṇāyanaṁ, devatānaṁ saṭṭhyādhikāhorattisatattayena",
  "anya-e0810n1:162_4": "vassena dvādasavassasahassāni devānaṁ yugaṁ. Tena vuttaṁ –",
  "anya-e0810n1:163": "‘‘Esā dvādasasahassī, yugākhyā parikittitā;",
  "anya-e0810n1:164": "Etaṁ sahassaguṇitaṁ, aho brahmamudāhaṭa’’nti ‘‘vedadīpakaganthe’’ti nissaye.",
  "anya-e0810n1:165_0": "Tañca narānaṁ catuyugaṁ dibbasahassadvayena brahmuno dve diveti. Kata, tetā, dvāpara,",
  "anya-e0810n1:165_1": "kalivasena catuyugaṁ. Tatra katayugassa manussasaṅkhyāya pamāṇaṁ aṭṭhavīsatisahassādhikāni",
  "anya-e0810n1:165_2": "sattarasavassalakkhāni, tetāya channavutisahassādhikāni dvādasavassalakkhāni, dvāparassa",
  "anya-e0810n1:165_3": "catusaṭṭhisahassādhikāni aṭṭhavassalakkhāni, kalissa bāttiṁsasahassādhikāni cattāri",
  "anya-e0810n1:165_4": "vassalakkhāni. Vuttañca –",
  "anya-e0810n1:166": "‘‘Suññaṁ suññaṁ khaṁ nāgā, karamunisasino;",
  "anya-e0810n1:167": "Māna’mādo yugassa, tetāya khaṁkhaṁsuññaṁ.",
  "anya-e0810n1:168": "Rasanavasūriyā, vassasaṅkhyā pasiddhā;",
  "anya-e0810n1:169": "Suññaṁ suññaṁ khaṁ vedā, rasabhujagamiti.",
  "anya-e0810n1:170": "Dvāpare vassasaṅkhyā, suññākāsaṁkhaṁnetta-;",
  "anya-e0810n1:171": "Guṇajalanidhayo, vassasaṅkhyā kalisse’’ti.",
  "anya-e0810n1:172": "Piṇḍo cesa vīsativassasahassādhikāni tecattālīsavassalakkhāni. Vuttañca ‘‘khākāsasuññambaradantasāgarā catuyugānaṁ parimāṇasaṅgaho’’ti. Brahmuno ahorattena narānaṁ dve kappā.",
  "anya-e0810n1:173_0": "Tatra aṭṭha nāgā, dve karā, satta munayo, eko sasī, cha rasā, dvādasa sūriyā, cattāro",
  "anya-e0810n1:173_1": "vedā jalanidhayo ca. Dve nettāni, tayo guṇā, bāttiṁsa dantā, saṅkhyāya pasiddhehetehi",
  "anya-e0810n1:173_2": "saṅkhyā gahetabbā. Khākāsambarasaddā suññapariyāyā. Suññañca gaṇite bindunā saṅgahitaṁ.",
  "anya-e0810n1:173_3": "Sabbañcetaṁ paṭiyugaṁ paṭilomena patthāraye. Tatra katayugassa patthāro yathā – 1728000.",
  "anya-e0810n1:173_4": "Tetāya yathā – 1296000 . Dvāparassa yathā – 864000. Kalissa yathā – 432000. Catuyugapiṇḍassa",
  "anya-e0810n1:173_5": "ca yathā – 4320000. Yugānaṁ paṭipatthārañca piṇḍassa ca yathākkamaṁ antimaṁ bindumādāya",
  "anya-e0810n1:173_6": "paṭilomena gaṇaye. Taṁ yathā –",
  "anya-e0810n1:174": "‘‘Ekaṁ dasa satañceva, sahassa’mayutaṁ tathā;",
  "anya-e0810n1:175": "Lakkhañca niyutañceva, kamā dasaguṇottara’’nti.",
  "anya-e0810n1:176_0": "Tatra dasasahassāni ayutaṁ. Dasalakkhāni niyutaṁ. Tañca kalidvāparesu natthīti lakkhapariyantameva",
  "anya-e0810n1:176_1": "tatra gaṇaye, tadevaṁ yugānaṁ, taṁpiṇḍassa ca aṅkato pubbavuttā vassasaṅkhyā saññātā bhavatīti.",
  "anya-e0810n1:177_0": "Tatra brahmuno dinaṁ narānaṁ udayakappo, ratti pana khayakappo. Ekasmiñca brahmadine",
  "anya-e0810n1:177_1": "manusaññitā catuddasa brahmasutā bhavanti. Tatrekassa manvantarassa ekasattatidibbayugāni",
  "anya-e0810n1:177_2": "pamāṇaṁ, tañca mānusaṁ catuddasabhi uttaraṁ caturāsītiuttaraṁ (?) yugasatadvayaṁ.",
  "anya-e0810n1:177_3": "Tadevaṁ catuddasabhi manvantarehi catunavutyuttarāni navadibbayugasatāni bhavanti.",
  "anya-e0810n1:177_4": "Mānusaṁ tu catuvīsatiyugasahassacatukkaṁ. Esañca chasattatyādhikanavatiṁsayugasataṁ",
  "anya-e0810n1:177_5": "(?) manvantarānaṁ aṭṭhavīsasahassādhikasattarasamānusavassalakkhasaṅkhyā vā katayugappamāṇakā",
  "anya-e0810n1:177_6": "pañca sandhayo bhavanti. Tena vuttaṁ sūriyasiddhante1.18-19 –",
  "anya-e0810n1:178": "‘‘Yugānaṁ sattati sekā, manvantara’miho’ccate;",
  "anya-e0810n1:179": "Katassa saṅkhyā tassante, sandhi vutto jalaplavo.",
  "anya-e0810n1:180": "Sasandhayo te manavo, kappe ñeyyā catuddasa;",
  "anya-e0810n1:181": "Katappamāṇā kappādo, sandhī pañcadasaṭṭhitā’’ti.",
  "anya-e0810n1:182_0": "Katayugassa ca pādena kalino pamāṇaṁ, pādadvayena dvāparassa, pādattayena tetāya.",
  "anya-e0810n1:182_1": "Catuyugañcetaṁ cakkamiva bhamatīti pañcadasahi sandhīhi narānaṁ yugāni catuvīsati",
  "anya-e0810n1:182_2": "bhavanti. Devānaṁ tu yugacakkaṁ. Etāni ca sasandhicatuddasamanvantarānyekatopi piṇḍitāni",
  "anya-e0810n1:182_3": "devānaṁ yugasahassaṁ bhavati, narānaṁ catuyugasahassaṁ, tañca brahmuno dinamekaṁ.",
  "anya-e0810n1:182_4": "Añño manu asmiṁ manvantaraṁ, brahmasutā eva manavo.",
  "anya-e0810n1:183_0": "82. Pañcakaṁ khayakappe. Kappate jagatī vinassateti kappo. Khayanti ettha khayo.",
  "anya-e0810n1:183_1": "Kappo ca khayo cāti kappakkhayā. Saṁvattate uparamate, vinassate vā jagatī asminti",
  "anya-e0810n1:183_2": "saṁvaṭṭo. Catuyugānamante jāto yuganto. Palīyate khīyate yattha lokoti palayo, pume,",
  "anya-e0810n1:183_3": "saññāyaṁ ṇo. Keci panettha ‘‘kappakkhayo tū’’ti pāṭhaṁ vatvā dvinnamekābhidhānattaṁ",
  "anya-e0810n1:183_4": "kappenti, taṁ amarakosena ca taṭṭīkāya ca na sameti. Vuttañhi tattha ‘‘saṁvaṭṭo,",
  "anya-e0810n1:183_5": "palayo, kappo, khayo, kappantamiccapī’’ti amara 4.22 ca ‘‘pañcakaṁ khayakappe’’ti ca.",
  "anya-e0810n1:184_0": "Dvayaṁ kāḷakaṇṇiyaṁ. Ninditabbattā na lakkhīyateti alakkhī. Attano nissayaṁ kāḷavaṇṇasadisaṁ",
  "anya-e0810n1:184_1": "karoti appakāsakattāti kāḷakaṇṇī, karato ṇo, rassa ṇo, ī ca. Dvayaṁ siriyaṁ. Pasaṁsitabbattā",
  "anya-e0810n1:184_2": "lakkhīyateti lakkhī. Katapuññehi sevīyate, te vā sevatīti sirī, ro, ī ca.",
  "anya-e0810n1:185": "83. Dvayaṁ dānavānaṁ mātari. Dā avakhaṇḍane, dāyatīti danu. Dvayaṁ devānaṁ mātari. Ditīti asurānameva vemātikā mātā, tassā paṭipakkhabhāvena aditi.",
  "anya-e0810n1:186_0": "84.Āguntaṁ pāpe. Pānti rakkhanti attānamasmāti pāpaṁ, pakāravaṇṇāgamo, duggatiṁ pāpanato",
  "anya-e0810n1:186_1": "vā pāpaṁ. Kilyate sithilī kariyyate yeneti kibbisaṁ, lassa vo, iso ca, karoti aniṭṭhaphalanti",
  "anya-e0810n1:186_2": "vā kibbisaṁ, ibbiso. Virūpena gacchatīti veraṁ. Na hanti dhaññanti aghaṁ, hanassa",
  "anya-e0810n1:186_3": "gho, sādhūhi agantabbattā vā aghaṁ, hana gatiyaṁ. Kucchitaṁ caritaṁ duccaritaṁ. Du",
  "anya-e0810n1:186_4": "ninditaṁ karaṇamassa dukkaṭaṁ. Na punātīti apuññaṁ. Kusalānaṁ paṭipakkhaṁ akusalaṁ.",
  "anya-e0810n1:186_5": "Kaṁ sukhaṁ hanatīti kaṇhaṁ, vaṇṇavipariyayo. Kalyate anena kalusaṁ, uso, kaṁ vā sukhaṁ",
  "anya-e0810n1:186_6": "lunanto setīti kalusaṁ. Du ninditaṁ itaṁ gamanamassa duritaṁ. Agantabbaṁ gacchati",
  "anya-e0810n1:186_7": "etenāti āgu, ā pīḷayaṁ gacchatīti vā āgu, ‘‘ā tu kodhamudāṭṭīsū’’ti hi ekakkharakose vuttaṁ.",
  "anya-e0810n1:187_0": "85-86. Chakkaṁ dhamme. Kucchitenākārena santāne sentīti kusā, rāgādayo, te lunāti",
  "anya-e0810n1:187_1": "chindatīti kusalaṁ. Sukhaṁ karoti, sobhanaṁ vā karaṇamassa sukataṁ. Sukhaṁ karotīti",
  "anya-e0810n1:187_2": "sukkaṁ. Punātīti puññaṁ. Dharati sabbanti dhammaṁ. Apare panidaṁ ‘‘puññadhamma’’mityekapadaṁ",
  "anya-e0810n1:187_3": "vadanti, taṁ amarakosenaamara 4.24 virujjhanato na gahetabbaṁ. Sundaraṁ caraṇamassa sucaritaṁ.",
  "anya-e0810n1:188_0": "Tikaṁ diṭṭhadhammike. Diṭṭhadhammo nāma paccakkho attabhāvo, tattha nibbattaṁ diṭṭhadhammikaṁ.",
  "anya-e0810n1:188_1": "Ihaloke jātaṁ ihalokikaṁ. Sandiṭṭhe paccakkhe attabhāve jātaṁ sandiṭṭhikaṁ. Dvayaṁ",
  "anya-e0810n1:188_2": "samparāyike. Taṁ vacanatthato suviññeyyaṁ.",
  "anya-e0810n1:189_0": "Dvayaṁ takkāle. Tasmiṁyeva kāle jātaṁ, nāsannakālādīsūti takkālaṁ. Tadā tasmiṁyeva",
  "anya-e0810n1:189_1": "kāle jātaṁ tadātvaṁ, tvaṁ, tadāttantipi pāṭho. Dvayaṁ āyatikāle. Uttarakālo pacchimo",
  "anya-e0810n1:189_2": "kālo. Āgamissatīti āyati, āpubbo i gatimhi. Ettha ca yaṁ imasmiṁ attabhāve dūramāsannaṁ",
  "anya-e0810n1:189_3": "vā, taṁ diṭṭhadhammikaṁ. Yaṁ pana imasmiṁ attabhāve vā samparāye vā dūrataraṁ, taṁ āyati.",
  "anya-e0810n1:190_0": "87-88.Pamodantaṁ pāmojje. Hasati yenāti hāso. Attā mano yassa attamano. Duṭṭhassa",
  "anya-e0810n1:190_1": "hi mano attā nāma na hoti, tassa bhāvo attamanatā, pāmojjaṁ. Pīṇeti tappetīti pīti.",
  "anya-e0810n1:190_2": "Vindati sukhaṁ etāyāti vitti. Tussanti etāyāti tuṭṭhi, taṁsahacaraṇato vitti, taṁsahacaraṇato",
  "anya-e0810n1:190_3": "pīti ca nāriyaṁ, attamanatā pana niddesato rūpabhedo. Ā bhuso nandayatīti ānando.",
  "anya-e0810n1:190_4": "Muda hāse, pamudo, āmodopi. Santussanaṁ santoso. Nandanaṁ nandi. Sammado sammadāpisammudo,",
  "anya-e0810n1:190_5": "sammadopi (?), ukārassa a. Pamoditassa puggalassa, cittassa vā bhāvo pāmojjaṁ.",
  "anya-e0810n1:191_0": "Tikaṁ sukhe. Suṭṭhu khaṇatīti sukhaṁ, kvi. Sādīyati assādīyatīti sātaṁ. Phassati",
  "anya-e0810n1:191_1": "sinehatīti phāsu, phusati vā bādhati dukkhanti phāsu. Sattakaṁ kalyāṇe. Bhadi kalyāṇe,",
  "anya-e0810n1:191_2": "bhaddatīti bhaddaṁ. Pasatthatarattā seyyo. Sobhatīti sobhaṁ. Khī khaye, khepeti asukhaṁ",
  "anya-e0810n1:191_3": "khemaṁ, mo. Kalyaṁ nirogaṁ aṇati gacchati, kalyaṁ vā hitaṁ aṇayati pāpayatīti kalyāṇaṁ,",
  "anya-e0810n1:191_4": "kammani ṇo kammani upapade ṇapaccayoti adhippāyo. Maṅga gatyattho, maṅgati dhaññaṁ",
  "anya-e0810n1:191_5": "maṅgalaṁ, alo. Sameti dukkhanti sivaṁ, vo.",
  "anya-e0810n1:192_0": "89. Chakkaṁ dukkhe. Dukkaraṁ khamanamettha dukkhaṁ. Kasa gamane, kasati apuññanti",
  "anya-e0810n1:192_1": "kasiraṁ, iro, kucchitenākārena setīti vā kasiraṁ. Kira vikkhipane, kirati sukhanti",
  "anya-e0810n1:192_2": "kicchaṁ, katā vā puññakaraṇicchā yenāti kicchaṁ, ‘‘dukkhūpanisā saddhā’’ti hi vuttaṁ.",
  "anya-e0810n1:192_3": "Natthi adhigamanatthaṁ īhā etthāti nīgho, hassa gho, atha vā nihantyapuññaṁ hiṁsati",
  "anya-e0810n1:192_4": "gacchatīti vā nīgho, puññaṁ vā na hanti na gacchatīti nīgho. Virūpamasati yenāti",
  "anya-e0810n1:192_5": "byasanaṁ, visiṭṭhaṁ vā asati khepetīti byasanaṁ. Na hanti dhaññanti aghaṁ. Ete pāpādayo",
  "anya-e0810n1:192_6": "guṇe yathāvuttaliṅgā. Pāpapuññāni sukhādi ca ākicchaṁ kicchantaṁ guṇayogato dabbe",
  "anya-e0810n1:192_7": "visesye vattamānāni tīsu. Yathā –",
  "anya-e0810n1:193": "Pāpā utumatī kaññā, pāpo rājāpyarakkhako;",
  "anya-e0810n1:194": "Pāpaṁ byādhakulaṁ hiṁsaṁ, pāpo vippo ca sevako;",
  "anya-e0810n1:195": "Puññaṁ titthamidaṁ puññā, nadī puñño’ya’massamo.",
  "anya-e0810n1:196": "Sukhaṁ kāmikulaṁ dabbaṁ sabbaṁ (?), sukho vāso sahā’mbayā sahānvayo (ka.);",
  "anya-e0810n1:197": "Sukhā yuvati’ricchantī, sukhā ve maghavaggahā sukhā yuvatikā gahā (ka.).",
  "anya-e0810n1:198": "Yadā tu sakatthappadhānaṁ sukhādikameva visesyattena vattumicchate, na tu dabbaṁ (pubbamiva visesanaṁ,) ( ) cintāmaṇiṭīkāyaṁ na dissati tadā rūpabhedottameva liṅgaṁ. Yathā –",
  "anya-e0810n1:199": "‘‘Dāliddepi valittepi (ka.) dhanittepi, vaso parijano sukhaṁ;",
  "anya-e0810n1:200": "Sukhaṁ sajjanavāso ca, sukhaṁ santi anuttarā’’ti.",
  "anya-e0810n1:201_0": "Nanu ‘‘dukkaṭoyaṁ byāpāro, sukataṁ kammaṁ, kalusoyaṁ me byāpāro’’ti aññesampi tīsu",
  "anya-e0810n1:201_1": "vutti attheveti kiṁ pāpapuññānameva gahaṇaṁ bhavatīti? Vuccate – ‘‘duṭṭhu kato dukkaṭo,",
  "anya-e0810n1:201_2": "suṭṭhu kataṁ sukata’’miccevaṁ kriyānibandhanāpi tīsu vutti sambhavati, nāvassaṁ guṇanibandhanā",
  "anya-e0810n1:201_3": "eva. Kalusassapi yadā siṭṭhapayogesu visesyavutti tiliṅgatā upalabbhate, tadā pāpaggahaṇa’matthappadhānaṁ byākhyātabbaṁ.",
  "anya-e0810n1:202_0": "90. Pañcakaṁ subhāsubhakammamatte. Iṭṭhāniṭṭhavipākabhāgo yattha atthīti bhāgyaṁ.",
  "anya-e0810n1:202_1": "Subhāsubhaphalaṁ netīti niyati,ti. Subhāsubhaphalaṁ bhājetīti bhāgo. Iṭṭhāniṭṭhavibhāgabhāgodhīyati",
  "anya-e0810n1:202_2": "etthāti bhāgadheyyaṁ. Subhāsubhaphalaṁ vidadhātīti vidhi. Ayo, subhāvaho, devaṁ,",
  "anya-e0810n1:202_3": "diṭṭhaṁiccādīnipi subhāsubhakammamattassa nāmāni. Pañcakaṁ jātiyaṁ. Uppajjanaṁ uppatti,",
  "anya-e0810n1:202_4": "nippajjanaṁ nibbatti, pada gatiyaṁ, nipubbo,ti, passa bo. Jananaṁ jāti. Janīyate",
  "anya-e0810n1:202_5": "jananaṁ. Uddhaṁ bhavanaṁ ubbhavo.",
  "anya-e0810n1:203_0": "91. Pajjaṁ hetumhi. Attano phalaṁ niminātīti nimittaṁ, mā parimāṇe, nipubbo. Karoti",
  "anya-e0810n1:203_1": "phalanti kāraṇaṁ. Tiṭṭhati phalametthāti ṭhānaṁ. Pajjati nipajjati phalametenāti",
  "anya-e0810n1:203_2": "padaṁ, visesena jāyateti bījaṁ, rassassa dīghatā. Nissesena attano phalaṁ bandhati",
  "anya-e0810n1:203_3": "pavattetīti nibandhanaṁ. Nidīyate nicchīyate aneneti nidānaṁ, yu, nidadāti phalanti",
  "anya-e0810n1:203_4": "vā nidānaṁ. Pabhavati phalametasmāti pabhavo, hinoti gacchati pariṇamati kāriyarūpatanti",
  "anya-e0810n1:203_5": "hetu, tu, hinoti vā patiṭṭhāti phalametthāti hetu, hi patiṭṭhāyaṁ. Sambhavati yena",
  "anya-e0810n1:203_6": "phalanti sambhavo. Sinoti phalaṁ bandhatīti setu. Paṭicca phalametasmā etīti paccayo.",
  "anya-e0810n1:204_0": "92. Yaṁ kāraṇaṁ samāsannaṁ āsannataraṁ phalena, taṁ padaṭṭhānanti mataṁ. Padānaṁ",
  "anya-e0810n1:204_1": "hetūnaṁ ṭhānaṁ padaṭṭhānaṁ, yathā ‘‘rājarājā’’ti. Tividhaṁ kāraṇaṁ upādānakāraṇaṁ",
  "anya-e0810n1:204_2": "sahakārīkāraṇaṁ kāraṇakāraṇanti. Yathā bījaṁ aṅkurassa upādānakāraṇasaṅkhātaṁ padaṭṭhānaṁ,",
  "anya-e0810n1:204_3": "bhūmijalādi sahakārīkāraṇaṁ, ‘‘kammassa kampassa (?) kāraṇaṁ jaro, tassa kāraṇaṁ",
  "anya-e0810n1:204_4": "kapho’’ti kapho kāraṇakāraṇaṁ kammassa kampassa (?).",
  "anya-e0810n1:205_0": "Tikaṁ sarīrādhipatideve. Jīvanti sattā yenāti jīvo. Pūreti nissayassābhilāsanti puriso,",
  "anya-e0810n1:205_1": "iso. Atanti satataṁ gacchanti sattā yenāti attā. Dvayaṁ sattarajotamosāmyāvatthāyaṁ.",
  "anya-e0810n1:205_2": "Padhīyante palīyante atra guṇā sattarajotamo rūpāti padhānaṁ, yu. Pakaroti purisopabhogatthaṁ",
  "anya-e0810n1:205_3": "saddādikāriyanti pakati,ti. Moharāgadosānaṁ yathāsaṅkhyaṁ sattarajotamānīti saññā.",
  "anya-e0810n1:205_4": "Sato bhāvo sattaṁ, ṭhitiparatā. Rajjantyatrāti rajo, saṭṭhiparatā. Tamantyatrāti tamo, palayaparatā.",
  "anya-e0810n1:206_0": "93. Pajjena pāṇino nāmāni. Paṇanti jīvanti sattā yenāti pāṇo, so yassatthi, so pāṇo.",
  "anya-e0810n1:206_1": "Sarīrasaṅkhāto kāyo yassatthi, so sarīrī. Kammena bhavatīti bhūtaṁ, napuṁsake, pumevāti",
  "anya-e0810n1:206_2": "vāsaddattho. Rūpādīsu sañjatīti satto, nicchandarāgāpi rūḷhiyā sattāti vuccanti.",
  "anya-e0810n1:206_3": "Deho kāyo yassatthīti dehī. Pūretīti pūti, pūtisaṅkhātaṁ āhāraṁ gilati adatīti puggalo,",
  "anya-e0810n1:206_4": "tissa lopo, sattānaṁ āyuṁ pūrento gacchatīti puggo, taṁ lāti bhakkhatīti puggalo.",
  "anya-e0810n1:206_5": "Jīvanti yenāti jīvaṁ, tamassatthīti jīvo. Yathāvuttattho pāṇo yassatthīti pāṇī. Pakārena",
  "anya-e0810n1:206_6": "jātattā pajā. Jāyatīti jantu, tu. Kusalākusalaṁ janetīti jano. Lujjatīti loko, luja",
  "anya-e0810n1:206_7": "vināse, jassa ko. Yathā purimakā sattā jātijarāmaraṇaṁ gacchanti, tathā ayampi gacchatīti tathāgato.",
  "anya-e0810n1:207_0": "94. Rūpādayo cha cakkhādigayhā dhammā ‘‘gocarā’’ti ‘‘ālambā’’ti ‘‘visayā’’ti ‘‘ārammaṇānī’’ti",
  "anya-e0810n1:207_1": "‘‘ālambaṇānī’’ti ca vuccante. Rūpayati pakāseti attano sabhāvanti rūpaṁ. Sappati",
  "anya-e0810n1:207_2": "uccārīyatīti saddo, sappa gatiyaṁ vā, sappate ñāyate yeneti saddo. Gandha addane,",
  "anya-e0810n1:207_3": "addanaṁ hiṁsanaṁ, yācanañca, hiṁsate abhilasīyate vā gandho, gandheti vā attano vatthuṁ",
  "anya-e0810n1:207_4": "sūceti pakāseti ‘‘idamettha atthī’’ti pesuññaṁ karonto viya hotīti gandho. Rasanti",
  "anya-e0810n1:207_5": "taṁ sattā assādentīti raso. Phusīyatīti phasso. Gāvo indriyāni carantyetesu gocarā.",
  "anya-e0810n1:207_6": "Cittacetasikehi ālambīyanteti ālambā. Si bandhane vipubbo, visinonti vibandhanti",
  "anya-e0810n1:207_7": "indriyānīti visayā. Āgantvā cittacetasikā ramanti etthāti ārammaṇāni, yu. Ete indriyatthātipyuccante,",
  "anya-e0810n1:207_8": "indriyehi atthyante abhilasīyanteti katvā.",
  "anya-e0810n1:208_0": "95. Pajjaddhaṁ sukke. Suca soke, socanti etena tadatthikāti sukko, a. Gu sadde, guyate",
  "anya-e0810n1:208_1": "kittīyateti goro, ro. Si sevāyaṁ, sevīyateti sito, sinoti vā bandhati cittanti sito.",
  "anya-e0810n1:208_2": "Avadāyati sabbavaṇṇeti odāto. Dā avakhaṇḍane avapubbo. Dhāvati sujjhatyaneneti dhavalo,",
  "anya-e0810n1:208_3": "alo. Sita vaṇṇe, ṇo, seto. Paḍi gatiyaṁ, paṇḍati pakāsetīti paṇḍaro, aro. Suci, visado,",
  "anya-e0810n1:208_4": "ajjunotipi sukkanāmāni.",
  "anya-e0810n1:209_0": "Chakkaṁ ratte. Soṇa vaṇṇe, ṇo, rattuppalavaṇṇo, ruha janane, ito, latte lohito. Rañjantyaneneti",
  "anya-e0810n1:209_1": "ratto, ranja raṅge. Tambo udumbarasaṅkhāto lohaviseso, tabbaṇṇatāya tambo. Mañjeṭṭhā",
  "anya-e0810n1:209_2": "nāma rattavalli, yāya hatthidantādivikatiyo rattā bhavanti, tabbaṇṇatāya mañjeṭṭho.",
  "anya-e0810n1:209_3": "Rohito lohitasamo, alattameva viseso.",
  "anya-e0810n1:210_0": "96.Sāmalantaṁ kaṇhe. Nīla vaṇṇe, a. Kassateti kaṇho, kasa vilekhane, ṇho. Na sito",
  "anya-e0810n1:210_1": "asito. Vaṇṇesu ekakoṭṭhāsabhāvena kalyateti kālo, so eva kāḷo. Maca, maci kakkane,",
  "anya-e0810n1:210_2": "kakkanaṁ pisanaṁ, setādikaṁ macatīti mecako, ṇvu, assettaṁ. Sā tanukaraṇe, sāyati",
  "anya-e0810n1:210_3": "tanukarīyati paṭipakkhavaṇṇehīti sāmo. Sāmalo sāmasadiso, malapaccayova viseso.",
  "anya-e0810n1:211_0": "Paṇḍusaddo sitapīte utto, sitapītasammissitavaṇṇe paṇḍusaddo vuttotyattho. Vuttañca",
  "anya-e0810n1:211_1": "‘‘sitapītasamāyutto, paṇḍuvaṇṇo pakittito’’ti cintāmaṇiṭīkā 5.13. Paṇḍati ekagaṇanaṁ",
  "anya-e0810n1:211_2": "gacchatīti paṇḍu, paḍi gatiyaṁ, u. Hariṇo, paṇḍurotipi paṇḍuvaṇṇanāmāni. Īsaṁpaṇḍu",
  "anya-e0810n1:211_3": "abyattapaṇḍuvaṇṇo dhūsaro nāma, yathā dhūlivaṇṇo. Dhūsa kantikaraṇe, curādi, aro.",
  "anya-e0810n1:212": "97.Kiñciratto abyattarattavaṇṇo aruṇo nāma, yathā macchassa cakkhu yathā madamattassa cakkhurāgo (cintāmaṇiṭīkā 5.15), sūriyādo taruṇo vutto.",
  "anya-e0810n1:213": "Setalohito setarattamisso vaṇṇo pāṭalo nāma, yathā pāṭalakusumaṁ. Pāṭayateti pāṭalo, alo, paṭa vibhājane.",
  "anya-e0810n1:214": "Dvikaṁ pīte. Pā pāne, kammani to, īttañca. Haliddiyā iva ābhā yassa halidyābho.",
  "anya-e0810n1:215": "Tikaṁ tiṇapattādigate vaṇṇe. Lasa kantiyaṁ, atisayena lasyateti palāso. ‘‘Pālāso’’ti pāṭhe tu rassassa dīghatā. Hara haraṇe, manaṁ haratīti harito, ito. I, hari.",
  "anya-e0810n1:216": "98. Nīlapītasammissavaṇṇe kaḷāro, kapilo ca vattanti. Kala saṅkhyāne. Aro, lassa ḷo, kaḷāro. Kaba vaṇṇe, ilo, bassa po, kapilo.",
  "anya-e0810n1:217": "Rocanappabhe gorocanasadisappabhāyaṁ piṅgo, pisaṅgo ca vattanti. Pabhāsaddassa dviliṅgattameva. Piji bhāsattho, piṅgo. Paratra sakāravaṇṇāgamo, pisaṅgo.",
  "anya-e0810n1:218_0": "Kaḷārādīnaṁ catunnaṁ piṅgalavisesatthavācakataṁ dassetvā piṅgalasāmaññatthavācakattampi",
  "anya-e0810n1:218_1": "dassetumāha ‘‘kaḷārādi’’ccādi. Tassāyamattho – na kevalaṁ kaḷārādayo piṅgalavisesattheyeva",
  "anya-e0810n1:218_2": "pavattanti, atha kho piṅgalasāmaññatthepi vattantīti. Vuttañhi amarakose ‘‘kaḷāro",
  "anya-e0810n1:218_3": "kapilo piṅgo, pisaṅgo kaddu piṅgalo’’ti amara 5.16. Keci pana kaḷārādayo pisaṅgapariyantā",
  "anya-e0810n1:218_4": "cattāro saddā piṅgalaguṇe vattamānā pume vattanti, guṇini pana vāccaliṅgāti evaṁ",
  "anya-e0810n1:218_5": "pacchimena sambandhaṁ katvā vadanti, taṁ amarakosena virujjhanato idha ca ‘‘sukkādayo’’ti",
  "anya-e0810n1:218_6": "sabbesaṁyeva gahaṇato na gahetabbaṁ.",
  "anya-e0810n1:219_0": "99. Tikaṁ sabale kokilakaṇṭhasadise. Kalyateti kalo, masi parimāṇe, kammani ṇo, kalo",
  "anya-e0810n1:219_1": "eva māso kammāso, lassa mo, kalanaṁ vā kalo, taṁ masatīti kammāso, yathā ‘‘kumbhakāro’’ti.",
  "anya-e0810n1:219_2": "Saba gatiyaṁ, sabatīti sabalo, alo. Ciyyateti citto, ta. Traṇapaccaye citro. Kammīro,",
  "anya-e0810n1:219_3": "kabburotipi sabalassa nāmāni.",
  "anya-e0810n1:220_0": "Kaṇhapītamisse sāvo vutto. Se gatimhi, sayatīti sāvo, avo. Kapisotipi sāvassa nāmaṁ.",
  "anya-e0810n1:220_1": "Kaṇhalohitamisse dhūmābhe pana dhūma, dhūmalā vattanti. Dhūmo viyāti dhūmo. Dhūmaṁ",
  "anya-e0810n1:220_2": "lātīti dhūmalo. Ete sukkādayo sāvantā yadā abhedopacārā guṇini guṇimhi vattanti,",
  "anya-e0810n1:220_3": "tadā vāccaliṅgā, yathā sukko haṁso, sukkā haṁsī , sukkaṁ haṁsakulaṁiccādi yojjaṁ.",
  "anya-e0810n1:220_4": "Yadā guṇe guṇamatte vattanti, tadā pume, yathā haṁsassa sukko, mayūrassa citto iccādi yojjaṁ.",
  "anya-e0810n1:221_0": "100.Lāsanantaṁ nacce. Nata gattavināme, pabbajjādittā naccādeso. Natanaṁ naccaṁ,",
  "anya-e0810n1:221_1": "naṭanaṁ vā naccaṁ, sabbatra bhāvasādhanaṁ. Natīyate nattanaṁ. Lasyate lāsanaṁ, lasa",
  "anya-e0810n1:221_2": "kantiyaṁ, lasitabbanti vā lāsanaṁ.",
  "anya-e0810n1:222_0": "Naccaṁ, vāditaṁ, gītaṁ iti idaṁ bhoriyattikaṁ nāṭyaṁ nāmetyuccate amara 7.10. Tura",
  "anya-e0810n1:222_1": "turaṇahiṁsāsu. Turīyanteneneti tūriyaṁ, murajādi. Tabbhavo saddo toriyo, ṇo. Tena",
  "anya-e0810n1:222_2": "lakkhitaṁ tikaṁ toriyattikaṁ. Naṭassedaṁ nāṭyaṁ. Tatiyassa toriyasāmaññassa tu pāsaṅgā nāṭakā.",
  "anya-e0810n1:223_0": "101. Naccaṭṭhānaṁ rājaṅgaṇādi raṅgo nāma siyā ‘‘ramantā gacchanti ettha, rajjanti",
  "anya-e0810n1:223_1": "etthā’’ti vā katvā. Sūjhasūcanaṁ hatthādīhi sūcitabbassa pakāsetabbassa satthappahārādino",
  "anya-e0810n1:223_2": "sūcanaṁ pakāsanaṁ abhinayo nāma ‘‘nayanaṁ nayo, passantānaṁ abhimukhaṁ nayo’’ti katvā.",
  "anya-e0810n1:223_3": "Byañjakotipi tasseva nāmaṁ.",
  "anya-e0810n1:224_0": "Bharatasatthavuttaaṭṭhuttarasatakaraṇanipphannathirahatthapariyatthakādināmako dvattiṁ",
  "anya-e0810n1:224_1": "sappakāro vitthāro bharatamunikate nāṭyasatthe catuttha ajjhāye passitabbo naccaviseso",
  "anya-e0810n1:224_2": "aṅgavikkhepo, aṅgahāro nāma ‘‘aṅgassa hāro, vikkhepo’’ti katvā . Tikaṁ naṭe. Sabbatra",
  "anya-e0810n1:224_3": "kattusādhanaṁ, ‘‘naccatīti naṭṭako’’tyādinā.",
  "anya-e0810n1:225_0": "102. Siṅgārādayo nava rasā nāṭyarasā assādanīyattā. Yathā hi nānābyañjanasaṅkhatamannaṁ",
  "anya-e0810n1:225_1": "bhuñjantā rase assādayanti sumanā purisā hāsaṁva adhigacchanti, tathā nānābhinayabyañjite",
  "anya-e0810n1:225_2": "aṅgasattopete ṭhāyībhāve assādayanti sumanāti subodhālaṅkārassa mahāsāmiṭīkāya 352 gāthāvaṇṇanāyampi.",
  "anya-e0810n1:226_0": "103. Tesu siṅgārasseva sarūpaṁ, pabhedañca dassetumāha ‘‘posasse’’ccādi. Nāriyaṁ",
  "anya-e0810n1:226_1": "saṅgamaṁ paṭicca kāraṇaṁ katvā posassa purisassa yā pihā icchā manovikāraviseso pose",
  "anya-e0810n1:226_2": "ca purise saṅgamaṁ paṭicca kāraṇaṁ katvā itthiyā yā pihā icchā manovikāraviseso,",
  "anya-e0810n1:226_3": "eso ratikīḷādīnaṁ kāraṇabhūto, ratikīḷādikāraṇasahito vā raso siṅgāro nāma. Ettha",
  "anya-e0810n1:226_4": "ca itthipurisānaṁ dassanasavanaphusanavasena vā vippayogavasena vā yā pihā sañjātā,",
  "anya-e0810n1:226_5": "so raso nāma. Yaṁ pana taṁ kāraṇaṁ katvā pavattaṁ gītaṁ, tameva lokānaṁ assādajanakattā",
  "anya-e0810n1:226_6": "raso nāma. Phalūpacāravasena pana pihā rasoti vuttā, sabbatrevaṁ.",
  "anya-e0810n1:227_0": "104. Uttamānaṁ itthipurisānaṁ pakati saṁyogaviyogasabhāvo sā ettha siṅgāre pāyo bahulanti",
  "anya-e0810n1:227_1": "uttamapakatippāyo, yebhuyyena uttamānaṁ saṁyogaviyogappavattaṁ gītameva siṅgāro nāmātyattho.",
  "anya-e0810n1:227_2": "Itthipurisānaṁ pihā hetu etassāti itthipurisahetuko. So siṅgāro sambhogo, viyogoti",
  "anya-e0810n1:227_3": "iminā pabhedena duvidho mato. Tatra ca –",
  "anya-e0810n1:228": "Vāpivanagehuyyāna-mālācandanādayo;",
  "anya-e0810n1:229": "Sambhogassa vibhāvā te, ye caññe lalitaṅkarā.",
  "anya-e0810n1:230": "Viyogassa tu piyādassanaṁ vibhāvo, rasajanako ca vibhāvo. Vuttañca –",
  "anya-e0810n1:231": "‘‘Jayante ca rasā yena,",
  "anya-e0810n1:232": "Sa vibhāvo pakittito;",
  "anya-e0810n1:233": "Tesamevā’nubhāvo’yaṁ,",
  "anya-e0810n1:234": "Khyāto kavīhi byañjako’’ti.",
  "anya-e0810n1:235_0": "Saha bhuñjanamanubhavanaṁ sambhogo. Viyujjanaṁ nānābhavanaṁ viyogo. Siṅgaṁ nāmadhātu,",
  "anya-e0810n1:235_1": "vijjhanaṭṭhena siṅgaṁ, nāgarikabhāvasaṅkhātassa kilesasiṅgassetaṁ nāmaṁ, taṁ karoti,",
  "anya-e0810n1:235_2": "siṅgaṁ vā pabhuttaṁ, taṁ karoti rāgīsūti siṅgāro, āro, kilesasiṅgakaraṇaṁ vilāsoti",
  "anya-e0810n1:235_3": "vuttaṁ. Suci, ujjalotipi siṅgārassa nāmāni.",
  "anya-e0810n1:236": "Sokopacayasabhāvo karuṇo.",
  "anya-e0810n1:237": "Iṭṭhanāsaṅganāsāya iṭṭhanāsadhanāpāya (cintāmaṇiṭīkā),",
  "anya-e0810n1:238": "Vadhabandhanatāḷanā;",
  "anya-e0810n1:239": "Sāpaklesopatāpehi,",
  "anya-e0810n1:240": "Jāyate karuṇo raso.",
  "anya-e0810n1:241": "Ussāhavaddhano vīro. Vibhāvā tassa vinayupatāpabalavikkamā. Sa cāyaṁ dānavīro dhammavīro yuddhavīroti tividho.",
  "anya-e0810n1:242": "Vimhayopacayasabhāvo abbhuto.",
  "anya-e0810n1:243": "Pāsāduyyānaselādi-gamanā dibbadassanā;",
  "anya-e0810n1:244": "Sabhāvimānamāyenda-jālasippādidassanā jālavijjādidassanā (ka.);",
  "anya-e0810n1:245": "Hadayecchitalābhehi, vibhāvehissa sambhavo.",
  "anya-e0810n1:246": "Hāsopacayasabhāvo hāso.",
  "anya-e0810n1:247": "Sābahitthā savikatā, nepathyā byaṅgadassanā;",
  "anya-e0810n1:248": "Asambandhakathālāpā, hāso so kuhakādibhi.",
  "anya-e0810n1:249": "Bhayopacayasabhāvo bhayānako.",
  "anya-e0810n1:250": "Uccabheravasaṁrāva-yakkhapetādidassanā;",
  "anya-e0810n1:251": "Suññāgāramahārañña-vadhabandhanadassanā.",
  "anya-e0810n1:252": "Tāsāyāsaṅkatobbego, sivolūkaruṇādibhi;",
  "anya-e0810n1:253": "Vibhāvehi ca itthīnaṁ, nīcānañca bhayānako.",
  "anya-e0810n1:254": "Samaṇopacayasabhāvo santo.",
  "anya-e0810n1:255": "Dassanā santavesānaṁ, santacittāna tādinaṁ;",
  "anya-e0810n1:256": "Santakāraṇadhammānaṁ, santo nāma raso bhave.",
  "anya-e0810n1:257": "Jigucchopacayasabhāvo bībhaccho.",
  "anya-e0810n1:258": "Pūtimaṁsādikānaṁ tu, dassanasutikittanā;",
  "anya-e0810n1:259": "Vigatehi vibhāvehi, bībhacco jāyate raso.",
  "anya-e0810n1:260": "Kodhopacayasabhāvo ruddaṁ.",
  "anya-e0810n1:261": "Tañca saṅgāmahetukaṁ, uggakammaupaghāta-;",
  "anya-e0810n1:262": "Musāvādādipharusā, vacanādīhi bhavati.",
  "anya-e0810n1:263": "Etesu ca bībhaccharuddāni napuṁsake, añme tu pume rūpabhedā. Ete ca nava nāṭyarasā ratanakosanayena vuttā. Vuttañhi tattha –",
  "anya-e0810n1:264": "‘‘Siṅgāravīra bībhaccha-rudda hāsa bhayānakā;",
  "anya-e0810n1:265": "Karuṇā’bbhuta santāca, nava nāṭyarasā ime’’ti.",
  "anya-e0810n1:266": "Amarakose pana –",
  "anya-e0810n1:267": "‘‘Siṅgāravīra karuṇā-bbhuta hāsa bhayānakā;",
  "anya-e0810n1:268": "Bībhaccha ruddāti rasā’’ti amara 7.17.",
  "anya-e0810n1:269": "Aṭṭheva rasā vuttā. Atheha navamo santo raso kasmā na vuttoti? Vuccate –",
  "anya-e0810n1:270": "Hāso rati ca kāruññaṁ,",
  "anya-e0810n1:271": "Kodhussāhabhayaṁ tathā;",
  "anya-e0810n1:272": "Jigucchā vimhayo ceti,",
  "anya-e0810n1:273": "Ṭhāyībhāvā pakittitā.",
  "anya-e0810n1:274_0": "Ṭhāyī eva tu rasībhavatipyāgamo, tasmā pakatiyā aṭṭhasaṅkhyattā aṭṭheva tu te vuttāti",
  "anya-e0810n1:274_1": "na vutto. Santaraso cāyaṁ dhammasiṅgārattā siṅgārarase evānupaviṭṭho. Dhammayuddhakāmattena",
  "anya-e0810n1:274_2": "tividho hi siṅgāro. Keci pana piyasamāgamādivibhāvajaparamaṁ vassalyākhyaṁ rasamāhu.",
  "anya-e0810n1:275": "Rabhasopyāha –",
  "anya-e0810n1:276": "‘‘Siṅgāra vīra bībhaccha-rudda hāsa bhayānakā;",
  "anya-e0810n1:277": "Karuṇā’bbhutasantā ca, vassalyañca rasā dase’’ti.",
  "anya-e0810n1:278": "Aññe tu –",
  "anya-e0810n1:279": "‘‘Siṅgārānugato hāso,",
  "anya-e0810n1:280": "Karuṇo ruddakammajo;",
  "anya-e0810n1:281": "Vīrato abbhuto jāto,",
  "anya-e0810n1:282": "Bībhacchā ca bhayānako’’ti –",
  "anya-e0810n1:283": "Cattāro rasā iccāhu.",
  "anya-e0810n1:284": "Bībhacchanti vadha bandhane, cho, abbhāsikārassa dīgho. Vassa bho, dhassa co bībhaccho. Ruddo devatā asseti ruddaṁ. Vuttañca –",
  "anya-e0810n1:285": "‘‘Siṅgāro haridevohi, hāso pamathadevato;",
  "anya-e0810n1:286": "Karuṇo yamadevo tu, ruddo ruddādhidevato’’ti saddakappaddume rodrapadepi.",
  "anya-e0810n1:287": "Ettha ca kāmakodhahāsādikato cittavikāro bhāvo ‘‘bhāvayati pakāsayati kavino adhippāya’’nti katvā. So ca ṭhāyī byabhicārī sāttiko ceti tividho. Tatra –",
  "anya-e0810n1:288": "Hāso rati ca kāruññaṁ,",
  "anya-e0810n1:289": "Kodhu’ssāha bhayaṁ tathā;",
  "anya-e0810n1:290": "Jigucchā vimhayo ceti,",
  "anya-e0810n1:291": "Ṭhāyībhāvā pakittitā.",
  "anya-e0810n1:292": "Byabhicārī tu tettiṁsappabhedā. Yathā –",
  "anya-e0810n1:293": "Saṅkā gilāni nibbedo,",
  "anya-e0810n1:294": "Tathā issā mado samo;",
  "anya-e0810n1:295": "Ālasyaṁ dīnatā cintā,",
  "anya-e0810n1:296": "Moho sati matī dhiti.",
  "anya-e0810n1:297": "Cāpalyaṁ hariso pīḷā,",
  "anya-e0810n1:298": "Āvego jaḷatu’ggatā;",
  "anya-e0810n1:299": "Suttaṁ vitakko tāso ca,",
  "anya-e0810n1:300": "Gabbhu’ssukko visādatā.",
  "anya-e0810n1:301": "Niddā’bahitthā’marisā,",
  "anya-e0810n1:302": "Maraṇaṁ byādhireva ca;",
  "anya-e0810n1:303": "Apamāro ca ummādo,",
  "anya-e0810n1:304": "Vibodho tiṁsa tuttarā.",
  "anya-e0810n1:305": "Sāttiko aṭṭhavidho. Yathā –",
  "anya-e0810n1:306": "Thambho sedo ca romañco,",
  "anya-e0810n1:307": "Sarabhedo tu vepathu;",
  "anya-e0810n1:308": "Vevaṇṇa’massupalayā,",
  "anya-e0810n1:309": "Iccete aṭṭha sāttikāti.",
  "anya-e0810n1:310_0": "Thirattā ekantikattā ṭhāyī. Byabhicārī anekantikattā. Yathā nāṭikāya siṅgāro ṭhāyī,",
  "anya-e0810n1:310_1": "tadupakārā hāsādayo byabhicārino, moharāgadosā eva saṅkhyabhāsāya sattarajotamānītyuccante.",
  "anya-e0810n1:310_2": "Tatra sattena āsayena nibbatto sāttiko. Bhāvassa bodhako abhinayo anubhāvo ‘‘anu",
  "anya-e0810n1:310_3": "pacchā bhāvayati pakāsayatī’’ti katvā.",
  "anya-e0810n1:311": "Tatra sambhogasabhāvo yo ratyākhyo bhāvo, tassa locanacāturiyabhamukkhepamihitavibbhamacittaṅgahārivākyādi anubhāvo. Vuttañca –",
  "anya-e0810n1:312": "‘‘Tassa locanacātura-bhamukkhepasitavibbhamo;",
  "anya-e0810n1:313": "Cittaṅgahārivākyādi, anubhāvo pakittito’’ti.",
  "anya-e0810n1:314": "Viyogassa tu anubhāvo –",
  "anya-e0810n1:315": "Abhilāpo tathā cintā,",
  "anya-e0810n1:316": "Tassa saraṇakittanā;",
  "anya-e0810n1:317": "Ubbego ca vilāpo ca,",
  "anya-e0810n1:318": "Ummādo byādhireva ca;",
  "anya-e0810n1:319": "Jaḷatā maraṇañceva,",
  "anya-e0810n1:320": "Dasevettha pakittitā.",
  "anya-e0810n1:321": "Hāsassa tu vikārakālādi anubhāvo, yo tu karuṇo.",
  "anya-e0810n1:322": "Assusāsehi vevaṇṇa-",
  "anya-e0810n1:323": "Thambhagattasatikkhayā;",
  "anya-e0810n1:324": "Paridevitasokehi,",
  "anya-e0810n1:325": "Abhinayo sasūribhi.",
  "anya-e0810n1:326": "Karacaraṇavadanavepathugattathambhahadayakampanasukkhoṭṭhatālukaṇṭhehi bhayānako niccamabhinayo.",
  "anya-e0810n1:327": "Ruddassa tu bhūkuṭyādi anubhāvo.",
  "anya-e0810n1:328": "Vīro’bhinīyate cāga-",
  "anya-e0810n1:329": "Vesārajjādito tathā;",
  "anya-e0810n1:330": "Akkhepasūcatādīhi,",
  "anya-e0810n1:331": "Therasorādito bhave.",
  "anya-e0810n1:332": "Bībhacchassa tu –",
  "anya-e0810n1:333": "Ayaṁ pacchādanā byatta-",
  "anya-e0810n1:334": "Pādabāhacchikūlanā;",
  "anya-e0810n1:335": "Ubbejanādīhi mato,",
  "anya-e0810n1:336": "Tajjehi’bhinayo sadā.",
  "anya-e0810n1:337": "Abbhutaṁ pana –",
  "anya-e0810n1:338": "Dantalocanavitthārā,",
  "anya-e0810n1:339": "Pasādopasamādihi;",
  "anya-e0810n1:340": "Romañcasedatāsassu,",
  "anya-e0810n1:341": "Sādhuvādehi dassaye.",
  "anya-e0810n1:342_0": "Sāttikānaṁ tvaṭṭhannaṁ thambhasedaromañcasarabhedavepathuvevaṇṇamassupalayānaṁ yathākkamaṁ",
  "anya-e0810n1:342_1": "nikriyatā, vāta, ccāsīta, dobhaggaḷā’pāṅgapūraṇa, mukhacchāyāvipallāsa, locanamajjana,",
  "anya-e0810n1:342_2": "mahipātādayo abhinayā.",
  "anya-e0810n1:343": "Evaṁ byabhicārīnampi nibbeda, gilāni, saṅki’ssā, mada, samā’lasyādīnaṁ yathākkamaṁ sāsa, santāpa, disāvalokana, guṇamacchera, bhīta, ṅgamaddana, samādayo abhinayāti.",
  "anya-e0810n1:344_0": "Byabhicārīsu saṅkā nāma āsaṅkacittatā. Gilāni gelaññatā. Nibbedo attāvamānanaṁ. Mado",
  "anya-e0810n1:344_1": "pamādukkaṁso. Samo khedo. Dīnatā cetaso dukkhatā. Dhiti santoso. Hariso cetopasādo.",
  "anya-e0810n1:344_2": "Pīḷā ruddācārādīhi mukhavikāro. Āvego sambhamo. Jaḷatā appaṭipatti, uggatā dāruṇattaṁ.",
  "anya-e0810n1:344_3": "Suttaṁ supanaṁ. Tāso cittakkhobho. Ussāho ussukkaṁ. Visādo khedo. Abahitthā ākāraguttatā.",
  "anya-e0810n1:344_4": "Amariso akkhamatā. Vibodho viniddatā. Sesā papañcabhayā na vitthāritāti. Rasavaṇṇanā.",
  "anya-e0810n1:345_0": "105. Silokena vacaso nāmāni. Bhāsitabbanti bhāsitaṁ. Lapa vacane, lapitaṁ. Bhāsīyateti",
  "anya-e0810n1:345_1": "bhāsā. Voharīyateti vohāro, hara haraṇe vipubbo, ‘‘vohāra vacane’’ti vā dhātu. Vuccateti",
  "anya-e0810n1:345_2": "vacanaṁ. Vacopi, manogaṇoyaṁ. Uccateti utti,ti. Vuccateti vācā, a. Giṇanti saddāyanti",
  "anya-e0810n1:345_3": "tanti girā, ge sadde, iro, gāyitabbāti vā girā. Vāyate saddāyateti vāṇī, yu, ī ca,",
  "anya-e0810n1:345_4": "paresaṁ mammavijjhanaṭṭhena vāṇo viyāti vā vāṇī, ī. Bharato nāma satthakāro isi,",
  "anya-e0810n1:345_5": "tassesā bhāratī. Kathīyateti kathitā. Vuccateti vacī, ī. Brahmī, sarovatītipi vacaso nāmāni.",
  "anya-e0810n1:346_0": "106. Ekamevākhyātapadaṁ yattha ekākhyāto savisesanena kārakapadena sahitattā sakārako",
  "anya-e0810n1:346_1": "padacayo sambandhattho padasamudāyo vākyaṁ nāma siyā, yathā – vessantaro rājā sukhavipākaṁ",
  "anya-e0810n1:346_2": "kammaṁ karoti, puriso gacchati. Ākhyātaggahaṇañcettha kriyāsaddopalakkhaṇaṁ, tena",
  "anya-e0810n1:346_3": "devadatto kaṭaṁ katavā iccādīnipi vākyaṁ nāma siyā. Amarakose pana – ‘‘tisyādyantacayo",
  "anya-e0810n1:346_4": "vākyaṁ, kriyā vā kārakānvitā’’ti amara 6.2 dvīhi lakkhaṇehi vākyamāha. Tassattho",
  "anya-e0810n1:346_5": "– tisyādyantacayo tyādisyādyantapadānaṁ cayo samūho sambandhattho vākyaṁ, taṁ yathā",
  "anya-e0810n1:346_6": "– uccaṁ paṭhati, odanaṁ pacati. Tathā ca bhāvākhyaṁ ākhyātaṁ sābyayakārakavisesanaṁ",
  "anya-e0810n1:346_7": "vākyaṁ, ākhyātaṁ tyādyantaṁ sābyayaṁ vā sakārakaṁ vā savisesanaṁ vā vākyamuccate.",
  "anya-e0810n1:346_8": "Tyādiggahaṇaṁ kriyāsaddopalakkhaṇaṁ, tena devadatto kaṭaṁ katavā iccādīnipi vākyaṁ.",
  "anya-e0810n1:346_9": "Upalakkhaṇanirapekkhaṁ aparaṁ vākyalakkhaṇamāha ‘‘kriyā vā kārakānvitā’’ti. Kriyāpadaṁ",
  "anya-e0810n1:346_10": "vā kārakasambandhaṁ vākyaṁ, yathā – rājā gacchati, rājā gato. Imasmiṁ pakkhe sābyayassapi",
  "anya-e0810n1:346_11": "anabyayassapi sabbassa kriyākārakapadasamūhassa vākyattamāha.",
  "anya-e0810n1:347_0": "Bhayādīhi yaṁ dvikkhattuṁ vā tikkhattuṁ vā udīraṇaṁ kathanaṁ ‘‘sappo sappo, vijjha",
  "anya-e0810n1:347_1": "vijjhā’’tyādikaṁ, taṁ āmeḍitaṁ ñeyyaṁ. Meḍi ummādane, āpubbo dvattikkhattumuccāraṇe",
  "anya-e0810n1:347_2": "vattati. Yathā ‘‘etadeva yadā vākyaṁ, āmeḍayati vāsavo’’ ‘‘harivaṁse’’ti cintāmaṇiṭīkāyaṁ",
  "anya-e0810n1:347_3": "vuttaṁ. ‘‘Devadattenāmeḍo kato’’ iccatrāpyayamevattho, sokādinā hi ‘‘bhātā bhātā’’ityuccārīyate,",
  "anya-e0810n1:347_4": "bhāve kammani ca to. Kammañca padaṁ vākyamhā.",
  "anya-e0810n1:348_0": "107. Āmeḍitassa visayaṁ dassetumāha ‘‘bhaye’’ccādi. ‘‘Sappo sappo, coro coro’’tyādīsu",
  "anya-e0810n1:348_1": "bhaye. ‘‘Vijjha vijjha, pahara paharā’’tyādīsu kodhe. ‘‘Sādhu sādhū’’tyādīsu pasaṁsāyaṁ.",
  "anya-e0810n1:348_2": "‘‘Gaccha gaccha, lunāhi lunāhī’’tyādīsu turite. ‘‘Āgaccha āgacchā’’tyādīsu kotūhale.",
  "anya-e0810n1:348_3": "‘‘Buddho buddhoti cintayanto’’tyādīsu acchare. ‘‘Abhikkamathāyasmanto abhikkamathāyasmanto’’tyādīsu",
  "anya-e0810n1:348_4": "hāse. ‘‘Kahaṁ ekaputtaka, kahaṁ ekaputtakā’’tyādīsu soke. ‘‘Aho sukhaṁ aho sukha’’ntyādīsu",
  "anya-e0810n1:348_5": "pasāde. Casaddo avuttasamuccayattho, tena garahā’sammānādīnaṁ saṅgaho daṭṭhabbo.",
  "anya-e0810n1:348_6": "Tattha ‘‘pāpo pāpo’’tyādīsu garahāyaṁ. ‘‘Abhirūpaka, abhirūpakā’’tyādīsu asammāne.",
  "anya-e0810n1:348_7": "Evametesu navasu, aññesu ca āmeḍitavacanaṁ budho paṇḍito kare kareyya yojeyya āmeḍanaṁ",
  "anya-e0810n1:348_8": "punappunuccāraṇaṁ āmeḍiyati vā punappunuccārīyatīti āmeḍitanti katvā.",
  "anya-e0810n1:349_0": "108. Iru, yaju, sāmanti tayo vedā siyuṁ, tatra irusaddo nārī itthiliṅgo. Ica thutiyaṁ,",
  "anya-e0810n1:349_1": "iccante devā etāyāti iru, u, cassa ro. Yajante aneneti yaju, u. So antakammani, karaṇe",
  "anya-e0810n1:349_2": "mo, soyanti pāpamaneneti sāmaṁ, ossā, ‘‘sā tanukaraṇāvasānesū’’ti vā dhātvattho.",
  "anya-e0810n1:349_3": "Vidanti dhammametehīti vedā.",
  "anya-e0810n1:350_0": "Ete eva tayo vedā tayī nāma, tayo avayavā assāti tayī. Ayaṁ tayīsaddo nārī itthiliṅgo.",
  "anya-e0810n1:350_1": "Tikaṁ vede. Munāti jānāti dhammaṁ anenāti manto, to, ussa a. Suyyate dhammaṁ etāyāti",
  "anya-e0810n1:350_2": "suti. Itthiyaṁ sutisaddo.",
  "anya-e0810n1:351_0": "109. Vedasatthakārake dasa isayodassetumāha ‘‘aṭṭhako’’ccādi. Atthaṁ hitaṁ, atthe",
  "anya-e0810n1:351_1": "vā satthe karotīti aṭṭhako. Vāmaṁ kalyāṇavacanaṁ karotīti vāmako, rassasarīrattā",
  "anya-e0810n1:351_2": "vā vāmano, so eva vāmako, nassa kakārattaṁ katvā. Vāmo nāma haro, so devo assa vāmadevo.",
  "anya-e0810n1:352": "‘‘Vāmaṁ sabye patīpe patīpeti paṭikūle ca, daviṇe daviṇeti dhane cātisundare;",
  "anya-e0810n1:353": "Payodhare hare kāme, jaññā vāma’mapitthiya’’nti.",
  "anya-e0810n1:354": "Hi nānatthasaṅgahe.",
  "anya-e0810n1:355_0": "Aṅgirasassa isino apaccaṁ aṅgiraso, citrasikhaṇḍino apaccaṁ putto. Atha vā aṅgimhi",
  "anya-e0810n1:355_1": "kāye raso siddhippatto pārado yassāti aṅgiraso. Teneva tassa puttaṁ surācariyaṁ ‘‘jīvo’’ti",
  "anya-e0810n1:355_2": "vadati. Jīvayati raṇe asuranihate deveti jīvoamara 3.24 cintāmaṇiṭīkā oloketabbā.",
  "anya-e0810n1:355_3": "Bharatīti bhagu, bhaṁ vānakkhattaṁ gacchati jānātīti bhagu, u. Yamaṁ saṁyamaṁ dadāti",
  "anya-e0810n1:355_4": "paresanti yamado ca so dakkhiṇeyyaggittā aggi ceti yamadaggi, rāmassa pitā parasurāmassa",
  "anya-e0810n1:355_5": "pitā (saddakappaddume). Vasiṭṭhassa apaccaṁ vāsiṭṭho. Bhāradvājassa apaccaṁ bhāradvājo.",
  "anya-e0810n1:355_6": "Kassapassa apaccaṁ kassapo. Vessāmittassa apaccaṁ vessāmitto. Iti ime dasa isayo",
  "anya-e0810n1:355_7": "mantānaṁ vedānaṁ kattāro kārakā.",
  "anya-e0810n1:356_0": "110. Vede dassetvā tassa chaḷaṅgāni dassetumāha ‘‘kappo’’ccādi. Yaññakammānamupadesako",
  "anya-e0810n1:356_1": "kappo ‘‘kappate pabhavatī’’ti katvā. Sādhusaddānamanvākhyāyakaṁ byākaraṇaṁ visesena",
  "anya-e0810n1:356_2": "ākarīyante pakaticcādinā ābyāpādyante anena saddāti, yu. Jotisatthaṁ gaṇanasatthaṁ",
  "anya-e0810n1:356_3": "subhāsubhakammaphalajotanakaṁ. Sikkhyante abbhasyante ajjhayante (ka.) etāyāti sikkhā,",
  "anya-e0810n1:356_4": "akārādivaṇṇānaṁ ṭhānakaraṇapayatanānaṁ paṭipādikā. Nicchayena, nissesato vā utti",
  "anya-e0810n1:356_5": "nirutti, vaṇṇāgamo vaṇṇavipariyayoccādikā. Chandasi anuṭṭhubhādivuttānaṁ paṭipādikā",
  "anya-e0810n1:356_6": "chandoviciti, etāni cha vedānaṁ aṅgānīti vadanti.",
  "anya-e0810n1:357_0": "111. Purāvuttanibandhanapāyattā purāvuttaṁ, tassa pabandho vitthāro, santāno vā bhāratādiko",
  "anya-e0810n1:357_1": "bhāratayuddhakathādiko byāsādipakato gantho itihāso nāma, itihasaddo pārampariyopadese",
  "anya-e0810n1:357_2": "nipāto, itihā’tthi asminti itihāso.",
  "anya-e0810n1:358_0": "Rukkhādīnaṁ nāmapariyāyehi nāmappakāsakaṁ ratanamālādikaṁ satthaṁ nighaṇṭu nāma,",
  "anya-e0810n1:358_1": "sotiminā nighaṇṭusaddassa pulliṅgattaṁ dīpeti, sabbatrevaṁ. Tattha tatthāgatāni nāmāni",
  "anya-e0810n1:358_2": "nissesato ghaṭenti rāsīkaronti etthāti nighaṇṭu, bindāgamo, vacanīyavācakabhāvena",
  "anya-e0810n1:358_3": "atthaṁ saddañca nikhaṇḍati bhindati vibhajja dassetīti vā nikhaṇṭu, so eva khassa",
  "anya-e0810n1:358_4": "ghakāraṁ katvā nighaṇṭūti vutto. Rukkhādīnaṁ nāmappakāsakantiminā ekekassa atthassa",
  "anya-e0810n1:358_5": "anekapariyāyanāmappakāsakattaṁ vuttaṁ, nidassanamattañcetaṁ, anekesaṁ atthānaṁ ekasaddavacanīyatāpakāsakavasenapi",
  "anya-e0810n1:358_6": "tassa ganthassa pavattattā dī. ni. ṭī. 1.256; ma. ni. ṭī. 1.22; a. ni. ṭī. 2.3.59;",
  "anya-e0810n1:358_7": "sārattha. ṭī. 1.tatiyasaṅgītikathāvaṇṇanā.",
  "anya-e0810n1:359_0": "112. Loke yaṁ vitaṇḍavādīnaṁ satthaṁ, taṁ lokāyatanti viññeyyaṁ. Tanu vitthāre, aññamaññaviruddhaṁ,",
  "anya-e0810n1:359_1": "saggamokkhaviruddhaṁ vā tanonti etthāti vitaṇḍo, ḍo, ṇattaṁ, viruddhena vā vādadaṇḍena",
  "anya-e0810n1:359_2": "tāḷenti ettha vādinoti vitaṇḍo, taḍi tāḷane, adesampi hi yaṁ nissāya vādīnaṁ vādo",
  "anya-e0810n1:359_3": "pavatto, taṁ tesaṁ desatopi upacāravasena vuccati, yathā ‘‘cakkhuṁ loke piyarūpaṁ",
  "anya-e0810n1:359_4": "sātarūpaṁ, etthesā taṇhā pahīyamānā pahīyati, ettha nirujjhamānā nirujjhatī’’ti dī.",
  "anya-e0810n1:359_5": "ni. 2.401; ma. ni. 1.134; vibha. 204. Lokāti bālalokā, te ettha āyatanti ussahanti",
  "anya-e0810n1:359_6": "vāyamanti vādassādenāti lokāyataṁ, āyatiṁ hitaṁ tena loko na yatati na īhatīti vā",
  "anya-e0810n1:359_7": "lokāyataṁ, tañhi ganthaṁ nissāya sattā puññakriyāya cittampi na uppādenti.",
  "anya-e0810n1:360_0": "Yo kavīnaṁ paṇḍitānaṁ hito kavittabhogasampattādipayojanakaro kriyākappavikappo kavīnaṁ",
  "anya-e0810n1:360_1": "kriyāsaṅkhātakappabandhanavidhividhāyako subodhālaṅkārādiko gantho, so keṭubhaṁ nāma,",
  "anya-e0810n1:360_2": "kiṭanti gacchanti kosallaṁ kavayo bandhanesu etenāti keṭubhaṁ, kiṭa gatiyaṁ, abho,",
  "anya-e0810n1:360_3": "assukāro, atha vā kiṭati gameti kriyādivibhāgaṁ, taṁ vā anavasesena pariyādānato",
  "anya-e0810n1:360_4": "gamento pūretīti keṭubhaṁ, ubha, umbha pūraṇe.",
  "anya-e0810n1:361_0": "Vacībhedādilakkhaṇā kriyā kappīyati vikappīyati etenāti kriyākappo. So pana vaṇṇapadasambandhapadatthādivibhāgato",
  "anya-e0810n1:361_1": "atibahu vikappoti āha ‘‘kriyākappavikappo’’ti, idañca mūlakriyākappaganthaṁ sandhāya",
  "anya-e0810n1:361_2": "vuttaṁ. So hi mahāvisayo satasahassaparimāṇo nayacaritādipakaraṇaṁ nalacaritādipakaraṇaṁ (?).",
  "anya-e0810n1:362": "113. Upaladdho kenapyattho yassaṁ sā upaladdhatthā, iti ākhyāyikātyuccate ākhyāyate nāyakānusāsakacaritamassanti, saññāyaṁ ṇvu.",
  "anya-e0810n1:363": "Pabandheneva ca savitthārena kappanaṁ yassaṁ sā pabandhakappanā, kādambarīpabhuti. Kathīyatīti kathā.",
  "anya-e0810n1:364_0": "Atthā bhūmihiraññādayo, tatra padhānaṁ bhūmi itaresaṁ tappabhavattā, tesaṁ ajjane",
  "anya-e0810n1:364_1": "pālane ca upāyabhūtaṁ satthaṁ atthasatthaṁ, payānakyādipaṇītaṁ bahasvaticābbīkyādipraṇītaṁ",
  "anya-e0810n1:364_2": "(cintāmaṇiṭīkā 6.5), tasmiṁ daṇḍanītisaddo pavatto. Sāmādīnaṁ catutthopāyo vadhabandhanādilakkhaṇo",
  "anya-e0810n1:364_3": "daṇḍo, tassa nīti paṇayanaṁ daṇḍanīti, pāyena nītissa daṇḍena byappadeso, vadhadosabāhulyena",
  "anya-e0810n1:364_4": "pāyaso daṇḍassa paṇayanato, daṇḍanītyatthattā satthañca daṇḍanīti.",
  "anya-e0810n1:365_0": "Dvayaṁ kathāyaṁ. Vutto anuvattanīyo anto parisamatti yassa attano kāriyabhāgassa",
  "anya-e0810n1:365_1": "pāpanatoti vuttanto. Pavattante kāriyā yassaṁ pavatti,ti. Cakārena vuttaudantādayo",
  "anya-e0810n1:365_2": "gahitā. Kāriyassa vutti atratthīti assatthyatthe ṇo. Uggato anto parisamatti yassa udanto.",
  "anya-e0810n1:366_0": "114.Adhivacanantaṁ nāme. Sañjānanti etāyāti saññā, a. Ākhyāyate etāyāti ākhyā. Ahvayate",
  "anya-e0810n1:366_1": "etāyāti avhā, hu sadde, vhe avhāneti vā dhātu, a. Sammā ājānāti, samaṁ vā jānāti",
  "anya-e0810n1:366_2": "etāyāti samaññā. Abhidhīyate yena, yu. Namyate abbhassate asminti nāmaṁ, namati nāmayatīti",
  "anya-e0810n1:366_3": "vā nāmaṁ. Ahvāyateti avhayo, kamme yo. Nāmameva nāmadheyyaṁ. Nāmarūpehi nāmasaddehi",
  "anya-e0810n1:366_4": "(ka.) bhāgarūpanāmehi dheyyo (pāṇini 5.4.36 vā) sakatthe dheyyo yadādinā, tiṭṭhati",
  "anya-e0810n1:366_5": "vā ettha atthoti dheyyaṁ, dharīyate uccāriyateti vā dheyyaṁ, nāmameva dheyyaṁ nāmadheyyaṁ.",
  "anya-e0810n1:366_6": "Adhīnaṁ vacanaṁ adhivacanaṁ, kena adhīnaṁ? Atthena. Puṭṭhassa paṭivacanaṁ paṭivākyaṁ.",
  "anya-e0810n1:366_7": "Paṭigataṁ pacchāgataṁ vākyaṁ paṭivākyaṁ. Uttarīyate atikkamyate yenāti uttaraṁ.",
  "anya-e0810n1:367_0": "115. Tikaṁ pucchāyaṁ. Pucchitabboti pañho, ñātumicchito hi attho pañho nāma. Puccha",
  "anya-e0810n1:367_1": "pucchane, cassa ño,chassa ho, ussa a, pañha pucchanetipi dhātu. Yuja yoge, anuyuñjitabbo",
  "anya-e0810n1:367_2": "pucchitabboti anuyogo. Pucchanaṁ, pucchitabbāti vā pucchā. Eteneva nayena dvīsupi",
  "anya-e0810n1:367_3": "bhāvasādhanampi kattabbameva.",
  "anya-e0810n1:368_0": "Catukkaṁ nidassane. Pakatena sadisaṁ nidasseti etenāti nidassanaṁ, pakatassopapādanaṁ",
  "anya-e0810n1:368_1": "vākyaṁ. Upogghaññate upohaññate (?) paṭipādīyate anenāti upogghāto. Upa upubbo hanadhātu",
  "anya-e0810n1:368_2": "paṭipādanattho. Dassīyate anenāti diṭṭhanto, anto, diṭṭho vā pakatassa anto parisamatti",
  "anya-e0810n1:368_3": "yenāti diṭṭhanto. Sabbatrāpi vā kammasādhanampi kattabbaṁ. Udāharīyati pakatassopapādanāyāti udāharaṇaṁ.",
  "anya-e0810n1:369_0": "116. Catukkaṁ saṅkhepe. Samāti tulyatthā. Saṅkhipīyate ekadesato kathīyatīti saṅkhepo,",
  "anya-e0810n1:369_1": "khipa peraṇe. Saṁharīyate saṅkhepena paccākhyāyate etenāti saṁhāro. Samasyate saṅkhipīyateti",
  "anya-e0810n1:369_2": "samāso, asu khepane. Saṅkhepena gayhate anenāti saṅgaho.",
  "anya-e0810n1:370": "‘‘Tvaṁ sataṁ suvaṇṇaṁ dhārayasi’’ityādikaṁ tucchabhāsanaṁ abhūtabhāsanaṁ abbhakkhānaṁ nāma. Asaccena akkhānaṁ bhāsanaṁ abbhakkhānaṁ.",
  "anya-e0810n1:371_0": "117. Dvayaṁ vivādāya vibhāgavisaye iṇavādādivisaye (cintāmaṇiṭīkā 6.9). Viruddhaṁ",
  "anya-e0810n1:371_1": "katvā avaharati vadati yanti vohāro. Viruddhaṁ katvā vadati yanti vivādo. Sabbatra",
  "anya-e0810n1:371_2": "bhāvasādhanaṁ vā yujjati. ‘‘Musāvādaṁ vadanto ghorāni tvaṁ narakāni yassasī’’tyādisarūpaṁ",
  "anya-e0810n1:371_3": "sapanaṁ. Sapa akkose, tho, sapatho.",
  "anya-e0810n1:372_0": "Tikaṁ khyāte. Yajati etenāthi yaso, jassa so, sabbattha yātīti vā yaso, so, yasati",
  "anya-e0810n1:372_1": "payasatīti vā yaso. Silokati pattharatīti siloko, siloka saṅghāte. Kitta saddane,",
  "anya-e0810n1:372_2": "kittīyate kathīyateti kitti, i. Samaññā ca khyāte, saṁ āpubbo jānāti khyāte. Tathā",
  "anya-e0810n1:372_3": "hi ‘‘ñāto, abhiññāto, saṅkhyāto, vissuto, samaññāto’’ti ratanakose vuttaṁ. Uccadhaninā",
  "anya-e0810n1:372_4": "saddanaṁ ghosanā nāma, ghusa sadde, ghusanaṁ saddanaṁ ghosanā.",
  "anya-e0810n1:373_0": "118-119. Dvayaṁ paṭisadde. Ghusanaṁ ghoso, taṁ paṭigato, dutiyāsamāso. Evaṁ ravaṁ",
  "anya-e0810n1:373_1": "paṭigato paṭiravo. Atha vā ghosassa patirūpo paṭighoso. Ravassa patirūpo paṭiravo.",
  "anya-e0810n1:373_2": "Paṭisuti, paṭiddhanītipi paṭisaddassa nāmāni, vacīmukhaṁ vacanopakkamo upaññāso nāma,",
  "anya-e0810n1:373_3": "upanipubbo āsa upavesane, upa paṭhamaṁ purimavacanassa samīpaṁ vā nyāso ṭhapanaṁ",
  "anya-e0810n1:373_4": "upaññāso, nyassa ño.",
  "anya-e0810n1:374_0": "Sattakaṁ thutiyaṁ. Kattha silāghāyaṁ, yu, kathanaṁ vāasarūpadvibhāvavasena katthanā.",
  "anya-e0810n1:374_1": "Silāgha katthane, silāghā. Sīlassa vā sabhāgaguṇassa āhananaṁ sīlāghā, sā eva rassaṁ",
  "anya-e0810n1:374_2": "katvā silāghā. Vaṇṇa pasaṁsāyaṁ, vaṇṇīyateti vaṇṇanā. Nu thutiyaṁ,ti, nuti. Thu abhitthave,ti,",
  "anya-e0810n1:374_3": "thuti. Thoma silāghāyaṁ, thomanaṁ. Papubbo saṁsa pasaṁsane, a.",
  "anya-e0810n1:375_0": "Sikhaṇḍīnaṁ mayūrānaṁ nādo nadaravo kekā nāma, kā sadde, keiti kāyatīti kekā, kammani",
  "anya-e0810n1:375_1": "a, atha vā kāyati, kāyanaṁ vā kā, ke mayūre pavattā kā kekā, aluttasamāso. Gajānaṁ",
  "anya-e0810n1:375_2": "nādo koñcanādo nāma, koñcasakuṇanādasadiso nādo koñcanādo. Hayānaṁ assānaṁ dhani",
  "anya-e0810n1:375_3": "saddo hesā nāma, hesa abrattasadde, hesanaṁ hesā, he iti pavattatīti vā hesā.",
  "anya-e0810n1:376_0": "120-121. Dvayaṁ pariyāye. Paribyattamatthaṁ ayanti gacchanti bujjhanti etenāti pariyāyo.",
  "anya-e0810n1:376_1": "Eko attho punappunaṁ vuccati yenāti vevacanaṁ. Dvayaṁ sākacchāyaṁ. Saha, sammā vā",
  "anya-e0810n1:376_2": "avirodhena kathā sākacchā, saṁkathā ca. To, thassa co, tassa cho.",
  "anya-e0810n1:377_0": "Sāddhapajjena garahassa nāmāni. Dosakkhānena vadanaṁ upavādo. Kusa avhāne bhedane",
  "anya-e0810n1:377_1": "ca, kvaci ‘‘apakkoso’’ti pāṭho, ṇo. Vaṇṇo thuti, tassa avadanaṁ avaṇṇavādo. Hīḷanena",
  "anya-e0810n1:377_2": "vadanaṁ anuvādo. Janānaṁ vādo garahaṇaṁ janavādo. Garahaṇena vādo apavādo. Parivadanaṁ",
  "anya-e0810n1:377_3": "parivādo, rassassa dīghatā. Ete upavādādayo tulyatthā samānatthā. Visamavuttappabhedesu",
  "anya-e0810n1:377_4": "vattamidaṁ. Khipa peraṇe, khipanaṁ bahikaraṇaṁ khepo. Nidi kucchāyaṁ, a, nindā. Yathā",
  "anya-e0810n1:377_5": "upavādādayo garahatthā, kucchādayopi tathāti tathāttho. Kuccha avakkhepane, curādi,",
  "anya-e0810n1:377_6": "kusa akkosetimassa vā pabbajjādittā ‘‘kucchā’’ti rūpaṁ nipphajjati. Gupa, gopa kucchanesu,",
  "anya-e0810n1:377_7": "‘‘tijagupakitamānehi khachasā vā’’ti cho. Garaha kucchane. Tattha keci ‘‘upavādādayo",
  "anya-e0810n1:377_8": "abbhakkhānatthā, khepādayo nindatthā’’ti vadanti, taṁ amarakosena virujjhanato abbhakkhānatthassa",
  "anya-e0810n1:377_9": "ca vuttattā na gahetabbaṁ. Ete upavādādayo satta abbhakkhānepi vattanti.",
  "anya-e0810n1:378_0": "Vivādakāmassa dubbādo upārambho, so ca īdise sabbalokacūḷāmaṇibhūte sakyakule sambhūtassa",
  "anya-e0810n1:378_1": "bhagavato kimidaṁ kammamucitanti guṇāvikaraṇapubbakopyatthi, bandhakīsutassa tavedamucitamevāti",
  "anya-e0810n1:378_2": "nindāpubbakopi upārambho. Tatra yo nindāpubbo sanindo upārambho, so paribhāsanamuccate.",
  "anya-e0810n1:378_3": "Upagantvā paresaṁ cittassa ārambhanaṁ vikopanaṁ upārambho. Dosakkhānena bhāsanaṁ paribhāsanaṁ.",
  "anya-e0810n1:379_0": "122.Anariyānaṁ lāmakānaṁ vohārato, ariyānaṁ uttamajanānaṁ vā avohārato anariyavohāroti",
  "anya-e0810n1:379_1": "saṅkhātānaṁ adiṭṭhe diṭṭhavādādīnaṁ aṭṭhannaṁ vohārānaṁ vasena yā vācā lāmakajanehi",
  "anya-e0810n1:379_2": "pavattitā vuttā, vītikkamadīpanī ajjhācāravītikkamasādhanī sā vācā ariyajanehi vattabbamariyādātikkamattā",
  "anya-e0810n1:379_3": "abhivākyaṁ nāma siyā.",
  "anya-e0810n1:380_0": "123.Muhuṁbhāsā bahuso abhidhānaṁ anulāpo nāma, anu punappunaṁ lāpo anulāpo. Anatthikā",
  "anya-e0810n1:380_1": "girā nippayojanaṁ ummattādivacanaṁ palāpo, payojanarahito lāpo palāpo, pasaddo viyogatthajotako.",
  "anya-e0810n1:381_0": "Gamanāgamanādisamaye ādimhi bhāsanaṁ piyavacanaṁ ālāpo, ādimhi lāpo ālāpo, āpucchāsaddopyatra.",
  "anya-e0810n1:381_1": "Dosena patiṭṭhito pariddavo paridevanaṁ anusocanaṁ atikkamalāpo vilāpo nāma, vividhena,",
  "anya-e0810n1:381_2": "vividhaṁ vā lāpo vilāpo. Paridevanaṁ paridevo, so eva pariddavo, deva paridevane.",
  "anya-e0810n1:382_0": "124. Viruddhaṁ vacanaṁ virodhotti. Viruddhaṁ palāpo vippalāpo. Sandissateti sandeso,",
  "anya-e0810n1:382_1": "sandissamāno attho, tassotti. Yāya sandiṭṭho attho abhidhīyate, sā sandesotti vācikamuccate.",
  "anya-e0810n1:382_2": "Vaca sandese, sakatthe ṇiko, sandiṭṭhatthā vācā eva vācikamiccattho.",
  "anya-e0810n1:383": "Mithu aññamaññaṁ virodharahitaṁ vacanaṁ ‘‘sambhāsanaṁ, sallāpo’’ti ca vuccati. Yathā eko brūte ‘‘ajja sobhanaṁ nakkhatta’’nti, itaropyāha ‘‘tathevā’’ti.",
  "anya-e0810n1:384_0": "125.Niṭṭhuraṁ vākyaṁ kakkasavacanaṁ pharusaṁ nāma, pare jane ussāpeti dāhetīti parusaṁ,",
  "anya-e0810n1:384_1": "tadeva passa phakāraṁ katvā pharusaṁ. Asavanīyattā na icchitabbanti niṭṭhuraṁ, uro,",
  "anya-e0810n1:384_2": "yathā ‘‘nāgo’’ti. Dvayaṁ kaṇṇasukhavacane. Manaṁ ā bhusaṁ ñāpeti tosetīti manuññaṁ,",
  "anya-e0810n1:384_3": "ñā parimāṇatosananisānesu, assukāro. Hadayaṁ manaṁ gacchati pavisatīti hadayaṅgamaṁ.",
  "anya-e0810n1:385": "Saṁkulādidvayaṁ pubbāparavirodhini pubbāparaviruddhe vākye, yathā –",
  "anya-e0810n1:386": "Yāvajīvamahaṁ monī, brahmacārī ca me pitā;",
  "anya-e0810n1:387": "Mātā ca mama vañjhāsi, aputto ca pitāmaho.",
  "anya-e0810n1:388": "Saṁkulanti jaḷībhavantyanenāti saṁkulaṁ. Kilissante etthāti kiliṭṭhaṁ.",
  "anya-e0810n1:389_0": "126. Samudāyattharahitaṁ dasadāḷimādivākyaṁ dasa dāṭhimāni ṭhaḷapūpā kuṇḍa’ majājinaṁ",
  "anya-e0810n1:389_1": "palālapiṇḍā (nyāyabhāssa 5.2.10 moggallānapañcikāṭīkā 1.1) asambaddhattā abaddhamiti",
  "anya-e0810n1:389_2": "kittitaṁ kathitaṁ, na bajjhate hadayamatrāti abaddhaṁ, to.",
  "anya-e0810n1:390": "Natthi tathaṁ saccamatrāti vitathaṁ. Pharusādayo vitathasaddaṁ yāva tiliṅgikā.",
  "anya-e0810n1:391_0": "127. Pajjaddhaṁ saccavacane. Sammāsaddoyaṁ abyayaṁ, sabbaliṅgavibhattivacanesu ca",
  "anya-e0810n1:391_1": "samāno. Na vitathaṁ avitathaṁ. Santesu sādhūsu bhavaṁ saccaṁ. Sata sātacche vā, vajādinā",
  "anya-e0810n1:391_2": "yo, saccaṁ. Tathasaddo bhūtapariyāyo, ‘‘tathena maggena yathātthabhājinā’’ti tathāgatā",
  "anya-e0810n1:391_3": "jināti (ka.) payogo. Tathe sādhu tacchaṁ, sādhvatthe yo. Yathātathasaddāpi ca saccatthā",
  "anya-e0810n1:391_4": "aliṅgā. Tabbantā saccavacanavantavācakā sammā saccaṁ yathātathaṁsaddavajjitā sesā",
  "anya-e0810n1:391_5": "avitathādayo tīsu liṅgesu vattanti. Saccaṁsaddo tu aliṅgo. Amarakose pana sammā saccasaddānampi",
  "anya-e0810n1:391_6": "tabbati tiliṅgattaṁ vuttaṁ, yathā – saccaṁ tacchaṁ ritaṁ sammā, amūni tīsu tabbati",
  "anya-e0810n1:391_7": "amara 6.22. Yathā – sacco brāhmaṇo, saccā nārī, saccaṁ vippakulaṁ. Idha pana sabbaliṅgavacanavibhattīsu",
  "anya-e0810n1:391_8": "rūpabhedābhāvā sammāsaddassa abyayattaṁ, tiliṅgesvapi rūpabhedābhāvā saccaṁsaddassa",
  "anya-e0810n1:391_9": "aliṅgattañca vuttaṁ. Yathā – sammā vācā, sammā vohāro, sammā vacanaṁ. Saccaṁ brāhmaṇo,",
  "anya-e0810n1:391_10": "saccaṁ nārī, saccaṁ vippakulaṁ. Micchāmusāsaddā pana sabbatrāpi abyayameva bhavanti.",
  "anya-e0810n1:391_11": "Yathā – micchā vācā, micchā vohāro, micchā vacanaṁ. Musā vācā, musā vohāro, musā vacanaṁ.",
  "anya-e0810n1:392_0": "128. Soḷasa saddamattapariyāye dassetuṁ upajātiṁ ‘‘ravo’’iccādimāha. Ruyate saddāyateti",
  "anya-e0810n1:392_1": "ravo, ru sadde. Nadanaṁ nādo, nirattho nādo ninādo, nada abyattasadde. Evaṁ ninado,",
  "anya-e0810n1:392_2": "rassattameva viseso. Sappati uccārīyatīti saddo. Ghusa sadde, pātubhāvo ghoso nigghoso.",
  "anya-e0810n1:392_3": "Nadanaṁ nādo. Dhana sadde, dhanīyatīti dhani. Nigghoso ca nādo ca dhani ca nigghosanādadhanayo.",
  "anya-e0810n1:392_4": "Ravo eva rāvo. Ārāvoti upasaggena padaṁ vaḍḍhitaṁ. Tathā saṁrāvavirāvaāravā. Ghusanaṁ",
  "anya-e0810n1:392_5": "ghoso. Ārāvo ca saṁrāvo ca virāvo ca ghoso ca āravo cāti dvando. Su savane, suyyateti",
  "anya-e0810n1:392_6": "suti. Sarati suyyamānataṁ gacchatīti saro. Nissanati etenāti nissano, sana sambhattiyaṁ",
  "anya-e0810n1:392_7": "nipubbo. Saro ca nissano cāti dvando.",
  "anya-e0810n1:393_0": "129. Visajjīyate na laggīyate semhādīhīti visaṭṭho. Manitabbanti mañju, ju, mana",
  "anya-e0810n1:393_1": "ñāṇe, suṇantānaṁ vā manaṁ rañjetīti mañju, u, na ralopo. Sukheneva vijānitabbattā",
  "anya-e0810n1:393_2": "viññeyyo. Hitasukhanipphādanato sotabboti savanīyo. Bahiddhāparisā aṅgulimattampi",
  "anya-e0810n1:393_3": "na visarati na gacchatīti avisārī, tassīlatthe ṇī, vividhena vā na saratīti avisārī,",
  "anya-e0810n1:393_4": "chinnassarānaṁ viya dvedhā na hotītyattho. Vindyate labbhateti bindu, vassa bo, niggahītāgamo,",
  "anya-e0810n1:393_5": "u ca, vaṭṭattā vā bindu, imasmiṁ pakkhe pabbajjādinā rūpasiddhi. Pañcannaṁ ṭhānagatīnaṁ",
  "anya-e0810n1:393_6": "dūraṭṭhānato jātattā gambhīro. Punappunaṁ nādo ninnādo, kriyābhikkhaññattā dvittaṁ,",
  "anya-e0810n1:393_7": "assa i, niggahītāgamo, so ettha atthīti ninnādī. Iccevaṁ bhagavato aṭṭhaṅgiko saro hoti.",
  "anya-e0810n1:394": "130. Khaggādīnaṁ tiracchānagatānaṁ rutaṁ vassitantyuccate. Ru sadde, rutaṁ. Vassa sadde, vassanaṁ ravanaṁ vassitaṁ.",
  "anya-e0810n1:395_0": "Kolāhalādidvayaṁ bahūhi sambhūya kate abyattasadde. Kula saṅghāte saṅkhyāne (ka.),",
  "anya-e0810n1:395_1": "kolanaṁ kolo, ekībhāvo, taṁ āhalati vindatīti kolāhalo. Karoti hiṁsati madhuranti",
  "anya-e0810n1:395_2": "kalo, taṁ halatīti kalahalo. Hala vilekhane.",
  "anya-e0810n1:396": "Tikaṁ gāyane. Ge sadde, getabbaṁ gītaṁ gānaṁ gītikā ca. Sabbatra bhāvasādhanaṁ.",
  "anya-e0810n1:397_0": "131. Tantikaṇṭhoṭṭhitā amara 7.1 usabhādayo satta sarā. Chajjādayo tayo gāmā samūhātyattho.",
  "anya-e0810n1:397_1": "Vuttañca ‘‘gāmo nāma sarasamūhassa sandhāna’’nti. Manussalokavādanavidhinā ekekassa",
  "anya-e0810n1:397_2": "sarassa vasena tayo tayo mucchanā katvā ekavīsati mucchanā, devalokavādanavidhinā",
  "anya-e0810n1:397_3": "pana samapaññāsa mucchanā vadanti. Tattha hi ekekassa sarassa vasena satta satta",
  "anya-e0810n1:397_4": "mucchanā, antasarassa ca ekāti samapaññāsa mucchanā āgatā, teneva sakkapañhasuttasaṁvaṇṇanāyaṁ",
  "anya-e0810n1:397_5": "‘‘samapaññāsa mucchanā mucchitvā’’ti dī. ni. aṭṭha. 2.345 pañcasikhassa vīṇāvādanaṁ",
  "anya-e0810n1:397_6": "dassentena vuttaṁ. Muccha mohasamussayesu, yu, mucchanā. Yathā kamena vīṇā vādituṁ",
  "anya-e0810n1:397_7": "sakkā, evaṁ sajjanāhi mucchanaṭṭhānāni ekūnapaññāsātyattho. Ekekassa sarassa satta",
  "anya-e0810n1:397_8": "satta ṭhānāni. Yato sarassa mandatāravavatthānaṁ hoti, tena ekūnapaññāsa ṭhānāni.",
  "anya-e0810n1:397_9": "Iccetaṁ saramaṇḍalaṁ sarasamūho.",
  "anya-e0810n1:398_0": "132. Sarādīnaṁ nāmasarūpappabhedaṁ dassetumāha ‘‘usabho’’ccādi. Isa gatiyaṁ. Isati",
  "anya-e0810n1:398_1": "cittaṁ pavisatīti usabho, abho, issu ca. ‘‘Usa dāhe’’ti vā dhātvattho. Yasmā pana",
  "anya-e0810n1:398_2": "so saro usabho viya nadati, tasmā usabhoti vuccati. Dhīmantehi gīyateti dhevato,",
  "anya-e0810n1:398_3": "vaṇṇavikāro, vattaṁ.",
  "anya-e0810n1:399": "Nāsaṁ kaṇṭhamuro tāluṁ,",
  "anya-e0810n1:400": "Jivhaṁ dante ca nissito;",
  "anya-e0810n1:401": "Chadhā sañjāyate yasmā,",
  "anya-e0810n1:402": "Tasmā chajjo sa uccate cintāmaṇiṭīkā 7.1.",
  "anya-e0810n1:403_0": "Gandhaṁ lesaṁ aratīti gandharo, rassassa dīghatte gandhāro cetyaññe aññesamapīti",
  "anya-e0810n1:403_1": "(pāṇini 3.137) dīgho (cintāmaṇiṭīkā 7.1), gandhārā nāma janapadā, tehyayaṁ gīyateti",
  "anya-e0810n1:403_2": "gandhāro, ṇo. Majjhe layavisese bhavo majjhimo. Pañcannampi dhevatādīnaṁ pūraṇo pañcamo,",
  "anya-e0810n1:403_3": "(pañcannaṁ vā mahābhūtānaṁ pūraṇo pañcamo.) ( ) etthantare pāṭho adhiko viya dissati",
  "anya-e0810n1:403_4": "Nissesato sīdanti sarā yasminti yasmāti (ka.) – sadato adhikaraṇe ghau (cintāmaṇiṭīkā",
  "anya-e0810n1:403_5": "7.1), ṇo. ‘‘Nisīdanti sarā yasmiṁ, nisādo tena hetunā’’ti hi vuttaṁ. Ete satta sarāti gaditā kathitā.",
  "anya-e0810n1:404_0": "133-135. Usabhādayo ye nadanti, te dassetumāha ‘‘nadanti’’ccādi. Usabhaṁ nāma saraṁ",
  "anya-e0810n1:404_1": "gāvo nadanti. Tathā dhevataṁ turaṅgā assā, chajjaṁ mayūrā sikhaṇḍino, gandhāraṁ ajā,",
  "anya-e0810n1:404_2": "majjhimaṁ koñcā sakuṇavisesā, pañcamaṁ parapuṭṭhādī kokilādayo, nisādaṁ vāraṇā hatthino",
  "anya-e0810n1:404_3": "nadanti. Vuttañca nāradamuninā –",
  "anya-e0810n1:405": "‘‘Chajjaṁ nadati mayūro, gāvo nadanti usabhaṁ;",
  "anya-e0810n1:406": "Ajo roti ca ajāvikā tu (ka.) gandhāraṁ, koñcā nadanti majjhimaṁ.",
  "anya-e0810n1:407": "Pupphasādhārane kāle, kokilo roti pañcamaṁ;",
  "anya-e0810n1:408": "Asso tu dhevataṁ roti, nisādaṁ roti kuñjaro’’ti.",
  "anya-e0810n1:409": "Mayūrādayopi sabbe ime sattā samadā santo (ka.) ete ca samadā pañcamaṁ gāyanti (cintāmaṇiṭīkā 7.1) pañcamaṁ nadanti.",
  "anya-e0810n1:410_0": "Chajjo gāmo, majjhimo gāmo, sādhāraṇo gāmoti tayo gāmā. Tatra vīṇādaṇḍaṁ vibhāgaṁ",
  "anya-e0810n1:410_1": "katvā adhobhāgassa ‘‘chajjagāmo’’ti saññā, majjhabhāgassa ‘‘majjhimagāmo’’ti, uparibhāgassa",
  "anya-e0810n1:410_2": "‘‘sādhāraṇagāmo’’ti saññā. Kiṁ pana gāmabhede kāraṇaṁ? Yasmā ekasseva sarassa gāmantare",
  "anya-e0810n1:410_3": "bhedo, taṁbhede gāmānampibhedo. Māghaṭīkāyaṁ pana sādhāraṇagāmaṭṭhāne gandhāragāmo",
  "anya-e0810n1:410_4": "kathito, ekekasmiñca gāme satta satta mucchanā. Idha pana usabhādīsu sattasu saresu",
  "anya-e0810n1:410_5": "paccekaṁ tisso tisso mucchanā kathitā. Kiṁkāraṇā? Idha manussalokavādanavidhinā,",
  "anya-e0810n1:410_6": "tattha ca devalokavādanavidhinā kathitattā tatheva ṭhānāni satta satteva labbhareti.",
  "anya-e0810n1:410_7": "Yathā usabhādīsu tesu yathāvuttesu saresu paccekaṁ ekekasmiṁ sare tisso tisso mucchanā",
  "anya-e0810n1:410_8": "siyuṁ, tatheva ṭhānānipi satta satteva labbharetyattho.",
  "anya-e0810n1:411_0": "136. Sarānaṁ gāmesu bhinnasutittaṁ dassetumāha ‘‘tisso’’iccādi. Usabhassa sarassa",
  "anya-e0810n1:411_1": "tārakalamandavasena tisso sutiyo. Dhevatassa sarassa tāra mandavasena duve. Chajjassa",
  "anya-e0810n1:411_2": "tārakala manda kākalīvasena catasso. Gandhārassa ca tathā. Majjhimassa tārakala kākalīvasena",
  "anya-e0810n1:411_3": "tisso. Pañcamassa kala kākalīvasena duve. Nisādassa tārādivasena catasso sutiyo.",
  "anya-e0810n1:411_4": "Iccevaṁ sattasu saresu kamato sampiṇḍitā dvāvīsati sutiyo siyuṁ. Māghaṭīkāyaṁ pana",
  "anya-e0810n1:411_5": "aññathā sutibhedo vutto. Vuttañhi tattha –",
  "anya-e0810n1:412": "‘‘Catussuti suviññeyyo, majjhimo majjimaṭṭhito;",
  "anya-e0810n1:413": "Dvissuti cāpi gandhāro, tissuti usabho tathā.",
  "anya-e0810n1:414": "Chajjo catussuti ñeyyo, nisādo dvissutī tathā;",
  "anya-e0810n1:415": "Catussuti dhevato tu, pañcamo tissutī mato’’ti.",
  "anya-e0810n1:416": "Sabbametaṁ nāṭakasatthato gahetabbaṁ.",
  "anya-e0810n1:417_0": "137.‘‘Uccatare’’tyādinā sutibhede sarūpato dasseti. Uccatare rave atyuccadhanimhi",
  "anya-e0810n1:417_1": "tāro, tārayati bodhayatīti tāro. Abyatte abyattakkhare madhure sutisukhe kalo, kala",
  "anya-e0810n1:417_2": "made. Gambhīre dhanimhi mando. Madi thutimodamadamohasupanagatīsu. Mandayate bujjhatenenāti mando.",
  "anya-e0810n1:418_0": "Tārādayo tayo vāccaliṅgattā tīsu. Tāro dhani, tārā vāṇī, tāraṁ rutaṁ iccādi. Abyattamadhurasaddo",
  "anya-e0810n1:418_1": "kalo. Tatra kale sukhume kākalīsaddo, īpaccayanto, īsaṁ kalā vāṇī kākalī nāma, kāsaddoyamīsattho.",
  "anya-e0810n1:418_2": "Kriyādisamatāti gītavāditapādanyāsādikriyānaṁ, kālassa ca samattaṁ layo nāma, laya",
  "anya-e0810n1:418_3": "sāmyagatīsu, ādhāre apaccayo, sabbābhinayānampi sāmyaṁ layoti keci.",
  "anya-e0810n1:419_0": "138. Dvayaṁ vīṇāyaṁ. Vi janane, to, īṇattaṁ, vīṇa veṭhaneti vā dhātu, ā, vīṇā. Valla",
  "anya-e0810n1:419_1": "saṁvaraṇe, vallate dhanivisesaṁ, ṇvu, vallakī, nadādi. Vipañcītipi vīṇāya nāmaṁ.",
  "anya-e0810n1:419_2": "Vipañcayatīti vipañcīvipañcayati vitthārayatisaddaṁ (cintāmaṇiṭīkā 7.3), nadādi.",
  "anya-e0810n1:420_0": "Sā vīṇā sattatantī sattahi tantīhi visiṭṭhā parivādinī nāma, parito vadatīti parivādinī,",
  "anya-e0810n1:420_1": "inī. Vīṇādayo cattāropi vīṇāsāmaññavācakā icceke, tesaṁ mate sāsaddassa catunnampi",
  "anya-e0810n1:420_2": "itthiliṅgatthadīpakatā viññeyyā, tathāpi amarakosenaamara 7.3 virujjhanato tesaṁ",
  "anya-e0810n1:420_3": "mataṁ na gahetabbaṁ.",
  "anya-e0810n1:421_0": "Kaṭṭhādīhi doṇisaṇṭhānena kataṁ vajjabhaṇḍaṁ vīṇāya pokkharo nāma, poseti vaḍḍheti",
  "anya-e0810n1:421_1": "saddeti pokkharo, kharo, vuddhi, vaṇṇavikāro ca. Du gamane, ṇi, doṇi. Kakubho, pasevakotipi",
  "anya-e0810n1:421_2": "pokkharassa nāmāni. Kaṁ vātaṁ kubhati bandhatīti kakubho. Pasibbanti tamiti pasevako.",
  "anya-e0810n1:422": "Dvayaṁ pokkharaveṭhake cammani. Vīṇābhāvaṁ upagacchati yenāti upavīṇo. Veṭhati pokkharanti veṭhako, ṇvu.",
  "anya-e0810n1:423": "139. Ātatādipañcakaṁ pañcaṅgikatūriyassa nāmāni.",
  "anya-e0810n1:424_0": "140.Cammāvanaddhesu cammena bandhanīyesu bheriyādīsu majjhe talekekayutaṁ ekekena",
  "anya-e0810n1:424_1": "talena yuttaṁ kumbhathuṇadaddarikādikaṁ tūriyaṁ ātataṁ nāma, ātanotīti ātataṁ, tanu",
  "anya-e0810n1:424_2": "vitthāre. Mahatīādivīṇāvisesopi ‘‘mahatī’’ti nāradassa vīṇā (saddakappaddume) ātatamevāti",
  "anya-e0810n1:424_3": "‘‘cammāvanaddhesū’’ti visesanaṁ kataṁ. Kumbhasaṇṭhānattā kumbho ca taṁ thunanagarasambhūtattā",
  "anya-e0810n1:424_4": "thunañceti kumbhathunaṁ. Tadeva kumbhathuṇaṁ, atha vā thu abhitthave, kammani ṇo.",
  "anya-e0810n1:424_5": "Kumbho ca so thuṇo ceti kumbhathuṇo, thuṇa pūraṇeti vā dhātvattho. Dara vidāraṇadāhesu,",
  "anya-e0810n1:424_6": "dvebhāvo, kāpubbassikāro ca, daddarasaddaṁ karotīti vā daddarikā.",
  "anya-e0810n1:425_0": "141. Ubhayatalaṁ murajādikaṁ tūriyaṁ vitataṁ nāma, visesena saddaṁ tanotīti vitataṁ,",
  "anya-e0810n1:425_1": "sabbavinaddhaṁ sabbapassesu, pubbapacchābhāgesu ca pariyonaddhaṁ paṇavādikaṁ, ādinā",
  "anya-e0810n1:425_2": "caturassaālambaragomukhīādayo ātatavitataṁ nāma, ‘‘cammapariyonaddhaṁ hutvā tantibaddhaṁ",
  "anya-e0810n1:425_3": "ātatavitata’’nti hi vuttaṁ. Paṇa byavahārathutīsu, paṇīyatīti paṇavo, avo.",
  "anya-e0810n1:426_0": "142. Vaṁsasaṅkhādikaṁ susiraṁ nāma, randhaṁ susiraṁ, taṁyogā susiraṁ. Vana, sana",
  "anya-e0810n1:426_1": "sambhattiyaṁ, so, vaṁso. Sama upasamakhedesu, kho, saṅkho. Sammatāḷādikaṁ accantaṁ",
  "anya-e0810n1:426_2": "pīḷanato, analasaṁyogato vā dravībhūtaṁ puna ghanāyateti ghanākhyaṁ. Hana hiṁsāyaṁ,",
  "anya-e0810n1:426_3": "kammani ṇo, hassa gho. Ghanabhāvena samaṁ bhavatīti sammaṁ, daṇḍādīhi tāḷitabbato",
  "anya-e0810n1:426_4": "tāḷaṁ, taḷa tāḷane, sammañca taṁ tāḷañceti sammatāḷaṁ. Ādinā kaṁsatāḷasilātāḷādīnaṁ",
  "anya-e0810n1:426_5": "gahaṇaṁ. Tattha sammatāḷaṁ nāma kaṭṭhamayatāḷaṁ. Kaṁsatāḷaṁ nāma lohamayaṁ. Silāya",
  "anya-e0810n1:426_6": "ca ayopaṭṭena ca vādanatāḷaṁ silātāḷaṁ.",
  "anya-e0810n1:427_0": "Catukkaṁ ātatādīnaṁ nāmaṁ. Ā samantato tujjate tāḷīyateti ātojjaṁ. Vaṁsādikepi mukhavāyunā",
  "anya-e0810n1:427_1": "ātojjanamattheva. Vādayanti dhanayanti tanti vādittaṁ vāditañca, itto, to ca. Vādayanti tanti vajjaṁ, yo.",
  "anya-e0810n1:428_0": "143. Dvayaṁ bheriyaṁ. Bhāyanti sattujanā etenāti bheri, ri. Ubha pūraṇe, ubhanaṁ",
  "anya-e0810n1:428_1": "ubhi. ‘‘Dunda’’iti saddena ubhi yatra sa dundubhi. Pumitthiyamete dve serī thī, dundubhi",
  "anya-e0810n1:428_2": "pumā (amara 7.6). Dvayaṁ mudiṅge. Mudaṁ modaṁ iṅgati gacchati yenāti mudiṅgo. Murā asurā jāto murajo.",
  "anya-e0810n1:429": "Assa murajassa bhedā visesā āliṅgaṅkyoddhakā bhavanti. Vuttañca –",
  "anya-e0810n1:430": "‘‘Haritakyākati tvaṅkyo,",
  "anya-e0810n1:431": "Yavamajjho tatho’ddhako;",
  "anya-e0810n1:432": "Āliṅgyo ceva gopuccho,",
  "anya-e0810n1:433": "Ākatyā sampakittito’’ti cintāmaṇiṭīkāyampi.",
  "anya-e0810n1:434_0": "Āliṅgyateti āliṅgo, ṇo. Ucchaṅke bhavo akyo. Uddhaṁ katvā ekena mukhena vādanato",
  "anya-e0810n1:434_1": "uddho santo kāyati saddāyatīti uddhako, uddhasaddoyaṁ tiliṅgiko. Uggacchatīti uddho,",
  "anya-e0810n1:434_2": "to, gamissa do, nerutto. Yo tu uparipariyāyo uddhaṁsaddo, so abyayameva.",
  "anya-e0810n1:435": "Tiṇavādīni cattāri paṇavassa nāmāni. Tanu vitthāre, avo, assa ittaṁ, ṇattañca, tiṇavo. Mā māne sadde ca, ‘‘ḍiṇḍi’’iti māyate saddāyateti ḍiṇḍimo, ṇo.",
  "anya-e0810n1:436": "144. ‘‘Ālamba’’iti saddāyateti ālambaro. ‘‘Ālambaro tūriyarave, gajendānañca gajjite’’ti amara 23.167 hi amarakosa nānatthasaṅgahesu.",
  "anya-e0810n1:437_0": "Vīṇādīnaṁ vādanakaṭṭhakuṭilādikaṁ koṇo, kuṇyate saddāyatenenāti koṇo, ṇo. ‘‘Dadda’’iti",
  "anya-e0810n1:437_1": "saddaṁ karotīti daddari, daddati vā saddavisesena pariṇamatīti daddari, ri. ‘‘Paṭa’’iti",
  "anya-e0810n1:437_2": "saddaṁ jahātīti paṭaho, paṭaṁ hantīti vā paṭaho. Hana hiṁsāgatīsu, kvi. Apare maddalādayo",
  "anya-e0810n1:437_3": "bherippabhedā . ‘‘Madda’’iti saddaṁ lātīti maddalā, lā ādāne, a. ‘‘Mandalā’’tipi",
  "anya-e0810n1:437_4": "pāṭho, mandaṁ saddaṁ lātīti mandalā. Ādinā ḍamaruādayopi bherippabhedā viññeyyā.",
  "anya-e0810n1:438_0": "145.Janappiye janehi piyāyitabbe vimaddoṭṭhe vilepanakuṅkumādīnaṁ, nānāgandhadabbānañca",
  "anya-e0810n1:438_1": "vimaddanobbhūte parimalo bhave, parimajjati pavattayatyāsayanti, a, nerutto, mala,",
  "anya-e0810n1:438_2": "malla dhāraṇe vā. Parimalyate dhārīyateti, ṇo. Vimaddaggahaṇena vāpikūpādino vimaddagandhādino",
  "anya-e0810n1:438_3": "(ka.) nirāso, janaggahaṇena makkhikādino. So parimalo gandho dūragāmī atinihārī atidūrapātī",
  "anya-e0810n1:438_4": "āmodo vuccate, āmodante anena, ṇo. Ito paraṁ iṭṭhagandhādayo vissasaddapariyantā",
  "anya-e0810n1:438_5": "tīsu liṅgesu vattante.",
  "anya-e0810n1:439_0": "146. Catukkaṁ iṭṭhagandhe. Iṭṭho gandho iṭṭhagandho, atha vā iṭṭho gandho assa iṭṭhagandho.",
  "anya-e0810n1:439_1": "Suṭṭhu rabhanti tussantyanenāti surabhi, i. Sundaro gandho assa sugandho, sugandhi",
  "anya-e0810n1:439_2": "ca, antassikārādeso.",
  "anya-e0810n1:440_0": "Dvayaṁ duggandhe. Pūti gandho assa, pubbe viya ikārādeso, kammadhārayasamāsaṁ assatthyatthepi",
  "anya-e0810n1:440_1": "kattumicchanti, pakriyālāghavatthaṁ bahubbīhiyeva nyāyoti. Duṭṭhu gandho assāti duggandho,",
  "anya-e0810n1:440_2": "tena vuttaṁ kaccāyanena – ‘‘kammadhārayamantatthiyehi bahubbīhi laghutaro’’ti. Aññe",
  "anya-e0810n1:440_3": "tu lāghava’manādaramānā icchanteva mantatthiyaṁ. Duvidho vā vāccadhammo lahu garu",
  "anya-e0810n1:440_4": "ca, tatra bahubbīhinā lahu, kammadhārayamantatthiyenagaru. Kiñca bahubbīhinā atisāyanādyattho",
  "anya-e0810n1:440_5": "na gamyateti avassaṁ tappaṭipādanāya kammadhārayapubbako mantatthiyeva daṭṭhabbo.",
  "anya-e0810n1:441": "Dvayaṁ citādhūmādigandhe. Visa vippayoge, so. Āmassa vasādivatthuno gandho taṁyogā, i, yaṁsaddo tassa napuṁsakattadīpako.",
  "anya-e0810n1:442_0": "147.Kuṅkumādayo cattāro catujjātigandho nāma. Kuka, vaka ādāne, umo, niggahītāgamo",
  "anya-e0810n1:442_1": "ca, kuṅkumaṁ, lohitacandanaṁ, yaṁ ‘‘kasmīraja’’nti vuccati, kamissa vā kuṅkādeso,",
  "anya-e0810n1:442_2": "kuṅkumaṁ. Yu missane, yu, yavanaṁ, tassa pupphaṁ yavanapupphaṁ, devakusumaṁ, yavanadese",
  "anya-e0810n1:442_3": "jātaṁ pupphanti vā yavanapupphaṁ. Yaṁ ‘‘lavaṅga’’ntipi vuccati, yaṁ pupphaṁ nuhīpupphasamānaṁ.",
  "anya-e0810n1:442_4": "Tagi gatyattho daṇḍako dhātu, aro, tagaraṁ, kuṭilaṁ. Taruto jāto turukkho, kho, uttañca,",
  "anya-e0810n1:442_5": "sallakīdavo hi ‘‘turukkho’’ti vutto.",
  "anya-e0810n1:443_0": "148. Pajjena charasānaṁ nāmāni. Kaṁ pānīyaṁ sevateti kasāvo, avo, atha vā kaṁ savāpetīti",
  "anya-e0810n1:443_1": "kasāvosu savane. Tuvaropi kasāyopi kasāvapariyāyo. Tija nisāne, to, titto, kaṭu.",
  "anya-e0810n1:443_2": "Madhu mādhuriyaṁ, taṁyogā madhuro. Lunāti jaḷattanti lavaṇo, yu. Ambasadde, aro,",
  "anya-e0810n1:443_3": "ittaṁ, lattañca. Kaṭa gatiyaṁ, ṇvu, uttaṁ. Ime cha rasā nāma vuccanti. Tabbati dabbe",
  "anya-e0810n1:443_4": "kasāvādisaddā tīsu liṅgesu vattanti.",
  "anya-e0810n1:444_0": "149. Dvayaṁ phoṭṭhabbe. Phusitabbo phasso, phoṭṭhabbo ca, tabbo, sassa ṭo, tassa",
  "anya-e0810n1:444_1": "ṭho. Tikaṁ visayimhi. Visayo assa gayhaṭṭhenātthīti visayi. Ukhati gacchati visayeti",
  "anya-e0810n1:444_2": "akkhaṁ, ussattaṁ dvittañca, natthi khaṁ vedanā etthāti vā akkhaṁ, na hi sukhavedanādayo",
  "anya-e0810n1:444_3": "sampayogavasena pañcasu indriyesu uppajjanti, javanādīsu eva pana uppajjantīti tathā",
  "anya-e0810n1:444_4": "vuttaṁ, manindriye tūpacārā manindriyesupacārā (ka.) akkhaṁ. Indo attā, tassa liṅgaṁ",
  "anya-e0810n1:444_5": "indriyaṁ, iyo. Nā’nantarena payojakaṁ cakkhādayo byāpārayante, tasmā atthi attā cakkhādīnaṁ",
  "anya-e0810n1:444_6": "payojakoti cakkhādikaṁ liṅgamattano bhavatīti nikāyantarikā. Sayaṁ tikkhamandādibhāve",
  "anya-e0810n1:444_7": "cakkhuviññāṇādīnaṁ tikkhamandādibhāvasambhavato tesu indati paramissariyaṁ karotīti vā indriyaṁ.",
  "anya-e0810n1:445_0": "Chakkaṁ nayane. Neti attano nissitaṁ puggalanti nayanaṁ, yu. Asu byāpane, asati visayesu",
  "anya-e0810n1:445_1": "byāpī viya bhavatīti akkhi, sassa ko, atha vā akkha byāpanadassanesu, akkhati visayesu",
  "anya-e0810n1:445_2": "byāpībhavati, akkhati vā passati etenāti akkhi. Netīti nettaṁ. Locati passati etenāti",
  "anya-e0810n1:445_3": "locanaṁ. Accha dassanabyāpanesu, i, acchi. Cakkhati assādeti rūpanti cakkhu, u, cakkhati",
  "anya-e0810n1:445_4": "passatīti vā cakkhu.",
  "anya-e0810n1:446_0": "150. Pañcakaṁ sote. Suṇāti etenāti sotaṁ. Saddo gayhate anenāti saddaggaho. Kara",
  "anya-e0810n1:446_1": "karaṇe, ṇo, kaṇṇo, kaṇṇati suṇāti etenāti vā kaṇṇo, kaṇṇa savane. Suṇāti yenāti savanaṁ, suti ca, yu,ti ca.",
  "anya-e0810n1:447": "Catukkaṁ ghāne. Nasanti etāyāti natthu, thu, ā, nāsā. Ṇvu, aka ca ikāro ca nāsikā. Ghā gandhopādāne, ghāyati gandhopādānaṁ karotīti ghānaṁ, yu, ghāyantyanenāti vā ghānaṁ.",
  "anya-e0810n1:448_0": "Dvayaṁ jivhāyaṁ. Jīvati etāyāti jivhā, ho, jīva pāṇadhāraṇe. Jīvitanimittaṁ raso",
  "anya-e0810n1:448_1": "jīvitaṁ nāma, taṁ avhāyatīti vā jivhā, vaṇṇalopo. Rasanti etāyāti rasanā, rasa assādane,",
  "anya-e0810n1:448_2": "rasaṁ jānātīti vā rasanā, ñāssa nā, nī naye vā, a.",
  "anya-e0810n1:449_0": "151. Pajjaṁ sarīre. Sarati gacchati, saranti vā taṁ hiṁsantīti sarīraṁ, īro. Vapa",
  "anya-e0810n1:449_1": "bījasantāne. Vapati kusalākusalabījametthāti vapu, u. Gacchati, gaṇhāti vā kusalākusalametenāti",
  "anya-e0810n1:449_2": "gattaṁ, gamu gatiyaṁ, gaha upādāne vā. ‘‘Attā’’ti abhidhānaṁ, buddhi ca bhavanti",
  "anya-e0810n1:449_3": "etasmāti attabhāvo. Vuṇoti saṁvarati etthāti bondi, vu saṁvaraṇe, di, niggahītāgamo.",
  "anya-e0810n1:449_4": "Vividhaṁ gaṇhāti etthāti viggaho. Diha upacaye, dihati vaḍḍhati ettha kusalākusalanti",
  "anya-e0810n1:449_5": "dehaṁ. Ayaṁ dehasaddo purise pulliṅgevattati. Kucchitānaṁ āyo uppattiṭṭhānanti kāyo.",
  "anya-e0810n1:449_6": "Tanu vitthāre, u, tanu, tanusaddoyaṁ itthiyaṁ. Etthāpi vāsaddo sambandhitabbo. ‘‘Aṅgenāṅgaṁ",
  "anya-e0810n1:449_7": "tanu ca tanunā gāḷhatattena tatta’’nti uttaramegha 42 hi meghadūte vuttaṁ. Kaḷe retasi",
  "anya-e0810n1:449_8": "varaṁ kaḷevaraṁ, aluttasamāsoyaṁ.",
  "anya-e0810n1:450_0": "152-154. Chakkaṁ citte. Cintetīti cittaṁ. Ceto ca, nalopo. Manati jānātīti mano.",
  "anya-e0810n1:450_1": "Vijānātīti viññāṇaṁ, yu. Harati attano ādhāranti hadayaṁ, yo, rassa do ca. Mano eva",
  "anya-e0810n1:450_2": "mānasaṁ, sakatthe saṇa.",
  "anya-e0810n1:451_0": "Cuddasa buddhākhyassa guṇassa nāmāni. Jhāyatīti dhī, jhe cintāyaṁ, jhassa dho, nadādi,",
  "anya-e0810n1:451_1": "dhī, dhāretīti vā dhī, kvi, nadādi, dhī , saṅkhāresu dhīkāro jāyati etāyāti vā dhī,",
  "anya-e0810n1:451_2": "nadādi. Paññāyate etāyāti paññā, a. Bujjhate tāyāti buddhi,ti. Medha hiṁ sāsaṅgamesu,",
  "anya-e0810n1:451_3": "karaṇe a, mi hiṁsāyaṁ vā, dho, medhā. Manati jānātīti mati, muti ca, uttaṁ, munātīti",
  "anya-e0810n1:451_4": "vā muti, muna ñāṇe,ti, muti. Bhū sattāyaṁ, ri, nadādi, bhūrī, bhūsaṅkhāte atthe ramatīti",
  "anya-e0810n1:451_5": "vā bhūrī, kvi, nadādi. Manati jānātīti mantā, anta, ā. Vidati jānātīti vijjā, pabbajjādinā",
  "anya-e0810n1:451_6": "siddhaṁ. Yu missane. Yamati missībhavati ñeyyesūti yoni. Paṭimukhaṁ bhanti upaṭṭhahanti",
  "anya-e0810n1:451_7": "ñeyyā etenāti paṭibhānaṁ, yu. Na muyhati etenāti amoho. Vīmaṁsā vicayo samupekkhā",
  "anya-e0810n1:451_8": "upaladdhi paṭipatti utticetanādīnipi buddhināmāni.",
  "anya-e0810n1:452_0": "Vipassanādayo nepakkantā pariyāyā paññābhedā paññāvisesā. Tattha vividhaṁ aniccādikaṁ",
  "anya-e0810n1:452_1": "saṅkhāresu passatīti vipassanā, yu. Sammādassanalakkhaṇā sammādiṭṭhi, sā duvidhā",
  "anya-e0810n1:452_2": "lokiyalokuttaravasena. Tattha purimā chabbisuddhippavattikāle, itarā ñāṇadassanavisuddhikāle",
  "anya-e0810n1:452_3": "labbhati. Ādipariyāyena pabhutinā anaññātaññassāmītindriyādayo gahitā. Tattha tattha",
  "anya-e0810n1:452_4": "kāriyesu vicāraṇā. Māna vīmaṁsāyaṁ, so, cittābhogādi. Vicārayate etāyāti vicāraṇā,",
  "anya-e0810n1:452_5": "cara sañcaye, curādigaṇo, yu. Sampajānātīti sampajāno, puggalo, dhammasamūho vā,",
  "anya-e0810n1:452_6": "ñāssa jā, tassa bhāvo sampajaññaṁ, nyassa ño, dvittaṁ, taṁ sātthakasampajaññādivasena",
  "anya-e0810n1:452_7": "catubbidhaṁ. Nissesato pāceti kusaladhammeti nipako, ñāṇī puggalo, tassa bhāvo nepakkaṁ.",
  "anya-e0810n1:452_8": "Dvayaṁ vedanāyaṁ. Vedayatīti vedayitaṁ, vida anubhavane, curādittā ṇayo, to, ikārāgamo",
  "anya-e0810n1:452_9": "ca. Vedayatīti vedanā, yu.",
  "anya-e0810n1:453_0": "155. Pañcakaṁ vitakke. Takka vitakke. Takketi sampayuttadhamme ārammaṇaṁ abhiniropetīti",
  "anya-e0810n1:453_1": "takko. Vitakkoti upasaggamattameva viseso. Saṅkappanti pabhavantyanenāti saṅkappo,",
  "anya-e0810n1:453_2": "ṇo, kappa vitakke, kappa sāmatthiye vā, bhūvādi, saṅkappayanti pabhavantyanenāti",
  "anya-e0810n1:453_3": "vā saṅkappo, kappa vitakke, curādi. Apa pāpuṇane, appeti sampayuttadhamme pāpeti",
  "anya-e0810n1:453_4": "ārammaṇanti appanā, yu, ā. Ūha vitakke. Ūhantyanenāti ūho. Takkaūhasaddā cettha ajjhāhāravācakāpi",
  "anya-e0810n1:453_5": "bhavanti, ajjhāhāraṁ nāma ūnapūraṇatthamadhikappabhedāharaṇaṁ madhikopādānaṁ (cintāmaṇiṭīkā).",
  "anya-e0810n1:453_6": "‘‘Ajjhāhāro takka ūhā’’ti amara 5.3 hi amarakose vuttaṁ. Dvayaṁ jīvitindriye. Ayaiti",
  "anya-e0810n1:453_7": "gamanattho daṇḍako dhātu. Ayati addhānaṁ gacchati yenāti āyu, ṇu, eti etenāti vā",
  "anya-e0810n1:453_8": "āyu, i gatimhi, ṇu, isse, e aya. Jīvanti anenāti jīvitaṁ, jīva pāṇadhāraṇe.",
  "anya-e0810n1:454_0": "Catukkaṁ samādhimhi. Nānālambaṇavisāraṇābhāvato ekaṁ aggaṁ ārammaṇametassāti ekaggaṁ,",
  "anya-e0810n1:454_1": "cittaṁ, ‘‘aggasaddo cettha ālambaṇavācako’’ti hi saddhammaṭīkāyaṁ vuttaṁ, tassa bhāvo",
  "anya-e0810n1:454_2": "ekaggatā, ekaṁ vā ārammaṇaṁ ajati gacchatīti ekaggaṁ, tassa bhāvo ekaggatā. Kāmacchandaṁ",
  "anya-e0810n1:454_3": "sametīti samatho, tho, samu upasame, ‘‘samādhi kāmacchandassa paṭipakkho’’ti pārā.",
  "anya-e0810n1:454_4": "aṭṭha. 1.11; dha. sa. aṭṭha. 160 hi vuttaṁ. Vikkhipanaṁ nānārammaṇaperaṇaṁ vikkhepo,",
  "anya-e0810n1:454_5": "so natthi etthāti avikkhepo. Ekārammaṇe suṭṭhu ādhānaṁ samādhi, saññāyami, nānālambaṇavikkhepavasappavattaṁ",
  "anya-e0810n1:454_6": "adhisaṅkhātaṁ cittabyadhaṁ sametīti vā samādhi, nerutto.",
  "anya-e0810n1:455_0": "156. Pajjena vīriyassa nāmāni. U dukkhalābhaṁ, uddhaṁ vā sahati khamatīti ussāho,",
  "anya-e0810n1:455_1": "ṇo. Ā bhuso kāyaṁ, cittañca tāpetīti ātappoātāpo (?) abhidhānappadīpikāṭīkā 1135",
  "anya-e0810n1:455_2": "gāthāyaṁ passitabbaṁ, tapa santāpe. Līnaṁ cittaṁ paggaṇhāti ukkhipatīti paggaho.",
  "anya-e0810n1:455_3": "Attano nissayaṁ paramatthaṁ gaṇhāpetīti vā paggaho. ‘‘Pasaddo paramatthepī’’ti hi",
  "anya-e0810n1:455_4": "ekakkharakose vuttaṁ. Vāyamanti yenāti vāyāmo, vāyama ussāhane, atha vā vaya gamanattho",
  "anya-e0810n1:455_5": "daṇḍako dhātu, vayati sabbakālanti vāyāmo, amo, vāyo viya sadā amati gacchatīti vā",
  "anya-e0810n1:455_6": "vāyāmo. Paraṁ paraṁ ṭhānaṁ akkamatīti parakkamo, paraṁ paccanīkabhūtaṁ kosajjaṁ akkamatīti",
  "anya-e0810n1:455_7": "vā parakkamo. Padahati yenāti padhānaṁ, yu. Dahassa dho, daha bhasmīkaraṇe papubbadhādhātunā",
  "anya-e0810n1:455_8": "sādhetabbaṁ maññe. Vīre sādhu, vīrānaṁ vā kammaṁ, vidhinā vā īrayitabbaṁ pavattetabbanti",
  "anya-e0810n1:455_9": "vīriyaṁ, īra gatiyaṁ, īhati eti vā yāya subhāsubhaphalanti īhā, īha ceṭṭhāyaṁ, i",
  "anya-e0810n1:455_10": "vā gatimhi, pacchime hapaccayo, uddhaṁ yanti yenāti uyyāmo, amo. Tiṭṭhati ettha subhāsubhaphalanti",
  "anya-e0810n1:455_11": "dhiti,ti, ṭhā gatinivattiyaṁ.",
  "anya-e0810n1:456_0": "157. Pajjena vuttapariyāyassa vīriyassa cattāri aṅgāni dasseti. Tacādīnaṁ tiṇṇaṁ",
  "anya-e0810n1:456_1": "avasissanaṁ avasesatā maṁsalohitehi avadhibhūtehi, maṁsalohitānaṁ pana sussanaṁ sukkhatā",
  "anya-e0810n1:456_2": ". Etāni cattāri adhiṭṭhānavasappavattāni vīriyassa aṅgāni kāraṇāni honti. Aṅga gamanattho",
  "anya-e0810n1:456_3": "daṇḍako dhātu. Aṅgati siddhiṁ gacchati vīriyaphalametehīti aṅgāni. Taca pālane, ṇo,",
  "anya-e0810n1:456_4": "taco. Naha bandhane āru. Nhārūtipi pāṭho. Tattha nantassa lopo. Sisa asabbappayoge,",
  "anya-e0810n1:456_5": "yu, dvittaṁ. Asati khepeti addhānanti aṭṭhi,ti, napuṁsake, nerutto, ā bhuso tiṭṭhati",
  "anya-e0810n1:456_6": "etenāti vā aṭṭhi, i. Mana ñāṇe, so, nassa niggahītaṁ, maṁsaṁ. Ruha janane, ito, lattaṁ, lohitaṁ.",
  "anya-e0810n1:457_0": "158. Asājhasādhanepi yassā vasena uyyāmo, sā adhimattehā adhikasattiyuttā īhā ussoḷhī",
  "anya-e0810n1:457_1": "nāma, u pabalaṁ dukkarakammaṁ sahati yāyāti ussoḷī, sahassa soḷho, nadādi, ussāhānaṁ",
  "anya-e0810n1:457_2": "ūhāti vā ussoḷī, yathā ‘‘padaṭṭhāna’’nti, ākārasso, hassa ḷo, ūlopo, nadādi, vāyāmamattepi.",
  "anya-e0810n1:457_3": "Dvayaṁ satiyaṁ. Sarati, saranti vā tāya, saraṇamattameva vā esāti sati,ti, pamādaṁ",
  "anya-e0810n1:457_4": "vā sarati hiṁsatīti sati. Anu punappunaṁ sati anussati, upasaggamattameva vā viseso, dvepi itthiyaṁ.",
  "anya-e0810n1:458_0": "Dvayaṁ lajjāyaṁ. Laji pīḷe, kātantadhātu. Lajja lajjane, moggallānadhātu, lajjati",
  "anya-e0810n1:458_1": "pāpāti lajjā, a. Hirī lajjiyaṁ, i. Hiriyati pāpāti hirī. Samānā tulyatthā dve. Dvayaṁ",
  "anya-e0810n1:458_2": "ottappe. Ottappati bhāyati pāpatoti ottappaṁ, tapa bhaye avapubbo. Pāpato bhāyati",
  "anya-e0810n1:458_3": "sīlenāti pāpabhīru, puggalo, cittaṁ vā, tassa bhāvo tathā.",
  "anya-e0810n1:459_0": "159. Pajjaddhena upekkhāya vedanāya nāmāni. Majjhatte majjhattasabhāve pavattā majjhattikā.",
  "anya-e0810n1:459_1": "Dvinnaṁ vedanānaṁ samīpe pavattā ikkhā anubhavananti upekkhā, ikkha dassane. Adukkhā",
  "anya-e0810n1:459_2": "ca sā asukhā ceti adukkhamasukhā, makāro padasandhikaro.",
  "anya-e0810n1:460_0": "Dvayaṁ manasikāre. Bhavaṅgavasena pavattassa cittassa ābhujanato āvaṭṭāpanato cittābhogo.",
  "anya-e0810n1:460_1": "Pālanajjhohārattho cettha bhujadhātu āvaṭṭanattho āpubbattā, idaṁ pana vīthijavanapaṭipādake",
  "anya-e0810n1:460_2": "sandhāya vuttaṁ, cittassārammaṇe ābhujanaṁ pavattanaṁ vā cittābhogo, idaṁ pana ārammaṇapaṭipādakavasena",
  "anya-e0810n1:460_3": "vuttaṁ. Bhavaṅgamanato visadisaṁ manaṁ karotīti manakkāro, karaṇaṁ vā kāro, manasmiṁ",
  "anya-e0810n1:460_4": "kāro manakkāro. Ettha ca paṭhamavikappena dve paṭipādakā vuttā, pacchimena tu itaro.",
  "anya-e0810n1:461_0": "Dvayaṁ adhimokkhe. Muca mocane, adhimuccanaṁ ‘‘idamevā’’ti sanniṭṭhānakaraṇaṁ adhimokkho.",
  "anya-e0810n1:461_1": "Nicchayanaṁ niṇṇayanaṁ nicchayo, caya gamanattho daṇḍako dhātu, cassa dvittaṁ, chattaṁ,",
  "anya-e0810n1:461_2": "ni bhusaṁ chedanaṁ vā nicchayo, chidi dvidhākaraṇe, issattaṁ, dassa yo, asarūpadvittaṁ.",
  "anya-e0810n1:462_0": "160. Pajjaddhaṁ dayāyaṁ. Daya dānagatihiṁsārakkhaṇesu. Dayati paradukkhaṁ, attasukhañca",
  "anya-e0810n1:462_1": "hiṁsatīti dayā, a. Kapi calane, anu punappunaṁ kampeti attādhārassa cittanti anukampā.",
  "anya-e0810n1:462_2": "Kaṁ sukhaṁ rundhatīti karuṇā, rudhi āvaraṇe, dhassa ṇo, atha vā karonti attānamadhīnametāyāti",
  "anya-e0810n1:462_3": "karuṇā, yu, ā, karuṇā, sā eva kāruññaṁ. Anuddayāti upasaggena padaṁ vaḍḍhitaṁ.",
  "anya-e0810n1:463": "Pajjaddhaṁ viratiyaṁ. Ramu uparame vipubbo, viramaṇaṁ veramaṇī, yu, nadādi, veraṁ maṇati vināsetīti vā veramaṇī. Viramaṇaṁ virati,ti. Dūrato viramaṇaṁ ārati.",
  "anya-e0810n1:464_0": "161. Catukkaṁ khantiyaṁ. Titikkhanaṁ khamanaṁ titikkhā, tija khantiyaṁ, kho, dvittaṁ,",
  "anya-e0810n1:464_1": "kattādi, ā. Khamanaṁ sahanaṁ khanti,ti. Khamate khamanaṁ, khamā ca, khamu sahane.",
  "anya-e0810n1:464_2": "Dvayaṁ mettiyaṁ. Mida snehe, mijjati sinehatīti mettā, ta, ā. Metti,ti. Atha vā mitte",
  "anya-e0810n1:464_3": "bhavā mettā, metti ca.",
  "anya-e0810n1:465_0": "Pajjaddhaṁ diṭṭhiyaṁ. Dassīyate dassanaṁ, disa pekkhane, yu. Dassanaṁ diṭṭhi. Labha",
  "anya-e0810n1:465_1": "lābhe,ti, laddhi, micchādiṭṭhiyameva. Sesā tu ubhayatra. Ṭhitapakkho siddhantoṭhito",
  "anya-e0810n1:465_2": "pakkho siddhanto, pubbapakkhaṁ nirasya siddhapakkhaṭṭhāpane iti bhāvo (cintāmaṇiṭīkā),",
  "anya-e0810n1:465_3": "siddho anto anenāti viggaho. Samantato ayanaṁ gati samayo.",
  "anya-e0810n1:466_0": "162.Dohaḷantaṁ taṇhāyaṁ. Tasa pipāsāyaṁ, yāya tasanti, sā taṇhā, ṇho. Iṇamhi tasiṇā.",
  "anya-e0810n1:466_1": "Eja kampane, ejā. Saṁsārato nissaritumappadānavasena jālasadisattā jālinī, upamāne",
  "anya-e0810n1:466_2": "inī. Visa pavesane, sabbatra visatā patthatāti visattikā, sakatthe ṇiko. Chanda icchāyaṁ,",
  "anya-e0810n1:466_3": "chandanaṁ chando, kattukamyatāpi. Tesu tesvārammaṇesu ākulībhūtattā jaṭā viyāti jaṭā.",
  "anya-e0810n1:466_4": "Kamu icchāyaṁ,ti, nikanti. Isu icchāyaṁ, a, issa ā, āsā. Sivu tantasantāne, bhavādīhi",
  "anya-e0810n1:466_5": "bhavādayo sibbatīti sibbinī, a, inī. Satte bhavaṁ netīti bhavanetti,ti.",
  "anya-e0810n1:467_0": "163.Jhecintāyaṁ, ārammaṇābhimukhaṁ jhāyatīti abhijjhā, ā. Vana sambhattiyaṁ, vanati",
  "anya-e0810n1:467_1": "yena so vanatho, tho. Vā gatiyaṁ, vāti ārammaṇanti vānaṁ, yu. Lubha icchāyaṁ, lubbhanaṁ",
  "anya-e0810n1:467_2": "lobho, ṇo. Ranja rāge, rajjanaṁ, rajjanti vā yena so rāgo, ṇo. Laya gatiyaṁ, ā punappunaṁ",
  "anya-e0810n1:467_3": "layatyārammaṇesūti ālayo, punappunaṁ layati saṁsilesati yenāti vā ālayo. ‘‘Layo vināse",
  "anya-e0810n1:467_4": "saṁsilese, sāmye toriyattikassa ce’’ti nānatthasaṅgahe. Piha icchāyaṁ, curādi, a,",
  "anya-e0810n1:467_5": "pihayati yāyāti pihā. Cittassa nānārammaṇesu vibbhamakaraṇato manaso ratho iva manoratho,",
  "anya-e0810n1:467_6": "mano eva ratho viyāti vā manoratho. Isu icchāyaṁ, a, sassa cchādeso. Lasa kantiyaṁ,",
  "anya-e0810n1:467_7": "abhimukhaṁ katvā lasati yenāti abhilāso, ṇo. Kamu icchāyaṁ, ṇo, kāmo . Duha papūraṇe,",
  "anya-e0810n1:467_8": "duhanaṁ doho, taṁ lātīti dohaḷo, duṭṭhaṁ hadayametenāti vā dohaḷo, hadayassa haḷo,",
  "anya-e0810n1:467_9": "hala kampane dvisaddūpapado, dvīhi halati kampatīti vā dohaḷo, a, dvissa do, lassa",
  "anya-e0810n1:467_10": "ḷo. Dve hadayā assa paramatthassāti vā dohaḷo. A, dvissa do, hadayassa haḷo, dassa",
  "anya-e0810n1:467_11": "ḷo vā, yalopo, icchāvisesattepi dohaḷassa sāmaññavatticchāya niddeso.",
  "anya-e0810n1:468_0": "Ataṇhāsabhāvampi ruciṁ ālambaṇicchāsabhāvasāmaññena idheva vattumāha ‘‘ākaṅkhātu’’iccādi.",
  "anya-e0810n1:468_1": "Kaṅkha icchāyaṁ, a. Ruca rocane, rocanaṁ kattukāmatā, i, ruca dittiyaṁ vā, ruci.",
  "anya-e0810n1:468_2": "Kattukāmateva. Sā ruci adhikā lālasā nāma, lasa kantiyaṁ, punappunaṁ, atisayaṁ vā",
  "anya-e0810n1:468_3": "lasatīti lālasā, dvittaṁ, assā. ‘‘Yācanāyaṁ mahicchāyaṁ taṇhātireke yācanāyaṁ (cintāmaṇiṭīkā",
  "anya-e0810n1:468_4": "7.28), ussukke lālasā dvisū’’ti ruddo.",
  "anya-e0810n1:469": "164. Tikaṁ virodhe. Pāyena vīresu bhavaṁ veraṁ, paṭighapāpesupi. Rudha paṭighāte, virujjhanaṁ virodho. Disa appītiyaṁ, viddesanaṁ viddeso.",
  "anya-e0810n1:470_0": "Rosantaṁ kodhe. Dusa appītiyaṁ, dussanaṁ doso. Ārammaṇe paṭihaññatīti paṭighaṁ, hana",
  "anya-e0810n1:470_1": "hiṁsāyaṁ, paṭighasaddoyaṁ pulliṅge vā bhavati. Kudha kope, kujjhanaṁ kodho. Āgantvā",
  "anya-e0810n1:470_2": "haññatīti āghāto. Kupa kope, kuppatīti kopo, kopayati vā cittanti kopo. Rusa rosane,",
  "anya-e0810n1:470_3": "rusanaṁ dussanaṁ roso.",
  "anya-e0810n1:471": "Dvayaṁ parānatthacintane. Byāpajjati vinassati cittametenāti byāpādo, paṭighepi. Pada gatimhi. Parasampattīsu nābhiramatīti anabhirati, ramu ramaṇe,ti.",
  "anya-e0810n1:472": "165. Dvayaṁ upanāhe. Naha bandhane, punappunaṁ, upagantvā vā nayhati cittanti upanāho. Bajjhati veramanenāti baddhaveraṁ. Dvayaṁ soke. Suca soke, ṇo, sucanaṁ soko. Sucate socanaṁ.",
  "anya-e0810n1:473_0": "Tikaṁ rudite. Rudi assuvimocane, sabbatra bhāve to. Kadi avhāne, rodane ca, tapaccayassa",
  "anya-e0810n1:473_1": "aṇṇādese ruṇṇaṁ. Dvayaṁ paridevane. Devanaṁ sokena vilāpo, punappunaṁ, samantato",
  "anya-e0810n1:473_2": "vā devo paridevo, pariddavo ca.",
  "anya-e0810n1:474_0": "166. Tikaṁ bhaye cittutrāsasaṅkhāte. Sabbatra bhāvasādhanaṁ. Bhī bhaye, bhāyanaṁ",
  "anya-e0810n1:474_1": "bhīti,ti. Bhayaṁ, ṇo. Tasa ubbeje, uttasate uttāso, ṇo. Dvayaṁ mahati bhaye. Bhīruno",
  "anya-e0810n1:474_2": "idaṁ bheravaṁ, ṇo. Mahantañca taṁ bhayajanakattā bhayañcāti mahabbhayaṁ. Mahābhayantipi pāṭho.",
  "anya-e0810n1:475_0": "167. Pajjaṁ bhāyitabbasāmaññe. Bheravasaddoyaṁ sāmaññavācakopi atthīti idha niddeso.",
  "anya-e0810n1:475_1": "Bhāyati yasmāti bhiṁsanaṁ, so, yu, bindāgamo. Bhāyati yasmāti bhīmaṁ, mo. Dara vidāraṇe,",
  "anya-e0810n1:475_2": "darīyatīti dāruṇaṁ, uṇo. Bhāyati yasmāti bhayānakaṁ, ṇvu, anakādeso. Ghura bhīme,",
  "anya-e0810n1:475_3": "ghurati bhiṁsatīti ghoraṁ, ṇo. Paṭivattati bhayaṁ cittutrāso yasmāti paṭibhayaṁ.",
  "anya-e0810n1:475_4": "Bhāyati yasmāti bhesmaṁ, smapaccayo. Bhayaṁ karotīti bhayaṅkaraṁ, aluttasamāsoyaṁ.",
  "anya-e0810n1:475_5": "Ime nava bheravādayo bhayabheravādihetumhi dabbe visesanabhāvena vattante, tadā tīsu",
  "anya-e0810n1:475_6": "liṅgesu, sāmaññena tu napuṁsake.",
  "anya-e0810n1:476_0": "168. Dvayaṁ parābhyudayāsahane. Issa issatthe, issa issāyanti vā dhātvattho, issati",
  "anya-e0810n1:476_1": "santesupi guṇesu vacasā, manasā vā dosāropanaṁ karotīti issā, a. Ussuyausūya (?)",
  "anya-e0810n1:476_2": "dosāvikaraṇe. Tikaṁ macchere. Masu āmasane, ccheraccharapaccayā, maccharameva macchariyaṁ,",
  "anya-e0810n1:476_3": "sakatthe iyo, atha vā masuiccetassa pāṭipadikassa sussa ṇamhi ccheraccharā, masu maccheretipi dhātu.",
  "anya-e0810n1:477_0": "Tikaṁ aññāṇe. Mūha vecitte, muyhanti tena sampayuttadhammā, sayaṁ vā muyhati, muyhanamattameva",
  "anya-e0810n1:477_1": "vā tanti moho. Vida ñāṇe, na vidatīti avijjā. Na vijānātīti aññāṇaṁ. Tikaṁ māne.",
  "anya-e0810n1:477_2": "Bhūtenābhūtena vā parato ukkaṁsakappanena cetaso unnati māno, yathā ‘‘sūro atthavāha’masmi",
  "anya-e0810n1:477_3": "sīlavā buddhisampanno’’ti avehi bhalavā asmi, sīlavā buddhisaṁyuto (cintāmaṇiṭīkā",
  "anya-e0810n1:477_4": "7.22). Māna pūjāyaṁ, curādi, a. Dhāraṇattho dhādhātu, karotyatthe vipubbo, seyyādibhāve",
  "anya-e0810n1:477_5": "attānaṁ vidadhāti yāya sā vidhā, tīsu. Uddhaṁ namati yāya sā unnati, itthiyanti.",
  "anya-e0810n1:478_0": "169. Dvayaṁ uddhacce. Hana gatiyaṁ, uddhaṁ uddhaṁ hanati gacchatīti uddhato, to,",
  "anya-e0810n1:478_1": "hanassa dho, asarūpadvittaṁ, cittaṁ, uddhatassa bhāvo uddhaccaṁ. Dhāva gatiyaṁ, uddhaṁ",
  "anya-e0810n1:478_2": "dhāvati cittametenāti uddhavaṁ, a, rasso.",
  "anya-e0810n1:479_0": "Tāpādipañcakaṁ kukkucce. Tapa, dhupa santāpe, tapati cittametenāti tāpo, ṇo. Kucchitaṁ",
  "anya-e0810n1:479_1": "karotīti kukkutaṁ, cittaṁ, taṁsamaṅgī vā, tassa bhāvo kukkuccaṁ. Pacchā tapati etenāti",
  "anya-e0810n1:479_2": "pacchātāpo. Anu pacchā tapati yena so anutāpo. Sara gatiyaṁ, virūpena pati punappunaṁ",
  "anya-e0810n1:479_3": "sarati cittametenāti vippaṭisāro, tassa ṭo.",
  "anya-e0810n1:480_0": "170. Pajjaṁ vicikicchāyaṁ. Likha lekhane, manaṁ vilekhati dvidhākaraṇavasenāti manovilekho.",
  "anya-e0810n1:480_1": "Diha upacaye. Idha pana saṁpubbattā saṁsaye, karaṇe ṇo. Sī saye, idha saṁpubbattā",
  "anya-e0810n1:480_2": "kaṅkhāyaṁ, sabbatrevaṁ. ‘‘Kathamida’’miti kathayati yāya sā kathaṁkathā. Kita rogāpanayane,",
  "anya-e0810n1:480_3": "chapaccayo, dvittādi, vigatā cikicchā ñāṇappaṭikāro etāyāti vicikicchā. Ila gatikampanesu,",
  "anya-e0810n1:480_4": "dvidhā ilati cittametenāti dveḷhakaṁ, hapaccayo, sakatthe ko ca. Kaṅkha vicikicchāyaṁ,",
  "anya-e0810n1:480_5": "a, itthiyaṁ. Saṅka saṅkāyaṁ. Vividhenākārena maññati yasmā, sā vimati. Mana ñāṇe, itthiyanti.",
  "anya-e0810n1:481_0": "171. Tikaṁ nīcapakatidosasambhūtarūpissariyādinimittike made, yasmiṁ sati uttaradānasādarolokanādivimukho",
  "anya-e0810n1:481_1": "puriso jāyate. Madopyatra ‘‘katthūrīgabbaretesu, madohassebhadānesū’’ti kattari gabbharetesu,",
  "anya-e0810n1:481_2": "mado purisamānesūti (nissaya)rabhaso. Gabba māne, curādi, a, atha vā gara secane,",
  "anya-e0810n1:481_3": "bo. Māna pūjāyaṁ, visesato mānetīti abhimāno. Ahaṁkāre ahaṁsaddo nipāto, amhasaddopyatra,",
  "anya-e0810n1:481_4": "‘‘aha’’miti attānaṁ karoti yenāti ahaṁkāro. Dvayaṁ cintāyaṁ. Cinta cintāyaṁ, a. Jhe",
  "anya-e0810n1:481_5": "cintāyaṁ, jhāyate jhānaṁ, dvīsupi bhāvasādhanaṁ, a. Vitakkacintānaṁ ko bhedo? Vitakko",
  "anya-e0810n1:481_6": "tāva vācāya pubbabhāgappavatto, ‘‘pubbeva kho, gahapati, vitakketvā vicāretvā pacchā",
  "anya-e0810n1:481_7": "vācaṁ bhindatī’’ti saṁ. ni. 4.348 hi vuttaṁ. Itarā pana tassā apubbabhāgappavattāpīti",
  "anya-e0810n1:481_8": "ayametāsaṁ viseso. Atha vā vitakko pakiṇṇakapariyāpanno eko cetasikadhammo, itarā",
  "anya-e0810n1:481_9": "pana sabbasādhāraṇapariyāpanno manasikāranāmako eko cetasikadhammoti ayametāsaṁ viseso.",
  "anya-e0810n1:482_0": "Dvayaṁ nicchaye. Naya gamanattho daṇḍako dhātu, ārammaṇaṁ nicchinanto nayatīti niṇṇayo,",
  "anya-e0810n1:482_1": "nassa ṇattaṁ. Atha adhimokkhaniṇṇayānaṁ ko bhedo? Adhimokkho ārammaṇaṁ ajjhogāhetvā",
  "anya-e0810n1:482_2": "tiṭṭhati, niṇṇayo vinicchayamattamevāti ayametesaṁ viseso. Atha vā adhimokkho pasādepi",
  "anya-e0810n1:482_3": "sambhavati, itaro pana na tathāti ayaṁpyetesaṁ bhedo . Tatra nicchayasaddo idhāpi",
  "anya-e0810n1:482_4": "pavattatīti dvīsupi vutto.",
  "anya-e0810n1:483_0": "Pādena abhyupagamassa nāmāni. Patipubbo jānāti abhyupagame, itthiyaṁ a, paṭiññā.",
  "anya-e0810n1:483_1": "Tathā suṇoti ca, a, paṭissavo, dvīsupi bhāvasādhanaṁ. Saṁvidā’gū, paṭiññānaṁ, niyamo,",
  "anya-e0810n1:483_2": "assavo, saṁsavo, aṅgīkāro, abhyupagamo, samādhiiccādīnipi abhyupagamassa nāmāni amara 5.5.",
  "anya-e0810n1:484_0": "172. Chahi padehi anādarassa nāmāni. Māna pūjāyaṁ, curādi, mana ñāṇe vā, heṭṭhā katvā",
  "anya-e0810n1:484_1": "jānanaṁ avamānaṁ, bhāve yu. Yo yenānādarito, sa tato avassameva kāyavacīmanānaṁ aññatarenāvadhīyateti",
  "anya-e0810n1:484_2": "anādarepi byavadhānābhicārato tirasaddo antaradhāne vattamāno sambajjhateti tirodhānakaraṇaṁ",
  "anya-e0810n1:484_3": "tirakkāro. Pari parāpubbo bhūdhātu avaññāṇe, avapubbo jānāti ca, sabbatra bhāve ṇo,",
  "anya-e0810n1:484_4": "a ca. Dara ādare, ādaro sakkāro, tabbiparīto anādaro. Parābhavanaṁ parābhavo. Avajānanaṁ avaññā.",
  "anya-e0810n1:485": "Dvayaṁ ummāde. Cittassa vibbhamo bhanti ummādo. Mada ummāde, uggatehi, ummaggasaṇṭhitehi vā dosehi madanaṁ ummādo.",
  "anya-e0810n1:486_0": "173.Snehantaṁ snehe. Piyassa bhāvo pemaṁ, imo, piyassa pattaṁ, pīnayatīti vāpī, pino",
  "anya-e0810n1:486_1": "bhāvo pemaṁ, imo. Siniha, sniha pītiyaṁ, bhāve ṇo. Dvayaṁ mucchāyaṁ. Pīḷa vibādhāyaṁ,",
  "anya-e0810n1:486_2": "cittassa pīḷā cittapīḷā, vigatā nīlādisañjānanalakkhaṇā saññā etasmāti visaññī, tassa bhāvo visaññitā.",
  "anya-e0810n1:487_0": "Dvayaṁ pamāde. Yena sakko samāno sayaṁ kattabbaṁ na karoti, so pamādo, mada pamāde",
  "anya-e0810n1:487_1": "papubbo, pamajjanaṁ pamādo, ṇo. Saja visajjanāliṅgananimmānesu. Satiyā visajjanaṁ",
  "anya-e0810n1:487_2": "sativosaggo, issa o. Apubbavatthuparikkhātisaye kotūhalādidvayaṁ. Tuja hiṁsāyaṁ,",
  "anya-e0810n1:487_3": "kuṁ pāpaṁ tojatīti kotūhalaṁ, alo, vaṇṇavikāro ca. Tula nikkase, kuṁ pāpaṁ tulayatīti",
  "anya-e0810n1:487_4": "kutūhalaṁ, a, hakāravaṇṇāgamo. Kotukaṁ, kutukañca etesaṁ pariyāyāni.",
  "anya-e0810n1:488_0": "174.Vilāsādayo kriyā ceṭṭhā, kiṁvisiṭṭhā? Sā kriyā nārisiṅgārabhāvajā itthīnaṁ ratibhāvajā,",
  "anya-e0810n1:488_1": "yā hāvasaddenoccante. Huyante rāgino atrāti hāvo, hu havane, ṇo. Ādinā vicchittipabhutīnaṁ",
  "anya-e0810n1:488_2": "gahaṇaṁ, tathā hi vuttaṁ nāṭakaratanakose –",
  "anya-e0810n1:489": "‘‘Līlā vilāso vicchitti, vibbhamo kilakiñcitaṁ;",
  "anya-e0810n1:490": "Moṭṭāyitaṁ kuṭṭamitaṁ, vibboko lalitaṁ tathā.",
  "anya-e0810n1:491": "Vikatañceti viññeyyā, dasa thīnaṁ thīnaṁ ceṭṭhā (ka.) sabhāvajā;",
  "anya-e0810n1:492": "Hāvo ca helā vikkhepa-sammūḷhamadakapaṇya’’nti.",
  "anya-e0810n1:493_0": "Tatra piyasamīpagamane yo ṭhānāsanagamanavilokitesu vikāro, akasmā ca kodhamihitacamakkāramukhavikūṇanaṁ,",
  "anya-e0810n1:493_1": "so vilāso, vipubbā lasadhātumhā ṇo. Sukumāravidhānena bhamukanettādikriyāsacivakaracaraṇaṅgavinyāso",
  "anya-e0810n1:493_2": "lalitaṁ, lala vilāse, to. Aladdhapiyasamāgamena kucittavinodanatthaṁ piyassa yā vesagatidiṭṭhihasitabhaṇitehānukati",
  "anya-e0810n1:493_3": "karīyate, sā līlā, lala vilāse, lala upasevāyanti vā dhātvattho, a. Surate pavaḍḍhecchā",
  "anya-e0810n1:493_4": "heḷā, helā vā, hila hāvakaraṇe, a. Madarāgahassajanito vipariyāso vibbhamo. Ābharaṇavilepanādīnaṁ",
  "anya-e0810n1:493_5": "kutoci piyāparādhato issāyānādarena cattānaṁ sakhīnaṁ payatanena vāraṇaṁ vicchitti,",
  "anya-e0810n1:493_6": "chidi dvedhākaraṇe,ti. Piyena dattaṁ pītinibandhanaṁ svappamapi bhūsanaṁ vicchittītyaññe.",
  "anya-e0810n1:493_7": "Kilakiñcitādayo nāṭakasatthānusārato byākhyāsudhāṭīkāṭīppaṇe ñeyyā.",
  "anya-e0810n1:494_0": "175. Tikaṁ hasite. Hasa hasane, sabbatra bhāvasādhanaṁ. So hāso mando samāno mihitaṁ,",
  "anya-e0810n1:494_1": "sitañcuccate. Miha īsaṁhasane. Mandassitaṁ mhitantipi pāṭho, mhi īsaṁhasanetipi dhātu,",
  "anya-e0810n1:494_2": "mhissa, mihissa vā syādeso, sitaṁ. Sabbatra bhāve to.",
  "anya-e0810n1:495": "Īsaṁphullitadantehi, kaṭākkhehi soṭṭhavehi ca;",
  "anya-e0810n1:496": "Alakkhitadvijadvāraṁ, sitamicchanti sūrayo cintāmaṇiṭīkā 7.34.",
  "anya-e0810n1:497": "Dvayaṁ mahāhasite. Aṭa gatiyaṁ, dūragāmihāso aṭahāso, atikkanto vā hāso aṭahāso, tassa ṭo, ikārassattañca. Sitātihasitānaṁ antarāḷikaṁ vihasitaṁ.",
  "anya-e0810n1:498": "Ākuñcitakapola’kkhaṁ, sassanaṁ nissanaṁ tathā;",
  "anya-e0810n1:499": "Patthāvotthaṁ sānurāgaṁ, āhu vihasitaṁ budhā cintāmaṇiṭīkā 7.35.",
  "anya-e0810n1:500": "Dvayaṁ lomuggame. Romānaṁ añcanaṁ romañco, añca gamane, ṇo. Lomānaṁ haṁsanaṁ uddhaggabhāvo lomahaṁsano.",
  "anya-e0810n1:501_0": "176.Parihāsādichakkaṁ vallabhādīnaṁ parihāse. Parihasantyatrāti parihāso, ṇo, paribhavitukāmena",
  "anya-e0810n1:501_1": "hāsoti vā parihāso. Du parihāse, du anādareti vā dhātu, a, dava dāheti vā dhātu.",
  "anya-e0810n1:501_2": "Khiḍa kīḷāyaṁ, khiḍḍā, khiddātipi pāṭho, atha vā khaṁ tucchaṁ iḍḍā vācā, sā etthāti",
  "anya-e0810n1:501_3": "khiḍḍā. Kīḷa pītiyakīḷanesu, kīḷa vihāreti vā, kīḷanaṁ keḷi kīḷā ca kīḷitañca. Parihāsādichakkesupi",
  "anya-e0810n1:501_4": "adhikaraṇasādhanampi ācariyā vadanti.",
  "anya-e0810n1:502_0": "Tikaṁ niddāyaṁ. Nipubbo dā supane, a. Supa saye, ino, supinaṁ. A, soppaṁ. Accantaparissamādikāraṇā",
  "anya-e0810n1:502_1": "sabbaṅganimīlanaṁ middhaṁ. Mucchāpāyaṁ middhaṁ. Mida kāriyakkhamane, to. Medhayati",
  "anya-e0810n1:502_2": "vā middhaṁ, akammaññabhāvena vihiṁ satītyattho, kampanattho caladhātu mucchāpāye",
  "anya-e0810n1:502_3": "papubbo. Akkhidalānaṁ pacalabhāvena ayati pavattatīti pacalāyikā, ṇvu, assittaṁ.",
  "anya-e0810n1:503_0": "177-178.Ketavantaṁ kūṭe. Karaṇaṁ kati, ninditā kati nikati. Aṭa gamane, kucchitenākārena",
  "anya-e0810n1:503_1": "aṭatīti kūṭaṁ. Kuṭa chedaneti vā dhātu saddanītidhātumālāyaṁ pana ‘‘kūṭa appasāde’’ti",
  "anya-e0810n1:503_2": "dhātunā sādhitaṁ. Rabhi byāje, byājo nāma ketavaṁ. Saṭha ketave, saṭhaṁ, saṭhayati",
  "anya-e0810n1:503_3": "na sammā bhāsati yenāti vā saṭhaṁ. Kitavassa dhammo ketavaṁ, kitavo nāma jūtakāro,",
  "anya-e0810n1:503_4": "coro vā, kita nivāse, avo. Kapaṭo, byājo, upadhi, kusati iccādīnipi ketavassa nāmāni.",
  "anya-e0810n1:504_0": "Sattakaṁ sabhāve. Bhavanaṁ bhāvo, sassa attano, santo vā saṁvijjamāno bhāvo sabhāvo.",
  "anya-e0810n1:504_1": "Saja visajjanāliṅgananimmānesu, natthi visajjanametassāti nissaggo. Rūpa pakāsane,",
  "anya-e0810n1:504_2": "saṁvijjamānaṁ rūpaṁ sarūpaṁ. Karaṇaṁ bhavanaṁ kati, paṭhamaṁ kati pakati. Yathā paṭhamakāle",
  "anya-e0810n1:504_3": "sambhūtā, tatheva sabbadāpītyattho. Sīla samādhimhi, samādhi niyamo. Lakkha dassanaṅkesu,",
  "anya-e0810n1:504_4": "tatheva lakkhitabbanti lakkhaṇaṁ, yu. Tatheva bhavatīti bhāvo.",
  "anya-e0810n1:505_0": "Dvayaṁ ussave. Usa dāhe. Kaṁ usavanti uggirayantyatrāti ussavo, nānāsamiddhīhi savanti",
  "anya-e0810n1:505_1": "etthāti vā ussavo. Chi chedane, chindati sokametthāti chaṇo. Yu. Issa lopo. Sokaṁ,",
  "anya-e0810n1:505_2": "pāpañca chindantā aṇanti saddāyanti etthāti vā chaṇo. Chi chedane. Aṇa saddattho daṇḍako dhātu.",
  "anya-e0810n1:506_0": "179. Yathā sasnehaṁ pakatitilatelādisnehasahitaṁ dīpakaṁ pajjotaṁ dhārento jantu",
  "anya-e0810n1:506_1": "naro atyandhakāragabbhādīsvapi ṭhitāni khuddakānyatthajātāni atisukhumānipi nānādabbasamūhāni",
  "anya-e0810n1:506_2": "sukhaṁva sampassati, tathā sasnehaṁ buddhapariyāyādianekapariyāyasnehasahitaṁ imaṁ",
  "anya-e0810n1:506_3": "abhidhānappadīpikaṁ ganthaṁ uggahaṇadhāraṇādinā dhārento jantu sotujano khuddakāni",
  "anya-e0810n1:506_4": "atthajātāni nānāsatthesu āgatāni atigambhīrāni atthajātāni sukhaṁ sampassatīti yojanā.",
  "anya-e0810n1:507": "Iti sakalabyākaraṇamahāvanāsaṅgañāṇacārinā kavikuñjarakesarinā sirimahācaturaṅgabalena mahāmaccena viracitāyaṁ abhidhānappadīpikāvaṇṇanāyaṁ saggakaṇḍavaṇṇanā samattā.",
  "anya-e0810n1:508": "Saggakaṇḍavaṇṇanā niṭṭhitā."
}