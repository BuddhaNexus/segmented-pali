{
  "atk-s0505a2:0": "3. Mahāvaggo",
  "atk-s0505a2:1": "1. Pabbajjāsuttavaṇṇanā",
  "atk-s0505a2:2_0": "408.Pabbajjaṁkittayissāmīti pabbajjāsuttaṁ. Kā uppatti? Bhagavati kira sāvatthiyaṁ",
  "atk-s0505a2:2_1": "viharante āyasmato ānandassa parivitakko udapādi – ‘‘sāriputtādīnaṁ mahāsāvakānaṁ",
  "atk-s0505a2:2_2": "pabbajjā kittitā, taṁ bhikkhū ca upāsakā ca jānanti. Bhagavato pana akittitā, yaṁnūnāhaṁ",
  "atk-s0505a2:2_3": "kitteyya’’nti. So jetavanavihāre āsane nisīditvā cittabījaniṁ gahetvā bhikkhūnaṁ",
  "atk-s0505a2:2_4": "bhagavato pabbajjaṁ kittento imaṁ suttamabhāsi.",
  "atk-s0505a2:3_0": "Tattha yasmā pabbajjaṁ kittentena yathā pabbaji, taṁ kittetabbaṁ. Yathā ca pabbaji,",
  "atk-s0505a2:3_1": "taṁ kittentena yathā vīmaṁsamāno pabbajjaṁ rocesi, taṁ kittetabbaṁ. Tasmā ‘‘pabbajjaṁ",
  "atk-s0505a2:3_2": "kittayissāmī’’ti vatvā ‘‘yathā pabbajī’’tiādimāha. Cakkhumāti pañcahi cakkhūhi cakkhumā",
  "atk-s0505a2:3_3": "cakkhusampannoti attho. Sesamādigāthāya uttānameva.",
  "atk-s0505a2:4_0": "409. Idāni ‘‘yathā vīmaṁsamāno’’ti tamatthaṁ pakāsento āha ‘‘sambādhoya’’nti. Tattha",
  "atk-s0505a2:4_1": "sambādhoti puttadārādisampīḷanena kilesasampīḷanena ca kusalakiriyāya okāsarahito.",
  "atk-s0505a2:4_2": "Rajassāyatananti kambojādayo viya assādīnaṁ, rāgādirajassa uppattideso. Abbhokāsoti",
  "atk-s0505a2:4_3": "vuttasambādhapaṭipakkhabhāvena ākāso viya vivaṭā. Iti disvāna pabbajīti iti gharāvāsapabbajjāsu",
  "atk-s0505a2:4_4": "byādhijarāmaraṇehi suṭṭhutaraṁ codiyamānahadayo ādīnavamānisaṁsañca vīmaṁsitvā, mahābhinikkhamanaṁ",
  "atk-s0505a2:4_5": "nikkhamitvā , anomānadītīre khaggena kese chinditvā, tāvadeva ca dvaṅgulamattasaṇṭhitasamaṇasāruppakesamassu",
  "atk-s0505a2:4_6": "hutvā ghaṭikārena brahmunā upanīte aṭṭha parikkhāre gahetvā ‘‘evaṁ nivāsetabbaṁ pārupitabba’’nti",
  "atk-s0505a2:4_7": "kenaci ananusiṭṭho anekajātisahassapavattitena attano pabbajjāciṇṇeneva sikkhāpiyamāno",
  "atk-s0505a2:4_8": "pabbaji. Ekaṁ kāsāvaṁ nivāsetvā ekaṁ uttarāsaṅgaṁ karitvā ekaṁ cīvaraṁ khandhe karitvā",
  "atk-s0505a2:4_9": "mattikāpattaṁ aṁse ālaggetvā pabbajitavesaṁ adhiṭṭhāsīti vuttaṁ hoti. Sesamettha uttānameva.",
  "atk-s0505a2:5_0": "410. Evaṁ bhagavato pabbajjaṁ kittetvā tato paraṁ pabbajitapaṭipattiṁ anomānadītīraṁ",
  "atk-s0505a2:5_1": "hitvā padhānāya gamanañca pakāsetuṁ ‘‘pabbajitvāna kāyenā’’tiādiṁ sabbamabhāsi. Tattha",
  "atk-s0505a2:5_2": "kāyena pāpakammaṁ vivajjayīti tividhaṁ kāyaduccaritaṁ vajjesi. Vacīduccaritanti catubbidhaṁ",
  "atk-s0505a2:5_3": "vacīduccaritaṁ. Ājīvaṁ parisodhayīti micchājīvaṁ hitvā sammājīvameva pavattayi.",
  "atk-s0505a2:6_0": "411. Evaṁ ājīvaṭṭhamakasīlaṁ sodhetvā anomānadītīrato tiṁsayojanappamāṇaṁ sattāhena",
  "atk-s0505a2:6_1": "agamā rājagahaṁ buddho. Tattha kiñcāpi yadā rājagahaṁ agamāsi, tadā buddho na hoti,",
  "atk-s0505a2:6_2": "tathāpi buddhassa pubbacariyāti katvā evaṁ vattuṁ labbhati – ‘‘idha rājā jāto, idha",
  "atk-s0505a2:6_3": "rajjaṁ aggahesī’’tiādi lokiyavohāravacanaṁ viya. Magadhānanti magadhānaṁ janapadassa",
  "atk-s0505a2:6_4": "nagaranti vuttaṁ hoti. Giribbajanti idampi tassa nāmaṁ. Tañhi paṇḍavagijjhakūṭavebhāraisigilivepullanāmakānaṁ",
  "atk-s0505a2:6_5": "pañcannaṁ girīnaṁ majjhe vajo viya ṭhitaṁ, tasmā ‘‘giribbaja’’nti vuccati. Piṇḍāya",
  "atk-s0505a2:6_6": "abhihāresīti bhikkhatthāya tasmiṁ nagare cari. So kira nagaradvāre ṭhatvā cintesi",
  "atk-s0505a2:6_7": "– ‘‘sacāhaṁ rañño bimbisārassa attano āgamanaṁ nivedeyyaṁ, ‘suddhodanassa putto siddhattho",
  "atk-s0505a2:6_8": "nāma kumāro āgato’ti bahumpi me paccayaṁ abhihareyya. Na kho pana me taṁ patirūpaṁ",
  "atk-s0505a2:6_9": "pabbajitassa ārocetvā paccayagahaṇaṁ, handāhaṁ piṇḍāya carāmī’’ti devadattiyaṁ paṁsukūlacīvaraṁ",
  "atk-s0505a2:6_10": "pārupitvā mattikāpattaṁ gahetvā pācīnadvārena nagaraṁ pavisitvā anugharaṁ piṇḍāya",
  "atk-s0505a2:6_11": "acari. Tenāha āyasmā ānando – ‘‘piṇḍāya abhihāresī’’ti. Ākiṇṇavaralakkhaṇoti sarīre",
  "atk-s0505a2:6_12": "ākiritvā viya ṭhapitavaralakkhaṇo vipulavaralakkhaṇo vā. Vipulampi hi ‘‘ākiṇṇa’’nti",
  "atk-s0505a2:6_13": "vuccati. Yathāha – ‘‘ākiṇṇaluddo puriso, dhāticelaṁva makkhito’’ti (jā. 1.6.118;",
  "atk-s0505a2:6_14": "1.9.106). Vipulaluddoti attho.",
  "atk-s0505a2:7_0": "412.Tamaddasāti tato kira purimāni satta divasāni nagare nakkhattaṁ ghositaṁ ahosi.",
  "atk-s0505a2:7_1": "Taṁ divasaṁ pana ‘‘nakkhattaṁ vītivattaṁ, kammantā payojetabbā’’ti bheri cari. Atha",
  "atk-s0505a2:7_2": "mahājano rājaṅgaṇe sannipati. Rājāpi ‘‘kammantaṁ saṁvidahissāmī’’ti sīhapañjaraṁ",
  "atk-s0505a2:7_3": "vivaritvā balakāyaṁ passanto taṁ piṇḍāya abhihārentaṁ mahāsattaṁ addasa. Tenāha āyasmā",
  "atk-s0505a2:7_4": "ānando – ‘‘tamaddasā bimbisāro, pāsādasmiṁ patiṭṭhito’’ti. Imamatthaṁ abhāsathāti",
  "atk-s0505a2:7_5": "imaṁ atthaṁ amaccānaṁ abhāsi.",
  "atk-s0505a2:8_0": "413. Idāni taṁ tesaṁ amaccānaṁ bhāsitamatthaṁ dassento āha – ‘‘imaṁ bhonto’’ti. Tattha",
  "atk-s0505a2:8_1": "imanti so rājā bodhisattaṁ dasseti, bhontoti amacce ālapati. Nisāmethāti passatha.",
  "atk-s0505a2:8_2": "Abhirūpoti dassanīyaṅgapaccaṅgo. Brahmāti ārohapariṇāhasampanno. Sucīti parisuddhachavivaṇṇo.",
  "atk-s0505a2:8_3": "Caraṇenāti gamanena.",
  "atk-s0505a2:9_0": "414-5.Nīcakulāmivāti nīcakulā iva pabbajito na hotīti attho. Makāro padasandhikaro.",
  "atk-s0505a2:9_1": "Kuhiṁ bhikkhu gamissatīti ayaṁ bhikkhu kuhiṁ gamissati, ajja kattha vasissatīti jānituṁ",
  "atk-s0505a2:9_2": "rājadūtā sīghaṁ gacchantu. Dassanakāmā hi mayaṁ assāti iminā adhippāyena āha. Guttadvāro",
  "atk-s0505a2:9_3": "okkhittacakkhutāya, susaṁvuto satiyā. Guttadvāro vā satiyā, susaṁvuto pāsādikena",
  "atk-s0505a2:9_4": "saṅghāṭicīvaradhāraṇena.",
  "atk-s0505a2:10_0": "416.Khippaṁ pattaṁ apūresīti sampajānattā patissatattā ca adhikaṁ agaṇhanto ‘‘alaṁ",
  "atk-s0505a2:10_1": "ettāvatā’’ti ajjhāsayapūraṇena khippaṁ pattaṁ apūresi. Munīti monatthāya paṭipannattā",
  "atk-s0505a2:10_2": "appattamunibhāvopi muniicceva vutto, lokavohārena vā. Lokiyā hi amonasampattampi",
  "atk-s0505a2:10_3": "pabbajitaṁ ‘‘munī’’ti bhaṇanti. Paṇḍavaṁ abhihāresīti taṁ pabbataṁ abhiruhi. So kira",
  "atk-s0505a2:10_4": "manusse pucchi ‘‘imasmiṁ nagare pabbajitā kattha vasantī’’ti. Athassa te ‘‘paṇḍavassa",
  "atk-s0505a2:10_5": "upari puratthābhimukhapabbhāre’’ti ārocesuṁ. Tasmā tameva paṇḍavaṁ abhihāresi ‘‘ettha",
  "atk-s0505a2:10_6": "vāso bhavissatī’’ti evaṁ cintetvā.",
  "atk-s0505a2:11_0": "419-23.Byagghusabhova sīhova girigabbhareti giriguhāyaṁ byaggho viya usabho viya",
  "atk-s0505a2:11_1": "sīho viya ca nisinnoti attho. Ete hi tayo seṭṭhā vigatabhayabheravā girigabbhare",
  "atk-s0505a2:11_2": "nisīdanti, tasmā evaṁ upamaṁ akāsi. Bhaddayānenāti hatthiassarathasivikādinā uttamayānena.",
  "atk-s0505a2:11_3": "Sayānabhūmiṁ yāyitvāti yāvatikā bhūmi hatthiassādinā yānena sakkā gantuṁ, taṁ gantvā.",
  "atk-s0505a2:11_4": "Āsajjāti patvā, samīpamassa gantvāti attho. Upāvisīti nisīdi. Yuvāti yobbanasampanno.",
  "atk-s0505a2:11_5": "Daharoti jātiyā taruṇo. Paṭhamuppattiko susūti tadubhayavisesanameva. Yuvā susūti",
  "atk-s0505a2:11_6": "atiyobbano. Paṭhamuppattikoti paṭhameneva yobbanavesena uṭṭhito. Daharo cāsīti sati",
  "atk-s0505a2:11_7": "ca daharatte susu bālako viya khāyasīti.",
  "atk-s0505a2:12_0": "424-5.Anīkagganti balakāyaṁ senāmukhaṁ. Dadāmi bhoge bhuñjassūti ettha ‘‘ahaṁ te",
  "atk-s0505a2:12_1": "aṅgamagadhesu yāvicchasi, tāva dadāmi bhoge. Taṁ tvaṁ sobhayanto anīkaggaṁ nāgasaṅghapurakkhato",
  "atk-s0505a2:12_2": "bhuñjassū’’ti evaṁ sambandho veditabbo. Ujuṁ janapado rājāti ‘‘dadāmi bhoge bhuñjassu,",
  "atk-s0505a2:12_3": "jātiṁ akkhāhi pucchito’’ti evaṁ kira vutto mahāpuriso cintesi – ‘‘sace ahaṁ rajjena",
  "atk-s0505a2:12_4": "atthiko assaṁ, cātumahārājikādayopi maṁ attano attano rajjena nimanteyyuṁ, gehe ṭhito",
  "atk-s0505a2:12_5": "eva vā cakkavattirajjaṁ kāreyyaṁ. Ayaṁ pana rājā ajānanto evamāha – ‘handāhaṁ, taṁ",
  "atk-s0505a2:12_6": "jānāpemī’’’ti bāhaṁ uccāretvā attano āgatadisābhāgaṁ niddisanto ‘‘ujuṁ janapado rājā’’tiādimāha.",
  "atk-s0505a2:12_7": "Tattha himavantassapassatoti bhaṇanto sassasampattivekallābhāvaṁ dasseti. Himavantañhi",
  "atk-s0505a2:12_8": "nissāya pāsāṇavivarasambhavā mahāsālāpi pañcahi vuddhīhi vaḍḍhanti, kimaṅgaṁ pana",
  "atk-s0505a2:12_9": "khette vuttāni sassāni. Dhanavīriyena sampannoti bhaṇanto sattahi ratanehi avekallattaṁ,",
  "atk-s0505a2:12_10": "pararājūhi atakkanīyaṁ vīrapurisādhiṭṭhitabhāvañcassa dasseti. Kosalesu niketinoti",
  "atk-s0505a2:12_11": "bhaṇanto navakarājabhāvaṁ paṭikkhipati. Navakarājā hi niketīti na vuccati. Yassa",
  "atk-s0505a2:12_12": "pana ādikālato pabhuti anvayavasena so eva janapado nivāso, so niketīti vuccati.",
  "atk-s0505a2:12_13": "Tathārūpo ca rājā suddhodano, yaṁ sandhāyāha ‘‘kosalesu niketino’’ti. Tena anvayāgatampi",
  "atk-s0505a2:12_14": "bhogasampattiṁ dīpeti.",
  "atk-s0505a2:13_0": "426. Ettāvatā attano bhogasampattiṁ dīpetvā ‘‘ādiccā nāma gottena, sākiyā nāma jātiyā’’ti",
  "atk-s0505a2:13_1": "iminā jātisampattiñca ācikkhitvā yaṁ vuttaṁ raññā ‘‘dadāmi bhoge bhuñjassū’’ti, taṁ",
  "atk-s0505a2:13_2": "paṭikkhipanto āha – ‘‘tamhā kulā pabbajitomhi, na kāme abhipatthaya’’nti. Yadi hi",
  "atk-s0505a2:13_3": "ahaṁ kāme abhipatthayeyyaṁ, na īdisaṁ dhanavīriyasampannaṁ dvāsītisahassavīrapurisasamākulaṁ",
  "atk-s0505a2:13_4": "kulaṁ chaḍḍetvā pabbajeyyanti ayaṁ kirettha adhippāyo.",
  "atk-s0505a2:14_0": "427. Evaṁ rañño vacanaṁ paṭikkhipitvā tato paraṁ attano pabbajjāhetuṁ dassento āha",
  "atk-s0505a2:14_1": "– ‘‘kāmesvādīnavaṁ disvā, nekkhammaṁ daṭṭhu khemato’’ti. Etaṁ ‘‘pabbajitomhī’’ti",
  "atk-s0505a2:14_2": "iminā sambandhitabbaṁ. Tattha daṭṭhūti disvā . Sesamettha ito purimagāthāsu ca yaṁ",
  "atk-s0505a2:14_3": "yaṁ na vicāritaṁ, taṁ taṁ sabbaṁ uttānatthattā eva na vicāritanti veditabbaṁ. Evaṁ",
  "atk-s0505a2:14_4": "attano pabbajjāhetuṁ vatvā padhānatthāya gantukāmo rājānaṁ āmantento āha – ‘‘padhānāya",
  "atk-s0505a2:14_5": "gamissāmi, ettha me rañjatī mano’’ti. Tassattho – yasmāhaṁ, mahārāja, nekkhammaṁ",
  "atk-s0505a2:14_6": "daṭṭhu khemato pabbajito, tasmā taṁ paramatthanekkhammaṁ nibbānāmataṁ sabbadhammānaṁ",
  "atk-s0505a2:14_7": "aggaṭṭhena padhānaṁ patthento padhānatthāya gamissāmi, ettha me padhāne rañjati mano,",
  "atk-s0505a2:14_8": "na kāmesūti. Evaṁ vutte kira rājā bodhisattaṁ āha – ‘‘pubbeva metaṁ, bhante, sutaṁ",
  "atk-s0505a2:14_9": "‘suddhodanarañño kira putto siddhatthakumāro cattāri pubbanimittāni disvā pabbajitvā",
  "atk-s0505a2:14_10": "buddho bhavissatī’ti, sohaṁ, bhante, tumhākaṁ adhimuttiṁ disvā evaṁpasanno ‘addhā",
  "atk-s0505a2:14_11": "buddhattaṁ pāpuṇissathā’ti. Sādhu, bhante, buddhattaṁ patvā paṭhamaṁ mama vijitaṁ okkameyyāthā’’ti.",
  "atk-s0505a2:15": "Paramatthajotikāya khuddaka-aṭṭhakathāya",
  "atk-s0505a2:16": "Suttanipāta-aṭṭhakathāya pabbajjāsuttavaṇṇanā niṭṭhitā.",
  "atk-s0505a2:17": "2. Padhānasuttavaṇṇanā",
  "atk-s0505a2:18_0": "428.Taṁmaṁ padhānapahitattanti padhānasuttaṁ. Kā uppatti? ‘‘Padhānāya gamissāmi,",
  "atk-s0505a2:18_1": "ettha me rañjatī mano’’ti āyasmā ānando pabbajjāsuttaṁ niṭṭhāpesi. Bhagavā gandhakuṭiyaṁ",
  "atk-s0505a2:18_2": "nisinno cintesi – ‘‘mayā chabbassāni padhānaṁ patthayamānena dukkarakārikā katā,",
  "atk-s0505a2:18_3": "taṁ ajja bhikkhūnaṁ kathessāmī’’ti. Atha gandhakuṭito nikkhamitvā buddhāsane nisinno",
  "atk-s0505a2:18_4": "‘‘taṁ maṁ padhānapahitatta’’nti ārabhitvā imaṁ suttamabhāsi.",
  "atk-s0505a2:19_0": "Tattha taṁ manti dvīhipi vacanehi attānameva niddisati. Padhānapahitattanti nibbānatthāya",
  "atk-s0505a2:19_1": "pesitacittaṁ pariccattaattabhāvaṁ vā. Nadiṁ nerañjaraṁ patīti lakkhaṇaṁ niddisati.",
  "atk-s0505a2:19_2": "Lakkhaṇañhi padhānapahitattāya nerañjarā nadī. Teneva cettha upayogavacanaṁ. Ayaṁ",
  "atk-s0505a2:19_3": "panattho ‘‘nadiyā nerañjarāyā’’ti, nerañjarāya tīreti vuttaṁ hoti. Viparakkammāti",
  "atk-s0505a2:19_4": "atīva parakkamitvā. Jhāyantanti appāṇakajjhānamanuyuñjantaṁ . Yogakkhemassa pattiyāti",
  "atk-s0505a2:19_5": "catūhi yogehi khemassa nibbānassa adhigamatthaṁ.",
  "atk-s0505a2:20_0": "429.Namucīti māro. So hi attano visayā nikkhamitukāme devamanusse na muñcati, antarāyaṁ",
  "atk-s0505a2:20_1": "nesaṁ karoti, tasmā ‘‘namucī’’ti vuccati. Karuṇaṁ vācanti anuddayāyuttaṁ vācaṁ. Bhāsamāno",
  "atk-s0505a2:20_2": "upāgamīti idaṁ uttānameva. Kasmā pana upāgato? Mahāpuriso kira ekadivasaṁ cintesi",
  "atk-s0505a2:20_3": "– ‘‘sabbadā āhāraṁ pariyesamāno jīvite sāpekkho hoti, na ca sakkā jīvite sāpekkhena",
  "atk-s0505a2:20_4": "amataṁ adhigantu’’nti . Tato āhārupacchedāya paṭipajji, tena kiso dubbaṇṇo ca ahosi.",
  "atk-s0505a2:20_5": "Atha māro ‘‘ayaṁ sambodhāya maggo hoti, na hotīti ajānanto atighoraṁ tapaṁ karoti,",
  "atk-s0505a2:20_6": "kadāci mama visayaṁ atikkameyyā’’ti bhīto ‘‘idañcidañca vatvā vāressāmī’’ti āgato.",
  "atk-s0505a2:20_7": "Tenevāha – ‘‘kiso tvamasi dubbaṇṇo, santike maraṇaṁ tavā’’ti.",
  "atk-s0505a2:21_0": "430. Evañca pana vatvā athassa maraṇasantikabhāvaṁ sāvento āha – ‘‘sahassabhāgo maraṇassa,",
  "atk-s0505a2:21_1": "ekaṁso tava jīvita’’nti. Tassattho – sahassaṁ bhāgānaṁ assāti sahassabhāgo. Ko so",
  "atk-s0505a2:21_2": "? Maraṇassa paccayoti pāṭhaseso. Eko aṁsoti ekaṁso. Idaṁ vuttaṁ hoti – ayaṁ appāṇakajjhānādisahassabhāgo",
  "atk-s0505a2:21_3": "tava maraṇassa paccayo, tato pana te eko eva bhāgo jīvitaṁ, evaṁ santike maraṇaṁ",
  "atk-s0505a2:21_4": "tavāti. Evaṁ maraṇassa santikabhāvaṁ sāvetvā atha naṁ jīvite samussāhento āha ‘‘jīva",
  "atk-s0505a2:21_5": "bho jīvitaṁ seyyo’’ti. Kathaṁ seyyoti ce. Jīvaṁ puññāni kāhasīti.",
  "atk-s0505a2:22_0": "431. Atha attanā sammatāni puññāni dassento āha – ‘‘carato ca te brahmacariya’’nti.",
  "atk-s0505a2:22_1": "Tattha brahmacariyanti kālena kālaṁ methunaviratiṁ sandhāyāha, yaṁ tāpasā karonti.",
  "atk-s0505a2:22_2": "Jūhatoti juhantassa. Sesamettha pākaṭameva.",
  "atk-s0505a2:23_0": "432.Duggo maggoti imaṁ pana aḍḍhagāthaṁ padhānavicchandaṁ janento āha. Tattha appāṇakajjhānādigahanattā",
  "atk-s0505a2:23_1": "dukkhena gantabboti duggo, dukkhitakāyacittena kattabbattā dukkaro, santikamaraṇena",
  "atk-s0505a2:23_2": "tādisenāpi pāpuṇituṁ asakkuṇeyyato durabhisambhavoti evamattho veditabbo. Ito paraṁ",
  "atk-s0505a2:23_3": "imā gāthā bhaṇaṁ māro, aṭṭhā buddhassa santiketi ayamupaḍḍhagāthā saṅgītikārehi vuttā.",
  "atk-s0505a2:23_4": "Sakalagāthāpīti eke. Bhagavatā eva pana paraṁ viya attānaṁ niddisantena sabbamettha",
  "atk-s0505a2:23_5": "evaṁjātikaṁ vuttanti ayamamhākaṁ khanti. Tattha aṭṭhāti aṭṭhāsi. Sesaṁ uttānameva.",
  "atk-s0505a2:24": "433. Chaṭṭhagāthāya yenatthenāti ettha paresaṁ antarāyakaraṇena attano atthena tvaṁ, pāpima, āgatosīti ayamadhippāyo . Sesaṁ uttānameva.",
  "atk-s0505a2:25_0": "434. ‘‘Jīvaṁ puññāni kāhasī’’ti idaṁ pana vacanaṁ paṭikkhipanto ‘‘aṇumattopī’’ti",
  "atk-s0505a2:25_1": "imaṁ gāthamāha. Tattha puññenāti vaṭṭagāmiṁ mārena vuttaṁ puññaṁ sandhāya bhaṇati. Sesaṁ uttānameva.",
  "atk-s0505a2:26_0": "435. Idāni ‘‘ekaṁso tava jīvita’’nti idaṁ vacanaṁ ārabbha māraṁ santajjento ‘‘atthi",
  "atk-s0505a2:26_1": "saddhā’’ti imaṁ gāthamāha. Tatrāyamadhippāyo – are, māra, yo anuttare santivarapade",
  "atk-s0505a2:26_2": "assaddho bhaveyya, saddhopi vā kusīto, saddho āraddhavīriyo samānopi vā duppañño,",
  "atk-s0505a2:26_3": "taṁ tvaṁ jīvitamanupucchamāno sobheyyāsi, mayhaṁ pana anuttare santivarapade okappanasaddhā",
  "atk-s0505a2:26_4": "atthi, tathā kāyikacetasikamasithilaparakkamatāsaṅkhātaṁ vīriyaṁ, vajirūpamā paññā",
  "atk-s0505a2:26_5": "ca mama vijjati, so tvaṁ evaṁ maṁ pahitattaṁ uttamajjhāsayaṁ kiṁ jīvamanupucchasi,",
  "atk-s0505a2:26_6": "kasmā jīvitaṁ pucchasi. Paññāca mamāti ettha ca saddena sati samādhi ca. Evaṁ sante",
  "atk-s0505a2:26_7": "yehi pañcahi indriyehi samannāgatā nibbānaṁ pāpuṇanti, tesu ekenāpi avirahitaṁ evaṁ",
  "atk-s0505a2:26_8": "maṁ pahitattaṁ kiṁ jīvamanupucchasi? Nanu – ekāhaṁ jīvitaṁ seyyo, vīriyamārabhato",
  "atk-s0505a2:26_9": "daḷhaṁ (dha. pa. 112). Paññavantassa jhāyino, passato udayabbayanti (dha. pa. 111, 113).",
  "atk-s0505a2:27_0": "436-8. Evaṁ māraṁ santajjetvā attano dehacittappavattiṁ dassento ‘‘nadīnamapī’’pi",
  "atk-s0505a2:27_1": "gāthāttayamāha. Tamatthato pākaṭameva. Ayaṁ pana adhippāyavaṇṇanā – yvāyaṁ mama sarīre",
  "atk-s0505a2:27_2": "appāṇakajjhānavīriyavegasamuṭṭhito vāto vattati, loke gaṅgāyamunādīnaṁ nadīnampi",
  "atk-s0505a2:27_3": "sotāni ayaṁ visosaye, kiñca me evaṁ pahitattassa catunāḷimattaṁ lohitaṁ na upasoseyya.",
  "atk-s0505a2:27_4": "Na kevalañca me lohitameva sussati, apica kho pana tamhi lohite sussamānamhi baddhābaddhabhedaṁ",
  "atk-s0505a2:27_5": "sarīrānugataṁ pittaṁ, asitapītādipaṭicchādakaṁ catunāḷimattameva semhañca, kiñcāparaṁ",
  "atk-s0505a2:27_6": "tattakameva muttañca ojañca sussati, tesu ca sussamānesu maṁsānipi khīyanti, tassa",
  "atk-s0505a2:27_7": "me evaṁ anupubbena maṁsesu khīyamānesu bhiyyo cittaṁ pasīdati, na tveva tappaccayā",
  "atk-s0505a2:27_8": "saṁsīdati. So tvaṁ īdisaṁ cittamajānanto sarīramattameva disvā bhaṇasi ‘‘kiso tvamasi",
  "atk-s0505a2:27_9": "dubbaṇṇo, santike maraṇaṁ tavā’’ti. Na kevalañca me cittameva pasīdati, apica kho",
  "atk-s0505a2:27_10": "pana bhiyyo sati ca paññā ca samādhi mama tiṭṭhati, aṇumattopi pamādo vā sammoho",
  "atk-s0505a2:27_11": "vā cittavikkhepo vā natthi, tassa mayhaṁ evaṁ viharato ye keci samaṇabrāhmaṇā atītaṁ",
  "atk-s0505a2:27_12": "vā addhānaṁ anāgataṁ vā etarahi vā opakkamikā vedanā vedayanti, tāsaṁ nidassanabhūtaṁ",
  "atk-s0505a2:27_13": "pattassa uttamavedanaṁ. Yathā aññesaṁ dukkhena phuṭṭhānaṁ sukhaṁ, sītena uṇhaṁ, uṇhena",
  "atk-s0505a2:27_14": "sītaṁ, khudāya bhojanaṁ, pipāsāya phuṭṭhānaṁ udakaṁ apekkhate cittaṁ, evaṁ pañcasu",
  "atk-s0505a2:27_15": "kāmaguṇesu ekakāmampi nāpekkhake cittaṁ. ‘‘Aho vatāhaṁ subhojanaṁ bhuñjitvā sukhaseyyaṁ",
  "atk-s0505a2:27_16": "sayeyya’’nti īdisenākārena mama cittaṁ na uppannaṁ, passa, tvaṁ māra, sattassa suddhatanti.",
  "atk-s0505a2:28_0": "439-41. Evaṁ attano suddhataṁ dassetvā ‘‘nivāressāmi ta’’nti āgatassa mārassa manorathabhañjanatthaṁ",
  "atk-s0505a2:28_1": "mārasenaṁ kittetvā tāya aparājitabhāvaṁ dassento ‘‘kāmā te paṭhamā senā’’tiādikā cha gāthāyo āha.",
  "atk-s0505a2:29_0": "Tattha yasmā āditova agāriyabhūte satte vatthukāmesu kilesakāmā mohayanti, te abhibhuyya",
  "atk-s0505a2:29_1": "anagāriyabhāvaṁ upagatānaṁ pantesu vā senāsanesu aññataraññataresu vā adhikusalesu",
  "atk-s0505a2:29_2": "dhammesu arati uppajjati. Vuttañcetaṁ ‘‘pabbajitena kho, āvuso, abhirati dukkarā’’ti",
  "atk-s0505a2:29_3": "(saṁ. ni. 4.331). Tato te parapaṭibaddhajīvikattā khuppipāsā bādheti, tāya bādhitānaṁ",
  "atk-s0505a2:29_4": "pariyesanataṇhā cittaṁ kilamayati, atha nesaṁ kilantacittānaṁ thinamiddhaṁ okkamati.",
  "atk-s0505a2:29_5": "Tato visesamanadhigacchantānaṁ durabhisambhavesu araññavanapatthesu senāsanesu viharataṁ",
  "atk-s0505a2:29_6": "utrāsasaññitā bhīru jāyati, tesaṁ ussaṅkitaparisaṅkitānaṁ dīgharattaṁ vivekarasamanassādayamānānaṁ",
  "atk-s0505a2:29_7": "viharataṁ ‘‘na siyā nu kho esa maggo’’ti paṭipattiyaṁ vicikicchā uppajjati, taṁ vinodetvā",
  "atk-s0505a2:29_8": "viharataṁ appamattakena visesādhigamena mānamakkhathambhā jāyanti, tepi vinodetvā",
  "atk-s0505a2:29_9": "viharataṁ tato adhikataraṁ visesādhigamaṁ nissāya lābhasakkārasilokā uppajjanti,",
  "atk-s0505a2:29_10": "lābhādimucchitā dhammapatirūpakāni pakāsentā micchāyasaṁ adhigantvā tattha ṭhitā",
  "atk-s0505a2:29_11": "jātiādīhi attānaṁ ukkaṁsenti, paraṁ vambhenti, tasmā kāmādīnaṁ paṭhamasenādibhāvo veditabbo.",
  "atk-s0505a2:30_0": "442-3. Evametaṁ dasavidhaṁ senaṁ uddisitvā yasmā sā kaṇhadhammasamannāgatattā kaṇhassa",
  "atk-s0505a2:30_1": "namucino upakārāya saṁvattati, tasmā naṁ tava senāti niddisanto āha – ‘‘esā namuci",
  "atk-s0505a2:30_2": "te senā, kaṇhassābhippahārinī’’ti. Tattha abhippahārinīti samaṇabrāhmaṇānaṁ ghātanī",
  "atk-s0505a2:30_3": "nippothanī, antarāyakarīti attho. Na naṁ asūro jināti, jetvā ca labhate sukhanti",
  "atk-s0505a2:30_4": "evaṁ tava senaṁ asūro kāye ca jīvite ca sāpekkho puriso na jināti, sūro pana jināti,",
  "atk-s0505a2:30_5": "jetvā ca maggasukhaṁ phalasukhañca adhigacchati. Yasmā ca labhate sukhaṁ, tasmā sukhaṁ",
  "atk-s0505a2:30_6": "patthayamāno ahampi esa muñjaṁ parihareti. Saṅgāmāvacarā anivattino purisā attano",
  "atk-s0505a2:30_7": "anivattanakabhāvaviññāpanatthaṁ sīse vā dhaje vā āvudhe vā muñjatiṇaṁ bandhanti,",
  "atk-s0505a2:30_8": "taṁ ayampi pariharaticceva maṁ dhārehi. Tava senāya parājitassa dhiratthu mama jīvitaṁ,",
  "atk-s0505a2:30_9": "tasmā evaṁ dhārehi – saṅgāme me mataṁ seyyo, yañce jīve parājito, yena jīvitena parājito",
  "atk-s0505a2:30_10": "jīve, tasmā jīvitā tayā sammāpaṭipannānaṁ antarāyakarena saddhiṁ saṅgāme mataṁ mama seyyoti attho.",
  "atk-s0505a2:31_0": "444. Kasmā mataṁ seyyoti ce? Yasmā pagāḷhettha…pe… subbatā, ettha kāmādikāya attukkaṁsanaparavambhanapariyosānāya",
  "atk-s0505a2:31_1": "tava senāya pagāḷhā nimuggā anupaviṭṭhā eke samaṇabrāhmaṇā na dissanti, sīlādīhi",
  "atk-s0505a2:31_2": "guṇehi nappakāsanti, andhakāraṁ paviṭṭhā viya honti. Ete evaṁ pagāḷhā samānā sacepi",
  "atk-s0505a2:31_3": "kadāci ummujjitvā nimujjanapuriso viya ‘‘sāhu saddhā’’tiādinā nayena ummujjanti,",
  "atk-s0505a2:31_4": "tathāpi tāya senāya ajjhotthaṭattā tañca maggaṁ na jānanti khemaṁ nibbānagāmīnaṁ,",
  "atk-s0505a2:31_5": "sabbepi buddhapaccekabuddhādayo yena gacchanti subbatāti. Imaṁ pana gāthaṁ sutvā",
  "atk-s0505a2:31_6": "māro puna kiñci avatvā eva pakkāmi.",
  "atk-s0505a2:32_0": "445-6. Pakkante pana tasmiṁ mahāsatto tāya dukkarakārikāya kiñcipi visesaṁ anadhigacchanto",
  "atk-s0505a2:32_1": "anukkamena ‘‘siyā nu kho añño maggo bodhāyā’’tiādīni cintetvā oḷārikāhāraṁ āhāretvā,",
  "atk-s0505a2:32_2": "balaṁ gahetvā, visākhapuṇṇamadivase pageva sujātāya pāyāsaṁ paribhuñjitvā, bhadravanasaṇḍe",
  "atk-s0505a2:32_3": "divāvihāraṁ nisīditvā, tattha aṭṭha samāpattiyo nibbattento divasaṁ vītināmetvā sāyanhasamaye",
  "atk-s0505a2:32_4": "mahābodhimaṇḍābhimukho gantvā sotthiyena dinnā aṭṭha tiṇamuṭṭhiyo bodhimūle vikiritvā",
  "atk-s0505a2:32_5": "dasasahassalokadhātudevatāhi katasakkārabahumāno –",
  "atk-s0505a2:33": "‘‘Kāmaṁ taco ca nhāru ca, aṭṭhi ca avasissatu;",
  "atk-s0505a2:34": "Upasussatu nissesaṁ, sarīre maṁsalohita’’nti. –",
  "atk-s0505a2:35_0": "Caturaṅgavīriyaṁ adhiṭṭhahitvā ‘‘na dāni buddhattaṁ apāpuṇitvā pallaṅkaṁ bhindissāmī’’ti",
  "atk-s0505a2:35_1": "paṭiññaṁ katvā aparājitapallaṅke nisīdi. Taṁ ñatvā māro pāpimā ‘‘ajja siddhattho",
  "atk-s0505a2:35_2": "paṭiññaṁ katvā nisinno, ajjeva dānissa sā paṭiññā paṭibāhitabbā’’ti bodhimaṇḍato",
  "atk-s0505a2:35_3": "yāva cakkavāḷamāyataṁ dvādasayojanavitthāraṁ uddhaṁ navayojanamuggataṁ mārasenaṁ",
  "atk-s0505a2:35_4": "samuṭṭhāpetvā diyaḍḍhayojanasatappamāṇaṁ girimekhalaṁ hatthirājānaṁ āruyha bāhusahassaṁ",
  "atk-s0505a2:35_5": "māpetvā nānāvudhāni gahetvā ‘‘gaṇhatha, hanatha, paharathā’’ti bhaṇanto āḷavakasutte",
  "atk-s0505a2:35_6": "vuttappakārā vuṭṭhiyo māpesi, tā mahāpurisaṁ patvā tattha vuttappakārā eva sampajjiṁsu.",
  "atk-s0505a2:35_7": "Tato vajiraṅkusena hatthiṁ kumbhe paharitvā mahāpurisassa samīpaṁ netvā ‘‘uṭṭhehi,",
  "atk-s0505a2:35_8": "bho siddhattha, pallaṅkā’’ti āha. Mahāpuriso ‘‘na uṭṭhahāmi mārā’’ti vatvā taṁ dhajiniṁ",
  "atk-s0505a2:35_9": "samantā vilokento imā gāthāyo abhāsi ‘‘samantā dhajini’’nti.",
  "atk-s0505a2:36_0": "Tattha dhajininti senaṁ. Yuttanti uyyuttaṁ. Savāhananti girimekhalanāgarājasahitaṁ.",
  "atk-s0505a2:36_1": "Paccuggacchāmīti abhimukho upari gamissāmi, so ca kho tejeneva, na kāyena. Kasmā?",
  "atk-s0505a2:36_2": "Mā maṁ ṭhānā acāvayi, maṁ etasmā ṭhānā aparājitapallaṅkā māro mā cālesīti vuttaṁ",
  "atk-s0505a2:36_3": "hoti. Nappasahatīti sahituṁ na sakkoti, nābhibhavati vā. Āmaṁ pattanti kācajātaṁ",
  "atk-s0505a2:36_4": "mattikābhājanaṁ. Asmanāti pāsāṇena. Sesamettha pākaṭameva.",
  "atk-s0505a2:37_0": "447-8. Idāni ‘‘etaṁ te mārasenaṁ bhinditvā tato paraṁ vijitasaṅgāmo sampattadhammarājābhiseko",
  "atk-s0505a2:37_1": "idaṁ karissāmī’’ti dassento āha ‘‘vasīkaritvā’’ti. Tattha vasīkaritvā saṅkappanti",
  "atk-s0505a2:37_2": "maggabhāvanāya sabbaṁ micchāsaṅkappaṁ pahāya sammāsaṅkappasseva pavattanena vasīkaritvā",
  "atk-s0505a2:37_3": "saṅkappaṁ. Satiñca sūpatiṭṭhitanti kāyādīsu catūsu ṭhānesu attano satiñca suṭṭhu",
  "atk-s0505a2:37_4": "upaṭṭhitaṁ karitvā evaṁ vasīkatasaṅkappo suppatiṭṭhitassati raṭṭhā raṭṭhaṁ vicarissāmi",
  "atk-s0505a2:37_5": "devamanussabhede puthū sāvake vinayanto. Atha mayā vinīyamānā te appamattā…pe… na",
  "atk-s0505a2:37_6": "socare, taṁ nibbānāmatamevāti adhippāyo.",
  "atk-s0505a2:38_0": "449-51. Atha māro imā gāthāyo sutvā āha – ‘‘evarūpaṁ pakkhaṁ disvā na bhāyasi bhikkhū’’ti?",
  "atk-s0505a2:38_1": "‘‘Āma, māra, na bhāyāmī’’ti. ‘‘Kasmā na bhāyasī’’ti? ‘‘Dānādīnaṁ pāramipuññānaṁ katattā’’ti.",
  "atk-s0505a2:38_2": "‘‘Ko etaṁ jānāti dānādīni tvamakāsī’’ti? ‘‘Kiṁ ettha pāpima sakkhikiccena, apica",
  "atk-s0505a2:38_3": "ekasmiṁyeva bhave vessantaro hutvā yaṁ dānamadāsiṁ, tassānubhāvena sattakkhattuṁ",
  "atk-s0505a2:38_4": "chahi pakārehi sañjātakampā ayaṁ mahāpathavīyeva sakkhī’’ti. Evaṁ vutte udakapariyantaṁ",
  "atk-s0505a2:38_5": "katvā mahāpathavī kampi bheravasaddaṁ muñcamānā, yaṁ sutvā māro asanihato viya bhīto",
  "atk-s0505a2:38_6": "dhajaṁ paṇāmetvā palāyi saddhiṁ parisāya. Atha mahāpuriso tīhi yāmehi tisso vijjā",
  "atk-s0505a2:38_7": "sacchikatvā aruṇuggamane ‘‘anekajātisaṁsāraṁ…pe… taṇhānaṁ khayamajjhagā’’ti imaṁ",
  "atk-s0505a2:38_8": "udānaṁ udānesi. Māro udānasaddena āgantvā ‘‘ayaṁ‘buddho aha’nti paṭijānāti, handa",
  "atk-s0505a2:38_9": "naṁ anubandhāmi ābhisamācārikaṁ passituṁ. Sacassa kiñci kāyena vā vācāya vā khalitaṁ",
  "atk-s0505a2:38_10": "bhavissati, viheṭhessāmi na’’nti pubbe bodhisattabhūmiyaṁ chabbassāni anubandhitvā",
  "atk-s0505a2:38_11": "buddhattaṁ pattaṁ ekaṁ vassaṁ anubandhi. Tato bhagavato kiñci khalitaṁ apassanto",
  "atk-s0505a2:38_12": "‘‘satta vassānī’’ti imā nibbejanīyagāthāyo abhāsi.",
  "atk-s0505a2:39_0": "Tattha otāranti randhaṁ vivaraṁ. Nādhigacchissanti nādhigamiṁ. Medavaṇṇanti medapiṇḍasadisaṁ.",
  "atk-s0505a2:39_1": "Anupariyagāti parito parito agamāsi. Mudunti mudukaṁ. Vindemāti adhigaccheyyāma.",
  "atk-s0505a2:39_2": "Assādanāti sādubhāvo. Vāyasettoti vāyaso etto. Sesamettha pākaṭameva.",
  "atk-s0505a2:40_0": "Ayaṁ pana yojanā – satta vassāni bhagavantaṁ otārāpekkho anubandhiṁ katthaci avijahanto",
  "atk-s0505a2:40_1": "padāpadaṁ, evaṁ anubandhitvāpi ca otāraṁ nādhigamiṁ. Sohaṁ yathā nāma medavaṇṇaṁ",
  "atk-s0505a2:40_2": "pāsāṇaṁ medasaññī vāyaso ekasmiṁ passe mukhatuṇḍakena vijjhitvā assādaṁ avindamāno",
  "atk-s0505a2:40_3": "‘‘appeva nāma ettha mudu vindema, api ito assādanā siyā’’ti samantā tatheva vijjhanto",
  "atk-s0505a2:40_4": "anupariyāyitvā katthaci assādaṁ aladdhā ‘‘pāsāṇovāya’’nti nibbijja pakkameyya, evamevāhaṁ",
  "atk-s0505a2:40_5": "bhagavantaṁ kāyakammādīsu attano parittapaññāmukhatuṇḍakena vijjhanto samantā anupariyagā",
  "atk-s0505a2:40_6": "‘‘appeva nāma katthaci aparisuddhakāyasamācārādimudubhāvaṁ vindema, kutoci assādanā",
  "atk-s0505a2:40_7": "siyā’’ti, te dāni mayaṁ assādaṁ alabhamānā kākova selamāsajja nibbijjāpema gotamaṁ",
  "atk-s0505a2:40_8": "āsajja tato gotamā nibbijja apemāti. Evaṁ vadato kira mārassa satta vassāni nipphalaparissamaṁ",
  "atk-s0505a2:40_9": "nissāya balavasoko udapādi. Tenassa visīdamānaṅgapaccaṅgassa beluvapaṇḍu nāma vīṇā",
  "atk-s0505a2:40_10": "kacchato patitā. Yā sakiṁ kusalehi vāditā cattāro māse madhurassaraṁ muñcati, yaṁ",
  "atk-s0505a2:40_11": "gahetvā sakko pañcasikhassa adāsi. Taṁ so patamānampi na bujjhi. Tenāha bhagavā –",
  "atk-s0505a2:41": "452.",
  "atk-s0505a2:42": " ‘‘Tassa sokaparetassa, vīṇā kacchā abhassatha;",
  "atk-s0505a2:43": "Tato so dummano yakkho, tatthevantaradhāyathā’’ti.",
  "atk-s0505a2:44": "Saṅgītikārakā āhaṁsūti eke, amhākaṁ panetaṁ nakkhamatīti.",
  "atk-s0505a2:45": "Paramatthajotikāya khuddaka-aṭṭhakathāya",
  "atk-s0505a2:46": "Suttanipāta-aṭṭhakathāya padhānasuttavaṇṇanā niṭṭhitā.",
  "atk-s0505a2:47": "3. Subhāsitasuttavaṇṇanā",
  "atk-s0505a2:48_0": "Evaṁme sutanti subhāsitasuttaṁ. Attajjhāsayato cassa uppatti. Bhagavā hi subhāsitappiyo,",
  "atk-s0505a2:48_1": "so attano subhāsitasamudācārappakāsanena sattānaṁ dubbhāsitasamudācāraṁ paṭisedhento",
  "atk-s0505a2:48_2": "imaṁ suttamabhāsi. Tattha evaṁ me sutantiādi saṅgītikāravacanaṁ. Tattha tatra kho",
  "atk-s0505a2:48_3": "bhagavā…pe… bhadanteti te bhikkhūti etaṁ apubbaṁ, sesaṁ vuttanayameva. Tasmā apubbapadavaṇṇanatthamidaṁ",
  "atk-s0505a2:48_4": "vuccati – tatrāti desakālaparidīpanaṁ. Tañhi yaṁ samayaṁ viharati, tatra samaye,",
  "atk-s0505a2:48_5": "yasmiñca ārāme viharati, tatra ārāmeti dīpeti. Bhāsitabbayutte vā desakāle dīpeti.",
  "atk-s0505a2:48_6": "Na hi bhagavā ayutte dese kāle vā dhammaṁ bhāsati. ‘‘Akālo kho, tāva, bāhiyā’’tiādi",
  "atk-s0505a2:48_7": "(udā. 10) cettha sādhakaṁ. Khoti padapūraṇamatte avadhāraṇādikālatthe vā nipāto.",
  "atk-s0505a2:48_8": "Bhagavāti lokagaruparidīpanaṁ. Bhikkhūti kathāsavanayuttapuggalaparidīpanaṁ. Āmantesīti",
  "atk-s0505a2:48_9": "ālapi abhāsi sambodhesi.",
  "atk-s0505a2:49_0": "Bhikkhavoti āmantanākāraparidīpanaṁ. Tañca bhikkhanasīlatādiguṇayogasiddhattā vuttaṁ.",
  "atk-s0505a2:49_1": "Tena nesaṁ hīnādhikajanasevitaṁ vuttiṁ pakāsento uddhatadīnabhāvaniggahaṁ karoti.",
  "atk-s0505a2:49_2": "‘‘Bhikkhavo’’ti iminā ca karuṇāvipphārasommahadayanayananipātapubbaṅgamena vacanena",
  "atk-s0505a2:49_3": "te attano mukhābhimukhe karitvā teneva kathetukamyatādīpakena vacanena tesaṁ sotukamyataṁ",
  "atk-s0505a2:49_4": "janeti, teneva ca sambodhanatthena vacanena sādhukasavanamanasikārepi te niyojeti.",
  "atk-s0505a2:49_5": "Sādhukasavanamanasikārāyattā hi sāsanasampatti. Aparesupi devamanussesu vijjamānesu",
  "atk-s0505a2:49_6": "kasmā bhikkhū eva āmantesīti ce? Jeṭṭhaseṭṭhāsannasadāsannihitabhāvato. Sabbaparisasādhāraṇā",
  "atk-s0505a2:49_7": "hi ayaṁ dhammadesanā, na pāṭipuggalikā. Parisāya ca jeṭṭhā bhikkhū paṭhamuppannattā,",
  "atk-s0505a2:49_8": "seṭṭhā anagāriyabhāvaṁ ādiṁ katvā satthu cariyānuvidhāyakattā sakalasāsanapaṭiggāhakattā",
  "atk-s0505a2:49_9": "ca. Āsannā tattha nisinnesu satthu santikattā, sadā sannihitā satthu santikāvacarattā.",
  "atk-s0505a2:49_10": "Tena bhagavā sabbaparisasādhāraṇaṁ dhammaṁ desento bhikkhū eva āmantesi. Apica bhājanaṁ",
  "atk-s0505a2:49_11": "te imāya kathāya yathānusiṭṭhaṁ paṭipattisabbhāvatotipi te eva āmantesi. Bhadanteti",
  "atk-s0505a2:49_12": "gāravādhivacanametaṁ. Te bhikkhūti ye bhagavā āmantesi, te evaṁ bhagavantaṁ ālapantā",
  "atk-s0505a2:49_13": "bhagavato paccassosunti.",
  "atk-s0505a2:50_0": "Catūhiaṅgehīti catūhi kāraṇehi avayavehi vā. Musāvādāveramaṇiādīni hi cattāri subhāsitavācāya",
  "atk-s0505a2:50_1": "kāraṇāni. Saccavacanādayo cattāro avayavā, kāraṇatthe ca aṅgasaddo. Catūhīti nissakkavacanaṁ",
  "atk-s0505a2:50_2": "hoti, avayavatthe karaṇavacanaṁ. Samannāgatāti samanuāgatā pavattā yuttā ca. Vācāti",
  "atk-s0505a2:50_3": "samullapanavācā. Yā sā ‘‘vācā girā byappatho’’ti (dha. sa. 636) ca, ‘‘nelā kaṇṇasukhā’’ti",
  "atk-s0505a2:50_4": "(dī. ni. 1.9; ma. ni. 3.14) ca evamādīsu āgacchati. Yā pana ‘‘vācāya ce kataṁ kamma’’nti",
  "atk-s0505a2:50_5": "(dha. sa. aṭṭha. 1 kāyakammadvāra) evaṁ viññatti ca, ‘‘yā catūhi vacīduccaritehi",
  "atk-s0505a2:50_6": "ārati virati…pe… ayaṁ vuccati sammāvācā’’ti (dha. sa. 299; vibha. 206) evaṁ virati",
  "atk-s0505a2:50_7": "ca, ‘‘pharusavācā, bhikkhave, āsevitā bhāvitā bahulīkatā nirayasaṁvattanikā hotī’’ti",
  "atk-s0505a2:50_8": "(a. ni. 8.40) evaṁ cetanā ca vācāti āgacchati, sā idha na adhippetā. Kasmā? Abhāsitabbato.",
  "atk-s0505a2:50_9": "Subhāsitā hotīti suṭṭhu bhāsitā hoti. Tenassā atthāvahanataṁ dīpeti. Na dubbhāsitāti",
  "atk-s0505a2:50_10": "na duṭṭhu bhāsitā. Tenassā anatthānāvahanataṁ dīpeti. Anavajjāti vajjasaṅkhātarāgādidosavirahitā.",
  "atk-s0505a2:50_11": "Tenassā kāraṇasuddhiṁ vuttadosābhāvañca dīpeti. Ananuvajjā cāti anuvādavimuttā. Tenassā",
  "atk-s0505a2:50_12": "sabbākārasampattiṁ dīpeti. Viññūnanti paṇḍitānaṁ. Tena nindāpasaṁsāsu bālā appamāṇāti dīpeti.",
  "atk-s0505a2:51_0": "Katamehi catūhīti kathetukamyatāpucchā. Idhāti imasmiṁ sāsane. Bhikkhaveti yesaṁ",
  "atk-s0505a2:51_1": "kathetukāmo, tadālapanaṁ. Bhikkhūti vuttappakāravācābhāsanakapuggalanidassanaṁ. Subhāsitaṁyeva",
  "atk-s0505a2:51_2": "bhāsatīti puggalādhiṭṭhānāya desanāya catūsu vācaṅgesu aññataraṅganiddesavacanaṁ.",
  "atk-s0505a2:51_3": "No dubbhāsitanti tasseva vācaṅgassa paṭipakkhabhāsananivāraṇaṁ. Tena ‘‘musāvādādayopi",
  "atk-s0505a2:51_4": "kadāci vattabbā’’ti diṭṭhiṁ nisedheti. ‘‘No dubbhāsita’’nti iminā vā micchāvācappahānaṁ",
  "atk-s0505a2:51_5": "dīpeti, ‘‘subhāsita’’nti iminā pahīnamicchāvācena satā bhāsitabbavacanalakkhaṇaṁ.",
  "atk-s0505a2:51_6": "Tathā pāpassa akaraṇaṁ, kusalassa upasampadaṁ . Aṅgaparidīpanatthaṁ pana abhāsitabbaṁ",
  "atk-s0505a2:51_7": "pubbe avatvā bhāsitabbamevāha. Esa nayo dhammaṁyevātiādīsupi.",
  "atk-s0505a2:52_0": "Ettha ca ‘‘subhāsitaṁyeva bhāsati no dubbhāsita’’nti iminā pisuṇadosarahitaṁ samaggakaraṇavacanaṁ",
  "atk-s0505a2:52_1": "vuttaṁ, ‘‘dhammaṁyeva bhāsati no adhamma’’nti iminā samphadosarahitaṁ dhammato anapetaṁ",
  "atk-s0505a2:52_2": "mantāvacanaṁ vuttaṁ, itarehi dvīhi pharusālikarahitāni piyasaccavacanāni vuttāni.",
  "atk-s0505a2:52_3": "Imehi khotiādinā pana tāni aṅgāni paccakkhato dassento taṁ vācaṁ nigameti. Visesato",
  "atk-s0505a2:52_4": "cettha ‘‘imehi kho, bhikkhave , catūhi aṅgehi samannāgatā vācā subhāsitā hotī’’ti",
  "atk-s0505a2:52_5": "bhaṇanto yadaññe paṭiññādīhi avayavehi nāmādīhi padehi liṅgavacanavibhattikālakārakādīhi",
  "atk-s0505a2:52_6": "sampattīhi ca samannāgataṁ vācaṁ ‘‘subhāsita’’nti maññanti, taṁ dhammato paṭisedheti.",
  "atk-s0505a2:52_7": "Avayavādisampannāpi hi pesuññādisamannāgatā vācā dubbhāsitāva hoti attano paresañca",
  "atk-s0505a2:52_8": "anatthāvahattā. Imehi pana catūhi aṅgehi samannāgatā sacepi milakkhubhāsāpariyāpannā",
  "atk-s0505a2:52_9": "ghaṭaceṭikāgītikapariyāpannā vā hoti, tathāpi subhāsitā eva lokiyalokuttarahitasukhāvahattā.",
  "atk-s0505a2:52_10": "Sīhaḷadīpe maggapasse sassaṁ rakkhantiyā sīhaḷaceṭikāya sīhaḷakeneva jātijarāmaraṇapaṭisaṁyuttaṁ",
  "atk-s0505a2:52_11": "gītaṁ gāyantiyā sutvā maggaṁ gacchantā saṭṭhimattā vipassakabhikkhū cettha arahattaṁ",
  "atk-s0505a2:52_12": "pattā nidassanaṁ. Tathā tisso nāma āraddhavipassako bhikkhu padumasarasamīpena gacchanto",
  "atk-s0505a2:52_13": "padumasare padumāni bhañjitvā bhañjitvā –",
  "atk-s0505a2:53": "‘‘Pāto phullaṁ kokanadaṁ, sūriyālokena bhajjiyate;",
  "atk-s0505a2:54": "Evaṁ manussattagatā sattā, jarābhivegena maddīyantī’’ti. –",
  "atk-s0505a2:55": "Imaṁ gītaṁ gāyantiyā ceṭikāya sutvā arahattaṁ patto, buddhantare ca aññataro puriso sattahi puttehi saddhiṁ vanā āgamma aññatarāya itthiyā musalena taṇḍule koṭṭentiyā –",
  "atk-s0505a2:56": "‘‘Jarāya parimadditaṁ etaṁ, milātachavicammanissitaṁ;",
  "atk-s0505a2:57": "Maraṇena bhijjati etaṁ, maccussa ghasamāmisaṁ.",
  "atk-s0505a2:58": "‘‘Kimīnaṁ ālayaṁ etaṁ, nānākuṇapena pūritaṁ;",
  "atk-s0505a2:59": "Asucissa bhājanaṁ etaṁ, kadalikkhandhasamaṁ ida’’nti. –",
  "atk-s0505a2:60_0": "Imaṁ gītikaṁ sutvā saha puttehi paccekabodhiṁ patto, aññe ca īdisehi upāyehi ariyabhūmiṁ",
  "atk-s0505a2:60_1": "pattā nidassanaṁ. Anacchariyaṁ panetaṁ, yaṁ bhagavatā āsayānusayakusalena ‘‘sabbe",
  "atk-s0505a2:60_2": "saṅkhārā aniccā’’tiādinā nayena vuttā gāthāyo sutvā pañcasatā bhikkhū arahattaṁ pāpuṇiṁsu,",
  "atk-s0505a2:60_3": "aññe ca khandhāyatanādipaṭisaṁyuttā kathā sutvā aneke devamanussāti. Evaṁ imehi catūhi",
  "atk-s0505a2:60_4": "aṅgehi samannāgatā vācā sacepi milakkhubhāsāpariyāpannā, ghaṭaceṭikāgītikapariyāpannā",
  "atk-s0505a2:60_5": "vā hoti, tathāpi ‘‘subhāsitā’’ti veditabbā. Subhāsitattā eva ca anavajjā ca ananuvajjā",
  "atk-s0505a2:60_6": "ca viññūnaṁ atthatthikānaṁ kulaputtānaṁ atthapaṭisaraṇānaṁ, no byañjanapaṭisaraṇānanti.",
  "atk-s0505a2:61_0": "Idamavocabhagavāti idaṁ subhāsitalakkhaṇaṁ bhagavā avoca. Idaṁ vatvāna sugato, athāparaṁ",
  "atk-s0505a2:61_1": "etadavoca satthāti idañca lakkhaṇaṁ vatvā atha aññampi etaṁ avoca satthā. Idāni vattabbagāthaṁ",
  "atk-s0505a2:61_2": "dassetvā sabbametaṁ saṅgītikārakā āhaṁsu. Tattha aparanti gāthābandhavacanaṁ sandhāya",
  "atk-s0505a2:61_3": "vuccati. Taṁ duvidhaṁ hoti – pacchā āgataparisaṁ assavanasussavanaādhāraṇadaḷhīkaraṇādīni",
  "atk-s0505a2:61_4": "vā sandhāya tadatthadīpakameva ca. Pubbe kenaci kāraṇena parihāpitassa atthassa dīpanena",
  "atk-s0505a2:61_5": "atthavisesadīpakañca ‘‘purisassa hi jātassa, kuṭhārī jāyate mukhe’’tiādīsu (su. ni.",
  "atk-s0505a2:61_6": "662) viya. Idha pana tadatthadīpakameva.",
  "atk-s0505a2:62_0": "453. Tattha santoti buddhādayo. Te hi subhāsitaṁ ‘‘uttamaṁ seṭṭha’’nti vaṇṇayanti.",
  "atk-s0505a2:62_1": "Dutiyaṁ tatiyaṁ catutthanti idaṁ pana pubbe niddiṭṭhakkamaṁ upādāya vuttaṁ. Gāthāpariyosāne",
  "atk-s0505a2:62_2": "pana vaṅgīsatthero bhagavato subhāsite pasīdi.",
  "atk-s0505a2:63_0": "So yaṁ pasannākāraṁ akāsi, yañca vacanaṁ bhagavā abhāsi, taṁ dassentā saṅgītikārakā",
  "atk-s0505a2:63_1": "‘‘atha kho āyasmā’’tiādimāhaṁsu. Tattha paṭibhāti manti mama bhāgo pakāsati . Paṭibhātu",
  "atk-s0505a2:63_2": "tanti tava bhāgo pakāsatu. Sāruppāhīti anucchavikāhi. Abhitthavīti pasaṁsi.",
  "atk-s0505a2:64": "454.Na tāpayeti vippaṭisārena na tāpeyya. Na vihiṁseyyāti aññamaññaṁ bhindanto na bādheyya. Sā ve vācāti sā vācā ekaṁseneva subhāsitā. Ettāvatā apisuṇavācāya bhagavantaṁ thometi.",
  "atk-s0505a2:65_0": "455.Paṭinanditāti haṭṭhena hadayena paṭimukhaṁ gantvā nanditā sampiyāyitā. Yaṁ anādāya",
  "atk-s0505a2:65_1": "pāpāni, paresaṁ bhāsate piyanti yaṁ vācaṁ bhāsanto paresaṁ pāpāni appiyāni paṭikkūlāni",
  "atk-s0505a2:65_2": "pharusavacanāni anādāya atthabyañjanamadhuraṁ piyameva vacanaṁ bhāsati, taṁ piyavācameva",
  "atk-s0505a2:65_3": "bhāseyyāti vuttaṁ hoti. Imāya gāthāya piyavacanena bhagavantaṁ abhitthavi.",
  "atk-s0505a2:66_0": "456.Amatāti amatasadisā sādubhāvena. Vuttampi cetaṁ ‘‘saccaṁ have sādutaraṁ rasāna’’nti",
  "atk-s0505a2:66_1": "(saṁ. ni. 1.73; su. ni. 184). Nibbānāmatapaccayattā vā amatā. Esa dhammo sanantanoti",
  "atk-s0505a2:66_2": "yāyaṁ saccavācā nāma, esa porāṇo dhammo cariyā paveṇī, idameva hi porāṇānaṁ āciṇṇaṁ,",
  "atk-s0505a2:66_3": "na te alikaṁ bhāsiṁsu. Tenevāha – ‘‘sacce atthe ca dhamme ca, ahu santo patiṭṭhitā’’ti.",
  "atk-s0505a2:66_4": "Tattha sacce patiṭṭhitattā eva attano ca paresañca atthe patiṭṭhitā. Atthe patiṭṭhitattā",
  "atk-s0505a2:66_5": "eva ca dhamme patiṭṭhitā hontīti veditabbā. Paraṁ vā dvayaṁ saccavisesanamicceva",
  "atk-s0505a2:66_6": "veditabbaṁ. Sacce patiṭṭhitā. Kīdise? Atthe ca dhamme ca, yaṁ paresaṁ atthato anapetattā",
  "atk-s0505a2:66_7": "atthaṁ anuparodhaṁ karotīti vuttaṁ hoti. Satipi ca anuparodhakaratte dhammato anapetattā",
  "atk-s0505a2:66_8": "dhammaṁ, yaṁ dhammikameva atthaṁ sādhetīti vuttaṁ hoti. Imāya gāthāya saccavacanena",
  "atk-s0505a2:66_9": "bhagavantaṁ abhitthavi.",
  "atk-s0505a2:67_0": "457.Khemanti abhayaṁ nirupaddavaṁ. Kena kāraṇenāti ce? Nibbānappattiyā dukkhassantakiriyāya,",
  "atk-s0505a2:67_1": "yasmā kilesanibbānaṁ pāpeti, vaṭṭadukkhassa ca antakiriyāya saṁvattatīti attho. Atha",
  "atk-s0505a2:67_2": "vā yaṁ buddho nibbānappattiyā dukkhassantakiriyāyāti dvinnaṁ nibbānadhātūnamatthāya",
  "atk-s0505a2:67_3": "khemamaggappakāsanato khemaṁ vācaṁ bhāsati, sā ve vācānamuttamāti sā vācā sabbavācānaṁ",
  "atk-s0505a2:67_4": "seṭṭhāti evamettha attho veditabbo. Imāya gāthāya mantāvacanena bhagavantaṁ abhitthavanto",
  "atk-s0505a2:67_5": "arahattanikūṭena desanaṁ niṭṭhāpesīti ayamettha apubbapadavaṇṇanā. Sesaṁ vuttanayeneva veditabbanti.",
  "atk-s0505a2:68": "Paramatthajotikāya khuddaka-aṭṭhakathāya",
  "atk-s0505a2:69": "Suttanipāta-aṭṭhakathāya subhāsitasuttavaṇṇanā niṭṭhitā.",
  "atk-s0505a2:70": "4. Pūraḷāsasutta-(sundarikabhāradvājasutta)-vaṇṇanā",
  "atk-s0505a2:71_0": "Evaṁme sutanti pūraḷāsasuttaṁ. Kā uppatti? Bhagavā pacchābhattakiccāvasāne buddhacakkhunā",
  "atk-s0505a2:71_1": "lokaṁ volokento sundarikabhāradvājabrāhmaṇaṁ arahattassa upanissayasampannaṁ disvā",
  "atk-s0505a2:71_2": "‘‘tattha mayi gate kathā pavattissati, tato kathāvasāne dhammadesanaṁ sutvā esa brāhmaṇo",
  "atk-s0505a2:71_3": "pabbajitvā arahattaṁ pāpuṇissatī’’ti ca ñatvā tattha gantvā kathaṁ samuṭṭhāpetvā imaṁ suttamabhāsi.",
  "atk-s0505a2:72_0": "Tattha evaṁ me sutantiādi saṅgītikārakānaṁ vacanaṁ. Kiṁjacco bhavantiādi tassa brāhmaṇassa,",
  "atk-s0505a2:72_1": "na brāhmaṇo nomhītiādi bhagavato. Taṁ sabbampi samodhānetvā ‘‘pūraḷāsasutta’’nti",
  "atk-s0505a2:72_2": "vuccati. Tattha vuttasadisaṁ vuttanayeneva veditabbaṁ, avuttaṁ vaṇṇayissāma, tañca",
  "atk-s0505a2:72_3": "kho uttānatthāni padāni anāmasantā. Kosalesūti kosalā nāma jānapadino rājakumārā.",
  "atk-s0505a2:72_4": "Tesaṁ nivāso ekopi janapado ruḷhisaddena ‘‘kosalā’’ti vuccati. Tasmiṁ kosalesu janapade.",
  "atk-s0505a2:72_5": "Keci pana ‘‘yasmā pubbe mahāpanādaṁ rājakumāraṁ nānānāṭakādīni disvā sitamattampi",
  "atk-s0505a2:72_6": "akarontaṁ sutvā rājā āṇāpesi ‘yo mama puttaṁ hasāpeti, sabbābharaṇehi naṁ alaṅkaromī’ti.",
  "atk-s0505a2:72_7": "Tato naṅgalāni chaḍḍetvā mahājanakāyo sannipati. Te ca manussā atirekasattavassāni",
  "atk-s0505a2:72_8": "nānākīḷikādayo dassentāpi taṁ nāsakkhiṁsu hasāpetuṁ. Tato sakko devanaṭaṁ pesesi,",
  "atk-s0505a2:72_9": "so dibbanāṭakaṁ dassetvā hasāpesi. Atha te manussā attano attano vasanokāsābhimukhā",
  "atk-s0505a2:72_10": "pakkamiṁsu. Te paṭipathe mittasuhajjādayo disvā paṭisanthāramakaṁsu ‘kacci bho kusalaṁ,",
  "atk-s0505a2:72_11": "kacci bho kusala’nti . Tasmā taṁ ‘kusala’nti saddaṁ upādāya so padeso ‘kosalo’ti",
  "atk-s0505a2:72_12": "vuccatī’’ti vaṇṇayanti. Sundarikāya nadiyā tīreti sundarikāti evaṁnāmikāya nadiyā tīre.",
  "atk-s0505a2:73_0": "Tena kho panāti yena samayena bhagavā taṁ brāhmaṇaṁ vinetukāmo gantvā tassā nadiyā",
  "atk-s0505a2:73_1": "tīre sasīsaṁ pārupitvā rukkhamūle nisajjāsaṅkhātena iriyāpathavihārena viharati.",
  "atk-s0505a2:73_2": "Sundarikabhāradvājoti so brāhmaṇo tassā nadiyā tīre vasati aggiñca juhati, bhāradvājoti",
  "atk-s0505a2:73_3": "cassa gottaṁ, tasmā evaṁ vuccati. Aggiṁ juhatīti āhutipakkhipanena jāleti. Aggihuttaṁ",
  "atk-s0505a2:73_4": "paricaratīti agyāyatanaṁ sammajjanūpalepanabalikammādinā payirupāsati. Ko nu kho",
  "atk-s0505a2:73_5": "imaṁ habyasesaṁ bhuñjeyyāti so kira brāhmaṇo aggimhi juhitvā avasesaṁ pāyāsaṁ disvā",
  "atk-s0505a2:73_6": "cintesi – ‘‘aggimhi tāva pakkhittapāyāso mahābrahmunā bhutto, ayaṁ pana avaseso atthi.",
  "atk-s0505a2:73_7": "Taṁ yadi brahmuno mukhato jātassa brāhmaṇasseva dadeyyaṁ, evaṁ me pitarā saha puttopi",
  "atk-s0505a2:73_8": "santappito bhaveyya, suvisodhito ca brahmalokagāmimaggo assa, handāhaṁ brāhmaṇaṁ",
  "atk-s0505a2:73_9": "gavesāmī’’ti. Tato brāhmaṇadassanatthaṁ uṭṭhāyāsanā catuddisā anuvilokesi – ‘‘ko",
  "atk-s0505a2:73_10": "nu kho imaṁ habyasesaṁ bhuñjeyyā’’ti.",
  "atk-s0505a2:74_0": "Aññatarasmiṁ rukkhamūleti tasmiṁ vanasaṇḍe seṭṭharukkhamūle. Sasīsaṁ pārutanti saha",
  "atk-s0505a2:74_1": "sīsena pārutakāyaṁ. Kasmā pana bhagavā evamakāsi, kiṁ nārāyanasaṅkhātabalopi hutvā",
  "atk-s0505a2:74_2": "nāsakkhi himapātaṁ sītavātañca paṭibāhitunti? Atthetaṁ kāraṇaṁ. Na hi buddhā sabbaso",
  "atk-s0505a2:74_3": "kāyapaṭijagganaṁ karonti eva, apica bhagavā ‘‘āgate brāhmaṇe sīsaṁ vivarissāmi, maṁ",
  "atk-s0505a2:74_4": "disvā brāhmaṇo kathaṁ pavattessati, athassa kathānusārena dhammaṁ desessāmī’’ti kathāpavattanatthaṁ",
  "atk-s0505a2:74_5": "evamakāsi. Disvāna vāmena…pe… tenupasaṅkamīti so kira bhagavantaṁ disvā brāhmaṇo",
  "atk-s0505a2:74_6": "‘‘ayaṁ sasīsaṁ pārupitvā sabbarattiṁ padhānamanuyutto, imassa dakkhiṇodakaṁ datvā",
  "atk-s0505a2:74_7": "imaṁ habyasesaṁ dassāmī’’ti brāhmaṇasaññī hutvā eva upasaṅkami. Muṇḍo ayaṁ bhavaṁ,",
  "atk-s0505a2:74_8": "muṇḍako ayaṁ bhavanti sīse vivaritamatteva kesantaṁ disvā ‘‘muṇḍo’’ti āha. Tato suṭṭhutaraṁ",
  "atk-s0505a2:74_9": "olokento parittampi sikhaṁ adisvā hīḷento ‘‘muṇḍako’’ti āha. Evarūpā hi nesaṁ brāhmaṇānaṁ",
  "atk-s0505a2:74_10": "diṭṭhi. Tato vāti yattha ṭhito addasa, tamhā padesā muṇḍāpīti kenaci kāraṇena muṇḍitasīsāpi honti.",
  "atk-s0505a2:75_0": "458.Na brāhmaṇo nomhīti ettha nakāro paṭisedhe, nokāro avadhāraṇe ‘‘na no sama’’ntiādīsu",
  "atk-s0505a2:75_1": "(khu. pā. 6.3; su. ni. 226) viya. Tena nevamhi brāhmaṇoti dasseti. Na rājaputtoti",
  "atk-s0505a2:75_2": "khattiyo namhi. Na vessāyanoti vessopi namhi. Udakoci nomhīti aññopi suddo vā caṇḍālo",
  "atk-s0505a2:75_3": "vā koci na homīti evaṁ ekaṁseneva jātivādasamudācāraṁ paṭikkhipati. Kasmā? Mahāsamuddaṁ",
  "atk-s0505a2:75_4": "pattā viya hi nadiyo pabbajjūpagatā kulaputtā jahanti purimāni nāmagottāni. Pahārādasuttañcettha",
  "atk-s0505a2:75_5": "(a. ni. 8.19) sādhakaṁ. Evaṁ jātivādaṁ paṭikkhipitvā yathābhūtamattānaṁ āvikaronto",
  "atk-s0505a2:75_6": "āha – ‘‘gottaṁ pariññāya puthujjanānaṁ, akiñcano manta carāmi loke’’ti. Kathaṁ gottaṁ",
  "atk-s0505a2:75_7": "pariññāsīti ce? Bhagavā hi tīhi pariññāhi pañcakkhandhe pariññāsi, tesu ca pariññātesu",
  "atk-s0505a2:75_8": "gottaṁ pariññātameva hoti. Rāgādikiñcanānaṁ pana abhāvena so akiñcano mantā jānitvā",
  "atk-s0505a2:75_9": "ñāṇānuparivattīhi kāyakammādīhi carati. Tenāha – ‘‘gottaṁ…pe… loke’’ti. Mantā vuccati",
  "atk-s0505a2:75_10": "paññā, tāya cesa carati. Tenevāha – ‘‘mantaṁ carāmi loke’’ti chandavasena rassaṁ katvā.",
  "atk-s0505a2:76_0": "459-60. Evaṁ attānaṁ āvikatvā idāni ‘‘evaṁ oḷārikaṁ liṅgampi disvā pucchitabbāpucchitabbaṁ",
  "atk-s0505a2:76_1": "na jānāsī’’ti brāhmaṇassa upārambhaṁ āropento āha – ‘‘saṅghāṭivāsī…pe… gottapañha’’nti.",
  "atk-s0505a2:76_2": "Ettha ca chinnasaṅghaṭitaṭṭhena tīṇipi cīvarāni ‘‘saṅghāṭī’’ti adhippetāni, tāni",
  "atk-s0505a2:76_3": "nivāseti paridahatīti saṅghāṭivāsī. Agahoti ageho, nittaṇhoti adhippāyo. Nivāsāgāraṁ",
  "atk-s0505a2:76_4": "pana bhagavato jetavane mahāgandhakuṭikarerimaṇḍalamāḷakosambakuṭicandanamālādianekappakāraṁ,",
  "atk-s0505a2:76_5": "taṁ sandhāya na yujjati. Nivuttakesoti apanītakeso, ohāritakesamassūti vuttaṁ hoti.",
  "atk-s0505a2:76_6": "Abhinibbutattoti atīva vūpasantapariḷāhacitto, guttacitto vā. Alippamāno idha māṇavehīti",
  "atk-s0505a2:76_7": "upakaraṇasinehassa pahīnattā manussehi alitto asaṁsaṭṭho ekantavivitto. Akallaṁ maṁ",
  "atk-s0505a2:76_8": "brāhmaṇāti yvāhaṁ evaṁ saṅghāṭivāsī…pe… alippamāno idha māṇavehi, taṁ maṁ tvaṁ, brāhmaṇa,",
  "atk-s0505a2:76_9": "pākatikāni nāmagottāni atītaṁ pabbajitaṁ samānaṁ appatirūpaṁ gottapañhaṁ pucchasīti.",
  "atk-s0505a2:77_0": "Evaṁ vutte upārambhaṁ mocento brāhmaṇo āha – pucchanti ve, bho brāhmaṇā, brāhmaṇebhi",
  "atk-s0505a2:77_1": "saha ‘‘brāhmaṇo no bhava’’nti. Tattha brāhmaṇo noti brāhmaṇo nūti attho. Idaṁ vuttaṁ",
  "atk-s0505a2:77_2": "hoti – nāhaṁ bho akallaṁ pucchāmi. Amhākañhi brāhmaṇasamaye brāhmaṇā brāhmaṇehi saha",
  "atk-s0505a2:77_3": "samāgantvā ‘‘brāhmaṇo nu bhavaṁ, bhāradvājo nu bhava’’nti evaṁ jātimpi gottampi pucchanti evāti.",
  "atk-s0505a2:78_0": "461-2. Evaṁ vutte bhagavā brāhmaṇassa cittamudubhāvakaraṇatthaṁ mantesu attano pakataññutaṁ",
  "atk-s0505a2:78_1": "pakāsento āha – ‘‘brāhmaṇo hi ce tvaṁ brūsi…pe… catuvīsatakkhara’’nti. Tassattho",
  "atk-s0505a2:78_2": "– sace tvaṁ ‘‘brāhmaṇo ahaṁ’’ti brūsi, mañca abrāhmaṇaṁ brūsi, tasmā bhavantaṁ sāvittiṁ",
  "atk-s0505a2:78_3": "pucchāmi tipadaṁ catuvīsatakkharaṁ, taṁ me brūhīti. Ettha ca bhagavā paramatthavedānaṁ",
  "atk-s0505a2:78_4": "tiṇṇaṁ piṭakānaṁ ādibhūtaṁ paramatthabrāhmaṇehi sabbabuddhehi pakāsitaṁ atthasampannaṁ",
  "atk-s0505a2:78_5": "byañjanasampannañca ‘‘buddhaṁ saraṇaṁ gacchāmi, dhammaṁ saraṇaṁ gacchāmi, saṅghaṁ",
  "atk-s0505a2:78_6": "saraṇaṁ gacchāmī’’ti imaṁ ariyasāvittiṁ sandhāya pucchati. Yadipi hi brāhmaṇo aññaṁ",
  "atk-s0505a2:78_7": "vadeyya, addhā naṁ bhagavā ‘‘nāyaṁ, brāhmaṇa, ariyassa vinaye sāvittīti vuccatī’’ti",
  "atk-s0505a2:78_8": "tassa asārakattaṁ dassetvā idheva patiṭṭhāpeyya. Brāhmaṇo pana ‘‘sāvittiṁ pucchāmi",
  "atk-s0505a2:78_9": "tipadaṁ catuvīsatakkhara’’nti idaṁ attano samayasiddhaṁ sāvittilakkhaṇabyañjanakaṁ",
  "atk-s0505a2:78_10": "brahmassarena nicchāritavacanaṁ sutvāva ‘‘addhāyaṁ samaṇo brāhmaṇasamaye niṭṭhaṁ",
  "atk-s0505a2:78_11": "gato, ahaṁ pana aññāṇena ‘abrāhmaṇo aya’nti paribhaviṁ, sādhurūpo mantapāragū brāhmaṇova",
  "atk-s0505a2:78_12": "eso’’ti niṭṭhaṁ gantvā ‘‘handa naṁ yaññavidhiṁ dakkhiṇeyyavidhiñca pucchāmī’’ti tamatthaṁ",
  "atk-s0505a2:78_13": "pucchanto ‘‘kiṁnissitā…pe… loke’’ti imaṁ visamagāthāpadattayamāha. Tassattho – kiṁnissitā",
  "atk-s0505a2:78_14": "kimadhippāyā kiṁ patthentā isayo ca khattiyā ca brāhmaṇā ca aññe ca manujā devatānaṁ",
  "atk-s0505a2:78_15": "atthāya yaññaṁ akappayiṁsu. Yaññamakappayiṁsūti makāro padasandhikaro. Akappayiṁsūti",
  "atk-s0505a2:78_16": "saṁvidahiṁsu akaṁsu. Puthūti bahū annapānadānādinā bhedena anekappakāre puthū vā",
  "atk-s0505a2:78_17": "isayo manujā khattiyā brāhmaṇā ca kiṁnissitā yaññamakappayiṁsu. Kathaṁ nesaṁ taṁ",
  "atk-s0505a2:78_18": "kammaṁ samijjhatīti iminādhippāyena pucchati.",
  "atk-s0505a2:79_0": "463. Athassa bhagavā tamatthaṁ byākaronto ‘‘yadantagū vedagū yaññakāle. Yassāhutiṁ",
  "atk-s0505a2:79_1": "labhe tassijjheti brūmī’’ti idaṁ sesapadadvayamāha. Tattha yadantagūti yo antagū,",
  "atk-s0505a2:79_2": "okārassa akāro, dakāro ca padasandhikaro ‘‘asādhāraṇamaññesa’’ntiādīsu (khu. pā.",
  "atk-s0505a2:79_3": "8.9) makāro viya. Ayaṁ pana attho – yo vaṭṭadukkhassa tīhi pariññāhi antagatattā",
  "atk-s0505a2:79_4": "antagū, catūhi ca maggañāṇavedehi kilese vijjhitvā gatattā vedagū, so yassa isimanujakhattiyabrāhmaṇānaṁ",
  "atk-s0505a2:79_5": "aññatarassa yaññakāle yasmiṁ kismiñci āhāre paccupaṭṭhite antamaso vanapaṇṇamūlaphalādimhipi",
  "atk-s0505a2:79_6": "āhutiṁ labhe, tato kiñci deyyadhammaṁ labheyya, tassa taṁ yaññakammaṁ ijjhe samijjheyya,",
  "atk-s0505a2:79_7": "mahapphalaṁ bhaveyyāti brūmīti.",
  "atk-s0505a2:80_0": "464. Atha brāhmaṇo taṁ bhagavato paramatthayogagambhīraṁ atimadhuragiranibbikārasarasampannaṁ",
  "atk-s0505a2:80_1": "desanaṁ sutvā sarīrasampattisūcitañcassa sabbaguṇasampattiṁ sambhāvayamāno pītisomanassajāto",
  "atk-s0505a2:80_2": "‘‘addhā hi tassā’’ti gāthamāha. Tattha iti brāhmaṇoti saṅgītikārānaṁ vacanaṁ, sesaṁ",
  "atk-s0505a2:80_3": "brāhmaṇassa. Tassattho – addhā hi tassa mayhaṁ hutamijjhe, ayaṁ ajja deyyadhammo",
  "atk-s0505a2:80_4": "ijjhissati samijjhissati mahapphalo bhavissati yaṁ tādisaṁ vedagumaddasāma, yasmā",
  "atk-s0505a2:80_5": "tādisaṁ bhavantarūpaṁ vedaguṁ addasāma. Tvaññeva hi so vedagū, na añño. Ito pubbe",
  "atk-s0505a2:80_6": "pana tumhādisānaṁ vedagūnaṁ antagūnañca adassanena amhādisānaṁ yaññe paṭiyattaṁ añño",
  "atk-s0505a2:80_7": "jano bhuñjati pūraḷāsaṁ carukañca pūvañcāti.",
  "atk-s0505a2:81_0": "465. Tato bhagavā attani pasannaṁ vacanapaṭiggahaṇasajjaṁ brāhmaṇaṁ viditvā yathāssa",
  "atk-s0505a2:81_1": "suṭṭhu pākaṭā honti, evaṁ nānappakārehi dakkhiṇeyye pakāsetukāmo ‘‘tasmātiha tva’’nti",
  "atk-s0505a2:81_2": "gāthamāha. Tassattho – yasmā mayi pasannosi, tasmā pana iha tvaṁ, brāhmaṇa, upasaṅkamma",
  "atk-s0505a2:81_3": "pucchāti attānaṁ dassento āha. Idāni ito pubbaṁ atthenaatthikapadaṁ parapadena sambandhitabbaṁ",
  "atk-s0505a2:81_4": "– atthena atthiko tassa atthatthikabhāvassa anurūpaṁ kilesaggivūpasamena santaṁ,",
  "atk-s0505a2:81_5": "kodhadhūmavigamena vidhūmaṁ, dukkhābhāvena anīghaṁ, anekavidhaāsābhāvena nirāsaṁ",
  "atk-s0505a2:81_6": "appevidha ekaṁsena idha ṭhitova idha vā sāsane abhivinde lacchasi adhigacchissasi",
  "atk-s0505a2:81_7": "sumedhaṁ varapaññaṁ khīṇāsavadakkhiṇeyyanti. Atha vā yasmā mayi pasannosi, tasmātiha,",
  "atk-s0505a2:81_8": "tvaṁ brāhmaṇa, atthena atthiko samāno upasaṅkamma puccha santaṁ vidhūmaṁ anīghaṁ",
  "atk-s0505a2:81_9": "nirāsanti attānaṁ dassento āha. Evaṁ pucchanto appevidha abhivinde sumedhaṁ khīṇāsavadakkhiṇeyyanti",
  "atk-s0505a2:81_10": "evampettha yojanā veditabbā.",
  "atk-s0505a2:82_0": "466. Atha brāhmaṇo yathānusiṭṭhaṁ paṭipajjamāno bhagavantaṁ āha – ‘‘yaññe ratohaṁ…pe…",
  "atk-s0505a2:82_1": "brūhi meta’’nti. Tattha yañño yāgo dānanti atthato ekaṁ. Tasmā dānarato ahaṁ, tāya",
  "atk-s0505a2:82_2": "eva dānārāmatāya dānaṁ dātukāmo, na pana jānāmi, evaṁ ajānantaṁ anusāsatu maṁ bhavaṁ.",
  "atk-s0505a2:82_3": "Anusāsanto ca uttāneneva nayena yattha hutaṁ ijjhate brūhi metanti evamettha atthayojanā",
  "atk-s0505a2:82_4": "veditabbā. ‘‘Yathāhuta’’ntipi pāṭho.",
  "atk-s0505a2:83_0": "467. Athassa bhagavā vattukāmo āha – ‘‘tena hi…pe… desessāmī’’ti. Ohitasotassa cassa",
  "atk-s0505a2:83_1": "anusāsanatthaṁ tāva ‘‘mā jātiṁ pucchī’’ti gāthamāha. Tattha mā jātiṁ pucchīti yadi",
  "atk-s0505a2:83_2": "hutasamiddhiṁ dānamahapphalataṁ paccāsīsasi, jātiṁ mā puccha. Akāraṇañhi dakkhiṇeyyavicāraṇāya",
  "atk-s0505a2:83_3": "jāti. Caraṇañca pucchāti apica kho sīlādiguṇabhedaṁ caraṇaṁ puccha. Etañhi dakkhiṇeyyavicāraṇāya kāraṇaṁ.",
  "atk-s0505a2:84_0": "Idānissa tamatthaṁ vibhāvento nidassanamāha – ‘‘kaṭṭhā have jāyati jātavedo’’tiādi.",
  "atk-s0505a2:84_1": "Tatrāyamadhippāyo – idha kaṭṭhā aggi jāyati, na ca so sālādikaṭṭhā jāto eva aggikiccaṁ",
  "atk-s0505a2:84_2": "karoti, sāpānadoṇiādikaṭṭhā jāto na karoti, apica kho attano acciādiguṇasampannattā",
  "atk-s0505a2:84_3": "eva karoti. Evaṁ na brāhmaṇakulādīsu jāto eva dakkhiṇeyyo hoti, caṇḍālakulādīsu jāto",
  "atk-s0505a2:84_4": "na hoti, apica kho nīcākulīnopi uccākulīnopi khīṇāsavamuni dhitimā hirīnisedho ājāniyo",
  "atk-s0505a2:84_5": "hoti, imāya dhitihiripamukhāya guṇasampattiyā jātimā uttamadakkhiṇeyyo hoti. So hi",
  "atk-s0505a2:84_6": "dhitiyā guṇe dhārayati, hiriyā dose nisedheti. Vuttañcetaṁ ‘‘hiriyā hi santo na karonti",
  "atk-s0505a2:84_7": "pāpa’’nti. Tena te brūmi –",
  "atk-s0505a2:85": "‘‘Mā jātiṁ pucchī caraṇañca puccha,",
  "atk-s0505a2:86": "Kaṭṭhā have jāyati jātavedo;",
  "atk-s0505a2:87": "Nīcākulīnopi munī dhitīmā,",
  "atk-s0505a2:88": "Ājāniyo hoti hirīnisedho’’ti. –",
  "atk-s0505a2:89": "Esa saṅkhepo, vitthāro pana assalāyanasuttānusārena (ma. ni. 2.401 ādayo) veditabbo.",
  "atk-s0505a2:90_0": "468. Evametaṁ bhagavā cātuvaṇṇisuddhiyā anusāsitvā idāni yattha hutaṁ ijjhate, yathā",
  "atk-s0505a2:90_1": "ca hutaṁ ijjhate, tamatthaṁ dassetuṁ ‘‘saccena danto’’tiādigāthamāha. Tattha saccenāti",
  "atk-s0505a2:90_2": "paramatthasaccena. Tañhi patto danto hoti. Tenāha – ‘‘saccena danto’’ti. Damasā upetoti",
  "atk-s0505a2:90_3": "indriyadamena samannāgato. Vedantagūti vedehi vā kilesānaṁ antaṁ gato, vedānaṁ vā",
  "atk-s0505a2:90_4": "antaṁ catutthamaggañāṇaṁ gato. Vūsitabrahmacariyoti puna vasitabbābhāvato vutthamaggabrahmacariyo.",
  "atk-s0505a2:90_5": "Kālena tamhi habyaṁ paveccheti attano deyyadhammaṭṭhitakālaṁ tassa sammukhībhāvakālañca",
  "atk-s0505a2:90_6": "upalakkhetvā tena kālena tādise dakkhiṇeyye deyyadhammaṁ paveccheyya, paveseyya paṭipādeyya.",
  "atk-s0505a2:91_0": "469-71.Kāmeti vatthukāme ca kilesakāme ca. Susamāhitindriyāti suṭṭhu samāhitaindriyā,",
  "atk-s0505a2:91_1": "avikkhittaindriyāti vuttaṁ hoti. Candova rāhuggahaṇā pamuttāti yathā cando rāhuggahaṇā,",
  "atk-s0505a2:91_2": "evaṁ kilesaggahaṇā pamuttā ye atīva bhāsanti ceva tapanti ca. Satāti satisampannā.",
  "atk-s0505a2:91_3": "Mamāyitānīti taṇhādiṭṭhimamāyitāni.",
  "atk-s0505a2:92_0": "472.Yo kāme hitvāti ito pabhuti attānaṁ sandhāya vadati. Tattha kāme hitvāti kilesakāme",
  "atk-s0505a2:92_1": "pahāya. Abhibhuyyacārīti tesaṁ pahīnattā vatthukāme abhibhuyyacārī. Jātimaraṇassa",
  "atk-s0505a2:92_2": "antaṁ nāma nibbānaṁ vuccati, tañca yo vedi attano paññābalena aññāsi. Udakarahado",
  "atk-s0505a2:92_3": "vāti ye ime anotattadaho kaṇṇamuṇḍadaho rathakāradaho chaddantadaho kuṇāladaho mandākinidaho",
  "atk-s0505a2:92_4": "sīhappapātadahoti himavati satta mahārahadā aggisūriyasantāpehi asamphuṭṭhattā niccaṁ",
  "atk-s0505a2:92_5": "sītalā, tesaṁ aññataro udakarahadova sīto parinibbutakilesapariḷāhattā.",
  "atk-s0505a2:93_0": "473.Samoti tulyo. Samehīti vipassiādīhi buddhehi. Te hi paṭivedhasamattā ‘‘samā’’ti",
  "atk-s0505a2:93_1": "vuccanti. Natthi tesaṁ paṭivedhenādhigantabbesu guṇesu, pahātabbesu vā dosesu vemattatā",
  "atk-s0505a2:93_2": ", addhānaāyukulappamāṇābhinikkhamanapadhānabodhirasmīhi pana nesaṁ vemattatā hoti.",
  "atk-s0505a2:93_3": "Tathā hi te heṭṭhimaparicchedena catūhi asaṅkhyeyyehi kappasatasahassena ca pāramiyo",
  "atk-s0505a2:93_4": "pūrenti, uparimaparicchedena soḷasahi asaṅkhyeyyehi kappasatasahassena ca. Ayaṁ nesaṁ",
  "atk-s0505a2:93_5": "addhānavemattatā. Heṭṭhimaparicchedena ca vassasatāyukakāle uppajjanti, uparimaparicchedena",
  "atk-s0505a2:93_6": "vassasatasahassāyukakāle. Ayaṁ nesaṁ āyuvemattatā. Khattiyakule vā brāhmaṇakule vā",
  "atk-s0505a2:93_7": "uppajjanti. Ayaṁ kulavemattatā. Uccā vā honti aṭṭhāsītihatthappamāṇā, nīcā vā pannarasaaṭṭhārasahatthappamāṇā.",
  "atk-s0505a2:93_8": "Ayaṁ pamāṇavemattatā. Hatthiassarathasivikādīhi nikkhamanti vehāsena vā. Tathā hi",
  "atk-s0505a2:93_9": "vipassikakusandhā assarathena nikkhamiṁsu, sikhīkoṇāgamanā hatthikkhandhena, vessabhū",
  "atk-s0505a2:93_10": "sivikāya, kassapo vehāsena, sakyamuni assapiṭṭhiyā. Ayaṁ nekkhammavemattatā. Sattāhaṁ",
  "atk-s0505a2:93_11": "vā padhānamanuyuñjanti, aḍḍhamāsaṁ, māsaṁ, dvemāsaṁ, temāsaṁ, catumāsaṁ, pañcamāsaṁ,",
  "atk-s0505a2:93_12": "chamāsaṁ, ekavassaṁ dviticatupañcachavassāni vā. Ayaṁ padhānavemattatā. Assattho",
  "atk-s0505a2:93_13": "vā bodhirukkho hoti nigrodhādīnaṁ vā aññataro. Ayaṁ bodhivemattatā. Byāmāsītianantapabhāyuttā",
  "atk-s0505a2:93_14": "honti. Tattha byāmappabhā vā asītippabhā vā sabbesaṁ samānā, anantappabhā pana dūrampi",
  "atk-s0505a2:93_15": "gacchati āsannampi, ekagāvutaṁ dvigāvutaṁ yojanaṁ anekayojanaṁ cakkavāḷapariyantampi,",
  "atk-s0505a2:93_16": "maṅgalassa buddhassa sarīrappabhā dasasahassacakkavāḷaṁ agamāsi. Evaṁ santepi manasā",
  "atk-s0505a2:93_17": "cintāyattāva sabbabuddhānaṁ, yo yattakamicchati, tassa tattakaṁ gacchati. Ayaṁ rasmivemattatā.",
  "atk-s0505a2:93_18": "Imā aṭṭha vemattatā ṭhapetvā avasesesu paṭivedhenādhigantabbesu guṇesu, pahātabbesu",
  "atk-s0505a2:93_19": "vā dosesu natthi nesaṁ viseso, tasmā ‘‘samā’’ti vuccanti. Evametehi samo samehi.",
  "atk-s0505a2:94_0": "Visamehidūreti na samā visamā, paccekabuddhādayo avasesasabbasattā. Tehi visamehi",
  "atk-s0505a2:94_1": "asadisatāya dūre. Sakalajambudīpaṁ pūretvā pallaṅkena pallaṅkaṁ saṅghaṭṭetvā nisinnā",
  "atk-s0505a2:94_2": "paccekabuddhāpi hi guṇehi ekassa sammāsambuddhassa kalaṁ nāgghanti soḷasiṁ , ko pana",
  "atk-s0505a2:94_3": "vādo sāvakādīsu. Tenāha – ‘‘visamehi dūre’’ti. Tathāgato hotīti ubhayapadehi dūreti",
  "atk-s0505a2:94_4": "yojetabbaṁ. Anantapaññoti aparimitapañño. Lokiyamanussānañhi paññaṁ upanidhāya aṭṭhamakassa",
  "atk-s0505a2:94_5": "paññā adhikā, tassa paññaṁ upanidhāya sotāpannassa. Evaṁ yāva arahato paññaṁ upanidhāya",
  "atk-s0505a2:94_6": "paccekabuddhassa paññā adhikā, paccekabuddhassa paññaṁ pana upanidhāya tathāgatassa",
  "atk-s0505a2:94_7": "paññā adhikāti na vattabbā, anantā icceva pana vattabbā. Tenāha – ‘‘anantapañño’’ti.",
  "atk-s0505a2:94_8": "Anūpalittoti taṇhādiṭṭhilepehi alitto. Idha vā huraṁ vāti idhaloke vā paraloke vā.",
  "atk-s0505a2:94_9": "Yojanā panettha – samo samehi visamehi dūre tathāgato hoti. Kasmā? Yasmā anantapañño",
  "atk-s0505a2:94_10": "anupalitto idha vā huraṁ vā, tena tathāgato arahati pūraḷāsanti.",
  "atk-s0505a2:95_0": "474.Yamhina māyāti ayaṁ pana gāthā aññā ca īdisā māyādidosayuttesu brāhmaṇesu dakkhiṇeyyasaññāpahānatthaṁ",
  "atk-s0505a2:95_1": "vuttāti veditabbā. Tattha amamoti sattasaṅkhāresu ‘‘idaṁ mamā’’ti pahīnamamāyitabhāvo.",
  "atk-s0505a2:96_0": "475.Nivesananti taṇhādiṭṭhinivesanaṁ. Tena hi mano tīsu bhavesu nivisati, tena taṁ",
  "atk-s0505a2:96_1": "‘‘nivesanaṁ manaso’’ti vuccati. Tattheva vā nivisati taṁ hitvā gantuṁ asamatthatāya.",
  "atk-s0505a2:96_2": "Tenapi ‘‘nivesana’’nti vuccati. Pariggahāti taṇhādiṭṭhiyo eva, tāhi pariggahitadhammā",
  "atk-s0505a2:96_3": "vā. Kecīti appamattakāpi. Anupādiyānoti tesaṁ nivesanapariggahānaṁ abhāvā kañci dhammaṁ anupādiyamāno.",
  "atk-s0505a2:97": "476.Samāhito maggasamādhinā. Udatārīti uttiṇṇo. Dhammaṁ caññāsīti sabbañca ñeyyadhammaṁ aññāsi. Paramāya diṭṭhiyāti sabbaññutaññāṇena.",
  "atk-s0505a2:98_0": "477.Bhavāsavāti bhavataṇhājhānanikantisassatadiṭṭhisahagatā rāgā. Vacīti vācā. Kharāti",
  "atk-s0505a2:98_1": "kakkhaḷā pharusā. Vidhūpitāti daḍḍhā. Atthagatāti atthaṅgatā. Na santīti vidhūpitattā",
  "atk-s0505a2:98_2": "atthaṅgatattā ca. Ubhayehi pana ubhayaṁ yojetabbaṁ sabbadhīti sabbesu khandhāyatanādīsu.",
  "atk-s0505a2:99": "478.Mānasattesūti mānena laggesu. Dukkhaṁ pariññāyāti vaṭṭadukkhaṁ tīhi pariññāhi parijānitvā. Sakhettavatthunti sahetupaccayaṁ, saddhiṁ kammakilesehīti vuttaṁ hoti.",
  "atk-s0505a2:100_0": "479.Āsaṁ anissāyāti taṇhaṁ anallīyitvā. Vivekadassīti nibbānadassī. Paravediyanti",
  "atk-s0505a2:100_1": "parehi ñāpetabbaṁ. Diṭṭhimupātivattoti dvāsaṭṭhibhedampi micchādiṭṭhiṁ atikkanto.",
  "atk-s0505a2:100_2": "Ārammaṇāti paccayā, punabbhavakāraṇānīti vuttaṁ hoti.",
  "atk-s0505a2:101_0": "480.Paroparāti varāvarā sundarāsundarā. Parā vā bāhirā, aparā ajjhattikā. Sameccāti",
  "atk-s0505a2:101_1": "ñāṇena paṭivijjhitvā. Dhammāti khandhāyatanādayo dhammā. Upādānakhaye vimuttoti nibbāne",
  "atk-s0505a2:101_2": "nibbānārammaṇato vimutto, nibbānārammaṇavimuttilābhīti attho.",
  "atk-s0505a2:102_0": "481.Saṁyojanaṁjātikhayantadassīti saṁyojanakkhayantadassī jātikkhayantadassī ca.",
  "atk-s0505a2:102_1": "Saṁyojanakkhayantena cettha saupādisesā nibbānadhātu, jātikkhayantena anupādisesā",
  "atk-s0505a2:102_2": "vuttā. Khayantoti hi accantakhayassa samucchedappahānassetaṁ adhivacanaṁ. Anunāsikalopo",
  "atk-s0505a2:102_3": "cettha ‘‘vivekajaṁ pītisukha’’ntiādīsu viya na kato. Yopānudīti yo apanudi. Rāgapathanti",
  "atk-s0505a2:102_4": "rāgārammaṇaṁ, rāgameva vā. Rāgopi hi duggatīnaṁ pathattā ‘‘rāgapatho’’ti vuccati",
  "atk-s0505a2:102_5": "kammapatho viya. Suddho nidoso vimalo akācoti parisuddhakāyasamācārāditāya suddho.",
  "atk-s0505a2:102_6": "Yehi ‘‘rāgadosā ayaṁ pajā, dosadosā, mohadosā’’ti vuccati. Tesaṁ abhāvā nidoso. Aṭṭhapurisamalavigamā",
  "atk-s0505a2:102_7": "vimalo, upakkilesābhāvato akāco. Upakkiliṭṭho hi upakkilesena ‘‘sakāco’’ti vuccati.",
  "atk-s0505a2:102_8": "Suddho vā yasmā niddoso, niddosatāya vimalo, bāhiramalābhāvena vimalattā akāco. Samalo",
  "atk-s0505a2:102_9": "hi ‘‘sakāco’’ti vuccati. Vimalattā vā āguṁ na karoti, tena akāco. Āgukiriyā hi upaghātakaraṇato ‘‘kāco’’ti vuccati.",
  "atk-s0505a2:103_0": "482.Attano attānaṁ nānupassatīti ñāṇasampayuttena cittena vipassanto attano khandhesu",
  "atk-s0505a2:103_1": "aññaṁ attānaṁ nāma na passati, khandhamattameva passati. Yā cāyaṁ ‘‘attanāva attānaṁ",
  "atk-s0505a2:103_2": "sañjānāmī’’ti tassa saccato thetato diṭṭhi uppajjati, tassā abhāvā attano attānaṁ",
  "atk-s0505a2:103_3": "nānupassati, aññadatthu paññāya khandhe passati. Maggasamādhinā samāhito, kāyavaṅkādīnaṁ",
  "atk-s0505a2:103_4": "abhāvā ujjugato, lokadhammehi akampanīyato ṭhitatto, taṇhāsaṅkhātāya ejāya pañcannaṁ",
  "atk-s0505a2:103_5": "cetokhilānañca aṭṭhaṭṭhānāya kaṅkhāya ca abhāvā anejo akhilo akaṅkho.",
  "atk-s0505a2:104_0": "483.Mohantarāti mohakāraṇā mohapaccayā, sabbakilesānametaṁ adhivacanaṁ. Sabbesu dhammesu",
  "atk-s0505a2:104_1": "ca ñāṇadassīti sacchikatasabbaññutaññāṇo. Tañhi sabbesu dhammesu ñāṇaṁ, tañca bhagavā",
  "atk-s0505a2:104_2": "passi, ‘‘adhigataṁ me’’ti sacchikatvā vihāsi. Tena vuccati ‘‘sabbesu dhammesu ca",
  "atk-s0505a2:104_3": "ñāṇadassī’’ti. Sambodhinti arahattaṁ. Anuttaranti paccekabuddhasāvakehi asādhāraṇaṁ.",
  "atk-s0505a2:104_4": "Sivanti khemaṁ nirupaddavaṁ sassirikaṁ vā. Yakkhassāti purisassa. Suddhīti vodānatā.",
  "atk-s0505a2:104_5": "Ettha hi mohantarābhāvena sabbadosābhāvo, tena saṁsārakāraṇasamucchedo antimasarīradhāritā,",
  "atk-s0505a2:104_6": "ñāṇadassitāya sabbaguṇasambhavo. Tena anuttarā sambodhipatti, ito parañca pahātabbamadhigantabbaṁ",
  "atk-s0505a2:104_7": "vā natthi. Tenāha – ‘‘ettāvatā yakkhassa suddhī’’ti.",
  "atk-s0505a2:105_0": "484. Evaṁ vutte brāhmaṇo bhiyyosomattāya bhagavati pasanno pasannākāraṁ karonto āha",
  "atk-s0505a2:105_1": "‘‘hutañca mayha’’nti. Tassattho – yamahaṁ ito pubbe brahmānaṁ ārabbha aggimhi ajuhaṁ,",
  "atk-s0505a2:105_2": "taṁ me hutaṁ saccaṁ vā hoti, alikaṁ vāti na jānāmi. Ajja pana idaṁ hutañca mayhaṁ",
  "atk-s0505a2:105_3": "hutamatthu saccaṁ, saccahutameva atthūti yācanto bhaṇati. Yaṁ tādisaṁ vedagunaṁ alatthaṁ,",
  "atk-s0505a2:105_4": "yasmā idheva ṭhito bhavantarūpaṁ vedaguṁ alatthaṁ. Brahmā hi sakkhi, paccakkhameva",
  "atk-s0505a2:105_5": "hi tvaṁ brahmā, yato paṭiggaṇhātu me bhagavā, paṭiggahetvā ca bhuñjatu me bhagavā",
  "atk-s0505a2:105_6": "pūraḷāsanti taṁ habyasesaṁ upanāmento āha.",
  "atk-s0505a2:106_0": "487. Atha bhagavā kasibhāradvājasutte vuttanayena gāthādvayamabhāsi. Tato brāhmaṇo",
  "atk-s0505a2:106_1": "‘‘ayaṁ attanā na icchati, kampi caññaṁ sandhāya ‘kevalinaṁ mahesiṁ khīṇāsavaṁ kukkuccavūpasantaṁ",
  "atk-s0505a2:106_2": "annena pānena upaṭṭhahassū’ti bhaṇatī’’ti evaṁ gāthāya atthaṁ asallakkhetvā taṁ ñātukāmo",
  "atk-s0505a2:106_3": "āha ‘‘sādhāhaṁ bhagavā’’ti. Tattha sādhūti āyācanatthe nipāto. Tathāti yena tvamāha,",
  "atk-s0505a2:106_4": "tena pakārena. Vijaññanti jāneyyaṁ. Yanti yaṁ dakkhiṇeyyaṁ yaññakāle pariyesamāno",
  "atk-s0505a2:106_5": "upaṭṭhaheyyanti pāṭhaseso. Pappuyyāti patvā. Tava sāsananti tava ovādaṁ. Idaṁ vuttaṁ",
  "atk-s0505a2:106_6": "hoti. Sādhāhaṁ bhagavā tava ovādaṁ āgamma tathā vijaññaṁ ārocehi me taṁ kevalinanti",
  "atk-s0505a2:106_7": "adhippāyo. Yo dakkhiṇaṁ bhuñjeyya mādisassa, yaṁ cāhaṁ yaññakāle pariyesamāno upaṭṭhaheyyaṁ,",
  "atk-s0505a2:106_8": "tathārūpaṁ me dakkhiṇeyyaṁ dassehi, sace tvaṁ na bhuñjasīti.",
  "atk-s0505a2:107_0": "488-90. Athassa bhagavā pākaṭena nayena tathārūpaṁ dakkhiṇeyyaṁ dassento ‘‘sārambhā",
  "atk-s0505a2:107_1": "yassā’’ti gāthāttayamāha. Tattha sīmantānaṁ vinetāranti sīmāti mariyādā sādhujanavutti,",
  "atk-s0505a2:107_2": "tassā antā pariyosānā aparabhāgāti katvā sīmantā vuccanti kilesā, tesaṁ vinetāranti",
  "atk-s0505a2:107_3": "attho. Sīmantāti buddhaveneyyā sekkhā ca puthujjanā ca, tesaṁ vinetārantipi eke.",
  "atk-s0505a2:107_4": "Jātimaraṇakovidanti ‘‘evaṁ jāti evaṁ maraṇa’’nti ettha kusalaṁ. Moneyyasampannanti",
  "atk-s0505a2:107_5": "paññāsampannaṁ, kāyamoneyyādisampannaṁ vā. Bhakuṭiṁ vinayitvānāti yaṁ ekacce dubbuddhino",
  "atk-s0505a2:107_6": "yācakaṁ disvā bhakuṭiṁ karonti, taṁ vinayitvā, pasannamukhā hutvāti attho. Pañjalikāti",
  "atk-s0505a2:107_7": "paggahitaañjalino hutvā.",
  "atk-s0505a2:108_0": "491. Atha brāhmaṇo bhagavantaṁ thomayamāno ‘‘buddho bhava’’nti gāthamāha. Tattha",
  "atk-s0505a2:108_1": "āyāgoti āyajitabbo, tato tato āgamma vā yajitabbametthātipi āyāgo, deyyadhammānaṁ",
  "atk-s0505a2:108_2": "adhiṭṭhānabhūtoti vuttaṁ hoti . Sesamettha ito purimagāthāsu ca yaṁ na vaṇṇitaṁ,",
  "atk-s0505a2:108_3": "taṁ sakkā avaṇṇitampi jānitunti uttānatthattāyeva na vaṇṇitaṁ. Ito paraṁ pana kasibhāradvājasutte vuttanayamevāti.",
  "atk-s0505a2:109": "Paramatthajotikāya khuddaka-aṭṭhakathāya",
  "atk-s0505a2:110": "Suttanipāta-aṭṭhakathāya pūraḷāsasuttavaṇṇanā niṭṭhitā.",
  "atk-s0505a2:111": "5. Māghasuttavaṇṇanā",
  "atk-s0505a2:112_0": "Evaṁme sutanti māghasuttaṁ. Kā uppatti? Ayameva yāssa nidāne vuttā. Ayañhi māgho",
  "atk-s0505a2:112_1": "māṇavo dāyako ahosi dānapati. Tassetadahosi – ‘‘sampattakapaṇaddhikādīnaṁ dānaṁ dinnaṁ",
  "atk-s0505a2:112_2": "mahapphalaṁ hoti, udāhu noti samaṇaṁ gotamaṁ etamatthaṁ pucchissāmi, samaṇo kira",
  "atk-s0505a2:112_3": "gotamo atītānāgatapaccuppannaṁ jānātī’’ti. So bhagavantaṁ upasaṅkamitvā pucchi. Bhagavā",
  "atk-s0505a2:112_4": "cassa pucchānurūpaṁ byākāsi. Tayidaṁ saṅgītikārānaṁ brāhmaṇassa bhagavatoti tiṇṇampi",
  "atk-s0505a2:112_5": "vacanaṁ samodhānetvā ‘‘māghasutta’’nti vuccati.",
  "atk-s0505a2:113_0": "Tattha rājagaheti evaṁnāmake nagare. Tañhi mandhātumahāgovindādīhi pariggahitattā",
  "atk-s0505a2:113_1": "‘‘rājagaha’’nti vuccati. Aññepettha pakāre vaṇṇayanti. Kiṁ tehi, nāmametaṁ tassa",
  "atk-s0505a2:113_2": "nagarassa? Taṁ panetaṁ buddhakāle ca cakkavattikāle ca nagaraṁ hoti, sesakāle suññaṁ",
  "atk-s0505a2:113_3": "hoti yakkhapariggahitaṁ, tesaṁ vasantavanaṁ hutvā tiṭṭhati. Evaṁ gocaragāmaṁ dassetvā",
  "atk-s0505a2:113_4": "nivāsaṭṭhānamāha – ‘‘gijjhakūṭe pabbate’’ti. So ca gijjhā tassa kūṭesu vasiṁsu, gijjhasadisāni",
  "atk-s0505a2:113_5": "vāssa kūṭāni, tasmā ‘‘gijjhakūṭo’’ti vuccatīti veditabbo.",
  "atk-s0505a2:114_0": "Atha kho…pe… avocāti ettha māghoti tassa brāhmaṇassa nāmaṁ. Māṇavoti antevāsivāsaṁ",
  "atk-s0505a2:114_1": "anatītabhāvena vuccati, jātiyā pana mahallako. ‘‘Pubbāciṇṇavasenā’’ti eke piṅgiyo",
  "atk-s0505a2:114_2": "māṇavo viya. So hi vīsavassasatikopi pubbāciṇṇavasena ‘‘piṅgiyo māṇavo’’ tveva saṅkhaṁ",
  "atk-s0505a2:114_3": "agamāsi. Sesaṁ vuttanayameva.",
  "atk-s0505a2:115_0": "Ahañhi, bho gotama…pe… pasavāmīti ettha dāyako dānapatīti dāyako ceva dānapati ca.",
  "atk-s0505a2:115_1": "Yo hi aññassa santakaṁ tenāṇatto deti, sopi dāyako hoti, tasmiṁ pana dāne issariyābhāvato",
  "atk-s0505a2:115_2": "na dānapati. Ayaṁ pana attano santakaṁyeva deti. Tenāha – ‘‘ahañhi, bho gotama ,",
  "atk-s0505a2:115_3": "dāyako dānapatī’’ti. Ayameva hi ettha attho, aññatra pana antarantarā maccherena",
  "atk-s0505a2:115_4": "abhibhuyyamāno dāyako anabhibhūto dānapatītiādināpi nayena vattuṁ vaṭṭati. Vadaññūti",
  "atk-s0505a2:115_5": "yācakānaṁ vacanaṁ jānāmi vuttamatteyeva ‘‘ayamidamarahati ayamida’’nti purisavisesāvadhāraṇena",
  "atk-s0505a2:115_6": "bahūpakārabhāvagahaṇena vā. Yācayogoti yācituṁ yutto. Yo hi yācake disvāva bhakuṭiṁ",
  "atk-s0505a2:115_7": "katvā pharusavacanādīni bhaṇati, so na yācayogo hoti. Ahaṁ pana na tādisoti dīpeti.",
  "atk-s0505a2:115_8": "Dhammenāti adinnādānanikativañcanādīni vajjetvā bhikkhācariyāya, yācanāyāti attho.",
  "atk-s0505a2:115_9": "Yācanā hi brāhmaṇānaṁ bhogapariyesane dhammo, yācamānānañca nesaṁ parehi anuggahakāmehi",
  "atk-s0505a2:115_10": "dinnā bhogā dhammaladdhā nāma dhammādhigatā ca honti, so ca tathā pariyesitvā labhi.",
  "atk-s0505a2:115_11": "Tenāha – ‘‘dhammena bhoge pariyesāmi…pe… dhammādhigatehī’’ti. Bhiyyopi dadāmīti tato",
  "atk-s0505a2:115_12": "uttaripi dadāmi, pamāṇaṁ natthi, ettha laddhabhogappamāṇena dadāmīti dasseti.",
  "atk-s0505a2:116_0": "Tagghāti ekaṁsavacane nipāto. Ekaṁseneva hi sabbabuddhapaccekabuddhasāvakehi pasatthaṁ",
  "atk-s0505a2:116_1": "dānaṁ antamaso tiracchānagatānampi dīyamānaṁ. Vuttañcetaṁ ‘‘sabbattha vaṇṇitaṁ dānaṁ,",
  "atk-s0505a2:116_2": "na dānaṁ garahitaṁ kvacī’’ti. Tasmā bhagavāpi ekaṁseneva taṁ pasaṁsanto āha – ‘‘taggha",
  "atk-s0505a2:116_3": "tvaṁ māṇava…pe… pasavasī’’ti. Sesaṁ uttānatthameva. Evaṁ bhagavatā ‘‘bahuṁ so puññaṁ",
  "atk-s0505a2:116_4": "pasavatī’’ti vuttepi dakkhiṇeyyato dakkhiṇāvisuddhiṁ sotukāmo brāhmaṇo uttari bhagavantaṁ",
  "atk-s0505a2:116_5": "pucchi. Tenāhu saṅgītikārā – ‘‘atha kho māgho māṇavo bhagavantaṁ gāthāya ajjhabhāsī’’ti.",
  "atk-s0505a2:116_6": "Taṁ atthato vuttanayameva.",
  "atk-s0505a2:117_0": "492.Pucchāmahantiādigāthāsu pana vadaññunti vacanaviduṁ, sabbākārena sattānaṁ vuttavacanādhippāyaññunti",
  "atk-s0505a2:117_1": "vuttaṁ hoti. Sujjheti dakkhiṇeyyavasena suddhaṁ mahapphalaṁ bhaveyya. Yojanā panettha",
  "atk-s0505a2:117_2": "– yo yācayogo dānapati gahaṭṭho puññatthiko hutvā paresaṁ annapānaṁ dadaṁ yajati,",
  "atk-s0505a2:117_3": "na aggimhi āhutimattaṁ pakkhipanto, tañca kho puññapekkhova na paccupakārakalyāṇakittisaddādiapekkho,",
  "atk-s0505a2:117_4": "tassa evarūpassa yajamānassa hutaṁ kathaṁ sujjheyyāti?",
  "atk-s0505a2:118_0": "493.Ārādhaye dakkhiṇeyyebhi tādīti tādiso yācayogo dakkhiṇeyyehi ārādhaye sampādaye",
  "atk-s0505a2:118_1": "sodhaye, mahapphalaṁ taṁ hutaṁ kareyya, na aññathāti attho. Imināssa ‘‘kathaṁ hutaṁ",
  "atk-s0505a2:118_2": "yajamānassa sujjhe’’ iccetaṁ byākataṁ hoti.",
  "atk-s0505a2:119": "494.Akkhāhi me bhagavā dakkhiṇeyyeti ettha yo yācayogo dadaṁ paresaṁ yajati, tassa me bhagavā dakkhiṇeyye akkhāhīti evaṁ yojanā veditabbā.",
  "atk-s0505a2:120_0": "495. Athassa bhagavā nānappakārehi nayehi dakkhiṇeyye pakāsento ‘‘ye ve asattā’’tiādikā",
  "atk-s0505a2:120_1": "gāthāyo abhāsi. Tattha asattāti rāgādisaṅgavasena alaggā. Kevalinoti pariniṭṭhitakiccā.",
  "atk-s0505a2:120_2": "Yatattāti guttacittā.",
  "atk-s0505a2:121_0": "496-7.Dantā anuttarena damathena, vimuttā paññācetovimuttīhi, anīghā āyatiṁ vaṭṭadukkhābhāvena,",
  "atk-s0505a2:121_1": "nirāsā sampati kilesābhāvena. Imissā pana gāthāya dutiyagāthā bhāvanānubhāvappakāsananayena",
  "atk-s0505a2:121_2": "vuttāti veditabbā. ‘‘Bhāvanānuyogamanuyuttassa, bhikkhave, bhikkhuno viharato kiñcāpi",
  "atk-s0505a2:121_3": "na evaṁ icchā uppajjeyya ‘aho vata me anupādāya āsavehi cittaṁ vimucceyyā’ti (a.",
  "atk-s0505a2:121_4": "ni. 7.71), atha khvāssa anupādāya āsavehi cittaṁ vimuccatī’’ti idaṁ cettha suttaṁ sādhakaṁ.",
  "atk-s0505a2:122_0": "498-502.Rāgañca…pe… yesu na māyā…pe… na taṇhāsu upātipannāti kāmataṇhādīsu nādhimuttā.",
  "atk-s0505a2:122_1": "Vitareyyāti vitaritvā. Taṇhāti rūpataṇhādichabbidhā . Bhavābhavāyāti sassatāya vā",
  "atk-s0505a2:122_2": "ucchedāya vā. Atha vā bhavassa abhavāya bhavābhavāya, punabbhavābhinibbattiyāti vuttaṁ",
  "atk-s0505a2:122_3": "hoti. Idha vā huraṁ vāti idaṁ pana ‘‘kuhiñci loke’’ti imassa vitthāravacanaṁ.",
  "atk-s0505a2:123_0": "504.Yevītarāgā…pe… samitāvinoti samitavanto, kilesavūpasamakārinoti attho. Samitāvitattā",
  "atk-s0505a2:123_1": "ca vītarāgā akopā. Idha vippahāyāti idhaloke vattamāne khandhe vihāya, tato paraṁ",
  "atk-s0505a2:123_2": "yesaṁ gamanaṁ natthīti vuttaṁ hoti. Ito paraṁ ‘‘ye kāme hitvā agahā caranti, susaññatattā",
  "atk-s0505a2:123_3": "tasaraṁva ujju’’nti imampi gāthaṁ keci paṭhanti.",
  "atk-s0505a2:124_0": "506-8.Jahitvāti hitvā. ‘‘Jahitvānā’’tipi pāṭho, ayamevattho. Attadīpāti attano guṇe",
  "atk-s0505a2:124_1": "eva attano dīpaṁ katvā vicarantā khīṇāsavā vuccanti. Ye hetthāti hakāro nipāto padapūraṇamatte.",
  "atk-s0505a2:124_2": "Ayaṁ panattho – ye ettha khandhāyatanādisantāne yathā idaṁ khandhāyatanādi tathā",
  "atk-s0505a2:124_3": "jānanti, yaṁsabhāvaṁ taṁsabhāvaṁyeva sañjānanti aniccādivasena jānantā. Ayamantimā",
  "atk-s0505a2:124_4": "natthi punabbhavoti ayaṁ no antimā jāti, idāni natthi punabbhavoti evañca ye jānantīti.",
  "atk-s0505a2:125_0": "509. Yo vedagūti idāni attānaṁ sandhāya bhagavā imaṁ gāthamāha. Tattha satimāti chasatatavihārasatiyā",
  "atk-s0505a2:125_1": "samannāgato. Sambodhipattoti sabbaññutaṁ patto. Saraṇaṁ bahūnanti bahūnaṁ devamanussānaṁ",
  "atk-s0505a2:125_2": "bhayavihiṁsanena saraṇabhūto.",
  "atk-s0505a2:126_0": "510. Evaṁ dakkhiṇeyye sutvā attamano brāhmaṇo āha – ‘‘addhā amoghā’’ti. Tattha tvañhettha",
  "atk-s0505a2:126_1": "jānāsi yathā tathā idanti tvañhi ettha loke idaṁ sabbampi ñeyyaṁ yathā tathā jānāsi",
  "atk-s0505a2:126_2": "yāthāvato jānāsi, yādisaṁ taṁ tādisameva jānāsīti vuttaṁ hoti. Tathā hi te vidito",
  "atk-s0505a2:126_3": "esa dhammoti tathā hi te esā dhammadhātu suppaṭividdhā, yassā suppaṭividdhatā yaṁ",
  "atk-s0505a2:126_4": "yaṁ icchasi, taṁ taṁ jānāsīti adhippāyo.",
  "atk-s0505a2:127_0": "511. Evaṁ so brāhmaṇo bhagavantaṁ pasaṁsitvā dakkhiṇeyyasampadāya yaññasampadaṁ ñatvā",
  "atk-s0505a2:127_1": "dāyakasampadāyapi taṁ chaḷaṅgaparipūraṁ yaññasampadaṁ sotukāmo ‘‘yo yācayogo’’ti",
  "atk-s0505a2:127_2": "uttaripañhaṁ pucchi. Tatrāyaṁ yojanā – yo yācayogo dadaṁ paresaṁ yajati, tassa akkhāhi",
  "atk-s0505a2:127_3": "me bhagavā yaññasampadanti.",
  "atk-s0505a2:128": "512. Athassa bhagavā dvīhi gāthāhi akkhāsi. Tatthāyaṁ atthayojanā – yajassu māgha, yajamāno ca sabbattha vippasādehi cittaṁ, tīsupi kālesu cittaṁ pasādehi. Evaṁ te yāyaṁ –",
  "atk-s0505a2:129": "‘‘Pubbeva dānā sumano, dadaṁ cittaṁ pasādaye;",
  "atk-s0505a2:130": "Datvā attamano hoti, esā yaññassa sampadā’’ti. (a. ni. 6.37; pe. va. 305) –",
  "atk-s0505a2:131_0": "Yaññasampadā vuttā, tāya sampanno yañño bhavissati. Tattha siyā ‘‘kathaṁ cittaṁ pasādetabba’’nti?",
  "atk-s0505a2:131_1": "Dosappahānena. Kathaṁ dosappahānaṁ hoti? Yaññārammaṇatāya. Ayañhi ārammaṇaṁ yajamānassa",
  "atk-s0505a2:131_2": "yañño ettha patiṭṭhāya jahāti dosaṁ, ayañhi sattesu mettāpubbaṅgamena sammādiṭṭhipadīpavihatamohandhakārena",
  "atk-s0505a2:131_3": "cittena yajamānassa deyyadhammasaṅkhāto yañño ārammaṇaṁ hoti, so ettha yaññe ārammaṇavasena",
  "atk-s0505a2:131_4": "pavattiyā patiṭṭhāya deyyadhammapaccayaṁ lobhaṁ, paṭiggāhakapaccayaṁ kodhaṁ, tadubhayanidānaṁ",
  "atk-s0505a2:131_5": "mohanti evaṁ tividhampi jahāti dosaṁ. So evaṁ bhogesu vītarāgo, sattesu ca pavineyya",
  "atk-s0505a2:131_6": "dosaṁ tappahāneneva pahīnapañcanīvaraṇo anukkamena upacārappanābhedaṁ aparimāṇasattapharaṇena",
  "atk-s0505a2:131_7": "ekasatte vā anavasesapharaṇena appamāṇaṁ mettaṁ cittaṁ bhāvento puna bhāvanāvepullatthaṁ,",
  "atk-s0505a2:131_8": "rattindivaṁ satataṁ sabbairiyāpathesu appamatto hutvā tameva mettajjhānasaṅkhātaṁ",
  "atk-s0505a2:131_9": "sabbā disā pharate appamaññanti.",
  "atk-s0505a2:132_0": "514. Atha brāhmaṇo taṁ mettaṁ ‘‘brahmalokamaggo aya’’nti ajānanto kevalaṁ attano",
  "atk-s0505a2:132_1": "visayātītaṁ mettābhāvanaṁ sutvā suṭṭhutaraṁ sañjātasabbaññusambhāvano bhagavati attanā",
  "atk-s0505a2:132_2": "brahmalokādhimuttattā brahmalokūpapattimeva ca suddhiṁ muttiñca maññamāno brahmalokamaggaṁ",
  "atk-s0505a2:132_3": "pucchanto ‘‘ko sujjhatī’’ti gāthamāha. Tatra ca brahmalokagāmiṁ puññaṁ karontaṁ sandhāyāha",
  "atk-s0505a2:132_4": "– ‘‘ko sujjhati muccatī’’ti, akarontaṁ sandhāya ‘‘bajjhatī cā’’ti. Kenattanāti kena",
  "atk-s0505a2:132_5": "kāraṇena. Sakkhi brahmajjadiṭṭhoti brahmā ajja sakkhi diṭṭho. Saccanti bhagavato",
  "atk-s0505a2:132_6": "brahmasamattaṁ ārabbha accādarena sapathaṁ karoti. Kathaṁ upapajjatīti accādareneva",
  "atk-s0505a2:132_7": "punapi pucchati. Jutimāti bhagavantaṁ ālapati.",
  "atk-s0505a2:133_0": "Tattha yasmā yo bhikkhu mettāya tikacatukkajjhānaṁ uppādetvā tameva pādakaṁ katvā",
  "atk-s0505a2:133_1": "vipassanto arahattaṁ pāpuṇāti, so sujjhati muccati ca, tathārūpo ca brahmalokaṁ na",
  "atk-s0505a2:133_2": "gacchati. Yo pana mettāya tikacatukkajjhānaṁ uppādetvā ‘‘santā esā samāpattī’’tiādinā",
  "atk-s0505a2:133_3": "nayena taṁ assādeti, so bajjhati. Aparihīnajjhāno ca teneva jhānena brahmalokaṁ gacchati,",
  "atk-s0505a2:133_4": "tasmā bhagavā yo sujjhati muccati ca, tassa brahmalokagamanaṁ ananujānanto anāmasitvāva",
  "atk-s0505a2:133_5": "taṁ puggalaṁ yo bajjhati. Tassa tena jhānena brahmalokagamanaṁ dassento brāhmaṇassa",
  "atk-s0505a2:133_6": "sappāyena nayena ‘‘yo yajatī’’ti imaṁ gāthamāha.",
  "atk-s0505a2:134_0": "515. Tattha tividhanti tikālappasādaṁ sandhāyāha. Tena dāyakato aṅgattayaṁ dasseti.",
  "atk-s0505a2:134_1": "Ārādhaye dakkhiṇeyyebhi tādīti tañca so tādiso tividhasampattisādhako puggalo tividhaṁ",
  "atk-s0505a2:134_2": "yaññasampadaṁ dakkhiṇeyyehi khīṇāsavehi sādheyya sampādeyya. Iminā paṭiggāhakato",
  "atk-s0505a2:134_3": "aṅgattayaṁ dasseti. Evaṁ yajitvā sammā yācayogoti evaṁ mettajjhānapadaṭṭhānabhāvena",
  "atk-s0505a2:134_4": "chaḷaṅgasamannāgataṁ yaññaṁ sammā yajitvā so yācayogo tena chaḷaṅgayaññūpanissayena",
  "atk-s0505a2:134_5": "mettajjhānena upapajjati brahmalokantibrūmīti brāhmaṇaṁ samussāhento desanaṁ samāpesi.",
  "atk-s0505a2:134_6": "Sesaṁ sabbagāthāsu uttānatthameva. Ito parañca pubbe vuttanayamevāti.",
  "atk-s0505a2:135": "Paramatthajotikāya khuddaka-aṭṭhakathāya",
  "atk-s0505a2:136": "Suttanipāta-aṭṭhakathāya māghasuttavaṇṇanā niṭṭhitā.",
  "atk-s0505a2:137": "6. Sabhiyasuttavaṇṇanā",
  "atk-s0505a2:138_0": "Evaṁme sutanti sabhiyasuttaṁ. Kā uppatti? Ayameva yāssa nidāne vuttā. Atthavaṇṇanākkamepi",
  "atk-s0505a2:138_1": "cassa pubbasadisaṁ pubbe vuttanayeneva veditabbaṁ. Yaṁ pana apubbaṁ, taṁ uttānatthāni",
  "atk-s0505a2:138_2": "padāni pariharantā vaṇṇayissāma. Veḷuvane kalandakanivāpeti veḷuvananti tassa uyyānassa",
  "atk-s0505a2:138_3": "nāmaṁ. Taṁ kira veḷūhi ca parikkhittaṁ ahosi aṭṭhārasahatthena ca pākārena, gopuradvāraṭṭālakayuttaṁ",
  "atk-s0505a2:138_4": "nīlobhāsaṁ manoramaṁ, tena ‘‘veḷuvana’’nti vuccati. Kalandakānañcettha nivāpaṁ adaṁsu,",
  "atk-s0505a2:138_5": "tena ‘‘kalandakanivāpo’’ti vuccati. Kalandakā nāma kāḷakā vuccanti. Pubbe kira aññataro",
  "atk-s0505a2:138_6": "rājā tattha uyyānakīḷanatthaṁ āgato surāmadena matto divāseyyaṁ supi. Parijanopissa",
  "atk-s0505a2:138_7": "‘‘sutto rājā’’ti pupphaphalādīhi palobhiyamāno ito cito ca pakkāmi. Atha surāgandhena",
  "atk-s0505a2:138_8": "aññatarasmā susirarukkhā kaṇhasappo nikkhamitvā rañño abhimukho āgacchati. Taṁ disvā",
  "atk-s0505a2:138_9": "rukkhadevatā ‘‘rañño jīvitaṁ dassāmī’’ti kāḷakavesena āgantvā kaṇṇamūle saddamakāsi.",
  "atk-s0505a2:138_10": "Rājā paṭibujjhi, kaṇhasappo nivatto. So taṁ disvā ‘‘imāya mama kāḷakāya jīvitaṁ dinna’’nti",
  "atk-s0505a2:138_11": "kāḷakānaṁ tattha nivāpaṁ paṭṭhapesi, abhayaghosanañca ghosāpesi. Tasmā taṁ tato pabhuti",
  "atk-s0505a2:138_12": "‘‘kalandakanivāpo’’ti saṅkhaṁ gataṁ.",
  "atk-s0505a2:139_0": "Sabhiyassa paribbājakassāti sabhiyoti tassa nāmaṁ, paribbājakoti bāhira pabbajjaṁ",
  "atk-s0505a2:139_1": "upādāya vuccati. Purāṇasālohitāya devatāyāti na mātā na pitā, apica kho panassa mātā",
  "atk-s0505a2:139_2": "viya pitā viya ca hitajjhāsayattā so devaputto ‘‘purāṇasālohitā devatā’’ti vutto.",
  "atk-s0505a2:139_3": "Parinibbute kira kassape bhagavati patiṭṭhite suvaṇṇacetiye tayo kulaputtā sammukhasāvakānaṁ",
  "atk-s0505a2:139_4": "santike pabbajitvā cariyānurūpāni kammaṭṭhānāni gahetvā paccantajanapadaṁ gantvā",
  "atk-s0505a2:139_5": "araññāyatane samaṇadhammaṁ karonti, antarantarā ca cetiyavandanatthāya dhammassavanatthāya",
  "atk-s0505a2:139_6": "ca nagaraṁ gacchanti. Aparena ca samayena tāvatakampi araññe vippavāsaṁ arocayamānā",
  "atk-s0505a2:139_7": "tattheva appamattā vihariṁsu, evaṁ viharantāpi na ca kiñci visesaṁ adhigamiṁsu. Tato",
  "atk-s0505a2:139_8": "nesaṁ ahosi – ‘‘mayaṁ piṇḍāya gacchantā jīvite sāpekkhā homa, jīvite sāpekkhena ca",
  "atk-s0505a2:139_9": "na sakkā lokuttaradhammo adhigantuṁ, puthujjanakālakiriyāpi dukkhā, handa mayaṁ nisseṇiṁ",
  "atk-s0505a2:139_10": "bandhitvā pabbataṁ abhiruyha kāye ca jīvite ca anapekkhā samaṇadhammaṁ karomā’’ti. Te tathā akaṁsu.",
  "atk-s0505a2:140_0": "Atha nesaṁ mahāthero upanissayasampannattā tadaheva chaḷabhiññāparivāraṁ arahattaṁ",
  "atk-s0505a2:140_1": "sacchākāsi. So iddhiyā himavantaṁ gantvā anotatte mukhaṁ dhovitvā uttarakurūsu piṇḍāya",
  "atk-s0505a2:140_2": "caritvā katabhattakicco puna aññampi padesaṁ gantvā pattaṁ pūretvā anotattaudakañca",
  "atk-s0505a2:140_3": "nāgalatādantapoṇañca gahetvā tesaṁ santikaṁ āgantvā āha – ‘‘passathāvuso mamānubhāvaṁ,",
  "atk-s0505a2:140_4": "ayaṁ uttarakuruto piṇḍapāto, idaṁ himavantato udakadantapoṇaṁ ābhataṁ, imaṁ bhuñjitvā",
  "atk-s0505a2:140_5": "samaṇadhammaṁ karotha, evāhaṁ tumhe sadā upaṭṭhahissāmī’’ti. Te taṁ sutvā āhaṁsu",
  "atk-s0505a2:140_6": "– ‘‘tumhe, bhante, katakiccā, tumhehi saha sallāpamattampi amhākaṁ papañco, mā dāni",
  "atk-s0505a2:140_7": "tumhe puna amhākaṁ santikaṁ āgamitthā’’ti. So kenaci pariyāyena te sampaṭicchāpetuṁ asakkonto pakkāmi.",
  "atk-s0505a2:141_0": "Tato tesaṁ eko dvīhatīhaccayena pañcābhiñño anāgāmī ahosi. Sopi tatheva akāsi, itarena",
  "atk-s0505a2:141_1": "ca paṭikkhitto tatheva agamāsi. So taṁ paṭikkhipitvā vāyamanto pabbataṁ āruhanadivasato",
  "atk-s0505a2:141_2": "sattame divase kiñci visesaṁ anadhigantvāva kālakato devaloke nibbatti. Khīṇāsavattheropi",
  "atk-s0505a2:141_3": "taṁ divasameva parinibbāyi, anāgāmī suddhāvāsesu uppajji. Devaputto chasu kāmāvacaradevalokesu",
  "atk-s0505a2:141_4": "anulomapaṭilomena dibbasampattiṁ anubhavitvā amhākaṁ bhagavato kāle devalokā cavitvā",
  "atk-s0505a2:141_5": "aññatarissā paribbājikāya kucchimhi paṭisandhiṁ aggahesi. Sā kira aññatarassa khattiyassa",
  "atk-s0505a2:141_6": "dhītā, taṁ mātāpitaro ‘‘amhākaṁ dhītā samayantaraṁ jānātū’’ti ekassa paribbājakassa",
  "atk-s0505a2:141_7": "niyyātesuṁ. Tasseko antevāsiko paribbājako tāya saddhiṁ vippaṭipajji. Sā tena gabbhaṁ",
  "atk-s0505a2:141_8": "gaṇhi. Taṁ gabbhiniṁ disvā paribbājikā nikkaḍḍhiṁsu. Sā aññattha gacchantī antarāmagge",
  "atk-s0505a2:141_9": "sabhāyaṁ vijāyi, tenassa ‘‘sabhiyo’’tveva nāmaṁ akāsi. Sopi sabhiyo vaḍḍhitvā paribbājakapabbajjaṁ",
  "atk-s0505a2:141_10": "pabbajitvā nānāsatthāni uggahetvā mahāvādī hutvā vādakkhittatāya sakalajambudīpe",
  "atk-s0505a2:141_11": "vicaranto attano sadisaṁ vādiṁ adisvā nagaradvāre assamaṁ kārāpetvā khattiyakumārādayo",
  "atk-s0505a2:141_12": "sippaṁ sikkhāpento tattha vasati.",
  "atk-s0505a2:142_0": "Atha bhagavā pavattitavaradhammacakko anupubbena rājagahaṁ āgantvā veḷuvane viharati",
  "atk-s0505a2:142_1": "kalandakanivāpe. Sabhiyo pana buddhuppādaṁ na jānāti. Atha so suddhāvāsabrahmā samāpattito",
  "atk-s0505a2:142_2": "vuṭṭhāya ‘‘imāhaṁ visesaṁ kassānubhāvena patto’’ti āvajjento kassapassa bhagavato",
  "atk-s0505a2:142_3": "sāsane samaṇadhammakiriyaṁ te ca sahāye anussaritvā ‘‘tesu eko parinibbuto, eko idāni",
  "atk-s0505a2:142_4": "katthā’’ti āvajjento ‘‘devalokā cavitvā jambudīpe uppanno buddhuppādampi na jānātī’’ti",
  "atk-s0505a2:142_5": "ñatvā ‘‘handa naṁ buddhupasevanāya niyojemī’’ti vīsati pañhe abhisaṅkharitvā rattibhāge",
  "atk-s0505a2:142_6": "tassa assamamāgamma ākāse ṭhatvā ‘‘sabhiya, sabhiyā’’ti pakkosi. So niddāyamāno tikkhattuṁ",
  "atk-s0505a2:142_7": "taṁ saddaṁ sutvā nikkhamma obhāsaṁ disvā pañjaliko aṭṭhāsi. Tato taṁ brahmā āha –",
  "atk-s0505a2:142_8": "‘‘ahaṁ sabhiya tavatthāya vīsati pañhe āhariṁ, te tvaṁ uggaṇha. Yo ca te samaṇo vā",
  "atk-s0505a2:142_9": "brāhmaṇo vā ime pañhe puṭṭho byākaroti, tassa santike brahmacariyaṁ careyyāsī’’ti.",
  "atk-s0505a2:142_10": "Imaṁ devaputtaṁ sandhāyetaṁ vuttaṁ ‘‘purāṇasālohitāya devatāya pañhā uddiṭṭhā hontī’’ti.",
  "atk-s0505a2:142_11": "Uddiṭṭhāti uddesamatteneva vuttā, na vibhaṅgena.",
  "atk-s0505a2:143_0": "Evaṁ vutte ca ne sabhiyo ekavacaneneva padapaṭipāṭiyā uggahesi. Atha so brahmā jānantopi",
  "atk-s0505a2:143_1": "tassa buddhuppādaṁ nācikkhi. ‘‘Atthaṁ gavesamāno paribbājako sayameva satthāraṁ ñassati.",
  "atk-s0505a2:143_2": "Ito bahiddhā ca samaṇabrāhmaṇānaṁ tucchabhāva’’nti iminā panādhippāyena evamāha –",
  "atk-s0505a2:143_3": "‘‘yo te sabhiya…pe… careyyāsī’’ti. Theragāthāsu pana catukkanipāte sabhiyattherāpadānaṁ",
  "atk-s0505a2:143_4": "vaṇṇentā bhaṇanti ‘‘sā cassa mātā attano vippaṭipattiṁ cintetvā taṁ jigucchamānā",
  "atk-s0505a2:143_5": "jhānaṁ uppādetvā brahmaloke uppannā, tāya brahmadevatāya te pañhā uddiṭṭhā’’ti.",
  "atk-s0505a2:144_0": "Ye teti idāni vattabbānaṁ uddesapaccuddeso. Samaṇabrāhmaṇāti pabbajjūpagamanena lokasammutiyā",
  "atk-s0505a2:144_1": "ca samaṇā ceva brāhmaṇā ca. Saṅghinoti gaṇavanto. Gaṇinoti satthāro, ‘‘sabbaññuno",
  "atk-s0505a2:144_2": "maya’’nti evaṁ paṭiññātāro. Gaṇācariyāti uddesaparipucchādivasena pabbajitagahaṭṭhagaṇassa",
  "atk-s0505a2:144_3": "ācariyā. Ñātāti abhiññātā, vissutā pākaṭāti vuttaṁ hoti. Yasassinoti lābhaparivārasampannā.",
  "atk-s0505a2:144_4": "Titthakarāti tesaṁ diṭṭhānugatiṁ āpajjantehi otaritabbānaṁ ogāhitabbānaṁ diṭṭhititthānaṁ",
  "atk-s0505a2:144_5": "kattāro. Sādhusammatā bahujanassāti ‘‘sādhavo ete santo sappurisā’’ti evaṁ bahujanassa sammatā.",
  "atk-s0505a2:145_0": "Seyyathidanti katame teti ce-iccetasmiṁ atthe nipāto. Pūraṇoti nāmaṁ, kassapoti gottaṁ.",
  "atk-s0505a2:145_1": "So kira jātiyā dāso, dāsasataṁ pūrento jāto. Tenassa ‘‘pūraṇo’’ti nāmamakaṁsu. Palāyitvā",
  "atk-s0505a2:145_2": "pana naggesu pabbajitvā ‘‘kassapo aha’’nti gottaṁ uddisi, sabbaññutañca paccaññāsi.",
  "atk-s0505a2:145_3": "Makkhalīti nāmaṁ, gosālāya jātattā gosālotipi vuccati. Sopi kira jātiyā dāso eva,",
  "atk-s0505a2:145_4": "palāyitvā pabbaji, sabbaññutañca paccaññāsi. Ajitoti nāmaṁ, appicchatāya kesakambalaṁ",
  "atk-s0505a2:145_5": "dhāreti, tena kesakambalotipi vuccati, sopi sabbaññutaṁ paccaññāsi . Pakudhoti nāmaṁ,",
  "atk-s0505a2:145_6": "kaccāyanoti gottaṁ. Appicchavasena udake jīvasaññāya ca nhānamukhadhovanādi paṭikkhitto,",
  "atk-s0505a2:145_7": "sopi sabbaññutaṁ paccaññāsi. Sañcayoti nāmaṁ, belaṭṭho panassa pitā, tasmā belaṭṭhaputtoti",
  "atk-s0505a2:145_8": "vuccati, sopi sabbaññutaṁ paccaññāsi. Nigaṇṭhoti pabbajjānāmena, nāṭaputtoti pitunāmena",
  "atk-s0505a2:145_9": "vuccati. Nāṭoti kira nāmassa pitā, tassa puttoti nāṭaputto, sopi sabbaññutaṁ paccaññāsi.",
  "atk-s0505a2:145_10": "Sabbepi pañcasatapañcasatasissaparivārā ahesuṁ. Teti te cha satthāro. Te pañheti",
  "atk-s0505a2:145_11": "te vīsati pañhe. Teti te cha satthāro. Na sampāyantīti na sampādenti. Kopanti cittacetasikānaṁ",
  "atk-s0505a2:145_12": "āvilabhāvaṁ. Dosanti paduṭṭhacittataṁ, tadubhayampetaṁ mandatikkhabhedassa kodhassevādhivacanaṁ.",
  "atk-s0505a2:145_13": "Appaccayanti appatītatā, domanassanti vuttaṁ hoti. Pātukarontīti kāyavacīvikārena",
  "atk-s0505a2:145_14": "pakāsenti, pākaṭaṁ karonti.",
  "atk-s0505a2:146_0": "Hīnāyāti gahaṭṭhabhāvāya. Gahaṭṭhabhāvo hi pabbajjaṁ upanidhāya sīlādiguṇahīnato",
  "atk-s0505a2:146_1": "hīnakāmasukhapaṭisevanato vā ‘‘hīno’’ti vuccati. Uccā pabbajjā. Āvattitvāti osakkitvā.",
  "atk-s0505a2:146_2": "Kāme paribhuñjeyyanti kāme paṭiseveyyaṁ. Iti kirassa sabbaññupaṭiññānampi pabbajitānaṁ",
  "atk-s0505a2:146_3": "tucchakattaṁ disvā ahosi. Uppannaparivitakkavaseneva ca āgantvā punappunaṁ vīmaṁsamānassa",
  "atk-s0505a2:146_4": "atha kho sabhiyassa paribbājakassa etadahosi – ‘‘ayampi kho samaṇo’’ti ca ‘‘yepi",
  "atk-s0505a2:146_5": "kho te bhonto’’ti ca ‘‘samaṇo kho daharoti na uññātabbo’’ti cāti evamādi. Tattha",
  "atk-s0505a2:146_6": "jiṇṇātiādīni padāni vuttanayāneva. Therāti attano samaṇadhamme thirabhāvappattā.",
  "atk-s0505a2:146_7": "Rattaññūti ratanaññū, ‘‘nibbānaratanaṁ jānāma maya’’nti evaṁ sakāya paṭiññāya lokenāpi",
  "atk-s0505a2:146_8": "sammatā, bahurattividū vā. Ciraṁ pabbajitānaṁ etesanti cirapabbajitā. Na uññātabboti",
  "atk-s0505a2:146_9": "na avajānitabbo, na nīcaṁ katvā jānitabboti vuttaṁ hoti. Na paribhotabboti na paribhavitabbo,",
  "atk-s0505a2:146_10": "‘‘kimesa ñassatī’’ti evaṁ na gahetabboti vuttaṁ hoti.",
  "atk-s0505a2:147_0": "516.Kaṅkhī vecikicchīti sabhiyo bhagavatā saddhiṁ sammodamāno evaṁ bhagavato rūpasampattidamūpasamasūcitaṁ",
  "atk-s0505a2:147_1": "sabbaññutaṁ sambhāvayamāno vigatuddhacco hutvā āha – ‘‘kaṅkhī vecikicchī’’ti. Tattha",
  "atk-s0505a2:147_2": "‘‘labheyyaṁ nu kho imesaṁ byākaraṇa’’nti evaṁ pañhānaṁ byākaraṇakaṅkhāya kaṅkhī.",
  "atk-s0505a2:147_3": "‘‘Ko nu kho imassimassa ca pañhassa attho’’ti evaṁ vicikicchāya vecikicchī. Dubbalavicikicchāya",
  "atk-s0505a2:147_4": "vā tesaṁ pañhānaṁ atthe kaṅkhanato kaṅkhī, balavatiyā vicinanto kicchatiyeva, na",
  "atk-s0505a2:147_5": "sakkoti sanniṭṭhātunti vecikicchī. Abhikaṅkhamānoti ativiya patthayamāno. Tesantakaroti",
  "atk-s0505a2:147_6": "tesaṁ pañhānaṁ antakaro. Bhavantova evaṁ bhavāhīti dassento āha ‘‘pañhe me puṭṭho…pe…",
  "atk-s0505a2:147_7": "byākarohi me’’ti. Tattha pañhe meti pañhe mayā. Puṭṭhoti pucchito. Anupubbanti pañhapaṭipāṭiyā",
  "atk-s0505a2:147_8": "anudhammanti atthānurūpaṁ pāḷiṁ āropento. Byākarohi meti mayhaṁ byākarohi.",
  "atk-s0505a2:148_0": "517.Dūratoti so kira ito cito cāhiṇḍanto sattayojanasatamaggato āgato. Tenāha – bhagavā",
  "atk-s0505a2:148_1": "‘‘dūrato āgatosī’’ti, kassapassa bhagavato vā sāsanato āgatattā ‘‘dūrato āgatosī’’ti naṁ āha.",
  "atk-s0505a2:149": "518.Puccha manti imāya panassa gāthāya sabbaññupavāraṇaṁ pavāreti. Tattha manasicchasīti manasā icchasi.",
  "atk-s0505a2:150_0": "Yaṁ vatāhanti yaṁ vata ahaṁ. Attamanoti pītipāmojjasomanassehi phuṭacitto. Udaggoti",
  "atk-s0505a2:150_1": "kāyena cittena ca abbhunnato . Idaṁ pana padaṁ na sabbapāṭhesu atthi. Idāni yehi",
  "atk-s0505a2:150_2": "dhammehi attamano, te dassento āha – ‘‘pamudito pītisomanassajāto’’ti.",
  "atk-s0505a2:151_0": "519.Kiṁ pattinanti kiṁ pattaṁ kimadhigataṁ. Soratanti suvūpasantaṁ. ‘‘Surata’’ntipi",
  "atk-s0505a2:151_1": "pāṭho, suṭṭhu uparatanti attho. Dantanti damitaṁ. Buddhoti vibuddho, buddhaboddhabbo",
  "atk-s0505a2:151_2": "vā. Evaṁ sabhiyo ekekāya gāthāya cattāro cattāro katvā pañcahi gāthāhi vīsati pañhe",
  "atk-s0505a2:151_3": "pucchi. Bhagavā panassa ekamekaṁ pañhaṁ ekamekāya gāthāya katvā arahattanikūṭeneva",
  "atk-s0505a2:151_4": "vīsatiyā gāthāhi byākāsi.",
  "atk-s0505a2:152_0": "520. Tattha yasmā bhinnakileso paramatthabhikkhu, so ca nibbānappatto hoti, tasmā",
  "atk-s0505a2:152_1": "assa ‘‘kiṁ pattinamāhu bhikkhuna’’nti imaṁ pañhaṁ byākaronto ‘‘pajjenā’’tiādimāha.",
  "atk-s0505a2:152_2": "Tassattho – yo attanā bhāvitena maggena parinibbānagato kilesaparinibbānaṁ patto,",
  "atk-s0505a2:152_3": "parinibbānagatattā eva ca vitiṇṇakaṅkho vipattisampattihānibuddhiucchedasassataapuññapuññabhedaṁ",
  "atk-s0505a2:152_4": "vibhavañca bhavañca vippahāya, maggavāsaṁ vusitavā khīṇapunabbhavoti ca etesaṁ thutivacanānaṁ",
  "atk-s0505a2:152_5": "araho, so bhikkhūti.",
  "atk-s0505a2:153_0": "521. Yasmā pana vippaṭipattito suṭṭhu uparatabhāvena nānappakārakilesavūpasamena",
  "atk-s0505a2:153_1": "ca sorato hoti, tasmā tamatthaṁ dassento ‘‘sabbattha upekkhako’’tiādinā nayena dutiyapañhabyākaraṇamāha.",
  "atk-s0505a2:153_2": "Tassattho – yo sabbattha rūpādīsu ārammaṇesu ‘‘cakkhunā rūpaṁ disvā neva sumano hoti,",
  "atk-s0505a2:153_3": "na dummano’’ti evaṁ pavattāya chaḷaṅgupekkhāya upekkhako, vepullappattāya satiyā",
  "atk-s0505a2:153_4": "satimā, na so hiṁsati neva hiṁsati kañci tasathāvarādibhedaṁ sattaṁ sabbaloke sabbasmimpi",
  "atk-s0505a2:153_5": "loke, tiṇṇoghattā tiṇṇo, samitapāpattā samaṇo, āvilasaṅkappappahānā anāvilo. Yassa",
  "atk-s0505a2:153_6": "cime rāgadosamohamānadiṭṭhikilesaduccaritasaṅkhātā sattussadā keci oḷārikā vā sukhumā",
  "atk-s0505a2:153_7": "vā na santi, so imāya upekkhāvihāritāya sativepullatāya ahiṁsakatāya ca vippaṭipattito",
  "atk-s0505a2:153_8": "suṭṭhu uparatabhāvena iminā oghādinānappakārakilesavūpasamena ca soratoti.",
  "atk-s0505a2:154_0": "522. Yasmā ca bhāvitindriyo nibbhayo nibbikāro danto hoti, tasmā tamatthaṁ dassento",
  "atk-s0505a2:154_1": "‘‘yassindriyānī’’ti gāthāya tatiyapañhaṁ byākāsi. Tassattho – yassa cakkhādīni chaḷindriyāni",
  "atk-s0505a2:154_2": "gocarabhāvanāya aniccāditilakkhaṇaṁ āropetvā vāsanābhāvanāya satisampajaññagandhaṁ",
  "atk-s0505a2:154_3": "gāhāpetvā ca bhāvitāni, tāni ca kho yathā ajjhattaṁ gocarabhāvanāya, evaṁ pana bahiddhā",
  "atk-s0505a2:154_4": "ca sabbaloketi yattha yattha indriyānaṁ vekallatā vekallatāya vā sambhavo, tattha",
  "atk-s0505a2:154_5": "tattha nābhijjhādivasena bhāvitānīti evaṁ nibbijjha ñatvā paṭivijjhitvā imaṁ parañca",
  "atk-s0505a2:154_6": "lokaṁ sakasantatikkhandhalokaṁ parasantatikkhandhalokañca adandhamaraṇaṁ maritukāmo",
  "atk-s0505a2:154_7": "kālaṁ kaṅkhati, jīvitakkhayakālaṁ āgameti patimāneti, na bhāyati maraṇassa. Yathāha thero –",
  "atk-s0505a2:155": "‘‘Maraṇe me bhayaṁ natthi, nikanti natthi jīvite’’; (Theragā. 20);",
  "atk-s0505a2:156": "‘‘Nābhikaṅkhāmi maraṇaṁ, nābhikaṅkhāmi jīvitaṁ;",
  "atk-s0505a2:157": "Kālañca paṭikaṅkhāmi, nibbisaṁ bhatako yathā’’ti. (theragā. 606);",
  "atk-s0505a2:158": "Bhāvito sa dantoti evaṁ bhāvitindriyo so dantoti.",
  "atk-s0505a2:159_0": "523. Yasmā pana buddho nāma buddhisampanno kilesaniddā vibuddho ca, tasmā tamatthaṁ",
  "atk-s0505a2:159_1": "dassento ‘‘kappānī’’ti gāthāya catutthapañhaṁ byākāsi. Tattha kappānīti taṇhādiṭṭhiyo.",
  "atk-s0505a2:159_2": "Tā hi tathā tathā vikappanato ‘‘kappānī’’ti vuccanti. Viceyyāti aniccādibhāvena sammasitvā.",
  "atk-s0505a2:159_3": "Kevalānīti sakalāni. Saṁsāranti yo cāyaṁ –",
  "atk-s0505a2:160": "‘‘Khandhānañca paṭipāṭi, dhātuāyatanāna ca;",
  "atk-s0505a2:161": "Abbocchinnaṁ vattamānā, saṁsāroti pavuccatī’’ti. –",
  "atk-s0505a2:162_0": "Evaṁ khandhādipaṭipāṭisaṅkhāto saṁsāro, taṁ saṁsārañca kevalaṁ viceyya. Ettāvatā",
  "atk-s0505a2:162_1": "khandhānaṁ mūlabhūtesu kammakilesesu khandhesu cāti evaṁ tīsupi vaṭṭesu vipassanaṁ",
  "atk-s0505a2:162_2": "āha. Dubhayaṁ cutūpapātanti sattānaṁ cutiṁ upapātanti imañca ubhayaṁ viceyya ñatvāti",
  "atk-s0505a2:162_3": "attho. Etena cutūpapātañāṇaṁ āha. Vigatarajamanaṅgaṇaṁ visuddhanti rāgādirajānaṁ",
  "atk-s0505a2:162_4": "vigamā aṅgaṇānaṁ abhāvā malānañca vigamā vigatarajamanaṅgaṇaṁ visuddhaṁ. Pattaṁ jātikhayanti",
  "atk-s0505a2:162_5": "nibbānaṁ pattaṁ. Tamāhu buddhanti taṁ imāya lokuttaravipassanāya cutūpapātañāṇabhedāya",
  "atk-s0505a2:162_6": "buddhiyā sampannattā imāya ca vigatarajāditāya kilesaniddā vibuddhattā tāya paṭipadāya",
  "atk-s0505a2:162_7": "jātikkhayaṁ pattaṁ buddhamāhu.",
  "atk-s0505a2:163_0": "Atha vā kappāni viceyya kevalānīti ‘‘anekepi saṁvaṭṭavivaṭṭakappe amutrāsi’’ntiādinā",
  "atk-s0505a2:163_1": "(itivu. 99; pārā. 12) nayena vicinitvāti attho. Etena paṭhamavijjamāha. Saṁsāraṁ",
  "atk-s0505a2:163_2": "dubhayaṁ cutūpapātanti sattānaṁ cutiṁ upapātanti imañca ubhayaṁ saṁsāraṁ ‘‘ime vata",
  "atk-s0505a2:163_3": "bhonto sattā’’tiādinā nayena vicinitvāti attho. Etena dutiyavijjamāha. Avasesena",
  "atk-s0505a2:163_4": "tatiyavijjamāha. Āsavakkhayañāṇena hi vigatarajāditā ca nibbānappatti ca hotīti.",
  "atk-s0505a2:163_5": "Tamāhu buddhanti evaṁ vijjattayabhedabuddhisampannaṁ taṁ buddhamāhūti.",
  "atk-s0505a2:164_0": "525. Evaṁ paṭhamagāthāya vuttapañhe vissajjetvā dutiyagāthāya vuttapañhesupi yasmā",
  "atk-s0505a2:164_1": "brahmabhāvaṁ seṭṭhabhāvaṁ patto paramatthabrāhmaṇo bāhitasabbapāpo hoti, tasmā tamatthaṁ",
  "atk-s0505a2:164_2": "dassento ‘‘bāhitvā’’ti gāthāya paṭhamaṁ pañhaṁ byākāsi. Tassattho – yo catutthamaggena",
  "atk-s0505a2:164_3": "bāhitvā sabbapāpakāni ṭhitatto, ṭhito icceva vuttaṁ hoti. Bāhitapāpattā eva ca vimalo,",
  "atk-s0505a2:164_4": "vimalabhāvaṁ brahmabhāvaṁ seṭṭhabhāvaṁ patto, paṭippassaddhasamādhivikkhepakarakilesamalena",
  "atk-s0505a2:164_5": "aggaphalasamādhinā sādhusamāhito, saṁsārahetusamatikkamena saṁsāramaticca pariniṭṭhitakiccatāya",
  "atk-s0505a2:164_6": "kevalī, so taṇhādiṭṭhīhi anissitattā asito, lokadhammehi nibbikārattā ‘‘tādī’’ti",
  "atk-s0505a2:164_7": "ca pavuccati. Evaṁ thutiraho sa brahmā so brāhmaṇoti.",
  "atk-s0505a2:165_0": "526. Yasmā pana samitapāpatāya samaṇo, nhātapāpatāya nhātako, āgūnaṁ akaraṇena ca",
  "atk-s0505a2:165_1": "nāgoti pavuccati, tasmā tamatthaṁ dassento tato aparāhi tīhi gāthāhi tayo pañhe byākāsi.",
  "atk-s0505a2:165_2": "Tattha samitāvīti ariyamaggena kilese sametvā ṭhito. Samaṇo pavuccate tathattāti",
  "atk-s0505a2:165_3": "tathārūpo samaṇo pavuccatīti. Ettāvatā pañho byākato hoti, sesaṁ tasmiṁ samaṇe sabhiyassa",
  "atk-s0505a2:165_4": "bahumānajananatthaṁ thutivacanaṁ. Yo hi samitāvī, so puññapāpānaṁ apaṭisandhikaraṇena",
  "atk-s0505a2:165_5": "pahāya puññapāpaṁ rajānaṁ vigamena virajo, aniccādivasena ñatvā imaṁ parañca lokaṁ",
  "atk-s0505a2:165_6": "jātimaraṇaṁ upātivatto tādi ca hoti.",
  "atk-s0505a2:166_0": "527.Ninhāya…pe… nhātakoti ettha pana yo ajjhattabahiddhāsaṅkhāte sabbasmimpi āyatanaloke",
  "atk-s0505a2:166_1": "ajjhattabahiddhārammaṇavasena uppattirahāni sabbapāpakāni maggañāṇena ninhāya dhovitvā",
  "atk-s0505a2:166_2": "tāya ninhātapāpakatāya taṇhādiṭṭhikappehi kappiyesu devamanussesu kappaṁ na eti,",
  "atk-s0505a2:166_3": "taṁ nhātakamāhūti evamattho daṭṭhabbo.",
  "atk-s0505a2:167_0": "528. Catutthagāthāyapi āguṁ na karoti kiñci loketi yo loke appamattakampi pāpasaṅkhātaṁ",
  "atk-s0505a2:167_1": "āguṁ na karoti, nāgo pavuccate tathattāti . Ettāvatā pañho byākato hoti, sesaṁ pubbanayeneva",
  "atk-s0505a2:167_2": "thutivacanaṁ. Yo hi maggena pahīnaāguttā āguṁ na karoti, so kāmayogādike sabbayoge",
  "atk-s0505a2:167_3": "dasasaññojanabhedāni ca sabbabandhanāni visajja jahitvā sabbattha khandhādīsu kenaci",
  "atk-s0505a2:167_4": "saṅgena na sajjati, dvīhi ca vimuttīhi vimutto, tādi ca hotīti.",
  "atk-s0505a2:168_0": "530. Evaṁ dutiyagāthāya vuttapañhe vissajjetvā tatiyagāthāya vuttapañhesupi yasmā",
  "atk-s0505a2:168_1": "‘‘khettānī’’ti āyatanāni vuccanti. Yathāha – ‘‘cakkhupetaṁ cakkhāyatanaṁpetaṁ…pe…",
  "atk-s0505a2:168_2": "khettampetaṁ vatthupeta’’nti (dha. sa. 596-598). Tāni vijeyya vijetvā abhibhavitvā,",
  "atk-s0505a2:168_3": "viceyya vā aniccādibhāvena vicinitvā upaparikkhitvā kevalāni anavasesāni, visesato",
  "atk-s0505a2:168_4": "pana saṅgahetubhūtaṁ dibbaṁ mānusakañca brahmakhettaṁ, yaṁ dibbaṁ dvādasāyatanabhedaṁ",
  "atk-s0505a2:168_5": "tathā mānusakañca, yañca brahmakhettaṁ chaḷāyatane cakkhāyatanādidvādasāyatanabhedaṁ,",
  "atk-s0505a2:168_6": "taṁ sabbampi vijeyya viceyya vā. Yato yadetaṁ sabbesaṁ khettānaṁ mūlabandhanaṁ avijjābhavataṇhādi,",
  "atk-s0505a2:168_7": "tasmā sabbakhettamūlabandhanā pamutto. Evametesaṁ khettānaṁ vijitattā vicinitattā",
  "atk-s0505a2:168_8": "vā khettajino nāma hoti, tasmā ‘‘khettānī’’ti imāya gāthāya paṭhamapañhaṁ byākāsi.",
  "atk-s0505a2:168_9": "Tattha keci ‘‘kammaṁ khettaṁ, viññāṇaṁ bījaṁ, taṇhā sneho’’ti (a. ni. 3.77) vacanato",
  "atk-s0505a2:168_10": "kammāni khettānīti vadanti. Dibbaṁ mānusakañca brahmakhettanti ettha ca devūpagaṁ",
  "atk-s0505a2:168_11": "kammaṁ dibbaṁ, manussūpagaṁ kammaṁ mānusakaṁ, brahmūpagaṁ kammaṁ brahmakhettanti",
  "atk-s0505a2:168_12": "vaṇṇayanti. Sesaṁ vuttanayameva.",
  "atk-s0505a2:169_0": "531. Yasmā pana sakaṭṭhena kosasadisattā ‘‘kosānī’’ti kammāni vuccanti, tesañca lunanā",
  "atk-s0505a2:169_1": "samucchedanā kusalo hoti, tasmā tamatthaṁ dassento ‘‘kosānī’’ti gāthāya dutiyapañhaṁ",
  "atk-s0505a2:169_2": "byākāsi. Tassattho – lokiyalokuttaravipassanāya visayato kiccato ca aniccādibhāvena",
  "atk-s0505a2:169_3": "kusalākusalakammasaṅkhātāni kosāni viceyya kevalāni, visesato pana saṅgahetubhūtaṁ",
  "atk-s0505a2:169_4": "aṭṭhakāmāvacarakusalacetanābhedaṁ dibbaṁ mānusakañca navamahaggatakusalacetanābhedañca",
  "atk-s0505a2:169_5": "brahmakosaṁ viceyya. Tato imāya maggabhāvanāya avijjābhavataṇhādibhedā sabbakosānaṁ",
  "atk-s0505a2:169_6": "mūlabandhanā pamutto, evametesaṁ kosānaṁ lunanā ‘‘kusalo’’ti pavuccati, tathattā",
  "atk-s0505a2:169_7": "tādī ca hotīti. Atha vā sattānaṁ dhammānañca nivāsaṭṭhena asikosasadisattā ‘‘kosānī’’ti",
  "atk-s0505a2:169_8": "tayo bhavā dvādasāyatanāni ca veditabbāni. Evamettha yojanā kātabbā.",
  "atk-s0505a2:170_0": "532. Yasmā ca na kevalaṁ paṇḍatīti imināva ‘‘paṇḍito’’ti vuccati, apica kho pana",
  "atk-s0505a2:170_1": "paṇḍarāni ito upagato pavicayapaññāya allīnotipi ‘‘paṇḍito’’ti vuccati, tasmā tamatthaṁ",
  "atk-s0505a2:170_2": "dassento ‘‘dubhayānī’’ti gāthāya tatiyapañhaṁ byākāsi . Tassattho – ajjhattaṁ bahiddhā",
  "atk-s0505a2:170_3": "cāti evaṁ ubhayāni aniccādibhāvena viceyya. Paṇḍarānīti āyatanāni. Tāni hi pakatiparisuddhattā",
  "atk-s0505a2:170_4": "ruḷhiyā ca evaṁ vuccanti, tāni viceyya imāya paṭipattiyā niddhantamalattā suddhipañño",
  "atk-s0505a2:170_5": "paṇḍitoti pavuccati tathattā, yasmā tāni paṇḍarāni paññāya ito hoti, sesamassa thutivacanaṁ.",
  "atk-s0505a2:170_6": "So hi pāpapuññasaṅkhātaṁ kaṇhasukkaṁ upātivatto tādī ca hoti, tasmā evaṁ thuto.",
  "atk-s0505a2:171_0": "533. Yasmā pana ‘‘monaṁ vuccati ñāṇaṁ, yā paññā pajānanā…pe… sammādiṭṭhi, tena ñāṇena",
  "atk-s0505a2:171_1": "samannāgato munī’’ti vuttaṁ, tasmā tamatthaṁ dassento ‘‘asatañcā’’ti gāthāya catutthapañhaṁ",
  "atk-s0505a2:171_2": "byākāsi. Tassattho – yvāyaṁ akusalakusalappabhedo asatañca satañca dhammo, taṁ ajjhattaṁ",
  "atk-s0505a2:171_3": "bahiddhāti imasmiṁ sabbaloke pavicayañāṇena asatañca satañca ñatvā dhammaṁ tassa",
  "atk-s0505a2:171_4": "ñātattā eva rāgādibhedato sattavidhaṁ saṅgaṁ taṇhādiṭṭhibhedato duvidhaṁ jālañca",
  "atk-s0505a2:171_5": "aticca atikkamitvā ṭhito. So tena monasaṅkhātena pavicayañāṇena samannāgatattā muni.",
  "atk-s0505a2:171_6": "Devamanussehi pūjanīyoti idaṁ panassa thutivacanaṁ. So hi khīṇāsavamunittā devamanussānaṁ",
  "atk-s0505a2:171_7": "pūjāraho hoti, tasmā evaṁ thuto.",
  "atk-s0505a2:172_0": "535. Evaṁ tatiyagāthāya vuttapañhe vissajjetvā catutthagāthāya vuttapañhesupi yasmā",
  "atk-s0505a2:172_1": "yo catūhi maggañāṇavedehi kilesakkhayaṁ karonto gato, so paramatthato vedagū nāma",
  "atk-s0505a2:172_2": "hoti. Yo ca sabbasamaṇabrāhmaṇānaṁ satthasaññitāni vedāni, tāyeva maggabhāvanāya",
  "atk-s0505a2:172_3": "kiccato aniccādivasena viceyya. Tattha chandarāgappahānena tameva sabbaṁ vedamaticca",
  "atk-s0505a2:172_4": "yā vedapaccayā vā aññathā vā uppajjanti vedanā , tāsu sabbavedanāsu vītarāgo hoti,",
  "atk-s0505a2:172_5": "tasmā tamatthaṁ dassento ‘‘idaṁ pattina’’nti avatvā ‘‘vedānī’’ti gāthāya paṭhamapañhaṁ",
  "atk-s0505a2:172_6": "byākāsi. Yasmā vā yo pavicayapaññāya vedāni viceyya, tattha chandarāgappahānena sabbaṁ",
  "atk-s0505a2:172_7": "vedamaticca vattati, so satthasaññitāni vedāni gato ñāto atikkanto ca hoti. Yo vedanāsu",
  "atk-s0505a2:172_8": "vītarāgo, sopi vedanāsaññitāni vedāni gato atikkanto ca hoti. Vedāni gatotipi vedagū,",
  "atk-s0505a2:172_9": "tasmā tampi atthaṁ dassento ‘‘idaṁ pattina’’nti avatvā imāya gāthāya paṭhamapañhaṁ byākāsi.",
  "atk-s0505a2:173_0": "536. Yasmā pana dutiyapañhe ‘‘anuvidito’’ti anubuddho vuccati, so ca anuvicca papañcanāmarūpaṁ",
  "atk-s0505a2:173_1": "ajjhattaṁ attano santāne taṇhāmānadiṭṭhibhedaṁ papañcaṁ tappaccayā nāmarūpañca aniccānupassanādīhi",
  "atk-s0505a2:173_2": "anuvicca anuviditvā, na kevalañca ajjhattaṁ, bahiddhā ca rogamūlaṁ, parasantāne ca",
  "atk-s0505a2:173_3": "imassa nāmarūparogassa mūlaṁ avijjābhavataṇhādiṁ, tameva vā papañcaṁ anuvicca tāya",
  "atk-s0505a2:173_4": "bhāvanāya sabbesaṁ rogānaṁ mūlabandhanā, sabbasmā vā rogānaṁ mūlabandhanā, avijjābhavataṇhādibhedā,",
  "atk-s0505a2:173_5": "tasmā eva vā papañcā pamutto hoti, tasmā taṁ dassento ‘‘anuviccā’’ti gāthāya dutiyapañhaṁ byākāsi.",
  "atk-s0505a2:174_0": "537. ‘‘Kathañca vīriyavā’’ti ettha pana yasmā yo ariyamaggena sabbapāpakehi virato,",
  "atk-s0505a2:174_1": "tathā viratattā ca āyatiṁ apaṭisandhitāya nirayadukkhaṁ aticca ṭhito vīriyavāso vīriyaniketo,",
  "atk-s0505a2:174_2": "so khīṇāsavo ‘‘vīriyavā’’ti vattabbataṁ arahati, tasmā tamatthaṁ dassento ‘‘virato’’ti",
  "atk-s0505a2:174_3": "gāthāya tatiyapañhaṁ byākāsi. Padhānavā dhīro tādīti imāni panassa thutivacanāni.",
  "atk-s0505a2:174_4": "So hi padhānavā maggajhānapadhānena, dhīro kilesārividdhaṁsanasamatthatāya, tādī",
  "atk-s0505a2:174_5": "nibbikāratāya, tasmā evaṁ thuto. Sesaṁ yojetvā vattabbaṁ.",
  "atk-s0505a2:175_0": "538. ‘‘Ājāniyo kinti nāma hotī’’ti ettha pana yasmā pahīnasabbavaṅkadoso kāraṇākāraṇaññū",
  "atk-s0505a2:175_1": "asso vā hatthī vā ‘‘ājāniyo hotī’’ti loke vuccati, na ca tassa sabbaso te dosā pahīnā",
  "atk-s0505a2:175_2": "eva, khīṇāsavassa pana te pahīnā, tasmā so ‘‘ājāniyo’’ti paramatthato vattabbataṁ",
  "atk-s0505a2:175_3": "arahatīti dassento ‘‘yassā’’ti gāthāya catutthapañhaṁ byākāsi. Tassattho – ajjhattaṁ",
  "atk-s0505a2:175_4": "bahiddhā cāti evaṁ ajjhattabahiddhāsaññojanasaṅkhātāni yassa assu lunāni bandhanāni",
  "atk-s0505a2:175_5": "paññāsatthena chinnāni padālitāni. Saṅgamūlanti yāni tesu tesu vatthūsu saṅgassa",
  "atk-s0505a2:175_6": "sajjanāya anatikkamanāya mūlaṁ honti, atha vā yassa assu lunāni rāgādīni bandhanāni",
  "atk-s0505a2:175_7": "yāni ajjhattaṁ bahiddhā ca saṅgamūlāni honti, so sabbasmā saṅgānaṁ mūlabhūtā sabbasaṅgānaṁ",
  "atk-s0505a2:175_8": "vā mūlabhūtā bandhanā pamutto ‘‘ājāniyo’’ti vuccati, tathattā tādi ca hotīti.",
  "atk-s0505a2:176_0": "540. Evaṁ catutthagāthāya vuttapañhe vissajjetvā pañcamagāthāya vuttapañhesupi yasmā",
  "atk-s0505a2:176_1": "yaṁ chandajjhenamattena akkharacintakā sottiyaṁ vaṇṇayanti, vohāramattasottiyo so.",
  "atk-s0505a2:176_2": "Ariyo pana bāhusaccena nissutapāpatāya ca paramatthasottiyo hoti, tasmā tamatthaṁ",
  "atk-s0505a2:176_3": "dassento ‘‘idaṁ pattina’’nti avatvā ‘‘sutvā’’ti gāthāya paṭhamapañhaṁ byākāsi. Tassattho",
  "atk-s0505a2:176_4": "– yo imasmiṁ loke sutamayapaññākiccavasena sutvā kātabbakiccavasena vā sutvā vipassanūpagaṁ",
  "atk-s0505a2:176_5": "sabbadhammaṁ aniccādivasena abhiññāya sāvajjānavajjaṁ yadatthi kiñci, imāya paṭipadāya",
  "atk-s0505a2:176_6": "kilese kilesaṭṭhāniye ca dhamme abhibhavitvā abhibhūti saṅkhaṁ gato, taṁ sutvā sabbadhammaṁ",
  "atk-s0505a2:176_7": "abhiññāya loke sāvajjānavajjaṁ yadatthi kiñci, abhibhuṁ sutavattā sottiyoti āhu.",
  "atk-s0505a2:176_8": "Yasmā ca yo akathaṁkathī kilesabandhanehi vimutto, rāgādīhi īghehi anīgho ca hoti",
  "atk-s0505a2:176_9": "sabbadhi sabbesu dhammesu khandhāyatanādīsu, tasmā taṁ akathaṁkathiṁ vimuttaṁ anīghaṁ",
  "atk-s0505a2:176_10": "sabbadhi nissutapāpakattāpi ‘‘sottiyo’’ti āhūti.",
  "atk-s0505a2:177_0": "541. Yasmā pana hitakāmena janena araṇīyato ariyo hoti, abhigamanīyatoti attho. Tasmā",
  "atk-s0505a2:177_1": "yehi guṇehi so araṇīyo hoti, te dassentā ‘‘chetvā’’ti gāthāya dutiyapañhaṁ byākāsi.",
  "atk-s0505a2:177_2": "Tassattho – cattāri āsavāni dve ca ālayāni paññāsatthena chetvā vidvā viññū vibhāvī",
  "atk-s0505a2:177_3": "catumaggañāṇī so punabbhavavasena na upetigabbhaseyyaṁ, kañci yoniṁ na upagacchati,",
  "atk-s0505a2:177_4": "kāmādibhedañca saññaṁ tividhaṁ. Kāmaguṇasaṅkhātañca paṅkaṁ panujja panuditvā taṇhādiṭṭhikappānaṁ",
  "atk-s0505a2:177_5": "aññatarampi kappaṁ na eti, evaṁ āsavacchedādiguṇasamannāgataṁ tamāhu ariyoti. Yasmā",
  "atk-s0505a2:177_6": "vā pāpakehi ārakattā ariyo hoti anaye ca anirīyanā, tasmā tampi atthaṁ dassento imāya",
  "atk-s0505a2:177_7": "gāthāya dutiyapañhaṁ byākāsi. Āsavādayo hi pāpakā dhammā anayasammatā, te cānena",
  "atk-s0505a2:177_8": "chinnā panunnā, na ca tehi kampati, iccassa te ārakā honti, na ca tesu irīyati tasmā",
  "atk-s0505a2:177_9": "ārakāssa honti pāpakā dhammāti imināpatthena. Anaye na irīyatīti imināpatthena tamāhu",
  "atk-s0505a2:177_10": "ariyoti ca evampettha yojanā veditabbā. ‘‘Vidvā so na upeti gabbhaseyya’’nti idaṁ",
  "atk-s0505a2:177_11": "pana imasmiṁ atthavikappe thutivacanameva hoti.",
  "atk-s0505a2:178_0": "542. ‘‘Kathaṁ caraṇavā’’ti ettha pana yasmā caraṇehi pattabbaṁ patto ‘‘caraṇavā’’ti",
  "atk-s0505a2:178_1": "vattabbataṁ arahati, tasmā taṁ dassento ‘‘yo idhā’’ti gāthāya tatiyapañhaṁ byākāsi.",
  "atk-s0505a2:178_2": "Tattha yo idhāti yo imasmiṁ sāsane. Caraṇesūti sīlādīsu hemavatasutte (su. ni. 153",
  "atk-s0505a2:178_3": "ādayo) vuttapannarasadhammesu. Nimittatthe bhummavacanaṁ. Pattipattoti pattabbaṁ",
  "atk-s0505a2:178_4": "patto. Yo caraṇanimittaṁ caraṇahetu caraṇapaccayā pattabbaṁ arahattaṁ pattoti vuttaṁ",
  "atk-s0505a2:178_5": "hoti. Caraṇavā soti so imāya caraṇehi pattabbapattiyā caraṇavā hotīti. Ettāvatā pañho",
  "atk-s0505a2:178_6": "byākato hoti, sesamassa thutivacanaṁ. Yo hi caraṇehi pattipatto, so kusalo ca hoti",
  "atk-s0505a2:178_7": "cheko, sabbadā ca ājānāti nibbānadhammaṁ, niccaṁ nibbānaninnacittatāya sabbattha",
  "atk-s0505a2:178_8": "ca khandhādīsu na sajjati. Dvīhi ca vimuttīhi vimuttacitto hoti, paṭighā yassa na santīti.",
  "atk-s0505a2:179_0": "543. Yasmā pana kammādīnaṁ paribbājanena paribbājako nāma hoti, tasmā tamatthaṁ dassento",
  "atk-s0505a2:179_1": "‘‘dukkhavepakka’’nti gāthāya catutthapañhaṁ byākāsi. Tattha vipāko eva vepakkaṁ,",
  "atk-s0505a2:179_2": "dukkhaṁ vepakkamassāti dukkhavepakkaṁ. Pavattidukkhajananato sabbampi tedhātukakammaṁ",
  "atk-s0505a2:179_3": "vuccati. Uddhanti atītaṁ. Adhoti anāgataṁ. Tiriyaṁ vāpi majjheti paccuppannaṁ. Tañhi",
  "atk-s0505a2:179_4": "na uddhaṁ na adho, tiriyaṁ ubhinnañca antarā, tena ‘‘majjhe’’ti vuttaṁ. Paribbājayitvāti",
  "atk-s0505a2:179_5": "nikkhāmetvā niddhametvā . Pariññacārīti paññāya paricchinditvā caranto. Ayaṁ tāva",
  "atk-s0505a2:179_6": "apubbapadavaṇṇanā. Ayaṁ pana adhippāyayojanā – yo tiyaddhapariyāpannampi dukkhajanakaṁ",
  "atk-s0505a2:179_7": "yadatthi kiñci kammaṁ, taṁ sabbampi ariyamaggena taṇhāvijjāsinehe sosento apaṭisandhijanakabhāvakaraṇena",
  "atk-s0505a2:179_8": "paribbājayitvā tathā paribbājitattā eva ca taṁ kammaṁ pariññāya caraṇato pariññacārī.",
  "atk-s0505a2:179_9": "Na kevalañca kammameva, māyaṁ mānamathopi lobhakodhaṁ imepi dhamme pahānapariññāya",
  "atk-s0505a2:179_10": "pariññacārī, pariyantamakāsi nāmarūpaṁ, nāmarūpassa ca pariyantamakāsi paribbājesi",
  "atk-s0505a2:179_11": "iccevattho. Imesaṁ kammādīnaṁ paribbājanena taṁ paribbājakamāhu. Pattipattanti idaṁ",
  "atk-s0505a2:179_12": "panassa thutivacanaṁ.",
  "atk-s0505a2:180_0": "544. Evaṁ pañhabyākaraṇena tuṭṭhassa pana sabhiyassa ‘‘yāni ca tīṇī’’tiādīsu abhitthavanagāthāsu",
  "atk-s0505a2:180_1": "osaraṇānīti ogahaṇāni titthāni, diṭṭhiyoti attho. Tāni yasmā sakkāyadiṭṭhiyā saha",
  "atk-s0505a2:180_2": "brahmajāle vuttadvāsaṭṭhidiṭṭhigatāni gahetvā tesaṭṭhi honti, yasmā ca tāni aññatitthiyasamaṇānaṁ",
  "atk-s0505a2:180_3": "pavādabhūtāni satthāni sitāni upadisitabbavasena, na uppattivasena. Uppattivasena",
  "atk-s0505a2:180_4": "pana yadetaṁ ‘‘itthī puriso’’ti saññakkharaṁ vohāranāmaṁ, yā cāyaṁ micchāparivitakkānussavādivasena",
  "atk-s0505a2:180_5": "‘‘evarūpena attanā bhavitabba’’nti bālānaṁ viparītasaññā uppajjati, tadubhayanissitāni",
  "atk-s0505a2:180_6": "tesaṁ vasena uppajjanti, na attapaccakkhāni. Tāni ca bhagavā vineyya vinayitvā oghatamagā",
  "atk-s0505a2:180_7": "oghatamaṁ oghandhakāraṁ agā atikkanto. ‘‘Oghantamagā’’tipi pāṭho, oghānaṁ antaṁ agā,",
  "atk-s0505a2:180_8": "tasmā āha ‘‘yāni ca tīṇi…pe… tamagā’’ti.",
  "atk-s0505a2:181_0": "545. Tato paraṁ vaṭṭadukkhassa antaṁ pārañca nibbānaṁ tappattiyā dukkhābhāvato tappaṭipakkhato",
  "atk-s0505a2:181_1": "ca taṁ sandhāyāha, ‘‘antagūsi pāragū dukkhassā’’ti. Atha vā pāragū bhagavā nibbānaṁ",
  "atk-s0505a2:181_2": "gatattā, taṁ ālapanto āha, ‘‘pāragū antagūsi dukkhassā’’ti ayamettha sambandho. Sammā",
  "atk-s0505a2:181_3": "ca buddho sāmañca buddhoti sammāsambuddho. Taṁ maññeti tameva maññāmi, na aññanti",
  "atk-s0505a2:181_4": "accādarena bhaṇati. Jutimāti paresampi andhakāravidhamanena jutisampanno. Mutimāti",
  "atk-s0505a2:181_5": "aparappaccayañeyyañāṇasamatthāya mutiyā paññāya sampanno. Pahūtapaññoti anantapañño.",
  "atk-s0505a2:181_6": "Idha sabbaññutaññāṇamadhippetaṁ. Dukkhassantakarāti āmantento āha. Atāresi manti",
  "atk-s0505a2:181_7": "kaṅkhāto maṁ tāresi.",
  "atk-s0505a2:182_0": "546-9.Yaṁ metiādigāthāya namakkārakaraṇaṁ bhaṇati. Tattha kaṅkhittanti vīsatipañhanissitaṁ",
  "atk-s0505a2:182_1": "atthaṁ sandhāyāha. So hi tena kaṅkhito ahosi. Monapathesūti ñāṇapathesu. Vinaḷīkatāti",
  "atk-s0505a2:182_2": "vigatanaḷā katā, ucchinnāti vuttaṁ hoti. Nāga nāgassāti ekaṁ āmantanavacanaṁ, ekassa",
  "atk-s0505a2:182_3": "‘‘bhāsato anumodantī’’ti iminā sambandho. ‘‘Dhammadesana’’nti pāṭhaseso. Sabbe devāti",
  "atk-s0505a2:182_4": "ākāsaṭṭhā ca bhūmaṭṭhā ca. Nāradapabbatāti tepi kira dve devagaṇā paññavanto, tepi",
  "atk-s0505a2:182_5": "anumodantīti sabbaṁ pasādena ca namakkārakaraṇaṁ bhaṇati .",
  "atk-s0505a2:183_0": "550-53. Anumodanārahaṁ byākaraṇasampadaṁ sutvā ‘‘namo te’’ti añjaliṁ paggahetvā āha.",
  "atk-s0505a2:183_1": "Purisājaññāti purisesu jātisampannaṁ. Paṭipuggaloti paṭibhāgo puggalo tuvaṁ buddho",
  "atk-s0505a2:183_2": "catusaccapaṭivedhena, satthā anusāsaniyā satthavāhatāya ca, mārābhibhū catumārābhibhavena,",
  "atk-s0505a2:183_3": "muni buddhamuni. Upadhīti khandhakilesakāmaguṇābhisaṅkhārabhedā cattāro. Vaggūti",
  "atk-s0505a2:183_4": "abhirūpaṁ. Puññe cāti lokiye na limpasi tesaṁ akaraṇena, pubbe katānampi vā āyatiṁ",
  "atk-s0505a2:183_5": "phalūpabhogābhāvena. Taṁnimittena vā taṇhādiṭṭhilepena. Vandati satthunoti evaṁ bhaṇanto",
  "atk-s0505a2:183_6": "gopphakesu pariggahetvā pañcapatiṭṭhitaṁ vandi.",
  "atk-s0505a2:184_0": "Aññatitthiyapubboti aññatitthiyo eva. Ākaṅkhatīti icchati. Āraddhacittāti abhirādhitacittā.",
  "atk-s0505a2:184_1": "Apica mettha puggalavemattatā viditāti apica mayā ettha aññatitthiyānaṁ parivāse",
  "atk-s0505a2:184_2": "puggalanānattaṁ viditaṁ, na sabbeneva parivasitabbanti. Kena pana na parivasitabbaṁ?",
  "atk-s0505a2:184_3": "Aggiyehi jaṭilehi, sākiyena jātiyā, liṅgaṁ vijahitvā āgatena. Avijahitvā āgatopi",
  "atk-s0505a2:184_4": "ca yo maggaphalapaṭilābhāya hetusampanno hoti, tādisova sabhiyo paribbājako. Tasmā",
  "atk-s0505a2:184_5": "bhagavā ‘‘tava pana, sabhiya, titthiyavattapūraṇatthāya parivāsakāraṇaṁ natthi, atthatthiko",
  "atk-s0505a2:184_6": "tvaṁ ‘maggaphalapaṭilābhāya hetusampanno’ti viditametaṁ mayā’’ti tassa pabbajjaṁ",
  "atk-s0505a2:184_7": "anujānanto āha – ‘‘apica mettha puggalavemattatā viditā’’ti. Sabhiyo pana attano",
  "atk-s0505a2:184_8": "ādaraṁ dassento āha ‘‘sace bhante’’ti. Taṁ sabbaṁ aññañca tathārūpaṁ uttānatthattā",
  "atk-s0505a2:184_9": "pubbe vuttanayattā ca idha na vaṇṇitaṁ, yato pubbe vaṇṇitānusārena veditabbanti.",
  "atk-s0505a2:185": "Paramatthajotikāya khuddaka-aṭṭhakathāya",
  "atk-s0505a2:186": "Suttanipāta-aṭṭhakathāya sabhiyasuttavaṇṇanā niṭṭhitā.",
  "atk-s0505a2:187": "7. Selasuttavaṇṇanā",
  "atk-s0505a2:188_0": "Evaṁme sutanti selasuttaṁ. Kā uppatti? Ayameva yāssa nidāne vuttā. Atthavaṇṇanākkamepi",
  "atk-s0505a2:188_1": "cassa pubbasadisaṁ pubbe vuttanayeneva veditabbaṁ. Yaṁ pana apubbaṁ, taṁ uttānatthāni",
  "atk-s0505a2:188_2": "padāni pariharantā vaṇṇayissāma. Aṅguttarāpesūti aṅgā eva so janapado, gaṅgāya pana",
  "atk-s0505a2:188_3": "yā uttarena āpo, tāsaṁ avidūrattā ‘‘uttarāpo’’tipi vuccati. Kataragaṅgāya uttarena",
  "atk-s0505a2:188_4": "yā āpoti? Mahāmahīgaṅgāya.",
  "atk-s0505a2:189_0": "Tatrāyaṁ tassā nadiyā āvibhāvatthaṁ ādito pabhuti vaṇṇanā – ayaṁ kira jambudīpo dasasahassayojanaparimāṇo.",
  "atk-s0505a2:189_1": "Tattha catusahassayojanaparimāṇo padeso udakena ajjhotthaṭo ‘‘samuddo’’ti saṅkhaṁ",
  "atk-s0505a2:189_2": "gato. Tisahassayojanapamāṇe manussā vasanti. Tisahassayojanapamāṇe himavā patiṭṭhito",
  "atk-s0505a2:189_3": "ubbedhena pañcayojanasatiko caturāsītisahassakūṭehi paṭimaṇḍito samantato sandamānapañcasatanadīvicitto.",
  "atk-s0505a2:189_4": "Yattha āyāmavitthārena gambhīratāya ca paññāsapaññāsayojanā diyaḍḍhayojanasataparimaṇḍalā",
  "atk-s0505a2:189_5": "pūraḷāsasuttavaṇṇanāyaṁ vuttā anotattādayo satta mahāsarā patiṭṭhitā.",
  "atk-s0505a2:190_0": "Tesu anotatto sudassanakūṭaṁ, citrakūṭaṁ, kāḷakūṭaṁ, gandhamādanakūṭaṁ, kelāsakūṭanti",
  "atk-s0505a2:190_1": "imehi pañcahi pabbatehi parikkhitto. Tattha sudassanakūṭaṁ suvaṇṇamayaṁ dviyojanasatubbedhaṁ",
  "atk-s0505a2:190_2": "antovaṅkaṁ kākamukhasaṇṭhānaṁ tameva saraṁ paṭicchādetvā ṭhitaṁ, citrakūṭaṁ sabbaratanamayaṁ,",
  "atk-s0505a2:190_3": "kāḷakūṭaṁ añjanamayaṁ, gandhamādanakūṭaṁ sānumayaṁ abbhantare muggavaṇṇaṁ nānappakāraosadhasañchannaṁ",
  "atk-s0505a2:190_4": "kāḷapakkhuposathadivase ādittamiva aṅgāraṁ jalantaṁ tiṭṭhati, kelāsakūṭaṁ rajatamayaṁ.",
  "atk-s0505a2:190_5": "Sabbāni sudassanena samānubbedhasaṇṭhānāni tameva saraṁ paṭicchādetvā ṭhitāni. Sabbāni",
  "atk-s0505a2:190_6": "devānubhāvena nāgānubhāvena ca vassanti, nadiyo ca tesu sandanti. Taṁ sabbampi udakaṁ",
  "atk-s0505a2:190_7": "anotattameva pavisati. Candimasūriyā dakkhiṇena vā uttarena vā gacchantā pabbatantarena",
  "atk-s0505a2:190_8": "taṁ obhāsenti, ujuṁ gacchantā na obhāsenti. Tenevassa ‘‘anotatta’’nti saṅkhā udapādi.",
  "atk-s0505a2:191_0": "Tattha manoharasilātalāni nimmacchakacchapāni phalikasadisanimmalūdakāni nahānatitthāni",
  "atk-s0505a2:191_1": "suppaṭiyattāni honti, yesu buddhapaccekabuddhakhīṇāsavā isigaṇā ca nhāyanti, devayakkhādayo",
  "atk-s0505a2:191_2": "ca uyyānakīḷikaṁ kīḷanti.",
  "atk-s0505a2:192_0": "Catūsu cassa passesu sīhamukhaṁ, hatthimukhaṁ, assamukhaṁ, usabhamukhanti cattāri",
  "atk-s0505a2:192_1": "mukhāni honti, yehi catasso nadiyo sandanti. Sīhamukhena nikkhantanadītīre sīhā bahutarā",
  "atk-s0505a2:192_2": "honti, hatthimukhādīhi hatthiassausabhā. Puratthimadisato nikkhantanadī anotattaṁ",
  "atk-s0505a2:192_3": "tikkhattuṁ padakkhiṇaṁ katvā itarā tisso nadiyo anupagamma pācīnahimavanteneva amanussapathaṁ",
  "atk-s0505a2:192_4": "gantvā mahāsamuddaṁ pavisati. Pacchimadisato ca uttaradisato ca nikkhantanadiyopi",
  "atk-s0505a2:192_5": "tatheva padakkhiṇaṁ katvā pacchimahimavanteneva uttarahimavanteneva ca amanussapathaṁ",
  "atk-s0505a2:192_6": "gantvā mahāsamuddaṁ pavisanti. Dakkhiṇadisato nikkhantanadī pana taṁ tikkhattuṁ padakkhiṇaṁ",
  "atk-s0505a2:192_7": "katvā dakkhiṇena ujukaṁ pāsāṇapiṭṭheneva saṭṭhiyojanāni gantvā pabbataṁ paharitvā",
  "atk-s0505a2:192_8": "vuṭṭhāya pariṇāhena tigāvutapamāṇā udakadhārā hutvā ākāsena saṭṭhi yojanāni gantvā",
  "atk-s0505a2:192_9": "tiyaggaḷe nāma pāsāṇe patitā, pāsāṇo udakadhārāvegena bhinno. Tatra paññāsayojanapamāṇā",
  "atk-s0505a2:192_10": "tiyaggaḷā nāma pokkharaṇī jātā. Pokkharaṇiyā kūlaṁ bhinditvā pāsāṇaṁ pavisiya saṭṭhi",
  "atk-s0505a2:192_11": "yojanāni gatā. Tato ghanapathaviṁ bhinditvā umaṅgena saṭṭhi yojanāni gantvā viñjhaṁ",
  "atk-s0505a2:192_12": "nāma tiracchānapabbataṁ paharitvā hatthatale pañcaṅgulisadisā pañcadhārā hutvā pavattati.",
  "atk-s0505a2:192_13": "Sā tikkhattuṁ anotattaṁ padakkhiṇaṁ katvā gataṭṭhāne ‘‘āvaṭṭagaṅgā’’ti vuccati .",
  "atk-s0505a2:192_14": "Ujukaṁ pāsāṇapiṭṭhena saṭṭhi yojanāni gataṭṭhāne ‘‘kaṇhagaṅgā’’ti vuccati. Ākāsena",
  "atk-s0505a2:192_15": "saṭṭhi yojanāni gataṭṭhāne ‘‘ākāsagaṅgā’’ti vuccati. Tiyaggaḷapāsāṇe paññāsayojanokāse",
  "atk-s0505a2:192_16": "‘‘tiyaggaḷapokkharaṇī’’ti vuccati. Kūlaṁ bhinditvā pāsāṇaṁ pavisiya saṭṭhi yojanāni",
  "atk-s0505a2:192_17": "gataṭṭhāne ‘‘bahalagaṅgā’’ti vuccati. Pathaviṁ bhinditvā umaṅgena saṭṭhi yojanāni",
  "atk-s0505a2:192_18": "gataṭṭhāne ‘‘umaṅgagaṅgā’’ti vuccati. Viñjhaṁ nāma tiracchānapabbataṁ paharitvā pañcadhārā",
  "atk-s0505a2:192_19": "hutvā pavattaṭṭhāne ‘‘gaṅgā, yamunā, aciravatī, sarabhū, mahī’’ti pañcadhā vuccati.",
  "atk-s0505a2:192_20": "Evametā pañca mahāgaṅgā himavatā sambhavanti. Tāsu yā ayaṁ pañcamī mahī nāma, sā",
  "atk-s0505a2:192_21": "idha ‘‘mahāmahīgaṅgā’’ti adhippetā. Tassā gaṅgāya uttarena yā āpo, tāsaṁ avidūrattā",
  "atk-s0505a2:192_22": "so janapado ‘‘aṅguttarāpo’’ti veditabbo. Tasmiṁ janapade aṅguttarāpesu.",
  "atk-s0505a2:193_0": "Cārikaṁ caramānoti addhānagamanaṁ kurumāno . Tattha bhagavato duvidhā cārikā turitacārikā,",
  "atk-s0505a2:193_1": "aturitacārikā ca. Tattha dūrepi bhabbapuggale disvā sahasā gamanaṁ turitacārikā.",
  "atk-s0505a2:193_2": "Sā mahākassapapaccuggamanādīsu daṭṭhabbā. Taṁ paccuggacchanto hi bhagavā muhutteneva",
  "atk-s0505a2:193_3": "tigāvutaṁ agamāsi, āḷavakadamanatthaṁ tiṁsayojanaṁ, tathā aṅgulimālassatthāya. Pukkusātissa",
  "atk-s0505a2:193_4": "pana pañcattālīsayojanaṁ, mahākappinassa vīsayojanasataṁ, dhaniyassatthāya sattayojanasataṁ",
  "atk-s0505a2:193_5": "addhānaṁ agamāsi. Ayaṁ turitacārikā nāma. Gāmanigamanagarapaṭipāṭiyā pana piṇḍapātacariyādīhi",
  "atk-s0505a2:193_6": "lokaṁ anuggaṇhantassa gamanaṁ aturitacārikā nāma. Ayaṁ idha adhippetā. Evaṁ cārikaṁ",
  "atk-s0505a2:193_7": "caramāno. Mahatāti saṅkhyāmahatā guṇamahatā ca. Bhikkhusaṅghenāti samaṇagaṇena. Aḍḍhateḷasehīti",
  "atk-s0505a2:193_8": "aḍḍhena teḷasahi, dvādasahi satehi paññāsāya ca bhikkhūhi saddhinti vuttaṁ hoti.",
  "atk-s0505a2:193_9": "Yena…pe… tadavasarīti āpaṇabahulatāya so nigamo ‘‘āpaṇo’’ tveva nāmaṁ labhi. Tasmiṁ",
  "atk-s0505a2:193_10": "kira vīsatiāpaṇamukhasahassāni vibhattāni ahesuṁ. Yena disābhāgena maggena vā so",
  "atk-s0505a2:193_11": "aṅguttarāpānaṁ raṭṭhassa nigamo osaritabbo, tena avasari tadavasari agamāsi, taṁ",
  "atk-s0505a2:193_12": "nigamaṁ anupāpuṇīti vuttaṁ hoti.",
  "atk-s0505a2:194_0": "Keṇiyo jaṭiloti keṇiyoti nāmena, jaṭiloti tāpaso. So kira brāhmaṇamahāsālo, dhanarakkhaṇatthāya",
  "atk-s0505a2:194_1": "pana tāpasapabbajjaṁ samādāya rañño paṇṇākāraṁ datvā bhūmibhāgaṁ gahetvā tattha assamaṁ",
  "atk-s0505a2:194_2": "kāretvā vasati kulasahassassa nissayo hutvā. Assamepi cassa eko tālarukkho divase",
  "atk-s0505a2:194_3": "divase ekaṁ suvaṇṇaphalaṁ muñcatīti vadanti. So divā kāsāyāni dhāreti jaṭā ca bandhati,",
  "atk-s0505a2:194_4": "rattiṁ yathāsukhaṁ pañcahi kāmaguṇehi samappito samaṅgībhūto paricāreti. Sakyaputtoti",
  "atk-s0505a2:194_5": "uccākulaparidīpanaṁ. Sakyakulā pabbajitoti saddhāya pabbajitabhāvaparidīpanaṁ, kenaci",
  "atk-s0505a2:194_6": "pārijuññena anabhibhūto aparikkhīṇaṁyeva taṁ kulaṁ pahāya saddhāya pabbajitoti vuttaṁ",
  "atk-s0505a2:194_7": "hoti. Taṁ kho panāti itthambhūtākhyānatthe upayogavacanaṁ, tassa kho pana bhoto gotamassāti",
  "atk-s0505a2:194_8": "attho. Kalyāṇoti kalyāṇaguṇasamannāgato, seṭṭhoti vuttaṁ hoti. Kittisaddoti kittiyeva thutighoso vā.",
  "atk-s0505a2:195_0": "Itipi so bhagavāti ādimhi pana ayaṁ tāva yojanā – so bhagavā itipi arahaṁ, itipi",
  "atk-s0505a2:195_1": "sammāsambuddho…pe… itipi bhagavāti, iminā ca iminā ca kāraṇenāti vuttaṁ hoti. Tattha",
  "atk-s0505a2:195_2": "ārakattā, arīnaṁ arānañca hatattā paccayādīnaṁ arahattā, pāpakaraṇe rahābhāvāti imehi",
  "atk-s0505a2:195_3": "tāva kāraṇehi so bhagavā arahanti veditabbo. Ārakā hi so sabbakilesehi maggena savāsanānaṁ",
  "atk-s0505a2:195_4": "kilesānaṁ viddhaṁsitattāti ārakattā arahaṁ. Te cānena kilesārayo maggena hatāti arīnaṁ",
  "atk-s0505a2:195_5": "hatattāpi arahaṁ. Yañcetaṁ avijjābhavataṇhāmayanābhi, puññādiabhisaṅkhārānaṁ jarāmaraṇanemi,",
  "atk-s0505a2:195_6": "āsavasamudayamayena akkhena vijjhitvā tibhavarathe samāyojitaṁ anādikālapavattaṁ",
  "atk-s0505a2:195_7": "saṁsāracakkaṁ. Tassānena bodhimaṇḍe vīriyapādehi sīlapathaviyaṁ patiṭṭhāya saddhāhatthena",
  "atk-s0505a2:195_8": "kammakkhayakarañāṇapharasuṁ gahetvā sabbe arā hatāti arānaṁ hatattātipi arahaṁ .",
  "atk-s0505a2:195_9": "Aggadakkhiṇeyyattā ca cīvarādipaccaye sakkāragarukārādīni ca arahatīti paccayādīnaṁ",
  "atk-s0505a2:195_10": "arahattāpi arahaṁ. Yathā ca loke keci paṇḍitamānino bālā asilokabhayena raho pāpaṁ",
  "atk-s0505a2:195_11": "karonti, evaṁ nāyaṁ kadāci karotīti pāpakaraṇe rahābhāvatopi arahaṁ. Hoti cettha –",
  "atk-s0505a2:196": "‘‘Ārakattā hatattā ca, kilesārīna so muni;",
  "atk-s0505a2:197": "Hatasaṁsāracakkāro, paccayādīna cāraho;",
  "atk-s0505a2:198": "Na raho karoti pāpāni, arahaṁ tena pavuccatī’’ti.",
  "atk-s0505a2:199_0": "Sammā sāmañca saccānaṁ buddhattā sammāsambuddho. Atisayavisuddhāhi vijjāhi abbhuttamena",
  "atk-s0505a2:199_1": "caraṇena ca samannāgatattā vijjācaraṇasampanno. Sobhanagamanattā sundaraṁ ṭhānaṁ",
  "atk-s0505a2:199_2": "gatattā suṭṭhu gatattā sammā gadattā ca sugato. Sabbathāpi viditalokattā lokavidū.",
  "atk-s0505a2:199_3": "So hi bhagavā sabhāvato samudayato nirodhato nirodhūpāyatoti sabbathā khandhāyatanādibhedaṁ",
  "atk-s0505a2:199_4": "saṅkhāralokaṁ avedi, ‘‘eko loko sabbe sattā āhāraṭṭhitikā. Dve lokā nāmañca rūpañca.",
  "atk-s0505a2:199_5": "Tayo lokā tisso vedanā. Cattāro lokā cattāro āhārā. Pañca lokā pañcupādānakkhandhā.",
  "atk-s0505a2:199_6": "Cha lokā cha ajjhattikāni āyatanāni. Satta lokā satta viññāṇaṭṭhitiyo. Aṭṭha lokā",
  "atk-s0505a2:199_7": "aṭṭha lokadhammā. Nava lokā nava sattāvāsā. Dasa lokā dasāyatanāni. Dvādasa lokā",
  "atk-s0505a2:199_8": "dvādasāyatanāni. Aṭṭhārasa lokā aṭṭhārasa dhātuyo’’ti (paṭi. ma. 1.112) evaṁ sabbathā",
  "atk-s0505a2:199_9": "saṅkhāralokaṁ avedi. Sattānaṁ āsayaṁ jānāti, anusayaṁ jānāti, caritaṁ jānāti, adhimuttiṁ",
  "atk-s0505a2:199_10": "jānāti, apparajakkhe mahārajakkhe tikkhindriye mudindriye svākāre dvākāre suviññāpaye",
  "atk-s0505a2:199_11": "duviññāpaye bhabbe abhabbe satte jānātīti sabbathā sattalokaṁ avedi. Tathā ekaṁ cakkavāḷaṁ",
  "atk-s0505a2:199_12": "āyāmato vitthārato ca yojanānaṁ dvādasa satasahassāni tīṇi sahassāni aḍḍhapañcamāni",
  "atk-s0505a2:199_13": "ca satāni, parikkhepato chattiṁsa satasahassāni dasa sahassāni aḍḍhuḍḍhāni ca satāni.",
  "atk-s0505a2:200": "Tattha –",
  "atk-s0505a2:201": "Duve satasahassāni, cattāri nahutāni ca;",
  "atk-s0505a2:202": "Ettakaṁ bahalattena, saṅkhātāyaṁ vasundharā.",
  "atk-s0505a2:203": "Cattāri satasahassāni, aṭṭheva nahutāni ca;",
  "atk-s0505a2:204": "Ettakaṁ bahalattena, jalaṁ vāte patiṭṭhitaṁ.",
  "atk-s0505a2:205": "Nava satasahassāni, māluto nabhamuggato;",
  "atk-s0505a2:206": "Saṭṭhi ceva sahassāni, esā lokassa saṇṭhiti’’.",
  "atk-s0505a2:207": "Evaṁ saṇṭhite cettha yojanānaṁ –",
  "atk-s0505a2:208": "Caturāsīti sahassāni, ajjhogāḷho mahaṇṇave;",
  "atk-s0505a2:209": "Accuggato tāvadeva, sineru pabbatuttamo.",
  "atk-s0505a2:210": "Tato upaḍḍhupaḍḍhena, pamāṇena yathākkamaṁ;",
  "atk-s0505a2:211": "Ajjhogāḷhuggatā dibbā, nānāratanacittitā.",
  "atk-s0505a2:212": "Yugandharo īsadharo, karavīko sudassano;",
  "atk-s0505a2:213": "Nemindharo vinatako, assakaṇṇo giri brahā.",
  "atk-s0505a2:214": "Ete satta mahāselā, sinerussa samantato;",
  "atk-s0505a2:215": "Mahārājānamāvāsā, devayakkhanisevitā.",
  "atk-s0505a2:216": "Yojanānaṁ satānucco, himavā pañca pabbato;",
  "atk-s0505a2:217": "Yojanānaṁ sahassāni, tīṇi āyatavitthato.",
  "atk-s0505a2:218": "Caturāsītisahassehi, kūṭehi paṭimaṇḍito;",
  "atk-s0505a2:219": "Tipañcayojanakkhandha-parikkhepā nagavhayā.",
  "atk-s0505a2:220": "Paññāsayojanakkhandha-sākhāyāmā samantato;",
  "atk-s0505a2:221": "Sattayojanavitthiṇṇā, tāvadeva ca uggatā.",
  "atk-s0505a2:222": "Jambū yassānubhāvena, jambudīpo pakāsito;",
  "atk-s0505a2:223": "Dve asītisahassāni, ajjhogāḷho mahaṇṇave.",
  "atk-s0505a2:224": "Accuggato tāvadeva, cakkavāḷasiluccayo;",
  "atk-s0505a2:225": "Parikkhipitvā taṁ sabbaṁ, cakkavāḷamayaṁ ṭhito’’.",
  "atk-s0505a2:226_0": "Tattha candamaṇḍalaṁ ekūnapaññāsayojanaṁ, sūriyamaṇḍalaṁ paññāsayojanaṁ, tāvatiṁsabhavanaṁ",
  "atk-s0505a2:226_1": "dasasahassayojanaṁ, tathā asurabhavanaṁ avīcimahānirayo jambudīpo ca. Aparagoyānaṁ",
  "atk-s0505a2:226_2": "sattasahassayojanaṁ, tathā pubbavideho, uttarakuru aṭṭhasahassayojano. Ekameko cettha",
  "atk-s0505a2:226_3": "mahādīpo pañcasatapañcasataparittadīpaparivāro. Taṁ sabbampi ekaṁ cakkavāḷaṁ ekā",
  "atk-s0505a2:226_4": "lokadhātu. Cakkavāḷantaresu lokantarikanirayā. Evaṁ anantāni cakkavāḷāni anantā lokadhātuyo,",
  "atk-s0505a2:226_5": "anantena buddhañāṇena aññāsīti sabbathā okāsalokaṁ avedi. Evaṁ so bhagavā sabbathā.",
  "atk-s0505a2:226_6": "Viditalokattā lokavidūti veditabbo.",
  "atk-s0505a2:227_0": "Attano pana guṇehi visiṭṭhatarassa kassaci abhāvā anuttaro. Vicittehi vinayanūpāyehi",
  "atk-s0505a2:227_1": "purisadamme sāretīti purisadammasārathi. Diṭṭhadhammikasamparāyikaparamatthehi yathārahaṁ",
  "atk-s0505a2:227_2": "anusāsati nitthāreti cāti satthā. Devamanussaggahaṇaṁ ukkaṭṭhaparicchedavasena bhabbapuggalapariggahavasena",
  "atk-s0505a2:227_3": "ca kataṁ, nāgādikepi pana esa lokiyatthena anusāsati. Yadatthi neyyaṁ nāma, sabbassa",
  "atk-s0505a2:227_4": "buddhattā vimokkhantikañāṇavasena buddho. Yato pana so –",
  "atk-s0505a2:228": "‘‘Bhagyavā bhaggavā yutto, bhagehi ca vibhattavā;",
  "atk-s0505a2:229": "Bhattavā vantagamano, bhavesu bhagavā tato’’ti.",
  "atk-s0505a2:230": "Ayamettha saṅkhepo, vitthārato panetāni padāni visuddhimagge (visuddhi. 1.124-125) vuttāni.",
  "atk-s0505a2:231_0": "So imaṁ lokanti so bhagavā imaṁ lokaṁ. Idāni vattabbaṁ nidasseti. Sadevakantiādīni",
  "atk-s0505a2:231_1": "kasibhāradvājaāḷavakasuttesu vuttanayāneva. Sayanti sāmaṁ aparaneyyo hutvā. Abhiññāti",
  "atk-s0505a2:231_2": "abhiññāya. Sacchikatvāti paccakkhaṁ katvā. Pavedetīti bodheti ñāpeti pakāseti. So",
  "atk-s0505a2:231_3": "dhammaṁ deseti…pe… pariyosānakalyāṇanti so bhagavā sattesu kāruññataṁ paṭicca anuttaraṁ",
  "atk-s0505a2:231_4": "vivekasukhaṁ hitvāpi dhammaṁ deseti. Tañca kho appaṁ vā bahuṁ vā desento ādikalyāṇādippakārameva",
  "atk-s0505a2:231_5": "deseti. Kathaṁ? Ekagāthāpi hi samantabhaddakattā dhammassa paṭhamapādena ādikalyāṇā,",
  "atk-s0505a2:231_6": "dutiyatatiyapādehi majjhekalyāṇā, pacchimapādena pariyosānakalyāṇā. Ekānusandhikaṁ",
  "atk-s0505a2:231_7": "suttaṁ nidānena ādikalyāṇaṁ, nigamanena pariyosānakalyāṇaṁ, sesena majjhekalyāṇaṁ.",
  "atk-s0505a2:231_8": "Nānānusandhikaṁ paṭhamānusandhinā ādikalyāṇaṁ, pacchimena pariyosānakalyāṇaṁ, sesehi",
  "atk-s0505a2:231_9": "majjhekalyāṇaṁ. Sakalopi sāsanadhammo attano atthabhūtena sīlena ādikalyāṇo, samathavipassanāmaggaphalehi",
  "atk-s0505a2:231_10": "majjhekalyāṇo, nibbānena pariyosānakalyāṇo. Sīlasamādhīhi vā ādikalyāṇo, vipassanāmaggehi",
  "atk-s0505a2:231_11": "majjhekalyāṇo, phalanibbānehi pariyosānakalyāṇo. Buddhasubodhitāya vā ādikalyāṇo,",
  "atk-s0505a2:231_12": "dhammasudhammatāya majjhekalyāṇo, saṅghasuppaṭipattiyā pariyosānakalyāṇo . Taṁ sutvā",
  "atk-s0505a2:231_13": "tathattāya paṭipannena adhigantabbāya abhisambodhiyā vā ādikalyāṇo, paccekabodhiyā",
  "atk-s0505a2:231_14": "majjhekalyāṇo, sāvakabodhiyā pariyosānakalyāṇo . Suyyamāno cesa nīvaraṇādivikkhambhanato",
  "atk-s0505a2:231_15": "savanenapi kalyāṇameva āvahatīti ādikalyāṇo, paṭipajjamāno samathavipassanāsukhāvahanato",
  "atk-s0505a2:231_16": "paṭipattiyāpi kalyāṇameva āvahatīti majjhekalyāṇo, tathā paṭipanno ca paṭipattiphale",
  "atk-s0505a2:231_17": "niṭṭhite tādibhāvāvahanato paṭipattiphalenapi kalyāṇameva āvahatīti pariyosānakalyāṇo.",
  "atk-s0505a2:231_18": "Nāthappabhavattā ca pabhavasuddhiyā ādikalyāṇo, atthasuddhiyā majjhekalyāṇo, kiccasuddhiyā",
  "atk-s0505a2:231_19": "pariyosānakalyāṇo. Yato appaṁ vā bahuṁ vā desento ādikalyāṇādippakārameva desetīti veditabbo.",
  "atk-s0505a2:232_0": "Sātthaṁ sabyañjananti evamādīsu pana yasmā imaṁ dhammaṁ desento sāsanabrahmacariyaṁ",
  "atk-s0505a2:232_1": "maggabrahmacariyañca pakāseti, nānānayehi dīpeti, tañca yathāsambhavaṁ atthasampattiyā",
  "atk-s0505a2:232_2": "sātthaṁ, byañjanasampattiyā sabyañjanaṁ. Saṅkāsanapakāsanavivaraṇavibhajanauttānīkaraṇapaññattiatthapadasamāyogato",
  "atk-s0505a2:232_3": "sātthaṁ, akkharapadabyañjanākāraniruttiniddesasampattiyā sabyañjanaṁ. Atthagambhīratāpaṭivedhagambhīratāhi",
  "atk-s0505a2:232_4": "sātthaṁ, dhammagambhīratādesanāgambhīratāhi sabyañjanaṁ. Atthapaṭibhānapaṭisambhidāvisayato",
  "atk-s0505a2:232_5": "sātthaṁ, dhammaniruttipaṭisambhidāvisayato sabyañjanaṁ. Paṇḍitavedanīyato sarikkhakajanappasādakanti",
  "atk-s0505a2:232_6": "sātthaṁ, saddheyyato lokiyajanappasādakanti sabyañjanaṁ. Gambhīrādhippāyato sātthaṁ,",
  "atk-s0505a2:232_7": "uttānapadato sabyañjanaṁ. Upanetabbassābhāvato sakalaparipuṇṇabhāvena kevalaparipuṇṇaṁ,",
  "atk-s0505a2:232_8": "apanetabbassa abhāvato niddosabhāvena parisuddhaṁ. Sikkhattayapariggahitattā brahmabhūtehi",
  "atk-s0505a2:232_9": "seṭṭhehi caritabbato tesañca cariyabhāvato brahmacariyaṁ. Tasmā ‘‘sātthaṁ sabyañjanaṁ…pe…",
  "atk-s0505a2:232_10": "brahmacariyaṁ pakāsetī’’ti vuccati.",
  "atk-s0505a2:233_0": "Apica yasmā sanidānaṁ sauppattikañca desento ādikalyāṇaṁ deseti, vineyyānaṁ anurūpato",
  "atk-s0505a2:233_1": "atthassa aviparītatāya hetudāharaṇayogato ca majjhekalyāṇaṁ , sotūnaṁ saddhāpaṭilābhena",
  "atk-s0505a2:233_2": "nigamanena ca pariyosānakalyāṇaṁ. Evaṁ desento ca brahmacariyaṁ pakāseti. Tañca paṭipattiyā",
  "atk-s0505a2:233_3": "adhigamabyattito sātthaṁ, pariyattiyā āgamabyattito sabyañjanaṁ, sīlādipañcadhammakkhandhayuttato",
  "atk-s0505a2:233_4": "kevalaparipuṇṇaṁ, nirupakkilesato nittharaṇatthāya pavattito lokāmisanirapekkhato",
  "atk-s0505a2:233_5": "ca parisuddhaṁ, seṭṭhaṭṭhena brahmabhūtānaṁ buddhapaccekabuddhasāvakānaṁ cariyato",
  "atk-s0505a2:233_6": "brahmacariyanti vuccati, tasmāpi ‘‘so dhammaṁ deseti…pe… brahmacariyaṁ pakāsetī’’ti vuccati.",
  "atk-s0505a2:234_0": "Sādhu kho panāti sundaraṁ kho pana, atthāvahaṁ sukhāvahanti vuttaṁ hoti. Dhammiyā",
  "atk-s0505a2:234_1": "kathāyāti pānakānisaṁsapaṭisaṁyuttāya. Ayañhi keṇiyo sāyanhasamaye bhagavato āgamanaṁ",
  "atk-s0505a2:234_2": "assosi. ‘‘Tucchahattho bhagavantaṁ dassanāya gantuṁ lajjamāno vikālabhojanā viratānampi",
  "atk-s0505a2:234_3": "pānakaṁ kappatī’’ti cintetvā pañcahi kājasatehi susaṅkhataṁ badarapānaṁ gāhāpetvā",
  "atk-s0505a2:234_4": "agamāsi. Yathāha bhesajjakkhandhake ‘‘atha kho keṇiyassa jaṭilassa etadahosi, kiṁ",
  "atk-s0505a2:234_5": "nu kho ahaṁ samaṇassa gotamassa harāpeyya’’nti (mahāva. 300) sabbaṁ veditabbaṁ. Tato",
  "atk-s0505a2:234_6": "naṁ bhagavā yathā sekkhasutte (ma. ni. 2.22 ādayo) sākiye āvasathānisaṁsapaṭisaṁyuttāya",
  "atk-s0505a2:234_7": "kathāya, gosiṅgasālavane (ma. ni. 1.325 ādayo) tayo kulaputte sāmaggirasānisaṁsapaṭisaṁyuttāya,",
  "atk-s0505a2:234_8": "rathavinīte (ma. ni. 1.252 ādayo) jātibhūmake bhikkhū dasakathāvatthupaṭisaṁyuttāya,",
  "atk-s0505a2:234_9": "evaṁ taṅkhaṇānurūpāya pānakānisaṁsapaṭisaṁyuttāya kathāya pānakadānānisaṁsaṁ sandassesi,",
  "atk-s0505a2:234_10": "tathārūpānaṁ puññānaṁ punapi kattabbatāya niyojento samādapesi, abbhussāhaṁ janento",
  "atk-s0505a2:234_11": "samuttejesi, sandiṭṭhikasamparāyikena phalavisesena pahaṁsento sampahaṁsesi. Tenāha",
  "atk-s0505a2:234_12": "‘‘dhammiyā kathāya…pe… sampahaṁsesī’’ti. So bhiyyosomattāya bhagavati pasanno bhagavantaṁ",
  "atk-s0505a2:234_13": "nimantesi, bhagavā cassa tikkhattuṁ paṭikkhipitvā adhivāsesi. Tenāha ‘‘atha kho keṇiyo",
  "atk-s0505a2:234_14": "jaṭilo…pe… adhivāsesi bhagavā tuṇhībhāvenā’’ti.",
  "atk-s0505a2:235_0": "Kimatthaṁ pana paṭikkhipi bhagavāti? Punappunaṁ yācanāya cassa puññavuḍḍhi bhavissati,",
  "atk-s0505a2:235_1": "bahutarañca paṭiyādessati, tato aḍḍhatelasānaṁ bhikkhusatānaṁ paṭiyattaṁ aḍḍhasoḷasannaṁ",
  "atk-s0505a2:235_2": "pāpuṇissatīti. Kuto aparāni tīṇi satānīti ce? Appaṭiyatteyeva hi bhatte selo brāhmaṇo",
  "atk-s0505a2:235_3": "tīhi māṇavakasatehi saddhiṁ pabbajissati, taṁ disvā bhagavā evamāhāti. Mittāmacceti",
  "atk-s0505a2:235_4": "mitte ca kammakare ca. Ñātisālohiteti samānalohite ekayonisambandhe puttadhītādayo",
  "atk-s0505a2:235_5": "avasesabandhave ca. Yenāti yasmā. Meti mayhaṁ. Kāyaveyyāvaṭikanti kāyena veyyāvaccaṁ.",
  "atk-s0505a2:235_6": "Maṇḍalamāḷaṁ paṭiyādetīti setavitānamaṇḍapaṁ karoti.",
  "atk-s0505a2:236_0": "Tiṇṇaṁ vedānanti irubbedayajubbedasāmavedānaṁ. Saha nighaṇḍunā ca keṭubhena ca sanighaṇḍukeṭubhānaṁ.",
  "atk-s0505a2:236_1": "Nighaṇḍūti nāmanighaṇḍurukkhādīnaṁ vevacanappakāsakaṁ satthaṁ. Keṭubhanti kiriyākappavikappo",
  "atk-s0505a2:236_2": "kavīnaṁ upakārāya satthaṁ. Saha akkharappabhedena sākkharappabhedānaṁ. Akkharappabhedoti",
  "atk-s0505a2:236_3": "sikkhā ca nirutti ca. Itihāsapañcamānanti athabbanavedaṁ catutthaṁ katvā ‘‘itiha",
  "atk-s0505a2:236_4": "āsa itiha āsā’’ti īdisavacanapaṭisaṁyutto purāṇakathāsaṅkhāto itihāso pañcamo etesanti",
  "atk-s0505a2:236_5": "itihāsapañcamā. Tesaṁ itihāsapañcamānaṁ. Padaṁ tadavasesañca byākaraṇaṁ ajjheti vedeti",
  "atk-s0505a2:236_6": "cāti padako veyyākaraṇo. Lokāyate vitaṇḍavādasatthe mahāpurisalakkhaṇādhikāre ca",
  "atk-s0505a2:236_7": "dvādasasahasse mahāpurisalakkhaṇasatthe anūno paripūrakārīti lokāyatamahāpurisalakkhaṇesu",
  "atk-s0505a2:236_8": "anavayo, avayo na hotīti vuttaṁ hoti. Avayo nāma yo tāni atthato ca ganthato ca sandhāretuṁ na sakkoti.",
  "atk-s0505a2:237_0": "Jaṅghāya hitaṁ vihāraṁ jaṅghāvihāraṁ, cirāsanādijanitaṁ parissamaṁ vinodetuṁ jaṅghāpasāraṇatthaṁ",
  "atk-s0505a2:237_1": "adīghacārikanti vuttaṁ hoti. Anucaṅkamamānoti caṅkamamāno eva. Anuvicaramānoti ito",
  "atk-s0505a2:237_2": "cito ca caramāno. Keṇiyassa jaṭilassa assamoti keṇiyassa assamaṁ nivesanaṁ. Āvāhoti",
  "atk-s0505a2:237_3": "kaññāgahaṇaṁ. Vivāhoti kaññādānaṁ. Mahāyaññoti mahāyajanaṁ. Māgadhoti magadhānaṁ",
  "atk-s0505a2:237_4": "issaro. Mahatiyā senāya samannāgatattā seniyo. Bimbīti suvaṇṇaṁ, tasmā sārasuvaṇṇasadisavaṇṇatāya",
  "atk-s0505a2:237_5": "bimbisāro. So me nimantitoti so mayā nimantito.",
  "atk-s0505a2:238_0": "Atha brāhmaṇo pubbe katādhikārattā buddhasaddaṁ sutvāva amatenevābhisitto vimhayarūpattā",
  "atk-s0505a2:238_1": "āha – ‘‘buddhoti, bho keṇiya, vadesī’’ti. Itaro yathābhūtaṁ ācikkhanto āha – ‘‘buddhoti,",
  "atk-s0505a2:238_2": "bho sela, vadāmī’’ti. Tato naṁ punapi daḷhīkaraṇatthaṁ pucchi, itaropi tatheva ārocesi.",
  "atk-s0505a2:238_3": "Atha kappasatasahassehipi buddhasaddassa dullabhabhāvaṁ dassento āha – ‘‘ghosopi",
  "atk-s0505a2:238_4": "kho eso dullabho lokasmiṁ yadidaṁ buddho’’ti. Tattha yadidanti nipāto, yo esoti vuttaṁ hoti.",
  "atk-s0505a2:239_0": "Atha brāhmaṇo buddhasaddaṁ sutvā ‘‘kiṁ nu kho so saccameva buddho, udāhu nāmamattamevassa",
  "atk-s0505a2:239_1": "buddho’’ti vīmaṁsitukāmo cintesi, abhāsi eva vā ‘‘āgatāni kho pana…pe… vivaṭṭacchado’’ti.",
  "atk-s0505a2:239_2": "Tattha ‘‘mantesū’’ti vedesu. ‘‘Tathāgato kira uppajjissatī’’ti paṭikacceva suddhāvāsadevā",
  "atk-s0505a2:239_3": "brāhmaṇavesena lakkhaṇāni pakkhipitvā vede vācenti ‘‘tadanusārena mahesakkhā sattā",
  "atk-s0505a2:239_4": "tathāgataṁ jānissantī’’ti. Tena pubbe vedesu mahāpurisalakkhaṇāni āgacchanti. Parinibbute",
  "atk-s0505a2:239_5": "pana tathāgate kamena antaradhāyanti, tena etarahi natthi. Mahāpurisassāti paṇidhisamādānañāṇasamādānakaruṇādiguṇamahato",
  "atk-s0505a2:239_6": "purisassa . Dveva gatiyoti dve eva niṭṭhā. Kāmañcāyaṁ gatisaddo ‘‘pañca kho imā,",
  "atk-s0505a2:239_7": "sāriputta, gatiyo’’tiādīsu (ma. ni. 1.153) bhavabhede, ‘‘gatī migānaṁ pavana’’ntiādīsu",
  "atk-s0505a2:239_8": "(pari. 339) nivāsaṭṭhāne, ‘‘evaṁ adhimattagatimanto’’tiādīsu (ma. ni. 1.161) paññāyaṁ,",
  "atk-s0505a2:239_9": "‘‘gatigata’’ntiādīsu (cūḷava. 204) visaṭabhāve vattati, idha pana niṭṭhāyaṁ veditabbo.",
  "atk-s0505a2:239_10": "Tattha kiñcāpi yehi lakkhaṇehi samannāgato rājā hoti cakkavatti, na tehi eva buddho.",
  "atk-s0505a2:239_11": "Jātisāmaññato pana tāniyeva tānīti vuccanti. Tasmā vuttaṁ ‘‘yehi samannāgatassā’’ti.",
  "atk-s0505a2:240_0": "Sace agāraṁ ajjhāvasatīti yadi agāre vasati. Rājā hoti cakkavattīti catūhi acchariyadhammehi",
  "atk-s0505a2:240_1": "saṅgahavatthūhi ca lokaṁ rañjanato rājā. Cakkaratanaṁ vatteti, catūhi sampatticakkehi,",
  "atk-s0505a2:240_2": "vattati, tehi ca paraṁ vatteti, parahitāya ca iriyāpathacakkānaṁ vatto etasmiṁ atthīti",
  "atk-s0505a2:240_3": "cakkavatti. Ettha ca rājāti sāmaññaṁ, cakkavattīti visesanaṁ. Dhammena caratīti dhammiko,",
  "atk-s0505a2:240_4": "ñāyena samena vattatīti attho. Dhammena rajjaṁ labhitvā rājā jātoti dhammarājā. Parahitadhammakaraṇena",
  "atk-s0505a2:240_5": "vā dhammiko, attahitadhammakaraṇena dhammarājā. Caturantāya issaroti cāturanto, catusamuddantāya",
  "atk-s0505a2:240_6": "cattubbidhadīpavibhūsitāya ca pathaviyā issaroti attho. Ajjhattaṁ kodhādipaccatthike",
  "atk-s0505a2:240_7": "bahiddhā ca sabbarājāno vijesīti vijitāvī. Janapadatthāvariyappattoti janapade dhuvabhāvaṁ",
  "atk-s0505a2:240_8": "thāvarabhāvaṁ patto, na sakkā kenaci cāletuṁ, janapado vā tamhi thāvariyappatto anussukko",
  "atk-s0505a2:240_9": "sakammanirato acalo asampavedhītipi janapadatthāvariyappatto.",
  "atk-s0505a2:241_0": "Seyyathidanti nipāto, tassa etāni katamānīti attho. Cakkaratanaṁ…pe… pariṇāyakaratanameva",
  "atk-s0505a2:241_1": "sattamanti tāni sabbappakārato ratanasuttavaṇṇanāyaṁ vuttāni. Tesu ayaṁ cakkavattirājā",
  "atk-s0505a2:241_2": "cakkaratanena ajitaṁ jināti, hatthiassaratanehi vijite yathāsukhamanuvicarati, pariṇāyakaratanena",
  "atk-s0505a2:241_3": "vijitamanurakkhati, sesehi upabhogasukhamanubhavati. Paṭhamena cassa ussāhasattiyogo,",
  "atk-s0505a2:241_4": "hatthiassagahapatiratanehi pabhusattiyogo, pariṇāyakaratanena mantasattiyogo suparipuṇṇo",
  "atk-s0505a2:241_5": "hoti, itthimaṇiratanehi ca tividhasattiyogaphalaṁ. So itthimaṇiratanehi bhogasukhamanubhoti,",
  "atk-s0505a2:241_6": "sesehi issariyasukhaṁ. Visesato cassa purimāni tīṇi adosakusalamūlajanitakammānubhāvena",
  "atk-s0505a2:241_7": "sampajjanti, majjhimāni alobhakusalamūlajanitakammānubhāvena, pacchimamekaṁ amohakusalamūlajanitakammānubhāvenāti veditabbaṁ.",
  "atk-s0505a2:242_0": "Parosahassanti atirekasahassaṁ. Sūrāti abhīrukajātikā. Vīraṅgarūpāti devaputtasadisakāyā,",
  "atk-s0505a2:242_1": "evaṁ tāveke. Ayaṁ panettha sabhāvo vīrāti uttamasūrā vuccanti, vīrānaṁ aṅgaṁ vīraṅgaṁ,",
  "atk-s0505a2:242_2": "vīrakāraṇaṁ vīriyanti vuttaṁ hoti. Vīraṅgaṁ rūpaṁ etesanti vīraṅgarūpā, vīriyamayasarīrā",
  "atk-s0505a2:242_3": "viyāti vuttaṁ hoti. Parasenappamaddanāti sace paṭimukhaṁ tiṭṭheyya parasenā, taṁ",
  "atk-s0505a2:242_4": "pamaddituṁ samatthāti adhippāyo. Dhammenāti ‘‘pāṇo na hantabbo’’tiādinā (dī. ni.",
  "atk-s0505a2:242_5": "2.244; ma. ni. 3.257) pañcasīladhammena. Arahaṁ hoti sammāsambuddho loke vivaṭṭacchadoti",
  "atk-s0505a2:242_6": "ettha rāgadosamohamānadiṭṭhiavijjāduccaritachadanehi sattahi paṭicchanne kilesandhakāre",
  "atk-s0505a2:242_7": "loke taṁ chadanaṁ vivaṭṭetvā samantato sañjātāloko hutvā ṭhitoti vivaṭṭacchado. Tattha",
  "atk-s0505a2:242_8": "paṭhamena padena pūjārahatā, dutiyena tassā hetu yasmā sammāsambuddhoti. Tatiyena",
  "atk-s0505a2:242_9": "buddhattahetu vivaṭṭacchadatā vuttāti veditabbā. Atha vā vivaṭṭo ca vicchado cāti",
  "atk-s0505a2:242_10": "vivaṭṭacchado, vaṭṭarahito chadanarahito cāti vuttaṁ hoti. Tena arahaṁ vaṭṭābhāvena",
  "atk-s0505a2:242_11": "sammāsambuddho chadanābhāvenāti evaṁ purimapadadvayasseva hetudvayaṁ vuttaṁ hoti.",
  "atk-s0505a2:242_12": "Dutiyena vesārajjena cettha purimasiddhi, paṭhamena dutiyasiddhi, tatiyacatutthehi",
  "atk-s0505a2:242_13": "tatiyasiddhi hoti. Purimañca dhammacakkhuṁ, dutiyaṁ buddhacakkhuṁ, tatiyaṁ samantacakkhuṁ",
  "atk-s0505a2:242_14": "sādhetīti veditabbaṁ.",
  "atk-s0505a2:243_0": "Idāni bhagavato santikaṁ gantukāmo āha – ‘‘kahaṁ pana bho…pe… sammāsambuddho’’ti.",
  "atk-s0505a2:243_1": "Evaṁ vuttetiādīsu yenesāti yena disābhāgena esā. Nīlavanarājīti nīlavaṇṇarukkhapanti.",
  "atk-s0505a2:243_2": "Vanaṁ kira meghapantisadisaṁ. Yattha bhagavā tadā vihāsi, taṁ niddisanto āha – ‘‘yenesā",
  "atk-s0505a2:243_3": "bho, sela, nīlavanarājī’’ti. Tattha ‘‘so viharatī’’ti ayaṁ panettha pāṭhaseso, bhummatthe",
  "atk-s0505a2:243_4": "vā karaṇavacanaṁ. Pade padanti padasamīpe padaṁ. Tena turitagamanaṁ paṭisedheti.",
  "atk-s0505a2:243_5": "Durāsadā hīti kāraṇaṁ āha, yasmā te durāsadā, tasmā evaṁ bhonto āgacchantūti. Kiṁ",
  "atk-s0505a2:243_6": "pana kāraṇā durāsadāti ce? Sīhāva ekacarā. Yathā hi sīhā sahāyakiccābhāvato ekacarā,",
  "atk-s0505a2:243_7": "evaṁ tepi vivekakāmatāya. ‘‘Yadā cāha’’ntiādinā pana te māṇavake upacāraṁ sikkhāpeti.",
  "atk-s0505a2:243_8": "Tattha mā opātethāti mā pavesetha, mā kathethāti vuttaṁ hoti. Āgamentūti paṭimānentu,",
  "atk-s0505a2:243_9": "yāva kathā pariyosānaṁ gacchati, tāva tuṇhī bhavantūti attho.",
  "atk-s0505a2:244_0": "Samannesīti gavesi. Yebhuyyenāti bahukāni addasa, appakāni nāddasa. Tato yāni na",
  "atk-s0505a2:244_1": "addasa , tāni dīpento āha ‘‘ṭhapetvā dve’’ti. Kaṅkhatīti kaṅkhaṁ uppādeti patthanaṁ",
  "atk-s0505a2:244_2": "‘‘aho vata passeyya’’nti. Vicikicchatīti tato tato tāni vicinanto kicchati na sakkoti",
  "atk-s0505a2:244_3": "daṭṭhuṁ. Nādhimuccatīti tāya vicikicchāya sanniṭṭhānaṁ na gacchati. Na sampasīdatīti",
  "atk-s0505a2:244_4": "tato ‘‘paripuṇṇalakkhaṇo aya’’nti bhagavati pasādaṁ nāpajjati. Kaṅkhāya vā sudubbalavimati",
  "atk-s0505a2:244_5": "vuttā, vicikicchāya majjhimā, anadhimuccanatāya balavatī, asampasādena tehi tīhi",
  "atk-s0505a2:244_6": "dhammehi cittassa kālussiyabhāvo.",
  "atk-s0505a2:245_0": "Kosohiteti vatthikosena paṭicchanne. Vatthaguyheti aṅgajāte. Bhagavato hi varavāraṇasseva",
  "atk-s0505a2:245_1": "kosohitaṁ vatthaguyhaṁ suvaṇṇavaṇṇaṁ padumagabbhasamānaṁ. Taṁ so vatthapaṭicchannattā",
  "atk-s0505a2:245_2": "apassanto antomukhagatāya ca jivhāya pahūtabhāvaṁ asallakkhento tesu dvīsu lakkhaṇesu",
  "atk-s0505a2:245_3": "kaṅkhī ahosi vicikicchī. Tathārūpanti kathaṁ rūpaṁ? Kimettha amhehi vattabbaṁ, vuttametaṁ",
  "atk-s0505a2:245_4": "nāgasenatthereneva milindaraññā puṭṭhena (mi. pa. 4.3.3) –",
  "atk-s0505a2:246_0": "‘‘Dukkaraṁ, bhante nāgasena, bhagavatā katanti. Kiṁ, mahārājāti? Mahājanena hirikaraṇokāsaṁ",
  "atk-s0505a2:246_1": "brahmāyubrāhmaṇassa ca antevāsiuttarassa ca bāvarissa antevāsīnaṁ soḷasannaṁ brāhmaṇānañca",
  "atk-s0505a2:246_2": "selassa brāhmaṇassa antevāsīnaṁ tisatamāṇavānañca dassesi, bhanteti. Na, mahārāja,",
  "atk-s0505a2:246_3": "bhagavā guyhaṁ dasseti, chāyaṁ bhagavā dasseti, iddhiyā abhisaṅkharitvā nivāsananivatthaṁ",
  "atk-s0505a2:246_4": "kāyabandhanabaddhaṁ cīvarapārutaṁ chāyārūpakamattaṁ dasseti, mahārājāti. Chāyārūpe",
  "atk-s0505a2:246_5": "diṭṭhe sati diṭṭho eva nanu, bhanteti. Tiṭṭhatetaṁ, mahārāja, hadayarūpaṁ disvā bujjhanakasatto",
  "atk-s0505a2:246_6": "bhaveyya, hadayamaṁsaṁ nīharitvā dasseyya sammāsambuddhoti. Kallosi, bhante, nāgasenā’’ti (mi. pa. 4.3.3).",
  "atk-s0505a2:247_0": "Ninnāmetvāti nīharitvā. Kaṇṇasotānumasanena cettha dīghabhāvo, nāsikāsotānumasanena",
  "atk-s0505a2:247_1": "tanubhāvo, nalāṭacchādanena puthulabhāvo pakāsitoti veditabbo. Ācariyapācariyānanti",
  "atk-s0505a2:247_2": "ācariyānañceva ācariyācariyānañca. Sake vaṇṇeti attano guṇe.",
  "atk-s0505a2:248_0": "554.Paripuṇṇakāyoti lakkhaṇehi paripuṇṇatāya ahīnaṅgapaccaṅgatāya ca paripuṇṇasarīro",
  "atk-s0505a2:248_1": ". Surucīti sundarasarīrappabho. Sujātoti ārohapariṇāhasampattiyā saṇṭhānasampattiyā",
  "atk-s0505a2:248_2": "ca sunibbatto. Cārudassanoti sucirampi passantānaṁ atittijanakaṁ appaṭikūlaṁ ramaṇīyaṁ",
  "atk-s0505a2:248_3": "cāru eva dassanaṁ assāti cārudassano. Keci pana bhaṇanti ‘‘cārudassanoti sundaranetto’’ti.",
  "atk-s0505a2:248_4": "Suvaṇṇavaṇṇoti suvaṇṇasadisavaṇṇo. Asīti bhavasi. Etaṁ sabbapadehi yojetabbaṁ. Susukkadāṭhoti",
  "atk-s0505a2:248_5": "suṭṭhu sukkadāṭho. Bhagavato hi dāṭhāhi candakiraṇā viya ativiya paṇḍararaṁsiyo niccharanti.",
  "atk-s0505a2:248_6": "Tenāha – ‘‘susukkadāṭhosī’’ti.",
  "atk-s0505a2:249": "555.Mahāpurisalakkhaṇāti pubbe vuttabyañjanāneva vacanantarena nigamento āha.",
  "atk-s0505a2:250_0": "556. Idāni tesu lakkhaṇesu attano abhirucitehi lakkhaṇehi bhagavantaṁ thunanto āha",
  "atk-s0505a2:250_1": "– ‘‘pasannanetto’’tiādi. Bhagavā hi pañcavaṇṇapasādasampattiyā pasannanetto, paripuṇṇacandamaṇḍalasadisamukhattā",
  "atk-s0505a2:250_2": "sumukho, ārohapariṇāhasampattiyā brahā, bahmujugattatāya uju, jutimantatāya patāpavā.",
  "atk-s0505a2:250_3": "Yampi cettha pubbe vuttaṁ, taṁ ‘‘majjhe samaṇasaṅghassā’’ti iminā pariyāyena thunatā",
  "atk-s0505a2:250_4": "puna vuttaṁ. Īdiso hi evaṁ virocati. Esa nayo uttaragāthāyapi.",
  "atk-s0505a2:251": "557-8.Uttamavaṇṇinoti uttamavaṇṇasampannassa. Jambusaṇḍassāti jambudīpassa. Pākaṭena issariyaṁ vaṇṇayanto āha, apica cakkavatti catunnampi dīpānaṁ issaro hoti.",
  "atk-s0505a2:252_0": "559.Khattiyāti jātikhattiyā. Bhojāti bhogiyā. Rājānoti ye keci rajjaṁ kārentā. Anuyantāti",
  "atk-s0505a2:252_1": "anugāmino sevakā. Rājābhirājāti rājūnaṁ pūjaniyo rājā hutvā, cakkavattīti adhippāyo.",
  "atk-s0505a2:252_2": "Manujindoti manussādhipati paramissaro hutvā.",
  "atk-s0505a2:253_0": "560. Evaṁ vutte bhagavā ‘‘ye te bhavanti arahanto sammāsambuddhā, te sake vaṇṇe bhaññamāne",
  "atk-s0505a2:253_1": "attānaṁ pātukarontī’’ti imaṁ selassa manorathaṁ pūrento āha ‘‘rājāhamasmī’’ti. Tatrāyamadhippāyo",
  "atk-s0505a2:253_2": "– yaṁ kho maṁ tvaṁ sela yācasi ‘‘rājā arahasi bhavituṁ cakkavattī’’ti, ettha appossukko",
  "atk-s0505a2:253_3": "hoti, rājāhamasmi, sati ca rājatte yathā añño rājā samānopi yojanasataṁ vā anusāsati,",
  "atk-s0505a2:253_4": "dve tīṇi vā cattāri vā pañca vā yojanasatāni yojanasahassaṁ vā cakkavatti hutvāpi",
  "atk-s0505a2:253_5": "catudīpapariyantamattaṁ vā, nāhamevaṁ paricchinnavisayo. Ahañhi dhammarājā anuttaro",
  "atk-s0505a2:253_6": "bhavaggato avīcipariyantaṁ katvā tiriyaṁ appameyyā lokadhātuyo anusāsāmi. Yāvatā",
  "atk-s0505a2:253_7": "hi apadadvipadādibhedā sattā, ahaṁ tesaṁ aggo. Na hi me koci sīlena vā…pe… vimuttiñāṇadassanena",
  "atk-s0505a2:253_8": "vā paṭibhāgo atthi. Svāhaṁ evaṁ dhammarājā anuttaro anuttareneva catusatipaṭṭhānādibhedabodhipakkhiyasaṅkhātena",
  "atk-s0505a2:253_9": "dhammena cakkaṁ vattemi ‘‘idaṁ pajahatha, idaṁ upasampajja viharathā’’tiādinā āṇācakkaṁ,",
  "atk-s0505a2:253_10": "‘‘idaṁ kho pana, bhikkhave, dukkhaṁ ariyasacca’’ntiādinā (saṁ. ni. 5.1081; mahāva.",
  "atk-s0505a2:253_11": "14) pariyattidhammena dhammacakkameva vā. Cakkaṁ appaṭivattiyanti yaṁ cakkaṁ appaṭivattiyaṁ",
  "atk-s0505a2:253_12": "hoti samaṇena vā…pe… kenaci lokasminti.",
  "atk-s0505a2:254_0": "561-2. Evaṁ attānaṁ āvikarontaṁ bhagavantaṁ disvā pītisomanassajāto selo daḷhikaraṇatthaṁ",
  "atk-s0505a2:254_1": "‘‘sambuddho paṭijānāsī’’ti gāthādvayamāha. Tattha ko nu senāpatīti dhammarañño bhoto,",
  "atk-s0505a2:254_2": "dhammena pavattitassa dhammacakkassa anuppavattako senāpati koti pucchi.",
  "atk-s0505a2:255_0": "563. Tena ca samayena bhagavato dakkhiṇapasse āyasmā sāriputto nisinno hoti suvaṇṇapuñjo",
  "atk-s0505a2:255_1": "viya siriyā sobhamāno, taṁ dassento bhagavā ‘‘mayā pavattita’’nti gāthamāha. Tattha",
  "atk-s0505a2:255_2": "anujāto tathāgatanti tathāgatahetu anujāto, tathāgatena hetunā jātoti attho.",
  "atk-s0505a2:256_0": "564. Evaṁ ‘‘ko nu senāpatī’’ti pañhaṁ byākaritvā yaṁ selo āha – ‘‘sambuddho paṭijānāsī’’ti,",
  "atk-s0505a2:256_1": "tatra naṁ nikkaṅkhaṁ kātukāmo ‘‘nāhaṁ paṭiññāmatteneva paṭijānāmi, apicāhaṁ iminā",
  "atk-s0505a2:256_2": "kāraṇena buddho’’ti ñāpetuṁ ‘‘abhiññeyya’’nti gāthamāha. Tattha abhiññeyyanti vijjā",
  "atk-s0505a2:256_3": "ca vimutti ca. Maggasaccasamudayasaccāni pana bhāvetabbapahātabbāni, hetuvacanena",
  "atk-s0505a2:256_4": "pana phalasiddhito tesaṁ phalāni nirodhasaccadukkhasaccānipi vuttāneva bhavanti.",
  "atk-s0505a2:256_5": "Yato sacchikātabbaṁ sacchikataṁ, pariññeyyaṁ pariññātanti evampettha vuttameva hoti.",
  "atk-s0505a2:256_6": "Evaṁ catusaccabhāvanāphalañca vijjāvimuttiṁ dassento ‘‘bujjhitabbaṁ bujjhitvā buddho",
  "atk-s0505a2:256_7": "jātosmī’’ti yuttena hetunā buddhattaṁ sādheti.",
  "atk-s0505a2:257_0": "565-7. Evaṁ nippariyāyena attānaṁ pātukatvā attani kaṅkhāvitaraṇatthaṁ brāhmaṇaṁ",
  "atk-s0505a2:257_1": "abhittharayamāno ‘‘vinayassū’’ti gāthāttayamāha. Tattha sallakattoti rāgasallādisattasallakattano.",
  "atk-s0505a2:257_2": "Brahmabhūtoti seṭṭhabhūto. Atituloti tulaṁ atīto upamaṁ atīto, nirūpamoti attho.",
  "atk-s0505a2:257_3": "Mārasenappamaddanoti ‘‘kāmā te paṭhamā senā’’tiādikāya ‘‘pare ca avajānātī’’ti (su.",
  "atk-s0505a2:257_4": "ni. 440; mahāni. 28; cūḷani. nandamāṇavapucchāniddesa 47) evaṁ vuttāya māraparisasaṅkhātāya",
  "atk-s0505a2:257_5": "mārasenāya pamaddano. Sabbāmitteti khandhakilesābhisaṅkhāramaccudevaputtamārādike",
  "atk-s0505a2:257_6": "sabbapaccatthike. Vasīkatvāti attano vase vattetvā. Akutobhayoti kutoci abhayo.",
  "atk-s0505a2:258_0": "568-70. Evaṁ vutte selo brāhmaṇo tāvadeva bhagavati sañjātappasādo pabbajjāpekkho",
  "atk-s0505a2:258_1": "hutvā ‘‘imaṁ bhavanto’’ti gāthāttayamāha yathā taṁ paripākagatāya upanissayasampattiyā",
  "atk-s0505a2:258_2": "sammā codiyamāno. Tattha kaṇhābhijātikoti caṇḍālādinīcakule jāto.",
  "atk-s0505a2:259": "571. Tato tepi māṇavakā tatheva pabbajjāpekkhā hutvā ‘‘etañce ruccati bhoto’’ti gāthamāhaṁsu yathā taṁ tena saddhiṁ katādhikārā kulaputtā.",
  "atk-s0505a2:260": "572. Atha selo tesu māṇavakesu tuṭṭhacitto te dassento pabbajjaṁ yācamāno ‘‘brāhmaṇā’’ti gāthamāha.",
  "atk-s0505a2:261_0": "573. Tato bhagavā yasmā selo atīte padumuttarassa bhagavato sāsane tesaṁyeva tiṇṇaṁ",
  "atk-s0505a2:261_1": "purisasatānaṁ gaṇaseṭṭho hutvā tehi saddhiṁ pariveṇaṁ kārāpetvā dānādīni puññāni",
  "atk-s0505a2:261_2": "ca katvā kamena devamanussasampattiṁ anubhavamāno pacchime bhave tesaṁyeva ācariyo",
  "atk-s0505a2:261_3": "hutvā nibbatto, tañca nesaṁ kammaṁ vimuttiparipākāya paripakkaṁ ehibhikkhubhāvassa",
  "atk-s0505a2:261_4": "ca upanissayabhūtaṁ, tasmā te sabbeva ehibhikkhupabbajjāya pabbājento ‘‘svākkhāta’’nti",
  "atk-s0505a2:261_5": "gāthamāha. Tattha sandiṭṭhikanti paccakkhaṁ. Akālikanti maggānantaraphaluppattito",
  "atk-s0505a2:261_6": "na kālantare pattabbaphalaṁ. Yatthāti yannimittā. Maggabrahmacariyanimittā hi pabbajjā",
  "atk-s0505a2:261_7": "appamattassa sativippavāsavirahitassa tīsu sikkhāsu sikkhato amoghā hoti. Tenāha",
  "atk-s0505a2:261_8": "– ‘‘svākkhātaṁ…pe… sikkhato’’ti.",
  "atk-s0505a2:262_0": "Evañca vatvā ‘‘etha bhikkhavo’’ti bhagavā avoca. Te sabbe pattacīvaradharā hutvā",
  "atk-s0505a2:262_1": "ākāsenāgamma bhagavantaṁ abhivādesuṁ. Evamimaṁ tesaṁ ehibhikkhubhāvaṁ sandhāya saṅgītikārā",
  "atk-s0505a2:262_2": "‘‘alattha kho selo…pe… upasampada’’nti āhaṁsu.",
  "atk-s0505a2:263_0": "Bhuttāvinti bhuttavantaṁ. Onītapattapāṇinti pattato onītapāṇiṁ, apanītahatthanti",
  "atk-s0505a2:263_1": "vuttaṁ hoti. Tattha ‘‘upagantvā’’ti pāṭhaseso daṭṭhabbo. Itarathā hi bhagavantaṁ",
  "atk-s0505a2:263_2": "ekamantaṁ nisīdīti na yujjati.",
  "atk-s0505a2:264_0": "574.Aggihuttamukhāti bhagavā keṇiyassa cittānukūlavasena anumodanto evamāha. Tattha",
  "atk-s0505a2:264_1": "aggiparicariyaṁ vinā brāhmaṇānaṁ yaññābhāvato ‘‘aggihuttamukhā yaññā’’ti vuttaṁ.",
  "atk-s0505a2:264_2": "Aggihuttaseṭṭhā aggihuttapadhānāti attho. Vede sajjhāyantehi paṭhamaṁ sajjhāyitabbato",
  "atk-s0505a2:264_3": "sāvittī ‘‘chandaso mukha’’nti vuttā. Manussānaṁ seṭṭhato rājā ‘‘mukha’’nti vutto.",
  "atk-s0505a2:264_4": "Nadīnaṁ ādhārato paṭisaraṇato ca sāgaro ‘‘mukha’’nti vutto. Candayogavasena ‘‘ajja",
  "atk-s0505a2:264_5": "kattikā ajja rohinī’’ti sañjānanato ālokakaraṇato sommabhāvato ca ‘‘nakkhattānaṁ",
  "atk-s0505a2:264_6": "mukhaṁ cando’’ti vutto. Tapantānaṁ aggattā ādicco ‘‘tapataṁ mukha’’nti vutto. Dakkhiṇeyyānaṁ",
  "atk-s0505a2:264_7": "pana aggattā visesena tasmiṁ samaye buddhappamukhaṁ saṅghaṁ sandhāya ‘‘puññaṁ ākaṅkhamānānaṁ,",
  "atk-s0505a2:264_8": "saṅgho ve yajataṁ mukha’’nti vutto. Tena saṅgho puññassa āyamukhanti dasseti.",
  "atk-s0505a2:265_0": "576.Yaṁ taṁ saraṇanti aññabyākaraṇagāthamāha. Tassattho – pañcahi cakkhūhi cakkhumā",
  "atk-s0505a2:265_1": "bhagavā, yasmā mayaṁ ito aṭṭhame divase taṁ saraṇaṁ agamamha, tasmā sattarattena",
  "atk-s0505a2:265_2": "tava sāsane anuttarena damathena dantamha. Aho te saraṇassa ānubhāvoti.",
  "atk-s0505a2:266": "577-8. Tato paraṁ bhagavantaṁ dvīhi gāthāhi thunitvā tatiyāya vandanaṁ yācati –",
  "atk-s0505a2:267": "579.",
  "atk-s0505a2:268": " ‘‘Bhikkhavo tisatā ime, tiṭṭhanti pañjalīkatā;",
  "atk-s0505a2:269": "Pāde vīra pasārehi, nāgā vandantu satthuno’’ti.",
  "atk-s0505a2:270": "Paramatthajotikāya khuddaka-aṭṭhakathāya",
  "atk-s0505a2:271": "Suttanipāta-aṭṭhakathāya selasuttavaṇṇanā niṭṭhitā.",
  "atk-s0505a2:272": "8. Sallasuttavaṇṇanā",
  "atk-s0505a2:273_0": "580.Animittanti sallasuttaṁ. Kā uppatti? Bhagavato kira upaṭṭhāko eko upāsako, tassa",
  "atk-s0505a2:273_1": "putto kālamakāsi. So puttasokābhibhūto sattāhaṁ nirāhāro ahosi. Taṁ anukampanto bhagavā",
  "atk-s0505a2:273_2": "tassa gharaṁ gantvā sokavinodanatthaṁ imaṁ suttamabhāsi.",
  "atk-s0505a2:274_0": "Tattha animattanti kiriyākāranimittavirahitaṁ. Yathā hi ‘‘yadāhaṁ akkhiṁ vā nikhaṇissāmi,",
  "atk-s0505a2:274_1": "bhamukaṁ vā ukkhipissāmi, tena nimittena taṁ bhaṇḍaṁ avaharā’’tiādīsu kiriyākāranimittamatthi,",
  "atk-s0505a2:274_2": "na evaṁ jīvite. Na hi sakkā laddhuṁ ‘‘yāvāhaṁ idaṁ vā idaṁ vā karomi, tāva tvaṁ jīva,",
  "atk-s0505a2:274_3": "mā mīyā’’ti. Anaññātanti ato eva na sakkā ekaṁsena aññātuṁ ‘‘ettakaṁ vā ettakaṁ vā",
  "atk-s0505a2:274_4": "kālaṁ iminā jīvitabba’’nti gatiyā āyupariyantavasena vā. Yathā hi cātumahārājikādīnaṁ",
  "atk-s0505a2:274_5": "parimitaṁ āyu, na tathā maccānaṁ, evampi ekaṁsena anaññātaṁ.",
  "atk-s0505a2:275_0": "Kasiranti anekapaccayapaṭibaddhavuttibhāvato kicchaṁ na sukhayāpanīyaṁ. Tathā hi",
  "atk-s0505a2:275_1": "taṁ assāsapaṭibaddhañca, passāsapaṭibaddhañca, mahābhūtapaṭibaddhañca, kabaḷīkārāhārapaṭibaddhañca,",
  "atk-s0505a2:275_2": "usmāpaṭibaddhañca, viññāṇapaṭibaddhañca. Anassasantopi hi na jīvati apassasantopi.",
  "atk-s0505a2:275_3": "Catūsu ca dhātūsu kaṭṭhamukhādiāsīvisadaṭṭho viya kāyo pathavīdhātuppakopena tāva",
  "atk-s0505a2:275_4": "thaddho hoti kaliṅgarasadiso. Yathāha –",
  "atk-s0505a2:276": "‘‘Patthaddho bhavatī kāyo, daṭṭho kaṭṭhamukhena vā;",
  "atk-s0505a2:277": "Pathavīdhātuppakopena, hoti kaṭṭhamukheva so’’ti. (dha. sa. aṭṭha. 584);",
  "atk-s0505a2:278": "Āpodhātuppakopena pūtibhāvaṁ āpajjitvā paggharitapubbamaṁsalohito aṭṭhicammāvaseso hoti. Yathāha –",
  "atk-s0505a2:279": "‘‘Pūtiko bhavatī kāyo, daṭṭho pūtimukhena vā;",
  "atk-s0505a2:280": "Āpodhātuppakopena, hoti pūtimukheva so’’ti. (dha. sa. aṭṭha. 584);",
  "atk-s0505a2:281": "Tejodhātuppakopena aṅgārakāsuyaṁ pakkhitto viya samantā pariḍayhati. Yathāha –",
  "atk-s0505a2:282": "‘‘Santatto bhavatī kāyo, daṭṭho aggimukhena vā;",
  "atk-s0505a2:283": "Tejodhātuppakopena, hoti aggimukheva so’’ti. (dha. sa. aṭṭha. 584);",
  "atk-s0505a2:284": "Vāyodhātuppakopena sañchijjamānasandhibandhano pāsāṇehi koṭṭetvā sañcuṇṇiyamānaṭṭhiko viya ca hoti. Yathāha –",
  "atk-s0505a2:285": "‘‘Sañchinno bhavatī kāyo, daṭṭho satthamukhena vā;",
  "atk-s0505a2:286": "Vāyodhātuppakopena, hoti satthamukheva so’’ti. (dha. sa. aṭṭha. 584);",
  "atk-s0505a2:287_0": "Dhātuppakopabyāpannakāyopi ca na jīvati. Yadā pana tā dhātuyo aññamaññaṁ patiṭṭhānādikiccaṁ",
  "atk-s0505a2:287_1": "sādhentāpi samaṁ vahanti, tadā jīvitaṁ pavattati. Evaṁ mahābhūtapaṭibaddhañca jīvitaṁ.",
  "atk-s0505a2:287_2": "Dubbhikkhādīsu pana āhārupacchedena sattānaṁ jīvitakkhayo pākaṭo eva. Evaṁ kabaḷīkārāhārapaṭibaddhañca",
  "atk-s0505a2:287_3": "jīvitaṁ. Tathā asitapītādiparipāke kammajateje khīṇe sattā jīvitakkhayaṁ pāpuṇantāpi",
  "atk-s0505a2:287_4": "pākaṭā eva. Evaṁ usmāpaṭibaddhañca jīvitaṁ. Viññāṇe pana niruddhe niruddhato pabhuti",
  "atk-s0505a2:287_5": "sattānaṁ na hoti jīvitanti evampi loke pākaṭameva. Evaṁ viññāṇapaṭibaddhañca jīvitaṁ.",
  "atk-s0505a2:287_6": "Evaṁ anekapaccayapaṭibaddhavuttibhāvato kasiraṁ veditabbaṁ.",
  "atk-s0505a2:288_0": "Parittañcāti appakaṁ, devānaṁ jīvitaṁ upanidhāya tiṇagge ussāvabindusadisaṁ, cittakkhaṇato",
  "atk-s0505a2:288_1": "uddhaṁ abhāvena vā parittaṁ. Atidīghāyukopi hi satto atītena cittena jīvittha na",
  "atk-s0505a2:288_2": "jīvati na jīvissati, anāgatena jīvissati na jīvati na jīvittha, paccuppannena jīvati",
  "atk-s0505a2:288_3": "na jīvittha na jīvissati. Vuttañcetaṁ –",
  "atk-s0505a2:289": "‘‘Jīvitaṁ attabhāvo ca, sukhadukkhā ca kevalā;",
  "atk-s0505a2:290": "Ekacittasamāyuttā, lahuso vattate khaṇo.",
  "atk-s0505a2:291": "‘‘Cullāsītisahassāni , kappā tiṭṭhanti ye marū;",
  "atk-s0505a2:292": "Natveva tepi jīvanti, dvīhi cittehi saṁyutā’’ti. (mahāni. 10);",
  "atk-s0505a2:293_0": "Tañca dukkhena saṁyutanti tañca jīvitaṁ evaṁ animittamanaññātaṁ kasiraṁ parittañca",
  "atk-s0505a2:293_1": "samānampi sītuṇhaḍaṁsamakasādisamphassakhuppipāsāsaṅkhāradukkhavipariṇāmadukkhadukkhadukkhehi",
  "atk-s0505a2:293_2": "saṁyutaṁ. Kiṁ vuttaṁ hoti? Yasmā īdisaṁ maccānaṁ jīvitaṁ, tasmā tvaṁ yāva taṁ parikkhayaṁ",
  "atk-s0505a2:293_3": "na gacchati, tāva dhammacariyameva brūhaya, mā puttamanusocāti.",
  "atk-s0505a2:294_0": "581. Athāpi maññeyyāsi ‘‘sabbūpakaraṇehi puttaṁ anurakkhantassāpi me so mato, tena",
  "atk-s0505a2:294_1": "socāmī’’ti, evampi mā soci. Na hi so upakkamo atthi, yena jātā na miyyare, na hi",
  "atk-s0505a2:294_2": "sakkā kenaci upakkamena jātā sattā mā marantūti rakkhitunti vuttaṁ hoti. Tato yasmā",
  "atk-s0505a2:294_3": "so ‘‘jaraṁ patvā nāma, bhante, maraṇaṁ anurūpaṁ, atidaharo me putto mato’’ti cintesi,",
  "atk-s0505a2:294_4": "tasmā āha ‘‘jarampi patvā maraṇaṁ, evaṁdhammā hi pāṇino’’ti, jaraṁ patvāpi appatvāpi",
  "atk-s0505a2:294_5": "maraṇaṁ, natthi ettha niyamoti vuttaṁ hoti.",
  "atk-s0505a2:295_0": "582. Idāni tamatthaṁ nidassanena sādhento ‘‘phalānamiva pakkāna’’ntiādimāha. Tassattho",
  "atk-s0505a2:295_1": "– yathā phalānaṁ pakkānaṁ yasmā sūriyuggamanato pabhuti sūriyātapena santappamāne",
  "atk-s0505a2:295_2": "rukkhe pathaviraso ca āporaso ca pattato sākhaṁ sākhato khandhaṁ khandhato mūlanti",
  "atk-s0505a2:295_3": "evaṁ anukkamena mūlato pathavimeva pavisati, ogamanato pabhuti pana pathavito mūlaṁ",
  "atk-s0505a2:295_4": "mūlato khandhanti evaṁ anukkamena sākhāpattapallavādīni puna ārohati, evaṁ ārohanto",
  "atk-s0505a2:295_5": "ca paripākagate phale vaṇṭamūlaṁ na pavisati. Atha sūriyātapena tappamāne vaṇṭamūle",
  "atk-s0505a2:295_6": "pariḷāho uppajjati. Tena tāni phalāni pāto pāto niccakālaṁ patanti, nesaṁ pāto patanato",
  "atk-s0505a2:295_7": "bhayaṁ hoti, patanā bhayaṁ hotīti attho. Evaṁ jātānaṁ maccānaṁ niccaṁ maraṇato bhayaṁ",
  "atk-s0505a2:295_8": ". Pakkaphalasadisā hi sattāti.",
  "atk-s0505a2:296_0": "583-6. Kiñca bhiyyo ‘‘yathāpi kumbhakārassa…pe… jīvita’’nti. Tasmā ‘‘daharā ca…pe…",
  "atk-s0505a2:296_1": "parāyaṇā’’ti evaṁ gaṇha, evañca gahetvā ‘‘tesaṁ maccu…pe… ñātī vā pana ñātake’’ti",
  "atk-s0505a2:296_2": "evampi gaṇha. Yasmā ca na pitā tāyate puttaṁ, ñātī vā pana ñātake, tasmā pekkhataṁyeva…pe… nīyati.",
  "atk-s0505a2:297_0": "Tattha ayaṁ yojanā – passamānānaṁyeva ñātīnaṁ ‘‘amma, tātā’’tiādinā nayena puthu",
  "atk-s0505a2:297_1": "anekappakārakaṁ lālapataṁyeva maccānaṁ ekameko macco yathā go vajjho evaṁ nīyati,",
  "atk-s0505a2:297_2": "evaṁ passa, upāsaka, yāva atāṇo lokoti.",
  "atk-s0505a2:298_0": "587. Tattha ye buddhapaccekabuddhādayo dhitisampannā, te ‘‘evamabbhāhato loko maccunā",
  "atk-s0505a2:298_1": "ca jarāya ca, so na sakkā kenaci parittāṇaṁ kātu’’nti yasmā jānanti, tasmā dhīrā",
  "atk-s0505a2:298_2": "na socanti viditvā lokapariyāyaṁ. Imaṁ lokasabhāvaṁ ñatvā na socantīti vuttaṁ hoti.",
  "atk-s0505a2:299_0": "588. Tvaṁ pana yassa maggaṁ…pe… paridevasi. Kiṁ vuttaṁ hoti? Yassa mātukucchiṁ āgatassa",
  "atk-s0505a2:299_1": "āgatamaggaṁ vā ito cavitvā aññattha gatassa gatamaggaṁ vā na jānāsi, tassa ime ubho",
  "atk-s0505a2:299_2": "ante asampassaṁ niratthaṁ paridevasi. Dhīrā pana te passantā viditvā lokapariyāyaṁ na socantīti.",
  "atk-s0505a2:300_0": "589. Idāni ‘‘niratthaṁ paridevasī’’ti ettha vuttaparidevanāya niratthakabhāvaṁ sādhento",
  "atk-s0505a2:300_1": "‘‘paridevayamāno ce’’tiādimāha. Tattha udabbaheti ubbaheyya dhāreyya, attani sañjaneyyāti",
  "atk-s0505a2:300_2": "attho. Sammūḷho hiṁsamattānanti sammūḷho hutvā attānaṁ bādhento. Kayirā ce naṁ vicakkhaṇoti",
  "atk-s0505a2:300_3": "yadi tādiso kañci atthaṁ udabbahe, vicakkhaṇopi naṁ paridevaṁ kareyya.",
  "atk-s0505a2:301_0": "590.Na hi ruṇṇenāti etthāyaṁ yojanā – na pana koci ruṇṇena vā sokena vā cetaso santiṁ",
  "atk-s0505a2:301_1": "pappoti, apica kho pana rodato socato ca bhiyyo assa uppajjate dukkhaṁ, sarīrañca",
  "atk-s0505a2:301_2": "dubbaṇṇiyādīhi upahaññatīti.",
  "atk-s0505a2:302": "591.Na tena petāti tena paridevanena kālakatā na pālenti na yāpenti, na taṁ tesaṁ upakārāya hoti. Tasmā niratthā paridevanāti.",
  "atk-s0505a2:303": "592. Na kevalañca niratthā, anatthampi āvahati. Kasmā? Yasmā sokamappajahaṁ…pe… vasamanvagū. Tattha anutthunantoti anusocanto. Vasamanvagūti vasaṁ gato.",
  "atk-s0505a2:304_0": "593. Evampi niratthakattaṁ anatthāvahattañca sokassa dassetvā idāni sokavinayatthaṁ",
  "atk-s0505a2:304_1": "ovadanto ‘‘aññepi passā’’tiādimāha. Tattha gamineti gamike, paralokagamanasajje ṭhiteti",
  "atk-s0505a2:304_2": "vuttaṁ hoti. Phandantevidha pāṇinoti maraṇabhayena phandamāneyeva idha satte.",
  "atk-s0505a2:305_0": "594.Yena yenāti yenākārena maññanti ‘‘dīghāyuko bhavissati, arogo bhavissatī’’ti.",
  "atk-s0505a2:305_1": "Tato taṁ aññathāyeva hoti, so evaṁ maññito maratipi, rogīpi hoti. Etādiso ayaṁ vinābhāvo",
  "atk-s0505a2:305_2": "maññitappaccanīkena hoti, passa, upāsaka, lokasabhāvanti evamettha adhippāyayojanā veditabbā.",
  "atk-s0505a2:306_0": "596.Arahato sutvāti imaṁ evarūpaṁ arahato dhammadesanaṁ sutvā. Neso labbhā mayā itīti",
  "atk-s0505a2:306_1": "so peto ‘‘idāni mayā puna jīvatū’’ti na labbhā iti parijānanto, vineyya paridevitanti vuttaṁ hoti.",
  "atk-s0505a2:307_0": "597. Kiñca bhiyyo – ‘‘yathā saraṇamādittaṁ…pe… dhaṁsaye’’ti. Tattha dhīro dhitisampadāya,",
  "atk-s0505a2:307_1": "sapañño sābhāvikapaññāya, paṇḍito bāhusaccapaññāya, kusalo cintakajātikatāya veditabbo.",
  "atk-s0505a2:307_2": "Cintāmayasutamayabhāvanāmayapaññāhi vā yojetabbaṁ.",
  "atk-s0505a2:308_0": "598-9. Na kevalañca sokameva, paridevaṁ…pe… sallamattano. Tattha pajappanti taṇhaṁ.",
  "atk-s0505a2:308_1": "Domanassanti cetasikadukkhaṁ. Abbaheti uddhare. Sallanti etameva tippakāraṁ dunnīharaṇaṭṭhena",
  "atk-s0505a2:308_2": "antovijjhanaṭṭhena ca sallaṁ. Pubbe vuttaṁ sattavidhaṁ rāgādisallaṁ vā. Etasmiñhi",
  "atk-s0505a2:308_3": "abbūḷhe salle abbūḷhasallo…pe… nibbutoti arahattanikūṭena desanaṁ niṭṭhāpesi. Tattha",
  "atk-s0505a2:308_4": "asitoti taṇhādiṭṭhīhi anissito. Pappuyyāti pāpuṇitvā. Sesaṁ idha ito pubbe vuttattā",
  "atk-s0505a2:308_5": "uttānatthameva, tasmā na vaṇṇitaṁ.",
  "atk-s0505a2:309": "Paramatthajotikāya khuddaka-aṭṭhakathāya",
  "atk-s0505a2:310": "Suttanipāta-aṭṭhakathāya sallasuttavaṇṇanā niṭṭhitā.",
  "atk-s0505a2:311": "9. Vāseṭṭhasuttavaṇṇanā",
  "atk-s0505a2:312_0": "Evaṁme sutanti vāseṭṭhasuttaṁ. Kā uppatti? Ayameva yāssa nidāne vuttā atthavaṇṇanaṁ",
  "atk-s0505a2:312_1": "panassa vuttanayāni uttānatthāni ca padāni pariharantā karissāma. Icchānaṅgaloti",
  "atk-s0505a2:312_2": "gāmassa nāmaṁ. Brāhmaṇamahāsālānaṁ caṅkī tārukkho todeyyoti vohāranāmametaṁ. Pokkharasāti",
  "atk-s0505a2:312_3": "jāṇussoṇīti nemittikaṁ. Tesu kira eko himavantapasse pokkharaṇiyā padume nibbatto,",
  "atk-s0505a2:312_4": "aññataro tāpaso taṁ padumaṁ gahetvā tattha sayitaṁ dārakaṁ disvā saṁvaḍḍhetvā rañño",
  "atk-s0505a2:312_5": "dassesi. Pokkhare sayitattā ‘‘pokkharasātī’’ti cassa nāmamakāsi. Ekassa ṭhānantare",
  "atk-s0505a2:312_6": "nemittikaṁ. Tena kira jāṇussoṇināmakaṁ purohitaṭṭhānaṁ laddhaṁ, so teneva paññāyi.",
  "atk-s0505a2:313_0": "Te sabbepi aññe ca abhiññātā abhiññātā brāhmaṇamahāsālā kasmā icchānaṅgale paṭivasantīti?",
  "atk-s0505a2:313_1": "Vedasajjhāyanaparivīmaṁsanatthaṁ. Tena kira samayena kosalajanapade vedakā brāhmaṇā",
  "atk-s0505a2:313_2": "vedānaṁ sajjhāyakaraṇatthañca atthūpaparikkhaṇatthañca tasmiṁyeva gāme sannipatanti.",
  "atk-s0505a2:313_3": "Tena tepi antarantarā attano bhogagāmato āgamma tattha paṭivasanti.",
  "atk-s0505a2:314_0": "Vāseṭṭhabhāradvājānanti vāseṭṭhassa ca bhāradvājassa ca. Ayamantarākathāti yaṁ attano",
  "atk-s0505a2:314_1": "sahāyakabhāvānurūpaṁ kathaṁ kathentā anuvicariṁsu, tassā kathāya antarā vemajjheyeva",
  "atk-s0505a2:314_2": "ayaṁ aññā kathā udapādīti vuttaṁ hoti. Saṁsuddhagahaṇikoti saṁsuddhakucchiko, saṁsuddhāya",
  "atk-s0505a2:314_3": "brāhmaṇiyā eva kucchismiṁ nibbattoti adhippāyo. ‘‘Samavepākiniyā gahaṇiyā’’tiādīsu",
  "atk-s0505a2:314_4": "hi udaraggi ‘‘gahaṇī’’ti vuccati. Idha pana mātukucchi. Yāva sattamāti mātu mātā,",
  "atk-s0505a2:314_5": "pitu pitāti evaṁ paṭilomena yāva satta jātiyo. Ettha ca pitāmaho ca pitāmahī ca pitāmahā,",
  "atk-s0505a2:314_6": "tathā mātāmaho ca mātāmahī ca mātāmahā, pitāmahā ca mātāmahā ca pitāmahāyeva. Pitāmahānaṁ",
  "atk-s0505a2:314_7": "yugaṁ pitāmahayugaṁ. Yuganti āyuppamāṇaṁ. Abhilāpamattameva cetaṁ, atthato pana pitāmahāyeva",
  "atk-s0505a2:314_8": "pitāmahayugaṁ. Akkhittoti jātiṁ ārabbha ‘‘kiṁ so’’ti kenaci anavaññāto . Anupakkuṭṭhoti",
  "atk-s0505a2:314_9": "jātisandosavādena anupakkuṭṭhapubbo. Vatasampannoti ācārasampanno. Saññāpetunti ñāpetuṁ",
  "atk-s0505a2:314_10": "bodhetuṁ, nirantaraṁ kātunti vuttaṁ hoti. Āyāmāti gacchāma.",
  "atk-s0505a2:315_0": "600.Anuññātapaṭiññātāti ‘‘tevijjā tumhe’’ti evaṁ mayaṁ ācariyehi ca anuññātā attanā",
  "atk-s0505a2:315_1": "ca paṭijānimhāti attho. Asmāti bhavāma. Ubhoti dvepi janā. Ahaṁ pokkharasātissa,",
  "atk-s0505a2:315_2": "tārukkhassāyaṁ māṇavoti ahaṁ pokkharasātissa jeṭṭhantevāsī aggasisso, ayaṁ tārukkhassāti",
  "atk-s0505a2:315_3": "adhippāyena bhaṇati ācariyasampattiṁ attano sampattiñca dīpento.",
  "atk-s0505a2:316_0": "601.Tevijjānanti tivedānaṁ. Kevalinoti niṭṭhaṅgatā. Asmaseti amha bhavāma. Idāni",
  "atk-s0505a2:316_1": "taṁ kevalibhāvaṁ vitthārento āha – ‘‘padakasmā…pe… sādisā’’ti. Tattha jappeti vede.",
  "atk-s0505a2:316_2": "Kammunāti dasavidhena kusalakammapathakammunā. Ayañhi pubbe sattavidhaṁ kāyavacīkammaṁ",
  "atk-s0505a2:316_3": "sandhāya ‘‘yato kho bho sīlavā hotī’’ti āha. Tividhaṁ manokammaṁ sandhāya ‘‘vatasampanno’’ti",
  "atk-s0505a2:316_4": "āha. Tena samannāgato hi ācārasampanno hoti.",
  "atk-s0505a2:317_0": "602-5. Idāni taṁ vacanantarena dassento āha – ‘‘ahañca kammunā brūmī’’ti. Khayātītanti",
  "atk-s0505a2:317_1": "ūnabhāvaṁ atītaṁ, paripuṇṇanti attho. Peccāti upagantvā. Namassantīti namo karonti.",
  "atk-s0505a2:317_2": "Cakkhuṁ loke samuppannanti avijjandhakāre loke, taṁ andhakāraṁ vidhamitvā lokassa",
  "atk-s0505a2:317_3": "diṭṭhadhammikādiatthasandassanena cakkhu hutvā samuppannaṁ.",
  "atk-s0505a2:318_0": "606. Evaṁ abhitthavitvā vāseṭṭhena yācito bhagavā dvepi jane saṅgaṇhanto āha – ‘‘tesaṁ",
  "atk-s0505a2:318_1": "vo ahaṁ byakkhissa’’ntiādi. Tattha byakkhissanti byākarissāmi. Anupubbanti tiṭṭhatu",
  "atk-s0505a2:318_2": "tāva brāhmaṇacintā, kīṭapaṭaṅgatiṇarukkhato pabhuti vo anupubbaṁ byakkhissanti evamettha",
  "atk-s0505a2:318_3": "adhippāyo veditabbo, evaṁ vitthārakathāya vinetabbā hi te māṇavakā. Jātivibhaṅganti",
  "atk-s0505a2:318_4": "jātivitthāraṁ. Aññamaññā hi jātiyoti tesaṁ tesañhi pāṇānaṁ jātiyo aññā aññā nānappakārāti attho.",
  "atk-s0505a2:319_0": "607. Tato pāṇānaṁ jātivibhaṅge kathetabbe ‘‘tiṇarukkhepi jānāthā’’ti anupādinnakānaṁ",
  "atk-s0505a2:319_1": "tāva kathetuṁ āraddho. Taṁ kimatthamiti ce? Upādinnesu sukhañāpanatthaṁ. Anupādinnesu",
  "atk-s0505a2:319_2": "hi jātibhede gahite upādinnesu so pākaṭataro hoti. Tattha tiṇāni nāma antopheggūni",
  "atk-s0505a2:319_3": "bahisārāni. Tasmā tālanāḷikerādayopi tiṇasaṅgahaṁ gacchanti. Rukkhā nāma bahipheggū",
  "atk-s0505a2:319_4": "antosārā. Tiṇāni ca rukkhā ca tiṇarukkhā. Te upayogabahuvacanena dassento āha – ‘‘tiṇarukkhepi",
  "atk-s0505a2:319_5": "jānāthā’’ti. Na cāpi paṭijānareti ‘‘mayaṁ tiṇā, mayaṁ rukkhā’’ti evampi na paṭijānanti.",
  "atk-s0505a2:319_6": "Liṅgaṁ jātimayanti apaṭijānantānampi ca tesaṁ jātimayameva saṇṭhānaṁ attano mūlabhūtatiṇādisadisameva",
  "atk-s0505a2:319_7": "hoti. Kiṁ kāraṇaṁ? Aññamaññā hi jātiyo, yasmā aññā tiṇajāti, aññā rukkhajāti; tiṇesupi",
  "atk-s0505a2:319_8": "aññā tālajāti, aññā nāḷikerajātīti evaṁ vitthāretabbaṁ.",
  "atk-s0505a2:320_0": "Tena kiṁ dīpeti? Yaṁ jātivasena nānā hoti, taṁ attano paṭiññaṁ paresaṁ vā upadesaṁ",
  "atk-s0505a2:320_1": "vināpi aññajātito visesena gayhati. Yadi ca jātiyā brāhmaṇo bhaveyya, sopi attano",
  "atk-s0505a2:320_2": "paṭiññaṁ paresaṁ vā upadesaṁ vinā khattiyato vessasuddato vā visesena gayheyya, na",
  "atk-s0505a2:320_3": "ca gayhati, tasmā na jātiyā brāhmaṇoti. Parato pana ‘‘yathā etāsu jātīsū’’ti imāya",
  "atk-s0505a2:320_4": "gāthāya etamatthaṁ vacībhedeneva āvikarissati.",
  "atk-s0505a2:321_0": "608. Evaṁ anupādinnesu jātibhedaṁ dassetvā upādinnesu taṁ dassento ‘‘tato kīṭe’’ti",
  "atk-s0505a2:321_1": "evamādimāha. Tattha kīṭāti kimayo. Paṭaṅgāti paṭaṅgāyeva. Yāva kunthakipilliketi",
  "atk-s0505a2:321_2": "kunthakipillikaṁ pariyantaṁ katvāti attho.",
  "atk-s0505a2:322": "609.Khuddaketi kāḷakakaṇḍakādayo. Mahallaketi sasabiḷārādayo. Sabbe hi te anekavaṇṇā.",
  "atk-s0505a2:323_0": "610.Pādūdareti udarapāde, udaraṁyeva yesaṁ pādāti vuttaṁ hoti. Dīghapiṭṭhiketi sappānañhi",
  "atk-s0505a2:323_1": "sīsato yāva naṅguṭṭhā piṭṭhi eva hoti, tena te ‘‘dīghapiṭṭhikā’’ti vuccanti. Tepi",
  "atk-s0505a2:323_2": "anekappakārā āsīvisādibhedena.",
  "atk-s0505a2:324": "611.Odaketi udakamhi jāte. Macchāpi anekappakārā rohitamacchādibhedena.",
  "atk-s0505a2:325": "612.Pakkhīti sakuṇe. Te hi pakkhānaṁ atthitāya ‘‘pakkhī’’ti vuccanti. Pattehi yantīti pattayānā. Vehāse gacchantīti vihaṅgamā. Tepi anekappakārā kākādibhedena.",
  "atk-s0505a2:326_0": "613. Evaṁ thalajalākāsagocarānaṁ pāṇānaṁ jātibhedaṁ dassetvā idāni yenādhippāyena",
  "atk-s0505a2:326_1": "taṁ dassesi, taṁ āvikaronto ‘‘yathā etāsū’’ti gāthamāha. Tassattho saṅkhepato pubbe",
  "atk-s0505a2:326_2": "vuttādhippāyavaṇṇanāvaseneva veditabbo.",
  "atk-s0505a2:327_0": "614-6. Vitthārato panettha yaṁ vattabbaṁ, taṁ sayameva dassento ‘‘na kesehī’’tiādimāha.",
  "atk-s0505a2:327_1": "Tatrāyaṁ yojanā – yaṁ vuttaṁ ‘‘natthi manussesu liṅgaṁ jātimayaṁ puthū’’ti, taṁ evaṁ",
  "atk-s0505a2:327_2": "natthīti veditabbaṁ. Seyyathidaṁ, na kesehīti. Na hi ‘‘brāhmaṇānaṁ īdisā kesā honti,",
  "atk-s0505a2:327_3": "khattiyānaṁ īdisā’’ti niyamo atthi yathā hatthiassamigādīnanti iminā nayena sabbaṁ",
  "atk-s0505a2:327_4": "yojetabbaṁ. Liṅgaṁ jātimayaṁ neva, yathā aññāsu jātisūti idaṁ pana vuttassevatthassa",
  "atk-s0505a2:327_5": "nigamananti veditabbaṁ. Tassa yojanā – tadeva yasmā imehi kesādīhi natthi manussesu",
  "atk-s0505a2:327_6": "liṅgaṁ jātimayaṁ puthu, tasmā veditabbametaṁ ‘‘brāhmaṇādibhedesu manussesu liṅgaṁ",
  "atk-s0505a2:327_7": "jātimayaṁ neva yathā aññāsu jātīsū’’ti.",
  "atk-s0505a2:328_0": "617. Idāni evaṁ jātibhede asantepi brāhmaṇo khattiyoti idaṁ nānattaṁ yathā jātaṁ,",
  "atk-s0505a2:328_1": "taṁ dassetuṁ ‘‘paccatta’’nti gāthamāha. Tassattho – etaṁ tiracchānānaṁ viya yonisiddhameva",
  "atk-s0505a2:328_2": "kesādisaṇṭhānānattaṁ manussesu brāhmaṇādīnaṁ attano attano sarīresu na vijjati. Avijjamānepi",
  "atk-s0505a2:328_3": "pana etasmiṁ yadetaṁ brāhmaṇo khattiyoti nānattavidhānapariyāyaṁ vokāraṁ, taṁ vokārañca",
  "atk-s0505a2:328_4": "manussesu samaññāya pavuccati, vohāramattena vuccatīti.",
  "atk-s0505a2:329_0": "619-625. Ettāvatā bhagavā bhāradvājassa vādaṁ niggahetvā idāni yadi jātiyā brāhmaṇo",
  "atk-s0505a2:329_1": "bhaveyya, ājīvasīlācāravipannopi brāhmaṇo bhaveyya. Yasmā pana porāṇā brāhmaṇā tassa",
  "atk-s0505a2:329_2": "brāhmaṇabhāvaṁ na icchanti loke ca aññepi paṇḍitamanussā, tasmā vāseṭṭhassa vādapaggahaṇatthaṁ",
  "atk-s0505a2:329_3": "taṁ dassento ‘‘yo hi koci manussesū’’tiādikā aṭṭha gāthāyo āha. Tattha gorakkhanti",
  "atk-s0505a2:329_4": "khettarakkhaṁ, kasikammanti vuttaṁ hoti. Pathavī hi ‘‘go’’ti vuccati, tappabhedo",
  "atk-s0505a2:329_5": "ca khettaṁ. Puthusippenāti tantavāyakammādinānāsippena. Vohāranti vaṇijjaṁ. Parapessenāti",
  "atk-s0505a2:329_6": "paresaṁ veyyāvaccena. Issatthanti āvudhajīvikaṁ, usuñca sattiñcāti vuttaṁ hoti. Porohiccenāti purohitakammena.",
  "atk-s0505a2:330_0": "626. Evaṁ brāhmaṇasamayena ca lokavohārena ca ājīvasīlācāravipannassa abrāhmaṇabhāvaṁ",
  "atk-s0505a2:330_1": "sādhetvā evaṁ sante na jātiyā brāhmaṇo, guṇehi pana brāhmaṇo hoti. Tasmā yattha yattha",
  "atk-s0505a2:330_2": "kule jāto yo guṇavā, so brāhmaṇo, ayamettha ñāyoti evametaṁ ñāyaṁ atthato āpādetvā",
  "atk-s0505a2:330_3": "puna tadeva ñāyaṁ vacībhedena pakāsento āha ‘‘na cāhaṁ brāhmaṇaṁ brūmī’’ti.",
  "atk-s0505a2:331_0": "Tassattho – ahaṁ pana yvāyaṁ catūsu yonīsu yattha katthaci jāto, tatrāpi vā visesena",
  "atk-s0505a2:331_1": "yo brāhmaṇasamaññitāya mātari sambhūto, taṁ yonijaṁ mattisambhavaṁ yā cāyaṁ ‘‘ubhato",
  "atk-s0505a2:331_2": "sujāto’’tiādinā (dī. ni. 1.303; ma. ni. 2.424) nayena brāhmaṇehi brāhmaṇassa parisuddhauppattimaggasaṅkhātā",
  "atk-s0505a2:331_3": "yoni kathīyati, ‘‘saṁsuddhagahaṇiko’’ti iminā ca mātusampatti, tatopi jātasambhūtattā",
  "atk-s0505a2:331_4": "‘‘yonijo mattisambhavo’’ti ca vuccati, tampi yonijaṁ mattisambhavaṁ iminā ca yonijamattisambhavamattena",
  "atk-s0505a2:331_5": "brāhmaṇaṁ na brūmi. Kasmā? Yasmā ‘‘bho bho’’ti vacanamattena aññehi sakiñcanehi visiṭṭhattā",
  "atk-s0505a2:331_6": "bhovādī nāma so hoti, sace hoti sakiñcano. Yo panāyaṁ yattha katthaci kule jātopi",
  "atk-s0505a2:331_7": "rāgādikiñcanābhāvena akiñcano, sabbagahaṇapaṭinissaggena ca anādāno, akiñcanaṁ anādānaṁ",
  "atk-s0505a2:331_8": "tamahaṁ brūmi brāhmaṇaṁ. Kasmā? Yasmā bāhitapāpoti.",
  "atk-s0505a2:332_0": "627. Kiñca bhiyyo – ‘‘sabbasaṁyojanaṁ chetvā’’tiādikā sattavīsati gāthā. Tattha sabbasaṁyojananti",
  "atk-s0505a2:332_1": "dasavidhaṁ saṁyojanaṁ. Na paritassatīti taṇhāya na tassati. Tamahanti taṁ ahaṁ rāgādīnaṁ",
  "atk-s0505a2:332_2": "saṅgānaṁ atikkantattā saṅgātigaṁ, catunnampi yogānaṁ abhāvena visaṁyuttaṁ brāhmaṇaṁ vadāmīti attho.",
  "atk-s0505a2:333_0": "628.Naddhinti nayhanabhāvena pavattaṁ kodhaṁ. Varattanti bandhanabhāvena pavattaṁ",
  "atk-s0505a2:333_1": "taṇhaṁ. Sandānaṁ sahanukkamanti anusayānukkamasahitaṁ dvāsaṭṭhidiṭṭhisandānaṁ, idaṁ",
  "atk-s0505a2:333_2": "sabbampi chinditvā ṭhitaṁ avijjāpalighassa ukkhittattā ukkhittapalighaṁ catunnaṁ",
  "atk-s0505a2:333_3": "saccānnaṁ buddhattā buddhaṁ ahaṁ brāhmaṇaṁ vadāmīti attho.",
  "atk-s0505a2:334_0": "629.Aduṭṭhoti evaṁ dasahi akkosavatthūhi akkosañca pāṇiādīhi pothanañca andubandhanādīhi",
  "atk-s0505a2:334_1": "bandhanañca yo akuddhamānaso hutvā adhivāsesi, khantibalena samannāgatattā khantībalaṁ,",
  "atk-s0505a2:334_2": "punappunaṁ uppattiyā anīkabhūtena teneva khantībalānīkena samannāgatattā balānīkaṁ",
  "atk-s0505a2:334_3": "taṁ evarūpaṁ ahaṁ brāhmaṇaṁ vadāmīti attho.",
  "atk-s0505a2:335_0": "630.Vatantanti dhutavatena samannāgataṁ, catupārisuddhisīlena sīlavantaṁ, taṇhāussadābhāvena",
  "atk-s0505a2:335_1": "anussadaṁ, chaḷindriyadamanena dantaṁ, koṭiyaṁ ṭhitena attabhāvena antimasārīraṁ",
  "atk-s0505a2:335_2": "tamahaṁ brāhmaṇaṁ vadāmīti attho.",
  "atk-s0505a2:336": "631.Yona limpatīti evameva yo abbhantare duvidhepi kāme na limpati, tasmiṁ kāme na saṇṭhāti, tamahaṁ brāhmaṇaṁ vadāmīti attho.",
  "atk-s0505a2:337": "632.Dukkhassāti khandhadukkhassa. Pannabhāranti ohitakkhandhabhāraṁ catūhi yogehi sabbakilesehi vā visaṁyuttaṁ tamahaṁ brāhmaṇaṁ vadāmīti attho.",
  "atk-s0505a2:338_0": "633.Gambhīrapaññanti gambhīresu khandhādīsu pavattāya paññāya samannāgataṁ, dhammojapaññāya",
  "atk-s0505a2:338_1": "medhāviṁ, ‘‘ayaṁ duggatiyā, ayaṁ sugatiyā, ayaṁ nibbānassa maggo, ayaṁ amaggo’’ti",
  "atk-s0505a2:338_2": "evaṁ magge amagge ca chekatāya maggāmaggassakovidaṁ, arahattasaṅkhātaṁ uttamatthamanuppattaṁ",
  "atk-s0505a2:338_3": "tamahaṁ brāhmaṇaṁ vadāmīti attho.",
  "atk-s0505a2:339_0": "634.Asaṁsaṭṭhanti dassanasavanasamullāpaparibhogakāyasaṁsaggānaṁ abhāvena asaṁsaṭṭhaṁ.",
  "atk-s0505a2:339_1": "Ubhayanti gihīhi ca anagārehi cāti ubhayehipi asaṁsaṭṭhaṁ. Anokasārinti anālayacāriṁ,",
  "atk-s0505a2:339_2": "taṁ evarūpaṁ ahaṁ brāhmaṇaṁ vadāmīti attho.",
  "atk-s0505a2:340_0": "635.Nidhāyāti nikkhipitvā oropetvā. Tasesu thāvaresu cāti taṇhātāsena tasesu taṇhābhāvena",
  "atk-s0505a2:340_1": "thiratāya thāvaresu. Yo na hantīti yo evaṁ sabbasattesu vigatapaṭighatāya nikkhittadaṇḍo",
  "atk-s0505a2:340_2": "neva kañci sayaṁ hanati, na aññena ghāteti, tamahaṁ brāhmaṇaṁ vadāmīti attho.",
  "atk-s0505a2:341_0": "636.Aviruddhanti āghātavasena viruddhesupi lokiyamahājanesu āghātābhāvena aviruddhaṁ,",
  "atk-s0505a2:341_1": "hatthagate daṇḍe vā satthe vā avijjamānepi paresaṁ pahāradānato aviratattā attadaṇḍesu",
  "atk-s0505a2:341_2": "janesu nibbutaṁ nikkhittadaṇḍaṁ, pañcannaṁ khandhānaṁ ‘‘ahaṁ mama’’nti gahitattā",
  "atk-s0505a2:341_3": "sādānesu, tassa gahaṇassa abhāvena anādānaṁ taṁ evarūpaṁ ahaṁ brāhmaṇaṁ vadāmīti attho.",
  "atk-s0505a2:342_0": "637.Āraggāti yassete rāgādayo ayañca paraguṇamakkhaṇalakkhaṇo makkho āraggā sāsapo",
  "atk-s0505a2:342_1": "viya papatito, yathā sāsapo āragge na santiṭṭhati, evaṁ citte na tiṭṭhati, tamahaṁ",
  "atk-s0505a2:342_2": "brāhmaṇaṁ vadāmīti attho.",
  "atk-s0505a2:343_0": "638.Akakkasanti apharusaṁ. Viññāpaninti atthaviññāpaniṁ. Saccanti bhūtaṁ. Nābhisajeti",
  "atk-s0505a2:343_1": "yāya girāya aññaṁ kujjhāpanavasena na laggāpeyya. Khīṇāsavo nāma evarūpameva giraṁ",
  "atk-s0505a2:343_2": "bhāseyya. Tasmā tamahaṁ brāhmaṇaṁ vadāmīti attho.",
  "atk-s0505a2:344_0": "639. Sāṭakābharaṇādīsu dīghaṁ vā rassaṁ vā, maṇimuttādīsu aṇuṁ vā thūlaṁ vā mahagghaappagghavasena",
  "atk-s0505a2:344_1": "subhaṁ vā asubhaṁ vā yo puggalo imasmiṁ loke parapariggahitaṁ nādiyati, tamahaṁ brāhmaṇaṁ vadāmīti attho.",
  "atk-s0505a2:345": "640.Nirāsāsanti nittaṇhaṁ. Visaṁyuttanti sabbakilesehi viyuttaṁ tamahaṁ brāhmaṇaṁ vadāmīti attho.",
  "atk-s0505a2:346_0": "641.Ālayāti taṇhā. Aññāya akathaṁkathīti aṭṭha vatthūni yathābhūtaṁ jānitvā aṭṭhavatthukāya",
  "atk-s0505a2:346_1": "vicikicchāya nibbicikiccho. Amatogadhamanuppattanti amataṁ nibbānaṁ ogahetvā anuppattaṁ",
  "atk-s0505a2:346_2": "tamahaṁ brāhmaṇaṁ vadāmīti attho.",
  "atk-s0505a2:347_0": "642.Ubhoti dvepi puññāni pāpāni ca chaḍḍetvāti attho. Saṅganti rāgādibhedaṁ saṅgaṁ.",
  "atk-s0505a2:347_1": "Upaccagāti atikkanto. Tamahaṁ vaṭṭamūlasokena asokaṁ, abbhantare rāgarajādīnaṁ abhāvena",
  "atk-s0505a2:347_2": "virajaṁ, nirupakkilesatāya suddhaṁ brāhmaṇaṁ vadāmīti attho.",
  "atk-s0505a2:348_0": "643.Vimalanti abbhādimalavirahitaṁ. Suddhanti nirupakkilesaṁ. Vippasannanti pasannacittaṁ.",
  "atk-s0505a2:348_1": "Anāvilanti kilesāvilattavirahitaṁ. Nandībhavaparikkhīṇanti tīsu bhavesu parikkhīṇataṇhaṁ",
  "atk-s0505a2:348_2": "tamahaṁ brāhmaṇaṁ vadāmīti attho.",
  "atk-s0505a2:349_0": "644.Yo bhikkhu imaṁrāgapalipathañceva kilesaduggañca saṁsāravaṭṭañca catunnaṁ saccānaṁ",
  "atk-s0505a2:349_1": "appaṭivijjhanakamohañca atīto, cattāro oghe tiṇṇo hutvā pāraṁ anuppatto, duvidhena",
  "atk-s0505a2:349_2": "jhānena jhāyī, taṇhāya abhāvena anejo, kathaṁkathāya abhāvena akathaṁkathī, upādānānaṁ",
  "atk-s0505a2:349_3": "abhāvena anupādiyitvā kilesanibbānena nibbuto, tamahaṁ brāhmaṇaṁ vadāmīti attho.",
  "atk-s0505a2:350": "645.Yo puggalo, idha loke, ubhopi kāme hitvā anāgāro hutvā paribbajati, taṁ parikkhīṇakāmañceva parikkhīṇabhavañca ahaṁ brāhmaṇaṁ vadāmīti attho.",
  "atk-s0505a2:351_0": "646.Yoidha loke chadvārikaṁ taṇhaṁ jahitvā gharāvāsena anatthiko anāgāro hutvā paribbajati,",
  "atk-s0505a2:351_1": "taṇhāya ceva bhavassa ca parikkhīṇattā taṇhābhavaparikkhīṇaṁ tamahaṁ brāhmaṇaṁ vadāmīti attho.",
  "atk-s0505a2:352_0": "647.Mānusakaṁ yoganti mānusakaṁ āyuñceva pañcavidhakāmaguṇe ca. Dibbayogepi eseva",
  "atk-s0505a2:352_1": "nayo. Upaccagāti yo mānusakaṁ yogaṁ hitvā dibbaṁ atikkanto, taṁ sabbehi catūhi yogehi",
  "atk-s0505a2:352_2": "visaṁyuttaṁ ahaṁ brāhmaṇaṁ vadāmīti attho.",
  "atk-s0505a2:353_0": "648.Ratinti pañcakāmaguṇaratiṁ. Aratinti araññavāse ukkaṇṭhitattaṁ. Sītibhūtanti",
  "atk-s0505a2:353_1": "nibbutaṁ, nirupadhinti nirupakkilesaṁ, vīranti taṁ evarūpaṁ sabbaṁ khandhalokaṁ abhibhavitvā",
  "atk-s0505a2:353_2": "ṭhitaṁ vīriyavantaṁ ahaṁ brāhmaṇaṁ vadāmīti attho.",
  "atk-s0505a2:354_0": "649.Yo vedīti yo sattānaṁ sabbākārena cutiñca paṭisandhiñca pākaṭaṁ katvā jānāti,",
  "atk-s0505a2:354_1": "tamahaṁ alaggatāya asattaṁ, paṭipattiyā suṭṭhu gatattā sugataṁ, catunnaṁ saccānaṁ",
  "atk-s0505a2:354_2": "buddhatāya buddhaṁ brāhmaṇaṁ vadāmīti attho.",
  "atk-s0505a2:355": "650.Yassāti yassete devādayo gatiṁ na jānanti, tamahaṁ āsavānaṁ khīṇatāya khīṇāsavaṁ, kilesehi ārakattā arahantaṁ brāhmaṇaṁ vadāmīti attho.",
  "atk-s0505a2:356_0": "651.Pureti atītakkhandhesu. Pacchāti anāgatesu. Majjheti paccuppannesu. Kiñcananti",
  "atk-s0505a2:356_1": "yassetesu ṭhānesu taṇhāgāhasaṅkhātaṁ kiñcanaṁ natthi. Tamahaṁ rāgakiñcanādīhi akiñcanaṁ.",
  "atk-s0505a2:356_2": "Kassaci gahaṇassa abhāvena anādānaṁ brāhmaṇaṁ vadāmīti attho.",
  "atk-s0505a2:357_0": "652. Acchambhitattena usabhasadisatāya usabhaṁ, uttamaṭṭhena pavaraṁ, vīriyasampattiyā",
  "atk-s0505a2:357_1": "vīraṁ, mahantānaṁ sīlakkhandhādīnaṁ esitattā mahesiṁ, tiṇṇaṁ mārānaṁ vijitattā vijitāvinaṁ,",
  "atk-s0505a2:357_2": "ninhātakilesatāya nhātakaṁ, catusaccabuddhatāya buddhaṁ taṁ evarūpaṁ brāhmaṇaṁ vadāmīti attho.",
  "atk-s0505a2:358_0": "653.Yo pubbenivāsaṁ pākaṭaṁ katvā jānāti, chabbīsatidevalokabhedaṁ saggaṁ, catubbidhaṁ",
  "atk-s0505a2:358_1": "apāyañca dibbacakkhunā passati, atho jātikkhayasaṅkhātaṁ arahattaṁ patto, tamahaṁ",
  "atk-s0505a2:358_2": "brāhmaṇaṁ vadāmīti attho.",
  "atk-s0505a2:359_0": "654. Evaṁ bhagavā guṇato brāhmaṇaṁ vatvā ‘‘ye ‘jātito brāhmaṇo’ti abhinivesaṁ karonti,",
  "atk-s0505a2:359_1": "te idaṁ vohāramattaṁ ajānantā, sā ca nesaṁ diṭṭhi duddiṭṭhī’’ti dassento ‘‘samaññā",
  "atk-s0505a2:359_2": "hesā’’ti gāthādvayamāha. Tassattho – ‘‘yadidaṁ brāhmaṇo khattiyo bhāradvājo vāseṭṭho’’ti",
  "atk-s0505a2:359_3": "nāmagottaṁ pakappitaṁ, samaññā hesā lokasmiṁ, paññattivohāramattanti veditabbaṁ.",
  "atk-s0505a2:359_4": "Kasmā? Yasmā sammuccā samudāgataṁ samanuññāya āgataṁ. Tañhi tattha tattha jātakāleyevassa",
  "atk-s0505a2:359_5": "ñātisālohitehi pakappitaṁ kataṁ. No cetaṁ evaṁ pakappeyyuṁ, na koci kañci disvā ‘‘ayaṁ",
  "atk-s0505a2:359_6": "brāhmaṇo’’ti vā ‘‘bhāradvājo’’ti vā jāneyya.",
  "atk-s0505a2:360_0": "655. Evaṁ pakappitañcetaṁ dīgharattamanusayitaṁ diṭṭhigatamajānataṁ, ‘‘pakappitaṁ",
  "atk-s0505a2:360_1": "nāmagottaṁ, nāmagottamattametaṁ saṁvohāratthaṁ pakappita’’nti ajānantānaṁ sattānaṁ",
  "atk-s0505a2:360_2": "hadaye dīgharattaṁ diṭṭhigatamanusayitaṁ, tassa anusayitattā taṁ nāmagottaṁ ajānantā",
  "atk-s0505a2:360_3": "te pabruvanti ‘‘jātiyā hoti brāhmaṇo’’ti, ajānantāyeva evaṁ vadantīti vuttaṁ hoti.",
  "atk-s0505a2:361_0": "656-7. Evaṁ ‘‘ye ‘jātito brāhmaṇo’ti abhinivesaṁ karonti, te idaṁ vohāramattamajānantā,",
  "atk-s0505a2:361_1": "sā ca nesaṁ diṭṭhi duddiṭṭhī’’ti dassetvā idāni nippariyāyameva jātivādaṁ paṭikkhipanto",
  "atk-s0505a2:361_2": "kammavādañca niropento ‘‘na jaccā’’tiādimāha. Tattha ‘‘kammunā brāhmaṇo hoti, kammunā",
  "atk-s0505a2:361_3": "hoti abrāhmaṇo’’ti imissā upaḍḍhagāthāya atthavitthāraṇatthaṁ ‘‘kassako kammunā’’tiādi",
  "atk-s0505a2:361_4": "vuttaṁ. Tattha kammunāti paccuppannena kasikammādinibbattakacetanākammunā.",
  "atk-s0505a2:362_0": "659.Paṭiccasamuppādadassāti ‘‘iminā paccayena evaṁ hotī’’ti evaṁ paṭiccasamuppādadassāvino.",
  "atk-s0505a2:362_1": "Kammavipākakovidāti sammānāvamānārahe kule kammavasena uppatti hoti, aññāpi hīnapaṇītatā",
  "atk-s0505a2:362_2": "hīnapaṇīte kamme vipaccamāne hotīti evaṁ kammavipākakusalā.",
  "atk-s0505a2:363_0": "660.‘‘Kammunāvattatī’’ti gāthāya pana ‘‘loko’’ti vā ‘‘pajā’’ti vā ‘‘sattā’’ti vā",
  "atk-s0505a2:363_1": "ekoyeva attho, vacanamattameva nānaṁ. Purimapadena cettha ‘‘atthi brahmā mahābrahmā…pe…",
  "atk-s0505a2:363_2": "seṭṭho sajitā vasī pitā bhūtabhabyāna’’nti (dī. ni. 1.42) imissā diṭṭhiyā nisedho",
  "atk-s0505a2:363_3": "veditabbo. Kammunā hi vattati tāsu tāsu gatīsu uppajjati loko, tassa ko sajitāti?",
  "atk-s0505a2:363_4": "Dutiyena ‘‘evaṁ kammunā uppannopi ca pavattiyampi atītapaccuppannabhedena kammunā",
  "atk-s0505a2:363_5": "eva pavattati, sukhadukkhāni paccanubhonto hīnapaṇītādibhāvaṁ āpajjanto pavattatī’’ti",
  "atk-s0505a2:363_6": "dasseti. Tatiyena tamevatthaṁ nigameti ‘‘evaṁ sabbathāpi kammanibandhanā sattā kammeneva",
  "atk-s0505a2:363_7": "baddhā hutvā pavattanti, na aññathā’’ti. Catutthena tamatthaṁ upamāya vibhāveti rathassāṇīva",
  "atk-s0505a2:363_8": "yāyatoti. Yathā rathassa yāyato āṇi nibandhanaṁ hoti, na tāya anibaddho yāti, evaṁ",
  "atk-s0505a2:363_9": "lokassa uppajjato ca pavattato ca kammaṁ nibandhanaṁ, na tena anibaddho uppajjati nappavattati.",
  "atk-s0505a2:364_0": "661. Idāni yasmā evaṁ kammanibandhano loko, tasmā seṭṭhena kammunā seṭṭhabhāvaṁ dassento",
  "atk-s0505a2:364_1": "‘‘tapenā’’ti gāthādvayamāha. Tattha tapenāti indriyasaṁvarena. Brahmacariyenāti sikkhānissitena",
  "atk-s0505a2:364_2": "vuttāvasesaseṭṭhacariyena. Saṁyamenāti sīlena. Damenāti paññāya. Etena seṭṭhaṭṭhena",
  "atk-s0505a2:364_3": "brahmabhūtena kammunā brāhmaṇo hoti. Kasmā? Yasmā etaṁ brāhmaṇamuttamaṁ, yasmā etaṁ",
  "atk-s0505a2:364_4": "kammaṁ uttamo brāhmaṇabhāvoti vuttaṁ hoti. ‘‘Brahmāna’’ntipi pāṭho, tassattho – brahmaṁ",
  "atk-s0505a2:364_5": "ānetīti brahmānaṁ, brahmabhāvaṁ āneti āvahati detīti vuttaṁ hoti.",
  "atk-s0505a2:365_0": "662. Dutiyagāthāya santoti santakileso. Brahmā sakkoti brahmā ca sakko ca. Yo evarūpo,",
  "atk-s0505a2:365_1": "so na kevalaṁ brāhmaṇo, apica kho brahmā ca sakko ca so vijānataṁ paṇḍitānaṁ, evaṁ",
  "atk-s0505a2:365_2": "vāseṭṭha jānāhīti vuttaṁ hoti. Sesaṁ vuttanayamevāti.",
  "atk-s0505a2:366": "Paramatthajotikāya khuddaka-aṭṭhakathāya",
  "atk-s0505a2:367": "Suttanipāta-aṭṭhakathāya vāseṭṭhasuttavaṇṇanā niṭṭhitā.",
  "atk-s0505a2:368": "10. Kokālikasuttavaṇṇanā",
  "atk-s0505a2:369_0": "Evaṁme sutanti kokālikasuttaṁ. Kā uppatti? Imassa suttassa uppatti atthavaṇṇanāyameva",
  "atk-s0505a2:369_1": "āvi bhavissati. Atthavaṇṇanāya cassa evaṁ me sutantiādi vuttanayameva. Atha kho kokālikoti",
  "atk-s0505a2:369_2": "ettha pana ko ayaṁ kokāliko, kasmā ca upasaṅkamīti? Vuccate – ayaṁ kira kokālikaraṭṭhe",
  "atk-s0505a2:369_3": "kokālikanagare kokālikaseṭṭhissa putto pabbajitvā pitarā kārāpite vihāreyeva paṭivasati",
  "atk-s0505a2:369_4": "‘‘cūḷakokāliko’’ti nāmena, na devadattassa sisso. So hi brāhmaṇaputto ‘‘mahākokāliko’’ti paññāyi.",
  "atk-s0505a2:370_0": "Bhagavati kira sāvatthiyaṁ viharante dve aggasāvakā pañcamattehi bhikkhusatehi saddhiṁ",
  "atk-s0505a2:370_1": "janapadacārikaṁ caramānā upakaṭṭhāya vassūpanāyikāya vivekavāsaṁ vasitukāmā te bhikkhū",
  "atk-s0505a2:370_2": "uyyojetvā attano pattacīvaramādāya tasmiṁ janapade taṁ nagaraṁ patvā taṁ vihāraṁ",
  "atk-s0505a2:370_3": "agamaṁsu. Tattha te kokālikena saddhiṁ sammoditvā taṁ āhaṁsu – ‘‘āvuso, mayaṁ idha",
  "atk-s0505a2:370_4": "temāsaṁ vasissāma, mā kassaci āroceyyāsī’’ti. So ‘‘sādhū’’ti paṭissuṇitvā temāse",
  "atk-s0505a2:370_5": "atīte itaradivasaṁ pageva nagaraṁ pavisitvā ārocesi – ‘‘tumhe aggasāvake idhāgantvā",
  "atk-s0505a2:370_6": "vasamāne na jānittha, na te koci paccayenāpi nimantetī’’ti. Nagaravāsino ‘‘kasmā",
  "atk-s0505a2:370_7": "no, bhante, nārocayitthā’’ti. Kiṁ ārocitena, kiṁ nāddasatha dve bhikkhū vasante,",
  "atk-s0505a2:370_8": "nanu ete aggasāvakāti. Te khippaṁ sannipatitvā sappiguḷavatthādīni ānetvā kokālikassa",
  "atk-s0505a2:370_9": "purato nikkhipiṁsu. So cintesi – ‘‘paramappicchā aggasāvakā ‘payuttavācāya uppanno",
  "atk-s0505a2:370_10": "lābho’ti ñatvā na sādiyissanti, asādiyantā addhā ‘āvāsikassa dethā’ti bhaṇissanti,",
  "atk-s0505a2:370_11": "handāhaṁ imaṁ lābhaṁ gāhāpetvā gacchāmī’’ti . So tathā akāsi, therā disvāva payuttavācāya",
  "atk-s0505a2:370_12": "uppannabhāvaṁ ñatvā ‘‘ime paccayā neva amhākaṁ na kokālikassa vaṭṭantī’’ti cintetvā",
  "atk-s0505a2:370_13": "‘‘āvāsikassa dethā’’ti avatvā paṭikkhipitvā pakkamiṁsu. Tena kokāliko ‘‘kathañhi",
  "atk-s0505a2:370_14": "nāma attanā aggaṇhantā mayhampi na dāpesu’’nti domanassaṁ uppādesi.",
  "atk-s0505a2:371_0": "Te bhagavato santikaṁ agamaṁsu. Bhagavā ca pavāretvā sace attanā janapadacārikaṁ",
  "atk-s0505a2:371_1": "na gacchati, aggasāvake peseti – ‘‘caratha, bhikkhave, cārikaṁ bahujanahitāyā’’tiādīni",
  "atk-s0505a2:371_2": "(mahāva. 32) vatvā . Idamāciṇṇaṁ tathāgatānaṁ. Tena kho pana samayena attanā agantukāmo",
  "atk-s0505a2:371_3": "hoti. Atha kho ime punadeva uyyojesi – ‘‘gacchatha, bhikkhave, caratha cārika’’nti.",
  "atk-s0505a2:371_4": "Te pañcamattehi bhikkhusatehi saddhiṁ cārikaṁ caramānā anupubbena tasmiṁ raṭṭhe tameva",
  "atk-s0505a2:371_5": "nagaraṁ agamaṁsu. Nāgarā there sañjānitvā saha parikkhārehi dānaṁ sajjetvā nagaramajjhe",
  "atk-s0505a2:371_6": "maṇḍapaṁ katvā dānaṁ adaṁsu, therānañca parikkhāre upanāmesuṁ. Therā gahetvā bhikkhusaṅghassa",
  "atk-s0505a2:371_7": "adaṁsu. Taṁ disvā kokāliko cintesi – ‘‘ime pubbe appicchā ahesuṁ, idāni lobhābhibhūtā",
  "atk-s0505a2:371_8": "pāpicchā jātā, pubbepi appicchasantuṭṭhapavivittasadisā maññe, ime pāpicchā asantaguṇaparidīpakā",
  "atk-s0505a2:371_9": "pāpabhikkhū’’ti. So there upasaṅkamitvā ‘‘āvuso, tumhe pubbe appicchā santuṭṭhā pavivittā",
  "atk-s0505a2:371_10": "viya ahuvattha, idāni panattha pāpabhikkhū jātā’’ti vatvā pattacīvaramādāya tāvadeva",
  "atk-s0505a2:371_11": "taramānarūpo nikkhamitvā gantvā ‘‘bhagavato etamatthaṁ ārocessāmī’’ti sāvatthābhimukho",
  "atk-s0505a2:371_12": "gantvā anupubbena bhagavantaṁ upasaṅkami. Ayamettha kokāliko, iminā kāraṇena upasaṅkami.",
  "atk-s0505a2:371_13": "Tena vuttaṁ ‘‘atha kho kokāliko bhikkhu yena bhagavā tenupasaṅkamī’’tiādi.",
  "atk-s0505a2:372_0": "Bhagavā taṁ turitaturitaṁ āgacchantaṁ disvāva āvajjetvā aññāsi – ‘‘aggasāvake akkositukāmo",
  "atk-s0505a2:372_1": "āgato’’ti. ‘‘Sakkā nu kho paṭisedhetu’’nti ca āvajjento ‘‘na sakkā, theresu aparajjhitvā",
  "atk-s0505a2:372_2": "āgato, ekaṁsena padumaniraye uppajjissatī’’ti addasa. Evaṁ disvāpi pana ‘‘sāriputtamoggallānepi",
  "atk-s0505a2:372_3": "nāma garahantaṁ sutvā na nisedhetī’’ti parūpavādamocanatthaṁ ariyūpavādassa mahāsāvajjabhāvadassanatthañca",
  "atk-s0505a2:372_4": "‘‘mā heva’’ntiādinā nayena tikkhattuṁ paṭisedhesi. Tattha mā hevanti mā evamāha,",
  "atk-s0505a2:372_5": "mā evaṁ abhaṇīti attho. Pesalāti piyasīlā. Saddhāyikoti saddhāgamakaro, pasādāvahoti",
  "atk-s0505a2:372_6": "vuttaṁ hoti. Paccayikoti paccayakaro, ‘‘evameta’’nti sanniṭṭhāvahoti vuttaṁ hoti.",
  "atk-s0505a2:373_0": "Acirapakkantassāti pakkantassa sato na cireneva sabbo kāyo phuṭo ahosīti kesaggamattampi",
  "atk-s0505a2:373_1": "okāsaṁ avajjetvā sakalasarīraṁ aṭṭhīni bhinditvā uggatāhi pīḷakāhi ajjhotthaṭaṁ ahosi.",
  "atk-s0505a2:373_2": "Tattha yasmā buddhānubhāvena tathārūpaṁ kammaṁ buddhānaṁ sammukhībhāve vipākaṁ na",
  "atk-s0505a2:373_3": "deti, dassanūpacāre pana vijahitamatte deti, tasmā tassa acirapakkantassa pīḷakā",
  "atk-s0505a2:373_4": "uṭṭhahiṁsu. Teneva vuttaṁ ‘‘acirapakkantassa ca kokālikassā’’ti. Atha kasmā tattheva",
  "atk-s0505a2:373_5": "na aṭṭhāsīti ce? Kammānubhāvena. Okāsakatañhi kammaṁ avassaṁ vipaccati, taṁ tassa",
  "atk-s0505a2:373_6": "tattha ṭhātuṁ na deti. So kammānubhāvena codiyamāno uṭṭhāyāsanā pakkāmi. Kaḷāyamattiyoti",
  "atk-s0505a2:373_7": "caṇakamattiyo . Beluvasalāṭukamattiyoti taruṇabeluvamattiyo. Pabhijjiṁsūti bhijjiṁsu.",
  "atk-s0505a2:373_8": "Tāsu bhinnāsu sakalasarīraṁ panasapakkaṁ viya ahosi. So pakkena gattena anayabyasanaṁ",
  "atk-s0505a2:373_9": "patvā dukkhābhibhūto jetavanadvārakoṭṭhake sayi. Atha dhammassavanatthaṁ āgatāgatā",
  "atk-s0505a2:373_10": "manussā taṁ disvā ‘‘dhi kokālika, dhi kokālika, ayuttamakāsi, attanoyeva mukhaṁ nissāya",
  "atk-s0505a2:373_11": "anayabyasanaṁ pattosī’’ti āhaṁsu. Tesaṁ sutvā ārakkhadevatā dhikkāraṁ akaṁsu, ārakkhadevatānaṁ",
  "atk-s0505a2:373_12": "ākāsaṭṭhadevatāti iminā upāyena yāva akaniṭṭhabhavanā ekadhikkāro udapādi.",
  "atk-s0505a2:374_0": "Tadā ca turū nāma bhikkhu kokālikassa upajjhāyo anāgāmiphalaṁ patvā suddhāvāsesu",
  "atk-s0505a2:374_1": "nibbatto hoti. Sopi samāpattiyā vuṭṭhito taṁ dhikkāraṁ sutvā āgamma kokālikaṁ ovadi",
  "atk-s0505a2:374_2": "sāriputtamoggallānesu cittappasādajananatthaṁ. So tassāpi vacanaṁ aggahetvā aññadatthu",
  "atk-s0505a2:374_3": "tameva aparādhetvā kālaṁ katvā padumaniraye uppajji. Tenāha – ‘‘atha kho kokāliko",
  "atk-s0505a2:374_4": "bhikkhu tenevābādhena…pe… āghātetvā’’ti.",
  "atk-s0505a2:375_0": "Atha kho brahmā sahampatīti ko ayaṁ brahmā, kasmā ca bhagavantaṁ upasaṅkamitvā etadavocāti?",
  "atk-s0505a2:375_1": "Ayaṁ kassapassa bhagavato sāsane sahako nāma bhikkhu anāgāmī hutvā suddhāvāsesu uppanno,",
  "atk-s0505a2:375_2": "tattha naṁ ‘‘sahampati brahmā’’ti sañjānanti. So pana ‘‘ahaṁ bhagavantaṁ upasaṅkamitvā",
  "atk-s0505a2:375_3": "padumanirayaṁ kittessāmi, tato bhagavā bhikkhūnaṁ ārocessati. Kathānusandhikusalā",
  "atk-s0505a2:375_4": "bhikkhū tatthāyuppamāṇaṁ pucchissanti, bhagavā ācikkhanto ariyūpavāde ādīnavaṁ pakāsessatī’’ti",
  "atk-s0505a2:375_5": "iminā kāraṇena bhagavantaṁ upasaṅkamitvā etadavoca. Bhagavā tatheva akāsi, aññataropi",
  "atk-s0505a2:375_6": "bhikkhu pucchi. Tena ca puṭṭho ‘‘seyyathāpi bhikkhū’’tiādimāha.",
  "atk-s0505a2:376_0": "Tattha vīsatikhārikoti māgadhakena patthena cattāro patthā kosalaraṭṭhe eko pattho",
  "atk-s0505a2:376_1": "hoti, tena patthena cattāro patthā āḷhakaṁ, cattāri āḷhakāni doṇaṁ, catudoṇā mānikā,",
  "atk-s0505a2:376_2": "catumānikā khārī, tāya khāriyā vīsatikhāriko. Tilavāhoti tilasakaṭaṁ. Abbudo nirayoti",
  "atk-s0505a2:376_3": "abbudo nāma koci paccekanirayo natthi, avīcimhiyeva abbudagaṇanāya paccanokāso pana",
  "atk-s0505a2:376_4": "‘‘abbudo nirayo’’ti vutto. Esa nayo nirabbudādīsu.",
  "atk-s0505a2:377_0": "Tattha vassagaṇanāpi evaṁ veditabbā – yatheva hi sataṁ satasahassāni koṭi hoti, evaṁ",
  "atk-s0505a2:377_1": "sataṁ satasahassakoṭiyo pakoṭi nāma hoti, sataṁ satasahassapakoṭiyo koṭippakoṭi nāma,",
  "atk-s0505a2:377_2": "sataṁ satasahassakoṭippakoṭiyo nahutaṁ, sataṁ satasahassanahutāni ninnahutaṁ, sataṁ",
  "atk-s0505a2:377_3": "satasahassaninnahutāni ekaṁ abbudaṁ, tato vīsatiguṇaṁ nirabbudaṁ. Esa nayo sabbattha.",
  "atk-s0505a2:377_4": "Keci pana ‘‘tattha tattha paridevanānattenapi kammakaraṇanānattenapi imāni nāmāni",
  "atk-s0505a2:377_5": "laddhānī’’ti vadanti, apare ‘‘sītanarakā eva ete’’ti.",
  "atk-s0505a2:378_0": "Athāparanti tadatthavisesatthadīpakaṁ gāthābandhaṁ sandhāya vuttaṁ. Pāṭhavasena vuttavīsatigāthāsu",
  "atk-s0505a2:378_1": "hi ettha ‘‘sataṁ sahassāna’’nti ayamekā eva gāthā vuttatthadīpikā, sesā visesatthadīpikā",
  "atk-s0505a2:378_2": "eva, avasāne gāthādvayameva pana mahāaṭṭhakathāyaṁ vinicchitapāṭhe natthi. Tenāvocumha",
  "atk-s0505a2:378_3": "‘‘vīsatigāthāsū’’ti.",
  "atk-s0505a2:379": "663. Tattha kuṭhārīti attacchedakaṭṭhena kuṭhārisadisā pharusavācā. Chindatīti kusalamūlasaṅkhātaṁ attano mūlaṁyeva nikantati.",
  "atk-s0505a2:380": "664.Nindiyanti ninditabbaṁ. Taṁ vā nindati yo pasaṁsiyoti yo uttamaṭṭhena pasaṁsāraho puggalo, taṁ vā so pāpicchatādīni āropetvā garahati. Vicinātīti upacināti. Kalinti aparādhaṁ.",
  "atk-s0505a2:381_0": "665.Ayaṁ kalīti ayaṁ aparādho. Akkhesūti jūtakīḷanaakkhesu. Sabbassāpi sahāpi attanāti",
  "atk-s0505a2:381_1": "sabbena attano dhanenapi attanāpi saddhiṁ. Sugatesūpi suṭṭhu gatattā, sundarañca",
  "atk-s0505a2:381_2": "ṭhānaṁ gatattā sugatanāmakesu buddhapaccekabuddhasāvakesu. Manaṁ padosayeti yo manaṁ",
  "atk-s0505a2:381_3": "padūseyya. Tassāyaṁ manopadoso eva mahattaro kalīti vuttaṁ hoti.",
  "atk-s0505a2:382_0": "666. Kasmā? Yasmā sataṁ sahassānaṁ…pe… pāpakaṁ, yasmā vassagaṇanāya ettako so kālo,",
  "atk-s0505a2:382_1": "yaṁ kālaṁ ariyagarahīvācaṁ manañca paṇidhāya pāpakaṁ nirayaṁ upeti, tattha paccatīti",
  "atk-s0505a2:382_2": "vuttaṁ hoti. Idañhi saṅkhepena padumaniraye āyuppamāṇaṁ.",
  "atk-s0505a2:383_0": "667. Idāni aparenapi nayena ‘‘ayameva mahattaro kali, yo sugatesu manaṁ padūsaye’’ti",
  "atk-s0505a2:383_1": "imamatthaṁ vibhāvento ‘‘abhūtavādī’’ti ādimāha. Tattha abhūtavādīti ariyūpavādavasena",
  "atk-s0505a2:383_2": "alikavādī. Nirayanti padumādiṁ. Pecca samā bhavantīti ito paṭigantvā nirayūpapattiyā",
  "atk-s0505a2:383_3": "samā bhavanti. Paratthāti paraloke.",
  "atk-s0505a2:384_0": "668. Kiñca bhiyyo – yo appaduṭṭhassāti. Tattha manopadosābhāvena appaduṭṭho, avijjāmalābhāvena",
  "atk-s0505a2:384_1": "suddho, pāpicchābhāvena anaṅgaṇoti veditabbo. Appaduṭṭhattā vā suddhassa, suddhattā",
  "atk-s0505a2:384_2": "anaṅgaṇassāti evampettha yojetabbaṁ.",
  "atk-s0505a2:385_0": "669. Evaṁ sugatesu manopadosassa mahattarakalibhāvaṁ sādhetvā idāni vāritavatthugāthā",
  "atk-s0505a2:385_1": "nāma cuddasa gāthā āha. Imā kira kokālikaṁ mīyamānameva ovadantenāyasmatā mahāmoggallānena",
  "atk-s0505a2:385_2": "vuttā, ‘‘mahābrahmunā’’ti eke. Tāsaṁ iminā suttena saddhiṁ ekasaṅgahatthaṁ ayamuddeso",
  "atk-s0505a2:385_3": "‘‘yo lobhaguṇe anuyutto’’tiādi. Tattha paṭhamagāthāya tāva ‘‘guṇo’’ti niddiṭṭhattā",
  "atk-s0505a2:385_4": "anekakkhattuṁ pavattattā vā lobhoyeva lobhaguṇo, taṇhāyetaṁ adhivacanaṁ. Avadaññūti",
  "atk-s0505a2:385_5": "avacanaññū buddhānampi ovādaṁ aggahaṇena. Maccharīti pañcavidhamacchariyena. Pesuṇiyaṁ",
  "atk-s0505a2:385_6": "anuyuttoti aggasāvakānaṁ bhedakāmatāya. Sesaṁ pākaṭameva. Idaṁ vuttaṁ hoti – yo,",
  "atk-s0505a2:385_7": "āvuso kokālika, tumhādiso anuyuttalobhataṇhāya lobhaguṇe anuyutto assaddho kadariyo",
  "atk-s0505a2:385_8": "avadaññū maccharī pesuṇiyaṁ anuyutto, so vacasā paribhāsati aññaṁ abhāsaneyyampi",
  "atk-s0505a2:385_9": "puggalaṁ. Tena taṁ vadāmi ‘‘mukhaduggā’’ti gāthāttayaṁ.",
  "atk-s0505a2:386_0": "670. Tassāyaṁ anuttānapadattho – mukhadugga mukhavisama, vibhūta vigatabhūta, alikavādi,",
  "atk-s0505a2:386_1": "anariya asappurisa, bhūnahu bhūtihanaka, vuḍḍhināsaka, purisanta antimapurisa, kali",
  "atk-s0505a2:386_2": "alakkhipurisa, avajāta buddhassa avajātaputta.",
  "atk-s0505a2:387": "671.Rajamākirasīti kilesarajaṁ attani pakkhipasi. Papatanti sobbhaṁ. ‘‘Papāta’’ntipi pāṭho, so evattho. ‘‘Papada’’ntipi pāṭho, mahānirayanti attho.",
  "atk-s0505a2:388_0": "672.Eti hatanti ettha ha-iti nipāto, tanti taṁ kusalākusalakammaṁ. Atha vā hatanti",
  "atk-s0505a2:388_1": "gataṁ paṭipannaṁ, upacitanti attho. Suvāmīti sāmi tassa kammassa katattā. So hi taṁ",
  "atk-s0505a2:388_2": "kammaṁ labhateva, nāssa taṁ nassatīti vuttaṁ hoti. Yasmā ca labhati, tasmā dukkhaṁ",
  "atk-s0505a2:388_3": "mando…pe… kibbisakārī.",
  "atk-s0505a2:389_0": "673. Idāni yaṁ dukkhaṁ mando passati, taṁ pakāsento ‘‘ayosaṅkusamāhataṭṭhāna’’ntiādimāha.",
  "atk-s0505a2:389_1": "Tattha purimaupaḍḍhagāthāya tāva attho – yaṁ taṁ ayosaṅkusamāhataṭṭhānaṁ sandhāya",
  "atk-s0505a2:389_2": "bhagavatā ‘‘tamenaṁ, bhikkhave, nirayapālā pañcavidhabandhanaṁ nāma kāraṇaṁ karontī’’ti",
  "atk-s0505a2:389_3": "(ma. ni. 3.250; a. ni. 3.36) vuttaṁ, taṁ upeti, evaṁ upento ca tattheva ādittāya",
  "atk-s0505a2:389_4": "lohapathaviyā nipajjāpetvā nirayapālehi pañcasu ṭhānesu ākoṭiyamānaṁ tattaṁ khilasaṅkhātaṁ",
  "atk-s0505a2:389_5": "tiṇhadhāramayasūlamupeti, yaṁ sandhāya bhagavatā vuttaṁ ‘‘tattaṁ ayokhilaṁ hatthe",
  "atk-s0505a2:389_6": "gamentī’’tiādi. Tato parā upaḍḍhagāthā anekāni vassasahassāni tattha paccitvā pakkāvasesānubhavanatthaṁ",
  "atk-s0505a2:389_7": "anupubbena khārodakanadītīraṁ gatassa yaṁ taṁ ‘‘tattaṁ ayoguḷaṁ mukhe pakkhipanti,",
  "atk-s0505a2:389_8": "tattaṁ tambalohaṁ mukhe āsiñcantī’’ti vuttaṁ, taṁ sandhāya vuttaṁ. Tattha ayoti lohaṁ.",
  "atk-s0505a2:389_9": "Guḷasannibhanti beluvasaṇṭhānaṁ. Ayogahaṇena cettha tambalohaṁ, itarena ayoguḷaṁ",
  "atk-s0505a2:389_10": "veditabbaṁ. Patirūpanti katakammānurūpaṁ.",
  "atk-s0505a2:390_0": "674. Tato parāsu gāthāsu na hi vaggūti ‘‘gaṇhatha, paharathā’’tiādīni vadantā nirayapālā",
  "atk-s0505a2:390_1": "madhuravācaṁ na vadanti. Nābhijavantīti na sumukhabhāvena abhimukhā javanti, na sumukhā",
  "atk-s0505a2:390_2": "upasaṅkamanti, anayabyasanamāvahantā eva upasaṅkamantīti vuttaṁ hoti. Na tāṇamupentīti",
  "atk-s0505a2:390_3": "tāṇaṁ leṇaṁ paṭisaraṇaṁ hutvā na upagacchanti, gaṇhantā hanantā eva upentīti vuttaṁ",
  "atk-s0505a2:390_4": "hoti. Aṅgāre santhate sayantīti aṅgārapabbataṁ āropitā samānā anekāni vassasahassāni",
  "atk-s0505a2:390_5": "santhate aṅgāre senti. Ginisampajjalitanti samantato jalitaṁ sabbadisāsu ca sampajjalitaṁ",
  "atk-s0505a2:390_6": "aggiṁ. Pavisantīti mahāniraye pakkhittā samānā ogāhanti. Mahānirayo nāma yo so ‘‘catukkaṇṇo’’ti",
  "atk-s0505a2:390_7": "(a. ni. 3.36) vutto, naṁ yojanasate ṭhatvā passataṁ akkhīni bhijjanti.",
  "atk-s0505a2:391_0": "675.Jālena ca onahiyānāti ayojālena paliveṭhetvā migaluddakā migaṁ viya hananti.",
  "atk-s0505a2:391_1": "Idaṁ devadūte avuttakammakāraṇaṁ. Andhaṁva timisamāyantīti andhakaraṇena andhameva",
  "atk-s0505a2:391_2": "bahalandhakārattā ‘‘timisa’’nti saññitaṁ dhūmaroruvaṁ nāma narakaṁ gacchanti. Tatra",
  "atk-s0505a2:391_3": "kira nesaṁ kharadhūmaṁ ghāyitvā akkhīni bhijjanti, tena ‘‘andhaṁvā’’ti vuttaṁ. Taṁ",
  "atk-s0505a2:391_4": "vitatañhi yathā mahikāyoti tañca andhatimisaṁ mahikāyo viya vitataṁ hotīti attho.",
  "atk-s0505a2:391_5": "‘‘Vitthata’’ntipi pāṭho. Idampi devadūte avuttakammakāraṇameva.",
  "atk-s0505a2:392_0": "676.Atha lohamayanti ayaṁ pana lohakumbhī pathavipariyantikā catunahutādhikāni dveyojanasatasahassāni",
  "atk-s0505a2:392_1": "gambhīrā samatittikā tatralohapūrā hoti. Paccanti hi tāsu cirarattanti tāsu kumbhīsu",
  "atk-s0505a2:392_2": "dīgharattaṁ paccanti. Agginisamāsūti aggisamāsu . Samuppilavāteti samuppilavantā",
  "atk-s0505a2:392_3": ", sakimpi uddhaṁ sakimpi adho gacchamānā pheṇuddehakaṁ paccantīti vuttaṁ hoti. Devadūte",
  "atk-s0505a2:392_4": "vuttanayeneva taṁ veditabbaṁ.",
  "atk-s0505a2:393_0": "677.Pubbalohitamisseti pubbalohitamissāya lohakumbhiyā. Tattha kinti tattha. Yaṁ",
  "atk-s0505a2:393_1": "yaṁ disakanti disaṁ vidisaṁ. Adhisetīti gacchati. ‘‘Abhisetī’’tipi pāṭho, tattha",
  "atk-s0505a2:393_2": "yaṁ yaṁ disaṁ allīyati apassayatīti attho. Kilissatīti bādhīyati. ‘‘Kilijjatī’’tipi",
  "atk-s0505a2:393_3": "pāṭho, pūti hotīti attho. Samphusamānoti tena pubbalohitena phuṭṭho samāno. Idampi",
  "atk-s0505a2:393_4": "devadūte avuttakammakāraṇaṁ.",
  "atk-s0505a2:394_0": "678.Puḷavāvasatheti puḷavānaṁ āvāse. Ayampi lohakumbhīyeva devadūte ‘‘gūthanirayo’’ti",
  "atk-s0505a2:394_1": "vuttā, tattha patitassa sūcimukhapāṇā chaviādīni chinditvā aṭṭhimiñjaṁ khādanti.",
  "atk-s0505a2:394_2": "Gantuṁ na hi tīramapatthīti apagantuṁ na hi tīraṁ atthi. ‘‘Tīravamatthī’’tipi pāṭho,",
  "atk-s0505a2:394_3": "soyevattho. Tīrameva ettha ‘‘tīrava’’nti vuttaṁ. Sabbasamā hi samantakapallāti yasmā",
  "atk-s0505a2:394_4": "tassā kumbhiyā uparibhāgepi nikujjitattā sabbattha samā samantato kaṭāhā, tasmā apagantuṁ",
  "atk-s0505a2:394_5": "tīraṁ natthīti vuttaṁ hoti.",
  "atk-s0505a2:395_0": "679.Asipattavanaṁ devadūte vuttanayameva. Tañhi dūrato ramaṇīyaṁ ambavanaṁ viya dissati,",
  "atk-s0505a2:395_1": "athettha lobhena nerayikā pavisanti, tato nesaṁ vāteritāni pattāni patitvā aṅgapaccaṅgāni",
  "atk-s0505a2:395_2": "chindanti. Tenāha – ‘‘taṁ pavisanti samucchidagattā’’ti. Taṁ pavisanti tato suṭṭhu",
  "atk-s0505a2:395_3": "chinnagattā hontīti. Jivhaṁ baḷisena gahetvā ārajayārajayā vihanantīti tattha asipattavane",
  "atk-s0505a2:395_4": "vegena dhāvitvā patitānaṁ musāvādīnaṁ nerayikānaṁ nirayapālā jivhaṁ baḷisena nikkaḍḍhitvā",
  "atk-s0505a2:395_5": "yathā manussā allacammaṁ bhūmiyaṁ pattharitvā khilehi ākoṭenti, evaṁ ākoṭetvā pharasūhi",
  "atk-s0505a2:395_6": "phāletvā phāletvā ekamekaṁ koṭiṁ chindetvā vihananti, chinnachinnā koṭi punappunaṁ",
  "atk-s0505a2:395_7": "samuṭṭhāti. ‘‘Āracayāracayā’’tipi pāṭho, āviñchitvā āviñchitvāti attho. Etampi devadūte avuttakammakāraṇaṁ.",
  "atk-s0505a2:396_0": "680.Vetaraṇinti devadūte ‘‘mahatī khārodakā nadī’’ti (ma. ni. 3.269) vuttanadiṁ.",
  "atk-s0505a2:396_1": "Sā kira gaṅgā viya udakabharitā dissati. Athettha nhāyissāma pivissāmāti nerayikā",
  "atk-s0505a2:396_2": "patanti. Tiṇhadhārakhuradhāranti tiṇhadhāraṁ khuradhāraṁ, tikkhadhārakhuradhāravatinti",
  "atk-s0505a2:396_3": "vuttaṁ hoti. Tassā kira nadiyā uddhamadho ubhayatīresu ca tiṇhadhārā khurā paṭipāṭiyā",
  "atk-s0505a2:396_4": "ṭhapitā viya tiṭṭhanti, tena sā ‘‘tiṇhadhārā khuradhārā’’ti vuccati. Taṁ tiṇhadhārakhuradhāraṁ",
  "atk-s0505a2:396_5": "udakāsāya upenti allīyantīti attho. Evaṁ upentā ca pāpakammena coditā tattha mandā",
  "atk-s0505a2:396_6": "papatanti bālāti attho.",
  "atk-s0505a2:397_0": "681.Sāmā sabalāti etaṁ parato ‘‘soṇā’’ti iminā yojetabbaṁ. Sāmavaṇṇā kammāsavaṇṇā",
  "atk-s0505a2:397_1": "ca soṇā khādantīti vuttaṁ hoti . Kākolagaṇāti kaṇhakākagaṇā. Paṭigiddhāti suṭṭhu",
  "atk-s0505a2:397_2": "sañjātagedhā hutvā, ‘‘mahāgijjhā’’ti eke. Kulalāti kulalapakkhino, ‘‘senānametaṁ",
  "atk-s0505a2:397_3": "nāma’’nti eke. Vāyasāti akaṇhakākā. Idampi devadūte avuttakammakāraṇaṁ. Tattha vuttānipi",
  "atk-s0505a2:397_4": "pana kānici idha na vuttāni, tāni etesaṁ purimapacchimabhāgattā vuttāneva hontīti veditabbāni.",
  "atk-s0505a2:398_0": "682. Idāni sabbamevetaṁ narakavuttiṁ dassetvā ovadanto ‘‘kicchā vatāya’’nti gāthamāha.",
  "atk-s0505a2:398_1": "Tassattho – kicchā vata ayaṁ idha narake nānappakārakammakaraṇabhedā vutti, yaṁ jano",
  "atk-s0505a2:398_2": "phusati kibbisakārī. Tasmā idha jīvitasese jīvitasantatiyā vijjamānāya idha loke",
  "atk-s0505a2:398_3": "ṭhitoyeva samāno saraṇagamanādikusaladhammānuṭṭhānena kiccakaro naro siyā bhaveyya.",
  "atk-s0505a2:398_4": "Kiccakaro bhavantopi ca sātaccakāritāvaseneva bhaveyya, na pamajje muhuttampi na",
  "atk-s0505a2:398_5": "pamādamāpajjeyyāti ayamettha samuccayavaṇṇanā. Yasmā pana vuttāvasesāni padāni pubbe",
  "atk-s0505a2:398_6": "vuttanayattā uttānatthattā ca suviññeyyāneva, tasmā anupadavaṇṇanā na katāti.",
  "atk-s0505a2:399": "Paramatthajotikāya khuddaka-aṭṭhakathāya",
  "atk-s0505a2:400": "Suttanipāta-aṭṭhakathāya kokālikasuttavaṇṇanā niṭṭhitā.",
  "atk-s0505a2:401": "11. Nālakasuttavaṇṇanā",
  "atk-s0505a2:402_0": "685.Ānandajāteti nālakasuttaṁ. Kā uppatti? Padumuttarassa kira bhagavato sāvakaṁ",
  "atk-s0505a2:402_1": "moneyyapaṭipadaṁ paṭipannaṁ disvā tathattaṁ abhikaṅkhamāno tato pabhuti kappasatasahassaṁ",
  "atk-s0505a2:402_2": "pāramiyo pūretvā asitassa isino bhāgineyyo nālako nāma tāpaso bhagavantaṁ dhammacakkappavattitadivasato",
  "atk-s0505a2:402_3": "sattame divase ‘‘aññātameta’’ntiādīhi dvīhi gāthāhi moneyyapaṭipadaṁ pucchi. Tassa",
  "atk-s0505a2:402_4": "bhagavā ‘‘moneyyaṁ te upaññissa’’ntiādinā nayena taṁ byākāsi. Parinibbute pana bhagavati",
  "atk-s0505a2:402_5": "saṅgītiṁ karontenāyasmatā mahākassapena āyasmā ānando tameva moneyyapaṭipadaṁ puṭṭho",
  "atk-s0505a2:402_6": "yena yadā ca samādapito nālako bhagavantaṁ pucchi . Taṁ sabbaṁ pākaṭaṁ katvā dassetukāmo",
  "atk-s0505a2:402_7": "‘‘ānandajāte’’tiādikā vīsati vatthugāthāyo vatvā abhāsi. Taṁ sabbampi ‘‘nālakasutta’’nti vuccati.",
  "atk-s0505a2:403_0": "Tattha ānandajāteti samiddhijāte vuddhippatte. Patīteti tuṭṭhe. Atha vā ānandajāteti",
  "atk-s0505a2:403_1": "pamudite. Patīteti somanassajāte. Sucivasaneti akiliṭṭhavasane. Devānañhi kapparukkhanibbattāni",
  "atk-s0505a2:403_2": "vasanāni rajaṁ vā malaṁ vā na gaṇhanti. Dussaṁ gahetvāti idha dussasadisattā ‘‘dussa’’nti",
  "atk-s0505a2:403_3": "laddhavohāraṁ dibbavatthaṁ ukkhipitvā. Asito isīti kaṇhasarīravaṇṇattā evaṁladdhanāmo",
  "atk-s0505a2:403_4": "isi. Divāvihāreti divāvihāraṭṭhāne. Sesaṁ padato uttānameva.",
  "atk-s0505a2:404_0": "Sambandhato pana – ayaṁ kira suddhodanassa pitu sīhahanurañño purohito suddhodanassapi",
  "atk-s0505a2:404_1": "anabhisittakāle sippācariyo hutvā abhisittakāle purohitoyeva ahosi. Tassa sāyaṁ pātaṁ",
  "atk-s0505a2:404_2": "rājupaṭṭhānaṁ āgatassa rājā daharakāle viya nipaccakāraṁ akatvā añjalikammamattameva",
  "atk-s0505a2:404_3": "karoti. Dhammatā kiresā pattābhisekānaṁ sakyarājūnaṁ. Purohito tena nibbijjitvā ‘‘pabbajjāmahaṁ",
  "atk-s0505a2:404_4": "mahārājā’’ti āha. Rājā tassa nicchayaṁ ñatvā ‘‘tena hi, ācariya, mameva uyyāne vasitabbaṁ,",
  "atk-s0505a2:404_5": "yathā te ahaṁ abhiṇhaṁ passeyya’’nti yāci. So ‘‘evaṁ hotū’’ti paṭissuṇitvā tāpasapabbajjaṁ",
  "atk-s0505a2:404_6": "pabbajitvā raññā upaṭṭhahiyamāno uyyāneyeva vasanto kasiṇaparikammaṁ katvā aṭṭha",
  "atk-s0505a2:404_7": "samāpattiyo pañcābhiññāyo ca nibbattesi. So tato pabhuti rājakule bhattakiccaṁ katvā",
  "atk-s0505a2:404_8": "himavantacātumahārājikabhavanādīnaṁ aññataraṁ gantvā divāvihāraṁ karoti. Athekadivasaṁ",
  "atk-s0505a2:404_9": "tāvatiṁsabhavanaṁ gantvā ratanavimānaṁ pavisitvā dibbaratanapallaṅke nisinno samādhisukhaṁ",
  "atk-s0505a2:404_10": "anubhavitvā sāyanhasamayaṁ vuṭṭhāya vimānadvāre ṭhatvā ito cito ca vilokento saṭṭhiyojanāya",
  "atk-s0505a2:404_11": "mahāvīthiyā celukkhepaṁ katvā bodhisattaguṇapasaṁsitāni thutivacanāni vatvā kīḷante",
  "atk-s0505a2:404_12": "sakkappamukhe deve addasa. Tenāha āyasmā ānando – ‘‘ānandajāte…pe… divāvihāre’’ti.",
  "atk-s0505a2:405": "686. Tato so evaṁ disvāna deve…pe… kiṁ paṭicca. Tattha udaggeti abbhunnatakāye. Cittiṁ karitvānāti ādaraṁ katvā. Kalyarūpoti tuṭṭharūpo. Sesaṁ uttānatthameva.",
  "atk-s0505a2:406": "687. Idāni ‘‘yadāpi āsī’’tiādigāthā uttānasambandhā eva. Padattho pana paṭhamagāthāya tāva saṅgamoti saṅgāmo. Jayo surānanti devānaṁ jayo.",
  "atk-s0505a2:407_0": "Tassāvibhāvatthaṁ ayamanupubbikathā veditabbā – sakko kira magadharaṭṭhe macalagāmavāsī",
  "atk-s0505a2:407_1": "tettiṁsamanussaseṭṭho magho nāma māṇavo hutvā satta vattapadāni pūretvā tāvatiṁsabhavane",
  "atk-s0505a2:407_2": "nibbatti saddhiṁ parisāya. Tato pubbadevā ‘‘āgantukadevaputtā āgatā, sakkāraṁ nesaṁ",
  "atk-s0505a2:407_3": "karissāmā’’ti vatvā dibbapadumāni upanāmesuṁ, upaḍḍharajjena ca nimantesuṁ. Sakko",
  "atk-s0505a2:407_4": "upaḍḍharajjena asantuṭṭho sakaparisaṁ saññāpetvā ekadivasaṁ surāmadamatte te pāde",
  "atk-s0505a2:407_5": "gahetvā sinerupabbatapāde khipi. Tesaṁ sinerussa heṭṭhimatale dasasahassayojanaṁ",
  "atk-s0505a2:407_6": "asurabhavanaṁ nibbatti pāricchattakapaṭicchannabhūtāya citrapāṭaliyā upasobhitaṁ.",
  "atk-s0505a2:407_7": "Tato te satiṁ paṭilabhitvā tāvatiṁsabhavanaṁ apassantā ‘‘aho re naṭṭhā mayaṁ pānamadadosena,",
  "atk-s0505a2:407_8": "na dāni mayaṁ suraṁ pivimhā, asuraṁ pivimhā, na dānimhā surā, asurā dāni jātamhā’’ti.",
  "atk-s0505a2:407_9": "Tato pabhuti ‘‘asurā’’icceva uppannasamaññā hutvā ‘‘handa dāni devehi saddhiṁ saṅgāmemā’’ti",
  "atk-s0505a2:407_10": "sineruṁ parito ārohiṁsu. Tato sakko asure yuddhena abbhuggantvā punapi samudde pakkhipitvā",
  "atk-s0505a2:407_11": "catūsu dvāresu attanā sadisaṁ indapaṭimaṁ māpetvā ṭhapesi. Tato asurā ‘‘appamatto",
  "atk-s0505a2:407_12": "vatāyaṁ sakko niccaṁ rakkhanto tiṭṭhatī’’ti cintetvā punadeva nagaraṁ agamiṁsu. Tato",
  "atk-s0505a2:407_13": "devā attano jayaṁ ghosentā mahāvīthiyaṁ celukkhepaṁ karontā nakkhattaṁ kīḷiṁsu. Atha",
  "atk-s0505a2:407_14": "asito atītānāgate cattālīsakappe anussarituṁ samatthatāya ‘‘kiṁ nu kho imehi pubbepi",
  "atk-s0505a2:407_15": "evaṁ kīḷitapubba’’nti āvajjento taṁ devāsurasaṅgāme devavijayaṁ disvā āha –",
  "atk-s0505a2:408": "‘‘Yadāpi āsī asurehi saṅgamo,",
  "atk-s0505a2:409": "Jayo surānaṁ asurā parājitā;",
  "atk-s0505a2:410": "Tadāpi netādiso lomahaṁsano’’ti.",
  "atk-s0505a2:411": "Tasmimpi kāle etādiso lomahaṁsano pamodo na āsi. Kimabbhutaṁ daṭṭhu marū pamoditāti ajja pana kiṁ abbhutaṁ disvā evaṁ devā pamuditāti.",
  "atk-s0505a2:412_0": "688. Dutiyagāthāya seḷentīti mukhena usseḷanasaddaṁ muñcanti. Gāyanti nānāvidhāni",
  "atk-s0505a2:412_1": "gītāni, vādayanti aṭṭhasaṭṭhi tūriyasahassāni, phoṭentīti apphoṭenti. Pucchāmi vohanti",
  "atk-s0505a2:412_2": "attanā āvajjetvā ñātuṁ samatthopi tesaṁ vacanaṁ sotukāmatāya pucchati. Merumuddhavāsineti",
  "atk-s0505a2:412_3": "sinerumuddhani vasante. Sinerussa hi heṭṭhimatale dasayojanasahassaṁ asurabhavanaṁ,",
  "atk-s0505a2:412_4": "majjhimatale dvisahassaparittadīpaparivārā cattāro mahādīpā, uparimatale dasayojanasahassaṁ",
  "atk-s0505a2:412_5": "tāvatiṁsabhavanaṁ. Tasmā devā ‘‘merumuddhavāsino’’ti vuccanti. Mārisāti deve āmanteti,",
  "atk-s0505a2:412_6": "nidukkhā nirābādhāti vuttaṁ hoti.",
  "atk-s0505a2:413_0": "689. Athassa tamatthaṁ ārocentehi devehi vuttāya tatiyagāthāya bodhisattoti bujjhanakasatto,",
  "atk-s0505a2:413_1": "sammāsambodhiṁ gantuṁ araho satto ratanavaroti vararatanabhūto. Tenamha tuṭṭhāti",
  "atk-s0505a2:413_2": "tena kāraṇena mayaṁ tuṭṭhā. So hi buddhattaṁ patvā tathā dhammaṁ desessati, yathā",
  "atk-s0505a2:413_3": "mayañca aññe ca devagaṇā sekkhāsekkhabhūmiṁ pāpuṇissāma. Manussāpissa dhammaṁ sutvā",
  "atk-s0505a2:413_4": "ye na sakkhissanti parinibbātuṁ, te dānādīni katvā devaloke paripūressantīti ayaṁ",
  "atk-s0505a2:413_5": "kira nesaṁ adhippāyo. Tattha ‘‘tuṭṭhā kalyarūpā’’ti kiñcāpi idaṁ padadvayaṁ atthato",
  "atk-s0505a2:413_6": "abhinnaṁ, tathāpi ‘‘kimabbhutaṁ daṭṭhu marū pamoditā, kiṁ devasaṅgho atiriva kalyarūpo’’ti",
  "atk-s0505a2:413_7": "imassa pañhadvayassa vissajjanatthaṁ vuttanti veditabbaṁ.",
  "atk-s0505a2:414_0": "690. Idāni yena adhippāyena bodhisatte jāte tuṭṭhā ahesuṁ, taṁ āvikarontehi vuttāya",
  "atk-s0505a2:414_1": "catutthagāthāya sattaggahaṇena devamanussaggahaṇaṁ, pajāgahaṇena sesagatiggahaṇaṁ.",
  "atk-s0505a2:414_2": "Evaṁ dvīhi padehi pañcasupi gatīsu seṭṭhabhāvaṁ dasseti. Tiracchānāpi hi sīhādayo",
  "atk-s0505a2:414_3": "asantāsādiguṇayuttā, tepi ayameva atiseti. Tasmā ‘‘pajānamuttamo’’ti vutto. Devamanussesu",
  "atk-s0505a2:414_4": "pana ye attahitāya paṭipannādayo cattāro puggalā, tesu ubhayahitapaṭipanno aggapuggalo",
  "atk-s0505a2:414_5": "ayaṁ, naresu ca usabhasadisattā narāsabho. Tenassa thutiṁ bhaṇantā idampi padadvayamāhaṁsu.",
  "atk-s0505a2:415": "691. Pañcamagāthāya taṁ saddanti taṁ devehi vuttavacanasaddaṁ. Avasarīti otari. Tada bhavananti tadā bhavanaṁ.",
  "atk-s0505a2:416_0": "692. Chaṭṭhagāthāya tatoti asitassa vacanato anantaraṁ. Ukkāmukhevāti ukkāmukhe eva,",
  "atk-s0505a2:416_1": "mūsāmukheti vuttaṁ hoti. Sukusalasampahaṭṭhanti sukusalena suvaṇṇakārena saṅghaṭṭitaṁ,",
  "atk-s0505a2:416_2": "saṅghaṭṭentena tāpitanti adhippāyo. Daddallamānanti vijjotamānaṁ. Asitavhayassāti",
  "atk-s0505a2:416_3": "asitanāmassa dutiyena nāmena kaṇhadevilassa isino.",
  "atk-s0505a2:417_0": "693. Sattamagāthāya tārāsabhaṁ vāti tārānaṁ usabhasadisaṁ, candanti adhippāyo. Visuddhanti",
  "atk-s0505a2:417_1": "abbhādiupakkilesarahitaṁ. Saradarivāti sarade iva. Ānandajātoti savanamatteneva uppannāya",
  "atk-s0505a2:417_2": "pītiyā pītijāto. Alattha pītinti disvā punapi pītiṁ labhi.",
  "atk-s0505a2:418_0": "694. Tato paraṁ bodhisattassa devehi sadā payujjamānasakkāradīpanatthaṁ vuttaaṭṭhamagāthāya",
  "atk-s0505a2:418_1": "anekasākhanti anekasalākaṁ. Sahassamaṇḍalanti rattasuvaṇṇamayasahassamaṇḍalayuttaṁ.",
  "atk-s0505a2:418_2": "Chattanti dibbasetacchattaṁ. Vītipatantīti sarīraṁ bījamānā patanuppatanaṁ karonti.",
  "atk-s0505a2:419_0": "695. Navamagāthāya jaṭīti jaṭilo. Kaṇhasirivhayoti kaṇhasaddena ca sirisaddena ca",
  "atk-s0505a2:419_1": "avhayamāno. Taṁ kira ‘‘sirikaṇho’’tipi avhayanti āmantenti, ālapantīti vuttaṁ hoti.",
  "atk-s0505a2:419_2": "Paṇḍukambaleti rattakambale. Adhikārato cettha ‘‘kumāra’’nti vattabbaṁ, pāṭhaseso",
  "atk-s0505a2:419_3": "vā kātabbo. Purimagāthāya ca ahatthapāsagataṁ sandhāya ‘‘disvā’’ti vuttaṁ. Idha pana",
  "atk-s0505a2:419_4": "hatthapāsagataṁ paṭiggahaṇatthaṁ upanītaṁ, tasmā puna vacanaṁ ‘‘disvā’’ti. Purimaṁ",
  "atk-s0505a2:419_5": "vā dassanapītilābhāpekkhaṁ gāthāvasāne ‘‘vipulamalattha pīti’’nti vacanato, idaṁ",
  "atk-s0505a2:419_6": "paṭiggahāpekkhaṁ avasāne ‘‘sumano paṭiggahe’’ti vacanato. Purimañca kumārasambandhameva,",
  "atk-s0505a2:419_7": "idaṁ setacchattasambandhampi. Disvāti satasahassagghanake gandhārarattakambale suvaṇṇanikkhaṁ",
  "atk-s0505a2:419_8": "viya kumāraṁ ‘‘chattaṁ marū’’ti ettha vuttappakāraṁ setacchattaṁ dhāriyantaṁ muddhani",
  "atk-s0505a2:419_9": "disvā. Keci pana ‘‘idaṁ mānusakaṁ chattaṁ sandhāya vutta’’nti bhaṇanti. Yatheva hi",
  "atk-s0505a2:419_10": "devā, evaṁ manussāpi chattacāmaramorahatthatālavaṇṭavāḷabījanihatthā mahāpurisaṁ",
  "atk-s0505a2:419_11": "upagacchantīti. Evaṁ santepi na tassa vacanena kocipi atisayo atthi, tasmā yathāvuttameva",
  "atk-s0505a2:419_12": "sundaraṁ. Paṭiggaheti ubhohi hatthehi paṭiggahesi. Isiṁ kira vandāpetuṁ kumāraṁ upanesuṁ.",
  "atk-s0505a2:419_13": "Athassa pādā parivattitvā isissa matthake patiṭṭhahiṁsu. So tampi acchariyaṁ disvā",
  "atk-s0505a2:419_14": "udaggacitto sumano paṭiggahesi.",
  "atk-s0505a2:420_0": "696. Dasamagāthāyaṁ jigīsakoti jigīsanto magganto pariyesanto, upaparikkhantoti vuttaṁ",
  "atk-s0505a2:420_1": "hoti. Lakkhaṇamantapāragūti lakkhaṇānaṁ vedānañca pāraṁ gato. Anuttarāyanti anuttaro",
  "atk-s0505a2:420_2": "ayaṁ. So kira attano abhimukhāgatesu mahāsattassa pādatalesu cakkāni disvā tadanusārena",
  "atk-s0505a2:420_3": "sesalakkhaṇāni jigīsanto sabbaṁ lakkhaṇasampattiṁ disvā ‘‘addhāyaṁ buddho bhavissatī’’ti ñatvā evamāha.",
  "atk-s0505a2:421_0": "697. Ekādasāyaṁ athattano gamananti paṭisandhivasena arūpagamanaṁ. Akalyarūpo gaḷayati",
  "atk-s0505a2:421_1": "assukānīti taṁ attano arūpūpapattiṁ anussaritvā ‘‘na dānāhaṁ assa dhammadesanaṁ sotuṁ",
  "atk-s0505a2:421_2": "lacchāmī’’ti atuṭṭharūpo balavasokābhibhavena domanassajāto hutvā assūni pāteti gaḷayati.",
  "atk-s0505a2:421_3": "‘‘Garayatī’’tipi pāṭho. Yadi panesa rūpabhave cittaṁ nameyya, kiṁ tattha na uppajjeyya,",
  "atk-s0505a2:421_4": "yenevaṁ rodatīti? Na na uppajjeyya, akusalatāya panetaṁ vidhiṁ na jānāti. Evaṁ santepi",
  "atk-s0505a2:421_5": "domanassuppattiyevassa ayuttā samāpattilābhena vikkhambhitattāti ce? Na, vikkhambhitattā",
  "atk-s0505a2:421_6": "eva. Maggabhāvanāya samucchinnā hi kilesā na uppajjanti, samāpattilābhīnaṁ pana balavapaccayena",
  "atk-s0505a2:421_7": "uppajjanti. Uppanne kilese parihīnajjhānattā kutassa arūpagamananti ce? Appakasirena",
  "atk-s0505a2:421_8": "punādhigamato. Samāpattilābhino hi uppanne kilese balavavītikkamaṁ anāpajjantā vūpasantamatteyeva",
  "atk-s0505a2:421_9": "kilesavege puna taṁ visesaṁ appakasirenevādhigacchanti, ‘‘parihīnavisesā ime’’tipi",
  "atk-s0505a2:421_10": "duviññeyyā honti, tādiso ca eso. No ce kumāre bhavissati antarāyoti na bhavissati",
  "atk-s0505a2:421_11": "nu kho imasmiṁ kumāre antarāyo.",
  "atk-s0505a2:422": "698. Dvādasāyaṁ na orakāyanti ayaṁ orako paritto na hoti. Uttaragāthāya vattabbaṁ buddhabhāvaṁ sandhāyāha.",
  "atk-s0505a2:423_0": "699. Terasāyaṁ sambodhiyagganti sabbaññutaññāṇaṁ. Tañhi aviparītabhāvena sammā bujjhanato",
  "atk-s0505a2:423_1": "sambodhi, katthaci āvaraṇābhāvena sabbañāṇuttamato ‘‘agga’’nti vuccati. Phusissatīti",
  "atk-s0505a2:423_2": "pāpuṇissati. Paramavisuddhadassīti nibbānadassī. Tañhi ekantavisuddhattā paramavisuddhaṁ.",
  "atk-s0505a2:423_3": "Vitthārikassāti vitthārikaṁ assa. Brahmacariyanti sāsanaṁ.",
  "atk-s0505a2:424_0": "700. Cuddasāyaṁ athantarāti antarāyeva assa, sambodhippattito orato evāti vuttaṁ",
  "atk-s0505a2:424_1": "hoti. Na sossanti na suṇissaṁ. Asamadhurassāti asamavīriyassa. Aṭṭoti āturo. Byasanaṁ",
  "atk-s0505a2:424_2": "gatoti sukhavināsaṁ patto. Aghāvīti dukkhito, sabbaṁ domanassuppādameva sandhāyāha.",
  "atk-s0505a2:424_3": "Domanassena hi so āturo. Tañcassa sukhabyasanato byasanaṁ, sukhavināsanatoti vuttaṁ",
  "atk-s0505a2:424_4": "hoti. Tena ca so cetasikaaghabhūtena aghāvī.",
  "atk-s0505a2:425_0": "701. Pannarasāyaṁ vipulaṁ janetvānāti vipulaṁ janetvā. Ayameva vā pāṭho. Niggamāti",
  "atk-s0505a2:425_1": "niggato. Evaṁ niggato ca so bhāgineyyaṁ sayanti sakaṁ bhāgineyyaṁ, attano bhaginiyā",
  "atk-s0505a2:425_2": "puttanti vuttaṁ hoti. Samādapesīti attano appāyukabhāvaṁ ñatvā kaniṭṭhabhaginiyā",
  "atk-s0505a2:425_3": "ca puttassa nālakassa māṇavakassa upacitapuññataṁ attano balena ñatvā ‘‘vuḍḍhippatto",
  "atk-s0505a2:425_4": "pamādampi āpajjeyyā’’ti naṁ anukampamāno bhaginiyā gharaṁ gantvā ‘‘kahaṁ nālako’’ti.",
  "atk-s0505a2:425_5": "‘‘Bahi, bhante, kīḷatī’’ti. ‘‘Ānetha na’’nti āṇāpetvā taṅkhaṇaṁyeva tāpasapabbajjaṁ",
  "atk-s0505a2:425_6": "pabbājetvā samādapesi ovadi anusāsi. Kathaṁ? ‘‘Buddhoti ghosaṁ…pe… brahmacariya’’nti soḷasamagāthamāha.",
  "atk-s0505a2:426_0": "702. Tattha yada paratoti yadā parato. Dhammamagganti paramadhammassa nibbānassa",
  "atk-s0505a2:426_1": "maggaṁ, dhammaṁ vā aggaṁ saha paṭipadāya nibbānaṁ. Tasminti tassa santike. Brahmacariyanti samaṇadhammaṁ.",
  "atk-s0505a2:427_0": "703. Sattarasāyaṁ tādināti tassaṇṭhitena, tasmiṁ samaye kilesavikkhambhane samādhilābhe",
  "atk-s0505a2:427_1": "ca sati vikkhambhitakilesena samāhitacittena cāti adhippāyo. Anāgate paramavisuddhadassināti",
  "atk-s0505a2:427_2": "‘‘ayaṁ nālako anāgate kāle bhagavato santike paramavisuddhaṁ nibbānaṁ passissatī’’ti",
  "atk-s0505a2:427_3": "evaṁ diṭṭhattā so isi iminā pariyāyena ‘‘anāgate paramavisuddhadassī’’ti vutto. Tena",
  "atk-s0505a2:427_4": "anāgate paramavisuddhadassinā. Upacitapuññasañcayoti padumuttarato pabhuti katapuññasañcayo.",
  "atk-s0505a2:427_5": "Patikkhanti āgamayamāno. Parivasīti pabbajitvā tāpasavesena vasi. Rakkhitindriyoti",
  "atk-s0505a2:427_6": "rakkhitasotindriyo hutvā. So kira tato pabhuti udake na nimujji ‘‘udakaṁ pavisitvā",
  "atk-s0505a2:427_7": "sotindriyaṁ vināseyya, tato dhammassavanabāhiro bhaveyya’’nti cintetvā.",
  "atk-s0505a2:428_0": "704. Aṭṭhārasāyaṁ sutvāna ghosanti so nālako evaṁ parivasanto anupubbena bhagavatā",
  "atk-s0505a2:428_1": "sambodhiṁ patvā bārāṇasiyaṁ dhammacakke pavattite taṁ ‘‘bhagavatā dhammacakkaṁ pavattitaṁ,",
  "atk-s0505a2:428_2": "sammāsambuddho vata so bhagavā uppanno’’tiādinā nayena jinavaracakkavattane pavattaghosaṁ",
  "atk-s0505a2:428_3": "attano atthakāmāhi devatāhi āgantvā ārocitaṁ sutvā. Gantvāna disvā isinisabhanti",
  "atk-s0505a2:428_4": "sattāhaṁ devatāhi moneyyakolāhale kayiramāne sattame divase isipatanaṁ gantvā ‘‘nālako",
  "atk-s0505a2:428_5": "āgamissati, tassa dhammaṁ desessāmī’’ti iminā ca abhisandhinā varabuddhāsane nisinnaṁ",
  "atk-s0505a2:428_6": "disvā nisabhasadisaṁ isinisabhaṁ bhagavantaṁ. Pasannoti saha dassaneneva pasannacitto",
  "atk-s0505a2:428_7": "hutvā. Moneyyaseṭṭhanti ñāṇuttamaṁ, maggañāṇanti vuttaṁ hoti. Samāgate asitāvhayassa",
  "atk-s0505a2:428_8": "sāsaneti asitassa isino ovādakāle anuppatte. Tena hi – ‘‘yadā vivarati dhammamaggaṁ,",
  "atk-s0505a2:428_9": "tadā gantvā samayaṁ paripucchamāno carassu tasmiṁ bhagavati brahmacariya’’nti anusiṭṭho,",
  "atk-s0505a2:428_10": "ayañca so kālo. Tena vuttaṁ – ‘‘samāgate asitāvhayassa sāsane’’ti. Sesamettha pākaṭameva.",
  "atk-s0505a2:429": "Ayaṁ tāva vatthugāthāvaṇṇanā.",
  "atk-s0505a2:430_0": "705. Pucchāgāthādvaye aññātametanti viditaṁ mayā etaṁ. Yathātathanti aviparītaṁ.",
  "atk-s0505a2:430_1": "Ko adhippāyo? Yaṁ asito ‘‘sambodhiyaggaṁ phusissatāyaṁ kumāro’’ti ñatvā ‘‘buddhoti",
  "atk-s0505a2:430_2": "ghosaṁ yada parato suṇosi, sambodhippatto vivarati dhammamagga’’nti maṁ avaca, tadetaṁ",
  "atk-s0505a2:430_3": "mayā asitassa vacanaṁ ajja bhagavantaṁ sakkhiṁ disvā ‘‘yathātathamevā’’ti aññātanti.",
  "atk-s0505a2:430_4": "Taṁ tanti tasmā taṁ. Sabbadhammāna pāragunti hemavatasutte vuttanayena chahi ākārehi.",
  "atk-s0505a2:430_5": "Sabbadhammānaṁ pāragataṁ.",
  "atk-s0505a2:431_0": "706.Anagāriyupetassāti anagāriyaṁ upetassa, pabbajitassāti attho. Bhikkhācariyaṁ",
  "atk-s0505a2:431_1": "jigīsatoti ariyehi āciṇṇaṁ anupakkiliṭṭhaṁ bhikkhācariyaṁ pariyesamānassa. Moneyyanti",
  "atk-s0505a2:431_2": "munīnaṁ santakaṁ. Uttamaṁ padanti uttamapaṭipadaṁ. Sesamettha pākaṭameva.",
  "atk-s0505a2:432_0": "707. Athassa evaṁ puṭṭho bhagavā ‘‘moneyyaṁ te upaññissa’’ntiādinā nayena moneyyapaṭipadaṁ",
  "atk-s0505a2:432_1": "byākāsi. Tattha upaññissanti upaññāpeyyaṁ, vivareyyaṁ paññāpeyyanti attho. Dukkaraṁ",
  "atk-s0505a2:432_2": "durabhisambhavanti kātuñca dukkhaṁ kayiramānañca sambhavituṁ sahituṁ dukkhanti vuttaṁ",
  "atk-s0505a2:432_3": "hoti. Ayaṁ panettha adhippāyo – ahaṁ te moneyyaṁ paññāpeyyaṁ, yadi naṁ kātuṁ vā abhisambhotuṁ",
  "atk-s0505a2:432_4": "vā sukhaṁ bhaveyya, evaṁ pana dukkaraṁ durabhisambhavaṁ puthujjanakālato pabhuti",
  "atk-s0505a2:432_5": "kiliṭṭhacittaṁ anuppādetvā paṭipajjitabbato. Tathā hi naṁ ekassa buddhassa ekova",
  "atk-s0505a2:432_6": "sāvako karoti ca sambhoti cāti.",
  "atk-s0505a2:433_0": "Evaṁ bhagavā moneyyassa dukkarabhāvaṁ durabhisambhavatañca dassento nālakassa ussāhaṁ",
  "atk-s0505a2:433_1": "janetvā tamassa vattukāmo āha ‘‘handa te naṁ pavakkhāmi, santhambhassu daḷho bhavā’’ti.",
  "atk-s0505a2:433_2": "Tattha handāti byavasāyatthe nipāto. Te naṁ pavakkhāmīti tuyhaṁ taṁ moneyyaṁ pavakkhāmi.",
  "atk-s0505a2:433_3": "Santhambhassūti dukkarakaraṇasamatthena vīriyūpatthambhena attānaṁ upatthambhaya.",
  "atk-s0505a2:433_4": "Daḷho bhavāti durabhisambhavasahanasamatthāya asithilaparakkamatāya thiro hoti. Kiṁ",
  "atk-s0505a2:433_5": "vuttaṁ hoti? Yasmā tvaṁ upacitapuññasambhāro, tasmāhaṁ ekantabyavasitova hutvā evaṁ",
  "atk-s0505a2:433_6": "dukkaraṁ durabhisambhavampi samānaṁ tuyhaṁ taṁ moneyyaṁ pavakkhāmi, santhambhassu daḷho bhavāti.",
  "atk-s0505a2:434_0": "708. Evaṁ paramasallekhaṁ moneyyavattaṁ vattukāmo nālakaṁ santhambhane daḷhībhāve",
  "atk-s0505a2:434_1": "ca niyojetvā paṭhamaṁ tāva gāmūpanibaddhakilesappahānaṁ dassento ‘‘samānabhāga’’nti",
  "atk-s0505a2:434_2": "upaḍḍhagāthamāha. Tattha samānabhāganti samabhāgaṁ ekasadisaṁ ninnānākaraṇaṁ. Akkuṭṭhavanditanti",
  "atk-s0505a2:434_3": "akkosañca vandanañca.",
  "atk-s0505a2:435_0": "Idāni yathā taṁ samānabhāgaṁ kayirati, taṁ upāyaṁ dassento ‘‘manopadosa’’nti upaḍḍhagāthamāha.",
  "atk-s0505a2:435_1": "Tassattho – akkuṭṭho manopadosaṁ rakkheyya, vandito santo anuṇṇato care, raññāpi",
  "atk-s0505a2:435_2": "vandito samāno ‘‘maṁ vandatī’’ti uddhaccaṁ nāpajjeyya.",
  "atk-s0505a2:436_0": "709. Idāni araññūpanibaddhakilesappahānaṁ dassento ‘‘uccāvacā’’ti gāthamāha. Tassattho",
  "atk-s0505a2:436_1": "– araññasaññite dāyepi iṭṭhāniṭṭhavasena uccāvacā nānappakārā ārammaṇā niccharanti,",
  "atk-s0505a2:436_2": "cakkhādīnaṁ āpāthamāgacchanti, te ca kho aggisikhūpamā pariḷāhajanakaṭṭhena. Yathā",
  "atk-s0505a2:436_3": "vā ḍayhamāne vane aggisikhā nānappakāratāya uccāvacā niccharanti, sadhūmāpi, vidhūmāpi,",
  "atk-s0505a2:436_4": "nīlāpi, pītāpi, rattāpi, khuddakāpi, mahantāpi, evaṁ sīhabyagghamanussāmanussavividhavihaṅgavirutapupphaphalapallavādibhedavasena",
  "atk-s0505a2:436_5": "nānappakāratāya dāye uccāvacā ārammaṇā niccharanti bhiṁsanakāpi, rajanīyāpi, dosanīyāpi,",
  "atk-s0505a2:436_6": "mohanīyāpi. Tenāha – ‘‘uccāvacā niccharanti, dāye aggisikhūpamā’’ti. Evaṁ niccharantesu",
  "atk-s0505a2:436_7": "ca uccāvacesu ārammaṇesu yā kāci uyyānavanacārikaṁ gatā samānā pakatiyā vā vanacāriniyo",
  "atk-s0505a2:436_8": "kaṭṭhahārikādayo rahogataṁ disvā hasitalapitaruditadunnivatthādīhi nāriyo muniṁ palobhenti,",
  "atk-s0505a2:436_9": "tā su taṁ mā palobhayuṁ, tā nāriyo taṁ mā palobhayuṁ. Yathā na palobhenti, tathā",
  "atk-s0505a2:436_10": "karohīti vuttaṁ hoti.",
  "atk-s0505a2:437_0": "710-11. Evamassa bhagavā gāme ca araññe ca paṭipattividhiṁ dassetvā idāni sīlasaṁvaraṁ",
  "atk-s0505a2:437_1": "dassento ‘‘virato methunā dhammā’’ti gāthādvayamāha. Tattha hitvā kāme paropareti",
  "atk-s0505a2:437_2": "methunadhammato avasesepi sundare ca asundare ca pañca kāmaguṇe hitvā. Tappahānena",
  "atk-s0505a2:437_3": "hi methunavirati susampannā hoti. Tenāha – ‘‘hitvā kāme paropare’’ti. Ayamettha adhippāyo.",
  "atk-s0505a2:437_4": "‘‘Aviruddho’’tiādīni pana padāni ‘‘na haneyya, na ghātaye’’ti ettha vuttāya pāṇātipātāveramaṇiyā",
  "atk-s0505a2:437_5": "sampattidassanatthaṁ vuttāni. Tatrāyaṁ saṅkhepavaṇṇanā – parapakkhiyesu pāṇesu aviruddho,",
  "atk-s0505a2:437_6": "attapakkhiyesu asāratto, sabbepi sataṇhanittaṇhatāya tasathāvare pāṇe jīvitukāmatāya",
  "atk-s0505a2:437_7": "amaritukāmatāya sukhakāmatāya dukkhapaṭikūlatāya ca ‘‘yathā ahaṁ tathā ete’’ti attasamānatāya",
  "atk-s0505a2:437_8": "tesu virodhaṁ vinento teneva pakārena ‘‘yathā ete tathā aha’’nti paresaṁ samānatāya",
  "atk-s0505a2:437_9": "ca attani anurodhaṁ vinento evaṁ ubhayathāpi anurodhavirodhavippahīno hutvā maraṇapaṭikūlatāya",
  "atk-s0505a2:437_10": "attānaṁ upamaṁ katvā pāṇesu ye keci tase vā thāvare vā pāṇe na haneyya sāhatthikādīhi",
  "atk-s0505a2:437_11": "payogehi, na ghātaye āṇattikādīhīti.",
  "atk-s0505a2:438_0": "712. Evamassa methunaviratipāṇātipātaviratimukhena saṅkhepato pātimokkhasaṁvarasīlaṁ",
  "atk-s0505a2:438_1": "vatvā ‘‘hitvā kāme’’tiādīhi indriyasaṁvarañca dassetvā idāni ājīvapārisuddhiṁ dassento",
  "atk-s0505a2:438_2": "‘‘hitvā icchañcā’’tiādimāha. Tassattho – yāyaṁ taṇhā ekaṁ laddhā dutiyaṁ icchati,",
  "atk-s0505a2:438_3": "dve laddhā tatiyaṁ, satasahassaṁ laddhā taduttarimpi icchatīti evaṁ appaṭiladdhavisayaṁ",
  "atk-s0505a2:438_4": "icchanato ‘‘icchā’’ti vuccati, yo cāyaṁ paṭiladdhavisayalubbhano lobho. Taṁ hitvā",
  "atk-s0505a2:438_5": "icchañca lobhañca yattha satto puthujjano, yasmiṁ cīvarādipaccaye tehi icchālobhehi",
  "atk-s0505a2:438_6": "puthujjano satto laggo paṭibaddho tiṭṭhati, tattha taṁ ubhayampi hitvā paccayatthaṁ",
  "atk-s0505a2:438_7": "ājīvapārisuddhiṁ avirodhento ñāṇacakkhunā cakkhumā hutvā imaṁ moneyyapaṭipadaṁ paṭipajjeyya.",
  "atk-s0505a2:438_8": "Evañhi paṭipanno tareyya narakaṁ imaṁ, duppūraṇaṭṭhena narakasaññitaṁ micchājīvahetubhūtaṁ",
  "atk-s0505a2:438_9": "imaṁ paccayataṇhaṁ tareyya, imāya vā paṭipadāya tareyyāti vuttaṁ hoti.",
  "atk-s0505a2:439_0": "713. Evaṁ paccayataṇhāpahānamukhena ājīvapārisuddhiṁ dassetvā idāni bhojane mattaññutāmukhena",
  "atk-s0505a2:439_1": "paccayaparibhogasīlaṁ tadanusārena ca yāva arahattappatti, tāva paṭipadaṁ dassento",
  "atk-s0505a2:439_2": "‘‘ūnūdaro’’ti gāthamāha. Tassattho – dhammena samena laddhesu itarītaracīvarādīsu",
  "atk-s0505a2:439_3": "paccayesu āhāraṁ tāva āhārento –",
  "atk-s0505a2:440": "‘‘Cattāro pañca ālope, abhutvā udakaṁ pive;",
  "atk-s0505a2:441": "Alaṁ phāsuvihārāya, pahitattassa bhikkhuno’’ti. (theragā. 983) –",
  "atk-s0505a2:442_0": "Vuttanayena ūnaudaro assa, na vātabharitabhastā viya uddhumātudaro, bhattasammadapaccayā",
  "atk-s0505a2:442_1": "thinamiddhaṁ parihareyyāti vuttaṁ hoti. Ūnūdaro hontopi ca mitāhāro assa bhojane",
  "atk-s0505a2:442_2": "mattaññū, ‘‘neva davāyā’’tiādinā paccavekkhaṇena guṇato dosato ca paricchinnāhāro.",
  "atk-s0505a2:442_3": "Evaṁ mitāhāro samānopi paccayadhutaṅgapariyattiadhigamavasena catubbidhāya appicchatāya",
  "atk-s0505a2:442_4": "appiccho assa. Ekaṁsena hi moneyyapaṭipadaṁ paṭipannena bhikkhunā evaṁ appicchena",
  "atk-s0505a2:442_5": "bhavitabbaṁ. Tattha ekekasmiṁ paccaye tīhi santosehi santussanā paccayappicchatā.",
  "atk-s0505a2:442_6": "Dhutaṅgadharasseva sato ‘‘dhutavāti maṁ pare jānantū’’ti anicchanatā dhutaṅgappicchatā.",
  "atk-s0505a2:442_7": "Bahussutasseva sato ‘‘bahussutoti maṁ pare jānantū’’ti anicchanatā pariyattiappicchatā",
  "atk-s0505a2:442_8": "majjhantikattherassa viya. Adhigamasampannasseva sato ‘‘adhigato ayaṁ kusalaṁ dhammanti",
  "atk-s0505a2:442_9": "maṁ pare jānantū’’ti anicchanatā adhigamappicchatā. Sā ca arahattādhigamato oraṁ",
  "atk-s0505a2:442_10": "veditabbā. Arahattādhigamatthañhi ayaṁ paṭipadāti. Evaṁ appicchopi ca arahattamaggena",
  "atk-s0505a2:442_11": "taṇhāloluppaṁ hitvā alolupo assa. Evaṁ alolupo hi sadā icchāya nicchāto aniccho hoti",
  "atk-s0505a2:442_12": "nibbuto, yāya icchāya chātā honti sattā khuppipāsāturā viya atittā, tāya icchāya",
  "atk-s0505a2:442_13": "aniccho hoti anicchattā ca nicchāto hoti anāturo paramatittippatto. Evaṁ nicchātattā",
  "atk-s0505a2:442_14": "nibbuto hoti vūpasantasabbakilesapariḷāhoti evamettha uppaṭipāṭiyā yojanā veditabbā.",
  "atk-s0505a2:443_0": "714. Evaṁ yāva arahattappatti, tāvapaṭipadaṁ kathetvā idāni taṁ paṭipadaṁ paṭipannassa",
  "atk-s0505a2:443_1": "bhikkhuno arahattappattiniṭṭhaṁ dhutaṅgasamādānaṁ senāsanavattañca kathento ‘‘sa",
  "atk-s0505a2:443_2": "piṇḍacāra’’nti gāthādvayamāha. Tattha sa piṇḍacāraṁ caritvāti so bhikkhu bhikkhaṁ",
  "atk-s0505a2:443_3": "caritvā bhattakiccaṁ vā katvā. Vanantamabhihārayeti apapañcito gihipapañcena vanaṁ",
  "atk-s0505a2:443_4": "eva gaccheyya. Upaṭṭhito rukkhamūlasminti rukkhamūle ṭhito vā hutvā. Āsanūpagatoti",
  "atk-s0505a2:443_5": "āsanaṁ upagato vā hutvā, nisinnoti vuttaṁ hoti. Munīti moneyyapaṭipadaṁ paṭipanno.",
  "atk-s0505a2:443_6": "Ettha ca ‘‘piṇḍacāraṁ caritvā’’ti iminā piṇḍapātikaṅgaṁ vuttaṁ. Yasmā pana ukkaṭṭhapiṇḍapātiko",
  "atk-s0505a2:443_7": "sapadānacārī ekāsaniko pattapiṇḍiko khalupacchābhattiko ca hotiyeva, tecīvarikapaṁsukūlampi",
  "atk-s0505a2:443_8": "ca samādiyateva, tasmā imānipi cha vuttāneva honti. ‘‘Vanantamabhihāraye’’ti iminā",
  "atk-s0505a2:443_9": "pana āraññikaṅgaṁ vuttaṁ, ‘‘upaṭṭhito rukkhamūlasmi’’nti iminā rukkhamūlikaṅgaṁ,",
  "atk-s0505a2:443_10": "‘‘āsanūpagato’’ti iminā nesajjikaṅgaṁ. Yathākkamaṁ pana etesaṁ anulomattā abbhokāsikayathāsanthatikasosānikaṅgāni",
  "atk-s0505a2:443_11": "vuttāniyeva hontīti evametāya gāthāya terasa dhutaṅgāni nālakattherassa kathesi.",
  "atk-s0505a2:444_0": "715.Sa jhānapasuto dhīroti so anuppannassa jhānassa uppādanena uppannassa āvajjanasamāpajjanādhiṭṭhānavuṭṭhānapaccavekkhaṇehi",
  "atk-s0505a2:444_1": "ca jhānesu pasuto anuyutto. Dhīroti dhitisampanno. Vanante ramito siyāti vane abhirato",
  "atk-s0505a2:444_2": "siyā, gāmantasenāsane nābhirameyyāti vuttaṁ hoti. Jhāyetharukkhamūlasmiṁ, attānamabhitosayanti",
  "atk-s0505a2:444_3": "na kevalaṁ lokiyajjhānapasutoyeva siyā, apica kho tasmiṁyeva rukkhamūle sotāpattimaggādisampayuttena",
  "atk-s0505a2:444_4": "lokuttarajjhānenāpi attānaṁ atīva tosento jhāyetha. Paramassāsappattiyā hi lokuttarajjhāneneva",
  "atk-s0505a2:444_5": "cittaṁ atīva tussati, na aññena. Tenāha – ‘‘attānamabhitosaya’’nti. Evamimāya gāthāya",
  "atk-s0505a2:444_6": "jhānapasutatāya vanantasenāsanābhiratiṁ arahattañca kathesi.",
  "atk-s0505a2:445_0": "716. Idāni yasmā imaṁ dhammadesanaṁ sutvā nālakatthero vanantamabhihāretvā nirāhāropi",
  "atk-s0505a2:445_1": "paṭipadāpūraṇe atīva ussukko ahosi, nirāhārena ca samaṇadhammaṁ kātuṁ na sakkā. Tathā",
  "atk-s0505a2:445_2": "karontassa hi jīvitaṁ nappavattati, kilese pana anuppādentena āhāro pariyesitabbo,",
  "atk-s0505a2:445_3": "ayamettha ñāyo. Tasmā tassa bhagavā aparāparesupi divasesu piṇḍāya caritabbaṁ, kilesā",
  "atk-s0505a2:445_4": "pana na uppādetabbāti dassanatthaṁ arahattappattiniṭṭhaṁyeva bhikkhācāravattaṁ kathento",
  "atk-s0505a2:445_5": "‘‘tato ratyā vivasāne’’tiādikā cha gāthāyo abhāsi. Tattha tatoti ‘‘sa piṇḍacāraṁ",
  "atk-s0505a2:445_6": "caritvā, vanantamabhihāraye’’ti ettha vuttapiṇḍacāravanantābhihārato uttaripi. Ratyā",
  "atk-s0505a2:445_7": "vivasāneti rattisamatikkame, dutiyadivaseti vuttaṁ hoti. Gāmantamabhihārayeti ābhisamācārikavattaṁ",
  "atk-s0505a2:445_8": "katvā yāva bhikkhācāravelā, tāva vivekamanubrūhetvā gatapaccāgatavatte vuttanayena",
  "atk-s0505a2:445_9": "kammaṭṭhānaṁ manasi karonto gāmaṁ gaccheyya. Avhānaṁ nābhinandeyyāti ‘‘bhante, amhākaṁ",
  "atk-s0505a2:445_10": "ghare bhuñjitabba’’nti nimantanaṁ, ‘‘deti nu kho na deti nu kho sundaraṁ nu kho deti",
  "atk-s0505a2:445_11": "asundaraṁ nu kho detī’’ti evarūpaṁ vitakkaṁ bhojanañca paṭipadāpūrako bhikkhu nābhinandeyya,",
  "atk-s0505a2:445_12": "nappaṭiggaṇheyyāti vuttaṁ hoti. Yadi pana balakkārena pattaṁ gahetvā pūretvā denti,",
  "atk-s0505a2:445_13": "paribhuñjitvā samaṇadhammo kātabbo, dhutaṅgaṁ na kuppati, tadupādāya pana taṁ gāmaṁ",
  "atk-s0505a2:445_14": "na pavisitabbaṁ. Abhihārañca gāmatoti sace gāmaṁ paviṭṭhassa pātisatehipi bhattaṁ",
  "atk-s0505a2:445_15": "abhiharanti , tampi nābhinandeyya, tato ekasitthampi nappaṭiggaṇheyya, aññadatthu",
  "atk-s0505a2:445_16": "gharapaṭipāṭiyā piṇḍapātameva careyyāti.",
  "atk-s0505a2:446_0": "717.Namunī gāmamāgamma, kulesu sahasā careti so ca monatthāya paṭipannako muni gāmaṁ",
  "atk-s0505a2:446_1": "gato samāno kulesu sahasā na care, sahasokitādiananulomikaṁ gihisaṁsaggaṁ na āpajjeyyāti",
  "atk-s0505a2:446_2": "vuttaṁ hoti. Ghāsesanaṁ chinnakatho, na vācaṁ payutaṁ bhaṇeti chinnakatho viya hutvā",
  "atk-s0505a2:446_3": "obhāsaparikathānimittaviññattipayuttaṁ ghāsesanavācaṁ na bhaṇeyya. Sace ākaṅkheyya,",
  "atk-s0505a2:446_4": "gilāno samāno gelaññapaṭibāhanatthāya bhaṇeyya. Senāsanatthāya vā viññattiṁ ṭhapetvā",
  "atk-s0505a2:446_5": "obhāsaparikathānimittapayuttaṁ, avasesapaccayatthāya pana agilāno neva kiñci bhaṇeyyāti.",
  "atk-s0505a2:447_0": "718-9.Alatthaṁ yadidanti imissā pana gāthāya ayamattho – gāmaṁ piṇḍāya paviṭṭho appamattakepi",
  "atk-s0505a2:447_1": "kismiñci laddhe ‘‘alatthaṁ yaṁ idaṁ sādhū’’ti cintetvā aladdhe ‘‘nālatthaṁ kusala’’nti",
  "atk-s0505a2:447_2": "tampi ‘‘sundara’’nti cintetvā ubhayeneva lābhālābhena so tādī nibbikāro hutvā rukkhaṁvupanivattati,",
  "atk-s0505a2:447_3": "yathāpi puriso phalagavesī rukkhaṁ upagamma phalaṁ laddhāpi aladdhāpi ananunīto appaṭihato",
  "atk-s0505a2:447_4": "majjhattoyeva hutvā gacchati, evaṁ kulaṁ upagamma lābhaṁ laddhāpi aladdhāpi majjhattova",
  "atk-s0505a2:447_5": "hutvā gacchatīti. Sa pattapāṇī ti gāthā uttānatthāva.",
  "atk-s0505a2:448_0": "720.Uccāvacāti imissā gāthāya sambandho – evaṁ bhikkhācāravattasampanno hutvāpi tāvatakeneva",
  "atk-s0505a2:448_1": "tuṭṭhiṁ anāpajjitvā paṭipadaṁ ārodheyya. Paṭipattisārañhi sāsanaṁ. Sā cāyaṁ uccāvacā…pe…",
  "atk-s0505a2:448_2": "mutanti. Tassattho – sā cāyaṁ maggapaṭipadā uttamanihīnabhedato uccāvacā buddhasamaṇena",
  "atk-s0505a2:448_3": "pakāsitā. Sukhāpaṭipadā hi khippābhiññā uccā, dukkhāpaṭipadā dandhābhiññā avacā.",
  "atk-s0505a2:448_4": "Itarā dve ekenaṅgena uccā, ekena avacā. Paṭhamā eva vā uccā, itarā tissopi avacā.",
  "atk-s0505a2:448_5": "Tāya cetāya uccāya avacāya vā paṭipadāya na pāraṁ diguṇaṁ yanti. ‘‘Duguṇa’’nti vā",
  "atk-s0505a2:448_6": "pāṭho, ekamaggena dvikkhattuṁ nibbānaṁ na yantīti attho. Kasmā? Yena maggena ye kilesā",
  "atk-s0505a2:448_7": "pahīnā, tesaṁ puna appahātabbato. Etena parihānadhammābhāvaṁ dīpeti. Nayidaṁ ekaguṇaṁ",
  "atk-s0505a2:448_8": "mutanti tañca idaṁ pāraṁ ekakkhattuṁyeva phusanārahampi na hoti. Kasmā? Ekena maggena",
  "atk-s0505a2:448_9": "sabbakilesappahānābhāvato. Etena ekamaggeneva arahattābhāvaṁ dīpeti.",
  "atk-s0505a2:449_0": "721. Idāni paṭipadānisaṁsaṁ dassento ‘‘yassa ca visatā’’ti gāthamāha. Tassattho –",
  "atk-s0505a2:449_1": "yassa ca evaṁ paṭipannassa bhikkhuno tāya paṭipadāya pahīnattā aṭṭhasatataṇhāvicaritabhāvena",
  "atk-s0505a2:449_2": "visatattā visatā taṇhā natthi, tassa kilesasotacchedena chinnasotassa kusalākusalappahānena",
  "atk-s0505a2:449_3": "kiccākiccappahīnassa rāgajo vā dosajo vā appamattakopi pariḷāho na vijjatīti.",
  "atk-s0505a2:450_0": "722. Idāni yasmā imā gāthāyo sutvā nālakattherassa cittaṁ udapādi – ‘‘yadi ettakaṁ",
  "atk-s0505a2:450_1": "moneyyaṁ sukaraṁ na dukkaraṁ, sakkā appakasirena pūretu’’nti, tasmāssa bhagavā ‘‘dukkarameva",
  "atk-s0505a2:450_2": "moneyya’’nti dassento puna ‘‘moneyyaṁ te upaññissa’’ntiādimāha. Tattha upaññissanti",
  "atk-s0505a2:450_3": "upaññāpeyyaṁ, kathayissanti vuttaṁ hoti. Khuradhārā upamā assāti khuradhārūpamo.",
  "atk-s0505a2:450_4": "Bhaveti bhaveyya. Ko adhippāyo? Moneyyaṁ paṭipanno bhikkhu khuradhāraṁ upamaṁ katvā",
  "atk-s0505a2:450_5": "paccayesu vatteyya. Yathā madhudiddhaṁ khuradhāraṁ lihanto, chedato, jivhaṁ rakkhati,",
  "atk-s0505a2:450_6": "evaṁ dhammena laddhe paccaye paribhuñjanto cittaṁ kilesuppattito rakkheyyāti vuttaṁ",
  "atk-s0505a2:450_7": "hoti. Paccayā hi parisuddhena ñāyena laddhuñca anavajjaparibhogena paribhuñjituñca",
  "atk-s0505a2:450_8": "na sukhena sakkāti bhagavā paccayanissitameva bahuso bhaṇati. Jivhāya tālumāhacca,",
  "atk-s0505a2:450_9": "udare saññato siyāti jivhāya tāluṁ uppīḷetvāpi rasataṇhaṁ vinodento kiliṭṭhena maggena",
  "atk-s0505a2:450_10": "uppannapaccaye asevanto udare saṁyato siyā.",
  "atk-s0505a2:451_0": "723.Alīnacitto ca siyāti niccaṁ kusalānaṁ dhammānaṁ bhāvanāya aṭṭhitakāritāya akusītacitto",
  "atk-s0505a2:451_1": "ca bhaveyya. Na cāpi bahu cintayeti ñātijanapadāmaravitakkavasena ca bahuṁ na cinteyya.",
  "atk-s0505a2:451_2": "Nirāmagandho asito, brahmacariyaparāyaṇoti nikkileso ca hutvā taṇhādiṭṭhīhi kismiñci",
  "atk-s0505a2:451_3": "bhave anissito sikkhāttayasakalasāsanabrahmacariyaparāyaṇo eva bhaveyya.",
  "atk-s0505a2:452_0": "724-5.Ekāsanassāti vivittāsanassa. Āsanamukhena cettha sabbairiyāpathā vuttā. Yato",
  "atk-s0505a2:452_1": "sabbairiyāpathesu ekībhāvassa sikkheyyāti vuttaṁ hotīti veditabbaṁ. Ekāsanassāti",
  "atk-s0505a2:452_2": "ca sampadānavacanametaṁ. Samaṇūpāsanassacāti samaṇehi upāsitabbassa aṭṭhatiṁsārammaṇabhāvanānuyogassa,",
  "atk-s0505a2:452_3": "samaṇānaṁ vā upāsanabhūtassa aṭṭhatiṁsārammaṇabhedasseva. Idampi sampadānavacanameva,",
  "atk-s0505a2:452_4": "upāsanatthanti vuttaṁ hoti. Ettha ca ekāsanena kāyaviveko, samaṇūpāsanena cittaviveko",
  "atk-s0505a2:452_5": "vutto hotīti veditabbo. Ekattaṁ monamakkhātanti evamidaṁ kāyacittavivekavasena ‘‘ekattaṁ",
  "atk-s0505a2:452_6": "mona’’nti akkhātaṁ. Eko ce abhiramissasīti idaṁ pana uttaragāthāpekkhaṁ padaṁ, ‘‘atha",
  "atk-s0505a2:452_7": "bhāhisi dasadisā’’ti iminā assa sambandho.",
  "atk-s0505a2:453_0": "Bhāhisīti bhāsissasi pakāsessasi. Imaṁ paṭipadaṁ bhāvento sabbadisāsu kittiyā pākaṭo",
  "atk-s0505a2:453_1": "bhavissasīti vuttaṁ hoti. Sutvā dhīrānantiādīnaṁ pana catunnaṁ padānaṁ ayamattho",
  "atk-s0505a2:453_2": "– yena ca kittighosena bhāhisi dasadisā taṁ dhīrānaṁ jhāyīnaṁ kāmacāginaṁ nighosaṁ",
  "atk-s0505a2:453_3": "sutvā atha tvaṁ tena uddhaccaṁ anāpajjitvā bhiyyo hiriñca saddhañca kareyyāsi, tena",
  "atk-s0505a2:453_4": "ghosena harāyamāno ‘‘niyyānikapaṭipadā aya’’nti saddhaṁ uppādetvā uttari paṭipattimeva",
  "atk-s0505a2:453_5": "brūheyyāsi. Māmakoti evañhi sante mama sāvako hotīti.",
  "atk-s0505a2:454_0": "726.Taṁ nadīhīti yaṁ taṁ mayā ‘‘hiriñca saddhañca bhiyyo kubbethā’’ti vadatā ‘‘uddhaccaṁ",
  "atk-s0505a2:454_1": "na kātabba’’nti vuttaṁ, taṁ iminā nadīnidassanenāpi jānātha, tabbipariyāyañca sobbhesu",
  "atk-s0505a2:454_2": "ca padaresuca jānātha. Sobbhesūti mātikāsu . Padaresūti darīsu. Kathaṁ? Saṇantā yanti",
  "atk-s0505a2:454_3": "kusobbhā, tuṇhī yanti mahodadhīti. Kusobbhā hi sobbhapadarādibhedā sabbāpi kunnadiyo",
  "atk-s0505a2:454_4": "saṇantā saddaṁ karontā uddhatā hutvā yanti, gaṅgādibhedā pana mahānadiyo tuṇhī yanti,",
  "atk-s0505a2:454_5": "evaṁ ‘‘moneyyaṁ pūremī’’ti uddhato hoti amāmako, māmako pana hiriñca saddhañca uppādetvā nīcacittova hoti.",
  "atk-s0505a2:455_0": "727-9. Kiñca bhiyyo – yadūnakaṁ…pe… paṇḍitoti. Tattha siyā – sace aḍḍhakumbhūpamo",
  "atk-s0505a2:455_1": "bālo saṇantatāya, rahado pūrova paṇḍito santatāya, atha kasmā buddhasamaṇo evaṁ dhammadesanābyāvaṭo",
  "atk-s0505a2:455_2": "hutvā bahuṁ bhāsatīti iminā sambandhena ‘‘yaṁ samaṇo’’ti gāthamāha. Tassattho – yaṁ",
  "atk-s0505a2:455_3": "buddhasamaṇo bahuṁ bhāsati upetaṁ atthasañhitaṁ, atthupetaṁ dhammupetañca hitena",
  "atk-s0505a2:455_4": "ca saṁhitaṁ, taṁ na uddhaccena, apica kho jānaṁ so dhammaṁ deseti divasampi desento",
  "atk-s0505a2:455_5": "nippapañcova hutvā. Tassa hi sabbaṁ vacīkammaṁ ñāṇānuparivatti. Evaṁ desento ca ‘‘idamassa",
  "atk-s0505a2:455_6": "hitaṁ idamassa hita’’nti nānappakārato jānaṁ so bahu bhāsati, na kevalaṁ bahubhāṇitāya.",
  "atk-s0505a2:455_7": "Avasānagāthāya sambandho – evaṁ tāva sabbaññutaññāṇena samannāgato buddhasamaṇo jānaṁ",
  "atk-s0505a2:455_8": "so dhammaṁ deseti, jānaṁ so bahu bhāsati. Tena desitaṁ pana dhammaṁ nibbedhabhāgiyeneva",
  "atk-s0505a2:455_9": "ñāṇena yo ca jānaṁ saṁyatatto, jānaṁ na bahu bhāsati, sa muni monamarahati, sa muni",
  "atk-s0505a2:455_10": "monamajjhagāti. Tassattho – taṁ dhammaṁ jānanto saṁyatatto guttacitto hutvā yaṁ bhāsitaṁ",
  "atk-s0505a2:455_11": "sattānaṁ hitasukhāvahaṁ na hoti, taṁ jānaṁ na bahu bhāsati. So evaṁvidho monatthaṁ",
  "atk-s0505a2:455_12": "paṭipannako muni moneyyapaṭipadāsaṅkhātaṁ monaṁ arahati. Na kevalañca arahatiyeva,",
  "atk-s0505a2:455_13": "apica kho pana sa muni arahattamaggañāṇasaṅkhātaṁ monaṁ ajjhagā icceva veditabboti",
  "atk-s0505a2:455_14": "arahattanikūṭena desanaṁ niṭṭhāpesi.",
  "atk-s0505a2:456_0": "Taṁ sutvā nālakatthero tīsu ṭhānesu appiccho ahosi dassane savane pucchāyāti. So",
  "atk-s0505a2:456_1": "hi desanāpariyosāne pasannacitto bhagavantaṁ vanditvā vanaṁ paviṭṭho, puna ‘‘aho",
  "atk-s0505a2:456_2": "vatāhaṁ bhagavantaṁ passeyya’’nti lolabhāvaṁ na janesi. Ayamassa dassane appicchatā.",
  "atk-s0505a2:456_3": "Tathā ‘‘aho vatāhaṁ puna dhammadesanaṁ suṇeyya’’nti lolabhāvaṁ na janesi. Ayamassa",
  "atk-s0505a2:456_4": "savane appicchatā. Tathā ‘‘aho vatāhaṁ puna moneyyapaṭipadaṁ puccheyya’’nti lolabhāvaṁ",
  "atk-s0505a2:456_5": "na janesi. Ayamassa pucchāya appicchatā.",
  "atk-s0505a2:457_0": "So evaṁ appiccho samāno pabbatapādaṁ pavisitvā ekavanasaṇḍe dve divasāni na vasi",
  "atk-s0505a2:457_1": ", ekarukkhamūle dve divasāni na nisīdi, ekagāme dve divasāni piṇḍāya na pāvisi. Iti",
  "atk-s0505a2:457_2": "vanato vanaṁ, rukkhato rukkhaṁ, gāmato gāmaṁ āhiṇḍanto anurūpapaṭipadaṁ paṭipajjitvā",
  "atk-s0505a2:457_3": "aggaphale patiṭṭhāsi. Atha yasmā moneyyapaṭipadaṁ ukkaṭṭhaṁ katvā pūrento bhikkhu",
  "atk-s0505a2:457_4": "satteva māsāni jīvati, majjhimaṁ katvā pūrento satta vassāni, mandaṁ katvā pūrento",
  "atk-s0505a2:457_5": "soḷasa vassāni. Ayañca ukkaṭṭhaṁ katvā pūresi, tasmā satta māse ṭhatvā attano āyusaṅkhāraparikkhayaṁ",
  "atk-s0505a2:457_6": "ñatvā nhāyitvā nivāsetvā kāyabandhanaṁ bandhitvā diguṇaṁ saṅghāṭiṁ pārupitvā dasabalābhimukho",
  "atk-s0505a2:457_7": "pañcapatiṭṭhitaṁ vanditvā añjaliṁ paggahetvā hiṅgulakapabbataṁ nissāya ṭhitakova",
  "atk-s0505a2:457_8": "anupādisesāya nibbānadhātuyā parinibbāyi. Tassa parinibbutabhāvaṁ ñatvā bhagavā bhikkhusaṅghena",
  "atk-s0505a2:457_9": "saddhiṁ tattha gantvā sarīrakiccaṁ katvā dhātuyo gāhāpetvā cetiyaṁ patiṭṭhāpetvā agamāsīti.",
  "atk-s0505a2:458": "Paramatthajotikāya khuddaka-aṭṭhakathāya",
  "atk-s0505a2:459": "Suttanipāta-aṭṭhakathāya nālakasuttavaṇṇanā niṭṭhitā.",
  "atk-s0505a2:460": "12. Dvayatānupassanāsuttavaṇṇanā",
  "atk-s0505a2:461_0": "Evaṁme sutanti dvayatānupassanāsuttaṁ. Kā uppatti? Imassa suttassa attajjhāsayato",
  "atk-s0505a2:461_1": "uppatti. Attajjhāsayena hi bhagavā imaṁ suttaṁ desesi. Ayamettha saṅkhepo, vitthāro",
  "atk-s0505a2:461_2": "panassa atthavaṇṇanāyameva āvi bhavissati. Tattha evaṁ me sutantiādīni vuttanayāneva.",
  "atk-s0505a2:461_3": "Pubbārāmeti sāvatthinagarassa puratthimadisāyaṁ ārāme. Migāramātu pāsādeti ettha",
  "atk-s0505a2:461_4": "visākhā upāsikā attano sasurena migārena seṭṭhinā mātuṭṭhāne ṭhapitattā ‘‘migāramātā’’ti",
  "atk-s0505a2:461_5": "vuccati. Tāya migāramātuyā navakoṭiagghanakaṁ mahālatāpiḷandhanaṁ vissajjetvā kārāpito",
  "atk-s0505a2:461_6": "pāsādo heṭṭhā ca upari ca pañca pañca gabbhasatāni katvā sahassakūṭāgāragabbho, so",
  "atk-s0505a2:461_7": "‘‘migāramātupāsādo’’ti vuccati. Tasmiṁ migāramātu pāsāde.",
  "atk-s0505a2:462_0": "Tena kho pana samayena bhagavāti yaṁ samayaṁ bhagavā sāvatthiṁ nissāya pubbārāme",
  "atk-s0505a2:462_1": "migāramātu pāsāde viharati, tena samayena. Tadahuposatheti tasmiṁ ahu uposathe, uposathadivaseti",
  "atk-s0505a2:462_2": "vuttaṁ hoti. Pannaraseti idaṁ uposathaggahaṇena sampattāvasesuposathapaṭikkhepavacanaṁ.",
  "atk-s0505a2:462_3": "Puṇṇāya puṇṇamāya rattiyāti pannarasadivasattā divasagaṇanāya abbhādiupakkilesavirahattā",
  "atk-s0505a2:462_4": "rattiguṇasampattiyā ca puṇṇattā puṇṇāya, paripuṇṇacandattā puṇṇamāya ca rattiyā.",
  "atk-s0505a2:462_5": "Bhikkhusaṅghaparivutoti bhikkhusaṅghena parivuto. Abbhokāse nisinno hotīti migāramātu",
  "atk-s0505a2:462_6": "ratanapāsādapariveṇe abbhokāse upari appaṭicchanne okāse paññattavarabuddhāsane nisinno",
  "atk-s0505a2:462_7": "hoti. Tuṇhībhūtaṁ tuṇhībhūtanti atīva tuṇhībhūtaṁ, yato yato vā anuviloketi , tato",
  "atk-s0505a2:462_8": "tato tuṇhībhūtaṁ, tuṇhībhūtaṁ vācāya, puna tuṇhībhūtaṁ kāyena. Bhikkhusaṅghaṁ anuviloketvāti",
  "atk-s0505a2:462_9": "taṁ parivāretvā nisinnaṁ anekasahassabhikkhuparimāṇaṁ tuṇhībhūtaṁ tuṇhībhūtaṁ bhikkhusaṅghaṁ",
  "atk-s0505a2:462_10": "‘‘ettakā ettha sotāpannā, ettakā sakadāgāmino, ettakā anāgāmino ettakā āraddhavipassakā",
  "atk-s0505a2:462_11": "kalyāṇaputhujjanā, imassa bhikkhusaṅghassa kīdisī dhammadesanā sappāyā’’ti sappāyadhammadesanāparicchedanatthaṁ",
  "atk-s0505a2:462_12": "ito cito ca viloketvā.",
  "atk-s0505a2:463_0": "Yete, bhikkhave, kusalā dhammāti ye te ārogyaṭṭhena anavajjaṭṭhena iṭṭhaphalaṭṭhena",
  "atk-s0505a2:463_1": "kosallasambhūtaṭṭhena ca kusalā sattatiṁsabodhipakkhiyadhammā, tajjotakā vā pariyattidhammā.",
  "atk-s0505a2:463_2": "Ariyāniyyānikā sambodhagāminoti upagantabbaṭṭhena ariyā, lokato niyyānaṭṭhena niyyānikā,",
  "atk-s0505a2:463_3": "sambodhasaṅkhātaṁ arahattaṁ gamanaṭṭhena sambodhagāmino. Tesaṁ vo bhikkhave…pe… savanāya,",
  "atk-s0505a2:463_4": "tesaṁ bhikkhave kusalānaṁ…pe… sambodhagāmīnaṁ kā upanisā, kiṁ kāraṇaṁ, kiṁ payojanaṁ",
  "atk-s0505a2:463_5": "tumhākaṁ savanāya, kimatthaṁ tumhe te dhamme suṇāthāti vuttaṁ hoti. Yāvadeva dvayatānaṁ",
  "atk-s0505a2:463_6": "dhammānaṁ yathābhūtaṁ ñāṇāyāti ettha yāvadevāti paricchedāvadhāraṇavacanaṁ. Dve avayavā",
  "atk-s0505a2:463_7": "etesanti dvayā, dvayā eva dvayatā, tesaṁ dvayatānaṁ. ‘‘Dvayāna’’ntipi pāṭho. Yathābhūtaṁ",
  "atk-s0505a2:463_8": "ñāṇāyāti aviparītañāṇāya. Kiṁ vuttaṁ hoti? Yadetaṁ lokiyalokuttarādibhedena dvidhā",
  "atk-s0505a2:463_9": "vavatthitānaṁ dhammānaṁ vipassanāsaṅkhātaṁ yathābhūtañāṇaṁ, etadatthāya na ito bhiyyoti,",
  "atk-s0505a2:463_10": "savanena hi ettakaṁ hoti, taduttari visesādhigamo bhāvanāyāti. Kiñca dvayataṁ vadethāti",
  "atk-s0505a2:463_11": "ettha pana sace, vo bhikkhave, siyā, kiñca tumhe, bhante, dvayataṁ vadethāti ayamadhippāyo.",
  "atk-s0505a2:463_12": "Padattho pana ‘‘kiñca dvayatābhāvaṁ vadethā’’ti.",
  "atk-s0505a2:464_0": "(1) Tato bhagavā dvayataṁ dassento ‘‘idaṁ dukkha’’nti evamādimāha. Tattha dvayatānaṁ",
  "atk-s0505a2:464_1": "catusaccadhammānaṁ ‘‘idaṁ dukkhaṁ, ayaṁ dukkhasamudayo’’ti evaṁ lokiyassa ekassa",
  "atk-s0505a2:464_2": "avayavassa sahetukassa vā dukkhassa dassanena ayaṁ ekānupassanā, itarā lokuttarassa",
  "atk-s0505a2:464_3": "dutiyassa avayavassa saupāyassa vā nirodhassa dassanena dutiyānupassanā. Paṭhamā",
  "atk-s0505a2:464_4": "cettha tatiyacatutthavisuddhīhi hoti, dutiyā pañcamavisuddhiyā. Evaṁ sammā dvayatānupassinoti",
  "atk-s0505a2:464_5": "iminā vuttanayena sammā dvayadhamme anupassantassa satiyā avippavāsena appamattassa,",
  "atk-s0505a2:464_6": "kāyikacetasikavīriyātāpena ātāpino kāye ca jīvite ca nirapekkhattā , pahitattassa.",
  "atk-s0505a2:464_7": "Pāṭikaṅkhanti icchitabbaṁ. Diṭṭheva dhamme aññāti asmiṁyeva attabhāve arahattaṁ.",
  "atk-s0505a2:464_8": "Sati vā upādisese anāgāmitāti ‘‘upādisesa’’nti punabbhavavasena upādātabbakkhandhasesaṁ",
  "atk-s0505a2:464_9": "vuccati, tasmiṁ vā sati anāgāmibhāvo paṭikaṅkhoti dasseti. Tattha kiñcāpi heṭṭhimaphalānipi",
  "atk-s0505a2:464_10": "evaṁ dvayatānupassinova honti, uparimaphalesu pana ussāhaṁ janento evamāha.",
  "atk-s0505a2:465_0": "Idamavocātiādi saṅgītikārānaṁ vacanaṁ. Tattha idanti ‘‘ye te, bhikkhave’’tiādivuttanidassanaṁ.",
  "atk-s0505a2:465_1": "Etanti idāni ‘‘ye dukkha’’nti evamādivattabbagāthābandhanidassanaṁ. Imā ca gāthā",
  "atk-s0505a2:465_2": "catusaccadīpakattā vuttatthadīpikā eva, evaṁ santepi gāthārucikānaṁ pacchā āgatānaṁ",
  "atk-s0505a2:465_3": "pubbe vuttaṁ asamatthatāya anuggahetvā ‘‘idāni yadi vadeyya sundara’’nti ākaṅkhantānaṁ",
  "atk-s0505a2:465_4": "vikkhittacittānañca atthāya vuttā. Visesatthadīpikā vāti avipassake vipassake ca",
  "atk-s0505a2:465_5": "dassetvā tesaṁ vaṭṭavivaṭṭadassanato, tasmā visesatthadassanatthameva vuttā. Esa",
  "atk-s0505a2:465_6": "nayo ito parampi gāthāvacanesu.",
  "atk-s0505a2:466_0": "730. Tattha yattha cāti nibbānaṁ dasseti. Nibbāne hi dukkhaṁ sabbaso uparujjhati,",
  "atk-s0505a2:466_1": "sabbappakāraṁ uparujjhati, sahetukaṁ uparujjhati, asesañca uparujjhati. Tañca magganti",
  "atk-s0505a2:466_2": "tañca aṭṭhaṅgikaṁ maggaṁ.",
  "atk-s0505a2:467_0": "731-3.Cetovimuttihīnā te, atho paññāvimuttiyāti ettha arahattaphalasamādhi rāgavirāgā",
  "atk-s0505a2:467_1": "cetovimutti, arahattaphalapaññā avijjāvirāgā paññāvimuttīti veditabbā. Taṇhācaritena",
  "atk-s0505a2:467_2": "vā appanājhānabalena kilese vikkhambhetvā adhigataṁ arahattaphalaṁ rāgavirāgā cetovimutti,",
  "atk-s0505a2:467_3": "diṭṭhicaritena upacārajjhānamattaṁ nibbattetvā vipassitvā adhigataṁ arahattaphalaṁ",
  "atk-s0505a2:467_4": "avijjāvirāgā paññāvimutti. Anāgāmiphalaṁ vā kāmarāgaṁ sandhāya rāgavirāgā cetovimutti,",
  "atk-s0505a2:467_5": "arahattaphalaṁ sabbappakārato avijjāvirāgā paññāvimuttīti. Antakiriyāyāti vaṭṭadukkhassa",
  "atk-s0505a2:467_6": "antakaraṇatthāya . Jātijarūpagāti jātijaraṁ upagatā, jātijarāya vā upagatā, na parimuccanti",
  "atk-s0505a2:467_7": "jātijarāyāti evaṁ veditabbā. Sesamettha ādito pabhuti pākaṭameva. Gāthāpariyosāne",
  "atk-s0505a2:467_8": "ca saṭṭhimattā bhikkhū taṁ desanaṁ uggahetvā vipassitvā tasmiṁyeva āsane arahattaṁ",
  "atk-s0505a2:467_9": "pāpuṇiṁsu. Yathā cettha, evaṁ sabbavāresu.",
  "atk-s0505a2:468_0": "(2) Ato eva bhagavā ‘‘siyā aññenapi pariyāyenā’’tiādinā nayena nānappakārato dvayatānupassanaṁ",
  "atk-s0505a2:468_1": "āha. Tattha dutiyavāre upadhipaccayāti sāsavakammapaccayā. Sāsavakammañhi idha ‘‘upadhī’’ti",
  "atk-s0505a2:468_2": "adhippetaṁ. Asesavirāganirodhāti asesaṁ virāgena nirodhā, asesavirāgasaṅkhātā vā nirodhā.",
  "atk-s0505a2:469_0": "734.Upadhinidānāti kammapaccayā. Dukkhassa jātippabhavānupassīti vaṭṭadukkhassa jātikāraṇaṁ",
  "atk-s0505a2:469_1": "‘‘upadhī’’ti anupassanto. Sesamettha pākaṭameva. Evaṁ ayampi vāro cattāri saccāni",
  "atk-s0505a2:469_2": "dīpetvā arahattanikūṭeneva vutto. Yathā cāyaṁ, evaṁ sabbavārā.",
  "atk-s0505a2:470": "(3) Tattha tatiyavāre avijjāpaccayāti bhavagāmikammasambhāraavijjāpaccayā. Dukkhaṁ pana sabbattha vaṭṭadukkhameva.",
  "atk-s0505a2:471_0": "735.Jātimaraṇasaṁsāranti khandhanibbattiṁ jātiṁ khandhabhedaṁ maraṇaṁ khandhapaṭipāṭiṁ",
  "atk-s0505a2:471_1": "saṁsārañca. Vajantīti gacchanti upenti. Itthabhāvaññathābhāvanti imaṁ manussabhāvaṁ",
  "atk-s0505a2:471_2": "ito avasesaaññanikāyabhāvañca. Gatīti paccayabhāvo.",
  "atk-s0505a2:472": "736.Avijjā hāyanti avijjā hi ayaṁ. Vijjāgatā ca ye sattāti ye ca arahattamaggavijjāya kilese vijjhitvā gatā khīṇāsavasattā. Sesamuttānatthameva.",
  "atk-s0505a2:473": "(4) Catutthavāre saṅkhārapaccayāti puññāpuññāneñjābhisaṅkhārapaccayā.",
  "atk-s0505a2:474_0": "738-9.Etamādīnavaṁ ñatvāti yadidaṁ dukkhaṁ saṅkhārapaccayā, etaṁ ādīnavanti ñatvā.",
  "atk-s0505a2:474_1": "Sabbasaṅkhārasamathāti sabbesaṁ vuttappakārānaṁ saṅkhārānaṁ maggañāṇena samathā,",
  "atk-s0505a2:474_2": "upahatatāya phalasamatthatāyāti vuttaṁ hoti. Saññānanti kāmasaññādīnaṁ maggeneva",
  "atk-s0505a2:474_3": "uparodhanā. Etaṁ ñatvā yathātathanti etaṁ dukkhakkhayaṁ aviparītaṁ ñatvā. Sammaddasāti",
  "atk-s0505a2:474_4": "sammādassanā. Sammadaññāyāti saṅkhataṁ aniccādito, asaṅkhatañca niccādito ñatvā.",
  "atk-s0505a2:474_5": "Mārasaṁyoganti tebhūmakavaṭṭaṁ. Sesamuttānatthameva.",
  "atk-s0505a2:475": "(5) Pañcamavāre viññāṇapaccayāti kammasahajātaabhisaṅkhāraviññāṇapaccayā.",
  "atk-s0505a2:476": "741.Nicchātoti nittaṇho. Parinibbutoti kilesaparinibbānena parinibbuto hoti. Sesaṁ pākaṭameva.",
  "atk-s0505a2:477_0": "(6) Chaṭṭhavāre phassapaccayāti abhisaṅkhāraviññāṇasampayuttaphassapaccayāti attho.",
  "atk-s0505a2:477_1": "Evaṁ ettha padapaṭipāṭiyā vattabbāni nāmarūpasaḷāyatanāni avatvā phasso vutto. Tāni",
  "atk-s0505a2:477_2": "hi rūpamissakattā kammasampayuttāneva na honti, idañca vaṭṭadukkhaṁ kammato vā sambhaveyya",
  "atk-s0505a2:477_3": "kammasampayuttadhammato vāti.",
  "atk-s0505a2:478_0": "742-3.Bhavasotānusārinanti taṇhānusārinaṁ. Pariññāyāti tīhi pariññāhi parijānitvā.",
  "atk-s0505a2:478_1": "Aññāyāti arahattamaggapaññāya ñatvā. Upasame ratāti phalasamāpattivasena nibbāne",
  "atk-s0505a2:478_2": "ratā. Phassābhisamayāti phassanirodhā. Sesaṁ pākaṭameva.",
  "atk-s0505a2:479": "(7) Sattamavāre vedanāpaccayāti kammasampayuttavedanāpaccayā.",
  "atk-s0505a2:480_0": "744-5.Adukkhamasukhaṁ sahāti adukkhamasukhena saha. Etaṁ dukkhanti ñatvānāti etaṁ",
  "atk-s0505a2:480_1": "sabbaṁ vedayitaṁ ‘‘dukkhakāraṇa’’nti ñatvā, vipariṇāmaṭṭhitiaññāṇadukkhatāhi vā dukkhaṁ",
  "atk-s0505a2:480_2": "ñatvā. Mosadhammanti nassanadhammaṁ. Palokinanti jarāmaraṇehi palujjanadhammaṁ. Phussa",
  "atk-s0505a2:480_3": "phussāti udayabbayañāṇena phusitvā phusitvā. Vayaṁ passanti ante bhaṅgameva passanto.",
  "atk-s0505a2:480_4": "Evaṁ tattha vijānatīti evaṁ tā vedanā vijānāti, tattha vā dukkhabhāvaṁ vijānāti.",
  "atk-s0505a2:480_5": "Vedanānaṁ khayāti tato paraṁ maggañāṇena kammasampayuttānaṁ vedanānaṁ khayā. Sesamuttānameva.",
  "atk-s0505a2:481": "(8) Aṭṭhamavāre taṇhāpaccayāti kammasambhārataṇhāpaccayā .",
  "atk-s0505a2:482": "747.Etamādīnavaṁ ñatvā, taṇhaṁ dukkhassa sambhavanti etaṁ dukkhassa sambhavaṁ taṇhāya ādīnavaṁ ñatvā. Sesamuttānameva.",
  "atk-s0505a2:483": "(9) Navamavāre upādānapaccayāti kammasambhāraupādānapaccayā.",
  "atk-s0505a2:484_0": "748-9.Bhavoti vipākabhavo khandhapātubhāvo. Bhūto dukkhanti bhūto sambhūto vaṭṭadukkhaṁ",
  "atk-s0505a2:484_1": "nigacchati. Jātassa maraṇanti yatrāpi ‘‘bhūto sukhaṁ nigacchatī’’ti bālā maññanti,",
  "atk-s0505a2:484_2": "tatrāpi dukkhameva dassento āha – ‘‘jātassa maraṇaṁ hotī’’ti. Dutiyagāthāya yojanā",
  "atk-s0505a2:484_3": "– aniccādīhi sammadaññāya paṇḍitā upādānakkhayā jātikkhayaṁ nibbānaṁ abhiññāya na",
  "atk-s0505a2:484_4": "gacchanti punabbhavanti.",
  "atk-s0505a2:485": "(10) Dasamavāre ārambhapaccayāti kammasampayuttavīriyapaccayā.",
  "atk-s0505a2:486": "751.Anārambhe vimuttinoti anārambhe nibbāne vimuttassa. Sesamuttānameva.",
  "atk-s0505a2:487_0": "(11) Ekādasamavāre āhārapaccayāti kammasampayuttāhārapaccayā. Aparo nayo – catubbidhā",
  "atk-s0505a2:487_1": "sattā rūpūpagā, vedanūpagā, saññūpagā, saṅkhārūpagāti. Tattha ekādasavidhāya kāmadhātuyā",
  "atk-s0505a2:487_2": "sattā rūpūpagā kabaḷīkārāhārasevanato. Rūpadhātuyā sattā aññatra asaññehi vedanūpagā",
  "atk-s0505a2:487_3": "phassāhārasevanato. Heṭṭhā tividhāya arūpadhātuyā sattā saññūpagā saññābhinibbattamanosañcetanāhārasevanato",
  "atk-s0505a2:487_4": ". Bhavagge sattā saṅkhārūpagā saṅkhārābhinibbattaviññāṇāhārasevanatoti. Evampi yaṁ",
  "atk-s0505a2:487_5": "kiñci dukkhaṁ sambhoti, sabbaṁ āhārapaccayāti veditabbaṁ.",
  "atk-s0505a2:488_0": "755.Ārogyanti nibbānaṁ. Saṅkhāya sevīti cattāro paccaye paccavekkhitvā sevamāno,",
  "atk-s0505a2:488_1": "‘‘pañcakkhandhā dvādasāyatanāni aṭṭhārasadhātuyo’’ti evaṁ vā lokaṁ saṅkhāya ‘‘aniccaṁ",
  "atk-s0505a2:488_2": "dukkhaṁ anattā’’ti ñāṇena sevamāno. Dhammaṭṭhoti catusaccadhamme ṭhito. Saṅkhyaṁ",
  "atk-s0505a2:488_3": "nopetīti ‘‘devo’’ti vā ‘‘manusso’’ti vā ādikaṁ saṅkhyaṁ na gacchati. Sesamuttānameva.",
  "atk-s0505a2:489": "(12) Dvādasamavāre iñjitapaccayāti taṇhāmānadiṭṭhikammakilesaiñjitesu yato kutoci kammasambhāriñjitapaccayā.",
  "atk-s0505a2:490": "757.Ejaṁ vossajjāti taṇhaṁ cajitvā. Saṅkhāre uparundhiyāti kammaṁ kammasampayutte ca saṅkhāre nirodhetvā. Sesamuttānameva.",
  "atk-s0505a2:491": "(13) Terasamavāre nissitassa calitanti taṇhāya taṇhādiṭṭhimānehi vā khandhe nissitassa sīhasutte (saṁ. ni. 3.78) devānaṁ viya bhayacalanaṁ hoti. Sesamuttānameva.",
  "atk-s0505a2:492": "(14) Cuddasamavāre rūpehīti rūpabhavehi rūpasamāpattīhi vā. Arūpāti arūpabhavā arūpasamāpattiyo vā. Nirodhoti nibbānaṁ.",
  "atk-s0505a2:493": "761.Maccuhāyinoti maraṇamaccu kilesamaccu devaputtamaccuhāyino, tividhampi taṁ maccuṁ hitvā gāminoti vuttaṁ hoti. Sesamuttānameva.",
  "atk-s0505a2:494_0": "(15) Pannarasamavāre yanti nāmarūpaṁ sandhāyāha. Tañhi lokena dhuvasubhasukhattavasena",
  "atk-s0505a2:494_1": "‘‘idaṁ sacca’’nti upanijjhāyitaṁ diṭṭhamālokitaṁ. Tadamariyānanti idaṁ ariyānaṁ,",
  "atk-s0505a2:494_2": "anunāsikaikāralopaṁ katvā vuttaṁ. Etaṁ musāti etaṁ dhuvādivasena gahitampi musā,",
  "atk-s0505a2:494_3": "na tādisaṁ hotīti. Puna yanti nibbānaṁ sandhāyāha. Tañhi lokena rūpavedanādīnamabhāvato",
  "atk-s0505a2:494_4": "‘‘idaṁ musā natthi kiñcī’’ti upanijjhāyitaṁ. Tadamariyānaṁ etaṁ saccanti taṁ idaṁ",
  "atk-s0505a2:494_5": "ariyānaṁ etaṁ nikkilesasaṅkhātā subhabhāvā, pavattidukkhapaṭipakkhasaṅkhātā sukhabhāvā,",
  "atk-s0505a2:494_6": "accantasantisaṅkhātā niccabhāvā ca anapagamanena paramatthato ‘‘sacca’’nti yathābhūtaṁ",
  "atk-s0505a2:494_7": "sammappaññāya sudiṭṭhaṁ.",
  "atk-s0505a2:495_0": "762-3.Anattani attamāninti anattani nāmarūpe attamāniṁ. Idaṁ saccanti maññatīti idaṁ",
  "atk-s0505a2:495_1": "nāmarūpaṁ dhuvādivasena ‘‘sacca’’nti maññati. Yena yena hīti yena yena rūpe vā vedanāya",
  "atk-s0505a2:495_2": "vā ‘‘mama rūpaṁ, mama vedanā’’tiādinā nayena maññanti. Tato tanti tato maññitākārā",
  "atk-s0505a2:495_3": "taṁ nāmarūpaṁ hoti aññathā. Kiṁ kāraṇaṁ? Tañhi tassa musā hoti, yasmā taṁ yathāmaññitākārā",
  "atk-s0505a2:495_4": "musā hoti, tasmā aññathā hotīti attho. Kasmā pana musā hotīti? Mosadhammañhi ittaraṁ,",
  "atk-s0505a2:495_5": "yasmā yaṁ ittaraṁ parittapaccupaṭṭhānaṁ, taṁ mosadhammaṁ nassanadhammaṁ hoti, tathārūpañca",
  "atk-s0505a2:495_6": "nāmarūpanti. Saccābhisamayāti saccāvabodhā. Sesamuttānameva.",
  "atk-s0505a2:496_0": "(16) Soḷasamavāre yanti chabbidhamiṭṭhārammaṇaṁ sandhāyāha. Tañhi lokena salabhamacchamakkaṭādīhi",
  "atk-s0505a2:496_1": "padīpabaḷisalepādayo viya ‘‘idaṁ sukha’’nti upanijjhāyitaṁ. Tadamariyānaṁ etaṁ dukkhanti",
  "atk-s0505a2:496_2": "taṁ idaṁ ariyānaṁ ‘‘kāmā hi citrā madhurā manoramā, virūparūpena mathenti citta’’ntiādinā",
  "atk-s0505a2:496_3": "(su. ni. 50; cūḷani. khaggavisāṇasuttaniddesa 136) nayena ‘‘etaṁ dukkha’’nti yathābhūtaṁ",
  "atk-s0505a2:496_4": "sammappaññāya sudiṭṭhaṁ. Puna yanti nibbānameva sandhāyāha. Tañhi lokena kāmaguṇābhāvā",
  "atk-s0505a2:496_5": "‘‘dukkha’’nti upanijjhāyitaṁ. Tadamariyānanti taṁ idaṁ ariyānaṁ paramatthasukhato",
  "atk-s0505a2:496_6": "‘‘etaṁ sukha’’nti yathābhūtaṁ sammappaññāya sudiṭṭhaṁ.",
  "atk-s0505a2:497_0": "765-6.Kevalāti anavasesā. Iṭṭhāti icchitā patthitā. Kantāti piyā. Manāpāti manavuḍḍhikarā.",
  "atk-s0505a2:497_1": "Yāvatatthīti vuccatīti yāvatā ete cha ārammaṇā atthīti vuccanti. Vacanabyattayo veditabbo.",
  "atk-s0505a2:497_2": "Ete voti ettha voti nipātamattaṁ.",
  "atk-s0505a2:498_0": "767-8.Sukhanti diṭṭhamariyehi, sakkāyassuparodhananti ‘‘sukha’’miti ariyehi pañcakkhandhanirodho",
  "atk-s0505a2:498_1": "diṭṭho, nibbānanti vuttaṁ hoti. Paccanīkamidaṁ hotīti paṭilomamidaṁ dassanaṁ hoti.",
  "atk-s0505a2:498_2": "Passatanti passantānaṁ, paṇḍitānanti vuttaṁ hoti. Yaṁ pareti ettha yanti vatthukāme",
  "atk-s0505a2:498_3": "sandhāyāha. Puna yaṁ pareti ettha nibbānaṁ.",
  "atk-s0505a2:499_0": "769-71.Passāti sotāraṁ ālapati. Dhammanti nibbānadhammaṁ. Sampamūḷhetthaviddasūti",
  "atk-s0505a2:499_1": "sampamūḷhā ettha aviddasū bālā. Kiṁkāraṇaṁ sampamūḷhā? Nivutānaṁ tamo hoti, andhakāro",
  "atk-s0505a2:499_2": "apassataṁ, bālānaṁ avijjāya nivutānaṁ otthaṭānaṁ andhabhāvakaraṇo tamo hoti, yena",
  "atk-s0505a2:499_3": "nibbānadhammaṁ daṭṭhuṁ na sakkonti. Satañca vivaṭaṁ hoti, āloko passatāmivāti satañca",
  "atk-s0505a2:499_4": "sappurisānaṁ paññādassanena passataṁ ālokova vivaṭaṁ hoti nibbānaṁ. Santike na vijānanti,",
  "atk-s0505a2:499_5": "magā dhammassakovidāti yaṁ attano sarīre tacapañcakamattaṁ paricchinditvā anantarameva",
  "atk-s0505a2:499_6": "adhigantabbato, attano khandhānaṁ vā nirodhamattato santike nibbānaṁ, taṁ evaṁ santike",
  "atk-s0505a2:499_7": "santampi na vijānanti magabhūtā janā maggāmaggadhammassa saccadhammassa vā akovidā,",
  "atk-s0505a2:499_8": "sabbathā bhavarāga…pe… susambudho. Tattha māradheyyānupannehīti tebhūmakavaṭṭaṁ anupannehi.",
  "atk-s0505a2:500_0": "772. Pacchimagāthāya sambandho ‘‘evaṁ asusambudhaṁ ko nu aññatra mariyehī’’ti. Tassattho",
  "atk-s0505a2:500_1": "– ṭhapetvā ariye ko nu añño nibbānapadaṁ jānituṁ arahati, yaṁ padaṁ catutthena ariyamaggena",
  "atk-s0505a2:500_2": "sammadaññāya anantarameva anāsavā hutvā kilesaparinibbānena parinibbanti, sammadaññāya",
  "atk-s0505a2:500_3": "vā anāsavā hutvā ante anupādisesāya nibbānadhātuyā parinibbantīti arahattanikūṭena desanaṁ niṭṭhāpesi.",
  "atk-s0505a2:501": "Attamanāti tuṭṭhamanā. Abhinandunti abhinandiṁsu. Imasmiñca pana veyyākaraṇasminti imasmiṁ soḷasame veyyākaraṇe. Bhaññamāneti bhaṇiyamāne. Sesaṁ pākaṭameva.",
  "atk-s0505a2:502_0": "Evaṁ sabbesupi soḷasasu veyyākaraṇesu saṭṭhimatte saṭṭhimatte katvā saṭṭhiadhikānaṁ",
  "atk-s0505a2:502_1": "navannaṁ bhikkhusatānaṁ anupādāya āsavehi cittāni vimucciṁsu, soḷasakkhattuṁ cattāri",
  "atk-s0505a2:502_2": "cattāri katvā catusaṭṭhi saccānettha veneyyavasena nānappakārato desitānīti.",
  "atk-s0505a2:503": "Paramatthajotikāya khuddaka-aṭṭhakathāya",
  "atk-s0505a2:504": "Suttanipāta-aṭṭhakathāya dvayatānupassanāsuttavaṇṇanā",
  "atk-s0505a2:505": "Niṭṭhittā.",
  "atk-s0505a2:506": "Niṭṭhito ca tatiyo vaggo atthavaṇṇanānayato, nāmena",
  "atk-s0505a2:507": "Mahāvaggoti."
}