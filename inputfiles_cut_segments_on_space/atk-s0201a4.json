{
  "atk-s0201a4:0": "4. Mahāyamakavaggo",
  "atk-s0201a4:1": "1. Cūḷagosiṅgasuttavaṇṇanā",
  "atk-s0201a4:2_0": "325.Evaṁme sutanti cūḷagosiṅgasuttaṁ. Tattha nātike viharatīti nātikā nāma ekaṁ taḷākaṁ",
  "atk-s0201a4:2_1": "nissāya dvinnaṁ cūḷapitimahāpitiputtānaṁ dve gāmā, tesu ekasmiṁ gāme. Giñjakāvasatheti",
  "atk-s0201a4:2_2": "iṭṭhakāmaye āvasathe. Ekasmiṁ kira samaye bhagavā mahājanasaṅgahaṁ karonto vajjiraṭṭhe",
  "atk-s0201a4:2_3": "cārikaṁ caramāno nātikaṁ anuppatto. Nātikavāsino manussā bhagavato mahādānaṁ datvā",
  "atk-s0201a4:2_4": "dhammakathaṁ sutvā pasannahadayā, ‘‘satthu vasanaṭṭhānaṁ karissāmā’’ti mantetvā iṭṭhakāheva",
  "atk-s0201a4:2_5": "bhittisopānatthambhe vāḷarūpādīni dassento pāsādaṁ katvā sudhāya limpitvā mālākammalatākammādīni",
  "atk-s0201a4:2_6": "niṭṭhāpetvā bhummattharaṇamañcapīṭhādīni paññapetvā satthu niyyātesuṁ. Aparāparaṁ",
  "atk-s0201a4:2_7": "panettha manussā bhikkhusaṅghassa rattiṭṭhānadivāṭṭhānamaṇḍapacaṅkamādīni kārayiṁsu.",
  "atk-s0201a4:2_8": "Iti so vihāro mahā ahosi. Taṁ sandhāya vuttaṁ ‘‘giñjakāvasathe’’ti.",
  "atk-s0201a4:3_0": "Gosiṅgasālavanadāyeti tattha ekassa jeṭṭhakarukkhassa khandhato gosiṅgasaṇṭhānaṁ",
  "atk-s0201a4:3_1": "hutvā viṭapaṁ uṭṭhahi, taṁ rukkhaṁ upādāya sabbampi taṁ vanaṁ gosiṅgasālavananti",
  "atk-s0201a4:3_2": "saṅkhaṁ gataṁ. Dāyoti avisesena araññassetaṁ nāmaṁ. Tasmā gosiṅgasālavanadāyeti gosiṅgasālavanaaraññeti",
  "atk-s0201a4:3_3": "attho. Viharantīti sāmaggirasaṁ anubhavamānā viharanti. Imesañhi kulaputtānaṁ uparipaṇṇāsake",
  "atk-s0201a4:3_4": "puthujjanakālo kathito, idha khīṇāsavakālo. Tadā hi te laddhassādā laddhapatiṭṭhā",
  "atk-s0201a4:3_5": "adhigatapaṭisambhidā khīṇāsavā hutvā sāmaggirasaṁ anubhavamānā tattha vihariṁsu.",
  "atk-s0201a4:3_6": "Taṁ sandhāyetaṁ vuttaṁ.",
  "atk-s0201a4:4_0": "Yena gosiṅgasālavanadāyo tenupasaṅkamīti dhammasenāpatimahāmoggallānattheresu vā",
  "atk-s0201a4:4_1": "asītimahāsāvakesu vā, antamaso dhammabhaṇḍāgārikaānandattherampi kañci anāmantetvā",
  "atk-s0201a4:4_2": "sayameva pattacīvaraṁ ādāya anīkā nissaṭo hatthī viya, yūthā nissaṭo kāḷasīho viya",
  "atk-s0201a4:4_3": ", vātacchinno valāhako viya ekakova upasaṅkami. Kasmā panettha bhagavā sayaṁ agamāsīti?",
  "atk-s0201a4:4_4": "Tayo kulaputtā sāmaggirasaṁ anubhavantā viharanti, tesaṁ paggaṇhanato, pacchimajanataṁ",
  "atk-s0201a4:4_5": "anukampanato dhammagarubhāvato ca. Evaṁ kirassa ahosi – ‘‘ahaṁ ime kulaputte paggaṇhitvā",
  "atk-s0201a4:4_6": "ukkaṁsitvā paṭisanthāraṁ katvā dhammaṁ nesaṁ desessāmī’’ti. Evaṁ tāva paggaṇhanato",
  "atk-s0201a4:4_7": "agamāsi. Aparampissa ahosi – ‘‘anāgate kulaputtā sammāsambuddho samaggavāsaṁ vasantānaṁ",
  "atk-s0201a4:4_8": "santikaṁ sayaṁ gantvā paṭisanthāraṁ katvā dhammaṁ kathetvā tayo kulaputte paggaṇhi,",
  "atk-s0201a4:4_9": "ko nāma samaggavāsaṁ na vaseyyāti samaggavāsaṁ vasitabbaṁ maññamānā khippameva dukkhassantaṁ",
  "atk-s0201a4:4_10": "karissantī’’ti. Evaṁ pacchimajanataṁ anukampanatopi agamāsi. Buddhā ca nāma dhammagaruno",
  "atk-s0201a4:4_11": "honti, so ca nesaṁ dhammagarubhāvo rathavinīte āvikatova. Iti imasmā dhammagarubhāvatopi",
  "atk-s0201a4:4_12": "dhammaṁ paggaṇhissāmīti agamāsi.",
  "atk-s0201a4:5_0": "Dāyapāloti araññapālo. So taṁ araññaṁ yathā icchiticchitappadesena manussā pavisitvā",
  "atk-s0201a4:5_1": "tattha pupphaṁ vā phalaṁ vā niyyāsaṁ vā dabbasambhāraṁ vā na haranti, evaṁ vatiyā",
  "atk-s0201a4:5_2": "parikkhittassa tassa araññassa yojite dvāre nisīditvā taṁ araññaṁ rakkhati, pāleti.",
  "atk-s0201a4:5_3": "Tasmā ‘‘dāyapālo’’ti vutto. Attakāmarūpāti attano hitaṁ kāmayamānasabhāvā hutvā viharanti.",
  "atk-s0201a4:5_4": "Yo hi imasmiṁ sāsane pabbajitvāpi vejjakammadūtakammapahiṇagamanādīnaṁ vasena ekavīsatianesanāhi",
  "atk-s0201a4:5_5": "jīvikaṁ kappeti, ayaṁ na attakāmarūpo nāma. Yo pana imasmiṁ sāsane pabbajitvā ekavīsatianesanaṁ",
  "atk-s0201a4:5_6": "pahāya catupārisuddhisīle patiṭṭhāya buddhavacanaṁ uggaṇhitvā sappāyadhutaṅgaṁ adhiṭṭhāya",
  "atk-s0201a4:5_7": "aṭṭhatiṁsāya ārammaṇesu cittaruciyaṁ kammaṭṭhānaṁ gahetvā gāmantaṁ pahāya araññaṁ",
  "atk-s0201a4:5_8": "pavisitvā samāpattiyo nibbattetvā vipassanāya kammaṁ kurumāno viharati, ayaṁ attakāmo",
  "atk-s0201a4:5_9": "nāma. Tepi tayo kulaputtā evarūpā ahesuṁ. Tena vuttaṁ – ‘‘attakāmarūpā viharantī’’ti.",
  "atk-s0201a4:6_0": "Mā tesaṁ aphāsumakāsīti tesaṁ mā aphāsukaṁ akāsīti bhagavantaṁ vāresi. Evaṁ kirassa",
  "atk-s0201a4:6_1": "ahosi – ‘‘ime kulaputtā samaggā viharanti, ekaccassa ca gataṭṭhāne bhaṇḍanakalahavivādā",
  "atk-s0201a4:6_2": "vattanti, tikhiṇasiṅgo caṇḍagoṇo viya ovijjhanto vicarati, athekamaggena dvinnaṁ",
  "atk-s0201a4:6_3": "gamanaṁ na hoti, kadāci ayampi evaṁ karonto imesaṁ kulaputtānaṁ samaggavāsaṁ bhindeyya.",
  "atk-s0201a4:6_4": "Pāsādiko ca panesa suvaṇṇavaṇṇo surasagiddho maññe, gatakālato paṭṭhāya paṇītadāyakānaṁ",
  "atk-s0201a4:6_5": "attano upaṭṭhākānañca vaṇṇakathanādīhi imesaṁ kulaputtānaṁ appamādavihāraṁ bhindeyya.",
  "atk-s0201a4:6_6": "Vasanaṭṭhānāni cāpi etesaṁ kulaputtānaṁ nibaddhāni paricchinnāni tisso ca paṇṇasālā",
  "atk-s0201a4:6_7": "tayo caṅkamā tīṇi divāṭṭhānāni tīṇi mañcapīṭhāni. Ayaṁ pana samaṇo mahākāyo vuḍḍhataro",
  "atk-s0201a4:6_8": "maññe bhavissati. So akāle ime kulaputte senāsanā vuṭṭhāpessati. Evaṁ sabbathāpi",
  "atk-s0201a4:6_9": "etesaṁ aphāsu bhavissatī’’ti. Taṁ anicchanto, ‘‘mā tesaṁ aphāsukamakāsī’’ti bhagavantaṁ vāresi.",
  "atk-s0201a4:7_0": "Kiṁ panesa jānanto vāresi, ajānantoti? Ajānanto. Kiñcāpi hi tathāgatassa paṭisandhiggahaṇato",
  "atk-s0201a4:7_1": "paṭṭhāya dasasahassacakkavāḷakampanādīni pāṭihāriyāni pavattiṁsu, araññavāsino pana",
  "atk-s0201a4:7_2": "dubbalamanussā sakammappasutā tāni sallakkhetuṁ na sakkonti. Sammāsambuddho ca nāma",
  "atk-s0201a4:7_3": "yadā anekabhikkhusahassaparivāro byāmappabhāya asītianubyañjanehi dvattiṁsamahāpurisalakkhaṇasiriyā",
  "atk-s0201a4:7_4": "ca buddhānubhāvaṁ dassento vicarati, tadā ko esoti apucchitvāva jānitabbo hoti. Tadā",
  "atk-s0201a4:7_5": "pana bhagavā sabbampi taṁ buddhānubhāvaṁ cīvaragabbhena paṭicchādetvā valāhakagabbhena",
  "atk-s0201a4:7_6": "paṭicchanno puṇṇacando viya sayameva pattacīvaramādāya aññātakavesena agamāsi. Iti",
  "atk-s0201a4:7_7": "naṁ ajānantova dāyapālo nivāresi.",
  "atk-s0201a4:8_0": "Etadavocāti thero kira mā samaṇāti dāyapālassa kathaṁ sutvāva cintesi – ‘‘mayaṁ tayo",
  "atk-s0201a4:8_1": "janā idha viharāma, aññe pabbajitā nāma natthi, ayañca dāyapālo pabbajitena viya",
  "atk-s0201a4:8_2": "saddhiṁ katheti, ko nu kho bhavissatī’’ti divāṭṭhānato vuṭṭhāya dvāre ṭhatvā maggaṁ",
  "atk-s0201a4:8_3": "olokento bhagavantaṁ addasa. Bhagavāpi therassa saha dassaneneva sarīrobhāsaṁ muñci,",
  "atk-s0201a4:8_4": "asītianubyañjanavirājitā byāmappabhā pasāritasuvaṇṇapaṭo viya virocittha. Thero,",
  "atk-s0201a4:8_5": "‘‘ayaṁ dāyapālo phaṇakataṁ āsivisaṁ gīvāya gahetuṁ hatthaṁ pasārento viya loke aggapuggalena",
  "atk-s0201a4:8_6": "saddhiṁ kathentova na jānāti, aññatarabhikkhunā viya saddhiṁ kathetī’’ti nivārento",
  "atk-s0201a4:8_7": "etaṁ, ‘‘mā, āvuso dāyapālā’’tiādivacanaṁ avoca.",
  "atk-s0201a4:9_0": "Tenupasaṅkamīti kasmā bhagavato paccuggamanaṁ akatvā upasaṅkami? Evaṁ kirassa ahosi",
  "atk-s0201a4:9_1": "– ‘‘mayaṁ tayo janā samaggavāsaṁ vasāma, sacāhaṁ ekakova paccuggamanaṁ karissāmi,",
  "atk-s0201a4:9_2": "samaggavāso nāma na bhavissatī’’ti piyamitte gahetvāva paccuggamanaṁ karissāmi. Yathā",
  "atk-s0201a4:9_3": "ca bhagavā mayhaṁ piyo, evaṁ sahāyānampi me piyoti, tehi saddhiṁ paccuggamanaṁ kātukāmo",
  "atk-s0201a4:9_4": "sayaṁ akatvāva upasaṅkami. Keci pana tesaṁ therānaṁ paṇṇasāladvāre caṅkamanakoṭiyā",
  "atk-s0201a4:9_5": "bhagavato āgamanamaggo hoti, tasmā thero tesaṁ saññaṁ dadamānova gatoti. Abhikkamathāti",
  "atk-s0201a4:9_6": "ito āgacchatha. Pāde pakkhālesīti vikasitapadumasannibhehi jālahatthehi maṇivaṇṇaṁ",
  "atk-s0201a4:9_7": "udakaṁ gahetvā suvaṇṇavaṇṇesu piṭṭhipādesu udakamabhisiñcitvā pādena pādaṁ ghaṁsanto",
  "atk-s0201a4:9_8": "pakkhālesi. Buddhānaṁ kāye rajojallaṁ nāma na upalimpati, kasmā pakkhālesīti? Sarīrassa",
  "atk-s0201a4:9_9": "utuggahaṇatthaṁ, tesañca cittasampahaṁsanatthaṁ. Amhehi abhihaṭena udakena bhagavā",
  "atk-s0201a4:9_10": "pāde pakkhālesi, paribhogaṁ akāsīti tesaṁ bhikkhūnaṁ balavasomanassavasena cittaṁ",
  "atk-s0201a4:9_11": "pīṇitaṁ hoti, tasmā pakkhālesi. Āyasmantaṁ anuruddhaṁ bhagavā etadavocāti so kira tesaṁ vuḍḍhataro.",
  "atk-s0201a4:10_0": "326. Tassa saṅgahe kate sesānaṁ katova hotīti theraññeva etaṁ kacci vo anuruddhātiādivacanaṁ",
  "atk-s0201a4:10_1": "avoca. Tattha kaccīti pucchanatthe nipāto. Voti sāmivacanaṁ. Idaṁ vuttaṁ hoti – kacci",
  "atk-s0201a4:10_2": "anuruddhā tumhākaṁ khamanīyaṁ, iriyāpatho vo khamati? Kacci yāpanīyaṁ, kacci vo jīvitaṁ",
  "atk-s0201a4:10_3": "yāpeti ghaṭiyati? Kacci piṇḍakena na kilamatha, kacci tumhākaṁ sulabhapiṇḍaṁ, sampatte",
  "atk-s0201a4:10_4": "vo disvā manussā uḷuṅkayāguṁ vā kaṭacchubhikkhaṁ vā dātabbaṁ maññantīti bhikkhācāravattaṁ",
  "atk-s0201a4:10_5": "pucchati. Kasmā? Paccayena akilamantena hi sakkā samaṇadhammo kātuṁ, vattameva vā",
  "atk-s0201a4:10_6": "etaṁ pabbajitānaṁ. Atha tena paṭivacane dinne, ‘‘anuruddhā, tumhe rājapabbajitā mahāpuññā,",
  "atk-s0201a4:10_7": "manussā tumhākaṁ araññe vasantānaṁ adatvā kassa aññassa dātabbaṁ maññissanti, tumhe",
  "atk-s0201a4:10_8": "pana etaṁ bhuñjitvā kiṁ nu kho migapotakā viya aññamaññaṁ saṅghaṭṭentā viharatha,",
  "atk-s0201a4:10_9": "udāhu sāmaggibhāvo vo atthī’’ti sāmaggirasaṁ pucchanto, kacci pana vo, anuruddhā, samaggātiādimāha.",
  "atk-s0201a4:11_0": "Tattha khīrodakībhūtāti yathā khīrañca udakañca aññamaññaṁ saṁsandati, visuṁ na hoti,",
  "atk-s0201a4:11_1": "ekattaṁ viya upeti, kacci evaṁ sāmaggivasena ekattūpagatacittuppādā viharathāti pucchati.",
  "atk-s0201a4:11_2": "Piyacakkhūhīti mettacittaṁ paccupaṭṭhapetvā olokanacakkhūni piyacakkhūni nāma. Kacci",
  "atk-s0201a4:11_3": "tathārūpehi cakkhūhi aññamaññaṁ sampassantā viharathāti pucchati. Tagghāti ekaṁsatthe",
  "atk-s0201a4:11_4": "nipāto. Ekaṁsena mayaṁ, bhanteti vuttaṁ hoti. Yathā kathaṁ panāti ettha yathāti nipātamattaṁ.",
  "atk-s0201a4:11_5": "Kathanti kāraṇapucchā. Kathaṁ pana tumhe evaṁ viharatha, kena kāraṇena viharatha,",
  "atk-s0201a4:11_6": "taṁ me kāraṇaṁ brūthāti vuttaṁ hoti. Mettaṁ kāyakammanti mettacittavasena pavattaṁ",
  "atk-s0201a4:11_7": "kāyakammaṁ. Āvi ceva raho cāti sammukhā ceva parammukhā ca. Itaresupi eseva nayo.",
  "atk-s0201a4:12_0": "Tattha sammukhā kāyavacīkammāni sahavāse labbhanti, itarāni vippavāse. Manokammaṁ",
  "atk-s0201a4:12_1": "sabbattha labbhati. Yañhi sahavasantesu ekena mañcapīṭhaṁ vā dārubhaṇḍaṁ vā mattikābhaṇḍaṁ",
  "atk-s0201a4:12_2": "vā bahi dunnikkhittaṁ hoti, taṁ disvā kenidaṁ vaḷañjitanti avaññaṁ akatvā attanā",
  "atk-s0201a4:12_3": "dunnikkhittaṁ viya gahetvā paṭisāmentassa paṭijaggitabbayuttaṁ vā pana ṭhānaṁ paṭijaggantassa",
  "atk-s0201a4:12_4": "sammukhā mettaṁ kāyakammaṁ nāma hoti. Ekasmiṁ pakkante tena dunnikkhittaṁ senāsanaparikkhāraṁ",
  "atk-s0201a4:12_5": "tatheva nikkhipantassa paṭijaggitabbayuttaṭṭhānaṁ vā pana paṭijaggantassa parammukhā",
  "atk-s0201a4:12_6": "mettaṁ kāyakammaṁ nāma hoti. Sahavasantassa pana tehi saddhiṁ madhuraṁ sammodanīyaṁ",
  "atk-s0201a4:12_7": "kathaṁ paṭisanthārakathaṁ sāraṇīyakathaṁ dhammīkathaṁ sarabhaññaṁ sākacchaṁ pañhapucchanaṁ",
  "atk-s0201a4:12_8": "pañhavissajjananti evamādikaraṇe sammukhā mettaṁ vacīkammaṁ nāma hoti. Theresu pana",
  "atk-s0201a4:12_9": "pakkantesu mayhaṁ piyasahāyo nandiyatthero kimilatthero evaṁ sīlasampanno, evaṁ ācārasampannotiādiguṇakathanaṁ",
  "atk-s0201a4:12_10": "parammukhā mettaṁ vacīkammaṁ nāma hoti. Mayhaṁ piyamitto nandiyatthero kimilatthero",
  "atk-s0201a4:12_11": "avero hotu, abyāpajjo sukhī hotūti evaṁ samannāharato pana sammukhāpi parammukhāpi",
  "atk-s0201a4:12_12": "mettaṁ manokammaṁ hotiyeva.",
  "atk-s0201a4:13_0": "Nānā hi kho no, bhante, kāyāti kāyañhi piṭṭhaṁ viya mattikā viya ca omadditvā ekato",
  "atk-s0201a4:13_1": "kātuṁ na sakkā. Ekañca pana maññe cittanti cittaṁ pana no hitaṭṭhena nirantaraṭṭhena",
  "atk-s0201a4:13_2": "aviggahaṭṭhena samaggaṭṭhena ekamevāti dasseti. Kathaṁ panetaṁ sakaṁ cittaṁ nikkhipitvā",
  "atk-s0201a4:13_3": "itaresaṁ cittavasena vattiṁsūti? Ekassa patte malaṁ uṭṭhahati, ekassa cīvaraṁ kiliṭṭhaṁ",
  "atk-s0201a4:13_4": "hoti, ekassa paribhaṇḍakammaṁ hoti. Tattha yassa patte malaṁ uṭṭhitaṁ, tena mamāvuso,",
  "atk-s0201a4:13_5": "patte malaṁ uṭṭhitaṁ pacituṁ vaṭṭatīti vutte itare mayhaṁ cīvaraṁ kiliṭṭhaṁ dhovitabbaṁ,",
  "atk-s0201a4:13_6": "mayhaṁ paribhaṇḍaṁ kātabbanti avatvā araññaṁ pavisitvā dārūni āharitvā chinditvā",
  "atk-s0201a4:13_7": "pattakaṭāhe paribhaṇḍaṁ katvā tato paraṁ cīvaraṁ vā dhovanti, paribhaṇḍaṁ vā karonti.",
  "atk-s0201a4:13_8": "Mamāvuso, cīvaraṁ kiliṭṭhaṁ dhovituṁ vaṭṭati, mama paṇṇasālā uklāpā paribhaṇḍaṁ kātuṁ",
  "atk-s0201a4:13_9": "vaṭṭatīti paṭhamataraṁ ārocitepi eseva nayo.",
  "atk-s0201a4:14_0": "327.Sādhusādhu, anuruddhāti bhagavā heṭṭhā na ca mayaṁ, bhante, piṇḍakena kilamimhāti",
  "atk-s0201a4:14_1": "vutte na sādhukāramadāsi. Kasmā? Ayañhi kabaḷīkāro āhāro nāma imesaṁ sattānaṁ apāyalokepi",
  "atk-s0201a4:14_2": "devamanussalokepi āciṇṇasamāciṇṇova. Ayaṁ pana lokasannivāso yebhuyyena vivādapakkhando,",
  "atk-s0201a4:14_3": "apāyaloke devamanussalokepi ime sattā paṭiviruddhā eva, etesaṁ sāmaggikālo dullabho,",
  "atk-s0201a4:14_4": "kadācideva hotīti samaggavāsassa dullabhattā idha bhagavā sādhukāramadāsi. Idāni",
  "atk-s0201a4:14_5": "tesaṁ appamādalakkhaṇaṁ pucchanto kaccipana vo, anuruddhātiādimāha. Tattha voti nipātamattaṁ",
  "atk-s0201a4:14_6": "paccattavacanaṁ vā, kacci tumheti attho. Amhākanti amhesu tīsu janesu. Piṇḍāya paṭikkamatīti",
  "atk-s0201a4:14_7": "gāme piṇḍāya caritvā paccāgacchati. Avakkārapātinti atirekapiṇḍapātaṁ apanetvā ṭhapanatthāya",
  "atk-s0201a4:14_8": "ekaṁ samuggapātiṁ dhovitvā ṭhapeti.",
  "atk-s0201a4:15_0": "Yo pacchāti te kira therā na ekatova bhikkhācāraṁ pavisanti, phalasamāpattiratā hete.",
  "atk-s0201a4:15_1": "Pātova sarīrappaṭijagganaṁ katvā vattappaṭipattiṁ pūretvā senāsanaṁ pavisitvā kālaparicchedaṁ",
  "atk-s0201a4:15_2": "katvā phalasamāpattiṁ appetvā nisīdanti. Tesu yo paṭhamataraṁ nisinno attano kālaparicchedavasena",
  "atk-s0201a4:15_3": "paṭhamataraṁ uṭṭhāti; so piṇḍāya caritvā paṭinivatto bhattakiccaṭṭhānaṁ āgantvā jānāti",
  "atk-s0201a4:15_4": "– ‘‘dve bhikkhū pacchā, ahaṁ paṭhamataraṁ āgato’’ti. Atha pattaṁ pidahitvā āsanapaññāpanādīni",
  "atk-s0201a4:15_5": "katvā yadi patte paṭivisamattameva hoti, nisīditvā bhuñjati. Yadi atirekaṁ hoti,",
  "atk-s0201a4:15_6": "avakkārapātiyaṁ pakkhipitvā pātiṁ pidhāya bhuñjati. Katabhattakicco pattaṁ dhovitvā",
  "atk-s0201a4:15_7": "vodakaṁ katvā thavikāya osāpetvā pattacīvaraṁ gahetvā attano vasanaṭṭhānaṁ pavisati.",
  "atk-s0201a4:15_8": "Dutiyopi āgantvāva jānāti – ‘‘eko paṭhamaṁ āgato, eko pacchato’’ti. So sace patte",
  "atk-s0201a4:15_9": "bhattaṁ pamāṇameva hoti, bhuñjati. Sace mandaṁ, avakkārapātito gahetvā bhuñjati.",
  "atk-s0201a4:15_10": "Sace atirekaṁ hoti, avakkārapātiyaṁ pakkhipitvā pamāṇameva bhuñjitvā purimatthero",
  "atk-s0201a4:15_11": "viya vasanaṭṭhānaṁ pavisati. Tatiyopi āgantvāva jānāti – ‘‘dve paṭhamaṁ āgatā, ahaṁ",
  "atk-s0201a4:15_12": "pacchato’’ti. Sopi dutiyatthero viya bhuñjitvā katabhattakicco pattaṁ dhovitvā vodakaṁ",
  "atk-s0201a4:15_13": "katvā thavikāya osāpetvā āsanāni ukkhipitvā paṭisāmeti; pānīyaghaṭe vā paribhojanīyaghaṭe",
  "atk-s0201a4:15_14": "vā avasesaṁ udakaṁ chaḍḍetvā ghaṭe nikujjitvā avakkārapātiyaṁ sace avasesabhattaṁ",
  "atk-s0201a4:15_15": "hoti, taṁ vuttanayena jahitvā pātiṁ dhovitvā paṭisāmeti; bhattaggaṁ sammajjati. Tato",
  "atk-s0201a4:15_16": "kacavaraṁ chaḍḍetvā sammajjaniṁ ukkhipitvā upacikāhi muttaṭṭhāne ṭhapetvā pattacīvaramādāya",
  "atk-s0201a4:15_17": "vasanaṭṭhānaṁ pavisati. Idaṁ therānaṁ bahivihāre araññe bhattakiccakaraṇaṭṭhāne bhojanasālāyaṁ",
  "atk-s0201a4:15_18": "vattaṁ. Idaṁ sandhāya, ‘‘yo pacchā’’tiādi vuttaṁ.",
  "atk-s0201a4:16_0": "Yo passatītiādi pana nesaṁ antovihāre vattanti veditabbaṁ. Tattha vaccaghaṭanti ācamanakumbhiṁ.",
  "atk-s0201a4:16_1": "Rittanti rittakaṁ. Tucchanti tasseva vevacanaṁ. Avisayhanti ukkhipituṁ asakkuṇeyyaṁ,",
  "atk-s0201a4:16_2": "atibhāriyaṁ. Hatthavikārenāti hatthasaññāya. Te kira pānīyaghaṭādīsu yaṁkiñci tucchakaṁ",
  "atk-s0201a4:16_3": "gahetvā pokkharaṇiṁ gantvā anto ca bahi ca dhovitvā udakaṁ parissāvetvā tīre ṭhapetvā",
  "atk-s0201a4:16_4": "aññaṁ bhikkhuṁ hatthavikārena āmantenti, odissa vā anodissa vā saddaṁ na karonti.",
  "atk-s0201a4:16_5": "Kasmā odissa saddaṁ na karonti? Taṁ bhikkhuṁ saddo bādheyyāti. Kasmā anodissa saddaṁ",
  "atk-s0201a4:16_6": "na karonti? Anodissa sadde dinne, ‘‘ahaṁ pure, ahaṁ pure’’ti dvepi nikkhameyyuṁ,",
  "atk-s0201a4:16_7": "tato dvīhi kattabbakamme tatiyassa kammacchedo bhaveyya. Saṁyatapadasaddo pana hutvā",
  "atk-s0201a4:16_8": "aparassa bhikkhuno divāṭṭhānasantikaṁ gantvā tena diṭṭhabhāvaṁ ñatvā hatthasaññaṁ",
  "atk-s0201a4:16_9": "karoti, tāya saññāya itaro āgacchati, tato dve janā hatthena hatthaṁ saṁsibbantā",
  "atk-s0201a4:16_10": "dvīsu hatthesu ṭhapetvā upaṭṭhapenti. Taṁ sandhāyāha – ‘‘hatthavikārena dutiyaṁ āmantetvā",
  "atk-s0201a4:16_11": "hatthavilaṅghakena upaṭṭhapemā’’ti.",
  "atk-s0201a4:17_0": "Pañcāhikaṁ kho panāti cātuddase pannarase aṭṭhamiyanti idaṁ tāva pakatidhammassavanameva,",
  "atk-s0201a4:17_1": "taṁ akhaṇḍaṁ katvā pañcame pañcame divase dve therā nātivikāle nhāyitvā anuruddhattherassa",
  "atk-s0201a4:17_2": "vasanaṭṭhānaṁ gacchanti. Tattha tayopi nisīditvā tiṇṇaṁ piṭakānaṁ aññatarasmiṁ aññamaññaṁ",
  "atk-s0201a4:17_3": "pañhaṁ pucchanti , aññamaññaṁ vissajjenti, tesaṁ evaṁ karontānaṁyeva aruṇaṁ uggacchati.",
  "atk-s0201a4:17_4": "Taṁ sandhāyetaṁ vuttaṁ. Ettāvatā therena bhagavatā appamādalakkhaṇaṁ pucchitena pamādaṭṭhānesuyeva",
  "atk-s0201a4:17_5": "appamādalakkhaṇaṁ vissajjitaṁ hoti. Aññesañhi bhikkhūnaṁ bhikkhācāraṁ pavisanakālo,",
  "atk-s0201a4:17_6": "nikkhamanakālo, nivāsanaparivattanaṁ, cīvarapārupanaṁ, antogāme piṇḍāya caraṇaṁ dhammakathanaṁ,",
  "atk-s0201a4:17_7": "anumodanaṁ , gāmato nikkhamitvā bhattakiccakaraṇaṁ, pattadhovanaṁ, pattaosāpanaṁ,",
  "atk-s0201a4:17_8": "pattacīvarapaṭisāmananti papañcakaraṇaṭṭhānāni etāni. Tasmā thero amhākaṁ ettakaṁ",
  "atk-s0201a4:17_9": "ṭhānaṁ muñcitvā pamādakālo nāma natthīti dassento pamādaṭṭhānesuyeva appamādalakkhaṇaṁ vissajjesi.",
  "atk-s0201a4:18_0": "328. Athassa bhagavā sādhukāraṁ datvā paṭhamajjhānaṁ pucchanto puna atthi pana votiādimāha.",
  "atk-s0201a4:18_1": "Tattha uttari manussadhammāti manussadhammato uttari. Alamariyañāṇadassanavisesoti",
  "atk-s0201a4:18_2": "ariyabhāvakaraṇasamattho ñāṇaviseso. Kiñhi no siyā, bhanteti kasmā, bhante, nādhigato",
  "atk-s0201a4:18_3": "bhavissati, adhigatoyevāti. Yāva devāti yāva eva.",
  "atk-s0201a4:19_0": "329. Evaṁ paṭhamajjhānādhigame byākate dutiyajjhānādīni pucchanto etassa pana votiādimāha.",
  "atk-s0201a4:19_1": "Tattha samatikkamāyāti samatikkamatthāya. Paṭippassaddhiyāti paṭippassaddhatthāya.",
  "atk-s0201a4:19_2": "Sesaṁ sabbattha vuttanayeneva veditabbaṁ. Pacchimapañhe pana lokuttarañāṇadassanavasena",
  "atk-s0201a4:19_3": "adhigataṁ nirodhasamāpattiṁ pucchanto alamariyañāṇadassanavisesoti āha. Theropi pucchānurūpeneva",
  "atk-s0201a4:19_4": "byākāsi. Tattha yasmā vedayitasukhato avedayitasukhaṁ santataraṁ paṇītataraṁ hoti,",
  "atk-s0201a4:19_5": "tasmā aññaṁ phāsuvihāraṁ uttaritaraṁ vā paṇītataraṁ vā na samanupassāmāti āha.",
  "atk-s0201a4:20_0": "330.Dhammiyā kathāyāti sāmaggirasānisaṁsappaṭisaṁyuttāya dhammiyā kathāya. Sabbepi",
  "atk-s0201a4:20_1": "te catūsu saccesu pariniṭṭhitakiccā, tena tesaṁ paṭivedhatthāya kiñci kathetabbaṁ",
  "atk-s0201a4:20_2": "natthi. Sāmaggirasena pana ayañca ayañca ānisaṁsoti sāmaggirasānisaṁsameva nesaṁ",
  "atk-s0201a4:20_3": "bhagavā kathesi. Bhagavantaṁ anusaṁyāyitvāti anugantvā. Te kira bhagavato pattacīvaraṁ",
  "atk-s0201a4:20_4": "gahetvā thokaṁ agamaṁsu, atha bhagavā vihārassa pariveṇapariyantaṁ gatakāle, ‘‘āharatha",
  "atk-s0201a4:20_5": "me pattacīvaraṁ, tumhe idheva tiṭṭhathā’’ti pakkāmi. Tato paṭinivattitvāti tato ṭhitaṭṭhānato",
  "atk-s0201a4:20_6": "nivattitvā. Kiṁ nu kho mayaṁ āyasmatoti bhagavantaṁ nissāya pabbajjādīni adhigantvāpi",
  "atk-s0201a4:20_7": "attano guṇakathāya aṭṭiyamānā adhigamappicchatāya āhaṁsu. Imāsañca imāsañcāti paṭhamajjhānādīnaṁ",
  "atk-s0201a4:20_8": "lokiyalokuttarānaṁ. Cetasā ceto paricca viditoti ajja me āyasmanto lokiyasamāpattiyā",
  "atk-s0201a4:20_9": "vītināmesuṁ, ajja lokuttarāyāti evaṁ cittena cittaṁ paricchinditvā viditaṁ. Devatāpi",
  "atk-s0201a4:20_10": "meti, bhante anuruddha, ajja ayyo nandiyatthero, ajja ayyo kimilatthero imāya ca",
  "atk-s0201a4:20_11": "imāya ca samāpattiyā vītināmesīti evamārocesunti attho. Pañhābhipuṭṭhenāti tampi",
  "atk-s0201a4:20_12": "mayā sayaṁ viditanti vā devatāhi ārocitanti vā ettakeneva mukhaṁ me sajjanti kathaṁ",
  "atk-s0201a4:20_13": "samuṭṭhāpetvā apuṭṭheneva me na kathitaṁ. Bhagavatā pana pañhābhipuṭṭhena pañhaṁ",
  "atk-s0201a4:20_14": "abhipucchitena satā byākataṁ, tatra me kiṁ na rocathāti āha.",
  "atk-s0201a4:21_0": "331.Dīghoti ‘‘maṇi māṇivaro dīgho, atho serīsako sahā’’ti (dī. ni. 3.293) evaṁ āgato",
  "atk-s0201a4:21_1": "aṭṭhavīsatiyā yakkhasenāpatīnaṁ abbhantaro eko devarājā. Parajanoti tasseva yakkhassa",
  "atk-s0201a4:21_2": "nāmaṁ. Yena bhagavā tenupasaṅkamīti so kira vessavaṇena pesito etaṁ ṭhānaṁ gacchanto",
  "atk-s0201a4:21_3": "bhagavantaṁ sayaṁ pattacīvaraṁ gahetvā giñjakāvasathato gosiṅgasālavanassa antare",
  "atk-s0201a4:21_4": "disvā bhagavā attanā pattacīvaraṁ gahetvā gosiṅgasālavane tiṇṇaṁ kulaputtānaṁ santikaṁ",
  "atk-s0201a4:21_5": "gacchati. Ajja mahatī dhammadesanā bhavissati. Mayāpi tassā desanāya bhāginā bhavitabbanti",
  "atk-s0201a4:21_6": "adissamānena kāyena satthu padānupadiko gantvā avidūre ṭhatvā dhammaṁ sutvā satthari",
  "atk-s0201a4:21_7": "gacchantepi na gato, – ‘‘ime therā kiṁ karissantī’’ti dassanatthaṁ pana tattheva",
  "atk-s0201a4:21_8": "ṭhito. Atha te dve there anuruddhattheraṁ paliveṭhente disvā, – ‘‘ime therā bhagavantaṁ",
  "atk-s0201a4:21_9": "nissāya pabbajjādayo sabbaguṇe adhigantvāpi bhagavatova maccharāyanti, na sahanti,",
  "atk-s0201a4:21_10": "ativiya nilīyanti paṭicchādenti, na dāni tesaṁ paṭicchādetuṁ dassāmi, pathavito yāva",
  "atk-s0201a4:21_11": "brahmalokā etesaṁ guṇe pakāsessāmī’’ti cintetvā yena bhagavā tenupasaṅkami.",
  "atk-s0201a4:22_0": "Lābhā vata, bhanteti ye, bhante, vajjiraṭṭhavāsino bhagavantañca ime ca tayo kulaputte",
  "atk-s0201a4:22_1": "passituṁ labhanti, vandituṁ labhanti, deyyadhammaṁ dātuṁ labhanti, dhammaṁ sotuṁ",
  "atk-s0201a4:22_2": "labhanti, tesaṁ lābhā, bhante, vajjīnanti attho. Saddaṁ sutvāti so kira attano yakkhānubhāvena",
  "atk-s0201a4:22_3": "mahantaṁ saddaṁ katvā sakalaṁ vajjiraṭṭhaṁ ajjhottharanto taṁ vācaṁ nicchāresi. Tena",
  "atk-s0201a4:22_4": "cassa tesu rukkhapabbatādīsu adhivatthā bhummā devatā saddaṁ assosuṁ. Taṁ sandhāya",
  "atk-s0201a4:22_5": "vuttaṁ – ‘‘saddaṁ sutvā’’ti. Anussāvesunti mahantaṁ saddaṁ sutvā sāvesuṁ. Esa nayo",
  "atk-s0201a4:22_6": "sabbattha. Yāva brahmalokāti yāva akaniṭṭhabrahmalokā. Tañcepi kulanti, ‘‘amhākaṁ",
  "atk-s0201a4:22_7": "kulato nikkhamitvā ime kulaputtā pabbajitā evaṁ sīlavanto guṇavanto ācārasampannā",
  "atk-s0201a4:22_8": "kalyāṇadhammā’’ti evaṁ tañcepi kulaṁ ete tayo kulaputte pasannacittaṁ anussareyyāti",
  "atk-s0201a4:22_9": "evaṁ sabbattha attho daṭṭhabbo. Iti bhagavā yathānusandhināva desanaṁ niṭṭhapesīti.",
  "atk-s0201a4:23": "Papañcasūdaniyā majjhimanikāyaṭṭhakathāya",
  "atk-s0201a4:24": "Cūḷagosiṅgasuttavaṇṇanā niṭṭhitā.",
  "atk-s0201a4:25": "2. Mahāgosiṅgasuttavaṇṇanā",
  "atk-s0201a4:26_0": "332.Evaṁme sutanti mahāgosiṅgasuttaṁ. Tattha gosiṅgasālavanadāyeti idaṁ vasanaṭṭhānadassanatthaṁ",
  "atk-s0201a4:26_1": "vuttaṁ. Aññesu hi suttesu, ‘‘sāvatthiyaṁ viharati jetavane anāthapiṇḍikassa ārāme’’ti",
  "atk-s0201a4:26_2": "evaṁ paṭhamaṁ gocaragāmaṁ dassetvā pacchā vasanaṭṭhānaṁ dasseti. Imasmiṁ pana mahāgosiṅgasutte",
  "atk-s0201a4:26_3": "bhagavato gocaragāmo anibandho, kocideva gocaragāmo bhavissati. Tasmā vasanaṭṭhānameva",
  "atk-s0201a4:26_4": "paridīpitaṁ. Araññanidānakaṁ nāmetaṁ suttanti. Sambahulehīti bahukehi. Abhiññātehi",
  "atk-s0201a4:26_5": "abhiññātehīti sabbattha vissutehi pākaṭehi. Therehi sāvakehi saddhinti pātimokkhasaṁvarādīhi",
  "atk-s0201a4:26_6": "thirakārakeheva dhammehi samannāgatattā therehi, savanante jātattā sāvakehi saddhiṁ",
  "atk-s0201a4:26_7": "ekato. Idāni te there sarūpato dassento, āyasmatā ca sāriputtenātiādimāha. Tatthāyasmā",
  "atk-s0201a4:26_8": "sāriputto attano sīlādīhi guṇehi buddhasāsane abhiññāto. Cakkhumantānaṁ gaganamajjhe",
  "atk-s0201a4:26_9": "ṭhito sūriyo viya cando viya, samuddatīre ṭhitānaṁ sāgaro viya ca pākaṭo paññāto.",
  "atk-s0201a4:26_10": "Na kevalañcassa imasmiṁ sutte āgataguṇavaseneva mahantatā veditabbā, ito aññesaṁ",
  "atk-s0201a4:26_11": "dhammadāyādasuttaṁ anaṅgaṇasuttaṁ sammādiṭṭhisuttaṁ sīhanādasuttaṁ rathavinītaṁ mahāhatthipadopamaṁ",
  "atk-s0201a4:26_12": "mahāvedallaṁ cātumasuttaṁ dīghanakhaṁ anupadasuttaṁ sevitabbāsevitabbasuttaṁ saccavibhaṅgasuttaṁ",
  "atk-s0201a4:26_13": "piṇḍapātapārisuddhi sampasādanīyaṁ saṅgītisuttaṁ dasuttarasuttaṁ pavāraṇāsuttaṁ (saṁ.",
  "atk-s0201a4:26_14": "ni. 1.215 ādayo) susimasuttaṁ therapañhasuttaṁ mahāniddeso paṭisambhidāmaggo therasīhanādasuttaṁ",
  "atk-s0201a4:26_15": "abhinikkhamanaṁ etadagganti imesampi suttānaṁ vasena therassa mahantatā veditabbā.",
  "atk-s0201a4:26_16": "Etadaggasmiñhi, ‘‘etadaggaṁ, bhikkhave, mama sāvakānaṁ bhikkhūnaṁ mahāpaññānaṁ yadidaṁ",
  "atk-s0201a4:26_17": "sāriputto’’ti (a. ni. 1.188-189) vuttaṁ.",
  "atk-s0201a4:27_0": "Mahāmoggallānopi sīlādiguṇehi ceva imasmiṁ sutte āgataguṇehi ca thero viya abhiññāto",
  "atk-s0201a4:27_1": "pākaṭo mahā. Apicassa anumānasuttaṁ, cūḷataṇhāsaṅkhayasuttaṁ māratajjaniyasuttaṁ",
  "atk-s0201a4:27_2": "pāsādakampanaṁ sakalaṁ iddhipādasaṁyuttaṁ nandopanandadamanaṁ yamakapāṭihāriyakāle",
  "atk-s0201a4:27_3": "devalokagamanaṁ vimānavatthu petavatthu therassa abhinikkhamanaṁ etadagganti imesampi",
  "atk-s0201a4:27_4": "vasena mahantabhāvo veditabbo . Etadaggasmiñhi, ‘‘etadaggaṁ, bhikkhave, mama sāvakānaṁ",
  "atk-s0201a4:27_5": "bhikkhūnaṁ iddhimantānaṁ yadidaṁ mahāmoggallāno’’ti (a. ni. 1.190) vuttaṁ.",
  "atk-s0201a4:28_0": "Mahākassapopi sīlādiguṇehi ceva imasmiṁ sutte āgataguṇehi ca thero viya abhiññāto",
  "atk-s0201a4:28_1": "pākaṭo mahā. Apicassa cīvaraparivattanasuttaṁ jiṇṇacīvarasuttaṁ (saṁ. ni. 2.154 ādayo)",
  "atk-s0201a4:28_2": "candopamaṁ sakalaṁ kassapasaṁyuttaṁ mahāariyavaṁsasuttaṁ therassa abhinikkhamanaṁ",
  "atk-s0201a4:28_3": "etadagganti imesampi vasena mahantabhāvo veditabbo. Etadaggasmiñhi, ‘‘etadaggaṁ ,",
  "atk-s0201a4:28_4": "bhikkhave, mama sāvakānaṁ bhikkhūnaṁ dhutavādānaṁ yadidaṁ mahākassapo’’ti (a. ni. 1.191) vuttaṁ.",
  "atk-s0201a4:29_0": "Anuruddhattheropi sīlādiguṇehi ceva imasmiṁ sutte āgataguṇehi ca thero viya abhiññāto",
  "atk-s0201a4:29_1": "pākaṭo mahā. Apicassa cūḷagosiṅgasuttaṁ naḷakapānasuttaṁ anuttariyasuttaṁ upakkilesasuttaṁ",
  "atk-s0201a4:29_2": "anuruddhasaṁyuttaṁ mahāpurisavitakkasuttaṁ therassa abhinikkhamanaṁ etadagganti imesampi",
  "atk-s0201a4:29_3": "vasena mahantabhāvo veditabbo. Etadaggasmiñhi, ‘‘etadaggaṁ, bhikkhave, mama sāvakānaṁ",
  "atk-s0201a4:29_4": "bhikkhūnaṁ dibbacakkhukānaṁ yadidaṁ anuruddho’’ti (a. ni. 1.192) vuttaṁ.",
  "atk-s0201a4:30_0": "Āyasmatā ca revatenāti ettha pana dve revatā khadiravaniyarevato ca kaṅkhārevato",
  "atk-s0201a4:30_1": "ca. Tattha khadiravaniyarevato dhammasenāpatittherassa kaniṭṭhabhātiko, na so idha",
  "atk-s0201a4:30_2": "adhippeto. ‘‘Akappiyo guḷo, akappiyā muggā’’ti (mahāva. 272) evaṁ kaṅkhābahulo pana",
  "atk-s0201a4:30_3": "thero idha revatoti adhippeto. Sopi sīlādiguṇehi ceva imasmiṁ sutte āgataguṇehi ca",
  "atk-s0201a4:30_4": "thero viya abhiññāto pākaṭo mahā. Apicassa abhinikkhamanenapi etadaggenapi mahantabhāvo",
  "atk-s0201a4:30_5": "veditabbo. Etadaggasmiñhi, ‘‘etadaggaṁ, bhikkhave, mama sāvakānaṁ bhikkhūnaṁ jhāyīnaṁ",
  "atk-s0201a4:30_6": "yadidaṁ kaṅkhārevato’’ti (a. ni. 1.204) vuttaṁ.",
  "atk-s0201a4:31_0": "Ānandattheropi sīlādiguṇehi ceva imasmiṁ sutte āgataguṇehi ca thero viya abhiññāto",
  "atk-s0201a4:31_1": "pākaṭo mahā. Apicassa sekkhasuttaṁ bāhitikasuttaṁ āneñjasappāyaṁ gopakamoggallānaṁ",
  "atk-s0201a4:31_2": "bahudhātukaṁ cūḷasuññataṁ mahāsuññataṁ acchariyabbhutasuttaṁ bhaddekarattaṁ mahānidānaṁ",
  "atk-s0201a4:31_3": "mahāparinibbānaṁ subhasuttaṁ cūḷaniyalokadhātusuttaṁ abhinikkhamanaṁ etadagganti",
  "atk-s0201a4:31_4": "imesampi vasena mahantabhāvo veditabbo. Etadaggasmiñhi, ‘‘etadaggaṁ, bhikkhave, mama",
  "atk-s0201a4:31_5": "sāvakānaṁ bhikkhūnaṁ bahussutānaṁ yadidaṁ ānando’’ti (a. ni. 1.219-223) vuttaṁ.",
  "atk-s0201a4:32_0": "Aññehi ca abhiññātehi abhiññātehīti na kevalañca eteheva, aññehi ca mahāguṇatāya",
  "atk-s0201a4:32_1": "pākaṭehi abhiññātehi bahūhi therehi sāvakehi saddhiṁ bhagavā gosiṅgasālavanadāye",
  "atk-s0201a4:32_2": "viharatīti attho. Āyasmā hi sāriputto sayaṁ mahāpañño aññepi bahū mahāpaññe bhikkhū",
  "atk-s0201a4:32_3": "gahetvā tadā dasabalaṁ parivāretvā vihāsi. Āyasmā mahāmoggallāno sayaṁ iddhimā, āyasmā",
  "atk-s0201a4:32_4": "mahākassapo sayaṁ dhutavādo, āyasmā anuruddho sayaṁ dibbacakkhuko, āyasmā revato",
  "atk-s0201a4:32_5": "sayaṁ jhānābhirato, āyasmā ānando sayaṁ bahussuto aññepi bahū bahussute bhikkhū gahetvā",
  "atk-s0201a4:32_6": "tadā dasabalaṁ parivāretvā vihāsi, evaṁ tadā ete ca aññe ca abhiññātā mahātherā tiṁsasahassamattā",
  "atk-s0201a4:32_7": "bhikkhū dasabalaṁ parivāretvā vihariṁsūti veditabbā.",
  "atk-s0201a4:33_0": "Paṭisallānā vuṭṭhitoti phalasamāpattivivekato vuṭṭhito. Yenāyasmā mahākassapo tenupasaṅkamīti",
  "atk-s0201a4:33_1": "thero kira paṭisallānā vuṭṭhito pacchimalokadhātuṁ olokento vanante kīḷantassa mattakhattiyassa",
  "atk-s0201a4:33_2": "kaṇṇato patamānaṁ kuṇḍalaṁ viya, saṁharitvā samugge pakkhipamānaṁ rattakambalaṁ viya,",
  "atk-s0201a4:33_3": "maṇināgadantato patamānaṁ satasahassagghanikaṁ suvaṇṇapātiṁ viya ca atthaṁ gacchamānaṁ",
  "atk-s0201a4:33_4": "paripuṇṇapaṇṇāsayojanaṁ sūriyamaṇḍalaṁ addasa. Tadanantaraṁ pācīnalokadhātuṁ olokento",
  "atk-s0201a4:33_5": "nemiyaṁ gahetvā parivattayamānaṁ rajatacakkaṁ viya, rajatakūṭato nikkhamantaṁ khīradhārāmaṇḍaṁ",
  "atk-s0201a4:33_6": "viya, sapakkhe papphoṭetvā gaganatale pakkhandamānaṁ setahaṁsaṁ viya ca meghavaṇṇāya",
  "atk-s0201a4:33_7": "samuddakucchito uggantvā pācīnacakkavāḷapabbatamatthake sasalakkhaṇappaṭimaṇḍitaṁ",
  "atk-s0201a4:33_8": "ekūnapaṇṇāsayojanaṁ candamaṇḍalaṁ addasa. Tato sālavanaṁ olokesi. Tasmiñhi samaye",
  "atk-s0201a4:33_9": "sālarukkhā mūlato paṭṭhāya yāva aggā sabbapāliphullā dukūlapārutā viya, muttākalāpavinaddhā",
  "atk-s0201a4:33_10": "viya ca virociṁsu. Bhūmitalaṁ pupphasantharapūjāya paṭimaṇḍitaṁ viya, tattha tattha",
  "atk-s0201a4:33_11": "nipatantena pupphareṇunā lākhārasena siñcamānaṁ viya ca ahosi. Bhamaramadhukaragaṇā",
  "atk-s0201a4:33_12": "kusumareṇumadamattā upagāyamānā viya vanantaresu vicaranti. Tadā ca uposathadivasova",
  "atk-s0201a4:33_13": "hoti. Atha thero, ‘‘kāya nu kho ajja ratiyā vītināmessāmī’’ti cintesi, ariyasāvakā",
  "atk-s0201a4:33_14": "ca nāma piyadhammassavanā honti. Athassa etadahosi – ‘‘ajja mayhaṁ jeṭṭhabhātikassa",
  "atk-s0201a4:33_15": "dhammasenāpatittherassa santikaṁ gantvā dhammaratiyā vītināmessāmī’’ti. Gacchanto",
  "atk-s0201a4:33_16": "pana ekakova agantvā ‘‘mayhaṁ piyasahāyaṁ mahākassapattheraṁ gahetvā gamissāmī’’ti",
  "atk-s0201a4:33_17": "nisinnaṭṭhānato vuṭṭhāya cammakhaṇḍaṁ papphoṭetvā yenāyasmā mahākassapo tenupasaṅkami.",
  "atk-s0201a4:34_0": "Evamāvusotikho āyasmā mahākassapoti theropi yasmā piyadhammassavanova ariyasāvako,",
  "atk-s0201a4:34_1": "tasmā tassa vacanaṁ sutvā gacchāvuso, tvaṁ, mayhaṁ sīsaṁ vā rujjati piṭṭhi vāti kiñci",
  "atk-s0201a4:34_2": "lesāpadesaṁ akatvā tuṭṭhahadayova, ‘‘evamāvuso’’tiādimāha. Paṭissutvā ca nisinnaṭṭhānato",
  "atk-s0201a4:34_3": "vuṭṭhāya cammakhaṇḍaṁ papphoṭetvā mahāmoggallānaṁ anubandhi. Tasmiṁ samaye dve mahātherā",
  "atk-s0201a4:34_4": "paṭipāṭiyā ṭhitāni dve candamaṇḍalāni viya, dve sūriyamaṇḍalāni viya, dve chaddantanāgarājāno",
  "atk-s0201a4:34_5": "viya, dve sīhā viya, dve byagghā viya ca virociṁsu. Anuruddhattheropi tasmiṁ samaye",
  "atk-s0201a4:34_6": "divāṭṭhāne nisinno dve mahāthere sāriputtattherassa santikaṁ gacchante disvā pacchimalokadhātuṁ",
  "atk-s0201a4:34_7": "olokento sūriyaṁ vanantaṁ pavisantaṁ viya, pācīnalokadhātuṁ olokento candaṁ vanantato",
  "atk-s0201a4:34_8": "uggacchantaṁ viya, sālavanaṁ olokento sabbapāliphullameva sālavanañca disvā ajja",
  "atk-s0201a4:34_9": "uposathadivaso, ime ca me jeṭṭhabhātikā dhammasenāpatissa santikaṁ gacchanti, mahantena",
  "atk-s0201a4:34_10": "dhammassavanena bhavitabbaṁ, ahampi dhammassavanassa bhāgī bhavissāmīti nisinnaṭṭhānato",
  "atk-s0201a4:34_11": "vuṭṭhāya cammakhaṇḍaṁ papphoṭetvā mahātherānaṁ padānupadiko hutvā nikkhami. Tena",
  "atk-s0201a4:34_12": "vuttaṁ – ‘‘atha kho āyasmā ca mahāmoggallāno āyasmā ca mahākassapo āyasmā ca anuruddho",
  "atk-s0201a4:34_13": "yenāyasmā sāriputto tenupasaṅkamiṁsū’’ti. Upasaṅkamiṁsūti. Paṭipāṭiyā ṭhitā tayo",
  "atk-s0201a4:34_14": "candā viya, sūriyā viya, sīhā viya ca virocamānā upasaṅkamiṁsu.",
  "atk-s0201a4:35_0": "333. Evaṁ upasaṅkamante pana te mahāthere āyasmā ānando attano divāṭṭhāne nisinnoyeva",
  "atk-s0201a4:35_1": "disvā, ‘‘ajja mahantaṁ dhammassavanaṁ bhavissati, mayāpi tassa bhāginā bhavitabbaṁ,",
  "atk-s0201a4:35_2": "na kho pana ekakova gamissāmi, mayhaṁ piyasahāyampi revatattheraṁ gahetvā gamissāmī’’ti",
  "atk-s0201a4:35_3": "sabbaṁ mahāmoggallānassa mahākassapassa anuruddhassa upasaṅkamane vuttanayeneva vitthārato",
  "atk-s0201a4:35_4": "veditabbaṁ. Iti te dve janā paṭipāṭiyā ṭhitā dve candā viya, sūriyā viya, sīhā viya",
  "atk-s0201a4:35_5": "ca virocamānā upasaṅkamiṁsu. Tena vuttaṁ – ‘‘addasā kho āyasmā sāriputto’’tiādi .",
  "atk-s0201a4:35_6": "Disvāna āyasmantaṁ ānandaṁ etadavocāti dūratova disvā anukkamena kathāupacāraṁ sampattametaṁ,",
  "atk-s0201a4:35_7": "‘‘etu kho āyasmā’’tiādivacanaṁ avoca. Ramaṇīyaṁ, āvusoti ettha duvidhaṁ rāmaṇeyyakaṁ",
  "atk-s0201a4:35_8": "vanarāmaṇeyyakaṁ puggalarāmaṇeyyakañca. Tattha vanaṁ nāma nāgasalaḷasālacampakādīhi",
  "atk-s0201a4:35_9": "sañchannaṁ hoti bahalacchāyaṁ pupphaphalūpagaṁ vividharukkhaṁ udakasampannaṁ gāmato",
  "atk-s0201a4:35_10": "nissaṭaṁ, idaṁ vanarāmaṇeyyakaṁ nāma. Yaṁ sandhāya vuttaṁ –",
  "atk-s0201a4:36": "‘‘Ramaṇīyāni araññāni, yattha na ramatī jano;",
  "atk-s0201a4:37": "Vītarāgā ramissanti, na te kāmagavesino’’ti. (dha. pa. 99);",
  "atk-s0201a4:38": "Vanaṁ pana sacepi ujjaṅgale hoti nirudakaṁ viralacchāyaṁ kaṇṭakasamākiṇṇaṁ, buddhādayopettha ariyā viharanti, idaṁ puggalarāmaṇeyyakaṁ nāma. Yaṁ sandhāya vuttaṁ –",
  "atk-s0201a4:39": "‘‘Gāme vā yadi vāraññe, ninne vā yadi vā thale;",
  "atk-s0201a4:40": "Yattha arahanto viharanti, taṁ bhūmirāmaṇeyyaka’’nti. (dha. pa. 98);",
  "atk-s0201a4:41_0": "Idha pana taṁ duvidhampi labbhati. Tadā hi gosiṅgasālavanaṁ sabbapāliphullaṁ hoti",
  "atk-s0201a4:41_1": "kusumagandhasugandhaṁ, sadevake cettha loke aggapuggalo sammāsambuddho tiṁsasahassamattehi",
  "atk-s0201a4:41_2": "abhiññātabhikkhūhi saddhiṁ viharati. Taṁ sandhāya vuttaṁ – ‘‘ramaṇīyaṁ, āvuso ānanda,",
  "atk-s0201a4:41_3": "gosiṅgasālavana’’nti.",
  "atk-s0201a4:42_0": "Dosināti dosāpagatā, abbhaṁ mahikā dhūmo rajo rāhūti imehi pañcahi upakkilesehi virahitāti",
  "atk-s0201a4:42_1": "vuttaṁ hoti. Sabbapāliphullāti sabbattha pāliphullā, mūlato paṭṭhāya yāva aggā apupphitaṭṭhānaṁ",
  "atk-s0201a4:42_2": "nāma natthi. Dibbā maññe gandhā sampavantīti dibbā mandārapupphakoviḷārapāricchattakacandanacuṇṇagandhā",
  "atk-s0201a4:42_3": "viya samantā pavāyanti, sakkasuyāsantusitanimmānaratiparanimmitamahābrahmānaṁ otiṇṇaṭṭhānaṁ",
  "atk-s0201a4:42_4": "viya vāyantīti vuttaṁ hoti.",
  "atk-s0201a4:43_0": "Kathaṁrūpena, āvuso ānandāti ānandatthero tesaṁ pañcannaṁ therānaṁ saṅghanavakova.",
  "atk-s0201a4:43_1": "Kasmā thero taṁyeva paṭhamaṁ pucchatīti? Mamāyitattā. Te hi dve therā aññamaññaṁ",
  "atk-s0201a4:43_2": "mamāyiṁsu. Sāriputtatthero, ‘‘mayā kattabbaṁ satthu upaṭṭhānaṁ karotī’’ti ānandattheraṁ",
  "atk-s0201a4:43_3": "mamāyi. Ānandatthero bhagavato sāvakānaṁ aggoti sāriputtattheraṁ mamāyi, kuladārake",
  "atk-s0201a4:43_4": "pabbājetvā sāriputtattherassa santike upajjhaṁ gaṇhāpesi. Sāriputtattheropi tatheva",
  "atk-s0201a4:43_5": "akāsi. Evaṁ ekamekena attano pattacīvaraṁ datvā pabbājetvā upajjhaṁ gaṇhāpitāni pañca",
  "atk-s0201a4:43_6": "bhikkhusatāni ahesuṁ. Āyasmā ānando paṇītāni cīvarādīnipi labhitvā therasseva deti.",
  "atk-s0201a4:44_0": "Eko kira brāhmaṇo cintesi – ‘‘buddharatanassa ca saṅgharatanassa ca pūjā paññāyati,",
  "atk-s0201a4:44_1": "kathaṁ nu kho dhammaratanaṁ pūjitaṁ nāma hotī’’ti? So bhagavantaṁ upasaṅkamitvā etamatthaṁ",
  "atk-s0201a4:44_2": "pucchi. Bhagavā āha – ‘‘sacesi, brāhmaṇa, dhammaratanaṁ pūjitukāmo, ekaṁ bahussutaṁ",
  "atk-s0201a4:44_3": "pūjehī’’ti bahussutaṁ, bhante, ācikkhathāti bhikkhusaṅghaṁ pucchati. So bhikkhusaṅghaṁ",
  "atk-s0201a4:44_4": "upasaṅkamitvā bahussutaṁ, bhante, ācikkhathāti āha. Ānandatthero brāhmaṇāti. Brāhmaṇo",
  "atk-s0201a4:44_5": "theraṁ sahassagghanikena cīvarena pūjesi. Thero taṁ gahetvā bhagavato santikaṁ agamāsi.",
  "atk-s0201a4:44_6": "Bhagavā ‘‘kuto, ānanda, laddha’’nti āha. Ekena, bhante, brāhmaṇena dinnaṁ, idaṁ panāhaṁ",
  "atk-s0201a4:44_7": "āyasmato sāriputtassa dātukāmoti. Dehi, ānandāti. Cārikaṁ pakkanto, bhanteti. Āgatakāle",
  "atk-s0201a4:44_8": "dehīti. Sikkhāpadaṁ, bhante, paññattanti. Kadā pana sāriputto āgamissatīti? Dasāhamattena,",
  "atk-s0201a4:44_9": "bhanteti. ‘‘Anujānāmi, ānanda, dasāhaparamaṁ atirekacīvaraṁ nikkhipitu’’nti (pārā.",
  "atk-s0201a4:44_10": "461; mahāva. 347) sikkhāpadaṁ paññapesi. Sāriputtattheropi tatheva yaṁkiñci manāpaṁ",
  "atk-s0201a4:44_11": "labhati, taṁ ānandattherassa deti. Evaṁ te therā aññamaññaṁ mamāyiṁsu, iti mamāyitattā paṭhamaṁ pucchi.",
  "atk-s0201a4:45_0": "Apica anumatipucchā nāmesā khuddakato paṭṭhāya pucchitabbā hoti. Tasmā thero cintesi",
  "atk-s0201a4:45_1": "– ‘‘ahaṁ paṭhamaṁ ānandaṁ pucchissāmi, ānando attano paṭibhānaṁ byākarissati. Tato",
  "atk-s0201a4:45_2": "revataṁ, anuruddhaṁ, mahākassapaṁ, mahāmoggallānaṁ pucchissāmi. Mahāmoggallāno attano",
  "atk-s0201a4:45_3": "paṭibhānaṁ byākarissati. Tato pañcapi therā maṁ pucchissanti, ahampi attano paṭibhānaṁ",
  "atk-s0201a4:45_4": "byākarissāmī’’ti. Ettāvatāpi ayaṁ dhammadesanā sikhāppattā vepullappattā na bhavissati,",
  "atk-s0201a4:45_5": "atha mayaṁ sabbepi dasabalaṁ upasaṅkamitvā pucchissāma, satthā sabbaññutaññāṇena",
  "atk-s0201a4:45_6": "byākarissati. Ettāvatā ayaṁ dhammadesanā sikhāppattā vepullappattā bhavissati. Yathā",
  "atk-s0201a4:45_7": "hi janapadamhi uppanno aṭṭo gāmabhojakaṁ pāpuṇāti, tasmiṁ nicchituṁ asakkonte janapadabhojakaṁ",
  "atk-s0201a4:45_8": "pāpuṇāti, tasmiṁ asakkonte mahāvinicchayaamaccaṁ, tasmiṁ asakkonte senāpatiṁ, tasmiṁ",
  "atk-s0201a4:45_9": "asakkonte uparājaṁ, tasmiṁ vinicchituṁ asakkonte rājānaṁ pāpuṇāti, raññā vinicchitakālato",
  "atk-s0201a4:45_10": "paṭṭhāya aṭṭo aparāparaṁ na sañcarati, rājavacaneneva chijjati. Evamevaṁ ahañhi paṭhamaṁ",
  "atk-s0201a4:45_11": "ānandaṁ pucchissāmi…pe… atha mayaṁ sabbepi dasabalaṁ upasaṅkamitvā pucchissāma, satthā",
  "atk-s0201a4:45_12": "sabbaññutaññāṇena byākarissati. Ettāvatā ayaṁ dhammadesanā sikhāppattā vepullappattā",
  "atk-s0201a4:45_13": "bhavissati. Evaṁ anumatipucchaṁ pucchanto thero paṭhamaṁ ānandattheraṁ pucchi.",
  "atk-s0201a4:46_0": "Bahussuto hotīti bahu assa sutaṁ hoti, navaṅgaṁ satthusāsanaṁ pāḷianusandhipubbāparavasena",
  "atk-s0201a4:46_1": "uggahitaṁ hotīti attho. Sutadharoti sutassa ādhārabhūto. Yassa hi ito gahitaṁ ito",
  "atk-s0201a4:46_2": "palāyati, chiddaghaṭe udakaṁ viya na tiṭṭhati, parisamajjhe ekaṁ suttaṁ vā jātakaṁ",
  "atk-s0201a4:46_3": "vā kathetuṁ vā vācetuṁ vā na sakkoti, ayaṁ na sutadharo nāma. Yassa pana uggahitaṁ",
  "atk-s0201a4:46_4": "buddhavacanaṁ uggahitakālasadisameva hoti, dasapi vīsatipi vassāni sajjhāyaṁ akarontassa",
  "atk-s0201a4:46_5": "na nassati, ayaṁ sutadharo nāma. Sutasannicayoti sutassa sannicayabhūto. Yathā hi",
  "atk-s0201a4:46_6": "sutaṁ hadayamañjūsāya sannicitaṁ silāyaṁ lekhā viya, suvaṇṇaghaṭe pakkhittasīhavasā",
  "atk-s0201a4:46_7": "viya ca ajjhosāya tiṭṭhati, ayaṁ sutasannicayo nāma. Dhātāti ṭhitā paguṇā. Ekaccassa",
  "atk-s0201a4:46_8": "hi uggahitaṁ buddhavacanaṁ dhātaṁ paguṇaṁ niccalitaṁ na hoti, asukasuttaṁ vā jātakaṁ",
  "atk-s0201a4:46_9": "vā kathehīti vutte sajjhāyitvā saṁsanditvā samanuggāhitvā jānissāmīti vadati. Ekaccassa",
  "atk-s0201a4:46_10": "dhātaṁ paguṇaṁ bhavaṅgasotasadisaṁ hoti, asukasuttaṁ vā jātakaṁ vā kathehīti vutte",
  "atk-s0201a4:46_11": "uddharitvā tameva katheti. Taṁ sandhāya vuttaṁ ‘‘dhātā’’ti.",
  "atk-s0201a4:47_0": "Vacasā paricitāti suttadasaka-vaggadasaka-paṇṇāsadasakānaṁ vasena vācāya sajjhāyitā.",
  "atk-s0201a4:47_1": "Manasānupekkhitāti cittena anupekkhitā, yassa vācāya sajjhāyitaṁ buddhavacanaṁ manasā",
  "atk-s0201a4:47_2": "cintentassa tattha tattha pākaṭaṁ hoti. Mahādīpaṁ jāletvā ṭhitassa rūpagataṁ viya",
  "atk-s0201a4:47_3": "paññāyati. Taṁ sandhāya vuttaṁ – ‘‘vacasā paricitā manasānupekkhitā’’ti. Diṭṭhiyā",
  "atk-s0201a4:47_4": "suppaṭividdhāti atthato ca kāraṇato ca paññāya suppaṭividdhā. Parimaṇḍalehipadabyañjanehīti",
  "atk-s0201a4:47_5": "ettha padameva atthassa byañjanato padabyañjanaṁ, taṁ akkharapāripūriṁ katvā dasavidhabyañjanabuddhiyo",
  "atk-s0201a4:47_6": "aparihāpetvā vuttaṁ parimaṇḍalaṁ nāma hoti, evarūpehi padabyañjanehīti attho. Apica",
  "atk-s0201a4:47_7": "yo bhikkhu parisati dhammaṁ desento suttaṁ vā jātakaṁ vā nikkhapitvā aññaṁ upārambhakaraṁ",
  "atk-s0201a4:47_8": "suttaṁ āharati, tassa upamaṁ katheti, tadatthaṁ ohāreti, evamidaṁ gahetvā ettha khipanto",
  "atk-s0201a4:47_9": "ekapasseneva pariharanto kālaṁ ñatvā vuṭṭhahati. Nikkhittasuttaṁ pana nikkhattamattameva",
  "atk-s0201a4:47_10": "hoti, tassa kathā aparimaṇḍalā nāma hoti. Yo pana suttaṁ vā jātakaṁ vā nikkhipitvā",
  "atk-s0201a4:47_11": "bahi ekapadampi agantvā pāḷiyā anusandhiñca pubbāparañca amakkhento ācariyehi dinnanaye",
  "atk-s0201a4:47_12": "ṭhatvā tulikāya paricchindanto viya, gambhīramātikāya udakaṁ pesento viya, padaṁ",
  "atk-s0201a4:47_13": "koṭṭento sindhavājānīyo viya gacchati, tassa kathā parimaṇḍalā nāma hoti. Evarūpiṁ",
  "atk-s0201a4:47_14": "kathaṁ sandhāya – ‘‘parimaṇḍalehi padabyañjanehī’’ti vuttaṁ.",
  "atk-s0201a4:48_0": "Anuppabandhehīti ettha yo bhikkhu dhammaṁ kathento suttaṁ vā jātakaṁ vā ārabhitvā",
  "atk-s0201a4:48_1": "āraddhakālato paṭṭhāya turitaturito araṇiṁ manthento viya, uṇhakhādanīyaṁ khādanto",
  "atk-s0201a4:48_2": "viya, pāḷiyā anusandhipubbāparesu gahitaṁ gahitameva aggahitaṁ aggahitameva ca katvā",
  "atk-s0201a4:48_3": "purāṇapaṇṇantaresu caramānaṁ godhaṁ uṭṭhapento viya tattha tattha paharanto osāpento",
  "atk-s0201a4:48_4": "ohāya gacchati. Yopi dhammaṁ kathento kālena sīghaṁ kālena dandhaṁ kālena mahāsaddaṁ",
  "atk-s0201a4:48_5": "kālena khuddakasaddaṁ karoti. Yathā petaggi kālena jalati, kālena nibbāyati, evameva",
  "atk-s0201a4:48_6": "idha petaggidhammakathiko nāma hoti, parisāya uṭṭhātukāmāya punappunaṁ ārabhati.",
  "atk-s0201a4:48_7": "Yopi kathento tattha tattha vitthāyati, nitthunanto kandanto viya katheti, imesaṁ",
  "atk-s0201a4:48_8": "sabbesampi kathā appabandhā nāma hoti. Yo pana suttaṁ ārabhitvā ācariyehi dinnanaye",
  "atk-s0201a4:48_9": "ṭhito acchinnadhāraṁ katvā nadīsotaṁ viya pavatteti, ākāsagaṅgato bhassamānaṁ udakaṁ",
  "atk-s0201a4:48_10": "viya nirantaraṁ kathaṁ pavatteti, tassa kathā anuppabandhā hoti. Taṁ sandhāya vuttaṁ",
  "atk-s0201a4:48_11": "‘‘anuppabandhehī’’ti. Anusayasamugghātāyāti sattannaṁ anusayānaṁ samugghātatthāya.",
  "atk-s0201a4:48_12": "Evarūpenāti evarūpena bahussutena bhikkhunā tathārūpeneva bhikkhusatena bhikkhusahassena",
  "atk-s0201a4:48_13": "vā saṅghāṭikaṇṇena vā saṅghāṭikaṇṇaṁ, pallaṅkena vā pallaṅkaṁ āhacca nisinnena gosiṅgasālavanaṁ",
  "atk-s0201a4:48_14": "sobheyya. Iminā nayena sabbavāresu attho veditabbo.",
  "atk-s0201a4:49": "334. Paṭisallānaṁ assa ārāmoti paṭisallānārāmo. Paṭisallāne ratoti paṭisallānarato.",
  "atk-s0201a4:50_0": "335.Sahassaṁlokānanti sahassaṁ lokadhātūnaṁ. Ettakañhi therassa dhuvasevanaṁ āvajjanapaṭibaddhaṁ,",
  "atk-s0201a4:50_1": "ākaṅkhamāno pana thero anekānipi cakkavāḷasahassāni voloketiyeva. Uparipāsādavaragatoti",
  "atk-s0201a4:50_2": "sattabhūmakassa vā navabhūmakassa vā pāsādavarassa upari gato. Sahassaṁ nemimaṇḍalānaṁ",
  "atk-s0201a4:50_3": "volokeyyāti pāsādapariveṇe nābhiyā patiṭṭhitānaṁ nemivaṭṭiyā nemivaṭṭiṁ āhacca ṭhitānaṁ",
  "atk-s0201a4:50_4": "nemimaṇḍalānaṁ sahassaṁ vātapānaṁ vivaritvā olokeyya, tassa nābhiyopi pākaṭā honti,",
  "atk-s0201a4:50_5": "arāpi arantarānipi nemiyopi. Evameva kho, āvusoti, āvuso, evaṁ ayampi dibbacakkhuko",
  "atk-s0201a4:50_6": "bhikkhu dibbena cakkhunā atikkantamānusakena sahassaṁ lokānaṁ voloketi. Tassa pāsāde",
  "atk-s0201a4:50_7": "ṭhitapurisassa cakkanābhiyo viya cakkavāḷasahasse sinerusahassaṁ pākaṭaṁ hoti. Arā",
  "atk-s0201a4:50_8": "viya dīpā pākaṭā honti. Arantarāni viya dīpaṭṭhitamanussā pākaṭā honti. Nemiyo viya",
  "atk-s0201a4:50_9": "cakkavāḷapabbatā pākaṭā honti.",
  "atk-s0201a4:51": "336.Āraññikoti samādiṇṇaaraññadhutaṅgo. Sesapadesupi eseva nayo.",
  "atk-s0201a4:52_0": "337.No ca saṁsādentīti na osādenti. Sahetukañhi sakāraṇaṁ katvā pañhaṁ pucchituṁ",
  "atk-s0201a4:52_1": "vissajjitumpi asakkonto saṁsādeti nāma. Evaṁ na karontīti attho. Pavattinī hotīti",
  "atk-s0201a4:52_2": "nadīsotodakaṁ viya pavattati.",
  "atk-s0201a4:53": "338.Yāyavihārasamāpattiyāti yāya lokiyāya vihārasamāpattiyā, yāya lokuttarāya vihārasamāpattiyā.",
  "atk-s0201a4:54_0": "339.Sādhu sādhu sāriputtāti ayaṁ sādhukāro ānandattherassa dinno. Sāriputtattherena",
  "atk-s0201a4:54_1": "pana saddhiṁ bhagavā ālapati. Esa nayo sabbattha. Yathā taṁ ānandovāti yathā ānandova",
  "atk-s0201a4:54_2": "sammā byākaraṇamāno byākareyya, evaṁ byākataṁ ānandena attano anucchavikameva, ajjhāsayānurūpameva",
  "atk-s0201a4:54_3": "byākatanti attho. Ānandatthero hi attanāpi bahussuto, ajjhāsayopissa evaṁ hoti –",
  "atk-s0201a4:54_4": "‘‘aho vata sāsane sabrahmacārī bahussutā bhaveyyu’’nti. Kasmā? Bahussutassa hi kappiyākappiyaṁ",
  "atk-s0201a4:54_5": "sāvajjānavajjaṁ, garukalahukaṁ satekicchātekicchaṁ pākaṭaṁ hoti. Bahussuto uggahitabuddhavacanaṁ",
  "atk-s0201a4:54_6": "āvajjitvā imasmiṁ ṭhāne sīlaṁ kathitaṁ, imasmiṁ samādhi, imasmiṁ vipassanā, imasmiṁ",
  "atk-s0201a4:54_7": "maggaphalanibbānānīti sīlassa āgataṭṭhāne sīlaṁ pūretvā, samādhissa āgataṭṭhāne samādhiṁ",
  "atk-s0201a4:54_8": "pūretvā vipassanāya āgataṭṭhāne vipassanāgabbhaṁ gaṇhāpetvā maggaṁ bhāvetvā phalaṁ",
  "atk-s0201a4:54_9": "sacchikaroti. Tasmā therassa evaṁ ajjhāsayo hoti – ‘‘aho vata sabrahmacārī ekaṁ vā",
  "atk-s0201a4:54_10": "dve vā tayo vā cattāro vā pañca vā nikāye uggahetvā āvajjantā sīlādīnaṁ āgataṭṭhānesu",
  "atk-s0201a4:54_11": "sīlādīni paripūretvā anukkamena maggaphalanibbānāni sacchikareyyu’’nti. Sesavāresupi eseva nayo.",
  "atk-s0201a4:55_0": "340. Āyasmā hi revato jhānajjhāsayo jhānābhirato, tasmāssa evaṁ hoti – ‘‘aho vata",
  "atk-s0201a4:55_1": "sabrahmacārī ekikā nisīditvā kasiṇaparikammaṁ katvā aṭṭha samāpattiyo nibbattetvā",
  "atk-s0201a4:55_2": "jhānapadaṭṭhānaṁ vipassanaṁ vaḍḍhetvā lokuttaradhammaṁ sacchikareyyu’’nti. Tasmā evaṁ byākāsi.",
  "atk-s0201a4:56_0": "341. Āyasmā anuruddho dibbacakkhuko, tassa evaṁ hoti – ‘‘aho vata sabrahmacārī ālokaṁ",
  "atk-s0201a4:56_1": "vaḍḍhetvā dibbena cakkhunā anekesu cakkavāḷasahassesu cavamāne ca upapajjamāne ca",
  "atk-s0201a4:56_2": "satte disvā vaṭṭabhayena cittaṁ saṁvejetvā vipassanaṁ vaḍḍhetvā lokuttaradhammaṁ",
  "atk-s0201a4:56_3": "sacchikareyyu’’nti. Tasmā evaṁ byākāsi.",
  "atk-s0201a4:57_0": "342. Āyasmā mahākassapo dhutavādo, tassa evaṁ hoti – ‘‘aho vata sabrahmacārī dhutavādā",
  "atk-s0201a4:57_1": "hutvā dhutaṅgānubhāvena paccayataṇhaṁ milāpetvā aparepi nānappakāre kilese dhunitvā",
  "atk-s0201a4:57_2": "vipassanaṁ vaḍḍhetvā lokuttaradhammaṁ sacchikareyyu’’nti. Tasmā evaṁ byākāsi.",
  "atk-s0201a4:58_0": "343. Āyasmā mahāmoggallāno samādhipāramiyā matthakaṁ patto, sukhumaṁ pana cittantaraṁ",
  "atk-s0201a4:58_1": "khandhantaraṁ dhātvantaraṁ āyatanantaraṁ jhānokkantikaṁ ārammaṇokkantikaṁ aṅgavavatthānaṁ",
  "atk-s0201a4:58_2": "ārammaṇavavatthānaṁ aṅgasaṅkanti ārammaṇasaṅkanti ekatovaḍḍhanaṁ ubhatovaḍḍhananti",
  "atk-s0201a4:58_3": "ābhidhammikadhammakathikasseva pākaṭaṁ. Anābhidhammiko hi dhammaṁ kathento – ‘‘ayaṁ",
  "atk-s0201a4:58_4": "sakavādo ayaṁ paravādo’’ti na jānāti. Sakavādaṁ dīpessāmīti paravādaṁ dīpeti, paravādaṁ",
  "atk-s0201a4:58_5": "dīpessāmīti sakavādaṁ dīpeti, dhammantaraṁ visaṁvādeti. Ābhidhammiko sakavādaṁ sakavādaniyāmeneva",
  "atk-s0201a4:58_6": ", paravādaṁ paravādaniyāmeneva dīpeti, dhammantaraṁ na visaṁvādeti. Tasmā therassa",
  "atk-s0201a4:58_7": "evaṁ hoti – ‘‘aho vata sabrahmacārī ābhidhammikā hutvā sukhumesu ṭhānesu ñāṇaṁ otāretvā",
  "atk-s0201a4:58_8": "vipassanaṁ vaḍḍhetvā lokuttaradhammaṁ sacchikareyyu’’nti. Tasmā evaṁ byākāsi.",
  "atk-s0201a4:59_0": "344. Āyasmā sāriputto paññāpāramiyā matthakaṁ patto, paññavāyeva ca cittaṁ attano",
  "atk-s0201a4:59_1": "vase vattetuṁ sakkoti, na duppañño. Duppañño hi uppannassa cittassa vase vattetvā",
  "atk-s0201a4:59_2": "ito cito ca vipphanditvāpi katipāheneva gihibhāvaṁ patvā anayabyasanaṁ pāpuṇāti.",
  "atk-s0201a4:59_3": "Tasmā therassa evaṁ hoti – ‘‘aho vata sabrahmacārī acittavasikā hutvā cittaṁ attano",
  "atk-s0201a4:59_4": "vase vattetvā sabbānassa visevitavipphanditāni bhañjitvā īsakampi bahi nikkhamituṁ",
  "atk-s0201a4:59_5": "adentā vipassanaṁ vaḍḍhetvā lokuttaradhammaṁ sacchikareyyu’’nti. Tasmā evaṁ byākāsi.",
  "atk-s0201a4:60_0": "345.Sabbesaṁ vo, sāriputta, subhāsitaṁ pariyāyenāti sāriputta, yasmā saṅghārāmassa",
  "atk-s0201a4:60_1": "nāma bahussutabhikkhūhipi sobhanakāraṇaṁ atthi, jhānābhiratehipi, dibbacakkhukehipi,",
  "atk-s0201a4:60_2": "dhutavādehipi, ābhidhammikehipi, acittavasikehipi sobhanakāraṇaṁ atthi. Tasmā sabbesaṁ",
  "atk-s0201a4:60_3": "vo subhāsitaṁ pariyāyena, tena tena kāraṇena subhāsitameva, no dubbhāsitaṁ. Apica",
  "atk-s0201a4:60_4": "mamapi suṇāthāti apica mamapi vacanaṁ suṇātha. Na tāvāhaṁ imaṁ pallaṅkaṁ bhindissāmīti",
  "atk-s0201a4:60_5": "na tāva ahaṁ imaṁ caturaṅgavīriyaṁ adhiṭṭhāya ābhujitaṁ pallaṅkaṁ bhindissāmi, na",
  "atk-s0201a4:60_6": "mocessāmīti attho. Idaṁ kira bhagavā paripākagate ñāṇe rajjasiriṁ pahāya katābhinikkhamano",
  "atk-s0201a4:60_7": "anupubbena bodhimaṇḍaṁ āruyha caturaṅgavīriyaṁ adhiṭṭhāya aparājitapallaṅkaṁ ābhujitvā",
  "atk-s0201a4:60_8": "daḷhasamādāno hutvā nisinno tiṇṇaṁ mārānaṁ matthakaṁ bhinditvā paccūsasamaye dasasahassilokadhātuṁ",
  "atk-s0201a4:60_9": "unnādento sabbaññutaññāṇaṁ paṭivijjhi, taṁ attano mahābodhipallaṅkaṁ sandhāya evamāha.",
  "atk-s0201a4:60_10": "Apica pacchimaṁ janataṁ anukampamānopi paṭipattisāraṁ puthujjanakalyāṇakaṁ dassento",
  "atk-s0201a4:60_11": "evamāha. Passati hi bhagavā – ‘‘anāgate evaṁ ajjhāsayā kulaputtā iti paṭisañcikkhissanti,",
  "atk-s0201a4:60_12": "‘bhagavā mahāgosiṅgasuttaṁ kathento idha, sāriputta, bhikkhu pacchābhattaṁ…pe… evarūpena",
  "atk-s0201a4:60_13": "kho, sāriputta, bhikkhunā gosiṅgasālavanaṁ sobheyyāti āha, mayaṁ bhagavato ajjhāsayaṁ",
  "atk-s0201a4:60_14": "gaṇhissāmā’ti pacchābhattaṁ piṇḍapātapaṭikkantā caturaṅgavīriyaṁ adhiṭṭhāya daḷhasamādānā",
  "atk-s0201a4:60_15": "hutvā ‘arahattaṁ appatvā imaṁ pallaṅkaṁ na bhindissāmā’ti samaṇadhammaṁ kātabbaṁ",
  "atk-s0201a4:60_16": "maññissanti, te evaṁ paṭipannā katipāheneva jātijarāmaraṇassa antaṁ karissantī’’ti,",
  "atk-s0201a4:60_17": "imaṁ pacchimaṁ janataṁ anukampamāno paṭipattisāraṁ puthujjanakalyāṇakaṁ dassento",
  "atk-s0201a4:60_18": "evamāha. Evarūpena kho, sāriputta, bhikkhunā gosiṅgasālavanaṁ sobheyyāti, sāriputta,",
  "atk-s0201a4:60_19": "evarūpena bhikkhunā nippariyāyeneva gosiṅgasālavanaṁ sobheyyāti yathānusandhināva",
  "atk-s0201a4:60_20": "desanaṁ niṭṭhapesīti.",
  "atk-s0201a4:61": "Papañcasūdaniyā majjhimanikāyaṭṭhakathāya",
  "atk-s0201a4:62": "Mahāgosiṅgasuttavaṇṇanā niṭṭhitā.",
  "atk-s0201a4:63": "3. Mahāgopālakasuttavaṇṇanā",
  "atk-s0201a4:64_0": "346.Evaṁme sutanti mahāgopālakasuttaṁ. Tattha tisso kathā ekanāḷikā, caturassā, nisinnavattikāti.",
  "atk-s0201a4:64_1": "Tattha pāḷiṁ vatvā ekekapadassa atthakathanaṁ ekanāḷikā nāma. Apaṇḍitaṁ gopālakaṁ",
  "atk-s0201a4:64_2": "dassetvā, apaṇḍitaṁ bhikkhuṁ dassetvā, paṇḍitaṁ gopālakaṁ dassetvā, paṇḍitaṁ bhikkhuṁ",
  "atk-s0201a4:64_3": "dassetvāti catukkaṁ bandhitvā kathanaṁ caturassā nāma. Apaṇḍitaṁ gopālakaṁ dassetvā",
  "atk-s0201a4:64_4": "pariyosānagamanaṁ, apaṇḍitaṁ bhikkhuṁ dassetvā pariyosānagamanaṁ, paṇḍitaṁ gopālakaṁ",
  "atk-s0201a4:64_5": "dassetvā pariyosānagamanaṁ, paṇḍitaṁ bhikkhuṁ dassetvā pariyosānagamananti ayaṁ nisinnavattikā",
  "atk-s0201a4:64_6": "nāma. Ayaṁ idha sabbācariyānaṁ āciṇṇā.",
  "atk-s0201a4:65_0": "Ekādasahi, bhikkhave, aṅgehīti ekādasahi aguṇakoṭṭhāsehi. Gogaṇanti gomaṇḍalaṁ. Pariharitunti",
  "atk-s0201a4:65_1": "pariggahetvā vicarituṁ. Phātiṁ kātunti vaḍḍhiṁ āpādetuṁ. Idhāti imasmiṁ loke. Na",
  "atk-s0201a4:65_2": "rūpaññū hotīti gaṇanato vā vaṇṇato vā rūpaṁ na jānāti. Gaṇanato na jānāti nāma attano",
  "atk-s0201a4:65_3": "gunnaṁ sataṁ vā sahassaṁ vāti saṅkhyaṁ na jānāti. So gāvīsu haṭāsu vā palātāsu vā",
  "atk-s0201a4:65_4": "gogaṇaṁ gaṇetvā, ajja ettikā na dissantīti dve tīṇi gāmantarāni vā aṭaviṁ vā vicaranto",
  "atk-s0201a4:65_5": "na pariyesati, aññesaṁ gāvīsu attano gogaṇaṁ paviṭṭhāsupi gogaṇaṁ gaṇetvā, ‘‘imā",
  "atk-s0201a4:65_6": "ettikā gāvo na amhāka’’nti yaṭṭhiyā pothetvā na nīharati, tassa naṭṭhā gāviyo naṭṭhāva",
  "atk-s0201a4:65_7": "honti. Paragāviyo gahetvā vicarantaṁ gosāmikā disvā, ‘‘ayaṁ ettakaṁ kālaṁ amhākaṁ",
  "atk-s0201a4:65_8": "dhenuṁ gaṇhātī’’ti tajjetvā attano gāviyo gahetvā gacchanti. Tassa gogaṇopi parihāyati,",
  "atk-s0201a4:65_9": "pañcagorasaparibhogatopi paribāhiro hoti. Vaṇṇato na jānāti nāma – ‘‘ettikā gāvo",
  "atk-s0201a4:65_10": "setā, ettikā rattā, ettikā kāḷā, ettikā kabarā ettikā nīlā’’ti na jānāti, so gāvīsu",
  "atk-s0201a4:65_11": "haṭāsu vā…pe… pañcagorasaparibhogatopi paribāhiro hoti.",
  "atk-s0201a4:66_0": "Na lakkhaṇakusalo hotīti gāvīnaṁ sarīre kataṁ dhanusattisūlādibhedaṁ lakkhaṇaṁ na",
  "atk-s0201a4:66_1": "jānāti , so gāvīsu haṭāsu vā palātāsu vā ajja asukalakkhaṇā ca asukalakkhaṇā ca gāvo",
  "atk-s0201a4:66_2": "na dissanti…pe… pañcagorasaparibhogatopi paribāhiro hoti.",
  "atk-s0201a4:67_0": "Na āsāṭikaṁ hāretāti gunnaṁ khāṇukaṇṭakādīhi pahaṭaṭṭhānesu vaṇo hoti. Tattha nīlamakkhikā",
  "atk-s0201a4:67_1": "aṇḍakāni pātenti, tesaṁ āsāṭikāti nāma. Tāni daṇḍena apanetvā bhesajjaṁ dātabbaṁ",
  "atk-s0201a4:67_2": "hoti. Bālo gopālako tathā na karoti, tena vuttaṁ – ‘‘na āsāṭikaṁ hāretā hotī’’ti.",
  "atk-s0201a4:67_3": "Tassa gunnaṁ vaṇā vaḍḍhanti, gambhīrā honti, pāṇakā kucchiṁ pavisanti, gāvo gelaññābhibhūtā",
  "atk-s0201a4:67_4": "neva yāvadatthaṁ tiṇāni khādituṁ, na pānīyaṁ pātuṁ sakkonti. Tattha gunnaṁ khīraṁ",
  "atk-s0201a4:67_5": "chijjati, goṇānaṁ javo hāyati, ubhayesaṁ jīvitantarāyo hoti. Evamassa gogaṇopi parihāyati,",
  "atk-s0201a4:67_6": "pañcagorasatopi paribāhiro hoti.",
  "atk-s0201a4:68_0": "Na vaṇaṁ paṭicchādetā hotīti gunnaṁ vuttanayeneva sañjāto vaṇo bhesajjaṁ datvā vākena",
  "atk-s0201a4:68_1": "vā cīrakena vā bandhitvā paṭicchādetabbo hoti. Bālo gopālako tathā na karoti, athassa",
  "atk-s0201a4:68_2": "gunnaṁ vaṇehi yūsā paggharanti, tā aññamaññaṁ nighaṁsenti, tena aññesampi vaṇā jāyanti.",
  "atk-s0201a4:68_3": "Evaṁ gāvo gelaññābhibhūtā neva yāvadatthaṁ tiṇāni khādituṁ…pe… paribāhiro hoti.",
  "atk-s0201a4:69_0": "Na dhūmaṁ kattā hotīti antovasse ḍaṁsamakasādīnaṁ ussannakāle gogaṇe vajaṁ paviṭṭhe",
  "atk-s0201a4:69_1": "tattha tattha dhūmo kātabbo hoti, apaṇḍito gopālako taṁ na karoti. Gogaṇo sabbarattiṁ",
  "atk-s0201a4:69_2": "ḍaṁsādīhi upadduto niddaṁ alabhitvā punadivase araññe tattha tattha rukkhamūlādīsu",
  "atk-s0201a4:69_3": "nipajjitvā niddāyati, neva yāvadatthaṁ tiṇāni khādituṁ…pe… pañcagorasaparibhogatopi paribāhiro hoti.",
  "atk-s0201a4:70_0": "Na titthaṁ jānātīti titthaṁ samanti vā visamanti vā sagāhanti vā niggāhanti vā na",
  "atk-s0201a4:70_1": "jānāti, so atitthena gāviyo otāreti. Tāsaṁ visamatitthe pāsāṇādīni akkamantīnaṁ pādā",
  "atk-s0201a4:70_2": "bhijjanti, sagāhaṁ gambhīraṁ titthaṁ otiṇṇā kumbhīlādayo gāhā gaṇhanti. Ajja ettikā",
  "atk-s0201a4:70_3": "gāvo naṭṭhā, ajja ettikāti vattabbataṁ āpajjati. Evamassa gogaṇopi parihāyati, pañcagorasatopi paribāhiro hoti.",
  "atk-s0201a4:71_0": "Napītaṁ jānātīti pītampi apītampi na jānāti. Gopālakena hi ‘‘imāya gāviyā pītaṁ,",
  "atk-s0201a4:71_1": "imāya na pītaṁ, imāya pānīyatitthe okāso laddho, imāya na laddho’’ti evaṁ pītāpītaṁ",
  "atk-s0201a4:71_2": "jānitabbaṁ hoti. Ayaṁ pana divasabhāgaṁ araññe gogaṇaṁ rakkhitvā pānīyaṁ pāyessāmīti",
  "atk-s0201a4:71_3": "nadiṁ vā taḷākaṁ vā gahetvā gacchati. Tattha mahāusabhā ca anuusabhā ca balavagāviyo",
  "atk-s0201a4:71_4": "ca dubbalāni ceva mahallakāni ca gorūpāni siṅgehi vā phāsukāhi vā paharitvā attano",
  "atk-s0201a4:71_5": "okāsaṁ katvā ūruppamāṇaṁ udakaṁ pavisitvā yathākāmaṁ pivanti. Avasesā okāsaṁ alabhamānā",
  "atk-s0201a4:71_6": "tīre ṭhatvā kalalamissakaṁ udakaṁ pivanti, apītā eva vā honti. Atha ne gopālako piṭṭhiyaṁ",
  "atk-s0201a4:71_7": "paharitvā puna araññaṁ paveseti, tattha apītagāviyo pipāsāya sukkhamānā yāvadatthaṁ",
  "atk-s0201a4:71_8": "tiṇāni khādituṁ na sakkonti, tattha gunnaṁ khīraṁ chijjati, goṇānaṁ javo hāyati…pe… paribāhiro hoti.",
  "atk-s0201a4:72_0": "Na vīthiṁ jānātīti ‘‘ayaṁ maggo samo khemo, ayaṁ visamo sāsaṅko sappaṭibhayo’’ti",
  "atk-s0201a4:72_1": "na jānāti. So samaṁ khemaṁ maggaṁ vajjetvā gogaṇaṁ itaraṁ maggaṁ paṭipādeti, tattha",
  "atk-s0201a4:72_2": "gāvo sīhabyagghādīnaṁ gandhena coraparissayena vā abhibhūtā bhantamigasappaṭibhāgā",
  "atk-s0201a4:72_3": "gīvaṁ ukkhipitvā tiṭṭhanti, neva yāvadatthaṁ tiṇāni khādanti, na pānīyaṁ pivanti,",
  "atk-s0201a4:72_4": "tattha gunnaṁ khīraṁ chijjati…pe… paribāhiro hoti.",
  "atk-s0201a4:73_0": "Na gocarakusalo hotīti gopālakena hi gocarakusalena bhavitabbaṁ, pañcāhikavāro vā",
  "atk-s0201a4:73_1": "sattāhikavāro vā jānitabbo, ekadisāya gogaṇaṁ cāretvā punadivase tattha na cāretabbo.",
  "atk-s0201a4:73_2": "Mahatā hi gogaṇena ciṇṇaṭṭhānaṁ bheritalaṁ viya suddhaṁ hoti nittiṇaṁ, udakampi āluḷīyati.",
  "atk-s0201a4:73_3": "Tasmā pañcame vā sattame vā divase puna tattha cāretuṁ vaṭṭati, ettakena hi tiṇampi",
  "atk-s0201a4:73_4": "paṭiviruhati, udakampi pasīdati. Ayaṁ pana imaṁ pañcāhikavāraṁ vā sattāhikavāraṁ",
  "atk-s0201a4:73_5": "vā na jānāti, divase divase rakkhitaṭṭhāneyeva rakkhati. Athassa gogaṇo haritatiṇaṁ",
  "atk-s0201a4:73_6": "na labhati, sukkhatiṇaṁ khādanto kalalamissakaṁ udakaṁ pivati, tattha gunnaṁ khīraṁ",
  "atk-s0201a4:73_7": "chijjati…pe… paribāhiro hoti.",
  "atk-s0201a4:74_0": "Anavasesadohī ca hotīti paṇḍitagopālakena yāva vacchakassa maṁsalohitaṁ saṇṭhāti,",
  "atk-s0201a4:74_1": "tāva ekaṁ dve thane ṭhapetvā sāvasesadohinā bhavitabbaṁ. Ayaṁ vacchakassa kiñci anavasesetvā",
  "atk-s0201a4:74_2": "duhati, khīrapako vaccho khīrapipāsāya sukkhati, saṇṭhātuṁ asakkonto kampamāno mātu",
  "atk-s0201a4:74_3": "purato patitvā kālaṅkaroti. Mātā puttakaṁ disvā, ‘‘mayhaṁ puttako attano mātukhīraṁ",
  "atk-s0201a4:74_4": "pātumpi na labhatī’’ti puttasokena na yāvadatthaṁ tiṇāni khādituṁ, na pānīyaṁ pātuṁ",
  "atk-s0201a4:74_5": "sakkoti, thanesu khīraṁ chijjati. Evamassa gogaṇopi parihāyati, pañcagorasatopi paribāhiro hoti.",
  "atk-s0201a4:75_0": "Gunnaṁ pituṭṭhānaṁ karontīti gopitaro. Gāvo pariṇayanti yathāruciṁ gahetvā gacchantīti",
  "atk-s0201a4:75_1": "gopariṇāyakā. Na atirekapūjāyāti paṇḍito hi gopālako evarūpe usabhe atirekapūjāya",
  "atk-s0201a4:75_2": "pūjeti, paṇītaṁ gobhattaṁ deti, gandhapañcaṅgulikehi maṇḍeti, mālaṁ pilandheti, siṅge",
  "atk-s0201a4:75_3": "suvaṇṇarajatakosake ca dhāreti, rattiṁ dīpaṁ jāletvā celavitānassa heṭṭhā sayāpeti.",
  "atk-s0201a4:75_4": "Ayaṁ pana tato ekasakkārampi na karoti, usabhā atirekapūjaṁ alabhamānā gogaṇaṁ na",
  "atk-s0201a4:75_5": "rakkhanti, parissayaṁ na vārenti. Evamassa gogaṇo parihāyati, pañcagorasato paribāhiro hoti.",
  "atk-s0201a4:76_0": "347.Idhāti imasmiṁ sāsane. Na rūpaññū hotīti, ‘‘cattāri mahābhūtāni catunnañca mahābhūtānaṁ",
  "atk-s0201a4:76_1": "upādāyarūpa’’nti evaṁ vuttarūpaṁ dvīhākārehi na jānāti gaṇanato vā samuṭṭhānato vā.",
  "atk-s0201a4:76_2": "Gaṇanato na jānāti nāma, ‘‘cakkhāyatanaṁ, sota-ghāna-jivhā-kāyāyatanaṁ, rūpa-sadda-gandha-rasa-phoṭṭhabbāyatanaṁ,",
  "atk-s0201a4:76_3": "itthindriyaṁ, purisindriyaṁ, jīvitindriyaṁ, kāyaviññatti, vacīviññatti, ākāsadhātu,",
  "atk-s0201a4:76_4": "āpodhātu, rūpassa lahutā, mudutā, kammaññatā, upacayo, santati, jaratā, rūpassa aniccatā,",
  "atk-s0201a4:76_5": "kabaḷīkāro āhāro’’ti evaṁ pāḷiyaṁ āgatā pañcavīsati rūpakoṭṭhāsāti na jānāti. Seyyathāpi",
  "atk-s0201a4:76_6": "so gopālako gaṇanato gunnaṁ rūpaṁ na jānāti, tathūpamo ayaṁ bhikkhu. So gaṇanato",
  "atk-s0201a4:76_7": "rūpaṁ ajānanto rūpaṁ pariggahetvā arūpaṁ vavatthapetvā rūpārūpaṁ pariggahetvā paccayaṁ",
  "atk-s0201a4:76_8": "sallakkhetvā lakkhaṇaṁ āropetvā kammaṭṭhānaṁ matthakaṁ pāpetuṁ na sakkoti. So yathā",
  "atk-s0201a4:76_9": "tassa gopālakassa gogaṇo na vaḍḍhati, evaṁ imasmiṁ sāsane sīlasamādhivipassanāmaggaphalanibbānehi",
  "atk-s0201a4:76_10": "na vaḍḍhati, yathā ca so gopālako pañcahi gorasehi paribāhiro hoti, evaṁ asekkhena",
  "atk-s0201a4:76_11": "sīlakkhandhena, asekkhena samādhi, paññā, vimutti, vimuttiñāṇadassanakkhandhenāti",
  "atk-s0201a4:76_12": "pañcahi dhammakkhandhehi paribāhiro hoti.",
  "atk-s0201a4:77_0": "Samuṭṭhānato na jānāti nāma, ‘‘ettakaṁ rūpaṁ ekasamuṭṭhānaṁ, ettakaṁ dvisamuṭṭhānaṁ,",
  "atk-s0201a4:77_1": "ettakaṁ tisamuṭṭhānaṁ, ettakaṁ catusamuṭṭhānaṁ, ettakaṁ na kutocisamuṭṭhātī’’ti na",
  "atk-s0201a4:77_2": "jānāti. Seyyathāpi so gopālako vaṇṇato gunnaṁ rūpaṁ na jānāti, tathūpamo ayaṁ bhikkhu.",
  "atk-s0201a4:77_3": "So samuṭṭhānato rūpaṁ ajānanto rūpaṁ pariggahetvā arūpaṁ vavatthapetvā…pe… paribāhiro hoti.",
  "atk-s0201a4:78_0": "Na lakkhaṇakusalo hotīti kammalakkhaṇo bālo, kammalakkhaṇo paṇḍitoti evaṁ vuttaṁ",
  "atk-s0201a4:78_1": "kusalākusalaṁ kammaṁ paṇḍitabālalakkhaṇanti na jānāti. So evaṁ ajānanto bāle vajjetvā",
  "atk-s0201a4:78_2": "paṇḍite na sevati, bāle vajjetvā paṇḍite asevanto kappiyākappiyaṁ kusalākusalaṁ sāvajjānavajjaṁ",
  "atk-s0201a4:78_3": "garukalahukaṁ satekicchaatekicchaṁ kāraṇākāraṇaṁ na jānāti; taṁ ajānanto kammaṭṭhānaṁ",
  "atk-s0201a4:78_4": "gahetvā vaḍḍhetuṁ na sakkoti. So yathā tassa gopālakassa gogaṇo na vaḍḍhati, evaṁ",
  "atk-s0201a4:78_5": "imasmiṁ sāsane yathāvuttehi sīlādīhi na vaḍḍhati, gopālako viya ca pañcahi gorasehi",
  "atk-s0201a4:78_6": "pañcahi dhammakkhandhehi paribāhiro hoti.",
  "atk-s0201a4:79_0": "Na āsāṭikaṁ hāretā hotīti uppannaṁ kāmavitakkanti evaṁ vutte kāmavitakkādike na vinodeti,",
  "atk-s0201a4:79_1": "so imaṁ akusalavitakkaṁ āsāṭikaṁ ahāretvā vitakkavasiko hutvā vicaranto kammaṭṭhānaṁ",
  "atk-s0201a4:79_2": "gahetvā vaḍḍhetuṁ na sakkoti, so yathā tassa gopālakassa…pe… paribāhiro hoti.",
  "atk-s0201a4:80_0": "Na vaṇaṁ paṭicchādetā hotīti cakkhunā rūpaṁ disvā nimittaggāhī hotītiādinā nayena",
  "atk-s0201a4:80_1": "sabbārammaṇesu nimittaṁ gaṇhanto yathā so gopālako vaṇaṁ na paṭicchādeti, evaṁ saṁvaraṁ",
  "atk-s0201a4:80_2": "na sampādeti. So vivaṭadvāro vicaranto kammaṭṭhānaṁ gahetvā vaḍḍhetuṁ na sakkoti…pe… paribāhiro hoti.",
  "atk-s0201a4:81_0": "Na dhūmaṁ kattā hotīti so gopālako dhūmaṁ viya dhammadesanādhūmaṁ na karoti, dhammakathaṁ",
  "atk-s0201a4:81_1": "vā sarabhaññaṁ vā upanisinnakathaṁ vā anumodanaṁ vā na karoti . Tato naṁ manussā",
  "atk-s0201a4:81_2": "bahussuto guṇavāti na jānanti, te guṇāguṇaṁ ajānantā catūhi paccayehi saṅgahaṁ na",
  "atk-s0201a4:81_3": "karonti . So paccayehi kilamamāno buddhavacanaṁ sajjhāyaṁ kātuṁ vattapaṭipattiṁ pūretuṁ",
  "atk-s0201a4:81_4": "kammaṭṭhānaṁ gahetvā vaḍḍhetuṁ na sakkoti…pe… paribāhiro hoti.",
  "atk-s0201a4:82_0": "Na titthaṁ jānātīti titthabhūte bahussutabhikkhū na upasaṅkamati, upasaṅkamanto,",
  "atk-s0201a4:82_1": "‘‘idaṁ, bhante, byañjanaṁ kathaṁ ropetabbaṁ, imassa bhāsitassa ko attho, imasmiṁ",
  "atk-s0201a4:82_2": "ṭhāne pāḷi kiṁ vadeti, imasmiṁ ṭhāne attho kiṁ dīpetī’’ti evaṁ na paripucchati na",
  "atk-s0201a4:82_3": "paripañhati, na jānāpetīti attho. Tassa te evaṁ aparipucchato avivaṭañceva na vivaranti,",
  "atk-s0201a4:82_4": "bhājetvā na dassenti, anuttānīkatañca na uttānīkaronti, apākaṭaṁ na pākaṭaṁ karonti.",
  "atk-s0201a4:82_5": "Anekavihitesu ca kaṅkhāṭhāniyesu dhammesūti anekavidhāsu kaṅkhāsu ekaṁ kaṅkhampi",
  "atk-s0201a4:82_6": "na paṭivinodenti. Kaṅkhā eva hi kaṅkhāṭhāniyā dhammā nāma. Tattha ekaṁ kaṅkhampi",
  "atk-s0201a4:82_7": "na nīharantīti attho. So evaṁ bahussutatitthaṁ anupasaṅkamitvā sakaṅkho kammaṭṭhānaṁ",
  "atk-s0201a4:82_8": "gahetvā vaḍḍhetuṁ na sakkoti. Yathā ca so gopālako titthaṁ na jānāti, evaṁ ayampi",
  "atk-s0201a4:82_9": "bhikkhu dhammatitthaṁ na jānāti, ajānanto avisaye pañhaṁ pucchati, abhidhammikaṁ",
  "atk-s0201a4:82_10": "upasaṅkamitvā kappiyākappiyaṁ pucchati, vinayadharaṁ upasaṅkamitvā rūpārūpaparicchedaṁ",
  "atk-s0201a4:82_11": "pucchati. Te avisaye puṭṭhā kathetuṁ na sakkonti, so attanā sakaṅkho kammaṭṭhānaṁ",
  "atk-s0201a4:82_12": "gahetvā vaḍḍhetuṁ na sakkoti…pe… paribāhiro hoti.",
  "atk-s0201a4:83_0": "Na pītaṁ jānātīti yathā so gopālako pītāpītaṁ na jānāti, evaṁ dhammūpasañhitaṁ pāmojjaṁ",
  "atk-s0201a4:83_1": "na jānāti na labhati, savanamayaṁ puññakiriyavatthuṁ nissāya ānisaṁsaṁ na vindati,",
  "atk-s0201a4:83_2": "dhammassavanaggaṁ gantvā sakkaccaṁ na suṇāti, nisinno niddāyati, kathaṁ katheti,",
  "atk-s0201a4:83_3": "aññavihitako hoti, so sakkaccaṁ dhammaṁ asuṇanto kammaṭṭhānaṁ gahetvā vaḍḍhetuṁ na",
  "atk-s0201a4:83_4": "sakkoti…pe… paribāhiro hoti.",
  "atk-s0201a4:84_0": "Na vīthiṁ jānātīti so gopālako maggāmaggaṁ viya, – ‘‘ayaṁ lokiyo ayaṁ lokuttaro’’ti",
  "atk-s0201a4:84_1": "ariyaṁ aṭṭhaṅgikaṁ maggaṁ yathābhūtaṁ na pajānāti. Ajānanto lokiyamagge abhinivisitvā",
  "atk-s0201a4:84_2": "lokuttaraṁ nibbattetuṁ na sakkoti…pe… paribāhiro hoti.",
  "atk-s0201a4:85_0": "Na gocarakusalo hotīti so gopālako pañcāhikavāre sattāhikavāre viya cattāro satipaṭṭhāne",
  "atk-s0201a4:85_1": ", ‘‘ime lokiyā ime lokuttarā’’ti yathābhūtaṁ na pajānāti. Ajānanto sukhumaṭṭhānesu",
  "atk-s0201a4:85_2": "attano ñāṇaṁ carāpetvā lokiyasatipaṭṭhāne abhinivisitvā lokuttaraṁ nibbattetuṁ na",
  "atk-s0201a4:85_3": "sakkoti…pe… paribāhiro hoti.",
  "atk-s0201a4:86_0": "Anavasesadohī ca hotīti paṭiggahaṇe mattaṁ ajānanto anavasesaṁ duhati. Niddesavāre",
  "atk-s0201a4:86_1": "panassa abhihaṭṭhuṁ pavārentīti abhiharitvā pavārenti. Ettha dve abhihārā vācābhihāro",
  "atk-s0201a4:86_2": "ca paccayābhihāro ca. Vācābhihāro nāma manussā bhikkhussa santikaṁ gantvā, ‘‘vadeyyātha,",
  "atk-s0201a4:86_3": "bhante, yenattho’’ti pavārenti. Paccayābhihāro nāma vatthādīni vā telaphāṇitādīni",
  "atk-s0201a4:86_4": "vā gahetvā bhikkhussa santikaṁ gantvā, ‘‘gaṇhatha, bhante, yāvatakena attho’’ti vadanti.",
  "atk-s0201a4:86_5": "Tatra bhikkhu mattaṁ na jānātīti bhikkhu tesu paccayesu pamāṇaṁ na jānāti, – ‘‘dāyakassa",
  "atk-s0201a4:86_6": "vaso veditabbo, deyyadhammassa vaso veditabbo, attano thāmo veditabbo’’ti rathavinīte",
  "atk-s0201a4:86_7": "vuttanayena pamāṇayuttaṁ aggahetvā yaṁ āharanti, taṁ sabbaṁ gaṇhātīti attho. Manussā",
  "atk-s0201a4:86_8": "vippaṭisārino na puna abhiharitvā pavārenti. So paccayehi kilamanto kammaṭṭhānaṁ",
  "atk-s0201a4:86_9": "gahetvā vaḍḍhetuṁ na sakkoti…pe… paribāhiro hoti.",
  "atk-s0201a4:87_0": "Te na atirekapūjāya pūjetā hotīti so gopālako mahāusabhe viya te there bhikkhū imāya",
  "atk-s0201a4:87_1": "āvi ceva raho ca mettāya kāyakammādikāya atirekapūjāya na pūjeti. Tato therā, – ‘‘ime",
  "atk-s0201a4:87_2": "amhesu garucittīkāraṁ na karontī’’ti navake bhikkhū dvīhi saṅgahehi na saṅgaṇhanti,",
  "atk-s0201a4:87_3": "na āmisasaṅgahena cīvarena vā pattena vā pattapariyāpannena vā vasanaṭṭhānena vā.",
  "atk-s0201a4:87_4": "Kilamante milāyantepi nappaṭijagganti. Pāḷiṁ vā aṭṭhakathaṁ vā dhammakathābandhaṁ",
  "atk-s0201a4:87_5": "vā guyhaganthaṁ vā na sikkhāpenti. Navakā therānaṁ santikā sabbaso ime dve saṅgahe",
  "atk-s0201a4:87_6": "alabhamānā imasmiṁ sāsane patiṭṭhātuṁ na sakkonti. Yathā tassa gopālakassa gogaṇo",
  "atk-s0201a4:87_7": "na vaḍḍhati, evaṁ sīlādīni na vaḍḍhanti. Yathā ca so gopālako pañcahi gorasehi paribāhiro",
  "atk-s0201a4:87_8": "hoti, evaṁ pañcahi dhammakkhandhehi paribāhirā honti. Sukkapakkho kaṇhapakkhe vuttavipallāsavasena",
  "atk-s0201a4:87_9": "yojetvā veditabboti.",
  "atk-s0201a4:88": "Papañcasūdaniyā majjhimanikāyaṭṭhakathāya",
  "atk-s0201a4:89": "Mahāgopālakasuttavaṇṇanā niṭṭhitā.",
  "atk-s0201a4:90": "4. Cūḷagopālakasuttavaṇṇanā",
  "atk-s0201a4:91_0": "350.Evaṁme sutanti cūḷagopālakasuttaṁ. Tattha ukkacelāyanti evaṁnāmake nagare. Tasmiṁ",
  "atk-s0201a4:91_1": "kira māpiyamāne rattiṁ gaṅgāsotato maccho thalaṁ patto. Manussā celāni telapātiyaṁ",
  "atk-s0201a4:91_2": "temetvā ukkā katvā macchaṁ gaṇhiṁsu. Nagare niṭṭhite tassa nāmaṁ karonte amhehi nagaraṭṭhānassa",
  "atk-s0201a4:91_3": "gahitadivase celukkāhi maccho gahitoti ukkacelā-tvevassa nāmaṁ akaṁsu. Bhikkhū āmantesīti",
  "atk-s0201a4:91_4": "yasmiṁ ṭhāne nisinnassa sabbā gaṅgā pākaṭā hutvā paññāyati, tādise vālikussade gaṅgātitthe",
  "atk-s0201a4:91_5": "sāyanhasamaye mahābhikkhusaṅghaparivuto nisīditvā mahāgaṅgaṁ paripuṇṇaṁ sandamānaṁ",
  "atk-s0201a4:91_6": "olokento, – ‘‘atthi nu kho imaṁ gaṅgaṁ nissāya koci pubbe vaḍḍhiparihāniṁ patto’’ti",
  "atk-s0201a4:91_7": "āvajjitvā, pubbe ekaṁ bālagopālakaṁ nissāya anekasatasahassā gogaṇā imissā gaṅgāya",
  "atk-s0201a4:91_8": "āvaṭṭe patitvā samuddameva paviṭṭhā, aparaṁ pana paṇḍitagopālakaṁ nissāya anekasatasahassagogaṇassa",
  "atk-s0201a4:91_9": "sotthi jātā vaḍḍhi jātā ārogyaṁ jātanti addasa. Disvā imaṁ kāraṇaṁ nissāya bhikkhūnaṁ",
  "atk-s0201a4:91_10": "dhammaṁ desessāmīti cintetvā bhikkhū āmantesi.",
  "atk-s0201a4:92_0": "Māgadhakoti magadharaṭṭhavāsī. Duppaññajātikoti nippaññasabhāvo dandho mahājaḷo.",
  "atk-s0201a4:92_1": "Asamavekkhitvāti asallakkhetvā anupadhāretvā. Patāresīti tāretuṁ ārabhi. Uttaraṁ",
  "atk-s0201a4:92_2": "tīraṁ suvidehānanti gaṅgāya orime tīre magadharaṭṭhaṁ, pārime tīre videharaṭṭhaṁ,",
  "atk-s0201a4:92_3": "gāvo magadharaṭṭhato videharaṭṭhaṁ netvā rakkhissāmīti uttaraṁ tīraṁ patāresi. Taṁ",
  "atk-s0201a4:92_4": "sandhāya vuttaṁ – ‘‘uttaraṁ tīraṁ suvidehāna’’nti. Āmaṇḍalikaṁ karitvāti maṇḍalikaṁ",
  "atk-s0201a4:92_5": "katvā. Anayabyasanaṁ āpajjiṁsūti avaḍḍhiṁ vināsaṁ pāpuṇiṁsu, mahāsamuddameva pavisiṁsu.",
  "atk-s0201a4:92_6": "Tena hi gopālakena gāvo otārentena gaṅgāya orimatīre samatitthañca visamatitthañca",
  "atk-s0201a4:92_7": "oloketabbaṁ assa, majjhe gaṅgāya gunnaṁ vissamaṭṭhānatthaṁ dve tīṇi vālikatthalāni",
  "atk-s0201a4:92_8": "sallakkhetabbāni assu. Tathā pārimatīre tīṇi cattāri titthāni, imasmā titthā bhaṭṭhā",
  "atk-s0201a4:92_9": "imaṁ titthaṁ gaṇhissanti, imasmā bhaṭṭhā imanti. Ayaṁ pana bālagopālako orimatīre",
  "atk-s0201a4:92_10": "gunnaṁ otaraṇatitthaṁ samaṁ vā visamaṁ vā anoloketvāva majjhe gaṅgāya gunnaṁ vissamaṭṭhānatthaṁ",
  "atk-s0201a4:92_11": "dve tīṇi vālikatthalānipi asallakkhetvāva paratīre cattāri pañca uttaraṇatitthāni",
  "atk-s0201a4:92_12": "asamavekkhitvāva atittheneva gāvo otāresi. Athassa mahāusabho javanasampannatāya",
  "atk-s0201a4:92_13": "ceva thāmasampannatāya ca tiriyaṁ gaṅgāya sotaṁ chetvā pārimaṁ tīraṁ patvā chinnataṭañceva",
  "atk-s0201a4:92_14": "kaṇṭakagumbagahanañca disvā, ‘‘dubbiniviṭṭhameta’’nti ñatvā dhuragga-patiṭṭhānokāsampi",
  "atk-s0201a4:92_15": "alabhitvā paṭinivatti. Gāvo mahāusabho nivatto mayampi nivattissāmāti nivattā. Mahato",
  "atk-s0201a4:92_16": "gogaṇassa nivattaṭṭhāne udakaṁ chijjitvā majjhe gaṅgāya āvaṭṭaṁ uṭṭhapesi. Gogaṇo",
  "atk-s0201a4:92_17": "āvaṭṭaṁ pavisitvā samuddameva patto. Ekopi goṇo arogo nāma nāhosi. Tenāha – ‘‘tattheva",
  "atk-s0201a4:92_18": "anayabyasanaṁ āpajjiṁsū’’ti.",
  "atk-s0201a4:93_0": "Akusalā imassa lokassāti idha loke khandhadhātāyatanesu akusalā achekā, paralokepi",
  "atk-s0201a4:93_1": "eseva nayo. Māradheyyaṁ vuccati tebhūmakadhammā. Amāradheyyaṁ nava lokuttaradhammā.",
  "atk-s0201a4:93_2": "Maccudheyyampi tebhūmakadhammāva. Amaccudheyyaṁ nava lokuttaradhammā. Tattha akusalā",
  "atk-s0201a4:93_3": "achekā. Vacanatthato pana mārassa dheyyaṁ māradheyyaṁ. Dheyyanti ṭhānaṁ vatthu nivāso",
  "atk-s0201a4:93_4": "gocaro. Maccudheyyepi eseva nayo. Tesanti tesaṁ evarūpānaṁ samaṇabrāhmaṇānaṁ, iminā",
  "atk-s0201a4:93_5": "cha satthāro dassitāti veditabbā.",
  "atk-s0201a4:94_0": "351. Evaṁ kaṇhapakkhaṁ niṭṭhapetvā sukkapakkhaṁ dassento bhūtapubbaṁ, bhikkhavetiādimāha.",
  "atk-s0201a4:94_1": "Tattha balavagāvoti dantagoṇe ceva dhenuyo ca. Dammagāvoti dametabbagoṇe ceva avijātagāvo",
  "atk-s0201a4:94_2": "ca. Vacchatareti vacchabhāvaṁ taritvā ṭhite balavavacche. Vacchaketi dhenupake taruṇavacchake",
  "atk-s0201a4:94_3": ". Kisābalaketi appamaṁsalohite mandathāme. Tāvadeva jātakoti taṁdivase jātako. Mātugoravakena",
  "atk-s0201a4:94_4": "vuyhamānoti mātā purato purato huṁhunti goravaṁ katvā saññaṁ dadamānā urena udakaṁ",
  "atk-s0201a4:94_5": "chindamānā gacchati, vacchako tāya goravasaññāya dhenuyā vā urena chinnodakena gacchamāno",
  "atk-s0201a4:94_6": "‘‘mātugoravakena vuyhamāno’’ti vuccati.",
  "atk-s0201a4:95_0": "352.Mārassasotaṁ chetvāti arahattamaggena mārassa taṇhāsotaṁ chetvā. Pāraṁ gatāti",
  "atk-s0201a4:95_1": "mahāusabhā nadīpāraṁ viya saṁsārapāraṁ nibbānaṁ gatā. Pāraṁ agamaṁsūti mahāusabhānaṁ",
  "atk-s0201a4:95_2": "pāraṅgatakkhaṇe gaṅgāya sotassa tayo koṭṭhāse atikkamma ṭhitā mahāusabhe pāraṁ patte",
  "atk-s0201a4:95_3": "disvā tesaṁ gatamaggaṁ paṭipajjitvā pāraṁ agamaṁsu. Pāraṁ gamissantīti catumaggavajjhānaṁ",
  "atk-s0201a4:95_4": "kilesānaṁ tayo koṭṭhāse khepetvā ṭhitā idāni arahattamaggena avasesaṁ taṇhāsotaṁ",
  "atk-s0201a4:95_5": "chetvā balavagāvo viya nadīpāraṁ saṁsārapāraṁ nibbānaṁ gamissantīti. Iminā nayena",
  "atk-s0201a4:95_6": "sabbavāresu attho veditabbo. Dhammānusārino, saddhānusārinoti ime dve paṭhamamaggasamaṅgino.",
  "atk-s0201a4:96_0": "Jānatāti sabbadhamme jānantena buddhena. Suppakāsitoti sukathito. Vivaṭanti vivaritaṁ.",
  "atk-s0201a4:96_1": "Amatadvāranti ariyamaggo. Nibbānapattiyāti tadatthāya vivaṭaṁ. Vinaḷīkatanti vigatamānanaḷaṁ",
  "atk-s0201a4:96_2": "kataṁ. Khemaṁ patthethāti kattukamyatāchandena arahattaṁ patthetha, kattukāmā nibbattetukāmā",
  "atk-s0201a4:96_3": "hothāti attho. ‘‘Patta’tthā’’tipi pāṭho. Evarūpaṁ satthāraṁ labhitvā tumhe pattāyeva",
  "atk-s0201a4:96_4": "nāmāti attho. Sesaṁ sabbattha uttānameva. Bhagavā pana yathānusandhināva desanaṁ niṭṭhapesīti.",
  "atk-s0201a4:97": "Papañcasūdaniyā majjhimanikāyaṭṭhakathāya",
  "atk-s0201a4:98": "Cūḷagopālakasuttavaṇṇanā niṭṭhitā.",
  "atk-s0201a4:99": "5. Cūḷasaccakasuttavaṇṇanā",
  "atk-s0201a4:100_0": "353.Evaṁme sutanti cūḷasaccakasuttaṁ. Tattha mahāvane kūṭāgārasālāyanti mahāvanaṁ",
  "atk-s0201a4:100_1": "nāma sayaṁjātaṁ aropimaṁ saparicchedaṁ mahantaṁ vanaṁ. Kapilavatthusāmantā pana mahāvanaṁ",
  "atk-s0201a4:100_2": "himavantena saha ekābaddhaṁ aparicchedaṁ hutvā mahāsamuddaṁ āhacca ṭhitaṁ. Idaṁ tādisaṁ",
  "atk-s0201a4:100_3": "na hoti. Saparicchedaṁ mahantaṁ vananti mahāvanaṁ. Kūṭāgārasālā pana mahāvanaṁ nissāya",
  "atk-s0201a4:100_4": "kate ārāme kūṭāgāraṁ antokatvā haṁsavaṭṭakacchannena katā sabbākārasampannā buddhassa",
  "atk-s0201a4:100_5": "bhagavato gandhakuṭi veditabbā.",
  "atk-s0201a4:101_0": "Saccakonigaṇṭhaputtoti pubbe kira eko nigaṇṭho ca nigaṇṭhī ca pañca pañca vādasatāni",
  "atk-s0201a4:101_1": "uggahetvā, vādaṁ āropessāmāti jambudīpe vicarantā vesāliyaṁ samāgatā. Licchavirājāno",
  "atk-s0201a4:101_2": "disvā, – ‘‘tvaṁ ko, tvaṁ kā’’ti pucchiṁsu. Nigaṇṭho – ‘‘ahaṁ vādaṁ āropessāmīti jambudīpe",
  "atk-s0201a4:101_3": "vicarāmī’’ti āha. Nigaṇṭhīpi tathā āha. Licchavino, ‘‘idheva aññamaññaṁ vādaṁ āropethā’’ti",
  "atk-s0201a4:101_4": "āhaṁsu. Nigaṇṭhī attanā uggahitāni pañcavādasatāni pucchi, nigaṇṭho kathesi. Nigaṇṭhena",
  "atk-s0201a4:101_5": "pucchitepi nigaṇṭhī kathesiyeva. Ekassapi na jayo, na parājayo, ubho samasamāva ahesuṁ.",
  "atk-s0201a4:101_6": "Licchavino, – ‘‘tumhe ubhopi samasamā āhiṇḍitvā kiṁ karissatha, idheva vasathā’’ti",
  "atk-s0201a4:101_7": "gehaṁ datvā baliṁ paṭṭhapesuṁ. Tesaṁ saṁvāsamanvāya catasso dhītaro jātā, – ekā saccā",
  "atk-s0201a4:101_8": "nāma, ekā lolā nāma, ekā paṭācārā nāma, ekā ācāravatī nāma. Tāpi paṇḍitāva ahesuṁ,",
  "atk-s0201a4:101_9": "mātāpitūhi uggahitāni pañca pañca vādasatāni uggahesuṁ. Tā vayapattā mātāpitaro avocuṁ",
  "atk-s0201a4:101_10": "– ‘‘amhākaṁ ammā kule dārikā nāma hiraññasuvaṇṇādīni datvā kulagharaṁ pesitapubbā",
  "atk-s0201a4:101_11": "nāma natthi. Yo pana agāriko tāsaṁ vādaṁ maddituṁ sakkoti, tassa pādaparicārikā honti.",
  "atk-s0201a4:101_12": "Yo pabbajito tāsaṁ maddituṁ sakkoti, tassa santike pabbajanti. Tumhe kiṁ karissathā’’ti?",
  "atk-s0201a4:101_13": "Mayampi evameva karissāmāti. Catassopi paribbājikavesaṁ gahetvā, ‘‘ayaṁ jambudīpo",
  "atk-s0201a4:101_14": "nāma jambuyā paññāyatī’’ti jambusākhaṁ gahetvā cārikaṁ pakkamiṁsu. Yaṁ gāmaṁ pāpuṇanti,",
  "atk-s0201a4:101_15": "tassa dvāre paṁsupuñje vā vālikapuñje vā jambudhajaṁ ṭhapetvā, – ‘‘yo vādaṁ āropetuṁ",
  "atk-s0201a4:101_16": "sakkoti, so imaṁ maddatū’’ti vatvā gāmaṁ pavisanti. Evaṁ gāmena gāmaṁ vicarantiyo",
  "atk-s0201a4:101_17": "sāvatthiṁ pāpuṇitvā tatheva gāmadvāre jambudhajaṁ ṭhapetvā sampattamanussānaṁ ārocetvā",
  "atk-s0201a4:101_18": "antonagaraṁ paviṭṭhā.",
  "atk-s0201a4:102_0": "Tena samayena bhagavā sāvatthiṁ nissāya jetavane viharati. Athāyasmā sāriputto gilāne",
  "atk-s0201a4:102_1": "pucchanto ajaggitaṭṭhānaṁ jagganto attano kiccamahantatāya aññehi bhikkhūhi divātaraṁ",
  "atk-s0201a4:102_2": "gāmaṁ piṇḍāya pavisanto gāmadvāre jambudhajaṁ disvā, – ‘‘kimida’’nti dārake pucchi.",
  "atk-s0201a4:102_3": "Te tamatthaṁ ārocesuṁ. Tena hi maddathāti. Na sakkoma, bhante, bhāyāmāti. ‘‘Kumārā",
  "atk-s0201a4:102_4": "mā bhāyatha, ‘kena amhākaṁ jambudhajo maddāpito’ti vutte, buddhasāvakena sāriputtattherena",
  "atk-s0201a4:102_5": "maddāpito, vādaṁ āropetukāmā jetavane therassa santikaṁ gacchathāti vadeyyāthā’’ti",
  "atk-s0201a4:102_6": "āha. Te therassa vacanaṁ sutvā jambudhajaṁ madditvā chaḍḍesuṁ. Thero piṇḍāya caritvā",
  "atk-s0201a4:102_7": "vihāraṁ gato. Paribbājikāpi gāmato nikkhamitvā, ‘‘amhākaṁ dhajo kena maddāpito’’ti",
  "atk-s0201a4:102_8": "pucchiṁsu. Dārakā tamatthaṁ ārocesuṁ. Paribbājikā puna gāmaṁ pavisitvā ekekaṁ vīthiṁ",
  "atk-s0201a4:102_9": "gahetvā, – ‘‘buddhasāvako kira sāriputto nāma amhehi saddhiṁ vādaṁ karissati, sotukāmā",
  "atk-s0201a4:102_10": "nikkhamathā’’ti ārocesuṁ. Mahājano nikkhami, tena saddhiṁ paribbājikā jetavanaṁ agamiṁsu.",
  "atk-s0201a4:103_0": "Thero – ‘‘amhākaṁ vasanaṭṭhāne mātugāmassa āgamanaṁ nāma aphāsuka’’nti vihāramajjhe",
  "atk-s0201a4:103_1": "nisīdi. Paribbājikāyo gantvā theraṁ pucchiṁsu – ‘‘tumhehi amhākaṁ dhajo maddāpito’’ti?",
  "atk-s0201a4:103_2": "Āma, mayā maddāpitoti. Mayaṁ tumhehi saddhiṁ vādaṁ karissāmāti. Sādhu karotha, kassa",
  "atk-s0201a4:103_3": "pucchā kassa vissajjanaṁ hotūti? Pucchā nāma amhākaṁ pattā, tumhe pana mātugāmā nāma",
  "atk-s0201a4:103_4": "paṭhamaṁ pucchathāti āha. Tā catassopi catūsu disāsu ṭhatvā mātāpitūnaṁ santike uggahitaṁ",
  "atk-s0201a4:103_5": "vādasahassaṁ pucchiṁsu. Thero khaggena kumudanāḷaṁ chindanto viya pucchitaṁ pucchitaṁ",
  "atk-s0201a4:103_6": "nijjaṭaṁ niggaṇṭhiṁ katvā kathesi, kathetvā puna pucchathāti āha. Ettakameva, bhante,",
  "atk-s0201a4:103_7": "mayaṁ jānāmāti. Thero āha – ‘‘tumhehi vādasahassaṁ pucchitaṁ mayā kathitaṁ, ahaṁ",
  "atk-s0201a4:103_8": "pana ekaṁ yeva pañhaṁ pucchissāmi, taṁ tumhe kathethā’’ti. Tā therassa visayaṁ disvā,",
  "atk-s0201a4:103_9": "‘‘pucchatha, bhante, byākarissāmā’’ti vattuṁ nāsakkhiṁsu. ‘‘Vada, bhante, jānamānā",
  "atk-s0201a4:103_10": "byākarissāmā’’ti puna āhaṁsu.",
  "atk-s0201a4:104_0": "Thero ayaṁ pana kulaputte pabbājetvā paṭhamaṁ sikkhāpetabbapañhoti vatvā, – ‘‘ekaṁ",
  "atk-s0201a4:104_1": "nāma ki’’nti pucchi. Tā neva antaṁ, na koṭiṁ addasaṁsu. Thero kathethāti āha. Na",
  "atk-s0201a4:104_2": "passāma, bhanteti. Tumhehi vādasahassaṁ pucchitaṁ mayā kathitaṁ, mayhaṁ tumhe ekaṁ",
  "atk-s0201a4:104_3": "pañhampi kathetuṁ na sakkotha, evaṁ sante kassa jayo kassa parājayoti? Tumhākaṁ,",
  "atk-s0201a4:104_4": "bhante, jayo, amhākaṁ parājayoti. Idāni kiṁ karissathāti? Tā mātāpitūhi vuttavacanaṁ",
  "atk-s0201a4:104_5": "ārocetvā, ‘‘tumhākaṁ santike pabbajissāmā’’ti āhaṁsu. Tumhe mātugāmā nāma amhākaṁ",
  "atk-s0201a4:104_6": "santike pabbajituṁ na vaṭṭati, amhākaṁ pana sāsanaṁ gahetvā bhikkhuniupassayaṁ gantvā",
  "atk-s0201a4:104_7": "pabbajathāti. Tā sādhūti therassa sāsanaṁ gahetvā bhikkhunisaṅghassa santikaṁ gantvā",
  "atk-s0201a4:104_8": "pabbajiṁsu. Pabbajitā ca pana appamattā ātāpiniyo hutvā nacirasseva arahattaṁ pāpuṇiṁsu.",
  "atk-s0201a4:105_0": "Ayaṁ saccako tāsaṁ catunnampi kaniṭṭhabhātiko. Tāhi catūhipi uttaritarapañño, mātāpitūnampi",
  "atk-s0201a4:105_1": "santikā vādasahassaṁ, tato bahutarañca bāhirasamayaṁ uggahetvā katthaci agantvā rājadārake",
  "atk-s0201a4:105_2": "sippaṁ sikkhāpento tattheva vesāliyaṁ vasati, paññāya atipūritattā kucchi me bhijjeyyāti",
  "atk-s0201a4:105_3": "bhīto ayapaṭṭena kucchiṁ parikkhipitvā carati, imaṁ sandhāya vuttaṁ ‘‘saccako nigaṇṭhaputto’’ti.",
  "atk-s0201a4:106_0": "Bhassappavādakoti bhassaṁ vuccati kathāmaggo, taṁ pavadati kathetīti bhassappavādako.",
  "atk-s0201a4:106_1": "Paṇḍitavādoti ahaṁ paṇḍitoti evaṁ vādo. Sādhusammato bahujanassāti yaṁ yaṁ nakkhattacārena",
  "atk-s0201a4:106_2": "ādisati, taṁ taṁ yebhuyyena tatheva hoti, tasmā ayaṁ sādhuladdhiko bhaddakoti evaṁ",
  "atk-s0201a4:106_3": "sammato mahājanassa. Vādena vādaṁ samāraddhoti kathāmaggena dosaṁ āropito. Āyasmā",
  "atk-s0201a4:106_4": "assajīti sāriputtattherassa ācariyo assajitthero. Jaṅghāvihāraṁ anucaṅkamamānoti",
  "atk-s0201a4:106_5": "tato tato licchavirājagehato taṁ taṁ gehaṁ gamanatthāya anucaṅkamamāno. Yenāyasmā",
  "atk-s0201a4:106_6": "assaji tenupasaṅkamīti kasmā upasaṅkami? Samayajānanatthaṁ.",
  "atk-s0201a4:107_0": "Evaṁ kirassa ahosi – ‘‘ahaṁ ‘samaṇassa gotamassa vādaṁ āropessāmī’ti āhiṇḍāmi, ‘samayaṁ",
  "atk-s0201a4:107_1": "panassa na jānāmī’ti na āropesiṁ. Parassa hi samayaṁ ñatvā āropito vādo svāropito",
  "atk-s0201a4:107_2": "nāma hoti. Ayaṁ pana samaṇassa gotamassa sāvako paññāyati assajitthero ; so attano",
  "atk-s0201a4:107_3": "satthu samaye kovido, etāhaṁ pucchitvā kathaṁ patiṭṭhāpetvā samaṇassa gotamassa vādaṁ",
  "atk-s0201a4:107_4": "āropessāmī’’ti. Tasmā upasaṅkami. Vinetīti kathaṁ vineti, kathaṁ sikkhāpetīti pucchati.",
  "atk-s0201a4:107_5": "Thero pana yasmā dukkhanti vutte upārambhassa okāso hoti, maggaphalānipi pariyāyena",
  "atk-s0201a4:107_6": "dukkhanti āgatāni, ayañca dukkhanti vutte theraṁ puccheyya – ‘‘bho assaji, kimatthaṁ",
  "atk-s0201a4:107_7": "tumhe pabbajitā’’ti. Tato ‘‘maggaphalatthāyā’’ti vutte, – ‘‘nayidaṁ, bho assaji,",
  "atk-s0201a4:107_8": "tumhākaṁ sāsanaṁ nāma, mahāāghātanaṁ nāmetaṁ, nirayussado nāmesa, natthi tumhākaṁ",
  "atk-s0201a4:107_9": "sukhāsā, uṭṭhāyuṭṭhāya dukkhameva jirāpentā āhiṇḍathā’’ti dosaṁ āropeyya, tasmā paravādissa",
  "atk-s0201a4:107_10": "pariyāyakathaṁ kātuṁ na vaṭṭati. Yathā esa appatiṭṭho hoti, evamassa nippariyāyakathaṁ",
  "atk-s0201a4:107_11": "kathessāmīti cintetvā, ‘‘rūpaṁ, bhikkhave, anicca’’nti imaṁ aniccānattavaseneva kathaṁ",
  "atk-s0201a4:107_12": "katheti. Dussutanti sotuṁ ayuttaṁ.",
  "atk-s0201a4:108_0": "354.Santhāgāreti rājakulānaṁ atthānusāsanasanthāgārasālāyaṁ. Yena te licchavī tenupasaṅkamīti",
  "atk-s0201a4:108_1": "evaṁ kirassa ahosi – ‘‘ahaṁ pubbe samayaṁ ajānanabhāvena samaṇassa gotamassa vādaṁ",
  "atk-s0201a4:108_2": "na āropesiṁ, idāni panassa mahāsāvakena kathitaṁ samayaṁ jānāmi, ime ca mama antevāsikā",
  "atk-s0201a4:108_3": "pañcasatā licchavī sannipatitā. Etehi saddhiṁ gantvā samaṇassa gotamassa vādaṁ āropessāmī’’ti",
  "atk-s0201a4:108_4": "tasmā upasaṅkami. Ñātaññatarenāti ñātesu abhiññātesu pañcavaggiyattheresu aññatarena.",
  "atk-s0201a4:108_5": "Patiṭṭhitanti yathā tena patiṭṭhitaṁ. Sace evaṁ patiṭṭhissati, atha pana aññadeva",
  "atk-s0201a4:108_6": "vakkhati, tatra mayā kiṁ sakkā kātunti idāneva piṭṭhiṁ parivattento āha. Ākaḍḍheyyāti",
  "atk-s0201a4:108_7": "attano abhimukhaṁ kaḍḍheyya. Parikaḍḍheyyāti purato paṭipaṇāmeyya. Samparikaḍḍheyyāti",
  "atk-s0201a4:108_8": "kālena ākaḍḍheyya, kālena parikaḍḍheyya. Soṇḍikākilañjanti surāghare piṭṭhakilañjaṁ.",
  "atk-s0201a4:108_9": "Soṇḍikādhuttoti surādhutto. Vālaṁ kaṇṇe gahetvāti surāparissāvanatthavikaṁ dhovitukāmo",
  "atk-s0201a4:108_10": "kasaṭanidhunanatthaṁ ubhosu kaṇṇesu gahetvā. Odhuneyyāti adhomukhaṁ katvā dhuneyya.",
  "atk-s0201a4:108_11": "Niddhuneyyāti uddhaṁmukhaṁ katvā dhuneyya. Nipphoṭeyyāti punappunaṁ papphoṭeyya.",
  "atk-s0201a4:108_12": "Sāṇadhovikaṁ nāmāti ettha manussā sāṇasāṭakakaraṇatthaṁ sāṇavāke gahetvā muṭṭhiṁ",
  "atk-s0201a4:108_13": "muṭṭhiṁ bandhitvā udake pakkhipanti. Te tatiyadivase suṭṭhu kilinnā honti. Atha manussā",
  "atk-s0201a4:108_14": "ambilayāgusurādīni ādāya tattha gantvā sāṇamuṭṭhiṁ gahetvā, dakkhiṇato vāmato sammukhā",
  "atk-s0201a4:108_15": "cāti tīsu phalakesu sakiṁ dakkhiṇaphalake, sakiṁ vāmaphalake, sakiṁ sammukhaphalake",
  "atk-s0201a4:108_16": "paharantā ambilayāgusurādīni bhuñjantā pivantā khādantā dhovanti. Mahantā kīḷā hoti.",
  "atk-s0201a4:108_17": "Rañño nāgo taṁ kīḷaṁ disvā gambhīraṁ udakaṁ anupavisitvā soṇḍāya udakaṁ gahetvā sakiṁ",
  "atk-s0201a4:108_18": "kumbhe sakiṁ piṭṭhiyaṁ sakiṁ ubhosu passesu sakiṁ antarasatthiyaṁ pakkhipanto kīḷittha.",
  "atk-s0201a4:108_19": "Tadupādāya taṁ kīḷitajātaṁ sāṇadhovikaṁ nāma vuccati , taṁ sandhāya vuttaṁ – ‘‘sāṇadhovikaṁ",
  "atk-s0201a4:108_20": "nāma kīḷitajātaṁ kīḷatī’’ti. Kiṁ so bhavamāno saccako nigaṇṭhaputto, yo bhagavato",
  "atk-s0201a4:108_21": "vādaṁ āropessatīti yo saccako nigaṇṭhaputto bhagavato vādaṁ āropessati, so kiṁ bhavamāno",
  "atk-s0201a4:108_22": "kiṁ yakkho bhavamāno udāhu indo, udāhu brahmā bhavamāno bhagavato vādaṁ āropessati?",
  "atk-s0201a4:108_23": "Na hi sakkā pakatimanussena bhagavato vādaṁ āropetunti ayamettha adhippāyo.",
  "atk-s0201a4:109_0": "355.Tena kho pana samayenāti yasmiṁ samaye saccako ārāmaṁ pāvisi, tasmiṁ. Kismiṁ",
  "atk-s0201a4:109_1": "pana samaye pāvisīti? Mahāmajjhanhikasamaye. Kasmā pana tasmiṁ samaye caṅkamantīti?",
  "atk-s0201a4:109_2": "Paṇītabhojanapaccayassa thinamiddhassa vinodanatthaṁ. Divāpadhānikā vā te. Tādisānañhi",
  "atk-s0201a4:109_3": "pacchābhattaṁ caṅkamitvā nhatvā sarīraṁ utuṁ gaṇhāpetvā nisajja samaṇadhammaṁ karontānaṁ",
  "atk-s0201a4:109_4": "cittaṁ ekaggaṁ hoti. Yena te bhikkhūti so kira kuhiṁ samaṇo gotamoti pariveṇato pariveṇaṁ",
  "atk-s0201a4:109_5": "gantvā pucchitvā pavisissāmīti vilokento araññe hatthī viya caṅkame caṅkamamāne paṁsukūlikabhikkhū",
  "atk-s0201a4:109_6": "disvā tesaṁ santikaṁ agamāsi. Taṁ sandhāya, ‘‘yena te bhikkhū’’tiādi vuttaṁ. Kahaṁnu",
  "atk-s0201a4:109_7": "kho, bhoti katarasmiṁ āvāse vā maṇḍape vāti attho. Esa, aggivessana, bhagavāti tadā",
  "atk-s0201a4:109_8": "kira bhagavā paccūsakāle mahākaruṇā samāpattiṁ samāpajjitvā dasasahassacakkavāḷe",
  "atk-s0201a4:109_9": "sabbaññutaññāṇajālaṁ pattharitvā bodhaneyyasattaṁ olokento addasa – ‘‘sve saccako",
  "atk-s0201a4:109_10": "nigaṇṭhaputto mahatiṁ licchaviparisaṁ gahetvā mama vādaṁ āropetukāmo āgamissatī’’ti.",
  "atk-s0201a4:109_11": "Tasmā pātova sarīrapaṭijagganaṁ katvā bhikkhusaṅghaparivāro vesāliyaṁ piṇḍāya caritvā",
  "atk-s0201a4:109_12": "piṇḍapātapaṭikkanto mahāparisāya nisīdituṁ sukhaṭṭhāne nisīdissāmīti gandhakuṭiṁ",
  "atk-s0201a4:109_13": "apavisitvā mahāvane aññatarasmiṁ rukkhamūle divāvihāraṁ nisīdi. Te bhikkhū bhagavato",
  "atk-s0201a4:109_14": "vattaṁ dassetvā āgatā, saccakena puṭṭhā dūre nisinnaṁ bhagavantaṁ dassentā, ‘‘esa",
  "atk-s0201a4:109_15": "aggivessana bhagavā’’ti āhaṁsu.",
  "atk-s0201a4:110_0": "Mahatiyā licchaviparisāya saddhinti heṭṭhā pañcamattehi licchavisatehi parivutoti",
  "atk-s0201a4:110_1": "vuttaṁ. Te etassa antevāsikāyeva, antovesāliyaṁ pana saccako pañcamattāni licchavirājasatāni",
  "atk-s0201a4:110_2": "gahetvā, ‘‘vādatthiko bhagavantaṁ upasaṅkamanto’’ti sutvā dvinnaṁ paṇḍitānaṁ kathāsallāpaṁ",
  "atk-s0201a4:110_3": "sossāmāti yebhuyyena manussā nikkhantā, evaṁ sā parisā mahatī aparicchinnagaṇanā",
  "atk-s0201a4:110_4": "ahosi. Taṁ sandhāyetaṁ vuttaṁ. Añjaliṁ paṇāmetvāti ete ubhatopakkhikā, te evaṁ cintesuṁ",
  "atk-s0201a4:110_5": "– ‘‘sace no micchādiṭṭhikā codessanti, ‘kasmā tumhe samaṇaṁ gotamaṁ vanditthā’ti,",
  "atk-s0201a4:110_6": "tesaṁ, ‘kiṁ añjalimattakaraṇenapi vanditaṁ hotī’ti vakkhāma. Sace no sammādiṭṭhikā",
  "atk-s0201a4:110_7": "codessanti, ‘kasmā bhagavantaṁ na vanditthā’ti, ‘kiṁ sīsena bhūmiṁ paharanteneva",
  "atk-s0201a4:110_8": "vanditaṁ hoti, nanu añjalikammampi vandanā evā’ti vakkhāmā’’ti. Nāma gottanti, bho",
  "atk-s0201a4:110_9": "gotama, ahaṁ asukassa putto datto nāma mitto nāma idha āgatoti vadantā nāmaṁ sāventi",
  "atk-s0201a4:110_10": "nāma. Bho gotama, ahaṁ vāsiṭṭho nāma kaccāno nāma idha āgatoti vadantā gottaṁ sāventi",
  "atk-s0201a4:110_11": "nāma. Ete kira daliddā jiṇṇakulaputtā parisamajjhe nāmagottavasena pākaṭā bhavissāmāti",
  "atk-s0201a4:110_12": "evaṁ akaṁsu. Ye pana tuṇhībhūtā nisīdiṁsu, te kerāṭikā ceva andhabālā ca. Tattha",
  "atk-s0201a4:110_13": "kerāṭikā, ‘‘ekaṁ dve kathāsallāpe karonto vissāsiko hoti, atha vissāse sati ekaṁ",
  "atk-s0201a4:110_14": "dve bhikkhā adātuṁ na yutta’’nti tato attānaṁ mocentā tuṇhī nisīdanti. Andhabālā",
  "atk-s0201a4:110_15": "aññāṇatāyeva avakkhittamattikāpiṇḍo viya yattha katthaci tuṇhībhūtā nisīdanti.",
  "atk-s0201a4:111_0": "356.Kiñcideva desanti kañci okāsaṁ kiñci kāraṇaṁ, athassa bhagavā pañhapucchane ussāhaṁ",
  "atk-s0201a4:111_1": "janento āha – puccha, aggivessana, yadākaṅkhasīti. Tassattho – ‘‘puccha yadi ākaṅkhasi,",
  "atk-s0201a4:111_2": "na me pañhavissajjane bhāro atthi’’. Atha vā ‘‘puccha yaṁ ākaṅkhasi, sabbaṁ te vissajjessāmī’’ti",
  "atk-s0201a4:111_3": "sabbaññupavāraṇaṁ pavāresi asādhāraṇaṁ paccekabuddhaaggasāvamahāsāvakehi. Te hi yadākaṅkhasīti",
  "atk-s0201a4:111_4": "na vadanti, sutvā vedissāmāti vadanti. Buddhā pana ‘‘pucchāvuso, yadākaṅkhasī’’ti",
  "atk-s0201a4:111_5": "(saṁ. ni. 1.237) vā, ‘‘puccha, mahārāja, yadākaṅkhasī’’ti (dī. ni. 1.162) vā,",
  "atk-s0201a4:112": "‘‘Puccha vāsava maṁ pañhaṁ, yaṁ kiñci manasicchasi;",
  "atk-s0201a4:113": "Tassa tasseva pañhassa, ahaṁ antaṁ karomi te’’ iti. (dī. ni. 2.356) vā,",
  "atk-s0201a4:114": "‘‘Tena hi tvaṁ, bhikkhu, sake āsane nisīditvā puccha yadākaṅkhasī’’ti (ma. ni. 3.85) vā,",
  "atk-s0201a4:115": "‘‘Bāvarissa ca tuyhaṁ vā, sabbesaṁ sabbasaṁsayaṁ;",
  "atk-s0201a4:116": "Katāvakāsā pucchavho, yaṁ kiñci manasicchathā’’ti. (su. ni. 1036) vā,",
  "atk-s0201a4:117": "‘‘Puccha maṁ sabhiya pañhaṁ, yaṁ kiñci manasicchasi;",
  "atk-s0201a4:118": "Tassa tasseva pañhassa, ahaṁ antaṁ karomi te’’ iti. (su. ni. 517) vā –",
  "atk-s0201a4:119_0": "Tesaṁ tesaṁ yakkhanarindadevasamaṇabrāhmaṇaparibbājakānaṁ sabbaññupavāraṇaṁ pavārenti.",
  "atk-s0201a4:119_1": "Anacchariyañcetaṁ, yaṁ bhagavā buddhabhūmiṁ patvā etaṁ pavāraṇaṁ pavāreyya. Yo bodhisattabhūmiyaṁ padesañāṇepi ṭhito",
  "atk-s0201a4:120": "‘‘Koṇḍañña pañhāni viyākarohi,",
  "atk-s0201a4:121": "Yācanti taṁ isayo sādhurūpā;",
  "atk-s0201a4:122": "Koṇḍañña eso manujesu dhammo,",
  "atk-s0201a4:123": "Yaṁ vuddhamāgacchati esa bhāro’’ti. (jā. 2.17.60) –",
  "atk-s0201a4:124": "Evaṁ sakkādīnaṁ atthāya isīhi yācito",
  "atk-s0201a4:125": "‘‘Katāvakāsā pucchantu bhonto,",
  "atk-s0201a4:126": "Yaṁ kiñci pañhaṁ manasābhipatthitaṁ;",
  "atk-s0201a4:127": "Ahañhi taṁ taṁ vo viyākarissaṁ,",
  "atk-s0201a4:128": "Ñatvā sayaṁ lokamimaṁ parañcā’’ti. (jā. 2.17.61);",
  "atk-s0201a4:129_0": "Evaṁ sarabhaṅgakāle, sambhavajātake ca sakalajambudīpaṁ tikkhattuṁ vicaritvā pañhānaṁ",
  "atk-s0201a4:129_1": "antakaraṁ adisvā suciratena brāhmaṇena pañhaṁ puṭṭho okāse kārite, jātiyā sattavasso",
  "atk-s0201a4:129_2": "rathikāyaṁ paṁsuṁ kīḷanto pallaṅkaṁ ābhujitvā antaravīthiyaṁ nisinnova –",
  "atk-s0201a4:130": "‘‘Taggha te ahamakkhissaṁ, yathāpi kusalo tathā;",
  "atk-s0201a4:131": "Rājā ca kho taṁ jānāti, yadi kāhati vā na vā’’ti. (jā. 1.16.172) –",
  "atk-s0201a4:132": "Sabbaññupavāraṇaṁ pavāresi.",
  "atk-s0201a4:133": "Evaṁ bhagavatā sabbaññupavāraṇāya pavāritāya attamano pañhaṁ pucchanto, ‘‘kathaṁ pana, bho gotamā’’tiādimāha.",
  "atk-s0201a4:134_0": "Athassa bhagavā, ‘‘passatha, bho, aññaṁ sāvakena kathitaṁ, aññaṁ satthā katheti,",
  "atk-s0201a4:134_1": "nanu mayā paṭikacceva vuttaṁ, ‘sace tathā patiṭṭhissati, yathāssa sāvakena patiṭṭhitaṁ,",
  "atk-s0201a4:134_2": "evāhaṁ vādaṁ āropessāmī’ti. Ayaṁ pana aññameva katheti, tattha kiṁ mayā sakkā kātu’’nti",
  "atk-s0201a4:134_3": "evaṁ nigaṇṭhassa vacanokāso mā hotūti heṭṭhā assajittherena kathitaniyāmeneva kathento,",
  "atk-s0201a4:134_4": "evaṁ kho ahaṁ, aggivessanātiādimāha. Upamā maṁ, bho gotama, paṭibhātīti, bho gotama,",
  "atk-s0201a4:134_5": "mayhaṁ ekā upamā upaṭṭhāti, āharāmi taṁ upamanti vadati. Paṭibhātu taṁ, aggivessanāti",
  "atk-s0201a4:134_6": "upaṭṭhātu te, aggivessana, āhara taṁ upamaṁ visatthoti bhagavā avoca. Balakaraṇīyāti",
  "atk-s0201a4:134_7": "bāhubalena kattabbā kasivāṇijjādikā kammantā. Rūpattāyaṁ purisapuggaloti rūpaṁ attā",
  "atk-s0201a4:134_8": "assāti rūpattā, rūpaṁ attāti gahetvā ṭhitapuggalaṁ dīpeti. Rūpe patiṭṭhāyāti tasmiṁ",
  "atk-s0201a4:134_9": "attāti gahitarūpe patiṭṭhahitvā. Puññaṁ vā apuññaṁ vā pasavatīti kusalaṁ vā akusalaṁ",
  "atk-s0201a4:134_10": "vā paṭilabhati. Vedanattādīsupi eseva nayo. Iminā kiṁ dīpeti? Ime pañcakkhandhā imesaṁ",
  "atk-s0201a4:134_11": "sattānaṁ pathavī viya patiṭṭhā, te imesu pañcasu khandhesu patiṭṭhāya kusalākusalakammaṁ",
  "atk-s0201a4:134_12": "nāma āyūhanti. Tumhe evarūpaṁ vijjamānameva attānaṁ paṭisedhento pañcakkhandhā anattāti",
  "atk-s0201a4:134_13": "dīpethāti ativiya sakāraṇaṁ katvā upamaṁ āhari. Iminā ca nigaṇṭhena āhaṭaopammaṁ",
  "atk-s0201a4:134_14": "niyatameva , sabbaññubuddhato añño tassa kathaṁ chinditvā vāde dosaṁ dātuṁ samattho",
  "atk-s0201a4:134_15": "nāma natthi. Duvidhā hi puggalā buddhaveneyyā ca sāvakaveneyyā ca. Sāvakaveneyye",
  "atk-s0201a4:134_16": "sāvakāpi vinenti buddhāpi. Buddhaveneyye pana sāvakā vinetuṁ na sakkonti, buddhāva",
  "atk-s0201a4:134_17": "vinenti. Ayampi nigaṇṭho buddhaveneyyo, tasmā etassa vādaṁ chinditvā añño dosaṁ dātuṁ",
  "atk-s0201a4:134_18": "samattho nāma natthi. Tenassa bhagavā sayameva vāde dosadassanatthaṁ nanu tvaṁ, aggivessanātiādimāha.",
  "atk-s0201a4:135_0": "Atha nigaṇṭho cintesi – ‘‘ativiya samaṇo gotamo mama vādaṁ patiṭṭhapeti, sace upari",
  "atk-s0201a4:135_1": "koci doso bhavissati, mamaṁ ekakaṁyeva niggaṇhissati. Handāhaṁ imaṁ vādaṁ mahājanassāpi",
  "atk-s0201a4:135_2": "matthake pakkhipāmī’’ti, tasmā evamāha – ahampi, bho gotama, evaṁ vadāmi rūpaṁ me",
  "atk-s0201a4:135_3": "attā…pe… viññāṇaṁ me attāti, ayañca mahatī janatāti. Bhagavā pana nigaṇṭhato sataguṇenapi",
  "atk-s0201a4:135_4": "sahassaguṇenapi satasahassaguṇenapi vādīvarataro, tasmā cintesi – ‘‘ayaṁ nigaṇṭho",
  "atk-s0201a4:135_5": "attānaṁ mocetvā mahājanassa matthake vādaṁ pakkhipati, nāssa attānaṁ mocetuṁ dassāmi,",
  "atk-s0201a4:135_6": "mahājanato nivattetvā ekakaṁyeva naṁ niggaṇhissāmī’’ti. Atha naṁ kiñhi te, aggivessanātiādimāha.",
  "atk-s0201a4:135_7": "Tassattho – nāyaṁ janatā mama vādaṁ āropetuṁ āgatā, tvaṁyeva sakalaṁ vesāliṁ saṁvaṭṭitvā",
  "atk-s0201a4:135_8": "mama vādaṁ āropetuṁ āgato, tasmā tvaṁ sakameva vādaṁ niveṭhehi, mā mahājanassa matthake",
  "atk-s0201a4:135_9": "pakkhipasīti. So paṭijānanto ahañhi, bho gotamātiādimāha.",
  "atk-s0201a4:136_0": "357. Iti bhagavā nigaṇṭhassa vādaṁ patiṭṭhapetvā, tena hi, aggivessanāti pucchaṁ",
  "atk-s0201a4:136_1": "ārabhi. Tattha tena hīti kāraṇatthe nipāto. Yasmā tvaṁ pañcakkhandhe attato paṭijānāsi,",
  "atk-s0201a4:136_2": "tasmāti attho. Sakasmiṁ vijiteti attano raṭṭhe. Ghātetāyaṁ vā ghātetunti ghātārahaṁ",
  "atk-s0201a4:136_3": "ghātetabbayuttakaṁ ghātetuṁ . Jāpetāyaṁ vā jāpetunti dhanajānirahaṁ jāpetabbayuttaṁ",
  "atk-s0201a4:136_4": "jāpetuṁ jiṇṇadhanaṁ kātuṁ. Pabbājetāyaṁ vā pabbājetunti sakaraṭṭhato pabbājanārahaṁ",
  "atk-s0201a4:136_5": "pabbājetuṁ, nīharituṁ. Vattituñca arahatīti vattati ceva vattituñca arahati. Vattituṁ",
  "atk-s0201a4:136_6": "yuttoti dīpeti. Iti nigaṇṭho attano vādabhedanatthaṁ āhaṭakāraṇameva attano māraṇatthāya",
  "atk-s0201a4:136_7": "āvudhaṁ tikhiṇaṁ karonto viya visesetvā dīpeti, yathā taṁ bālo. Evaṁ me rūpaṁ hotūti",
  "atk-s0201a4:136_8": "mama rūpaṁ evaṁvidhaṁ hotu, pāsādikaṁ abhirūpaṁ alaṅkatappaṭiyattaṁ suvaṇṇatoraṇaṁ",
  "atk-s0201a4:136_9": "viya susajjitacittapaṭo viya ca manāpadassananti. Evaṁ me rūpaṁmā ahosīti mama rūpaṁ",
  "atk-s0201a4:136_10": "evaṁvidhaṁ mā hotu, dubbaṇṇaṁ dussaṇṭhitaṁ valitapalitaṁ tilakasamākiṇṇanti.",
  "atk-s0201a4:137_0": "Tuṇhī ahosīti nigaṇṭho imasmiṁ ṭhāne viraddhabhāvaṁ ñatvā, ‘‘samaṇo gotamo mama vādaṁ",
  "atk-s0201a4:137_1": "bhindanatthāya kāraṇaṁ āhari, ahaṁ bālatāya tameva visesetvā dīpesiṁ, idāni naṭṭhomhi,",
  "atk-s0201a4:137_2": "sace vattatīti vakkhāmi, ime rājāno uṭṭhahitvā, ‘aggivessana, tvaṁ mama rūpe vaso",
  "atk-s0201a4:137_3": "vattatīti vadasi, yadi te rūpe vaso vattati, kasmā tvaṁ yathā ime licchavirājāno",
  "atk-s0201a4:137_4": "tāvatiṁsadevasadisehi attabhāvehi virocanti abhirūpā pāsādikā, evaṁ na virocasī’ti.",
  "atk-s0201a4:137_5": "Sace na vattatīti vakkhāmi, samaṇo gotamo uṭṭhahitvā, ‘aggivessana, tvaṁ pubbe vattati",
  "atk-s0201a4:137_6": "me rūpasmiṁ vasoti vatvā idāni paṭikkhipasī’ti vādaṁ āropessati. Iti vattatīti vuttepi",
  "atk-s0201a4:137_7": "eko doso, na vattatīti vuttepi eko doso’’ti tuṇhī ahosi. Dutiyampi bhagavā pucchi,",
  "atk-s0201a4:137_8": "dutiyampi tuṇhī ahosi. Yasmā pana yāvatatiyaṁ bhagavatā pucchite abyākarontassa sattadhā",
  "atk-s0201a4:137_9": "muddhā phalati, buddhā ca nāma sattānaṁyeva atthāya kappasatasahassādhikāni cattāri",
  "atk-s0201a4:137_10": "asaṅkhyeyyāni pāramīnaṁ pūritattā sattesu balavaanuddayā honti. Tasmā yāvatatiyaṁ",
  "atk-s0201a4:137_11": "apucchitvā atha kho bhagavā saccakaṁ nigaṇṭhaputtaṁ etadavoca – etaṁ ‘‘byākarohī",
  "atk-s0201a4:137_12": "dānī’’tiādivacanaṁ avoca.",
  "atk-s0201a4:138_0": "Tattha sahadhammikanti sahetukaṁ sakāraṇaṁ. Vajiraṁ pāṇimhi assāti vajirapāṇi. Yakkhoti",
  "atk-s0201a4:138_1": "na yo vā so vā yakkho, sakko devarājāti veditabbo. Ādittanti aggivaṇṇaṁ. Sampajjalitanti",
  "atk-s0201a4:138_2": "suṭṭhu pajjalitaṁ. Sajotibhūtanti samantato jotibhūtaṁ, ekaggijālabhūtanti attho.",
  "atk-s0201a4:138_3": "Ṭhito hotīti mahantaṁ sīsaṁ, kandalamakulasadisā dāṭhā, bhayānakāni akkhināsādīnīti",
  "atk-s0201a4:138_4": "evaṁ virūparūpaṁ māpetvā ṭhito. Kasmā panesa āgatoti? Diṭṭhivissajjāpanatthaṁ. Apica,",
  "atk-s0201a4:138_5": "‘‘ahañceva kho pana dhammaṁ deseyyaṁ, pare ca me na ājāneyyu’’nti evaṁ dhammadesanāya",
  "atk-s0201a4:138_6": "appossukkabhāvaṁ āpanne bhagavati sakko mahābrahmunā saddhiṁ āgantvā, ‘‘bhagavā dhammaṁ",
  "atk-s0201a4:138_7": "desetha, tumhākaṁ āṇāya avattamāne mayaṁ vattāpessāma, tumhākaṁ dhammacakkaṁ hotu,",
  "atk-s0201a4:138_8": "amhākaṁ āṇācakka’’nti paṭiññamakāsi. Tasmā ‘‘ajja saccakaṁ tāsetvā pañhaṁ vissajjāpessāmī’’ti āgato.",
  "atk-s0201a4:139_0": "Bhagavāceva passati, saccako ca nigaṇṭhaputtoti yadi hi taṁ aññepi passeyyuṁ. Taṁ",
  "atk-s0201a4:139_1": "kāraṇaṁ agaru assa, ‘‘samaṇo gotamo saccakaṁ attano vāde anotarantaṁ ñatvā yakkhaṁ",
  "atk-s0201a4:139_2": "āvāhetvā dassesi, tato saccako bhayena kathesī’’ti vadeyyuṁ. Tasmā bhagavā ceva passati",
  "atk-s0201a4:139_3": "saccako ca. Tassa taṁ disvāva sakalasarīrato sedā mucciṁsu, antokucchi viparivattamānā",
  "atk-s0201a4:139_4": "mahāravaṁ ravi. So ‘‘aññepi nu kho passantī’’ti olokento kassaci lomahaṁsamattampi",
  "atk-s0201a4:139_5": "na addasa. Tato – ‘‘idaṁ bhayaṁ mameva uppannaṁ. Sacāhaṁ yakkhoti vakkhāmi, ‘kiṁ",
  "atk-s0201a4:139_6": "tuyhameva akkhīni atthi, tvameva yakkhaṁ passasi, paṭhamaṁ yakkhaṁ adisvā samaṇena",
  "atk-s0201a4:139_7": "gotamena vādasaṅghāṭe khittova yakkhaṁ passasī’ti vadeyyu’’nti cintetvā – ‘‘na dāni",
  "atk-s0201a4:139_8": "me idha aññaṁ paṭisaraṇaṁ atthi, aññatra samaṇā gotamā’’ti maññamāno, atha kho saccako",
  "atk-s0201a4:139_9": "nigaṇṭhaputto…pe… bhagavantaṁ etadavoca. Tāṇaṁ gavesīti tāṇanti gavesamāno. Leṇaṁ",
  "atk-s0201a4:139_10": "gavesīti leṇanti gavesamāno. Saraṇaṁ gavesīti saraṇanti gavesamāno. Ettha ca tāyati",
  "atk-s0201a4:139_11": "rakkhatīti tāṇaṁ. Nilīyanti etthāti leṇaṁ. Saratīti saraṇaṁ, bhayaṁ hiṁsati viddhaṁsetīti attho.",
  "atk-s0201a4:140_0": "358.Manasi karitvāti manamhi katvā paccavekkhitvā upadhāretvā. Evaṁ me vedanā hotūti",
  "atk-s0201a4:140_1": "kusalāva hotu, sukhāva hotu. Evaṁ me saññā hotūti kusalāva hotu, sukhāva hotu, somanassasampayuttāva",
  "atk-s0201a4:140_2": "hotūti. Saṅkhāraviññāṇesupi eseva nayo. Mā ahosīti ettha pana vuttavipariyāyena attho",
  "atk-s0201a4:140_3": "veditabbo. Kallaṁ nūti yuttaṁ nu. Samanupassitunti ‘‘etaṁ mama esohamasmi eso me",
  "atk-s0201a4:140_4": "attā’’ti evaṁ taṇhāmānadiṭṭhivasena passituṁ. No hidaṁ, bho gotamāti na yuttametaṁ,",
  "atk-s0201a4:140_5": "bho gotama. Iti bhagavā yathā nāma cheko ahituṇḍiko sappadaṭṭhavisaṁ teneva sappena",
  "atk-s0201a4:140_6": "puna ḍaṁsāpetvā ubbāheyya, evaṁ tassaṁyeva parisati saccakaṁ nigaṇṭhaputtaṁ teneva",
  "atk-s0201a4:140_7": "mukhena pañcakkhandhā aniccā dukkhā anattāti vadāpesi. Dukkhaṁ allīnoti imaṁ pañcakkhandhadukkhaṁ",
  "atk-s0201a4:140_8": "taṇhādiṭṭhīhi allīno. Upagato ajjhositotipi taṇhādiṭṭhivaseneva veditabbo. Dukkhaṁ",
  "atk-s0201a4:140_9": "etaṁ mamātiādīsu pañcakkhandhadukkhaṁ taṇhāmānadiṭṭhivasena samanupassatīti attho.",
  "atk-s0201a4:140_10": "Parijāneyyāti aniccaṁ dukkhaṁ anattāti tīraṇapariññāya parito jāneyya. Parikkhepetvāti",
  "atk-s0201a4:140_11": "khayaṁ vayaṁ anuppādaṁ upanetvā.",
  "atk-s0201a4:141_0": "359.Navanti taruṇaṁ. Akukkukajātanti pupphaggahaṇakāle anto aṅguṭṭhappamāṇo eko ghanadaṇḍako",
  "atk-s0201a4:141_1": "nibbattati, tena virahitanti attho. Rittoti suñño antosāravirahito. Rittattāva tuccho.",
  "atk-s0201a4:141_2": "Aparaddhoti parājito. Bhāsitā kho pana teti idaṁ bhagavā tassa mukharabhāvaṁ pakāsetvā",
  "atk-s0201a4:141_3": "niggaṇhanto āha. So kira pubbe pūraṇādayo cha satthāro upasaṅkamitvā pañhaṁ pucchati.",
  "atk-s0201a4:141_4": "Te vissajjetuṁ na sakkonti. Atha nesaṁ parisamajjhe mahantaṁ vippakāraṁ āropetvā",
  "atk-s0201a4:141_5": "uṭṭhāya jayaṁ pavedento gacchati. So sammāsambuddhampi tatheva viheṭhessāmīti saññāya upasaṅkamitvā –",
  "atk-s0201a4:142": "‘‘Ambho ko nāma yaṁ rukkho, sinnapatto sakaṇṭako;",
  "atk-s0201a4:143": "Yattha ekappahārena, uttamaṅgaṁ vibhijjita’’nti.",
  "atk-s0201a4:144_0": "Ayaṁ khadiraṁ āhacca asārakarukkhaparicito mudutuṇḍasakuṇo viya sabbaññutaññāṇasāraṁ",
  "atk-s0201a4:144_1": "āhacca ñāṇatuṇḍabhedaṁ patto sabbaññutaññāṇassa thaddhabhāvaṁ aññāsi. Tadassa parisamajjhe",
  "atk-s0201a4:144_2": "pakāsento bhāsitā kho pana tetiādimāha. Natthi etarahīti upādinnakasarīre sedo nāma",
  "atk-s0201a4:144_3": "natthīti na vattabbaṁ, etarahi pana natthīti vadati. Suvaṇṇavaṇṇaṁ kāyaṁ vivarīti",
  "atk-s0201a4:144_4": "na sabbaṁ kāyaṁ vivari. Buddhā nāma gaṇṭhikaṁ paṭimuñcitvā paṭicchannasarīrā parisati",
  "atk-s0201a4:144_5": "dhammaṁ desenti. Atha bhagavā galavāṭakasammukhaṭṭhāne cīvaraṁ gahetvā caturaṅgulamattaṁ",
  "atk-s0201a4:144_6": "otāresi. Otāritamatte pana tasmiṁ suvaṇṇavaṇṇā rasmiyo puñjapuñjā hutvā suvaṇṇaghaṭato",
  "atk-s0201a4:144_7": "rattasuvaṇṇarasadhārā viya, rattavaṇṇavalāhakato vijjulatā viya ca nikkhamitvā suvaṇṇamurajasadisaṁ",
  "atk-s0201a4:144_8": "mahākhandhaṁ uttamasiraṁ padakkhiṇaṁ kurumānā ākāse pakkhandiṁsu. Kasmā pana bhagavā",
  "atk-s0201a4:144_9": "evamakāsīti? Mahājanassa kaṅkhāvinodanatthaṁ. Mahājano hi samaṇo gotamo mayhaṁ sedo",
  "atk-s0201a4:144_10": "natthīti vadati, saccakassa tāva nigaṇṭhaputtassa yantāruḷhassa viya sedā paggharanti.",
  "atk-s0201a4:144_11": "Samaṇo pana gotamo ghanadupaṭṭacīvaraṁ pārupitvā nisinno, anto sedassa atthitā vā",
  "atk-s0201a4:144_12": "natthitā vā kathaṁ sakkā ñātunti kaṅkhaṁ kareyya, tassa kaṅkhāvinodanatthaṁ evamakāsi.",
  "atk-s0201a4:144_13": "Maṅkubhūtoti nittejabhūto. Pattakkhandhoti patitakkhandho. Appaṭibhānoti uttari appassanto.",
  "atk-s0201a4:144_14": "Nisīdīti pādaṅguṭṭhakena bhūmiṁ kasamāno nisīdi.",
  "atk-s0201a4:145_0": "360.Dummukhoti na virūpamukho, abhirūpo hi so pāsādiko. Nāmaṁ panassa etaṁ. Abhabbo",
  "atk-s0201a4:145_1": "taṁ pokkharaṇiṁ puna otaritunti sabbesaṁ aḷānaṁ bhaggattā pacchinnagamano otarituṁ",
  "atk-s0201a4:145_2": "abhabbo, tattheva kākakulalādīnaṁ bhattaṁ hotīti dasseti. Visūkāyikānīti diṭṭhivisūkāni.",
  "atk-s0201a4:145_3": "Visevitānīti diṭṭhisañcaritāni. Vipphanditānīti diṭṭhivipphanditāni. Yadidaṁ vādādhippāyoti",
  "atk-s0201a4:145_4": "ettha yadidanti nipātamattaṁ; vādādhippāyo hutvā vādaṁ āropessāmīti ajjhāsayena upasaṅkamituṁ",
  "atk-s0201a4:145_5": "abhabbo; dhammassavanāya pana upasaṅkameyyāti dasseti. Dummukhaṁ licchaviputtaṁ etadavocāti",
  "atk-s0201a4:145_6": "kasmā avoca ? Dummukhassa kirassa upamāharaṇakāle sesa licchavikumārāpi cintesuṁ",
  "atk-s0201a4:145_7": "– ‘‘iminā nigaṇṭhena amhākaṁ sippuggahaṇaṭṭhāne ciraṁ avamāno kato, ayaṁ dāni amittassa",
  "atk-s0201a4:145_8": "piṭṭhiṁ passituṁ kālo. Mayampi ekekaṁ upamaṁ āharitvā pāṇippahārena patitaṁ muggarena",
  "atk-s0201a4:145_9": "pothento viya tathā naṁ karissāma, yathā na puna parisamajjhe sīsaṁ ukkhipituṁ sakkhissatī’’ti,",
  "atk-s0201a4:145_10": "te opammāni karitvā dummukhassa kathāpariyosānaṁ āgamayamānā nisīdiṁsu. Saccako tesaṁ",
  "atk-s0201a4:145_11": "adhippāyaṁ ñatvā, ime sabbeva gīvaṁ ukkhipitvā oṭṭhehi calamānehi ṭhitā; sace paccekā",
  "atk-s0201a4:145_12": "upamā harituṁ labhissanti, puna mayā parisamajjhe sīsaṁ ukkhipituṁ na sakkā bhavissati,",
  "atk-s0201a4:145_13": "handāhaṁ dummukhaṁ apasādetvā yathā aññassa okāso na hoti, evaṁ kathāvāraṁ pacchinditvā",
  "atk-s0201a4:145_14": "samaṇaṁ gotamaṁ pañhaṁ pucchissāmīti tasmā etadavoca. Tattha āgamehīti tiṭṭha, mā",
  "atk-s0201a4:145_15": "puna bhaṇāhīti attho.",
  "atk-s0201a4:146_0": "361.Tiṭṭhatesā, bho gotamāti, bho gotama, esā amhākañceva aññesañca puthusamaṇabrāhmaṇānaṁ",
  "atk-s0201a4:146_1": "vācā tiṭṭhatu. Vilāpaṁ vilapitaṁ maññeti etañhi vacanaṁ vilapitaṁ viya hoti, vippalapitamattaṁ",
  "atk-s0201a4:146_2": "hotīti attho. Atha vā tiṭṭhatesāti ettha kathāti āharitvā vattabbā. Vācāvilāpaṁ vilapitaṁ",
  "atk-s0201a4:146_3": "maññeti ettha panidaṁ vācānicchāraṇaṁ vilapitamattaṁ maññe hotīti attho.",
  "atk-s0201a4:147_0": "Idāni pañhaṁ pucchanto kittāvatātiādimāha. Tattha vesārajjapattoti ñāṇapatto. Aparappaccayoti",
  "atk-s0201a4:147_1": "aparappattiyo. Athassa bhagavā pañhaṁ vissajjento idha, aggivessanātiādimāha, taṁ",
  "atk-s0201a4:147_2": "uttānatthameva. Yasmā panettha passatīti vuttattā sekkhabhūmi dassitā. Tasmā uttari",
  "atk-s0201a4:147_3": "asekkhabhūmiṁ pucchanto dutiyaṁ pañhaṁ pucchi, tampissa bhagavā byākāsi . Tattha",
  "atk-s0201a4:147_4": "dassanānuttariyenātiādīsu dassanānuttariyanti lokiyalokuttarā paññā. Paṭipadānuttariyanti",
  "atk-s0201a4:147_5": "lokiyalokuttarā paṭipadā. Vimuttānuttariyanti lokiyalokuttarā vimutti. Suddhalokuttarameva",
  "atk-s0201a4:147_6": "vā gahetvā dassanānuttariyanti arahattamaggasammādiṭṭhi. Paṭipadānuttariyanti sesāni",
  "atk-s0201a4:147_7": "maggaṅgāni. Vimuttānuttariyanti aggaphalavimutti. Khīṇāsavassa vā nibbānadassanaṁ",
  "atk-s0201a4:147_8": "dassanānuttariyaṁ nāma. Maggaṅgāni paṭipadānuttariyaṁ. Aggaphalaṁ vimuttānuttariyanti",
  "atk-s0201a4:147_9": "veditabbaṁ. Buddho so bhagavāti so bhagavā sayampi cattāri saccāni buddho. Bodhāyāti",
  "atk-s0201a4:147_10": "paresampi catusaccabodhāya dhammaṁ deseti. Dantotiādīsu dantoti nibbisevano. Damathāyāti",
  "atk-s0201a4:147_11": "nibbisevanatthāya. Santoti sabbakilesavūpasamena santo. Samathāyāti kilesavūpasamāya.",
  "atk-s0201a4:147_12": "Tiṇṇoti caturoghatiṇṇo. Taraṇāyāti caturoghataraṇāya. Parinibbutoti kilesaparinibbānena",
  "atk-s0201a4:147_13": "parinibbuto. Parinibbānāyāti kilesaparinibbānatthāya.",
  "atk-s0201a4:148_0": "362.Dhaṁsīti guṇadhaṁsakā. Pagabbāti vācāpāgabbiyena samannāgatā. Āsādetabbanti ghaṭṭetabbaṁ.",
  "atk-s0201a4:148_1": "Āsajjāti ghaṭṭetvā. Natveva bhavantaṁ gotamanti bhavantaṁ gotamaṁ āsajja kassaci",
  "atk-s0201a4:148_2": "attano vādaṁ anupahataṁ sakalaṁ ādāya pakkamituṁ thāmo natthīti dasseti. Na hi bhagavā",
  "atk-s0201a4:148_3": "hatthiādayo viya kassaci jīvitantarāyaṁ karoti. Ayaṁ pana nigaṇṭho imā tisso upamā",
  "atk-s0201a4:148_4": "na bhagavato ukkaṁsanatthaṁ āhari, attukkaṁsanatthameva āhari. Yathā hi rājā kañci",
  "atk-s0201a4:148_5": "paccatthikaṁ ghātetvā evaṁ nāma sūro evaṁ thāmasampanno puriso bhavissatīti paccatthikaṁ",
  "atk-s0201a4:148_6": "thomentopi attānameva thometi. Evameva sopi siyā hi, bho gotama, hatthiṁ pabhinnantiādīhi",
  "atk-s0201a4:148_7": "bhagavantaṁ ukkaṁsentopi mayameva sūrā mayaṁ paṇḍitā mayaṁ bahussutāyeva evaṁ pabhinnahatthiṁ",
  "atk-s0201a4:148_8": "viya, jalitaaggikkhandhaṁ viya, phaṇakataāsīvisaṁ viya ca vādatthikā sammāsambuddhaṁ",
  "atk-s0201a4:148_9": "upasaṅkamimhāti attānaṁyeva ukkaṁseti. Evaṁ attānaṁ ukkaṁsetvā bhagavantaṁ nimantayamāno",
  "atk-s0201a4:148_10": "adhivāsetu metiādimāha. Tattha adhivāsetūti sampaṭicchatu. Svātanāyāti yaṁ me tumhesu",
  "atk-s0201a4:148_11": "kāraṁ karoto sve bhavissati puññañca pītipāmojjañca, tadatthāya. Adhivāsesi bhagavā",
  "atk-s0201a4:148_12": "tuṇhībhāvenāti bhagavā kāyaṅgaṁ vā vācaṅgaṁ vā acopetvā abbhantareyeva khantiṁ dhārento",
  "atk-s0201a4:148_13": "tuṇhībhāvena adhivāsesi. Saccakassa anuggahakaraṇatthaṁ manasāva sampaṭicchīti vuttaṁ hoti.",
  "atk-s0201a4:149_0": "363.Yamassa patirūpaṁ maññeyyāthāti te kira licchavī tassa pañcathālipākasatāni niccabhattaṁ",
  "atk-s0201a4:149_1": "āharanti . Tadeva sandhāya esa sve tumhe yaṁ assa samaṇassa gotamassa patirūpaṁ kappiyanti",
  "atk-s0201a4:149_2": "maññeyyātha, taṁ āhareyyātha; samaṇassa hi gotamassa tumhe paricārakā kappiyākappiyaṁ",
  "atk-s0201a4:149_3": "yuttāyuttaṁ jānāthāti vadati. Bhattābhihāraṁ abhihariṁsūti abhiharitabbaṁ bhattaṁ",
  "atk-s0201a4:149_4": "abhihariṁsu. Paṇītenāti uttamena. Sahatthāti sahatthena. Santappetvāti suṭṭhu tappetvā,",
  "atk-s0201a4:149_5": "paripuṇṇaṁ suhitaṁ yāvadatthaṁ katvā. Sampavāretvāti suṭṭhu pavāretvā, alaṁ alanti",
  "atk-s0201a4:149_6": "hatthasaññāya paṭikkhipāpetvā. Bhuttāvinti bhuttavantaṁ. Onītapattapāṇinti pattato",
  "atk-s0201a4:149_7": "onītapāṇiṁ, apanītahatthanti vuttaṁ hoti. ‘‘Onittapattapāṇi’’ntipi pāṭho, tassattho,",
  "atk-s0201a4:149_8": "onittaṁ nānābhūtaṁ pattaṁ pāṇito assāti onittapattapāṇī. Taṁ onittapattapāṇiṁ, hatthe",
  "atk-s0201a4:149_9": "ca pattañca dhovitvā ekamante pattaṁ nikkhipitvā nisinnanti attho. Ekamantaṁ nisīdīti",
  "atk-s0201a4:149_10": "bhagavantaṁ evaṁbhūtaṁ ñatvā ekasmiṁ okāse nisīdīti attho. Puññañcāti yaṁ imasmiṁ",
  "atk-s0201a4:149_11": "dāne puññaṁ, āyatiṁ vipākakkhandhāti attho. Puññamahīti vipākakkhandhānaṁyeva parivāro.",
  "atk-s0201a4:149_12": "Taṁ dāyakānaṁ sukhāya hotūti taṁ imesaṁ licchavīnaṁ sukhatthāya hotu. Idaṁ kira so",
  "atk-s0201a4:149_13": "ahaṁ pabbajito nāma, pabbajitena ca na yuttaṁ attano dānaṁ niyyātetunti tesaṁ niyyātento",
  "atk-s0201a4:149_14": "evamāha. Atha bhagavā yasmā licchavīhi saccakassa dinnaṁ, na bhagavato. Saccakena",
  "atk-s0201a4:149_15": "pana bhagavato dinnaṁ, tasmā tamatthaṁ dīpento yaṁ kho, aggivessanātiādimāha. Iti",
  "atk-s0201a4:149_16": "bhagavā nigaṇṭhassa matena vināyeva attano dinnaṁ dakkhiṇaṁ nigaṇṭhassa niyyātesi,",
  "atk-s0201a4:149_17": "sā cassa anāgate vāsanā bhavissatīti.",
  "atk-s0201a4:150": "Papañcasūdaniyā majjhimanikāyaṭṭhakathāya",
  "atk-s0201a4:151": "Cūḷasaccakasuttavaṇṇanā niṭṭhitā.",
  "atk-s0201a4:152": "6. Mahāsaccakasutavaṇṇanā",
  "atk-s0201a4:153_0": "364.Evaṁme sutanti mahāsaccakasuttaṁ. Tattha ekaṁ samayanti ca tena kho pana samayenāti",
  "atk-s0201a4:153_1": "ca pubbaṇhasamayanti ca tīhi padehi ekova samayo vutto. Bhikkhūnañhi vattapaṭipattiṁ",
  "atk-s0201a4:153_2": "katvā mukhaṁ dhovitvā pattacīvaramādāya cetiyaṁ vanditvā kataraṁ gāmaṁ pavisissāmāti",
  "atk-s0201a4:153_3": "vitakkamāḷake ṭhitakālo nāma hoti. Bhagavā evarūpe samaye rattadupaṭṭaṁ nivāsetvā",
  "atk-s0201a4:153_4": "kāyabandhanaṁ bandhitvā paṁsukūlacīvaraṁ ekaṁsaṁ pārupitvā gandhakuṭito nikkhamma",
  "atk-s0201a4:153_5": "bhikkhusaṅghaparivuto gandhakuṭipamukhe aṭṭhāsi. Taṁ sandhāya, – ‘‘ekaṁ samayanti",
  "atk-s0201a4:153_6": "ca tena kho pana samayenāti ca pubbaṇhasamaya’’nti ca vuttaṁ. Pavisitukāmoti piṇḍāya",
  "atk-s0201a4:153_7": "pavisissāmīti evaṁ katasanniṭṭhāno. Tenupasaṅkamīti kasmā upasaṅkamīti? Vādāropanajjhāsayena.",
  "atk-s0201a4:153_8": "Evaṁ kirassa ahosi – ‘‘pubbepāhaṁ apaṇḍitatāya sakalaṁ vesāliparisaṁ gahetvā samaṇassa",
  "atk-s0201a4:153_9": "gotamassa santikaṁ gantvā parisamajjhe maṅku jāto. Idāni tathā akatvā ekakova gantvā",
  "atk-s0201a4:153_10": "vādaṁ āropessāmi. Yadi samaṇaṁ gotamaṁ parājetuṁ sakkhissāmi, attano laddhiṁ dīpetvā",
  "atk-s0201a4:153_11": "jayaṁ karissāmi. Yadi samaṇassa gotamassa jayo bhavissati, andhakāre naccaṁ viya",
  "atk-s0201a4:153_12": "na koci jānissatī’’ti niddāpañhaṁ nāma gahetvā iminā vādajjhāsayena upasaṅkami.",
  "atk-s0201a4:154_0": "Anukampaṁ upādāyāti saccakassa nigaṇṭhaputtassa anukampaṁ paṭicca. Therassa kirassa",
  "atk-s0201a4:154_1": "evaṁ ahosi – ‘‘bhagavati muhuttaṁ nisinne buddhadassanaṁ dhammassavanañca labhissati.",
  "atk-s0201a4:154_2": "Tadassa dīgharattaṁ hitāya sukhāya saṁvattissatī’’ti. Tasmā bhagavantaṁ yācitvā paṁsukūlacīvaraṁ",
  "atk-s0201a4:154_3": "catugguṇaṁ paññapetvā nisīdatu bhagavāti āha. ‘‘Kāraṇaṁ ānando vadatī’’ti sallakkhetvā",
  "atk-s0201a4:154_4": "nisīdi bhagavā paññatte āsane. Bhagavantaṁ etadavocāti yaṁ pana pañhaṁ ovaṭṭikasāraṁ",
  "atk-s0201a4:154_5": "katvā ādāya āgato taṁ ṭhapetvā passena tāva pariharanto etaṁ santi, bho gotamātiādivacanaṁ avoca.",
  "atk-s0201a4:155_0": "365.Phusanti hi te, bho gotamāti te samaṇabrāhmaṇā sarīre uppannaṁ sārīrikaṁ dukkhaṁ",
  "atk-s0201a4:155_1": "vedanaṁ phusanti labhanti, anubhavantīti attho. Ūrukkhambhoti khambhakataūrubhāvo,",
  "atk-s0201a4:155_2": "ūruthaddhatāti attho. Vimhayatthavasena panettha bhavissatīti anāgatavacanaṁ kataṁ.",
  "atk-s0201a4:155_3": "Kāyanvayaṁ hotīti kāyānugataṁ hoti kāyassa vasavatti. Kāyabhāvanāti pana vipassanā",
  "atk-s0201a4:155_4": "vuccati, tāya cittavikkhepaṁ pāpuṇanto nāma natthi, iti nigaṇṭho asantaṁ abhūtaṁ",
  "atk-s0201a4:155_5": "yaṁ natthi, tadevāha. Cittabhāvanātipi samatho vuccati, samādhiyuttassa ca puggalassa",
  "atk-s0201a4:155_6": "ūrukkhambhādayo nāma natthi, iti nigaṇṭho idaṁ abhūtameva āha. Aṭṭhakathāyaṁ pana",
  "atk-s0201a4:155_7": "vuttaṁ – ‘‘yatheva ‘bhūtapubbanti vatvā ūrukkhambhopi nāma bhavissatī’tiādīni vadato",
  "atk-s0201a4:155_8": "anāgatarūpaṁ na sameti, tathā atthopi na sameti, asantaṁ abhūtaṁ yaṁ natthi, taṁ kathetī’’ti.",
  "atk-s0201a4:156_0": "No kāyabhāvananti pañcātapatappanādiṁ attakilamathānuyogaṁ sandhāyāha. Ayañhi tesaṁ",
  "atk-s0201a4:156_1": "kāyabhāvanā nāma. Kiṁ pana so disvā evamāha? So kira divādivassa vihāraṁ āgacchati,",
  "atk-s0201a4:156_2": "tasmiṁ kho pana samaye bhikkhū pattacīvaraṁ paṭisāmetvā attano attano rattiṭṭhānadivāṭṭhānesu",
  "atk-s0201a4:156_3": "paṭisallānaṁ upagacchanti. So te paṭisallīne disvā cittabhāvanāmattaṁ ete anuyuñjanti,",
  "atk-s0201a4:156_4": "kāyabhāvanā panetesaṁ natthīti maññamāno evamāha.",
  "atk-s0201a4:157_0": "366. Atha naṁ bhagavā anuyuñjanto kinti pana te, aggivessana, kāyabhāvanā sutāti",
  "atk-s0201a4:157_1": "āha. So taṁ vitthārento seyyathidaṁ, nando vacchotiādimāha. Tattha nandoti tassa",
  "atk-s0201a4:157_2": "nāmaṁ. Vacchoti gottaṁ. Kisoti nāmaṁ. Saṁkiccoti gottaṁ. Makkhaligosālo heṭṭhā āgatova.",
  "atk-s0201a4:157_3": "Eteti ete tayo janā, te kira kiliṭṭhatapānaṁ matthakapattā ahesuṁ. Uḷārāni uḷārānīti",
  "atk-s0201a4:157_4": "paṇītāni paṇītāni. Gāhenti nāmāti balaṁ gaṇhāpenti nāma. Brūhentīti vaḍḍhenti. Medentīti",
  "atk-s0201a4:157_5": "jātamedaṁ karonti. Purimaṁ pahāyāti purimaṁ dukkarakāraṁ pahāya. Pacchā upacinantīti",
  "atk-s0201a4:157_6": "pacchā uḷārakhādanīyādīhi santappenti, vaḍḍhenti. Ācayāpacayo hotīti vaḍḍhi ca avaḍḍhi",
  "atk-s0201a4:157_7": "ca hoti, iti imassa kāyassa kālena vaḍḍhi, kālena parihānīti vaḍḍhiparihānimattameva",
  "atk-s0201a4:157_8": "paññāyati, kāyabhāvanā pana na paññāyatīti dīpetvā cittabhāvanaṁ pucchanto, ‘‘kinti",
  "atk-s0201a4:157_9": "pana te, aggivessana, cittabhāvanā sutā’’ti āha. Na sampāyāsīti sampādetvā kathetuṁ",
  "atk-s0201a4:157_10": "nāsakkhi, yathā taṁ bālaputhujjano.",
  "atk-s0201a4:158_0": "367.Kutopana tvanti yo tvaṁ evaṁ oḷārikaṁ dubbalaṁ kāyabhāvanaṁ na jānāsi? So tvaṁ",
  "atk-s0201a4:158_1": "kuto saṇhaṁ sukhumaṁ cittabhāvanaṁ jānissasīti. Imasmiṁ pana ṭhāne codanālayatthero,",
  "atk-s0201a4:158_2": "‘‘abuddhavacanaṁ nāmetaṁ pada’’nti bījaniṁ ṭhapetvā pakkamituṁ ārabhi. Atha naṁ mahāsīvatthero",
  "atk-s0201a4:158_3": "āha – ‘‘dissati, bhikkhave, imassa cātumahābhūtikassa kāyassa ācayopi apacayopi ādānampi",
  "atk-s0201a4:158_4": "nikkhepanampī’’ti (saṁ. ni. 2.62). Taṁ sutvā sallakkhesi – ‘‘oḷārikaṁ kāyaṁ pariggaṇhantassa",
  "atk-s0201a4:158_5": "uppannavipassanā oḷārikāti vattuṁ vaṭṭatī’’ti.",
  "atk-s0201a4:159_0": "368.Sukhasārāgīti sukhasārāgena samannāgato. Sukhāya vedanāya nirodhā uppajjati dukkhā",
  "atk-s0201a4:159_1": "vedanāti na anantarāva uppajjati, sukhadukkhānañhi anantarapaccayatā paṭṭhāne (paṭṭhā.",
  "atk-s0201a4:159_2": "1.2.45-46) paṭisiddhā. Yasmā pana sukhe aniruddhe dukkhaṁ nuppajjati, tasmā idha",
  "atk-s0201a4:159_3": "evaṁ vuttaṁ. Pariyādāya tiṭṭhatīti khepetvā gaṇhitvā tiṭṭhati. Ubhatopakkhanti sukhaṁ",
  "atk-s0201a4:159_4": "ekaṁ pakkhaṁ dukkhaṁ ekaṁ pakkhanti evaṁ ubhatopakkhaṁ hutvā.",
  "atk-s0201a4:160_0": "369.Uppannāpi sukhā vedanā cittaṁ na pariyādāya tiṭṭhati, bhāvitattā kāyassa. Uppannāpi",
  "atk-s0201a4:160_1": "dukkhā vedanā cittaṁ na pariyādāya tiṭṭhati, bhāvitattā cittassāti ettha kāyabhāvanā",
  "atk-s0201a4:160_2": "vipassanā, cittabhāvanā samādhi. Vipassanā ca sukhassa paccanīkā, dukkhassa āsannā.",
  "atk-s0201a4:160_3": "Samādhi dukkhassa paccanīko, sukhassa āsanno. Kathaṁ? Vipassanaṁ paṭṭhapetvā nisinnassa",
  "atk-s0201a4:160_4": "hi addhāne gacchante gacchante tattha tattha aggiuṭṭhānaṁ viya hoti, kacchehi sedā",
  "atk-s0201a4:160_5": "muccanti, matthakato usumavaṭṭiuṭṭhānaṁ viya hotīti cittaṁ haññati vihaññati vipphandati.",
  "atk-s0201a4:160_6": "Evaṁ tāva vipassanā sukhassa paccanīkā, dukkhassa āsannā. Uppanne pana kāyike vā",
  "atk-s0201a4:160_7": "cetasike vā dukkhe taṁ dukkhaṁ vikkhambhetvā samāpattiṁ samāpannassa samāpattikkhaṇe",
  "atk-s0201a4:160_8": "dukkhaṁ dūrāpagataṁ hoti, anappakaṁ sukhaṁ okkamati. Evaṁ samādhi dukkhassa paccanīko,",
  "atk-s0201a4:160_9": "sukhassa āsanno. Yathā vipassanā sukhassa paccanīkā, dukkhassa āsannā, na tathā samādhi.",
  "atk-s0201a4:160_10": "Yathā samādhi dukkhassa paccanīko, sukhassa āsanno, na ca tathā vipassanāti. Tena",
  "atk-s0201a4:160_11": "vuttaṁ – ‘‘uppannāpi sukhā vedanā cittaṁ na pariyādāya tiṭṭhati, bhāvitattā kāyassa.",
  "atk-s0201a4:160_12": "Uppannāpi dukkhā vedanā cittaṁ na pariyādāya tiṭṭhati, bhāvitattā cittassā’’ti.",
  "atk-s0201a4:161": "370.Āsajjaupanīyāti guṇe ghaṭṭetvā ceva upanetvā ca. Taṁ vata meti taṁ vata mama cittaṁ.",
  "atk-s0201a4:162_0": "371.Kiñhi no siyā, aggivessanāti, aggivessana, kiṁ na bhavissati, bhavissateva, mā",
  "atk-s0201a4:162_1": "evaṁ saññī hohi, uppajjiyeva me sukhāpi dukkhāpi vedanā, uppannāya panassā ahaṁ cittaṁ",
  "atk-s0201a4:162_2": "pariyādāya ṭhātuṁ na demi. Idānissa tamatthaṁ pakāsetuṁ upari pasādāvahaṁ dhammadesanaṁ",
  "atk-s0201a4:162_3": "desetukāmo mūlato paṭṭhāya mahābhinikkhamanaṁ ārabhi. Tattha idha me, aggivessana,",
  "atk-s0201a4:162_4": "pubbeva sambodhā…pe… tattheva nisīdiṁ, alamidaṁ padhānāyāti idaṁ sabbaṁ heṭṭhā pāsarāsisutte",
  "atk-s0201a4:162_5": "vuttanayeneva veditabbaṁ. Ayaṁ pana viseso, tattha bodhipallaṅke nisajjā, idha dukkarakārikā.",
  "atk-s0201a4:163_0": "374.Allakaṭṭhanti allaṁ udumbarakaṭṭhaṁ. Sasnehanti sakhīraṁ. Kāmehīti vatthukāmehi.",
  "atk-s0201a4:163_1": "Avūpakaṭṭhāti anapagatā. Kāmacchandotiādīsu kilesakāmova chandakaraṇavasena chando.",
  "atk-s0201a4:163_2": "Sinehakaraṇavasena sneho. Mucchākaraṇavasena mucchā. Pipāsākaraṇavasena pipāsā. Anudahanavasena",
  "atk-s0201a4:163_3": "pariḷāhoti veditabbo. Opakkamikāti upakkamanibbattā. Ñāṇāya dassanāya anuttarāya",
  "atk-s0201a4:163_4": "sambodhāyāti sabbaṁ lokuttaramaggavevacanameva.",
  "atk-s0201a4:164_0": "Idaṁ panettha opammasaṁsandanaṁ – allaṁ sakhīraṁ udumbarakaṭṭhaṁ viya hi kilesakāmena",
  "atk-s0201a4:164_1": "vatthukāmato anissaṭapuggalā. Udake pakkhittabhāvo viya kilesakāmena tintatā; manthanenāpi",
  "atk-s0201a4:164_2": "aggino anabhinibbattanaṁ viya kilesakāmena vatthukāmato anissaṭānaṁ opakkamikāhi",
  "atk-s0201a4:164_3": "vedanāhi lokuttaramaggassa anadhigamo. Amanthanenāpi aggino anabhinibbattanaṁ viya",
  "atk-s0201a4:164_4": "tesaṁ puggalānaṁ vināpi opakkamikāhi vedanāhi lokuttaramaggassa anadhigamo. Dutiyaupamāpi",
  "atk-s0201a4:164_5": "imināva nayena veditabbā. Ayaṁ pana viseso, purimā saputtabhariyapabbajjāya upamā;",
  "atk-s0201a4:164_6": "pacchimā brāhmaṇadhammikapabbajjāya.",
  "atk-s0201a4:165_0": "376. Tatiyaupamāya koḷāpanti chinnasinehaṁ nirāpaṁ. Thale nikkhittanti pabbatathale",
  "atk-s0201a4:165_1": "vā bhūmithale vā nikkhittaṁ. Etthāpi idaṁ opammasaṁsandanaṁ – sukkhakoḷāpakaṭṭhaṁ",
  "atk-s0201a4:165_2": "viya hi kilesakāmena vatthukāmato nissaṭapuggalā, ārakā udakā thale nikkhittabhāvo",
  "atk-s0201a4:165_3": "viya kilesakāmena atintatā. Manthanenāpi aggino abhinibbattanaṁ viya kilesakāmena",
  "atk-s0201a4:165_4": "vatthukāmato nissaṭānaṁ abbhokāsikanesajjikādivasena opakkamikāhipi vedanāhi lokuttaramaggassa",
  "atk-s0201a4:165_5": "adhigamo. Aññassa rukkhassa sukkhasākhāya saddhiṁ ghaṁsanamatteneva aggino abhinibbattanaṁ",
  "atk-s0201a4:165_6": "viya vināpi opakkamikāhi vedanāhi sukhāyeva paṭipadāya lokuttaramaggassa adhigamoti.",
  "atk-s0201a4:165_7": "Ayaṁ upamā bhagavatā attano atthāya āhaṭā.",
  "atk-s0201a4:166_0": "377. Idāni attano dukkarakārikaṁ dassento, tassa mayhantiādimāha. Kiṁ pana bhagavā",
  "atk-s0201a4:166_1": "dukkaraṁ akatvā buddho bhavituṁ na samatthoti? Katvāpi akatvāpi samatthova. Atha",
  "atk-s0201a4:166_2": "kasmā akāsīti? Sadevakassa lokassa attano parakkamaṁ dassessāmi. So ca maṁ vīriyanimmathanaguṇo",
  "atk-s0201a4:166_3": "hāsessatīti. Pāsāde nisinnoyeva hi paveṇiāgataṁ rajjaṁ labhitvāpi khattiyo na tathāpamudito",
  "atk-s0201a4:166_4": "hoti, yathā balakāyaṁ gahetvā saṅgāme dve tayo sampahāre datvā amittamathanaṁ katvā",
  "atk-s0201a4:166_5": "pattarajjo. Evaṁ pattarajjassa hi rajjasiriṁ anubhavantassa parisaṁ oloketvā attano",
  "atk-s0201a4:166_6": "parakkamaṁ anussaritvā, ‘‘asukaṭṭhāne asukakammaṁ katvā asukañca asukañca amittaṁ",
  "atk-s0201a4:166_7": "evaṁ vijjhitvā evaṁ paharitvā imaṁ rajjasiriṁ pattosmī’’ti cintayato balavasomanassaṁ",
  "atk-s0201a4:166_8": "uppajjati. Evamevaṁ bhagavāpi sadevakassa lokassa parakkamaṁ dassessāmi, so hi maṁ",
  "atk-s0201a4:166_9": "parakkamo ativiya hāsessati, somanassaṁ uppādessatīti dukkaramakāsi.",
  "atk-s0201a4:167_0": "Apica pacchimaṁ janataṁ anukampamānopi akāsiyeva, pacchimā hi janatā sammāsambuddho",
  "atk-s0201a4:167_1": "kappasatasahassādhikāni cattāri asaṅkhyeyyāni pāramiyo pūretvāpi padhānaṁ padahitvāva",
  "atk-s0201a4:167_2": "sabbaññutaññāṇaṁ patto, kimaṅgaṁ pana mayanti padhānavīriyaṁ kattabbaṁ maññissati;",
  "atk-s0201a4:167_3": "evaṁ sante khippameva jātijarāmaraṇassa antaṁ karissatīti pacchimaṁ janataṁ anukampamāno akāsiyeva.",
  "atk-s0201a4:168_0": "Dantebhidantamādhāyāti heṭṭhādante uparidantaṁ ṭhapetvā. Cetasā cittanti kusalacittena",
  "atk-s0201a4:168_1": "akusalacittaṁ. Abhiniggaṇheyyanti niggaṇheyyaṁ. Abhinippīḷeyyanti nippīḷeyyaṁ. Abhisantāpeyyanti",
  "atk-s0201a4:168_2": "tāpetvā vīriyanimmathanaṁ kareyyaṁ. Sāraddhoti sadaratho. Padhānābhitunnassāti padhānena",
  "atk-s0201a4:168_3": "abhitunnassa, viddhassa satoti attho.",
  "atk-s0201a4:169_0": "378.Appāṇakanti nirassāsakaṁ. Kammāragaggariyāti kammārassa gaggaranāḷiyā. Sīsavedanā",
  "atk-s0201a4:169_1": "hontīti kutoci nikkhamituṁ alabhamānehi vātehi samuṭṭhāpitā balavatiyo sīsavedanā",
  "atk-s0201a4:169_2": "honti. Sīsaveṭhaṁ dadeyyāti sīsaveṭhanaṁ dadeyya. Devatāti bodhisattassa caṅkamanakoṭiyaṁ",
  "atk-s0201a4:169_3": "paṇṇasālapariveṇasāmantā ca adhivatthā devatā.",
  "atk-s0201a4:170_0": "Tadā kira bodhisattassa adhimatte kāyadāhe uppanne mucchā udapādi. So caṅkameva nisinno",
  "atk-s0201a4:170_1": "hutvā papati. Taṁ disvā devatā evamāhaṁsu – ‘‘vihārotveva so arahato’’ti, ‘‘arahanto",
  "atk-s0201a4:170_2": "nāma evarūpā honti matakasadisā’’ti laddhiyā vadanti. Tattha yā devatā ‘‘kālaṅkato’’ti",
  "atk-s0201a4:170_3": "āhaṁsu, tā gantvā suddhodanamahārājassa ārocesuṁ – ‘‘tumhākaṁ putto kālaṅkato’’ti.",
  "atk-s0201a4:170_4": "Mama putto buddho hutvā kālaṅkato, no ahutvāti? Buddho bhavituṁ nāsakkhi, padhānabhūmiyaṁyeva",
  "atk-s0201a4:170_5": "patitvā kālaṅkatoti. Nāhaṁ saddahāmi, mama puttassa bodhiṁ apatvā kālaṅkiriyā nāma natthīti.",
  "atk-s0201a4:171_0": "Aparabhāge sammāsambuddhassa dhammacakkaṁ pavattetvā anupubbena rājagahaṁ gantvā",
  "atk-s0201a4:171_1": "kapilavatthuṁ anuppattassa suddhodanamahārājā pattaṁ gahetvā pāsādaṁ āropetvā yāgukhajjakaṁ",
  "atk-s0201a4:171_2": "datvā antarābhattasamaye etamatthaṁ ārocesi – tumhākaṁ bhagavā padhānakaraṇakāle",
  "atk-s0201a4:171_3": "devatā āgantvā, ‘‘putto te, mahārāja, kālaṅkato’’ti āhaṁsūti. Kiṁ saddahasi mahārājāti?",
  "atk-s0201a4:171_4": "Na bhagavā saddahinti. Idāni, mahārāja, supinappaṭiggahaṇato paṭṭhāya acchariyāni",
  "atk-s0201a4:171_5": "passanto kiṁ saddahissasi? Ahampi buddho jāto, tvampi buddhapitā jāto, pubbe pana",
  "atk-s0201a4:171_6": "mayhaṁ aparipakke ñāṇe bodhicariyaṁ carantassa dhammapālakumārakālepi sippaṁ uggahetuṁ",
  "atk-s0201a4:171_7": "gatassa, ‘‘tumhākaṁ putto dhammapālakumāro kālaṅkato, idamassa aṭṭhī’’ti eḷakaṭṭhiṁ",
  "atk-s0201a4:171_8": "āharitvā dassesuṁ, tadāpi tumhe, ‘‘mama puttassa antarāmaraṇaṁ nāma natthi, nāhaṁ",
  "atk-s0201a4:171_9": "saddahāmī’’ti avocuttha, mahārājāti imissā aṭṭhuppattiyā bhagavā mahādhammapālajātakaṁ kathesi.",
  "atk-s0201a4:172_0": "379.Mākho tvaṁ mārisāti sampiyāyamānā āhaṁsu. Devatānaṁ kirāyaṁ piyamanāpavohāro,",
  "atk-s0201a4:172_1": "yadidaṁ mārisāti. Ajajjitanti abhojanaṁ. Halanti vadāmīti alanti vadāmi, alaṁ iminā",
  "atk-s0201a4:172_2": "evaṁ mā karittha, yāpessāmahanti evaṁ paṭisedhemīti attho.",
  "atk-s0201a4:173_0": "380-1.Maṅguracchavīti maṅguramacchacchavi. Etāva paramanti tāsampi vedanānametaṁyeva",
  "atk-s0201a4:173_1": "paramaṁ, uttamaṁ pamāṇaṁ. Pitu sakkassa kammante…pe… paṭhamaṁ jhānaṁ upasampajja",
  "atk-s0201a4:173_2": "viharitāti rañño kira vappamaṅgaladivaso nāma hoti, tadā anekappakāraṁ khādanīyaṁ",
  "atk-s0201a4:173_3": "bhojanīyaṁ paṭiyādenti. Nagaravīthiyo sodhāpetvā puṇṇaghaṭe ṭhapāpetvā dhajapaṭākādayo",
  "atk-s0201a4:173_4": "ussāpetvā sakalanagaraṁ devavimānaṁ viya alaṅkaronti. Sabbe dāsakammakarādayo ahatavatthanivatthā",
  "atk-s0201a4:173_5": "gandhamālādipaṭimaṇḍitā rājakule sannipatanti. Rañño kammante naṅgalasatasahassaṁ",
  "atk-s0201a4:173_6": "yojīyati. Tasmiṁ pana divase ekena ūnaṁ aṭṭhasataṁ yojenti. Sabbanaṅgalāni saddhiṁ",
  "atk-s0201a4:173_7": "balibaddarasmiyottehi jāṇussoṇissa ratho viya rajataparikkhittāni honti. Rañño ālambananaṅgalaṁ",
  "atk-s0201a4:173_8": "rattasuvaṇṇaparikkhittaṁ hoti. Balibaddānaṁ siṅgānipi rasmipatodāpi suvaṇṇaparikkhittā",
  "atk-s0201a4:173_9": "honti. Rājā mahāparivārena nikkhamanto puttaṁ gahetvā agamāsi.",
  "atk-s0201a4:174_0": "Kammantaṭṭhāne eko jamburukkho bahalapattapalāso sandacchāyo ahosi. Tassa heṭṭhā",
  "atk-s0201a4:174_1": "kumārassa sayanaṁ paññapetvā upari suvaṇṇatārakakhacitaṁ vitānaṁ bandhāpetvā sāṇipākārena",
  "atk-s0201a4:174_2": "parikkhipāpetvā ārakkhaṁ ṭhapetvā rājā sabbālaṅkāraṁ alaṅkaritvā amaccagaṇaparivuto",
  "atk-s0201a4:174_3": "naṅgalakaraṇaṭṭhānaṁ agamāsi. Tattha rājā suvaṇṇanaṅgalaṁ gaṇhāti. Amaccā ekenūnaaṭṭhasatarajatanaṅgalāni",
  "atk-s0201a4:174_4": "gahetvā ito cito ca kasanti. Rājā pana orato pāraṁ gacchati, pārato vā oraṁ gacchati.",
  "atk-s0201a4:174_5": "Etasmiṁ ṭhāne mahāsampatti hoti, bodhisattaṁ parivāretvā nisinnā dhātiyo rañño sampattiṁ",
  "atk-s0201a4:174_6": "passissāmāti antosāṇito bahi nikkhantā. Bodhisatto ito cito ca olokento kañci adisvā",
  "atk-s0201a4:174_7": "vegena uṭṭhāya pallaṅkaṁ ābhujitvā ānāpāne pariggahetvā paṭhamajjhānaṁ nibbattesi.",
  "atk-s0201a4:174_8": "Dhātiyo khajjabhojjantare vicaramānā thokaṁ cirāyiṁsu, sesarukkhānaṁ chāyā nivattā,",
  "atk-s0201a4:174_9": "tassa pana rukkhassa parimaṇḍalā hutvā aṭṭhāsi. Dhātiyo ayyaputto ekakoti vegena",
  "atk-s0201a4:174_10": "sāṇiṁ ukkhipitvā anto pavisamānā bodhisattaṁ sayane pallaṅkena nisinnaṁ tañca pāṭihāriyaṁ",
  "atk-s0201a4:174_11": "disvā gantvā rañño ārocayiṁsu – ‘‘kumāro deva, evaṁ nisinno aññesaṁ rukkhānaṁ chāyā",
  "atk-s0201a4:174_12": "nivattā, jamburukkhassa parimaṇḍalā ṭhitā’’ti. Rājā vegenāgantvā pāṭihāriyaṁ disvā,",
  "atk-s0201a4:174_13": "‘‘idaṁ te, tāta, dutiyaṁ vandana’’nti puttaṁ vandi. Idametaṁ sandhāya vuttaṁ – ‘‘pitu",
  "atk-s0201a4:174_14": "sakkassa kammante…pe… paṭhamajjhānaṁ upasampajja viharitā’’ti. Siyā nu kho eso maggo",
  "atk-s0201a4:174_15": "bodhāyāti bhaveyya nu kho etaṁ ānāpānassatipaṭhamajjhānaṁ bujjhanatthāya maggoti.",
  "atk-s0201a4:174_16": "Satānusāriviññāṇanti nayidaṁ bodhāya maggo bhavissati, ānāpānassatipaṭhamajjhānaṁ",
  "atk-s0201a4:174_17": "pana bhavissatīti evaṁ ekaṁ dve vāre uppannasatiyā anantaraṁ uppannaviññāṇaṁ satānusāriviññāṇaṁ",
  "atk-s0201a4:174_18": "nāma. Yaṁ taṁ sukhanti yaṁ taṁ ānāpānassatipaṭhamajjhānasukhaṁ.",
  "atk-s0201a4:175_0": "382.Paccupaṭṭhitā hontīti paṇṇasālapariveṇasammajjanādivattakaraṇena upaṭṭhitā honti.",
  "atk-s0201a4:175_1": "Bāhullikoti paccayabāhulliko. Āvatto bāhullāyāti rasagiddho hutvā paṇītapiṇḍapātādīnaṁ",
  "atk-s0201a4:175_2": "atthāya āvatto. Nibbijja pakkamiṁsūti ukkaṇṭhitvā dhammaniyāmeneva pakkantā bodhisattassa",
  "atk-s0201a4:175_3": "sambodhiṁ pattakāle kāyavivekassa okāsadānatthaṁ dhammatāya gatā. Gacchantā ca aññaṭṭhānaṁ",
  "atk-s0201a4:175_4": "agantvā bārāṇasimeva agamaṁsu. Bodhisatto tesu gatesu addhamāsaṁ kāyavivekaṁ labhitvā",
  "atk-s0201a4:175_5": "bodhimaṇḍe aparājitapallaṅke nisīditvā sabbaññutaññāṇaṁ paṭivijjhi.",
  "atk-s0201a4:176": "383.Vivicceva kāmehītiādi bhayabherave vuttanayeneva veditabbaṁ.",
  "atk-s0201a4:177_0": "387.Abhijānāmi kho panāhanti ayaṁ pāṭiyekko anusandhi. Nigaṇṭho kira cintesi – ‘‘ahaṁ",
  "atk-s0201a4:177_1": "samaṇaṁ gotamaṁ ekaṁ pañhaṁ pucchiṁ. Samaṇo gotamo ‘aparāpi maṁ, aggivessana, aparāpi",
  "atk-s0201a4:177_2": "maṁ, aggivessanā’ti pariyosānaṁ adassento kathetiyeva. Kupito nu kho’’ti? Atha bhagavā,",
  "atk-s0201a4:177_3": "aggivessana , tathāgate anekasatāya parisāya dhammaṁ desente kupito samaṇo gotamoti",
  "atk-s0201a4:177_4": "ekopi vattā natthi, paresaṁ bodhanatthāya paṭivijjhanatthāya eva tathāgato dhammaṁ",
  "atk-s0201a4:177_5": "desetīti dassento imaṁ dhammadesanaṁ ārabhi. Tattha ārabbhāti sandhāya. Yāvadevāti",
  "atk-s0201a4:177_6": "payojanavidhi paricchedaniyamanaṁ. Idaṁ vuttaṁ hoti – paresaṁ viññāpanameva tathāgatassa",
  "atk-s0201a4:177_7": "dhammadesanāya payojanaṁ, tasmā na ekasseva deseti, yattakā viññātāro atthi, sabbesaṁ",
  "atk-s0201a4:177_8": "desetīti. Tasmiṁyeva purimasminti iminā kiṁ dassetīti? Saccako kira cintesi – ‘‘samaṇo",
  "atk-s0201a4:177_9": "gotamo abhirūpo pāsādiko suphusitaṁ dantāvaraṇaṁ, jivhā mudukā, madhuraṁ vākkaraṇaṁ,",
  "atk-s0201a4:177_10": "parisaṁ rañjento maññe vicarati, anto panassa cittekaggatā natthī’’ti. Atha bhagavā,",
  "atk-s0201a4:177_11": "aggivessana, na tathāgato parisaṁ rañjento vicarati, cakkavāḷapariyantāyapi parisāya",
  "atk-s0201a4:177_12": "tathāgato dhammaṁ deseti, asallīno anupalitto ettakaṁ ekavihārī, suññataphalasamāpattiṁ",
  "atk-s0201a4:177_13": "anuyuttoti dassetuṁ evamāha.",
  "atk-s0201a4:178_0": "Ajjhattamevāti gocarajjhattameva. Sannisādemīti sannisīdāpemi, tathāgato hi yasmiṁ",
  "atk-s0201a4:178_1": "khaṇe parisā sādhukāraṁ deti, tasmiṁ khaṇe pubbābhogena paricchinditvā phalasamāpattiṁ",
  "atk-s0201a4:178_2": "samāpajjati, sādhukārasaddassa nigghose avicchinneyeva samāpattito vuṭṭhāya ṭhitaṭṭhānato",
  "atk-s0201a4:178_3": "paṭṭhāya dhammaṁ deseti, buddhānañhi bhavaṅgaparivāso lahuko hotīti assāsavāre passāsavāre",
  "atk-s0201a4:178_4": "samāpattiṁ samāpajjanti. Yena sudaṁ niccakappanti yena suññena phalasamādhinā niccakālaṁ",
  "atk-s0201a4:178_5": "viharāmi, tasmiṁ samādhinimitte cittaṁ saṇṭhapemi samādahāmīti dasseti.",
  "atk-s0201a4:179_0": "Okappaniyametanti saddahaniyametaṁ. Evaṁ bhagavato ekaggacittataṁ sampaṭicchitvā",
  "atk-s0201a4:179_1": "idāni attano ovaṭṭikasāraṁ katvā ānītapañhaṁ pucchanto abhijānāti kho pana bhavaṁ",
  "atk-s0201a4:179_2": "gotamo divā supitāti āha. Yathā hi sunakho nāma asambhinnakhīrapakkapāyasaṁ sappinā",
  "atk-s0201a4:179_3": "yojetvā udarapūraṁ bhojitopi gūthaṁ disvā akhāditvā gantuṁ na sakkā, akhādamāno ghāyitvāpi",
  "atk-s0201a4:179_4": "gacchati, aghāyitvāva gatassa kirassa sīsaṁ rujjati; evamevaṁ imassapi satthā asambhinnakhīrapakkapāyasasadisaṁ",
  "atk-s0201a4:179_5": "abhinikkhamanato paṭṭhāya yāva āsavakkhayā pasādanīyaṁ dhammadesanaṁ deseti. Etassa",
  "atk-s0201a4:179_6": "pana evarūpaṁ dhammadesanaṁ sutvā satthari pasādamattampi na uppannaṁ, tasmā ovaṭṭikasāraṁ",
  "atk-s0201a4:179_7": "katvā ānītapañhaṁ apucchitvā gantuṁ asakkonto evamāha. Tattha yasmā thinamiddhaṁ",
  "atk-s0201a4:179_8": "sabbakhīṇāsavānaṁ arahattamaggeneva pahīyati, kāyadaratho pana upādinnakepi hoti",
  "atk-s0201a4:179_9": "anupādinnakepi. Tathā hi kamaluppalādīni ekasmiṁ kāle vikasanti, ekasmiṁ makulāni",
  "atk-s0201a4:179_10": "honti, sāyaṁ kesañci rukkhānampi pattāni patilīyanti, pāto vipphārikāni honti. Evaṁ",
  "atk-s0201a4:179_11": "upādinnakassa kāyassa darathoyeva darathavasena bhavaṅgasotañca idha niddāti adhippetaṁ,",
  "atk-s0201a4:179_12": "taṁ khīṇāsavānampi hoti. Taṁ sandhāya, ‘‘abhijānāmaha’’ntiādimāha. Sammohavihārasmiṁ",
  "atk-s0201a4:179_13": "vadantīti sammohavihāroti vadanti.",
  "atk-s0201a4:180_0": "389.Āsajja āsajjāti ghaṭṭetvā ghaṭṭetvā. Upanītehīti upanetvā kathitehi. Vacanappathehīti",
  "atk-s0201a4:180_1": "vacanehi. Abhinanditvā anumoditvāti alanti cittena sampaṭicchanto abhinanditvā vācāyapi",
  "atk-s0201a4:180_2": "pasaṁsanto anumoditvā. Bhagavatā imassa nigaṇṭhassa dve suttāni kathitāni. Purimasuttaṁ",
  "atk-s0201a4:180_3": "eko bhāṇavāro, idaṁ diyaḍḍho, iti aḍḍhatiye bhāṇavāre sutvāpi ayaṁ nigaṇṭho neva",
  "atk-s0201a4:180_4": "abhisamayaṁ patto, na pabbajito, na saraṇesu patiṭṭhito. Kasmā etassa bhagavā dhammaṁ",
  "atk-s0201a4:180_5": "desesīti? Anāgate vāsanatthāya. Passati hi bhagavā, ‘‘imassa idāni upanissayo natthi,",
  "atk-s0201a4:180_6": "mayhaṁ pana parinibbānato samadhikānaṁ dvinnaṁ vassasatānaṁ accayena tambapaṇṇidīpe",
  "atk-s0201a4:180_7": "sāsanaṁ patiṭṭhahissati. Tatrāyaṁ kulaghare nibbattitvā sampatte kāle pabbajitvā",
  "atk-s0201a4:180_8": "tīṇi piṭakāni uggahetvā vipassanaṁ vaḍḍhetvā saha paṭisambhidāhi arahattaṁ patvā",
  "atk-s0201a4:180_9": "kāḷabuddharakkhito nāma mahākhīṇāsavo bhavissatī’’ti. Idaṁ disvā anāgate vāsanatthāya dhammaṁ desesi.",
  "atk-s0201a4:181_0": "Sopi tattheva tambapaṇṇidīpamhi sāsane patiṭṭhite devalokato cavitvā dakkhiṇagirivihārassa",
  "atk-s0201a4:181_1": "bhikkhācāragāme ekasmiṁ amaccakule nibbatto pabbajjāsamatthayobbane pabbajitvā tepiṭakaṁ",
  "atk-s0201a4:181_2": "buddhavacanaṁ uggahetvā gaṇaṁ pariharanto mahābhikkhusaṅghaparivuto upajjhāyaṁ passituṁ",
  "atk-s0201a4:181_3": "agamāsi. Athassa upajjhāyo saddhivihārikaṁ codessāmīti tepiṭakaṁ buddhavacanaṁ uggahetvā",
  "atk-s0201a4:181_4": "āgatena tena saddhiṁ mukhaṁ datvā kathāmattampi na akāsi. So paccūsasamaye vuṭṭhāya",
  "atk-s0201a4:181_5": "therassa santikaṁ gantvā, – ‘‘tumhe, bhante, mayi ganthakammaṁ katvā tumhākaṁ santikaṁ",
  "atk-s0201a4:181_6": "āgate mukhaṁ datvā kathāmattampi na karittha, ko mayhaṁ doso’’ti pucchi. Thero āha",
  "atk-s0201a4:181_7": "– ‘‘tvaṁ, āvuso, buddharakkhita ettakeneva ‘pabbajjākiccaṁ me matthakaṁ patta’nti",
  "atk-s0201a4:181_8": "saññaṁ karosī’’ti. Kiṁ karomi, bhanteti? Gaṇaṁ vinodetvā tvaṁ papañcaṁ chinditvā",
  "atk-s0201a4:181_9": "cetiyapabbatavihāraṁ gantvā samaṇadhammaṁ karohīti. So upajjhāyassa ovāde ṭhatvā",
  "atk-s0201a4:181_10": "saha paṭisambhidāhi arahattaṁ patvā puññavā rājapūjito hutvā mahābhikkhusaṅghaparivāro",
  "atk-s0201a4:181_11": "cetiyapabbatavihāre vasi.",
  "atk-s0201a4:182_0": "Tasmiñhi kāle tissamahārājā uposathakammaṁ karonto cetiyapabbate rājaleṇe vasati.",
  "atk-s0201a4:182_1": "So therassa upaṭṭhākabhikkhuno saññaṁ adāsi – ‘‘yadā mayhaṁ ayyo pañhaṁ vissajjeti,",
  "atk-s0201a4:182_2": "dhammaṁ vā katheti, tadā me saññaṁ dadeyyāthā’’ti. Theropi ekasmiṁ dhammassavanadivase",
  "atk-s0201a4:182_3": "bhikkhusaṅghaparivāro kaṇṭakacetiyaṅgaṇaṁ āruyha cetiyaṁ vanditvā kāḷatimbarurukkhamūle",
  "atk-s0201a4:182_4": "aṭṭhāsi. Atha naṁ eko piṇḍapātikatthero kāḷakārāmasuttante pañhaṁ pucchi. Thero nanu,",
  "atk-s0201a4:182_5": "āvuso, ajja dhammassavanadivasoti āha. Āma, bhante, dhammassavanadivasoti. Tena hi",
  "atk-s0201a4:182_6": "pīṭhakaṁ ānetha, idheva nisinnā dhammassavanaṁ karissāmāti. Athassa rukkhamūle āsanaṁ",
  "atk-s0201a4:182_7": "paññapetvā adaṁsu. Thero pubbagāthā vatvā kāḷakārāmasuttaṁ ārabhi. Sopissa upaṭṭhākadaharo",
  "atk-s0201a4:182_8": "rañño saññaṁ dāpesi. Rājā pubbagāthāsu aniṭṭhitāsuyeva pāpuṇi. Patvā ca aññātakaveseneva",
  "atk-s0201a4:182_9": "parisante ṭhatvā tiyāmarattiṁ ṭhitakova dhammaṁ sutvā therassa, idamavoca bhagavāti",
  "atk-s0201a4:182_10": "vacanakāle sādhukāraṁ adāsi. Thero ñatvā, kadā āgatosi, mahārājāti pucchi. Pubbagāthā",
  "atk-s0201a4:182_11": "osāraṇakāleyeva, bhanteti. Dukkaraṁ te mahārāja, katanti. Nayidaṁ, bhante, dukkaraṁ,",
  "atk-s0201a4:182_12": "yadi pana me ayyassa dhammakathaṁ āraddhakālato paṭṭhāya ekapadepi aññavihitabhāvo",
  "atk-s0201a4:182_13": "ahosi, tambapaṇṇidīpassa patodayaṭṭhinitudanamattepi ṭhāne sāmibhāvo nāma me mā hotūti sapathamakāsi.",
  "atk-s0201a4:183_0": "Tasmiṁ pana sutte buddhaguṇā paridīpitā, tasmā rājā pucchi – ‘‘ettakāva, bhante,",
  "atk-s0201a4:183_1": "buddhaguṇā, udāhu aññepi atthī’’ti. Mayā kathitato, mahārāja, akathitameva bahu appamāṇanti.",
  "atk-s0201a4:183_2": "Upamaṁ, bhante, karothāti. Yathā, mahārāja , karīsasahassamatte sālikkhette ekasālisīsato",
  "atk-s0201a4:183_3": "avasesasālīyeva bahū, evaṁ mayā kathitaguṇā appā, avasesā bahūti. Aparampi, bhante,",
  "atk-s0201a4:183_4": "upamaṁ karothāti. Yathā, mahārāja, mahāgaṅgāya oghapuṇṇāya sūcipāsaṁ sammukhaṁ kareyya,",
  "atk-s0201a4:183_5": "sūcipāsena gataudakaṁ appaṁ, sesaṁ bahu, evameva mayā kathitaguṇā appā, avasesā bahūti.",
  "atk-s0201a4:183_6": "Aparampi, bhante, upamaṁ karothāti. Idha, mahārāja, cātakasakuṇā nāma ākāse kīḷantā",
  "atk-s0201a4:183_7": "vicaranti. Khuddakā sā sakuṇajāti, kiṁ nu kho tassa sakuṇassa ākāse pakkhapasāraṇaṭṭhānaṁ",
  "atk-s0201a4:183_8": "bahu, avaseso ākāso appoti? Kiṁ, bhante, vadatha, appo tassa pakkhapasāraṇokāso,",
  "atk-s0201a4:183_9": "avasesova bahūti. Evameva, mahārāja, appakā mayā buddhaguṇā kathitā, avasesā bahū",
  "atk-s0201a4:183_10": "anantā appameyyāti. Sukathitaṁ, bhante, anantā buddhaguṇā ananteneva ākāsena upamitā.",
  "atk-s0201a4:183_11": "Pasannā mayaṁ ayyassa, anucchavikaṁ pana kātuṁ na sakkoma. Ayaṁ me duggatapaṇṇākāro",
  "atk-s0201a4:183_12": "imasmiṁ tambapaṇṇidīpe imaṁ tiyojanasatikaṁ rajjaṁ ayyassa demāti. Tumhehi, mahārāja,",
  "atk-s0201a4:183_13": "attano pasannākāro kato, mayaṁ pana amhākaṁ dinnaṁ rajjaṁ tumhākaṁyeva dema, dhammena",
  "atk-s0201a4:183_14": "samena rajjaṁ kārehi mahārājāti.",
  "atk-s0201a4:184": "Papañcasūdaniyā majjhimanikāyaṭṭhakathāya",
  "atk-s0201a4:185": "Mahāsaccakasuttavaṇṇanā niṭṭhitā.",
  "atk-s0201a4:186": "7. Cūḷataṇhāsaṅkhayasuttavaṇṇanā",
  "atk-s0201a4:187_0": "390.Evaṁme sutanti cūḷataṇhāsaṅkhayasuttaṁ. Tattha pubbārāme migāramātupāsādeti pubbārāmasaṅkhāte",
  "atk-s0201a4:187_1": "vihāre migāramātuyā pāsāde. Tatrāyaṁ anupubbīkathāatīte satasahassakappamatthake",
  "atk-s0201a4:187_2": "ekā upāsikā padumuttaraṁ bhagavantaṁ nimantetvā buddhappamukhassa bhikkhusaṅghassa",
  "atk-s0201a4:187_3": "satasahassaṁ dānaṁ datvā bhagavato pādamūle nipajjitvā, ‘‘anāgate tumhādisassa buddhassa",
  "atk-s0201a4:187_4": "aggupaṭṭhāyikā homī’’ti patthanamakāsi. Sā kappasatasahassaṁ devesu ceva manussesu",
  "atk-s0201a4:187_5": "ca saṁsaritvā amhākaṁ bhagavato kāle bhaddiyanagare meṇḍakaseṭṭhiputtassa dhanañjayassa",
  "atk-s0201a4:187_6": "seṭṭhino gahe sumanadeviyā kucchimhi paṭisandhiṁ gaṇhi. Jātakāle cassā visākhāti",
  "atk-s0201a4:187_7": "nāmaṁ akaṁsu. Sā yadā bhagavā bhaddiyanagaraṁ agamāsi, tadā pañcahi dārikāsatehi",
  "atk-s0201a4:187_8": "saddhiṁ bhagavato paccuggamanaṁ katvā paṭhamadassanamhiyeva sotāpannā ahosi. Aparabhāge",
  "atk-s0201a4:187_9": "sāvatthiyaṁ migāraseṭṭhiputtassa puṇṇavaḍḍhanakumārassa gehaṁ gatā, tattha naṁ migāraseṭṭhi",
  "atk-s0201a4:187_10": "mātiṭṭhāne ṭhapesi, tasmā migāramātāti vuccati.",
  "atk-s0201a4:188_0": "Patikulaṁ gacchantiyā cassā pitā mahālatāpiḷandhanaṁ nāma kārāpesi. Tasmiṁ piḷandhane",
  "atk-s0201a4:188_1": "catasso vajiranāḷiyo upayogaṁ agamaṁsu, muttānaṁ ekādasa nāḷiyo, pavāḷānaṁ dvāvīsati",
  "atk-s0201a4:188_2": "nāḷiyo, maṇīnaṁ tettiṁsa nāḷiyo, iti etehi ca aññehi ca sattavaṇṇehi ratanehi niṭṭhānaṁ",
  "atk-s0201a4:188_3": "agamāsi. Taṁ sīse paṭimukkaṁ yāva pādapiṭṭhiyā bhassati, pañcannaṁ hatthīnaṁ balaṁ",
  "atk-s0201a4:188_4": "dhārayamānāva naṁ itthī dhāretuṁ sakkoti. Sā aparabhāge dasabalassa aggupaṭṭhāyikā",
  "atk-s0201a4:188_5": "hutvā taṁ pasādhanaṁ vissajjetvā navahi koṭīhi bhagavato vihāraṁ kārayamānā karīsamatte",
  "atk-s0201a4:188_6": "bhūmibhāge pāsādaṁ kāresi. Tassa uparibhūmiyaṁ pañca gabbhasatāni honti, heṭṭhābhūmiyaṁ",
  "atk-s0201a4:188_7": "pañcāti gabbhasahassappaṭimaṇḍito ahosi. Sā ‘‘suddhapāsādova na sobhatī’’ti taṁ parivāretvā",
  "atk-s0201a4:188_8": "pañca dvikūṭagehasatāni, pañca cūḷapāsādasatāni, pañca dīghasālasatāni ca kārāpesi.",
  "atk-s0201a4:188_9": "Vihāramaho catūhi māsehi niṭṭhānaṁ agamāsi.",
  "atk-s0201a4:189_0": "Mātugāmattabhāve ṭhitāya visākhāya viya aññissā buddhasāsane dhanapariccāgo nāma",
  "atk-s0201a4:189_1": "natthi, purisattabhāve ṭhitassa ca anāthapiṇḍikassa viya aññassa buddhasāsane dhanapariccāgo",
  "atk-s0201a4:189_2": "nāma natthi. So hi catupaññāsakoṭiyo vissajjetvā sāvatthiyā dakkhiṇabhāge anurādhapurassa",
  "atk-s0201a4:189_3": "mahāvihārasadise ṭhāne jetavanamahāvihāraṁ nāma kāresi. Visākhā, sāvatthiyā pācīnabhāge",
  "atk-s0201a4:189_4": "uttamadevīvihārasadise ṭhāne pubbārāmaṁ nāma kāresi. Bhagavā imesaṁ dvinnaṁ kulānaṁ",
  "atk-s0201a4:189_5": "anukampāya sāvatthiṁ nissāya viharanto imesu dvīsu vihāresu nibaddhavāsaṁ vasi. Ekaṁ",
  "atk-s0201a4:189_6": "antovassaṁ jetavane vasati, ekaṁ pubbārāme, etasmiṁ pana samaye bhagavā pubbārāme",
  "atk-s0201a4:189_7": "viharati. Tena vuttaṁ – ‘‘pubbārāme migāramātupāsāde’’ti.",
  "atk-s0201a4:190_0": "Kittāvatānu kho, bhanteti kittakena nu kho, bhante. Saṁkhittena taṇhāsaṅkhayavimutto",
  "atk-s0201a4:190_1": "hotīti taṇhāsaṅkhaye nibbāne taṁ ārammaṇaṁ katvā vimuttacittatāya taṇhāsaṅkhayavimutto",
  "atk-s0201a4:190_2": "nāma saṁkhittena kittāvatā hoti? Yāya paṭipattiyā taṇhāsaṅkhayavimutto hoti, taṁ",
  "atk-s0201a4:190_3": "me khīṇāsavassa bhikkhuno pubbabhāgappaṭipadaṁ saṁkhittena desethāti pucchati. Accantaniṭṭhoti",
  "atk-s0201a4:190_4": "khayavayasaṅkhātaṁ antaṁ atītāti accantā. Accantā niṭṭhā assāti accantaniṭṭho, ekantaniṭṭho",
  "atk-s0201a4:190_5": "satataniṭṭhoti attho. Accantaṁ yogakkhemīti accantayogakkhemī, niccayogakkhemīti",
  "atk-s0201a4:190_6": "attho. Accantaṁ brahmacārīti accantabrahmacārī, niccabrahmacārīti attho. Accantaṁ",
  "atk-s0201a4:190_7": "pariyosānamassāti purimanayeneva accantapariyosāno. Seṭṭho devamanussānanti devānañca",
  "atk-s0201a4:190_8": "manussānañca seṭṭho uttamo. Evarūpo bhikkhu kittāvatā hoti, khippametassa saṅkhepeneva",
  "atk-s0201a4:190_9": "paṭipattiṁ kathethāti bhagavantaṁ yācati. Kasmā panesa evaṁ vegāyatīti? Kīḷaṁ anubhavitukāmatāya.",
  "atk-s0201a4:191_0": "Ayaṁ kira uyyānakīḷaṁ āṇāpetvā catūhi mahārājūhi catūsu disāsu ārakkhaṁ gāhāpetvā",
  "atk-s0201a4:191_1": "dvīsu devalokesu devasaṅghena parivuto aḍḍhatiyāhi nāṭakakoṭīhi saddhiṁ erāvaṇaṁ",
  "atk-s0201a4:191_2": "āruyha uyyānadvāre ṭhito imaṁ pañhaṁ sallakkhesi – ‘‘kittakena nu kho taṇhāsaṅkhayavimuttassa",
  "atk-s0201a4:191_3": "khīṇāsavassa saṅkhepato āgamaniyapubbabhāgapaṭipadā hotī’’ti. Athassa etadahosi –",
  "atk-s0201a4:191_4": "‘‘ayaṁ pañho ativiya sassiriko, sacāhaṁ imaṁ pañhaṁ anuggaṇhitvāva uyyānaṁ pavisissāmi,",
  "atk-s0201a4:191_5": "chadvārikehi ārammaṇehi nimmathito na puna imaṁ pañhaṁ sallakkhessāmi , tiṭṭhatu",
  "atk-s0201a4:191_6": "tāva uyyānakīḷā, satthu santikaṁ gantvā imaṁ pañhaṁ pucchitvā uggahitapañho uyyāne",
  "atk-s0201a4:191_7": "kīḷissāmī’’ti hatthikkhandhe antarahito bhagavato santike pāturahosi. Tepi cattāro",
  "atk-s0201a4:191_8": "mahārājāno ārakkhaṁ gahetvā ṭhitaṭṭhāneyeva ṭhitā, paricārikadevasaṅghāpi nāṭakānipi",
  "atk-s0201a4:191_9": "erāvaṇopi nāgarājā tattheva uyyānadvāre aṭṭhāsi, evamesa kīḷaṁ anubhavitukāmatāya vegāyanto evamāha.",
  "atk-s0201a4:192_0": "Sabbe dhammā nālaṁ abhinivesāyāti ettha sabbe dhammā nāma pañcakkhandhā dvādasāyatanāni",
  "atk-s0201a4:192_1": "aṭṭhārasa dhātuyo. Te sabbepi taṇhādiṭṭhivasena abhinivesāya nālaṁ na pariyattā na",
  "atk-s0201a4:192_2": "samatthā na yuttā, kasmā? Gahitākārena atiṭṭhanato. Te hi niccāti gahitāpi aniccāva",
  "atk-s0201a4:192_3": "sampajjanti, sukhāti gahitāpi dukkhāva sampajjanti, attāti gahitāpi anattāva sampajjanti,",
  "atk-s0201a4:192_4": "tasmā nālaṁ abhinivesāya. Abhijānātīti aniccaṁ dukkhaṁ anattāti ñātapariññāya abhijānāti.",
  "atk-s0201a4:192_5": "Parijānātīti tatheva tīraṇapariññāya parijānāti. Yaṁkiñci vedananti antamaso pañcaviññāṇasampayuttampi",
  "atk-s0201a4:192_6": "yaṁkiñci appamattakampi vedanaṁ anubhavati. Iminā bhagavā sakkassa devānamindassa",
  "atk-s0201a4:192_7": "vedanāvasena nibbattetvā arūpapariggahaṁ dasseti. Sace pana vedanākammaṭṭhānaṁ heṭṭhā",
  "atk-s0201a4:192_8": "na kathitaṁ bhaveyya, imasmiṁ ṭhāne kathetabbaṁ siyā. Heṭṭhā pana kathitaṁ, tasmā",
  "atk-s0201a4:192_9": "satipaṭṭhāne vuttanayeneva veditabbaṁ. Aniccānupassīti ettha aniccaṁ veditabbaṁ,",
  "atk-s0201a4:192_10": "aniccānupassanā veditabbā, aniccānupassī veditabbo. Tattha aniccanti pañcakkhandhā,",
  "atk-s0201a4:192_11": "te hi uppādavayaṭṭhena aniccā. Aniccānupassanāti pañcakkhandhānaṁ khayato vayato",
  "atk-s0201a4:192_12": "dassanañāṇaṁ. Aniccānupassīti tena ñāṇena samannāgato puggalo . Tasmā ‘‘aniccānupassī",
  "atk-s0201a4:192_13": "viharatī’’ti aniccato anupassanto viharatīti ayamettha attho.",
  "atk-s0201a4:193_0": "Virāgānupassīti ettha dve virāgā khayavirāgo ca accantavirāgo ca. Tattha saṅkhārānaṁ",
  "atk-s0201a4:193_1": "khayavayato anupassanāpi, accantavirāgaṁ nibbānaṁ virāgato dassanamaggañāṇampi virāgānupassanā.",
  "atk-s0201a4:193_2": "Tadubhayasamāṅgīpuggalo virāgānupassī nāma, taṁ sandhāya vuttaṁ ‘‘virāgānupassī’’ti,",
  "atk-s0201a4:193_3": "virāgato anupassantoti attho. Nirodhānupassimhipi eseva nayo, nirodhopi hi khayanirodho",
  "atk-s0201a4:193_4": "ca accantanirodho cāti duvidhoyeva. Paṭinissaggānupassīti ettha paṭinissaggo vuccati",
  "atk-s0201a4:193_5": "vossaggo, so ca pariccāgavossaggo pakkhandanavossaggoti duvidho hoti . Tattha pariccāgavossaggoti",
  "atk-s0201a4:193_6": "vipassanā, sā hi tadaṅgavasena kilese ca khandhe ca vossajjati. Pakkhandanavossaggoti",
  "atk-s0201a4:193_7": "maggo, so hi nibbānaṁ ārammaṇaṁ ārammaṇato pakkhandati. Dvīhipi vā kāraṇehi vossaggoyeva,",
  "atk-s0201a4:193_8": "samucchedavasena khandhānaṁ kilesānañca vossajjanato, nibbānañca pakkhandanato. Tasmā",
  "atk-s0201a4:193_9": "kilese ca khandhe ca pariccajatīti pariccāgavossaggo, nirodhe nibbānadhātuyā cittaṁ",
  "atk-s0201a4:193_10": "pakkhandatīti pakkhandanavossaggoti ubhayampetaṁ magge sameti. Tadubhayasamaṅgīpuggalo",
  "atk-s0201a4:193_11": "imāya paṭinissaggānupassanāya samannāgatattā paṭinissaggānupassī nāma hoti. Taṁ sandhāya",
  "atk-s0201a4:193_12": "vuttaṁ ‘‘paṭinissaggānupassī’’ti. Na kiñci loke upādiyatīti kiñci ekampi saṅkhāragataṁ",
  "atk-s0201a4:193_13": "taṇhāvasena na upādiyati na gaṇhāti na parāmasati. Anupādiyaṁ na paritassatīti aggaṇhanto",
  "atk-s0201a4:193_14": "taṇhāparitassanāya na paritassati. Paccattaññeva parinibbāyatīti sayameva kilesaparinibbānena",
  "atk-s0201a4:193_15": "parinibbāyati. Khīṇā jātītiādinā panassa paccavekkhaṇāva dassitā. Iti bhagavā sakkassa",
  "atk-s0201a4:193_16": "devānamindassa saṁkhittena khīṇāsavassa pubbabhāgappaṭipadaṁ pucchito sallahukaṁ",
  "atk-s0201a4:193_17": "katvā saṁkhitteneva khippaṁ kathesi.",
  "atk-s0201a4:194_0": "391.Avidūre nisinno hotīti anantare kūṭāgāre nisinno hoti. Abhisameccāti ñāṇena abhisamāgantvā,",
  "atk-s0201a4:194_1": "jānitvāti attho. Idaṁ vuttaṁ hoti – kiṁ nu kho esa jānitvā anumodi, udāhu ajānitvā",
  "atk-s0201a4:194_2": "vāti. Kasmā panassa evamahosīti? Thero kira na bhagavato pañhavissajjanasaddaṁ assosi,",
  "atk-s0201a4:194_3": "sakkassa pana devarañño, ‘‘evametaṁ bhagavā evametaṁ sugatā’’ti anumodanasaddaṁ assosi.",
  "atk-s0201a4:194_4": "Sakko kira devarājā mahatā saddena anumodi. Atha kasmā na bhagavato saddaṁ assosīti?",
  "atk-s0201a4:194_5": "Yathāparisaviññāpakattā. Buddhānañhi dhammaṁ kathentānaṁ ekābaddhāya cakkavāḷapariyantāyapi",
  "atk-s0201a4:194_6": "parisāya saddo suyyati, pariyantaṁ pana muñcitvā aṅgulimattampi bahiddhā na niccharati.",
  "atk-s0201a4:194_7": "Kasmā? Evarūpā madhurakathā mā niratthakā agamāsīti. Tadā bhagavā migāramātupāsāde",
  "atk-s0201a4:194_8": "sattaratanamaye kūṭāgāre sirigabbhamhi nisinno hoti, tassa dakkhiṇapasse sāriputtattherassa",
  "atk-s0201a4:194_9": "vasanakūṭāgāraṁ, vāmapasse mahāmoggallānassa, antare chiddavivarokāso natthi, tasmā",
  "atk-s0201a4:194_10": "thero na bhagavato saddaṁ assosi, sakkasseva assosīti.",
  "atk-s0201a4:195_0": "Pañcahitūriyasatehīti pañcaṅgikānaṁ tūriyānaṁ pañcahi satehi. Pañcaṅgikaṁ tūriyaṁ",
  "atk-s0201a4:195_1": "nāma ātataṁ vitataṁ ātatavitataṁ susiraṁ ghananti imehi pañcahi aṅgehi samannāgataṁ.",
  "atk-s0201a4:195_2": "Tattha ātataṁ nāma cammapariyonaddhesu bheriādīsu ekatalatūriyaṁ. Vitataṁ nāma ubhayatalaṁ.",
  "atk-s0201a4:195_3": "Ātatavitataṁ nāma tantibaddhapaṇavādi. Susiraṁ vaṁsādi. Ghanaṁ sammādi. Samappitoti",
  "atk-s0201a4:195_4": "upagato. Samaṅgībhūtoti tasseva vevacanaṁ. Paricāretīti taṁ sampattiṁ anubhavanto",
  "atk-s0201a4:195_5": "tato tato indriyāni cāreti. Idaṁ vuttaṁ hoti – parivāretvā vajjamānehi pañcahi tūriyasatehi",
  "atk-s0201a4:195_6": "samannāgato hutvā dibbasampattiṁ anubhavatī. Paṭipaṇāmetvāti apanetvā, nissaddāni",
  "atk-s0201a4:195_7": "kārāpetvāti attho. Yatheva hi idāni saddhā rājāno garubhāvaniyaṁ bhikkhuṁ disvā –",
  "atk-s0201a4:195_8": "‘‘asuko nāma ayyo āgacchati, mā, tātā, gāyatha, mā vādetha, mā naccathā’’ti nāṭakāni",
  "atk-s0201a4:195_9": "paṭivinenti, sakkopi theraṁ disvā evamakāsi. Cirassaṁ kho, mārisa moggallāna, imaṁ",
  "atk-s0201a4:195_10": "pariyāyamakāsīti evarūpaṁ loke pakatiyā piyasamudāhāravacanaṁ hoti, lokiyā hi cirassaṁ",
  "atk-s0201a4:195_11": "āgatampi anāgatapubbampi manāpajātiyaṁ āgataṁ disvā, – ‘‘kuto bhavaṁ āgato, cirassaṁ",
  "atk-s0201a4:195_12": "bhavaṁ āgato, kathaṁ te idhāgamanamaggo ñāto maggamūḷhosī’’tiādīni vadanti. Ayaṁ",
  "atk-s0201a4:195_13": "pana āgatapubbattāyeva evamāha. Thero hi kālena kālaṁ devacārikaṁ gacchatiyeva. Tattha",
  "atk-s0201a4:195_14": "pariyāyamakāsīti vāramakāsi. Yadidaṁ idhāgamanāyāti yo ayaṁ idhāgamanāya vāro, taṁ,",
  "atk-s0201a4:195_15": "bhante, cirassamakāsīti vuttaṁ hoti. Idamāsanaṁ paññattanti yojanikaṁ maṇipallaṅkaṁ",
  "atk-s0201a4:195_16": "paññapāpetvā evamāha.",
  "atk-s0201a4:196_0": "392.Bahukiccā bahukaraṇīyāti ettha yesaṁ bahūni kiccāni, te bahukiccā. Bahukaraṇīyāti",
  "atk-s0201a4:196_1": "tasseva vevacanaṁ. Appeva sakena karaṇīyenāti sakaraṇīyameva appaṁ mandaṁ, na bahu,",
  "atk-s0201a4:196_2": "devānaṁ karaṇīyaṁ pana bahu, pathavito paṭṭhāya hi kapparukkhamātugāmādīnaṁ atthāya",
  "atk-s0201a4:196_3": "aṭṭā sakkassa santike chijjanti, tasmā niyamento āha – apica devānaṁyeva tāvatiṁsānaṁ",
  "atk-s0201a4:196_4": "karaṇīyenāti. Devānañhi dhītā ca puttā ca aṅke nibbattanti, pādaparicārikā itthiyo",
  "atk-s0201a4:196_5": "sayane nibbattanti, tāsaṁ maṇḍanapasādhanakārikā devadhītā sayanaṁ parivāretvā nibbattanti,",
  "atk-s0201a4:196_6": "veyyāvaccakarā antovimāne nibbattanti, etesaṁ atthāya aṭṭakaraṇaṁ natthi. Ye pana",
  "atk-s0201a4:196_7": "sīmantare nibbattanti, te ‘‘mama santakā tava santakā’’ti nicchetuṁ asakkontā aṭṭaṁ",
  "atk-s0201a4:196_8": "karonti, sakkaṁ devarājānaṁ pucchanti, so yassa vimānaṁ āsannataraṁ, tassa santakoti",
  "atk-s0201a4:196_9": "vadati. Sace dvepi samaṭṭhāne honti, yassa vimānaṁ olokento ṭhito, tassa santakoti",
  "atk-s0201a4:196_10": "vadati. Sace ekampi na oloketi, taṁ ubhinnaṁ kalahupacchedanatthaṁ attano santakaṁ",
  "atk-s0201a4:196_11": "karoti. Taṁ sandhāya, ‘‘devānaṁyeva tāvatiṁsānaṁ karaṇīyenā’’ti āha. Apicassa evarūpaṁ",
  "atk-s0201a4:196_12": "kīḷākiccampi karaṇīyameva.",
  "atk-s0201a4:197_0": "Yaṁno khippameva antaradhāyatīti yaṁ amhākaṁ sīghameva andhakāre rūpagataṁ viya na",
  "atk-s0201a4:197_1": "dissati. Iminā – ‘‘ahaṁ, bhante, taṁ pañhavissajjanaṁ na sallakkhemī’’ti dīpeti.",
  "atk-s0201a4:197_2": "Thero – ‘‘kasmā nu kho ayaṁ yakkho asallakkhaṇabhāvaṁ dīpeti, passena pariharatī’’ti",
  "atk-s0201a4:197_3": "āvajjanto – ‘‘devā nāma mahāmūḷhā honti. Chadvārikehi ārammaṇehi nimmathīyamānā attano",
  "atk-s0201a4:197_4": "bhuttābhuttabhāvampi pītāpītabhāvampi na jānanti, idha katamettha pamussantī’’ti",
  "atk-s0201a4:197_5": "aññāsi. Keci panāhu – ‘‘thero etassa garu bhāvaniyo, tasmā ‘idāneva loke aggapuggalassa",
  "atk-s0201a4:197_6": "santike pañhaṁ uggahetvā āgato, idāneva nāṭakānaṁ antaraṁ paviṭṭhoti evaṁ maṁ thero",
  "atk-s0201a4:197_7": "tajjeyyā’ti bhayena evamāhā’’ti. Etaṁ pana kohaññaṁ nāma hoti, na ariyasāvakassa",
  "atk-s0201a4:197_8": "evarūpaṁ kohaññaṁ nāma hoti, tasmā mūḷhabhāveneva na sallakkhesīti veditabbaṁ. Upari",
  "atk-s0201a4:197_9": "kasmā sallakkhesīti? Thero tassa somanassasaṁvegaṁ janayitvā tamaṁ nīhari, tasmā sallakkhesīti.",
  "atk-s0201a4:198_0": "Idāni sakko pubbe attano evaṁ bhūtakāraṇaṁ therassa ārocetuṁ bhūtapubbantiādimāha.",
  "atk-s0201a4:198_1": "Tattha samupabyūḷhoti sannipatito rāsibhūto. Asurā parājiniṁsūti asurā parājayaṁ",
  "atk-s0201a4:198_2": "pāpuṇiṁsu. Kadā panete parājitāti? Sakkassa nibbattakāle. Sakko kira anantare attabhāve",
  "atk-s0201a4:198_3": "magadharaṭṭhe macalagāme magho nāma māṇavo ahosi, paṇḍito byatto, bodhisattacariyā",
  "atk-s0201a4:198_4": "viyassa cariyā ahosi. So tettiṁsa purise gahetvā kalyāṇamakāsi. Ekadivasaṁ attanova",
  "atk-s0201a4:198_5": "paññāya upaparikkhitvā gāmamajjhe mahājanassa sannipatitaṭṭhāne kacavaraṁ ubhayato",
  "atk-s0201a4:198_6": "apabbahitvā taṁ ṭhānaṁ atiramaṇīyamakāsi, puna tattheva maṇḍapaṁ kāresi, puna gacchante",
  "atk-s0201a4:198_7": "kāle sālaṁ kāresi. Gāmato ca nikkhamitvā gāvutampi aḍḍhayojanampi tigāvutampi yojanampi",
  "atk-s0201a4:198_8": "vicaritvā tehi sahāyehi saddhiṁ visamaṁ samaṁ akāsi. Te sabbepi ekacchandā tattha",
  "atk-s0201a4:198_9": "tattha setuyuttaṭṭhānesu setuṁ, maṇḍapasālāpokkharaṇīmālāgaccharopanādīnaṁ yuttaṭṭhānesu",
  "atk-s0201a4:198_10": "maṇḍapādīni karontā bahuṁ puññamakaṁsu . Magho satta vatapadāni pūretvā kāyassa bhedā",
  "atk-s0201a4:198_11": "saddhiṁ sahāyehi tāvatiṁsabhavane nibbatti.",
  "atk-s0201a4:199_0": "Tasmiṁ kāle asuragaṇā tāvatiṁsadevaloke paṭivasanti. Sabbe te devānaṁ samānāyukā",
  "atk-s0201a4:199_1": "samānavaṇṇā ca honti, te sakkaṁ saparisaṁ disvā adhunā nibbattā navakadevaputtā āgatāti",
  "atk-s0201a4:199_2": "mahāpānaṁ sajjayiṁsu. Sakko devaputtānaṁ saññaṁ adāsi – ‘‘amhehi kusalaṁ karontehi",
  "atk-s0201a4:199_3": "na parehi saddhiṁ sādhāraṇaṁ kataṁ, tumhe gaṇḍapānaṁ mā pivittha pītamattameva karothā’’ti.",
  "atk-s0201a4:199_4": "Te tathā akaṁsu. Bālaasurā gaṇḍapānaṁ pivitvā mattā niddaṁ okkamiṁsu. Sakko devānaṁ",
  "atk-s0201a4:199_5": "saññaṁ datvā te pādesu gāhāpetvā sinerupāde khipāpesi, sinerussa heṭṭhimatale asurabhavanaṁ",
  "atk-s0201a4:199_6": "nāma atthi, tāvatiṁsadevalokappamāṇameva. Tattha asurā vasanti. Tesampi cittapāṭali",
  "atk-s0201a4:199_7": "nāma rukkho atthi. Te tassa pupphanakāle jānanti – ‘‘nāyaṁ tāvatiṁsā, sakkena vañcitā",
  "atk-s0201a4:199_8": "maya’’nti. Te gaṇhatha nanti vatvā sineruṁ pariharamānā deve vuṭṭhe vammikapādato",
  "atk-s0201a4:199_9": "vammikamakkhikā viya abhiruhiṁsu. Tattha kālena devā jinanti, kālena asurā. Yadā",
  "atk-s0201a4:199_10": "devānaṁ jayo hoti, asure yāva samuddapiṭṭhā anubandhanti. Yadā asurānaṁ jayo hoti,",
  "atk-s0201a4:199_11": "deve yāva vedikapādā anubandhanti. Tasmiṁ pana saṅgāme devānaṁ jayo ahosi, devā asure",
  "atk-s0201a4:199_12": "yāva samuddapiṭṭhā anubandhiṁsu. Sakko asure palāpetvā pañcasu ṭhānesu ārakkhaṁ ṭhapesi.",
  "atk-s0201a4:199_13": "Evaṁ ārakkhaṁ datvā vedikapāde vajirahatthā indapaṭimāyo ṭhapesi. Asurā kālena kālaṁ",
  "atk-s0201a4:199_14": "uṭṭhahitvā tā paṭimāyo disvā, ‘‘sakko appamatto tiṭṭhatī’’ti tatova nivattanti. Tato",
  "atk-s0201a4:199_15": "paṭinivattitvāti vijitaṭṭhānato nivattitvā. Paricārikāyoti mālāgandhādikammakārikāyo.",
  "atk-s0201a4:200_0": "393.Vessavaṇo ca mahārājāti so kira sakkassa vallabho, balavavissāsiko, tasmā sakkena",
  "atk-s0201a4:200_1": "saddhiṁ agamāsi. Purakkhatvāti purato katvā. Pavisiṁsūti pavisitvā pana upaḍḍhapihitāni",
  "atk-s0201a4:200_2": "dvārāni katvā olokayamānā aṭṭhaṁsu. Idampi, mārisa moggallāna, passa vejayantassa",
  "atk-s0201a4:200_3": "pāsādassa rāmaṇeyyakanti, mārisa moggallāna, idampi vejayantassa pāsādassa rāmaṇeyyakaṁ",
  "atk-s0201a4:200_4": "passa, suvaṇṇatthambhe passa, rajatatthambhe maṇitthambhe pavāḷatthambhe lohitaṅgatthambhe",
  "atk-s0201a4:200_5": "masāragallatthambhe muttatthambhe sattaratanatthambhe, tesaṁyeva suvaṇṇādimaye ghaṭake",
  "atk-s0201a4:200_6": "vāḷarūpakāni ca passāti evaṁ thambhapantiyo ādiṁ katvā rāmaṇeyyakaṁ dassento evamāha.",
  "atk-s0201a4:200_7": "Yathā taṁ pubbekatapuññassāti yathā pubbe katapuññassa upabhogaṭṭhānena sobhitabbaṁ,",
  "atk-s0201a4:200_8": "evamevaṁ sobhatīti attho. Atibāḷhaṁkho ayaṁ yakkho pamatto viharatīti attano pāsāde",
  "atk-s0201a4:200_9": "nāṭakaparivārena sampattiyā vasena ativiya matto.",
  "atk-s0201a4:201_0": "Iddhābhisaṅkhāraṁ abhisaṅkhāsīti iddhimakāsi. Āpokasiṇaṁ samāpajjitvā pāsādapatiṭṭhitokāsaṁ",
  "atk-s0201a4:201_1": "udakaṁ hotūti iddhiṁ adhiṭṭhāya pāsādakaṇṇike pādaṅguṭṭhakena pahari. So pāsādo yathā",
  "atk-s0201a4:201_2": "nāma udakapiṭṭhe ṭhapitapattaṁ mukhavaṭṭiyaṁ aṅguliyā pahaṭaṁ aparāparaṁ kampati",
  "atk-s0201a4:201_3": "calati na santiṭṭhati. Evamevaṁ saṁkampi sampakampi sampavedhi, thambhapiṭṭhasaṅghāṭakaṇṇikagopānasiādīni",
  "atk-s0201a4:201_4": "karakarāti saddaṁ muñcantāni patituṁ viya āraddhāni. Tena vuttaṁ – ‘‘saṅkampesi sampakampesi",
  "atk-s0201a4:201_5": "sampavedhesī’’ti. Acchariyabbhutacittajātāti aho acchariyaṁ, aho abbhutanti evaṁ",
  "atk-s0201a4:201_6": "sañjātaacchariyaabbhutā ceva sañjātatuṭṭhino ca ahesuṁ uppannabalavasomanassā. Saṁvigganti",
  "atk-s0201a4:201_7": "ubbiggaṁ. Lomahaṭṭhajātanti jātalomahaṁsaṁ, kañcanabhittiyaṁ ṭhapitamaṇināgadantehi",
  "atk-s0201a4:201_8": "viya uddhaggehi lomehi ākiṇṇasarīranti attho. Lomahaṁso ca nāmesa somanassenapi hoti",
  "atk-s0201a4:201_9": "domanassenapi, idha pana somanassena jāto. Thero hi sakkassa somanassavegena saṁvejetuṁ",
  "atk-s0201a4:201_10": "taṁ pāṭihāriyamakāsi. Tasmā somanassavegena saṁviggalomahaṭṭhaṁ viditvāti attho.",
  "atk-s0201a4:202_0": "394.Idhāhaṁ, mārisāti idānissa yasmā therena somanassasaṁvegaṁ janayitvā tamaṁ vinoditaṁ,",
  "atk-s0201a4:202_1": "tasmā sallakkhetvā evamāha. Eso nu te, mārisa, so bhagavā satthāti, mārisa, tvaṁ",
  "atk-s0201a4:202_2": "kuhiṁ gatosīti vutte mayhaṁ satthu santikanti vadesi, imasmiṁ devaloke ekapādakena",
  "atk-s0201a4:202_3": "viya tiṭṭhasi, yaṁ tvaṁ evaṁ vadesi, eso nu te, mārisa, so bhagavā satthāti pucchiṁsu.",
  "atk-s0201a4:202_4": "Sabrahmacārī me esoti ettha kiñcāpi thero anagāriyo abhinīhārasampanno aggasāvako,",
  "atk-s0201a4:202_5": "sakko agāriyo, maggabrahmacariyavasena panete sabrahmacārino honti, tasmā evamāha.",
  "atk-s0201a4:202_6": "Ahonūna te so bhagavā satthāti sabrahmacārī tāva te evaṁmahiddhiko, so pana te bhagavā",
  "atk-s0201a4:202_7": "satthā aho nūna mahiddhikoti satthu iddhipāṭihāriyadassane jātābhilāpā hutvā evamāhaṁsu.",
  "atk-s0201a4:203": "395.Ñātaññatarassāti paññātaññatarassa, sakko hi paññātānaṁ aññataro. Sesaṁ sabbattha pākaṭameva, desanaṁ pana bhagavā yathānusandhināva niṭṭhāpesīti.",
  "atk-s0201a4:204": "Papañcasūdaniyā majjhimanikāyaṭṭhakathāya",
  "atk-s0201a4:205": "Cūḷataṇhāsaṅkhayasuttavaṇṇanā niṭṭhitā.",
  "atk-s0201a4:206": "8. Mahātaṇhāsaṅkhayasuttavaṇṇanā",
  "atk-s0201a4:207_0": "396.Evaṁme sutanti mahātaṇhāsaṅkhayasuttaṁ. Tattha diṭṭhigatanti alagaddūpamasutte",
  "atk-s0201a4:207_1": "laddhimattaṁ diṭṭhigatanti vuttaṁ, idha sassatadiṭṭhi. So ca bhikkhu bahussuto, ayaṁ",
  "atk-s0201a4:207_2": "appassuto, jātakabhāṇako bhagavantaṁ jātakaṁ kathetvā, ‘‘ahaṁ, bhikkhave, tena samayena",
  "atk-s0201a4:207_3": "vessantaro ahosiṁ, mahosadho, vidhurapaṇḍito, senakapaṇḍito, mahājanako rājā ahosi’’nti",
  "atk-s0201a4:207_4": "samodhānentaṁ suṇāti. Athassa etadahosi – ‘‘ime rūpavedanāsaññāsaṅkhārā tattha tattheva",
  "atk-s0201a4:207_5": "nirujjhanti, viññāṇaṁ pana idhalokato paralokaṁ, paralokato imaṁ lokaṁ sandhāvati",
  "atk-s0201a4:207_6": "saṁsaratī’’ti sassatadassanaṁ uppannaṁ. Tenāha – ‘‘tadevidaṁ viññāṇaṁ sandhāvati",
  "atk-s0201a4:207_7": "saṁsarati anañña’’nti.",
  "atk-s0201a4:208_0": "Sammāsambuddhena pana, ‘‘viññāṇaṁ paccayasambhavaṁ, sati paccaye uppajjati, vinā",
  "atk-s0201a4:208_1": "paccayaṁ natthi viññāṇassa sambhavo’’ti vuttaṁ. Tasmā ayaṁ bhikkhu buddhena akathitaṁ",
  "atk-s0201a4:208_2": "katheti, jinacakke pahāraṁ deti, vesārajjañāṇaṁ paṭibāhati, sotukāmaṁ janaṁ visaṁvādeti,",
  "atk-s0201a4:208_3": "ariyapathe tiriyaṁ nipatitvā mahājanassa ahitāya dukkhāya paṭipanno. Yathā nāma rañño",
  "atk-s0201a4:208_4": "rajje mahācoro uppajjamāno mahājanassa ahitāya dukkhāya uppajjati, evaṁ jinasāsane",
  "atk-s0201a4:208_5": "coro hutvā mahājanassa ahitāya dukkhāya uppannoti veditabbo. Sambahulā bhikkhūti",
  "atk-s0201a4:208_6": "janapadavāsino piṇḍapātikabhikkhū. Tenupasaṅkamiṁsūti ayaṁ parisaṁ labhitvā sāsanampi",
  "atk-s0201a4:208_7": "antaradhāpeyya, yāva pakkhaṁ na labhati, tāvadeva naṁ diṭṭhigatā vivecemāti sutasutaṭṭhānatoyeva",
  "atk-s0201a4:208_8": "aṭṭhatvā anisīditvā upasaṅkamiṁsu.",
  "atk-s0201a4:209_0": "398.Katamaṁ taṁ sāti viññāṇanti sāti yaṁ tvaṁ viññāṇaṁ sandhāya vadesi, katamaṁ taṁ",
  "atk-s0201a4:209_1": "viññāṇanti? Yvāyaṁ, bhante, vado vedeyyo tatra tatra kalyāṇapāpakānaṁ kammānaṁ vipākaṁ",
  "atk-s0201a4:209_2": "paṭisaṁvedetīti, bhante, yo ayaṁ vadati vedayati, yo cāyaṁ tahiṁ tahiṁ kusalākusalakammānaṁ",
  "atk-s0201a4:209_3": "vipākaṁ paccanubhoti. Idaṁ, bhante, viññāṇaṁ, yamahaṁ sandhāya vademīti . Kassa nu",
  "atk-s0201a4:209_4": "kho nāmāti kassa khattiyassa vā brāhmaṇassa vā vessasuddagahaṭṭhapabbajitadevamanussānaṁ vā aññatarassa.",
  "atk-s0201a4:210_0": "399.Atha kho bhagavā bhikkhū āmantesīti kasmā āmantesi? Sātissa kira evaṁ ahosi –",
  "atk-s0201a4:210_1": "‘‘satthā maṁ ‘moghapuriso’ti vadati, na ca moghapurisoti vuttamatteneva maggaphalānaṁ",
  "atk-s0201a4:210_2": "upanissayo na hoti. Upasenampi hi vaṅgantaputtaṁ, ‘atilahuṁ kho tvaṁ moghapurisa",
  "atk-s0201a4:210_3": "bāhullāya āvatto’ti (mahāva. 75) bhagavā moghapurisavādena ovadi. Thero aparabhāge",
  "atk-s0201a4:210_4": "ghaṭento vāyamanto cha abhiññā sacchākāsi. Ahampi tathārūpaṁ vīriyaṁ paggaṇhitvā",
  "atk-s0201a4:210_5": "maggaphalāni nibbattessāmī’’ti. Athassa bhagavā chinnapaccayo ayaṁ sāsane aviruḷhadhammoti",
  "atk-s0201a4:210_6": "dassento bhikkhū āmantesi. Usmīkatotiādi heṭṭhā vuttādhippāyameva. Atha kho bhagavāti",
  "atk-s0201a4:210_7": "ayampi pāṭiyekko anusandhi. Sātissa kira etadahosi – ‘‘bhagavā mayhaṁ maggaphalānaṁ",
  "atk-s0201a4:210_8": "upanissayo natthīti vadati, kiṁ sakkā upanissaye asati kātuṁ? Na hi tathāgatā saupanissayasseva",
  "atk-s0201a4:210_9": "dhammaṁ desenti, yassa kassaci desentiyeva. Ahaṁ buddhassa santikā sugatovādaṁ labhitvā",
  "atk-s0201a4:210_10": "saggasampattūpagaṁ kusalaṁ karissāmī’’ti. Athassa bhagavā, ‘‘nāhaṁ, moghapurisa,",
  "atk-s0201a4:210_11": "tuyhaṁ ovādaṁ vā anusāsaniṁ vā demī’’ti sugatovādaṁ paṭippassambhento imaṁ desanaṁ",
  "atk-s0201a4:210_12": "ārabhi. Tassattho heṭṭhā vuttanayeneva veditabbo. Idāni parisāya laddhiṁ sodhento,",
  "atk-s0201a4:210_13": "‘‘idhāhaṁ bhikkhū paṭipucchissāmī’’tiādimāha. Taṁ sabbampi heṭṭhā vuttanayeneva veditabbaṁ.",
  "atk-s0201a4:211_0": "400. Idāni viññāṇassa sappaccayabhāvaṁ dassetuṁ yaṁ yadeva, bhikkhavetiādimāha. Tattha",
  "atk-s0201a4:211_1": "manañca paṭicca dhamme cāti sahāvajjanena bhavaṅgamanañca tebhūmakadhamme ca paṭicca.",
  "atk-s0201a4:211_2": "Kaṭṭhañca paṭiccātiādi opammanidassanatthaṁ vuttaṁ. Tena kiṁ dīpeti? Dvārasaṅkantiyā",
  "atk-s0201a4:211_3": "abhāvaṁ. Yathā hi kaṭṭhaṁ paṭicca jalamāno aggi upādānapaccaye satiyeva jalati, tasmiṁ",
  "atk-s0201a4:211_4": "asati paccayavekallena tattheva vūpasammati, na sakalikādīni saṅkamitvā sakalikaggītiādisaṅkhyaṁ",
  "atk-s0201a4:211_5": "gacchati, evameva cakkhuñca paṭicca rūpe ca uppannaṁ viññāṇaṁ tasmiṁ dvāre cakkhurūpaālokamanasikārasaṅkhāte",
  "atk-s0201a4:211_6": "paccayamhi satiyeva uppajjati, tasmiṁ asati paccayavekallena tattheva nirujjhati,",
  "atk-s0201a4:211_7": "na sotādīni saṅkamitvā sotaviññāṇantiādisaṅkhyaṁ gacchati . Esa nayo sabbavāresu.",
  "atk-s0201a4:211_8": "Iti bhagavā nāhaṁ viññāṇappavatte dvārasaṅkantimattampi vadāmi, ayaṁ pana sāti moghapuriso",
  "atk-s0201a4:211_9": "bhavasaṅkantiṁ vadatīti sātiṁ niggahesi.",
  "atk-s0201a4:212_0": "401. Evaṁ viññāṇassa sappaccayabhāvaṁ dassetvā idāni pana pañcannampi khandhānaṁ",
  "atk-s0201a4:212_1": "sappaccayabhāvaṁ dassento, bhūtamidantiādimāha. Tattha bhūtamidanti idaṁ khandhapañcakaṁ",
  "atk-s0201a4:212_2": "jātaṁ bhūtaṁ nibbattaṁ, tumhepi taṁ bhūtamidanti, bhikkhave, passathāti. Tadāhārasambhavanti",
  "atk-s0201a4:212_3": "taṁ panetaṁ khandhapañcakaṁ āhārasambhavaṁ paccayasambhavaṁ, sati paccaye uppajjati",
  "atk-s0201a4:212_4": "evaṁ passathāti pucchati. Tadāhāranirodhāti tassa paccayassa nirodhā. Bhūtamidaṁ",
  "atk-s0201a4:212_5": "nossūti bhūtaṁ nu kho idaṁ, na nu kho bhūtanti. Tadāhārasambhavaṁ nossūti taṁ bhūtaṁ",
  "atk-s0201a4:212_6": "khandhapañcakaṁ paccayasambhavaṁ nu kho, na nu khoti. Tadāhāranirodhāti tassa paccayassa",
  "atk-s0201a4:212_7": "nirodhā. Nirodhadhammaṁ nossūti taṁ dhammaṁ nirodhadhammaṁ nu kho, na nu khoti. Sammappaññāya",
  "atk-s0201a4:212_8": "passatoti idaṁ khandhapañcakaṁ jātaṁ bhūtaṁ nibbattanti yāthāvasarasalakkhaṇato vipassanāpaññāya",
  "atk-s0201a4:212_9": "sammā passantassa. Paññāya sudiṭṭhanti vuttanayeneva vipassanāpaññāya suṭṭhu diṭṭhaṁ.",
  "atk-s0201a4:212_10": "Evaṁ ye ye taṁ pucchaṁ sallakkhesuṁ, tesaṁ tesaṁ paṭiññaṁ gaṇhanto pañcannaṁ khandhānaṁ",
  "atk-s0201a4:212_11": "sappaccayabhāvaṁ dasseti.",
  "atk-s0201a4:213_0": "Idāni yāya paññāya tehi taṁ sappaccayaṁ sanirodhaṁ khandhapañcakaṁ sudiṭṭhaṁ, tattha",
  "atk-s0201a4:213_1": "nittaṇhabhāvaṁ pucchanto imaṁ ce tumhetiādimāha. Tattha diṭṭhinti vipassanāsammādiṭṭhiṁ",
  "atk-s0201a4:213_2": ". Sabhāvadassanena parisuddhaṁ. Paccayadassanena pariyodātaṁ. Allīyethāti taṇhādiṭṭhīhi",
  "atk-s0201a4:213_3": "allīyitvā vihareyyātha. Kelāyethāti taṇhādiṭṭhīhi kīḷamānā vihareyyātha . Dhanāyethāti",
  "atk-s0201a4:213_4": "dhanaṁ viya icchantā gedhaṁ āpajjeyyātha. Mamāyethāti taṇhādiṭṭhīhi mamattaṁ uppādeyyātha.",
  "atk-s0201a4:213_5": "Nittharaṇatthāya no gahaṇatthāyāti yo so mayā caturoghanittharaṇatthāya kullūpamo",
  "atk-s0201a4:213_6": "dhammo desito, no nikantivasena gahaṇatthāya. Api nu taṁ tumhe ājāneyyāthāti. Vipariyāyena",
  "atk-s0201a4:213_7": "sukkapakkho veditabbo.",
  "atk-s0201a4:214_0": "402. Idāni tesaṁ khandhānaṁ paccayaṁ dassento, cattārome, bhikkhave, āhārātiādimāha,",
  "atk-s0201a4:214_1": "tampi vuttatthameva. Yathā pana eko imaṁ jānāsīti vutto, ‘‘na kevalaṁ imaṁ, mātarampissa",
  "atk-s0201a4:214_2": "jānāmi, mātu mātarampī’’ti evaṁ paveṇivasena jānanto suṭṭhu jānāti nāma. Evamevaṁ",
  "atk-s0201a4:214_3": "bhagavā na kevalaṁ khandhamattameva jānāti, khandhānaṁ paccayampi tesampi paccayānaṁ",
  "atk-s0201a4:214_4": "paccayanti evaṁ sabbapaccayaparamparaṁ jānāti. So taṁ, buddhabalaṁ dīpento idāni",
  "atk-s0201a4:214_5": "paccayaparamparaṁ dassetuṁ, ime ca, bhikkhave, cattāro āhārātiādimāha. Taṁ vuttatthameva.",
  "atk-s0201a4:214_6": "Iti kho, bhikkhave, avijjāpaccayā saṅkhārā…pe… dukkhakkhandhassa samudayo hotīti",
  "atk-s0201a4:214_7": "ettha pana paṭiccasamuppādakathā vitthāretabbā bhaveyya, sā visuddhimagge vitthāritāva.",
  "atk-s0201a4:215_0": "404.Imasmiṁ sati idaṁ hotīti imasmiṁ avijjādike paccaye sati idaṁ saṅkhārādikaṁ phalaṁ",
  "atk-s0201a4:215_1": "hoti. Imassuppādā idaṁ uppajjatīti imassa avijjādikassa paccayassa uppādā idaṁ saṅkhārādikaṁ",
  "atk-s0201a4:215_2": "phalaṁ uppajjati, tenevāha – ‘‘yadidaṁ avijjāpaccayā saṅkhārā…pe… samudayo hotī’’ti.",
  "atk-s0201a4:215_3": "Evaṁ vaṭṭaṁ dassetvā idāni vivaṭṭaṁ dassento, avijjāya tveva asesavirāganirodhātiādimāha.",
  "atk-s0201a4:215_4": "Tattha avijjāya tvevāti avijjāya eva tu. Asesavirāganirodhāti virāgasaṅkhātena maggena",
  "atk-s0201a4:215_5": "asesanirodhā anuppādanirodhā. Saṅkhāranirodhoti saṅkhārānaṁ anuppādanirodho hoti,",
  "atk-s0201a4:215_6": "evaṁ niruddhānaṁ pana saṅkhārānaṁ nirodhā viññāṇanirodho hoti, viññāṇādīnañca nirodhā",
  "atk-s0201a4:215_7": "nāmarūpādīni niruddhāniyeva hontīti dassetuṁ saṅkhāranirodhā viññāṇanirodhotiādiṁ",
  "atk-s0201a4:215_8": "vatvā evametassa kevalassa dukkhakkhandhassa nirodhohotīti vuttaṁ. Tattha kevalassāti",
  "atk-s0201a4:215_9": "sakalassa, suddhassa vā, sattavirahitassāti attho. Dukkhakkhandhassāti dukkharāsissa.",
  "atk-s0201a4:215_10": "Nirodho hotīti anuppādo hoti.",
  "atk-s0201a4:216": "406.Imasmiṁ asatītiādi vuttapaṭipakkhanayena veditabbaṁ.",
  "atk-s0201a4:217_0": "407. Evaṁ vaṭṭavivaṭṭaṁ kathetvā idāni imaṁ dvādasaṅgapaccayavaṭṭaṁ saha vipassanāya",
  "atk-s0201a4:217_1": "maggena jānantassa yā paṭidhāvanā pahīyati, tassā abhāvaṁ pucchanto api nu tumhe,",
  "atk-s0201a4:217_2": "bhikkhavetiādimāha. Tattha evaṁ jānantāti evaṁ sahavipassanāya maggena jānantā. Evaṁ",
  "atk-s0201a4:217_3": "passantāti tasseva vevacanaṁ. Pubbantanti purimakoṭṭhāsaṁ, atītakhandhadhātuāyatanānīti",
  "atk-s0201a4:217_4": "attho. Paṭidhāveyyāthāti taṇhādiṭṭhivasena paṭidhāveyyātha. Sesaṁ sabbāsavasutte vitthāritameva.",
  "atk-s0201a4:218_0": "Idāni nesaṁ tattha niccalabhāvaṁ pucchanto, api nu tumhe, bhikkhave, evaṁ jānantā",
  "atk-s0201a4:218_1": "evaṁ passantā evaṁ vadeyyātha, satthā no garūtiādimāha. Tattha garūti bhāriko akāmā",
  "atk-s0201a4:218_2": "anuvattitabbo . Samaṇoti buddhasamaṇo. Aññaṁ satthāraṁ uddiseyyāthāti ayaṁ satthā",
  "atk-s0201a4:218_3": "amhākaṁ kiccaṁ sādhetuṁ na sakkotīti api nu evaṁsaññino hutvā aññaṁ bāhirakaṁ satthāraṁ",
  "atk-s0201a4:218_4": "uddiseyyātha. Puthusamaṇabrāhmaṇānanti evaṁsaññino hutvā puthūnaṁ titthiyasamaṇānaṁ",
  "atk-s0201a4:218_5": "ceva brāhmaṇānañca. Vatakotūhalamaṅgalānīti vatasamādānāni ca diṭṭhikutūhalāni ca",
  "atk-s0201a4:218_6": "diṭṭhasutamutamaṅgalāni ca. Tāni sārato paccāgaccheyyāthāti etāni sāranti evaṁsaññino",
  "atk-s0201a4:218_7": "hutvā paṭiāgaccheyyātha. Evaṁ nissaṭṭhāni ca puna gaṇheyyāthāti attho. Sāmaṁ ñātanti",
  "atk-s0201a4:218_8": "sayaṁ ñāṇena ñātaṁ. Sāmaṁ diṭṭhanti sayaṁ paññācakkhunā diṭṭhaṁ. Sāmaṁ viditanti",
  "atk-s0201a4:218_9": "sayaṁ vibhāvitaṁ pākaṭaṁ kataṁ. Upanītā kho me tumheti mayā, bhikkhave, tumhe iminā",
  "atk-s0201a4:218_10": "sandiṭṭhikādisabhāvena dhammena nibbānaṁ upanītā, pāpitāti attho. Sandiṭṭhikotiādīnamattho",
  "atk-s0201a4:218_11": "visuddhimagge vitthārito. Idametaṁ paṭicca vuttanti etaṁ vacanamidaṁ tumhehi sāmaṁ",
  "atk-s0201a4:218_12": "ñātādibhāvaṁ paṭicca vuttaṁ.",
  "atk-s0201a4:219_0": "408.Tiṇṇaṁ kho pana, bhikkhaveti kasmā ārabhi? Nanu heṭṭhā vaṭṭavivaṭṭavasena desanā",
  "atk-s0201a4:219_1": "matthakaṁ pāpitāti? Āma pāpitā. Ayaṁ pana pāṭiekko anusandhi , ‘‘ayañhi lokasannivāso",
  "atk-s0201a4:219_2": "paṭisandhisammūḷho, tassa sammohaṭṭhānaṁ viddhaṁsetvā pākaṭaṁ karissāmī’’ti imaṁ",
  "atk-s0201a4:219_3": "desanaṁ ārabhi. Apica vaṭṭamūlaṁ avijjā, vivaṭṭamūlaṁ buddhuppādo, iti vaṭṭamūlaṁ",
  "atk-s0201a4:219_4": "avijjaṁ vivaṭṭamūlañca buddhuppādaṁ dassetvāpi, ‘‘puna ekavāraṁ vaṭṭavivaṭṭavasena",
  "atk-s0201a4:219_5": "desanaṁ matthakaṁ pāpessāmī’’ti imaṁ desanaṁ ārabhi. Tattha sannipātāti samodhānena",
  "atk-s0201a4:219_6": "piṇḍabhāvena. Gabbhassāti gabbhe nibbattanakasattassa. Avakkanti hotīti nibbatti",
  "atk-s0201a4:219_7": "hoti. Katthaci hi gabbhoti mātukucchi vutto. Yathāha –",
  "atk-s0201a4:220": "‘‘Yamekarattiṁ paṭhamaṁ, gabbhe vasati māṇavo;",
  "atk-s0201a4:221": "Abbhuṭṭhitova so yāti, sa gacchaṁ na nivattatī’’ti. (jā. 1.15.363);",
  "atk-s0201a4:222_0": "Katthaci gabbhe nibbattanasatto. Yathāha – ‘‘yathā kho, panānanda, aññā itthikā nava",
  "atk-s0201a4:222_1": "vā dasa vā māse gabbhaṁ kucchinā pariharitvā vijāyantī’’ti (ma. ni. 3.205). Idha",
  "atk-s0201a4:222_2": "satto adhippeto, taṁ sandhāya vuttaṁ ‘‘gabbhassa avakkanti hotī’’ti.",
  "atk-s0201a4:223_0": "Idhāti imasmiṁ sattaloke. Mātā ca utunī hotīti idaṁ utusamayaṁ sandhāya vuttaṁ. Mātugāmassa",
  "atk-s0201a4:223_1": "kira yasmiṁ okāse dārako nibbattati, tattha mahatī lohitapīḷakā saṇṭhahitvā bhijjitvā",
  "atk-s0201a4:223_2": "paggharati, vatthu suddhaṁ hoti, suddhe vatthumhi mātāpitūsu ekavāraṁ sannipatitesu",
  "atk-s0201a4:223_3": "yāva satta divasāni khettameva hoti. Tasmiṁ samaye hatthaggāhaveṇiggāhādinā aṅgaparāmasanenapi",
  "atk-s0201a4:223_4": "dārako nibbattatiyeva. Gandhabboti tatrūpagasatto. Paccupaṭṭhito hotīti na mātāpitūnaṁ",
  "atk-s0201a4:223_5": "sannipātaṁ olokayamāno samīpe ṭhito paccupaṭṭhito nāma hoti. Kammayantayantito pana",
  "atk-s0201a4:223_6": "eko satto tasmiṁ okāse nibbattanako hotīti ayamettha adhippāyo. Saṁsayenāti ‘‘arogo",
  "atk-s0201a4:223_7": "nu kho bhavissāmi ahaṁ vā, putto vā me’’ti evaṁ mahantena jīvitasaṁsayena. Lohitañhetaṁ,",
  "atk-s0201a4:223_8": "bhikkhaveti tadā kira mātulohitaṁ taṁ ṭhānaṁ sampattaṁ puttasinehena paṇḍaraṁ hoti.",
  "atk-s0201a4:223_9": "Tasmā evamāha. Vaṅkakanti gāmadārakānaṁ kīḷanakaṁ khuddakanaṅgalaṁ. Ghaṭikā vuccati",
  "atk-s0201a4:223_10": "dīghadaṇḍena rassadaṇḍakaṁ paharaṇakīḷā. Mokkhacikanti samparivattakakīḷā, ākāse",
  "atk-s0201a4:223_11": "vā daṇḍakaṁ gahetvā bhūmiyaṁ vā sīsaṁ ṭhapetvā heṭṭhupariyabhāvena parivattanakīḷananti",
  "atk-s0201a4:223_12": "vuttaṁ hoti. Ciṅgulakaṁ vuccati tālapaṇṇādīhi kataṁ vātappahārena paribbhamanacakkaṁ",
  "atk-s0201a4:223_13": ". Pattāḷhakaṁ vuccati paṇṇanāḷikā, tāya vālikādīni minantā kīḷanti. Rathakanti khuddakarathaṁ.",
  "atk-s0201a4:223_14": "Dhanukampi khuddakadhanumeva.",
  "atk-s0201a4:224_0": "409.Sārajjatīti rāgaṁ uppādeti. Byāpajjatīti byāpādaṁ uppādeti. Anupaṭṭhitakāyasatīti",
  "atk-s0201a4:224_1": "kāye sati kāyasati, taṁ anupaṭṭhapetvāti attho. Parittacetasoti akusalacitto. Yatthassa",
  "atk-s0201a4:224_2": "te pāpakāti yassaṁ phalasamāpattiyaṁ ete nirujjhanti, taṁ na jānāti nādhigacchatīti",
  "atk-s0201a4:224_3": "attho. Anurodhavirodhanti rāgañceva dosañca. Abhinandatīti taṇhāvasena abhinandati,",
  "atk-s0201a4:224_4": "taṇhāvaseneva aho sukhantiādīni vadanto abhivadati. Ajjhosāya tiṭṭhatīti taṇhāajjhosānagahaṇena",
  "atk-s0201a4:224_5": "gilitvā pariniṭṭhapetvā gaṇhāti. Sukhaṁ vā adukkhamasukhaṁ vā abhinandatu, dukkhaṁ",
  "atk-s0201a4:224_6": "kathaṁ abhinandatīti? ‘‘Ahaṁ dukkhito mama dukkha’’nti gaṇhanto abhinandati nāma.",
  "atk-s0201a4:224_7": "Uppajjati nandīti taṇhā uppajjati. Tadupādānanti sāva taṇhā gahaṇaṭṭhena upādānaṁ",
  "atk-s0201a4:224_8": "nāma. Tassa upādānapaccayā bhavo…pe… samudayo hotīti, idañhi bhagavatā puna ekavāraṁ",
  "atk-s0201a4:224_9": "dvisandhi tisaṅkhepaṁ paccayākāravaṭṭaṁ dassitaṁ.",
  "atk-s0201a4:225_0": "410-4. Idāni vivaṭṭaṁ dassetuṁ idha, bhikkhave, tathāgato loke uppajjatītiādimāha.",
  "atk-s0201a4:225_1": "Tattha appamāṇacetasoti appamāṇaṁ lokuttaraṁ ceto assāti appamāṇacetaso, maggacittasamaṅgīti",
  "atk-s0201a4:225_2": "attho. Imaṁ kho me tumhe, bhikkhave, saṁkhittena taṇhāsaṅkhayavimuttiṁ dhārethāti,",
  "atk-s0201a4:225_3": "bhikkhave, imaṁ saṁkhittena desitaṁ mayhaṁ, taṇhāsaṅkhayavimuttidesanaṁ tumhe niccakālaṁ",
  "atk-s0201a4:225_4": "dhāreyyātha mā pamajjeyyātha. Desanā hi ettha vimuttipaṭilābhahetuto vimuttīti vuttā.",
  "atk-s0201a4:225_5": "Mahātaṇhājālataṇhāsaṅghāṭapaṭimukkanti taṇhāva saṁsibbitaṭṭhena mahātaṇhājālaṁ, saṅghaṭitaṭṭhena",
  "atk-s0201a4:225_6": "saṅghāṭanti vuccati; iti imasmiṁ mahātaṇhājāle taṇhāsaṅghāṭe ca imaṁ sātiṁ bhikkhuṁ",
  "atk-s0201a4:225_7": "kevaṭṭaputtaṁ paṭimukkaṁ dhāretha. Anupaviṭṭho antogadhoti naṁ dhārethāti attho.",
  "atk-s0201a4:225_8": "Sesaṁ sabbattha uttānatthamevāti.",
  "atk-s0201a4:226": "Papañcasūdaniyā majjhimanikāyaṭṭhakathāya",
  "atk-s0201a4:227": "Mahātaṇhāsaṅkhayasuttavaṇṇanā niṭṭhitā.",
  "atk-s0201a4:228": "9. Mahāassapurasuttavaṇṇanā",
  "atk-s0201a4:229_0": "415.Evaṁme sutanti mahāassapurasuttaṁ. Tattha aṅgesūti aṅgā nāma jānapadino rājakumārā,",
  "atk-s0201a4:229_1": "tesaṁ nivāso ekopi janapado ruḷhīsaddena ‘‘aṅgā’’ti vuccati, tasmiṁ aṅgesu janapade.",
  "atk-s0201a4:229_2": "Assapuraṁ nāma aṅgānaṁ nigamoti assapuranti nagaranāmena laddhavohāro aṅgānaṁ janapadassa",
  "atk-s0201a4:229_3": "eko nigamo, taṁ gocaragāmaṁ katvā viharatīti attho. Bhagavā etadavocāti etaṁ ‘‘samaṇā",
  "atk-s0201a4:229_4": "samaṇāti vo, bhikkhave, jano sañjānātī’’tiādivacanamavoca.",
  "atk-s0201a4:230_0": "Kasmā pana evaṁ avocāti. Tasmiṁ kira nigame manussā saddhā pasannā buddhamāmakā dhammamāmakā",
  "atk-s0201a4:230_1": "saṅghamāmakā, tadahupabbajitasāmaṇerampi vassasatikattherasadisaṁ katvā pasaṁsanti;",
  "atk-s0201a4:230_2": "pubbaṇhasamayaṁ bhikkhusaṅghaṁ piṇḍāya pavisantaṁ disvā bījanaṅgalādīni gahetvā khettaṁ",
  "atk-s0201a4:230_3": "gacchantāpi, pharasuādīni gahetvā araññaṁ pavisantāpi tāni upakaraṇāni nikkhipitvā",
  "atk-s0201a4:230_4": "bhikkhusaṅghassa nisīdanaṭṭhānaṁ āsanasālaṁ vā maṇḍapaṁ vā rukkhamūlaṁ vā sammajjitvā",
  "atk-s0201a4:230_5": "āsanāni paññapetvā arajapānīyaṁ paccupaṭṭhāpetvā bhikkhusaṅghaṁ nisīdāpetvā yāgukhajjakādīni",
  "atk-s0201a4:230_6": "datvā katabhattakiccaṁ bhikkhusaṅghaṁ uyyojetvā tato tāni upakaraṇāni ādāya khettaṁ",
  "atk-s0201a4:230_7": "vā araññaṁ vā gantvā attano kammāni karonti, kammantaṭṭhānepi nesaṁ aññā kathā nāma",
  "atk-s0201a4:230_8": "natthi. Cattāro maggaṭṭhā cattāro phalaṭṭhāti aṭṭha puggalā ariyasaṅgho nāma; te",
  "atk-s0201a4:230_9": "‘‘evarūpena sīlena, evarūpena ācārena, evarūpāya paṭipattiyā samannāgatā lajjino",
  "atk-s0201a4:230_10": "pesalā uḷāraguṇā’’ti bhikkhusaṅghasseva vaṇṇaṁ kathenti. Kammantaṭṭhānato āgantvā",
  "atk-s0201a4:230_11": "bhuttasāyamāsā gharadvāre nisinnāpi, sayanigharaṁ pavisitvā nisinnāpi bhikkhusaṅghasseva",
  "atk-s0201a4:230_12": "vaṇṇaṁ kathenti. Bhagavā tesaṁ manussānaṁ nipaccakāraṁ disvā bhikkhusaṅghaṁ piṇḍapātāpacāyane",
  "atk-s0201a4:230_13": "niyojetvā etadavoca.",
  "atk-s0201a4:231_0": "Ye dhammā samaṇakaraṇā ca brāhmaṇakaraṇā cāti ye dhammā samādāya paripūritā samitapāpasamaṇañca",
  "atk-s0201a4:231_1": "bāhitapāpabrāhmaṇañca karontīti attho. ‘‘Tīṇimāni, bhikkhave, samaṇassa samaṇiyāni",
  "atk-s0201a4:231_2": "samaṇakaraṇīyāni . Katamāni tīṇi? Adhisīlasikkhāsamādānaṁ, adhicittasikkhāsamādānaṁ",
  "atk-s0201a4:231_3": ", adhipaññāsikkhāsamādāna’’nti (a. ni. 3.82) ettha pana samaṇena kattabbadhammā vuttā.",
  "atk-s0201a4:231_4": "Tepi ca samaṇakaraṇā hontiyeva. Idha pana hirottappādivasena desanā vitthāritā. Evaṁ",
  "atk-s0201a4:231_5": "no ayaṁ amhākanti ettha noti nipātamattaṁ. Evaṁ ayaṁ amhākanti attho. Mahapphalā",
  "atk-s0201a4:231_6": "mahānisaṁsāti ubhayampi atthato ekameva. Avañjhāti amoghā. Saphalāti ayaṁ tasseva",
  "atk-s0201a4:231_7": "attho. Yassā hi phalaṁ natthi, sā vañjhā nāma hoti. Saudrayāti savaḍḍhi, idaṁ saphalatāya",
  "atk-s0201a4:231_8": "vevacanaṁ. Evañhi vo, bhikkhave, sikkhitabbanti, bhikkhave, evaṁ tumhehi sikkhitabbaṁ.",
  "atk-s0201a4:231_9": "Iti bhagavā iminā ettakena ṭhānena hirottappādīnaṁ dhammānaṁ vaṇṇaṁ kathesi. Kasmā?",
  "atk-s0201a4:231_10": "Vacanapathapacchindanatthaṁ. Sace hi koci acirapabbajito bālabhikkhu evaṁ vadeyya",
  "atk-s0201a4:231_11": "– ‘‘bhagavā hirottappādidhamme samādāya vattathāti vadati, ko nu kho tesaṁ samādāya",
  "atk-s0201a4:231_12": "vattane ānisaṁso’’ti? Tassa vacanapathapacchindanatthaṁ. Ayañca ānisaṁso, ime hi",
  "atk-s0201a4:231_13": "dhammā samādāya paripūritā samitapāpasamaṇaṁ nāma bāhitapāpabrāhmaṇaṁ nāma karonti,",
  "atk-s0201a4:231_14": "catupaccayalābhaṁ uppādenti, paccayadāyakānaṁ mahapphalataṁ sampādenti, pabbajjaṁ",
  "atk-s0201a4:231_15": "avañjhaṁ saphalaṁ saudrayaṁ karontīti vaṇṇaṁ abhāsi. Ayamettha saṅkhepo. Vitthārato",
  "atk-s0201a4:231_16": "pana vaṇṇakathā satipaṭṭhāne (dī. ni. aṭṭha. 2.373; ma. ni. aṭṭha. 2.373) vuttanayeneva veditabbā.",
  "atk-s0201a4:232_0": "416.Hirottappenāti ‘‘yaṁ hirīyati hirīyitabbena, ottappati ottappitabbenā’’ti (dha.",
  "atk-s0201a4:232_1": "sa. 1331) evaṁ vitthāritāya hiriyā ceva ottappena ca. Apicettha ajjhattasamuṭṭhānā",
  "atk-s0201a4:232_2": "hirī, bahiddhāsamuṭṭhānaṁ ottappaṁ. Attādhipateyyā hirī, lokādhipateyyaṁ ottappaṁ.",
  "atk-s0201a4:232_3": "Lajjāsabhāvasaṇṭhitā hirī, bhayasabhāvasaṇṭhitaṁ ottappaṁ, vitthārakathā panettha",
  "atk-s0201a4:232_4": "sabbākārena visuddhimagge vuttā. Apica ime dve dhammā lokaṁ pālanato lokapāladhammā",
  "atk-s0201a4:232_5": "nāmāti kathitā. Yathāha – ‘‘dveme, bhikkhave, sukkā dhammā lokaṁ pālenti. Katame",
  "atk-s0201a4:232_6": "dve? Hirī ca ottappañca . Ime kho, bhikkhave, dve sukkā dhammā lokaṁ pālenti. Ime",
  "atk-s0201a4:232_7": "ca kho, bhikkhave, dve sukkā dhammā lokaṁ na pāleyyuṁ, nayidha paññāyetha, ‘mātā’ti",
  "atk-s0201a4:232_8": "vā, ‘mātucchā’ti vā, ‘mātulānī’ti vā, ‘ācariyabhariyā’ti vā, ‘garūnaṁ dārā’ti vā,",
  "atk-s0201a4:232_9": "sambhedaṁ loko agamissa, yathā ajeḷakā kukkuṭasūkarā soṇasiṅgālā’’ti (a. ni. 2.9).",
  "atk-s0201a4:232_10": "Imeyeva jātake ‘‘devadhammā’’ti kathitā. Yathāha –",
  "atk-s0201a4:233": "‘‘Hiriottappasampannā , sukkadhammasamāhitā;",
  "atk-s0201a4:234": "Santo sappurisā loke, devadhammāti vuccare’’ti. (jā. 1.1.6);",
  "atk-s0201a4:235_0": "Mahācundattherassa pana kilesasallekhanapaṭipadāti katvā dassitā. Yathāha – ‘‘pare",
  "atk-s0201a4:235_1": "ahirikā bhavissanti, mayamettha hirimanā bhavissāmāti sallekho karaṇīyo. Pare anottāpī",
  "atk-s0201a4:235_2": "bhavissanti, mayamettha ottāpī bhavissāmāti sallekho karaṇīyo’’ti (ma. ni. 1.83).",
  "atk-s0201a4:235_3": "Imeva mahākassapattherassa ovādūpasampadāti katvā dassitā. Vuttañhetaṁ – ‘‘tasmā",
  "atk-s0201a4:235_4": "tiha te, kassapa, evaṁ sikkhitabbaṁ, tibbaṁ me hirottappaṁ paccupaṭṭhitaṁ bhavissati",
  "atk-s0201a4:235_5": "theresu navesu majjhimesūti. Evañhi te, kassapa, sikkhitabba’’nti (saṁ. ni. 2.154).",
  "atk-s0201a4:235_6": "Idha panete samaṇadhammā nāmāti dassitā.",
  "atk-s0201a4:236_0": "Yasmā pana ettāvatā sāmaññattho matthakaṁ patto nāma hoti, tasmā aparepi samaṇakaraṇadhamme",
  "atk-s0201a4:236_1": "dassetuṁ siyā kho pana, bhikkhave, tumhākantiādimāha. Tattha sāmaññatthoti saṁyuttake",
  "atk-s0201a4:236_2": "tāva, ‘‘katamañca, bhikkhave, sāmaññaṁ? Ayameva ariyo aṭṭhaṅgiko maggo. Seyyathidaṁ,",
  "atk-s0201a4:236_3": "sammādiṭṭhi…pe… sammāsamādhi, idaṁ vuccati, bhikkhave, sāmaññaṁ. Katamo ca, bhikkhave,",
  "atk-s0201a4:236_4": "sāmaññattho? Yo, bhikkhave, rāgakkhayo dosakkhayo mohakkhayo, ayaṁ vuccati, bhikkhave,",
  "atk-s0201a4:236_5": "sāmaññattho’’ti (saṁ. ni. 5.36) maggo ‘‘sāmañña’’nti, phalanibbānāni ‘‘sāmaññattho’’ti",
  "atk-s0201a4:236_6": "vuttāni. Imasmiṁ pana ṭhāne maggampi phalampi ekato katvā sāmaññattho kathitoti veditabbo.",
  "atk-s0201a4:236_7": "Ārocayāmīti kathemi. Paṭivedayāmīti jānāpemi.",
  "atk-s0201a4:237_0": "417.Parisuddho no kāyasamācāroti ettha kāyasamācāro parisuddho aparisuddhoti duvidho.",
  "atk-s0201a4:237_1": "Yo hi bhikkhu pāṇaṁ hanati adinnaṁ ādiyati, kāmesu micchā carati, tassa kāyasamācāro",
  "atk-s0201a4:237_2": "aparisuddho nāma, ayaṁ pana kammapathavaseneva vārito. Yo pana pāṇinā vā leḍḍunā",
  "atk-s0201a4:237_3": "vā daṇḍena vā satthena vā paraṁ potheti viheṭheti, tassa kāyasamācāro aparisuddho",
  "atk-s0201a4:237_4": "nāma, ayampi sikkhāpadabaddheneva paṭikkhitto. Imasmiṁ sutte ubhayampetaṁ akathetvā",
  "atk-s0201a4:237_5": "paramasallekho nāma kathito. Yo hi bhikkhu pānīyaghaṭe vā pānīyaṁ pivantānaṁ, patte",
  "atk-s0201a4:237_6": "vā bhattaṁ bhuñjantānaṁ kākānaṁ nivāraṇavasena hatthaṁ vā daṇḍaṁ vā leḍḍuṁ vā uggirati,",
  "atk-s0201a4:237_7": "tassa kāyasamācāro aparisuddho. Viparīto parisuddho nāma. Uttānoti uggato pākaṭo.",
  "atk-s0201a4:237_8": "Vivaṭoti anāvaṭo asañchanno. Ubhayenāpi parisuddhataṁyeva dīpeti. Na ca chiddavāti",
  "atk-s0201a4:237_9": "sadā ekasadiso antarantare chiddarahito. Saṁvutoti kilesānaṁ dvāra pidahanena pidahito,",
  "atk-s0201a4:237_10": "na vajjapaṭicchādanatthāya.",
  "atk-s0201a4:238_0": "418.Vacīsamācārepi yo bhikkhu musā vadati, pisuṇaṁ katheti, pharusaṁ bhāsati, samphaṁ",
  "atk-s0201a4:238_1": "palapati, tassa vacīsamācāro aparisuddho nāma. Ayaṁ pana kammapathavasena vārito.",
  "atk-s0201a4:238_2": "Yo pana gahapatikāti vā dāsāti vā pessāti vā ādīhi khuṁsento vadati, tassa vacīsamācāro",
  "atk-s0201a4:238_3": "aparisuddho nāma. Ayaṁ pana sikkhāpadabaddheneva paṭikkhitto. Imasmiṁ sutte ubhayampetaṁ",
  "atk-s0201a4:238_4": "akathetvā paramasallekho nāma kathito. Yo hi bhikkhu daharena vā sāmaṇerena vā, ‘‘kacci,",
  "atk-s0201a4:238_5": "bhante, amhākaṁ upajjhāyaṁ passathā’’ti vutte, sambahulā, āvuso, bhikkhubhikkhuniyo",
  "atk-s0201a4:238_6": "ekasmiṁ padese vicadiṁsu, upajjhāyo te vikkāyikasākabhaṇḍikaṁ ukkhipitvā gato bhavissatī’’tiādinā",
  "atk-s0201a4:238_7": "nayena hasādhippāyopi evarūpaṁ kathaṁ katheti, tassa vacīsamācāro aparisuddho. Viparīto parisuddho nāma.",
  "atk-s0201a4:239_0": "419.Manosamācāre yo bhikkhu abhijjhālu byāpannacitto micchādiṭṭhiko hoti, tassa manosamācāro",
  "atk-s0201a4:239_1": "aparisuddho nāma. Ayaṁ pana kammapathavaseneva vārito. Yo pana upanikkhittaṁ jātarūparajataṁ",
  "atk-s0201a4:239_2": "sādiyati, tassa manosamācāro aparisuddho nāma. Ayampi sikkhāpadabaddheneva paṭikkhitto.",
  "atk-s0201a4:239_3": "Imasmiṁ sutte ubhayampetaṁ akathetvā paramasallekho nāma kathito. Yo pana bhikkhu",
  "atk-s0201a4:239_4": "kāmavitakkaṁ vā byāpādavitakkaṁ vā vihiṁsāvitakkaṁ vā vitakketi, tassa manosamācāro",
  "atk-s0201a4:239_5": "aparisuddho. Viparīto parisuddho nāma.",
  "atk-s0201a4:240_0": "420. Ājīvasmiṁ yo bhikkhu ājīvahetu vejjakammaṁ pahiṇagamanaṁ gaṇḍaphālanaṁ karoti,",
  "atk-s0201a4:240_1": "arumakkhanaṁ deti, telaṁ pacatīti ekavīsatianesanāvasena jīvikaṁ kappeti. Yo vā pana",
  "atk-s0201a4:240_2": "viññāpetvā bhuñjati, tassa ājīvo aparisuddho nāma. Ayaṁ pana sikkhāpadabaddheneva",
  "atk-s0201a4:240_3": "paṭikkhitto. Imasmiṁ sutte ubhayampetaṁ akathetvā paramasallekho nāma kathito. Yo",
  "atk-s0201a4:240_4": "hi bhikkhu sappinavanītatelamadhuphāṇitādīni labhitvā, ‘‘sve vā punadivase vā bhavissatī’’ti",
  "atk-s0201a4:240_5": "sannidhikārakaṁ paribhuñjati, yo vā pana nimbaṅkurādīni disvā sāmaṇere vadati – ‘‘aṁṅkure",
  "atk-s0201a4:240_6": "khādathā’’ti, sāmaṇerā thero khāditukāmoti kappiyaṁ katvā denti, dahare pana sāmaṇere",
  "atk-s0201a4:240_7": "vā pānīyaṁ pivatha, āvusoti vadati, te thero pānīyaṁ pivitukāmoti pānīyasaṅkhaṁ dhovitvā",
  "atk-s0201a4:240_8": "denti, tampi paribhuñjantassa ājīvo aparisuddho nāma hoti. Viparīto parisuddho nāma.",
  "atk-s0201a4:241": "422.Mattaññūti pariyesanapaṭiggahaṇaparibhogesu mattaññū, yuttaññū, pamāṇaññū.",
  "atk-s0201a4:242_0": "423.Jāgariyamanuyuttāti rattindivaṁ cha koṭṭhāse katvā ekasmiṁ koṭṭhāse niddāya okāsaṁ",
  "atk-s0201a4:242_1": "datvā pañca koṭṭhāse jāgariyamhi yuttā payuttā. Sīhaseyyanti ettha kāmabhogiseyyā,",
  "atk-s0201a4:242_2": "petaseyyā, sīhaseyyā, tathāgataseyyāti catasso seyyā. Tattha ‘‘yebhuyyena, bhikkhave,",
  "atk-s0201a4:242_3": "kāmabhogī sattā vāmena passena sentī’’ti (a. ni. 4.246) ayaṁ kāmabhogiseyyā, tesu",
  "atk-s0201a4:242_4": "hi yebhuyyena dakkhiṇapassena sayāno nāma natthi.",
  "atk-s0201a4:243": "‘‘Yebhuyyena, bhikkhave, petā uttānā sentī’’ti (a. ni. 4.246) ayaṁ petaseyyā, petā hi appamaṁsalohitattā aṭṭhisaṅghātajaṭitā ekena passena sayituṁ na sakkonti, uttānāva senti.",
  "atk-s0201a4:244_0": "‘‘Yebhuyyena , bhikkhave, sīho migarājā naṅguṭṭhaṁ antarasatthimhi anupakkhipitvā",
  "atk-s0201a4:244_1": "dakkhiṇena passena setī’’ti (a. ni. 4.246) ayaṁ sīhaseyyā. Tejussadattā hi sīho migarājā",
  "atk-s0201a4:244_2": "dve purimapāde ekasmiṁ ṭhāne pacchimapāde ekasmiṁ ṭhapetvā naṅguṭṭhaṁ antarasatthimhi",
  "atk-s0201a4:244_3": "pakkhipitvā purimapādapacchimapādanaṅguṭṭhānaṁ ṭhitokāsaṁ sallakkhetvā dvinnaṁ purimapādānaṁ",
  "atk-s0201a4:244_4": "matthake sīsaṁ ṭhapetvā sayati . Divasampi sayitvā pabujjhamāno na utrāsanto pabujjhati.",
  "atk-s0201a4:244_5": "Sīsaṁ pana ukkhipitvā purimapādānaṁ ṭhitokāsaṁ sallakkheti. Sace kiñci ṭhānaṁ vijahitvā",
  "atk-s0201a4:244_6": "ṭhitaṁ hoti, ‘‘nayidaṁ tuyhaṁ jātiyā, na sūrabhāvassa ca anurūpa’’nti anattamano",
  "atk-s0201a4:244_7": "hutvā tattheva sayati, na gocarāya pakkamati. Avijahitvā ṭhite pana ‘‘tuyhaṁ jātiyā",
  "atk-s0201a4:244_8": "sūrabhāvassa ca anurūpamida’’nti haṭṭhatuṭṭho uṭṭhāya sīhavijambhitaṁ vijambhitvā",
  "atk-s0201a4:244_9": "kesarabhāraṁ vidhunitvā tikkhattuṁ sīhanādaṁ naditvā gocarāya pakkamati. Catutthajjhānaseyyā",
  "atk-s0201a4:244_10": "pana tathāgataseyyāti vuccati. Tāsu idha sīhaseyyā āgatā. Ayañhi tejussadairiyāpathattā",
  "atk-s0201a4:244_11": "uttamaseyyā nāma. Pāde pādanti dakkhiṇapāde vāmapādaṁ. Accādhāyāti atiādhāya īsakaṁ",
  "atk-s0201a4:244_12": "atikkamma ṭhapetvā, gopphakena hi gopphake, jāṇunā vā jāṇumhi saṅghaṭṭiyamāne abhiṇhaṁ",
  "atk-s0201a4:244_13": "vedanā uppajjati, cittaṁ ekaggaṁ na hoti, seyyā aphāsukā hoti. Yathā pana na saṅghaṭṭeti,",
  "atk-s0201a4:244_14": "evaṁ atikkamma ṭhapite vedanā nuppajjati, cittaṁ ekaggaṁ hoti, seyyā phāsukā hoti, tasmā evamāha.",
  "atk-s0201a4:245": "425.Abhijjhaṁ loketiādi cūḷahatthipade vitthāritaṁ.",
  "atk-s0201a4:246_0": "426. Yā panāyaṁ seyyathāpi, bhikkhaveti upamā vuttā. Tattha iṇaṁ ādāyāti vaḍḍhiyā",
  "atk-s0201a4:246_1": "dhanaṁ gahetvā. Byantī kareyyāti vigatantāni kareyya. Yathā tesaṁ kākaṇikamattopi",
  "atk-s0201a4:246_2": "pariyanto nāma nāvasissati, evaṁ kareyya, sabbaso paṭiniyyāteyyāti attho. Tatonidānanti",
  "atk-s0201a4:246_3": "āṇaṇyanidānaṁ. So hi aṇaṇomhīti āvajjanto balavapāmojjaṁ labhati, balavasomanassamadhigacchati.",
  "atk-s0201a4:246_4": "Tena vuttaṁ – ‘‘labhetha pāmojjaṁ, adhigaccheyya somanassa’’nti.",
  "atk-s0201a4:247_0": "Visabhāgavedanuppattiyā kakaceneva catuiriyāpathaṁ chindanto ābādhatīti ābādho, svāssa",
  "atk-s0201a4:247_1": "atthīti ābādhiko. Taṁsamuṭṭhānena dukkhena dukkhito. Adhimattagilānoti bāḷhagilāno.",
  "atk-s0201a4:247_2": "Nacchādeyyāti adhimattabyādhiparetatāya na rucceyya. Balamattāti balameva, balañcassa",
  "atk-s0201a4:247_3": "kāye na bhaveyyāti attho. Tatonidānanti ārogyanidānaṁ, tassa hi arogomhīti āvajjayato",
  "atk-s0201a4:247_4": "tadubhayaṁ hoti. Tena vuttaṁ – ‘‘labhetha pāmojjaṁ, adhigaccheyya somanassa’’nti.",
  "atk-s0201a4:247_5": "Nacassa kiñci bhogānaṁ vayoti kākaṇikamattampi bhogānaṁ vayo na bhaveyya. Tatonidānanti",
  "atk-s0201a4:247_6": "bandhanāmokkhanidānaṁ, sesaṁ vuttanayeneva sabbapadesu yojetabbaṁ. Anattādhīnoti",
  "atk-s0201a4:247_7": "na attani adhīno, attano ruciyā kiñci kātuṁ na labhati. Parādhīnoti paresu adhīno,",
  "atk-s0201a4:247_8": "parasseva ruciyā pavattati. Na yena kāmaṁ gamoti yena disābhāgenassa kāmo hoti. Icchā",
  "atk-s0201a4:247_9": "uppajjati gamanāya, tena gantuṁ na labhati. Dāsabyāti dāsabhāvā. Bhujissoti attano",
  "atk-s0201a4:247_10": "santako . Tatonidānanti bhujissanidānaṁ. Kantāraddhānamagganti kantāraṁ addhānamaggaṁ,",
  "atk-s0201a4:247_11": "nirudakaṁ dīghamagganti attho. Tatonidānanti khemantabhūminidānaṁ.",
  "atk-s0201a4:248_0": "Ime pañca nīvaraṇe appahīneti ettha bhagavā appahīnaṁ kāmacchandanīvaraṇaṁ iṇasadisaṁ,",
  "atk-s0201a4:248_1": "sesāni rogādisadisāni katvā dasseti. Tatrāyaṁ sadisatā – yo hi paresaṁ iṇaṁ gahetvā",
  "atk-s0201a4:248_2": "vināseti. So tehi iṇaṁ dehīti vuccamānopi pharusaṁ vuccamānopi bajjhamānopi pahariyamānopi",
  "atk-s0201a4:248_3": "kiñci paṭibāhituṁ na sakkoti, sabbaṁ titikkhati, titikkhakāraṇañhissa taṁ iṇaṁ hoti.",
  "atk-s0201a4:248_4": "Evamevaṁ yo yamhi kāmacchandena rajjati, taṇhāgaṇena taṁ vatthuṁ gaṇhāti, so tena",
  "atk-s0201a4:248_5": "pharusaṁ vuccamānopi bajjhamānopi pahariyamānopi sabbaṁ titikkhati. Titikkhakāraṇañhissa",
  "atk-s0201a4:248_6": "so kāmacchando hoti gharasāmikehi vadhīyamānānaṁ itthīnaṁ viyāti. Evaṁ iṇaṁ viya",
  "atk-s0201a4:248_7": "kāmacchando daṭṭhabbo.",
  "atk-s0201a4:249_0": "Yathā pana pittarogāturo madhusakkarādīsupi dinnesu pittarogāturatāya tesaṁ rasaṁ",
  "atk-s0201a4:249_1": "na vindati, tittakaṁ tittakanti uggiratiyeva. Evamevaṁ byāpannacitto hitakāmehi ācariyupajjhāyehi",
  "atk-s0201a4:249_2": "appamattakampi ovadīyamāno ovādaṁ na gaṇhāti, ‘‘ati viya me tumhe upaddavethā’’tiādīni",
  "atk-s0201a4:249_3": "vatvā vibbhamati. Pittarogāturatāya so puriso madhusakkarādirasaṁ viya, kodhāturatāya",
  "atk-s0201a4:249_4": "jhānasukhādibhedaṁ sāsanarasaṁ na vindatīti. Evaṁ rogo viya byāpādo daṭṭhabbo.",
  "atk-s0201a4:250_0": "Yathā pana nakkhattadivase bandhanāgāre baddho puriso nakkhattassa neva ādiṁ, na",
  "atk-s0201a4:250_1": "majjhaṁ, na pariyosānaṁ passati. So dutiyadivase mutto, ‘‘aho hiyyo nakkhattaṁ manāpaṁ,",
  "atk-s0201a4:250_2": "aho naccaṁ, aho gīta’’ntiādīni sutvāpi paṭivacanaṁ na deti. Kiṁ kāraṇā? Nakkhattassa",
  "atk-s0201a4:250_3": "ananubhūtattā. Evamevaṁ thinamiddhābhibhūto bhikkhu vicittanayepi dhammassavane pavattamāne",
  "atk-s0201a4:250_4": "neva tassa ādiṁ, na majjhaṁ, na pariyosānaṁ jānāti. So uṭṭhite dhammassavane, ‘‘aho",
  "atk-s0201a4:250_5": "dhammassavanaṁ, aho kāraṇaṁ, aho upamā’’ti dhammassavanassa vaṇṇaṁ bhaṇamānānaṁ sutvāpi",
  "atk-s0201a4:250_6": "paṭivacanaṁ na deti. Kiṁ kāraṇā? Thinamiddhavasena dhammakathāya ananubhūtattāti.",
  "atk-s0201a4:250_7": "Evaṁ bandhanāgāraṁ viya thinamiddhaṁ daṭṭhabbaṁ.",
  "atk-s0201a4:251_0": "Yathā pana nakkhattaṁ kīḷantopi dāso, ‘‘idaṁ nāma accāyikaṁ karaṇīyaṁ atthi, sīghaṁ,",
  "atk-s0201a4:251_1": "tattha gaccha, no ce gacchasi, hatthapādaṁ vā te chindāmi kaṇṇanāsaṁ vā’’ti vutto",
  "atk-s0201a4:251_2": "sīghaṁ gacchatiyeva, nakkhattassa ādimajjhapariyosānaṁ anubhavituṁ na labhati. Kasmā?",
  "atk-s0201a4:251_3": "Parādhīnatāya. Evamevaṁ vinaye appakataññunā vivekatthāya araññaṁ paviṭṭhenāpi kismiñcideva",
  "atk-s0201a4:251_4": "antamaso kappiyamaṁsepi akappiyamaṁsasaññāya uppannāya vivekaṁ pahāya sīlavisodhanatthaṁ",
  "atk-s0201a4:251_5": "vinayadharassa santike gantabbaṁ hoti. Vivekasukhaṁ anubhavituṁ na labhati. Kasmā?",
  "atk-s0201a4:251_6": "Uddhaccakukkuccābhibhūtatāyāti, evaṁ dāsabyaṁ viya uddhaccakukkuccaṁ daṭṭabbaṁ.",
  "atk-s0201a4:252_0": "Yathā pana kantāraddhānamaggapaṭipanno puriso corehi manussānaṁ viluttokāsaṁ pahatokāsañca",
  "atk-s0201a4:252_1": "disvā daṇḍakasaddenapi sakuṇasaddenapi corā āgatāti ussaṅkitaparisaṅkito hoti, gacchatipi,",
  "atk-s0201a4:252_2": "tiṭṭhatipi, nivattatipi, gataṭṭhānato āgataṭṭhānameva bahutaraṁ hoti. So kicchena",
  "atk-s0201a4:252_3": "kasirena khemantabhūmiṁ pāpuṇāti vā, na vā pāpuṇāti. Evamevaṁ yassa aṭṭhasu ṭhānesu",
  "atk-s0201a4:252_4": "vicikicchā uppannā hoti. So ‘‘buddho nu kho, na nu kho buddho’’tiādinā nayena vicikicchanto",
  "atk-s0201a4:252_5": "adhimuccitvā saddhāya gaṇhituṁ na sakkoti. Asakkonto maggaṁ vā phalaṁ vā na pāpuṇātīti",
  "atk-s0201a4:252_6": "yathā kantāraddhānamagge ‘‘corā atthi natthī’’ti punappunaṁ āsappanaparisappanaṁ",
  "atk-s0201a4:252_7": "apariyogāhanaṁ chambhitatta cittassa uppādento khemantapattiyā antarāyaṁ karoti,",
  "atk-s0201a4:252_8": "evaṁ vicikicchāpi ‘‘buddho nu kho na buddho’’tiādinā nayena punappunaṁ āsappanaparisappanaṁ",
  "atk-s0201a4:252_9": "apariyogāhanaṁ chambhitattaṁ cittassa uppādayamānā ariyabhūmippattiyā antarāyaṁ karotīti",
  "atk-s0201a4:252_10": "kantāraddhānamaggo viya daṭṭhabbā.",
  "atk-s0201a4:253_0": "Idāni seyyathāpi, bhikkhave, āṇaṇyanti ettha bhagavā pahīnakāmacchandanīvaraṇaṁ āṇaṇyasadisaṁ,",
  "atk-s0201a4:253_1": "sesāni ārogyādisadisāni katvā dasseti. Tatrāyaṁ sadisatā – yathā hi puriso iṇaṁ ādāya",
  "atk-s0201a4:253_2": "kammante payojetvā samiddhakammanto, ‘‘idaṁ iṇaṁ nāma palibodhamūla’’nti cintetvā",
  "atk-s0201a4:253_3": "savaḍḍhikaṁ iṇaṁ niyyātetvā paṇṇaṁ phālāpeyya. Athassa tato paṭṭhāya neva koci dūtaṁ",
  "atk-s0201a4:253_4": "peseti, na paṇṇaṁ, so iṇasāmike disvāpi sace icchati, āsanā uṭṭhahati, no ce, na",
  "atk-s0201a4:253_5": "uṭṭhahati. Kasmā? Tehi saddhiṁ nillepatāya alaggatāya. Evameva bhikkhu, ‘‘ayaṁ kāmacchando",
  "atk-s0201a4:253_6": "nāma palibodhamūla’’nti satipaṭṭhāne vuttanayeneva cha dhamme bhāvetvā kāmacchandanīvaraṇaṁ",
  "atk-s0201a4:253_7": "pajahati. Tassevaṁ pahīnakāmacchandassa yathā iṇamuttassa purisassa iṇasāmike disvā",
  "atk-s0201a4:253_8": "neva bhayaṁ na chambhitattaṁ hoti. Evameva paravatthumhi neva saṅgo na bandho hoti.",
  "atk-s0201a4:253_9": "Dibbānipi rūpāni passato kileso na samudācarati. Tasmā bhagavā āṇaṇyamiva kāmacchandappahānamāha.",
  "atk-s0201a4:254_0": "Yathā pana so pittarogāturo puriso bhesajjakiriyāya taṁ rogaṁ vūpasametvā tato paṭṭhāya",
  "atk-s0201a4:254_1": "madhusakkarādīnaṁ rasaṁ vindati. Evamevaṁ bhikkhu, ‘‘ayaṁ byāpādo nāma anatthakārako’’ti",
  "atk-s0201a4:254_2": "cha dhamme bhāvetvā byāpādanīvaraṇaṁ pajahati. So evaṁ pahīnabyāpādo yathā pittarogavimutto",
  "atk-s0201a4:254_3": "puriso madhusakkarādīni madhurāni sampiyāyamāno paṭisevati. Evamevaṁ ācārapaṇṇattiādīni",
  "atk-s0201a4:254_4": "sikkhāpiyamāno sirasā sampaṭicchitvā sampiyāyamāno sikkhati. Tasmā bhagavā ārogyamiva byāpādappahānamāha.",
  "atk-s0201a4:255_0": "Yathā so nakkhattadivase bandhanāgāraṁ pavesito puriso aparasmiṁ nakkhattadivase,",
  "atk-s0201a4:255_1": "‘‘pubbepi ahaṁ pamādadosena baddho taṁ nakkhattaṁ nānubhavāmi, idāni appamatto bhavissāmī’’ti",
  "atk-s0201a4:255_2": "yathāssa paccatthikā okāsaṁ na labhanti. Evaṁ appamatto hutvā nakkhattaṁ anubhavitvā",
  "atk-s0201a4:255_3": "– ‘‘aho nakkhattaṁ aho nakkhatta’’nti udānaṁ udānesi. Evameva bhikkhu, ‘‘idaṁ thinamiddhaṁ",
  "atk-s0201a4:255_4": "nāma mahāanatthakara’’nti cha dhamme bhāvetvā thinamiddhanīvaraṇaṁ pajahati. So evaṁ",
  "atk-s0201a4:255_5": "pahīnathinamiddho yathā bandhanā mutto puriso sattāhampi nakkhattassa ādimajjhapariyosānaṁ",
  "atk-s0201a4:255_6": "anubhavati. Evamevaṁ bhikkhu dhammanakkhattassa ādimajjhapariyosānaṁ anubhavanto",
  "atk-s0201a4:255_7": "saha paṭisambhidāhi arahattaṁ pāpuṇāti. Tasmā bhagavā bandhanā mokkhamiva thinamiddhappahānamāha.",
  "atk-s0201a4:256_0": "Yathā pana dāso kañcideva mittaṁ upanissāya sāmikānaṁ dhanaṁ datvā attānaṁ bhujissaṁ",
  "atk-s0201a4:256_1": "katvā tato paṭṭhāya yaṁ icchati, taṁ kareyya. Evameva bhikkhu, ‘‘idaṁ uddhaccakukkuccaṁ",
  "atk-s0201a4:256_2": "nāma mahāanatthakara’’nti cha dhamme bhāvetvā uddhaccakukkuccaṁ pajahati. So evaṁ",
  "atk-s0201a4:256_3": "pahīnuddhaccakukkucco yathā bhujisso puriso yaṁ icchati, taṁ karoti. Na taṁ koci",
  "atk-s0201a4:256_4": "balakkārena tato nivatteti. Evamevaṁ bhikkhu yathāsukhaṁ nekkhammapaṭipadaṁ paṭipajjati,",
  "atk-s0201a4:256_5": "na naṁ uddhaccakukkuccaṁ balakkārena tato nivatteti. Tasmā bhagavā bhujissaṁ viya",
  "atk-s0201a4:256_6": "uddhaccakukkuccappahānamāha.",
  "atk-s0201a4:257_0": "Yathā balavā puriso hatthasāraṁ gahetvā sajjāvudho saparivāro kantāraṁ paṭipajjeyya.",
  "atk-s0201a4:257_1": "Taṁ corā dūratova disvā palāyeyyuṁ. So sotthinā taṁ kantāraṁ nittharitvā khemantaṁ",
  "atk-s0201a4:257_2": "patto haṭṭhatuṭṭho assa. Evamevaṁ bhikkhu, ‘‘ayaṁ vicikicchā nāma anatthakārikā’’ti",
  "atk-s0201a4:257_3": "cha dhamme bhāvetvā vicikicchaṁ pajahati. So evaṁ pahīnavicikiccho yathā balavā sajjāvudho",
  "atk-s0201a4:257_4": "saparivāro puriso nibbhayo core tiṇaṁ viya agaṇetvā sotthinā nikkhamitvā khemantabhūmiṁ",
  "atk-s0201a4:257_5": "pāpuṇāti. Evamevaṁ duccaritakantāraṁ nittharitvā paramakhemantabhūmiṁ amataṁ nibbānaṁ",
  "atk-s0201a4:257_6": "pāpuṇāti. Tasmā bhagavā khemantabhūmiṁ viya vicikicchāpahānamāha.",
  "atk-s0201a4:258_0": "427.Imameva kāyanti imaṁ karajakāyaṁ. Abhisandetīti temeti sneheti, sabbattha pavattapītisukhaṁ",
  "atk-s0201a4:258_1": "karoti. Parisandetīti samantato sandeti. Paripūretīti vāyunā bhastaṁ viya pūreti.",
  "atk-s0201a4:258_2": "Parippharatīti samantato phusati . Sabbāvato kāyassāti assa bhikkhuno sabbakoṭṭhāsavato",
  "atk-s0201a4:258_3": "kāyassa. Kiñci upādinnakasantatipavattiṭṭhāne chavimaṁsalohitānugataṁ aṇumattampi",
  "atk-s0201a4:258_4": "ṭhānaṁ paṭhamajjhānasukhena aphuṭṭhaṁ nāma na hoti. Dakkhoti cheko paṭibalo nhānīyacuṇṇāni",
  "atk-s0201a4:258_5": "kātuñceva yojetuñca sannetuñca. Kaṁsathāleti yena kenaci lohena katabhājane. Mattikabhājanaṁ",
  "atk-s0201a4:258_6": "pana thiraṁ na hoti, sannentassa bhijjati, tasmā taṁ na dasseti. Paripphosakaṁ paripphosakanti",
  "atk-s0201a4:258_7": "siñcitvā siñcitvā. Sanneyyāti vāmahatthena kaṁsathālaṁ gahetvā dakkhiṇena hatthena",
  "atk-s0201a4:258_8": "pamāṇayuttaṁ udakaṁ siñcitvā siñcitvā parimaddanto piṇḍaṁ kareyya. Snehānugatāti",
  "atk-s0201a4:258_9": "udakasinehena anugatā. Snehaparetāti udakasinehena parigatā. Santarabāhirāti saddhiṁ",
  "atk-s0201a4:258_10": "antopadesena ceva bahipadesena ca, sabbatthakameva udakasinehena phuṭāti attho. Na",
  "atk-s0201a4:258_11": "ca pagghariṇīti na bindu bindu udakaṁ paggharati, sakkā hoti hatthenapi dvīhipi tīhipi",
  "atk-s0201a4:258_12": "aṅgulīhi gahetuṁ ovaṭṭikampi kātunti attho.",
  "atk-s0201a4:259_0": "428. Dutiyajjhānasukhaupamāyaṁ ubbhitodakoti ubbhinnaudako, na heṭṭhā ubbhijjitvā",
  "atk-s0201a4:259_1": "uggacchanaudako, antoyeva pana ubbhijjanaudakoti attho. Āyamukhanti āgamanamaggo.",
  "atk-s0201a4:259_2": "Devoti megho. Kālenakālanti kāle kāle, anvaddhamāsaṁ vā anudasāhaṁ vāti attho. Dhāranti",
  "atk-s0201a4:259_3": "vuṭṭhiṁ. Nānuppaveccheyyāti na paveseyya, na vasseyyāti attho. Sītā vāridhārā ubbhijjitvāti",
  "atk-s0201a4:259_4": "sītaṁ vāri taṁ udakarahadaṁ pūrayamānaṁ ubbhijjitvā. Heṭṭhā uggacchanaudakañhi uggantvā",
  "atk-s0201a4:259_5": "uggantvā bhijjantaṁ udakaṁ khobheti. Catūhi disāhi pavisanaudakaṁ purāṇapaṇṇatiṇakaṭṭhadaṇḍakādīhi",
  "atk-s0201a4:259_6": "udakaṁ khobheti. Vuṭṭhiudakaṁ dhārānipātapupphuḷakehi udakaṁ khobheti. Sannisinnameva",
  "atk-s0201a4:259_7": "pana hutvā iddhinimmitamiva uppajjamānaṁ udakaṁ imaṁ padesaṁ pharati, imaṁ padesaṁ",
  "atk-s0201a4:259_8": "na pharatīti natthi. Tena aphuṭokāso nāma na hotīti. Tattha rahado viya karajakāyo,",
  "atk-s0201a4:259_9": "udakaṁ viya dutiyajjhānasukhaṁ. Sesaṁ purimanayeneva veditabbaṁ.",
  "atk-s0201a4:260_0": "429. Tatiyajjhānasukhaupamāyaṁ uppalāni ettha santīti uppalinī. Sesapadadvayesupi",
  "atk-s0201a4:260_1": "eseva nayo. Ettha ca setarattanīlesu yaṁkiñci uppalaṁ uppalameva, ūnakasatapattaṁ",
  "atk-s0201a4:260_2": "puṇḍarīkaṁ, satapattaṁ padumaṁ. Pattaniyamaṁ vā vināpi setaṁ padumaṁ, rattaṁ puṇḍarīkanti",
  "atk-s0201a4:260_3": "ayamettha vinicchayo. Udakānuggatānīti udakato na uggatāni. Antonimuggaposīnīti udakatalassa",
  "atk-s0201a4:260_4": "anto nimuggāniyeva hutvā posīni, vaḍḍhīnīti attho. Sesaṁ purimanayeneva veditabbaṁ.",
  "atk-s0201a4:261_0": "430. Catutthajjhānasukhaupamāyaṁ parisuddhena cetasā pariyodātenāti ettha nirupakkilesaṭṭhena",
  "atk-s0201a4:261_1": "parisuddhaṁ. Pabhassaraṭṭhena pariyodātaṁ veditabbaṁ. Odātena vatthenāti idaṁ utupharaṇatthaṁ",
  "atk-s0201a4:261_2": "vuttaṁ. Kiliṭṭhavatthena hi utupharaṇaṁ na hoti, taṅkhaṇadhotaparisuddhena utupharaṇaṁ",
  "atk-s0201a4:261_3": "balavaṁ hoti. Imissā hi upamāya vatthaṁ viya karajakāyo. Utupharaṇaṁ viya catutthajjhānasukhaṁ.",
  "atk-s0201a4:261_4": "Tasmā yathā sunhātassa purisassa parisuddhaṁ vatthaṁ sasīsaṁ pārupitvā nisinnassa",
  "atk-s0201a4:261_5": "sarīrato utu sabbameva vatthaṁ pharati, na koci vatthassa aphuṭokāso hoti. Evaṁ catutthajjhānasukhena",
  "atk-s0201a4:261_6": "bhikkhuno karajakāyassa na koci okāso aphuṭo hotīti evamettha attho daṭṭhabbo. Catutthajjhānacittameva",
  "atk-s0201a4:261_7": "vā vatthaṁ viya, taṁsamuṭṭhānarūpaṁ utupharaṇaṁ viya. Yathā hi katthaci odātavatthe",
  "atk-s0201a4:261_8": "kāyaṁ apphusantepi taṁsamuṭṭhānena utunā sabbatthakameva kāyo phuṭṭho hoti. Evaṁ",
  "atk-s0201a4:261_9": "catutthajjhānasamuṭṭhitena sukhumarūpena sabbatthakameva bhikkhuno karajakāyo phuṭo",
  "atk-s0201a4:261_10": "hotīti evamettha attho daṭṭhabbo.",
  "atk-s0201a4:262_0": "431. Pubbenivāsañāṇaupamāyaṁ taṁdivasaṁ katakiriyā pākaṭā hotīti taṁdivasaṁ gatagāmattayameva",
  "atk-s0201a4:262_1": "gahitaṁ. Tattha gāmattayaṁ gatapuriso viya pubbenivāsañāṇalābhī daṭṭhabbo. Tayo gāmā",
  "atk-s0201a4:262_2": "viya tayo bhavā daṭṭhabbā. Tassa purisassa tīsu gāmesu taṁdivasaṁ katakiriyāya āvibhāvo",
  "atk-s0201a4:262_3": "viya pubbenivāsāya cittaṁ abhinīharitvā nisinnassa bhikkhuno tīsu bhavesu katakiriyāya āvibhāvo daṭṭhabbo.",
  "atk-s0201a4:263_0": "432. Dibbacakkhuupamāyaṁ dve agārāti dve gharā. Sadvārāti sammukhadvārā. Anucaṅkamanteti",
  "atk-s0201a4:263_1": "aparāparaṁ sañcarante. Anuvicaranteti ito cito ca vicarante, ito pana gehā nikkhamitvā",
  "atk-s0201a4:263_2": "etaṁ gehaṁ, etasmā vā nikkhamitvā imaṁ gehaṁ pavisanavasenapi daṭṭhabbā. Tattha dve",
  "atk-s0201a4:263_3": "agārā sadvārā viya cutipaṭisandhiyo, cakkhumā puriso viya dibbacakkhuñāṇalābhī, cakkhumato",
  "atk-s0201a4:263_4": "purisassa dvinnaṁ gehānaṁ antare ṭhatvā passato dve agāre pavisanakanikkhamanakapurisānaṁ",
  "atk-s0201a4:263_5": "pākaṭakālo viya dibbacakkhulābhino ālokaṁ vaḍḍhetvā olokentassa cavanakaupapajjanakasattānaṁ",
  "atk-s0201a4:263_6": "pākaṭakālo. Kiṁ pana te ñāṇassa pākaṭā, puggalassāti? Ñāṇassa. Tassa pākaṭattā pana",
  "atk-s0201a4:263_7": "puggalassa pākaṭāyevāti.",
  "atk-s0201a4:264_0": "433. Āsavakkhayañāṇaupamāyaṁ pabbatasaṅkhepeti pabbatamatthake. Anāviloti nikkaddamo.",
  "atk-s0201a4:264_1": "Sippiyo ca sambukā ca sippisambukaṁ. Sakkharā ca kathalā ca sakkharakathalaṁ. Macchānaṁ",
  "atk-s0201a4:264_2": "gumbā ghaṭāti macchagumbaṁ. Tiṭṭhantampi carantampīti ettha sakkharakathalaṁ tiṭṭhatiyeva,",
  "atk-s0201a4:264_3": "itarāni carantipi tiṭṭhantipi. Yathā pana antarantarā ṭhitāsupi nisinnāsupi vijjamānāsupi,",
  "atk-s0201a4:264_4": "‘‘etā gāvo carantī’’ti carantiyo upādāya itarāpi carantīti vuccanti. Evaṁ tiṭṭhantameva",
  "atk-s0201a4:264_5": "sakkharakathalaṁ upādāya itarampi dvayaṁ tiṭṭhantanti vuttaṁ. Itarañca dvayaṁ carantaṁ",
  "atk-s0201a4:264_6": "upādāya sakkharakathalampi carantanti vuttaṁ. Tattha cakkhumato purisassa tīre ṭhatvā",
  "atk-s0201a4:264_7": "passato sippisambukādīnaṁ vibhūtakālo viya āsavānaṁ khayāya cittaṁ nīharitvā nisinnassa",
  "atk-s0201a4:264_8": "bhikkhuno catunnaṁ saccānaṁ vibhūtakālo daṭṭhabbo.",
  "atk-s0201a4:265_0": "434. Idāni sattahākārehi saliṅgato saguṇato khīṇāsavassa nāmaṁ gaṇhanto, ayaṁ vuccati,",
  "atk-s0201a4:265_1": "bhikkhave, bhikkhu samaṇo itipītiādimāha. Tattha evaṁ kho, bhikkhave, bhikkhu samaṇohotītiādīsu,",
  "atk-s0201a4:265_2": "bhikkhave, evaṁ bhikkhu samitapāpattā samaṇo hoti. Bāhitapāpattā brāhmaṇo hoti. Nhātakilesattā",
  "atk-s0201a4:265_3": "nhātako hoti, dhotakilesattāti attho. Catumaggañāṇasaṅkhātehi vedehi akusaladhammānaṁ",
  "atk-s0201a4:265_4": "gatattā vedagū hoti, viditattāti attho. Teneva viditāssa hontītiādimāha. Kilesānaṁ",
  "atk-s0201a4:265_5": "sutattā sottiyo hoti, nissutattā apahatattāti attho. Kilesānaṁ ārakattā ariyo hoti,",
  "atk-s0201a4:265_6": "hatattāti attho. Tehi ārakattā arahaṁ hoti, dūrībhūtattāti attho. Sesaṁ sabattha pākaṭamevāti.",
  "atk-s0201a4:266": "Papañcasūdaniyā majjhimanikāyaṭṭhakathāya",
  "atk-s0201a4:267": "Mahāassapurasuttavaṇṇanā niṭṭhitā.",
  "atk-s0201a4:268": "10. Cūḷaassapurasuttavaṇṇanā",
  "atk-s0201a4:269": "435.Evaṁme sutanti cūḷaassapurasuttaṁ. Tassa desanākāraṇaṁ purimasadisameva. Samaṇasāmīcippaṭipadāti samaṇānaṁ anucchavikā samaṇānaṁ anulomappaṭipadā.",
  "atk-s0201a4:270_0": "436.Samaṇamalānantiādīsu ete dhammā uppajjamānā samaṇe maline karonti malaggahite,",
  "atk-s0201a4:270_1": "tasmā ‘‘samaṇamalā’’ti vuccanti. Etehi samaṇā dussanti, padussanti, tasmā samaṇadosāti",
  "atk-s0201a4:270_2": "vuccanti. Ete uppajjitvā samaṇe kasaṭe niroje karonti milāpenti, tasmā samaṇakasaṭāti",
  "atk-s0201a4:270_3": "vuccanti. Āpāyikānaṁ ṭhānānanti apāye nibbattāpakānaṁ kāraṇānaṁ. Duggativedaniyānanti",
  "atk-s0201a4:270_4": "duggatiyaṁ vipākavedanāya paccayānaṁ. Matajaṁ nāmāti manussā tikhiṇaṁ ayaṁ ayena",
  "atk-s0201a4:270_5": "sughaṁsitvā taṁ ayacuṇṇaṁ maṁsena saddhiṁ madditvā koñcasakuṇe khādāpenti. Te uccāraṁ",
  "atk-s0201a4:270_6": "kātuṁ asakkontā maranti. No ce maranti, paharitvā mārenti. Atha tesaṁ kucchiṁ phāletvā",
  "atk-s0201a4:270_7": "naṁ udakena dhovitvā cuṇṇaṁ gahetvā maṁsena saddhiṁ madditvā puna khādāpentīti evaṁ",
  "atk-s0201a4:270_8": "satta vāre khādāpetvā gahitena ayacuṇṇena āvudhaṁ karonti. Susikkhitā ca naṁ ayakārā",
  "atk-s0201a4:270_9": "bahuhatthakammamūlaṁ labhitvā karonti. Taṁ matasakuṇato jātattā ‘‘mataja’’nti vuccati,",
  "atk-s0201a4:270_10": "atitikhiṇaṁ hoti. Pītanisitanti udakapītañceva silāya ca sunighaṁsitaṁ. Saṅghāṭiyāti",
  "atk-s0201a4:270_11": "kosiyā. Sampārutanti pariyonaddhaṁ. Sampaliveṭhitanti samantato veṭhitaṁ.",
  "atk-s0201a4:271_0": "437.Rajojallikassāti rajojalladhārino. Udakorohakassāti divasassa tikkhattuṁ udakaṁ",
  "atk-s0201a4:271_1": "orohantassa. Rukkhamūlikassāti rukkhamūlavāsino. Abbhokāsikassāti abbhokāsavāsino.",
  "atk-s0201a4:271_2": "Ubbhaṭṭhakassāti uddhaṁ ṭhitakassa. Pariyāyabhattikassāti māsavārena vā aḍḍhamāsavārena",
  "atk-s0201a4:271_3": "vā bhuñjantassa. Sabbametaṁ bāhirasamayeneva kathitaṁ. Imasmiñhi sāsane cīvaradharo",
  "atk-s0201a4:271_4": "bhikkhu saṅghāṭikoti na vuccati. Rajojalladhāraṇādivatāni imasmiṁ sāsane natthiyeva.",
  "atk-s0201a4:271_5": "Buddhavacanassa buddhavacanameva nāmaṁ, na mantāti. Rukkhamūliko, abbhokāsikoti ettakaṁyeva",
  "atk-s0201a4:271_6": "pana labbhati. Tampi bāhirasamayeneva kathitaṁ. Jātamevananti taṁdivase jātamattaṁyeva",
  "atk-s0201a4:271_7": "naṁ. Saṅghāṭikaṁ kareyyunti saṅghāṭikaṁ vatthaṁ nivāsetvā ca pārupitvā ca saṅghāṭikaṁ",
  "atk-s0201a4:271_8": "kareyyuṁ. Esa nayo sabbattha.",
  "atk-s0201a4:272_0": "438.Visuddhamattānaṁ samanupassatīti attānaṁ visujjhantaṁ passati. Visuddhoti pana",
  "atk-s0201a4:272_1": "na tāva vattabbo. Pāmojjaṁ jāyatīti tuṭṭhākāro jāyati. Pamuditassa pītīti tuṭṭhassa",
  "atk-s0201a4:272_2": "sakalasarīraṁ khobhayamānā pīti jāyati. Pītimanassa kāyoti pītisampayuttassa puggalassa",
  "atk-s0201a4:272_3": "nāmakāyo. Passambhatīti vigatadaratho hoti. Sukhaṁ vedetīti kāyikampi cetasikampi",
  "atk-s0201a4:272_4": "sukhaṁ vediyati. Cittaṁ samādhiyatīti iminā nekkhammasukhena sukhitassa cittaṁ samādhiyati,",
  "atk-s0201a4:272_5": "appanāpattaṁ viya hoti. So mettāsahagatena cetasāti heṭṭhā kilesavasena āraddhā desanā",
  "atk-s0201a4:272_6": "pabbate vuṭṭhavuṭṭhi viya nadiṁ yathānusandhinā brahmavihārabhāvanaṁ otiṇṇā. Tattha",
  "atk-s0201a4:272_7": "yaṁ vattabbaṁ siyā, taṁ sabbaṁ visuddhimagge vuttameva. Seyyathāpi, bhikkhave, pokkharaṇīti",
  "atk-s0201a4:272_8": "mahāsīhanādasutte maggo pokkharaṇiyā upamito, idha sāsanaṁ upamitanti veditabbaṁ.",
  "atk-s0201a4:272_9": "Āsavānaṁ khayā samaṇo hotīti sabbakilesānaṁ samitattā paramatthasamaṇo hotīti. Sesaṁ",
  "atk-s0201a4:272_10": "sabbattha uttānamevāti.",
  "atk-s0201a4:273": "Papañcasūdaniyā majjhimanikāyaṭṭhakathāya",
  "atk-s0201a4:274": "Cūḷaassapurasuttavaṇṇanā niṭṭhitā.",
  "atk-s0201a4:275": "Catutthavaggavaṇṇanā niṭṭhitā."
}