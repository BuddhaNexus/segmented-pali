{
  "tika-vin13t:0": "Namo tassa bhagavato arahato sammāsambuddhassa",
  "tika-vin13t:1": "Khuddasikkhā-mūlasikkhā",
  "tika-vin13t:2": "Khuddasikkhā",
  "tika-vin13t:3": "Ganthārambhakathā",
  "tika-vin13t:4": "(Ka)",
  "tika-vin13t:5": "Ādito upasampanna-sikkhitabbaṃ samātikaṃ;",
  "tika-vin13t:6": "Khuddasikkhaṃ pavakkhāmi, vanditvā ratanattayaṃ.",
  "tika-vin13t:7": "Tatrāyaṃ mātikā –",
  "tika-vin13t:8": "(Kha)",
  "tika-vin13t:9": "Pārājikā ca cattāro, garukā nava cīvaraṃ;",
  "tika-vin13t:10": "Rajanāni ca patto ca, thālakā ca pavāraṇā.",
  "tika-vin13t:11": "(Ga)",
  "tika-vin13t:12": "Kālikā ca paṭiggāho, maṃsesu ca akappiyaṃ;",
  "tika-vin13t:13": "Nissaggiyāni pācitti, samaṇakappa bhūmiyo.",
  "tika-vin13t:14": "(Gha)",
  "tika-vin13t:15": "Upajjhācariyavattāni, vaccappassāvaṭhānikaṃ;",
  "tika-vin13t:16": "Āpucchakaraṇaṃ naggo, nhānakappo avandiyo.",
  "tika-vin13t:17": "(Ṅa)",
  "tika-vin13t:18": "Cammaṃ upāhanā ceva, anolokiyamañjanī;",
  "tika-vin13t:19": "Akappiyasayanāni, samānāsanikopi ca.",
  "tika-vin13t:20": "(Ca)",
  "tika-vin13t:21": "Asaṃvāsiko ca kammaṃ, micchājīvavivajjanā;",
  "tika-vin13t:22": "Vattaṃ vikappanā ceva, nissayo kāyabandhanaṃ.",
  "tika-vin13t:23": "(Cha)",
  "tika-vin13t:24": "Pathavī ca parikkhāro, bhesajjuggahadūsanaṃ;",
  "tika-vin13t:25": "Vassūpanāyikā cevāvebhaṅgiyaṃ pakiṇṇakaṃ.",
  "tika-vin13t:26": "(Ja)",
  "tika-vin13t:27": "Desanā chandadānādi, uposathappavāraṇā;",
  "tika-vin13t:28": "Saṃvaro suddhi santoso, caturakkhā vipassanāti.",
  "tika-vin13t:29": "1. Pārājikaniddeso",
  "tika-vin13t:30": "Pārājikā ca cattāroti –",
  "tika-vin13t:31": "1.",
  "tika-vin13t:32": "Maggattaye anikkhittasikkho santhatasanthate;",
  "tika-vin13t:33": "Allokāse nimittaṃ saṃ, tilamattampi santhataṃ.",
  "tika-vin13t:34": "2.",
  "tika-vin13t:35": "Asanthatamupādiṇṇaṃ, pavesanto cutotha vā;",
  "tika-vin13t:36": "Pavesanaṭṭhituddhārapaviṭṭhakkhaṇasādako.",
  "tika-vin13t:37": "3.",
  "tika-vin13t:38": "Ādiyeyya hareyyāvahareyya iriyāpathaṃ;",
  "tika-vin13t:39": "Kopeyya ṭhānā cāveyya, saṅketaṃ vītināmaye.",
  "tika-vin13t:40": "4.",
  "tika-vin13t:41": "Adinnaṃ theyyacittena, bhave pārājikotha vā;",
  "tika-vin13t:42": "Theyyābalakusacchannaparikappāvahārako;",
  "tika-vin13t:43": "Bhaṇḍakālagghadesehi, paribhogettha nicchayo.",
  "tika-vin13t:44": "5.",
  "tika-vin13t:45": "Manussaviggahaṃ cicca, jīvitā vā viyojaye;",
  "tika-vin13t:46": "Satthahārakaṃ vāssa maraṇacetano upanikkhipe.",
  "tika-vin13t:47": "6.",
  "tika-vin13t:48": "Gāheyya maraṇūpāyaṃ, vadeyya maraṇe guṇaṃ;",
  "tika-vin13t:49": "Cuto payogā sāhatthinissaggāṇattithāvarā.",
  "tika-vin13t:50": "7.",
  "tika-vin13t:51": "Iddhivijjāmayā kālavatthāvudhiriyāpathā;",
  "tika-vin13t:52": "Kriyāviseso okāso, cha āṇattiniyāmakā.",
  "tika-vin13t:53": "8.",
  "tika-vin13t:54": "Jhānādibheda nosantamattanattupanāyikaṃ;",
  "tika-vin13t:55": "Katvā koṭṭhāsamekekaṃ, paccuppannabhavassitaṃ.",
  "tika-vin13t:56": "9.",
  "tika-vin13t:57": "Aññāpadesarahitaṃ, dīpentonadhimāniko;",
  "tika-vin13t:58": "Kāyena vācā viññatti-pathe ñāte cuto bhave.",
  "tika-vin13t:59": "10.",
  "tika-vin13t:60": "Pārājikete cattāro, asaṃvāsā yathā pure;",
  "tika-vin13t:61": "Abhabbā bhikkhubhāvāya, sīsacchinnova jīvituṃ.",
  "tika-vin13t:62": "11.",
  "tika-vin13t:63": "Pariyāyo ca āṇatti, tatiye dutiye pana;",
  "tika-vin13t:64": "Āṇattiyeva sesesu, dvayametaṃ na labbhati.",
  "tika-vin13t:65": "12.",
  "tika-vin13t:66": "Sevetukāmatācittaṃ, magge maggappavesanaṃ;",
  "tika-vin13t:67": "Imaṃ methunadhammassa, āhu aṅgadvayaṃ budhā.",
  "tika-vin13t:68": "13.",
  "tika-vin13t:69": "Manussasaṃ tathāsaññī, theyyacittañca vatthuno;",
  "tika-vin13t:70": "Garutā avahāro ca, adinnādānahetuyo.",
  "tika-vin13t:71": "14.",
  "tika-vin13t:72": "Pāṇo mānussako pāṇa-saññitā ghātacetanā;",
  "tika-vin13t:73": "Payogo tena maraṇaṃ, pañcete vadhahetuyo.",
  "tika-vin13t:74": "15.",
  "tika-vin13t:75": "Asantatā attani pāpamicchatā-",
  "tika-vin13t:76": "Yārocanā tassa manussajātitā;",
  "tika-vin13t:77": "Nāññāpadeso ca tadeva jānanaṃ,",
  "tika-vin13t:78": "Pañcettha aṅgāni asantadīpane.",
  "tika-vin13t:79": "16.",
  "tika-vin13t:80": "Asādhāraṇā cattāro, bhikkhunīnamabhabbakā;",
  "tika-vin13t:81": "Ekādasa ca vibbhantā, bhikkhunī mudupiṭṭhiko.",
  "tika-vin13t:82": "17.",
  "tika-vin13t:83": "Lambī mukhena gaṇhanto, aṅgajātaṃ parassa ca;",
  "tika-vin13t:84": "Tatthevābhinisīdanto, cattāro anulomikā.",
  "tika-vin13t:85": "18.",
  "tika-vin13t:86": "Magge maggappavesanā, methunassa idhāgatā;",
  "tika-vin13t:87": "Cattāroti catubbīsa, samodhānā parājikāti.",
  "tika-vin13t:88": "2. Saṅghādisesaniddeso",
  "tika-vin13t:89": "Garukā navāti –",
  "tika-vin13t:90": "19.",
  "tika-vin13t:91": "Mocetukāmatā sukka-ssupakkamma vimocayaṃ;",
  "tika-vin13t:92": "Aññatra supinantena, samaṇo garukaṃ phuse.",
  "tika-vin13t:93": "20.",
  "tika-vin13t:94": "Itthisaññī manussitthiṃ, kāyasaṃsaggarāgavā;",
  "tika-vin13t:95": "Samphusanto upakkamma, samaṇo garukaṃ phuse.",
  "tika-vin13t:96": "21.",
  "tika-vin13t:97": "Tathā suṇantiṃ viññuñca, maggaṃ vārabbha methunaṃ;",
  "tika-vin13t:98": "Duṭṭhullavācārāgena, obhāsetvā garuṃ phuse.",
  "tika-vin13t:99": "22.",
  "tika-vin13t:100": "Vatvāttakāmupaṭṭhāna-vaṇṇaṃ methunarāgino;",
  "tika-vin13t:101": "Vācā methunayuttena, garuṃ methunayācane.",
  "tika-vin13t:102": "23.",
  "tika-vin13t:103": "Paṭiggahetvā sandesaṃ, itthiyā purisassa vā;",
  "tika-vin13t:104": "Vīmaṃsitvā haraṃ paccā, samaṇo garukaṃ phuse.",
  "tika-vin13t:105": "24.",
  "tika-vin13t:106": "Saṃyācitaparikkhāraṃ, katvādesitavatthukaṃ;",
  "tika-vin13t:107": "Kuṭiṃ pamāṇātikkantaṃ, attuddesaṃ garuṃ phuse.",
  "tika-vin13t:108": "25.",
  "tika-vin13t:109": "Mahallakaṃ vihāraṃ vā, katvādesitavatthukaṃ;",
  "tika-vin13t:110": "Attano vasanatthāya, samaṇo garukaṃ phuse.",
  "tika-vin13t:111": "26.",
  "tika-vin13t:112": "Amūlakena codento, codāpentova vatthunā;",
  "tika-vin13t:113": "Antimena ca cāvetuṃ, suṇamānaṃ garuṃ phuse.",
  "tika-vin13t:114": "27.",
  "tika-vin13t:115": "Aññassa kiriyaṃ disvā, tena lesena codayaṃ;",
  "tika-vin13t:116": "Vatthunā antimenāññaṃ, cāvetuṃ garukaṃ phuse.",
  "tika-vin13t:117": "28.",
  "tika-vin13t:118": "Chādeti jānamāpannaṃ, parivaseyya tāvatā;",
  "tika-vin13t:119": "Careyya saṅghe mānattaṃ, parivuttho cha rattiyo.",
  "tika-vin13t:120": "Ciṇṇamānattamabbheyya, taṃ saṅgho vīsatīgaṇo.",
  "tika-vin13t:121": "29.",
  "tika-vin13t:122": "Āpattinukkhittamanantarāya",
  "tika-vin13t:123": "Pahuttatāyo tathasaññitā ca;",
  "tika-vin13t:124": "Chādetukāmo atha chādanāti,",
  "tika-vin13t:125": "Channā dasaṅgehyaruṇuggamamhīti.",
  "tika-vin13t:126": "3. Cīvaraniddeso",
  "tika-vin13t:127": "Cīvaranti –",
  "tika-vin13t:128": "30.",
  "tika-vin13t:129": "Khomakoseyyakappāsa-sāṇabhaṅgāni kambalaṃ;",
  "tika-vin13t:130": "Kappiyāni chaḷetāni, sānulomāni jātito.",
  "tika-vin13t:131": "31.",
  "tika-vin13t:132": "Dukūlañceva paṭṭuṇṇa-paṭaṃ somāracīnajaṃ;",
  "tika-vin13t:133": "Iddhijaṃ devadinnañca, tassa tassānulomikaṃ.",
  "tika-vin13t:134": "32.",
  "tika-vin13t:135": "Ticīvaraṃ parikkhāra-coḷaṃ vassikasāṭikaṃ;",
  "tika-vin13t:136": "Adhiṭṭhe na vikappeyya, mukhapuñchananisīdanaṃ.",
  "tika-vin13t:137": "33.",
  "tika-vin13t:138": "Paccattharaṇakaṃ kaṇḍu-cchādimettha ticīvaraṃ;",
  "tika-vin13t:139": "Na vaseyya vinekāhaṃ, cātumāsaṃ nisīdanaṃ.",
  "tika-vin13t:140": "34.",
  "tika-vin13t:141": "“Imaṃ saṅghāṭiṃdhiṭṭhāmi”, saṅghāṭimiccadhiṭṭhaye;",
  "tika-vin13t:142": "Ahatthapāsametanti, sesesupi ayaṃ nayo.",
  "tika-vin13t:143": "35.",
  "tika-vin13t:144": "Adhiṭṭhahanto saṅghāṭi-ppabhutiṃ pubbacīvaraṃ;",
  "tika-vin13t:145": "Paccuddharitvādhiṭṭheyya, pattādhiṭṭhahane tathā.",
  "tika-vin13t:146": "36.",
  "tika-vin13t:147": "Etaṃ imaṃ va saṅghāṭiṃ, saṃse paccuddharāmiti;",
  "tika-vin13t:148": "Evaṃ sabbāni nāmena, vatvā paccuddhare vidū.",
  "tika-vin13t:149": "37.",
  "tika-vin13t:150": "Saṅghāṭi pacchimantena, dīghaso muṭṭhipañcako;",
  "tika-vin13t:151": "Uttamantena sugata-cīvarūnāpi vaṭṭati.",
  "tika-vin13t:152": "38.",
  "tika-vin13t:153": "Muṭṭhittikañca tiriyaṃ, tathā ekaṃsikassapi;",
  "tika-vin13t:154": "Antaravāsako cāpi, dīghaso muṭṭhipañcako;",
  "tika-vin13t:155": "Aḍḍhateyyo dvihattho vā, tiriyantena vaṭṭati.",
  "tika-vin13t:156": "39.",
  "tika-vin13t:157": "Nisīdanassa dīghena, vidatthi dve visālato;",
  "tika-vin13t:158": "Diyaḍḍhaṃ dasā vidatthi, sugatassa vidatthiyā.",
  "tika-vin13t:159": "40.",
  "tika-vin13t:160": "Kaṇḍuppaṭicchādikassa, tiriyaṃ dve vidatthiyo;",
  "tika-vin13t:161": "Dīghantato catassova, sugatassa vidatthiyā.",
  "tika-vin13t:162": "41.",
  "tika-vin13t:163": "Vassikasāṭikāyāpi, dīghaso cha vidatthiyo;",
  "tika-vin13t:164": "Tiriyaṃ aḍḍhateyyāva, sugatassa vidatthiyā.",
  "tika-vin13t:165": "42.",
  "tika-vin13t:166": "Ettha chedanapācitti, karontassa taduttari;",
  "tika-vin13t:167": "Paccattharaṇa mukhacoḷā, ākaṅkhitappamāṇikā.",
  "tika-vin13t:168": "43.",
  "tika-vin13t:169": "Parikkhāracoḷe gaṇanā, pamāṇaṃ vā na dīpitaṃ;",
  "tika-vin13t:170": "Tathā vatvā adhiṭṭheyya, thavikādiṃ vikappiyaṃ.",
  "tika-vin13t:171": "44.",
  "tika-vin13t:172": "Ahatāhatakappānaṃ, saṅghāṭi diguṇā siyā;",
  "tika-vin13t:173": "Ekacciyottarāsaṅgo, tathā antaravāsako.",
  "tika-vin13t:174": "45.",
  "tika-vin13t:175": "Utuddhaṭāna dussānaṃ, saṅghāṭi ca catugguṇā;",
  "tika-vin13t:176": "Bhaveyyuṃ diguṇā sesā, paṃsukūle yathāruci.",
  "tika-vin13t:177": "46.",
  "tika-vin13t:178": "Tīsu dve vāpi ekaṃ vā, chinditabbaṃ pahoti yaṃ;",
  "tika-vin13t:179": "Sabbesu appahontesu, anvādhimādiyeyya vā;",
  "tika-vin13t:180": "Acchinnañca anādiṇṇaṃ, na dhāreyya ticīvaraṃ.",
  "tika-vin13t:181": "47.",
  "tika-vin13t:182": "Gāme nivesane uddo-sitapāsādahammiye;",
  "tika-vin13t:183": "Nāvāṭṭamāḷaārāme, satthakhettakhale dume.",
  "tika-vin13t:184": "48.",
  "tika-vin13t:185": "Ajjhokāse vihāre vā, nikkhipitvā ticīvaraṃ;",
  "tika-vin13t:186": "Bhikkhusammutiyāññatra, vippavatthuṃ na vaṭṭati.",
  "tika-vin13t:187": "49.",
  "tika-vin13t:188": "Rogavassānapariyantā, kaṇḍucchādikasāṭikā;",
  "tika-vin13t:189": "Tato paraṃ vikappeyya, sesā apariyantikā.",
  "tika-vin13t:190": "50.",
  "tika-vin13t:191": "Paccattharaṇa parikkhāra-mukhapuñchanacoḷakaṃ;",
  "tika-vin13t:192": "Dasaṃ pyarattanādiṇṇakappaṃ labbhaṃ nisīdanaṃ.",
  "tika-vin13t:193": "51.",
  "tika-vin13t:194": "Adasaṃ rajitaṃyeva, sesacīvarapañcakaṃ;",
  "tika-vin13t:195": "Kappatādiṇṇakappaṃva, sadasaṃva nisīdanaṃ.",
  "tika-vin13t:196": "52.",
  "tika-vin13t:197": "Anadhiṭṭhitanissaṭṭhaṃ, kappetvā paribhuñjaye;",
  "tika-vin13t:198": "Hatthadīghaṃ tatopaḍḍha-vitthārañca vikappiyaṃ.",
  "tika-vin13t:199": "53.",
  "tika-vin13t:200": "Ticīvarassa bhikkhussa, sabbametaṃ pakāsitaṃ;",
  "tika-vin13t:201": "Parikkhāracoḷiyo sabbaṃ, tathā vatvā adhiṭṭhati.",
  "tika-vin13t:202": "54.",
  "tika-vin13t:203": "Acchedavissajjanagāhavibbhamā,",
  "tika-vin13t:204": "Paccuddharo māraṇaliṅgasikkhā;",
  "tika-vin13t:205": "Sabbesvadhiṭṭhānaviyogakāraṇā,",
  "tika-vin13t:206": "Vinividdhachiddañca ticīvarassa.",
  "tika-vin13t:207": "55.",
  "tika-vin13t:208": "Kusavākaphalakāni, kambalaṃ kesavālajaṃ;",
  "tika-vin13t:209": "Thullaccayaṃ dhārayatolūkapakkhājinakkhipe.",
  "tika-vin13t:210": "56.",
  "tika-vin13t:211": "Kadalerakakkadusse, potthake cāpi dukkaṭaṃ;",
  "tika-vin13t:212": "Sabbanīlakamañjeṭṭha-pītalohitakaṇhake.",
  "tika-vin13t:213": "57.",
  "tika-vin13t:214": "Mahāraṅgamahānāma-raṅgaratte tirīṭake;",
  "tika-vin13t:215": "Acchinnadīghadasake, phalapupphadase tathā;",
  "tika-vin13t:216": "Kañcuke veṭhane sabbaṃ, labhaticchinnacīvaroti.",
  "tika-vin13t:217": "4. Rajananiddeso",
  "tika-vin13t:218": "Rajanāni cāti –",
  "tika-vin13t:219": "58.",
  "tika-vin13t:220": "Mūlakkhandhatacapatta-phalapupphappabhedato;",
  "tika-vin13t:221": "Rajanā chappakārāni, anuññātāni satthunā.",
  "tika-vin13t:222": "59.",
  "tika-vin13t:223": "Mūle haliddiṃ khandhe ca, mañjeṭṭha tuṅgahārake;",
  "tika-vin13t:224": "Alliṃ nīlañca pattesu, tace loddañca kaṇḍulaṃ;",
  "tika-vin13t:225": "Kusumbhaṃ kiṃsukaṃ pupphe, sabbaṃ labbhaṃ vivajjiyāti.",
  "tika-vin13t:226": "5. Pattaniddeso",
  "tika-vin13t:227": "Patto cāti –",
  "tika-vin13t:228": "60.",
  "tika-vin13t:229": "Ayopatto bhūmipatto, jātiyā kappiyā duve;",
  "tika-vin13t:230": "Ukkaṭṭho majjhimo ceva, omako ca pamāṇato.",
  "tika-vin13t:231": "61.",
  "tika-vin13t:232": "Ukkaṭṭho magadhe nāḷi-dvayataṇḍulasādhitaṃ;",
  "tika-vin13t:233": "Gaṇhāti odanaṃ sūpaṃ, byañjanañca tadūpiyaṃ.",
  "tika-vin13t:234": "62.",
  "tika-vin13t:235": "Majjhimo tassupaḍḍhova, tatopaḍḍhova omako;",
  "tika-vin13t:236": "Ukkaṭṭhato ca ukkaṭṭho, apatto omakomako.",
  "tika-vin13t:237": "63.",
  "tika-vin13t:238": "Atirekapatto dhāreyyo, dasāhaparamaṃ sako;",
  "tika-vin13t:239": "Kappo nissaggiyo hoti, tasmiṃ kāletināmite.",
  "tika-vin13t:240": "64.",
  "tika-vin13t:241": "Acchedadānagāhehi, vibbhamā maraṇuddhaṭā;",
  "tika-vin13t:242": "Liṅgasikkhāhi chiddena, pattādhiṭṭhānamujjhati.",
  "tika-vin13t:243": "65.",
  "tika-vin13t:244": "Pattaṃ na paṭisāmeyya, sodakaṃ na ca otape;",
  "tika-vin13t:245": "Uṇhe na nidahe bhumyā, na ṭhape no ca laggaye.",
  "tika-vin13t:246": "66.",
  "tika-vin13t:247": "Miḍḍhante paribhaṇḍante, aṅke vā ātapattake;",
  "tika-vin13t:248": "Pādesu mañcapīṭhe vā, ṭhapetuṃ na ca kappati.",
  "tika-vin13t:249": "67.",
  "tika-vin13t:250": "Na nīhareyya ucchiṭṭho-dakañca calakaṭṭhikaṃ;",
  "tika-vin13t:251": "Pattena pattahattho vā, kavāṭaṃ na paṇāmaye.",
  "tika-vin13t:252": "68.",
  "tika-vin13t:253": "Bhūmiādhārake dārudaṇḍādhāre susajjite;",
  "tika-vin13t:254": "Duve patte ṭhapeyyekaṃ, nikkujjitvāna bhūmiyaṃ.",
  "tika-vin13t:255": "69.",
  "tika-vin13t:256": "Dārurūpiyasovaṇṇa-maṇiveḷuriyāmayā;",
  "tika-vin13t:257": "Kaṃsakācatipusīsaphalikātambalohajā.",
  "tika-vin13t:258": "70.",
  "tika-vin13t:259": "Chavasīsamayo cāpi, ghaṭītumbakaṭāhajā;",
  "tika-vin13t:260": "Pattā akappiyā sabbe, vuttā dukkaṭavatthukāti.",
  "tika-vin13t:261": "6. Thālakaniddeso",
  "tika-vin13t:262": "Thālakā cāti –",
  "tika-vin13t:263": "71.",
  "tika-vin13t:264": "Kappiyā thālakā tisso, tambāyomattikāmayā;",
  "tika-vin13t:265": "Dārusovaṇṇarajatamaṇiveḷuriyāmayā.",
  "tika-vin13t:266": "72.",
  "tika-vin13t:267": "Akappā phalikākācakaṃsajā gihisantakā;",
  "tika-vin13t:268": "Saṅghikā kappiyā tumbaghaṭijā tāvakālikāti.",
  "tika-vin13t:269": "7. Pavāraṇāniddeso",
  "tika-vin13t:270": "Pavāraṇāti –",
  "tika-vin13t:271": "73.",
  "tika-vin13t:272": "Yenīriyāpathenāyaṃ, bhuñjamāno pavārito;",
  "tika-vin13t:273": "Tato aññena bhuñjeyya, pācittinatirittakaṃ.",
  "tika-vin13t:274": "74.",
  "tika-vin13t:275": "Asanaṃ bhojanañceva, abhihāro samīpatā;",
  "tika-vin13t:276": "Kāyavācāpaṭikkhepo, pañcaaṅgā pavāraṇā.",
  "tika-vin13t:277": "75.",
  "tika-vin13t:278": "Odano sattu kummāso, maccho maṃsañca bhojanaṃ;",
  "tika-vin13t:279": "Sāli vīhi yavo kaṅgu, kudrūsavaragodhumā;",
  "tika-vin13t:280": "Sattannamesaṃ dhaññānaṃ, odano bhojjayāgu ca.",
  "tika-vin13t:281": "76.",
  "tika-vin13t:282": "Sāmākāditiṇaṃ kudrūsake varakacorako;",
  "tika-vin13t:283": "Varake sāliyañceva, nīvāro saṅgahaṃ gato.",
  "tika-vin13t:284": "77.",
  "tika-vin13t:285": "Bhaṭṭhadhaññamayo sattu, kummāso yavasambhavo;",
  "tika-vin13t:286": "Maṃso ca kappiyo vutto, maccho udakasambhavo.",
  "tika-vin13t:287": "78.",
  "tika-vin13t:288": "Bhuñjanto bhojanaṃ kappa-makappaṃ vā nisedhayaṃ;",
  "tika-vin13t:289": "Pavāreyyābhihaṭaṃ kappaṃ, tannāmena imanti vā.",
  "tika-vin13t:290": "79.",
  "tika-vin13t:291": "Lājā taṃsattubhattāni, goraso suddhakhajjako;",
  "tika-vin13t:292": "Taṇḍulā bhaṭṭhapiṭṭhañca, puthukā veḷuādinaṃ.",
  "tika-vin13t:293": "80.",
  "tika-vin13t:294": "Bhattaṃ vuttāvasesānaṃ, rasayāgu rasopi ca;",
  "tika-vin13t:295": "Suddhayāguphalādīni, na janenti pavāraṇaṃ.",
  "tika-vin13t:296": "81.",
  "tika-vin13t:297": "Pavāritena vuṭṭhāya, abhuttena ca bhojanaṃ;",
  "tika-vin13t:298": "Atirittaṃ na kātabbaṃ, yena yaṃ vā pure kataṃ.",
  "tika-vin13t:299": "82.",
  "tika-vin13t:300": "Kappiyaṃ gahitañcevu-ccāritaṃ hatthapāsagaṃ;",
  "tika-vin13t:301": "Atirittaṃ karontevaṃ, “alameta”nti bhāsatu.",
  "tika-vin13t:302": "83.",
  "tika-vin13t:303": "Na karenupasampanna-hatthagaṃ pesayitvāpi;",
  "tika-vin13t:304": "Kāretuṃ labbhate sabbo, bhuñjituṃ tamakārakoti.",
  "tika-vin13t:305": "8. Kālikaniddeso",
  "tika-vin13t:306": "Kālikā cāti –",
  "tika-vin13t:307": "84.",
  "tika-vin13t:308": "Paṭiggahitā cattāro, kālikā yāvakālikaṃ;",
  "tika-vin13t:309": "Yāmakālikaṃ sattāha-kālikaṃ yāvajīvikaṃ.",
  "tika-vin13t:310": "85.",
  "tika-vin13t:311": "Piṭṭhaṃ mūlaṃ phalaṃ khajjaṃ, goraso dhaññabhojanaṃ;",
  "tika-vin13t:312": "Yāgusūpappabhutayo, hontete yāvakālikā.",
  "tika-vin13t:313": "86.",
  "tika-vin13t:314": "Madhumuddikasālūka-cocamocambajambujaṃ;",
  "tika-vin13t:315": "Phārusaṃ naggisantattaṃ, pānakaṃ yāmakālikaṃ.",
  "tika-vin13t:316": "87.",
  "tika-vin13t:317": "Sānulomāni dhaññāni, ṭhapetvā phalajo raso;",
  "tika-vin13t:318": "Madhūkapupphamaññatra, sabbo puppharasopi ca.",
  "tika-vin13t:319": "88.",
  "tika-vin13t:320": "Sabbapattaraso ceva, ṭhapetvā pakkaḍākajaṃ;",
  "tika-vin13t:321": "Sītodamadditodicca-pāko vā yāmakāliko.",
  "tika-vin13t:322": "89.",
  "tika-vin13t:323": "Sappinonītatelāni, madhuphāṇitameva ca;",
  "tika-vin13t:324": "Sattāhakālikā sappi, yesaṃ maṃsamavāritaṃ.",
  "tika-vin13t:325": "90.",
  "tika-vin13t:326": "Telaṃ tilavaseraṇḍa-madhusāsapasambhavaṃ;",
  "tika-vin13t:327": "Khuddābhamaramadhukari-makkhikāhi kataṃ madhu;",
  "tika-vin13t:328": "Rasādiucchuvikati, pakkāpakkā ca phāṇitaṃ.",
  "tika-vin13t:329": "91.",
  "tika-vin13t:330": "Savatthupakkā sāmaṃ vā, vasā kāle amānusā;",
  "tika-vin13t:331": "Aññesaṃ na pace vatthuṃ, yāvakālikavatthunaṃ.",
  "tika-vin13t:332": "92.",
  "tika-vin13t:333": "Haliddiṃ siṅgiverañca, vacattaṃ lasuṇaṃ vacā;",
  "tika-vin13t:334": "Usīraṃ bhaddamuttañcātivisā kaṭurohiṇī;",
  "tika-vin13t:335": "Pañcamūlādikañcāpi, mūlaṃ taṃ yāvajīvikaṃ.",
  "tika-vin13t:336": "93.",
  "tika-vin13t:337": "Biḷaṅgaṃ maricaṃ goṭṭha-phalaṃ pipphali rājikā;",
  "tika-vin13t:338": "Tiphaleraṇḍakādīnaṃ, phalaṃ taṃ yāvajīvikaṃ.",
  "tika-vin13t:339": "94.",
  "tika-vin13t:340": "Kappāsanimbakuṭajapaṭolasulasādinaṃ;",
  "tika-vin13t:341": "Sūpeyyapaṇṇaṃ vajjetvā, paṇṇaṃ taṃ yāvajīvikaṃ.",
  "tika-vin13t:342": "95.",
  "tika-vin13t:343": "Ṭhapetvā ucchuniyyāsaṃ,",
  "tika-vin13t:344": "Sarasaṃ ucchujaṃ tacaṃ;",
  "tika-vin13t:345": "Niyyāso ca taco sabbo,",
  "tika-vin13t:346": "Loṇaṃ lohaṃ silā tathā.",
  "tika-vin13t:347": "96.",
  "tika-vin13t:348": "Suddhasitthañca sevālo, yañca kiñci sujhāpitaṃ;",
  "tika-vin13t:349": "Vikaṭādippabhedañca, ñātabbaṃ yāvajīvikaṃ.",
  "tika-vin13t:350": "97.",
  "tika-vin13t:351": "Mūlaṃ sāraṃ taco pheggu, paṇṇaṃ pupphaṃ phalaṃ latā;",
  "tika-vin13t:352": "Āhārattha masādhentaṃ, sabbaṃ taṃ yāvajīvikaṃ.",
  "tika-vin13t:353": "98.",
  "tika-vin13t:354": "Sabbakālikasambhogo, kāle sabbassa kappati;",
  "tika-vin13t:355": "Sati paccaye vikāle, kappate kālikattayaṃ.",
  "tika-vin13t:356": "99.",
  "tika-vin13t:357": "Kālayāmamatikkantā, pācittiṃ janayantubho;",
  "tika-vin13t:358": "Janayanti ubhopete, antovutthañca sannidhiṃ.",
  "tika-vin13t:359": "100.",
  "tika-vin13t:360": "Sattāhakālike satta, ahāni atināmite;",
  "tika-vin13t:361": "Pācitti pāḷināruḷhe, sappiādimhi dukkaṭaṃ.",
  "tika-vin13t:362": "101.",
  "tika-vin13t:363": "Nissaṭṭhaladdhaṃ makkheyya, naṅgaṃ najjhohareyya ca;",
  "tika-vin13t:364": "Vikappentassa sattāhe, sāmaṇerassadhiṭṭhato;",
  "tika-vin13t:365": "Makkhanādiñca nāpatti, aññassa dadatopi ca.",
  "tika-vin13t:366": "102.",
  "tika-vin13t:367": "Yāvakālikaādīni, saṃsaṭṭhāni sahattanā;",
  "tika-vin13t:368": "Gāhāpayanti sabbhāvaṃ, tasmā evamudīritaṃ.",
  "tika-vin13t:369": "103.",
  "tika-vin13t:370": "Pure paṭiggahitañca, sattāhaṃ yāvajīvikaṃ;",
  "tika-vin13t:371": "Sesakālikasammissaṃ, pācitti paribhuñjato.",
  "tika-vin13t:372": "104.",
  "tika-vin13t:373": "Yāvakālikasammissaṃ, itaraṃ kālikattayaṃ;",
  "tika-vin13t:374": "Paṭiggahitaṃ tadahu, tadaheva ca bhuñjaye.",
  "tika-vin13t:375": "105.",
  "tika-vin13t:376": "Yāmakālikasammissaṃ, sesamevaṃ vijāniyaṃ;",
  "tika-vin13t:377": "Sattāhakālikamissañca, sattāhaṃ kappatetaranti.",
  "tika-vin13t:378": "9. Paṭiggāhaniddeso",
  "tika-vin13t:379": "Paṭiggāhoti –",
  "tika-vin13t:380": "106.",
  "tika-vin13t:381": "Dātukāmābhihāro ca, hatthapāseraṇakkhamaṃ;",
  "tika-vin13t:382": "Tidhā dente dvidhā gāho, pañcaṅgevaṃ paṭiggaho.",
  "tika-vin13t:383": "107.",
  "tika-vin13t:384": "Asaṃhāriye tatthajāte, sukhume ciñcaādinaṃ;",
  "tika-vin13t:385": "Paṇṇe vāsayhabhāre ca, paṭiggāho na rūhati.",
  "tika-vin13t:386": "108.",
  "tika-vin13t:387": "Sikkhāmaraṇaliṅgehi, anapekkhavisaggato;",
  "tika-vin13t:388": "Acchedānupasampanna-dānā gāhopasammati.",
  "tika-vin13t:389": "109.",
  "tika-vin13t:390": "Appaṭiggahitaṃ sabbaṃ, pācitti paribhuñjato;",
  "tika-vin13t:391": "Suddhañca nātibahalaṃ, kappate udakaṃ tathā.",
  "tika-vin13t:392": "110.",
  "tika-vin13t:393": "Aṅgalaggamavicchinnaṃ, dantakkhikaṇṇagūthakaṃ;",
  "tika-vin13t:394": "Loṇassukheḷasiṅghāṇi-semhamuttakarīsakaṃ.",
  "tika-vin13t:395": "111.",
  "tika-vin13t:396": "Gūthamattikamuttāni, chārikañca tathāvidhe;",
  "tika-vin13t:397": "Sāmaṃ gahetvā seveyya, asante kappakārake.",
  "tika-vin13t:398": "112.",
  "tika-vin13t:399": "Durūpaciṇṇe rajokiṇṇe, athuggahappaṭiggahe;",
  "tika-vin13t:400": "Antovutthe sayaṃpakke, antopakke ca dukkaṭanti.",
  "tika-vin13t:401": "10. Akappiyamaṃsaniddeso",
  "tika-vin13t:402": "Maṃsesu ca akappiyanti –",
  "tika-vin13t:403": "113.",
  "tika-vin13t:404": "Manussahatthiassānaṃ, maṃsaṃ sunakhadīpinaṃ;",
  "tika-vin13t:405": "Sīhabyagghataracchānaṃ, acchassa uragassa ca.",
  "tika-vin13t:406": "114.",
  "tika-vin13t:407": "Uddissakatamaṃsañca, yañca appaṭivekkhitaṃ;",
  "tika-vin13t:408": "Thullaccayaṃ manussānaṃ, maṃse sesesu dukkaṭaṃ.",
  "tika-vin13t:409": "115.",
  "tika-vin13t:410": "Aṭṭhīpi lohitaṃ cammaṃ, lomamesaṃ na kappati;",
  "tika-vin13t:411": "Sacittakaṃva uddissa-kataṃ sesā acittakāti.",
  "tika-vin13t:412": "11. Nissaggiyaniddeso",
  "tika-vin13t:413": "Nissaggiyānīti –",
  "tika-vin13t:414": "116.",
  "tika-vin13t:415": "Arūpiyaṃ rūpiyena, rūpiyaṃ itarena ca;",
  "tika-vin13t:416": "Rūpiyaṃ parivatteyya, nissaggi idha rūpiyaṃ.",
  "tika-vin13t:417": "117.",
  "tika-vin13t:418": "Kahāpaṇo sajjhu siṅgī, vohārūpagamāsakaṃ;",
  "tika-vin13t:419": "Vatthamuttādi itaraṃ, kappaṃ dukkaṭavatthu ca.",
  "tika-vin13t:420": "118.",
  "tika-vin13t:421": "“Imaṃ gahetvā bhutvā vā, imaṃ dehi karānaya;",
  "tika-vin13t:422": "Demi vā”ti samāpanne, nissaggi kayavikkaye.",
  "tika-vin13t:423": "119.",
  "tika-vin13t:424": "Attano aññato lābhaṃ, saṅghassaññassa vā nataṃ;",
  "tika-vin13t:425": "Pariṇāmeyya nissaggi, pācitti cāpi dukkaṭaṃ.",
  "tika-vin13t:426": "120.",
  "tika-vin13t:427": "Anissajjitvā nissaggiṃ, paribhuñje na deyya vā;",
  "tika-vin13t:428": "Nissaṭṭhaṃ sakasaññāya, dukkaṭaṃ aññathetaranti.",
  "tika-vin13t:429": "12. Pācittiyaniddeso",
  "tika-vin13t:430": "Pācittīti –",
  "tika-vin13t:431": "121.",
  "tika-vin13t:432": "Musāvādomasāvāde, pesuññaharaṇe tathā;",
  "tika-vin13t:433": "Padasodhammasāgāre, ujjhāpanakakhīyane.",
  "tika-vin13t:434": "122.",
  "tika-vin13t:435": "Talasattianādarakukkuccuppādanesu ca;",
  "tika-vin13t:436": "Gāmappavesanāpucchā, bhojane ca paramparā.",
  "tika-vin13t:437": "123.",
  "tika-vin13t:438": "Anuddharitvā gamane, seyyaṃ senāsanāni vā;",
  "tika-vin13t:439": "Itthiyāddhānagamane, ekekāya nisīdane.",
  "tika-vin13t:440": "124.",
  "tika-vin13t:441": "Bhīsāpanākoṭanaaññavāde,",
  "tika-vin13t:442": "Vihesaduṭṭhullapakāsachāde;",
  "tika-vin13t:443": "Hāsodake nicchubhane vihārā,",
  "tika-vin13t:444": "Pācitti vuttānupakhajjasayaneti.",
  "tika-vin13t:445": "13. Samaṇakappaniddeso",
  "tika-vin13t:446": "Samaṇakappāti –",
  "tika-vin13t:447": "125.",
  "tika-vin13t:448": "Bhūtagāmasamārambhe, pācitti katakappiyaṃ;",
  "tika-vin13t:449": "Nakhena vāggisatthehi, bhave samaṇakappiyaṃ.",
  "tika-vin13t:450": "126.",
  "tika-vin13t:451": "Sa mūlakhandhabījagga-phaḷubījappabhāvito;",
  "tika-vin13t:452": "Ārambhe dukkaṭaṃ bījaṃ, bhūtagāmaviyojitaṃ.",
  "tika-vin13t:453": "127.",
  "tika-vin13t:454": "Nibbaṭṭabījaṃ nobīja-makatañcāpi kappati;",
  "tika-vin13t:455": "Kaṭāhabaddhabījāni, bahiddhā vāpi kāraye.",
  "tika-vin13t:456": "128.",
  "tika-vin13t:457": "Ekābaddhesu bījesu, bhājane vāpi bhūmiyaṃ;",
  "tika-vin13t:458": "Kate ca kappiyekasmiṃ, sabbesveva kataṃ bhave.",
  "tika-vin13t:459": "129.",
  "tika-vin13t:460": "Nikkhitte kappiyaṃ katvā, mūlapaṇṇāni jāyaruṃ;",
  "tika-vin13t:461": "Kappiyaṃ puna kāreyya, bhūtagāmo hi so tadā.",
  "tika-vin13t:462": "130.",
  "tika-vin13t:463": "Sapaṇṇo vā apaṇṇo vā, sevālodakasambhavo;",
  "tika-vin13t:464": "Cetiyādīsu sevālo, nibbaṭṭadvattipattako;",
  "tika-vin13t:465": "Bhūtagāmova bījampi, mūlapaṇṇe viniggate.",
  "tika-vin13t:466": "131.",
  "tika-vin13t:467": "Ghaṭādipiṭṭhe sevālo, makuḷaṃ ahichattakaṃ;",
  "tika-vin13t:468": "Dukkaṭasseva vatthūni, phullamabyavahārikaṃ.",
  "tika-vin13t:469": "132.",
  "tika-vin13t:470": "Lākhāniyyāsachattāni, allarukkhe vikopiya;",
  "tika-vin13t:471": "Gaṇhato tattha pācitti, chindato vāpi akkharaṃ.",
  "tika-vin13t:472": "133.",
  "tika-vin13t:473": "Pīḷetuṃ nāḷikerādiṃ, dārumakkaṭakādinā;",
  "tika-vin13t:474": "Chindituṃ gaṇṭhikaṃ kātuṃ, tiṇādiṃ na ca kappati.",
  "tika-vin13t:475": "134.",
  "tika-vin13t:476": "Bhūtagāmaṃ va bījaṃ vā, chinda bhindocināhi vā;",
  "tika-vin13t:477": "Phālehi vijjha paca vā, niyametvā na bhāsaye.",
  "tika-vin13t:478": "135.",
  "tika-vin13t:479": "Imaṃ karohi kappiyaṃ, imaṃ gaṇhedamāhara;",
  "tika-vin13t:480": "Imaṃ dehi imaṃ sodhehevaṃ vaṭṭati bhāsitunti.",
  "tika-vin13t:481": "14. Bhūminiddeso",
  "tika-vin13t:482": "Bhūmiyoti –",
  "tika-vin13t:483": "136.",
  "tika-vin13t:484": "Sammutussāvanantā ca, gonisādī gahāpati;",
  "tika-vin13t:485": "Kappiyā bhūmiyo yāsu, vutthaṃ pakkañca kappati.",
  "tika-vin13t:486": "137.",
  "tika-vin13t:487": "Vāsatthāya kate gehe, saṅghike vekasantake;",
  "tika-vin13t:488": "Kappiyā kuṭi laddhabbā, sahaseyyappahonake.",
  "tika-vin13t:489": "138.",
  "tika-vin13t:490": "Gehe saṅghassa vekassa, karamānevamīrayaṃ;",
  "tika-vin13t:491": "Paṭhamiṭṭhakathambhādiṃ, ṭhapeyyussāvanantikā;",
  "tika-vin13t:492": "“Kappiyakuṭiṃ karoma, kappiyakuṭiṃ karomā”ti.",
  "tika-vin13t:493": "139.",
  "tika-vin13t:494": "Yebhuyyenāparikkhitto, ārāmo sakalopi vā;",
  "tika-vin13t:495": "Vuccate “gonisādī”ti, sammutī saṅghasammatā.",
  "tika-vin13t:496": "140.",
  "tika-vin13t:497": "Bhikkhuṃ ṭhapetvā aññehi, dinno tesaṃva santako;",
  "tika-vin13t:498": "Atthāya kappakuṭiyā, geho gahapatī mato.",
  "tika-vin13t:499": "141.",
  "tika-vin13t:500": "Akappakuṭiyā vutthasappiādīhi missitaṃ;",
  "tika-vin13t:501": "Vajeyya antovutthattaṃ, purimaṃ kālikadvayaṃ.",
  "tika-vin13t:502": "142.",
  "tika-vin13t:503": "Teheva bhikkhunā pakkaṃ, kappate yāvajīvikaṃ;",
  "tika-vin13t:504": "Nirāmisaṃva sattāhaṃ, sāmise sāmapākatā.",
  "tika-vin13t:505": "143.",
  "tika-vin13t:506": "Ussāvanantikā yehi, thambhādīhi adhiṭṭhitā;",
  "tika-vin13t:507": "Tesuyevāpanītesu, tadaññesupi tiṭṭhati.",
  "tika-vin13t:508": "144.",
  "tika-vin13t:509": "Sabbesu apanītesu, bhave jahitavatthukā;",
  "tika-vin13t:510": "Gonisādī parikkhitte, sesā chadanavibbhamāti.",
  "tika-vin13t:511": "15. Upajjhācariyavattaniddeso",
  "tika-vin13t:512": "Upajjhācariyavattānīti –",
  "tika-vin13t:513": "145.",
  "tika-vin13t:514": "Nissāyupajjhācariye, vasamāno supesalo;",
  "tika-vin13t:515": "Dantakaṭṭhāsanaṃ toyaṃ, yāguṃ kāle dade sadā.",
  "tika-vin13t:516": "146.",
  "tika-vin13t:517": "Patte vattaṃ care gāma-ppavese gamanāgame;",
  "tika-vin13t:518": "Āsane pādapīṭhe ca, kathalopāhanacīvare.",
  "tika-vin13t:519": "147.",
  "tika-vin13t:520": "Paribhojanīyapānīya-vaccappassāvaṭhānisu;",
  "tika-vin13t:521": "Vihārasodhane vattaṃ, puna paññāpane tathā.",
  "tika-vin13t:522": "148.",
  "tika-vin13t:523": "Na papphoṭeyya sodhento, paṭivāte ca saṅgaṇe;",
  "tika-vin13t:524": "Vihāraṃ bhikkhu pānīya-sāmantā sayanāsanaṃ.",
  "tika-vin13t:525": "149.",
  "tika-vin13t:526": "Nhāne nhātassa kātabbe, raṅgapāke ca dhovane;",
  "tika-vin13t:527": "Sibbane cīvare theve, rajanto na vaje ṭhite.",
  "tika-vin13t:528": "150.",
  "tika-vin13t:529": "Ekaccassa anāpucchā, pattaṃ vā cīvarāni vā;",
  "tika-vin13t:530": "Na dadeyya na gaṇheyya, parikkhārañca kiñcanaṃ.",
  "tika-vin13t:531": "151.",
  "tika-vin13t:532": "Ekaccaṃ pacchato kātuṃ, gantuṃ vā tassa pacchato;",
  "tika-vin13t:533": "Piṇḍapātañca ninnetuṃ, nīharāpetumattano.",
  "tika-vin13t:534": "152.",
  "tika-vin13t:535": "Kiccayaṃ parikammaṃ vā, kesacchedañca attano;",
  "tika-vin13t:536": "Kārāpetuṃ va kātuṃ vā, anāpucchā na vaṭṭati.",
  "tika-vin13t:537": "153.",
  "tika-vin13t:538": "Gāmaṃ susānaṃ nissīmaṃ, disaṃ vā gantumicchato;",
  "tika-vin13t:539": "Attano kiccayaṃ vāpi, anāpucchā na vaṭṭati.",
  "tika-vin13t:540": "154.",
  "tika-vin13t:541": "Uppannaṃ aratiṃ diṭṭhiṃ, kukkuccaṃ vā vinodaye;",
  "tika-vin13t:542": "Kareyya vāpi ussukkaṃ, saṅghāyattesu kammasu.",
  "tika-vin13t:543": "155.",
  "tika-vin13t:544": "Gilānesu upaṭṭheyya, vuṭṭhānaṃ nesamāgame;",
  "tika-vin13t:545": "Vattabhedena sabbattha, anādarena dukkaṭanti.",
  "tika-vin13t:546": "16. Vaccapassāvaṭṭhānikaniddeso",
  "tika-vin13t:547": "Vaccapassāvaṭṭhānikanti –",
  "tika-vin13t:548": "156.",
  "tika-vin13t:549": "Na kareyya yathāvuḍḍhaṃ, vaccaṃ yātānupubbiyā;",
  "tika-vin13t:550": "Vaccapassāvakuṭiyo, nhānatitthañca labbhati.",
  "tika-vin13t:551": "157.",
  "tika-vin13t:552": "Paviseyyubbhajitvā no, sahasā paviseyya ca;",
  "tika-vin13t:553": "Ukkāsitvāvubbhajeyya, pādukāsveva saṇṭhito.",
  "tika-vin13t:554": "158.",
  "tika-vin13t:555": "Na kare nitthunaṃ vaccaṃ, dantakaṭṭhañca khādayaṃ;",
  "tika-vin13t:556": "Vaccapassāvadoṇīnaṃ, na kareyyubhayaṃ bahi.",
  "tika-vin13t:557": "159.",
  "tika-vin13t:558": "Kūpe kaṭṭhaṃ na pāteyya, kheḷaṃ passāvadoṇiyā;",
  "tika-vin13t:559": "Nāvalekheyya pharuse-nuhatañcāpi dhovaye.",
  "tika-vin13t:560": "160.",
  "tika-vin13t:561": "Na nikkhameyya sahasā-vubbhajitvā na nikkhame;",
  "tika-vin13t:562": "Capu capu nācameyya, uklāpañca visodhayeti.",
  "tika-vin13t:563": "17. Āpucchakaraṇaniddeso",
  "tika-vin13t:564": "Āpucchakaraṇanti –",
  "tika-vin13t:565": "161.",
  "tika-vin13t:566": "Anajjhiṭṭhova therena, pātimokkhaṃ na uddise;",
  "tika-vin13t:567": "Dhammaṃ na kathaye pañhaṃ, na pucche na ca vissaje.",
  "tika-vin13t:568": "162.",
  "tika-vin13t:569": "Āpucchitvā kathentassa, puna vuḍḍhatarāgame;",
  "tika-vin13t:570": "Puna āpucchanaṃ natthi, bhattagge cānumodato.",
  "tika-vin13t:571": "163.",
  "tika-vin13t:572": "Vasanto ca anāpucchā, vuḍḍhenekavihārake;",
  "tika-vin13t:573": "Na sajjhāyeyya uddesaṃ, paripucchañca no dade.",
  "tika-vin13t:574": "164.",
  "tika-vin13t:575": "Dhammaṃ na bhāsaye dīpaṃ, na kare na ca vijjhape;",
  "tika-vin13t:576": "Vātapānaṃ kavāṭaṃ vā, vivareyya thakeyya ca.",
  "tika-vin13t:577": "165.",
  "tika-vin13t:578": "Caṅkame caṅkamantopi, vuḍḍhena parivattaye;",
  "tika-vin13t:579": "Yena vuḍḍho sa saṅghāṭi-kaṇṇenenaṃ na ghaṭṭayeti.",
  "tika-vin13t:580": "18. Nagganiddeso",
  "tika-vin13t:581": "Naggoti –",
  "tika-vin13t:582": "166.",
  "tika-vin13t:583": "Naggo maggaṃ vaje bhuñje, pive khāde na sāyaye;",
  "tika-vin13t:584": "Na gaṇhe na dade neva, vande vandāpayeyya vā.",
  "tika-vin13t:585": "167.",
  "tika-vin13t:586": "Parikammaṃ na kāreyya, na kare paṭichādisu;",
  "tika-vin13t:587": "Parikamme duve vattha-cchādi sabbattha kappiyāti.",
  "tika-vin13t:588": "19. Nhānakappaniddeso",
  "tika-vin13t:589": "Nhānakappoti –",
  "tika-vin13t:590": "168.",
  "tika-vin13t:591": "Na ca nhāyeyya therānaṃ, puratopari vā tathā;",
  "tika-vin13t:592": "Dadeyya otarantānaṃ, maggamuttaramānako.",
  "tika-vin13t:593": "169.",
  "tika-vin13t:594": "Kuṭṭatthambhataruṭṭāne, nhāyamāno na ghaṃsaye;",
  "tika-vin13t:595": "Kāyaṃ gandhabbahatthena, kuruvindakasuttiyā.",
  "tika-vin13t:596": "170.",
  "tika-vin13t:597": "Mallakenāññamaññaṃ vā, sarīrena na ghaṃsaye;",
  "tika-vin13t:598": "Kapāliṭṭhakakhaṇḍāni, vatthavaṭṭi ca vaṭṭati.",
  "tika-vin13t:599": "171.",
  "tika-vin13t:600": "Sabbesaṃ puthupāṇī cā-kallassākatamallakaṃ;",
  "tika-vin13t:601": "Pāsāṇapheṇakathalā, kappanti pādaghaṃsaneti.",
  "tika-vin13t:602": "20. Avandiyaniddeso",
  "tika-vin13t:603": "Avandiyoti –",
  "tika-vin13t:604": "172.",
  "tika-vin13t:605": "Ukkhittānupasampanna-nānāsaṃvāsaitthiyo;",
  "tika-vin13t:606": "Navo ca garukaṭṭho ca, paṇḍako ca avandiyāti.",
  "tika-vin13t:607": "21. Cammaniddeso",
  "tika-vin13t:608": "Cammanti –",
  "tika-vin13t:609": "173.",
  "tika-vin13t:610": "Migājeḷakacammāni, kappanti paribhuñjituṃ;",
  "tika-vin13t:611": "Rohiteṇipasadā ca, kuruṅgā migajātikā.",
  "tika-vin13t:612": "174.",
  "tika-vin13t:613": "Anuññātattayā aññaṃ, cammaṃ dukkaṭavatthukaṃ;",
  "tika-vin13t:614": "Thavikopāhane cammaṃ, sabbaṃ kappatimānusanti.",
  "tika-vin13t:615": "22. Upāhananiddeso",
  "tika-vin13t:616": "Upāhanā cevāti –",
  "tika-vin13t:617": "175.",
  "tika-vin13t:618": "Majjhadese na kappanti, gaṇaṅgaṇūpāhanā navā;",
  "tika-vin13t:619": "Sabbassa kappantārāme, sabbatthākallakassa ca.",
  "tika-vin13t:620": "176.",
  "tika-vin13t:621": "Sabbanīlakaodātapītalohitakaṇhakā;",
  "tika-vin13t:622": "Mahāraṅgamahānāma-raṅgarattā cupāhanā.",
  "tika-vin13t:623": "177.",
  "tika-vin13t:624": "Sabbamañjeṭṭhikā citrā, nīlapītādivaddhikā;",
  "tika-vin13t:625": "Tittirapattikā meṇḍa-ajavisāṇavaddhikā.",
  "tika-vin13t:626": "178.",
  "tika-vin13t:627": "Khallabaddhā puṭabaddhā, tūlapuṇṇā cupāhanā;",
  "tika-vin13t:628": "Pāliguṇṭhimakā mora-piñchena parisibbitā.",
  "tika-vin13t:629": "179.",
  "tika-vin13t:630": "Vicchikāḷikatā sīhabyagghuddājinadīpinaṃ;",
  "tika-vin13t:631": "Majjārakāḷakolūkacammehi ca parikkhaṭā;",
  "tika-vin13t:632": "Pādukā saṅkamanīyā, koci dhāreyya dukkaṭaṃ.",
  "tika-vin13t:633": "180.",
  "tika-vin13t:634": "Nīlādivaṇṇaṃ sakalaṃ, puñchitvā vekadesakaṃ;",
  "tika-vin13t:635": "Upāhanā vaḷañjeyya, hāretvā khallakādikanti.",
  "tika-vin13t:636": "23. Anolokiyaniddeso",
  "tika-vin13t:637": "Anolokiyanti –",
  "tika-vin13t:638": "181.",
  "tika-vin13t:639": "Sāratto itthiyā yoniṃ, mukhaṃ vā bhikkhadāyiyā;",
  "tika-vin13t:640": "Parassa pattamujjhānasaññī vā attano mukhaṃ;",
  "tika-vin13t:641": "Ādāsodakapatte vā, olokeyyassa dukkaṭanti.",
  "tika-vin13t:642": "24. Añjanīniddeso",
  "tika-vin13t:643": "Añjanīti –",
  "tika-vin13t:644": "182.",
  "tika-vin13t:645": "Vaṭṭāṭṭhasoḷasaṃsā vā, maṭṭhā vaṭṭati añjanī;",
  "tika-vin13t:646": "Tissopi mūle gīvāyaṃ, lekhā ekāva bandhituṃ.",
  "tika-vin13t:647": "183.",
  "tika-vin13t:648": "Yaṃ kiñci rūpaṃ mālādikammaṃ makaradantakaṃ;",
  "tika-vin13t:649": "Gomuttakaḍḍhacandādi-vikāraṃ nettha vaṭṭati.",
  "tika-vin13t:650": "184.",
  "tika-vin13t:651": "Labbhekavaṇṇasuttena, sibbituṃ thavikā tathā;",
  "tika-vin13t:652": "Sipāṭi kuñcikākoso, salākāpi acittakā.",
  "tika-vin13t:653": "185.",
  "tika-vin13t:654": "Saṅkhanābhivisāṇaṭṭhi-naḷadantamayā tathā;",
  "tika-vin13t:655": "Phalakaṭṭhamayā veḷu-lākhālohamayāpi ca.",
  "tika-vin13t:656": "186.",
  "tika-vin13t:657": "Añjaniyo salākāyo, dhūmanettā ca labbhare;",
  "tika-vin13t:658": "Tathā satthakadaṇḍāni, natthudānā ca tammayāti.",
  "tika-vin13t:659": "25. Akappiyasayananiddeso",
  "tika-vin13t:660": "Akappiyasayanānīti –",
  "tika-vin13t:661": "187.",
  "tika-vin13t:662": "Āsandī tūlī pallaṅko, paṭikaṃ gonacittakaṃ;",
  "tika-vin13t:663": "Paṭalī vikatī udda-lomī ekantalomikā.",
  "tika-vin13t:664": "188.",
  "tika-vin13t:665": "Kuttaṃ koseyyaṃ kaṭṭissaṃ, hatthiassarathattharā;",
  "tika-vin13t:666": "Jinappaveṇikadalī-migappavaraattharā.",
  "tika-vin13t:667": "189.",
  "tika-vin13t:668": "Salohitavitānañcu-bhatorattūpadhānakaṃ;",
  "tika-vin13t:669": "Akappiyāni etāni, dukkaṭaṃ paribhuñjato.",
  "tika-vin13t:670": "190.",
  "tika-vin13t:671": "Āsandādittayā sese, labbhate gihisantake;",
  "tika-vin13t:672": "Dhammāsane ca bhattagge, ghare cāpi nisīdituṃ;",
  "tika-vin13t:673": "Bhūmattharaṇasaṅkhepe, sayituñcāpi kappati.",
  "tika-vin13t:674": "191.",
  "tika-vin13t:675": "Caturaṃsapīṭhā sattaṅgā, pañcaṅgā uccapādakā;",
  "tika-vin13t:676": "Tūlonaddhā ghareyeva, mañcapīṭhā nisīdituṃ.",
  "tika-vin13t:677": "192.",
  "tika-vin13t:678": "Coḷavākuṇṇapaṇṇānaṃ, tiṇānañceva pūritā;",
  "tika-vin13t:679": "Cīvaracchaviyo pañca, bhisī sabbattha kappiyā.",
  "tika-vin13t:680": "193.",
  "tika-vin13t:681": "Tūlattayaṃ bhisigabbho, lomāni migapakkhinaṃ;",
  "tika-vin13t:682": "Bimbohane anuññātaṃ, tūlavajjā masūrake.",
  "tika-vin13t:683": "194.",
  "tika-vin13t:684": "Manussalomamuṇṇāyaṃ, paṇṇe pupphaṃ tamālakaṃ;",
  "tika-vin13t:685": "Suddhaṃ na āsanañceva, labbhamappaṭivekkhitanti.",
  "tika-vin13t:686": "26. Samānāsanikaniddeso",
  "tika-vin13t:687": "Samānāsanikopi cāti –",
  "tika-vin13t:688": "195.",
  "tika-vin13t:689": "Tivassantarānuññātaṃ, bhikkhūnamekamāsanaṃ;",
  "tika-vin13t:690": "Sattavassativassehi, pañcavasso nisīdituṃ.",
  "tika-vin13t:691": "196.",
  "tika-vin13t:692": "Ṭhapetvā paṇḍakaṃ itthiṃ, ubhatobyañjanaṃ muni;",
  "tika-vin13t:693": "Dīghāsane anuññāsi, sabbeheva nisīdituṃ.",
  "tika-vin13t:694": "197.",
  "tika-vin13t:695": "Antaṃ dīghāsanaṃ tiṇṇaṃ, yaṃ pahoti nisīdituṃ;",
  "tika-vin13t:696": "Mañcake vāpi pīṭhe vā, dvinnaṃ labbhaṃ nisīditunti.",
  "tika-vin13t:697": "27. Asaṃvāsikaniddeso",
  "tika-vin13t:698": "Asaṃvāsiko cāti –",
  "tika-vin13t:699": "198.",
  "tika-vin13t:700": "Ukkhittonupasampanno, bhikkhunī chinnamūlako;",
  "tika-vin13t:701": "Nānāsaṃvāsanissīma-ṭṭhitavehāyasaṇṭhitā;",
  "tika-vin13t:702": "Ekādasa abhabbā ca, asaṃvāsāti dīpitāti.",
  "tika-vin13t:703": "28. Kammaniddeso",
  "tika-vin13t:704": "Kammañcāti –",
  "tika-vin13t:705": "199.",
  "tika-vin13t:706": "Vaggena adhammakammaṃ, samaggena adhammikaṃ;",
  "tika-vin13t:707": "Vaggena dhammakammañca, samaggena ca dhammikaṃ;",
  "tika-vin13t:708": "Catutthaṃyevānuññātaṃ, sesakammesu dukkaṭaṃ.",
  "tika-vin13t:709": "200.",
  "tika-vin13t:710": "Catuvaggo pañcavaggo, dasavīsativaggiko;",
  "tika-vin13t:711": "Tirekavīsativaggo, pañca saṅghā vibhāvitā.",
  "tika-vin13t:712": "201.",
  "tika-vin13t:713": "Catuvaggettha abbhānu-pasampadāpavāraṇā;",
  "tika-vin13t:714": "Pañcavaggo ca abbhānaṃ, majjhadesupasampadaṃ.",
  "tika-vin13t:715": "202.",
  "tika-vin13t:716": "Dasavaggo ca abbhānaṃ, ṭhapetvā sabbakammiko;",
  "tika-vin13t:717": "Itaro sabbakammesu, kammappattoti dīpito.",
  "tika-vin13t:718": "203.",
  "tika-vin13t:719": "Catuvaggena kattabbe, cattāro pakatattakā;",
  "tika-vin13t:720": "Kammappattā pare chandā-rahā sesepyayaṃ nayo.",
  "tika-vin13t:721": "204.",
  "tika-vin13t:722": "Catuvaggādikattabbaṃ, asaṃvāsakammāraha;",
  "tika-vin13t:723": "Garukaṭṭhesvaññataraṃ, katvāna gaṇapūrakaṃ;",
  "tika-vin13t:724": "Parivāsādikaṃ kammaṃ, kataṃ kuppañca dukkaṭaṃ.",
  "tika-vin13t:725": "205.",
  "tika-vin13t:726": "Adhammakammaṃ vāreyya, antarāye duve tayo;",
  "tika-vin13t:727": "Diṭṭhāvimekodhiṭṭhānaṃ, vārenteva tatodhikā.",
  "tika-vin13t:728": "206.",
  "tika-vin13t:729": "Kammārahā asaṃvāsā, khittacittadukhaṭṭitā;",
  "tika-vin13t:730": "Etesaṃ saṅghamajjhamhi, paṭikkhepo na ruhati.",
  "tika-vin13t:731": "207.",
  "tika-vin13t:732": "Pakatattekasīmaṭṭha-samasaṃvāsabhikkhuno;",
  "tika-vin13t:733": "Ārocentassantamaso-nantarassāpi rūhati.",
  "tika-vin13t:734": "208.",
  "tika-vin13t:735": "Kopetuṃ dhammikaṃ kammaṃ, paṭikkoseyya sammukhā;",
  "tika-vin13t:736": "Tirokkhā kāyasāmaggiṃ, chandaṃ no deyya dukkaṭanti.",
  "tika-vin13t:737": "29. Micchājīvavivajjanāniddeso",
  "tika-vin13t:738": "Micchājīvavivajjanāti –",
  "tika-vin13t:739": "209.",
  "tika-vin13t:740": "Dāruṃ veḷuṃ phalaṃ pupphaṃ, cuṇṇaṃ nhānamukhodakaṃ;",
  "tika-vin13t:741": "Mattikādantakaṭṭhādiṃ, na dade kulasaṅgahā.",
  "tika-vin13t:742": "210.",
  "tika-vin13t:743": "Pāribhaṭakatāmugga-sūpyatāvatthuvijjayā;",
  "tika-vin13t:744": "Paheṇadūtakammena, jaṅghapesaniyena vā.",
  "tika-vin13t:745": "211.",
  "tika-vin13t:746": "Anuppadānappaṭipiṇḍa-vejjakammena vā pana;",
  "tika-vin13t:747": "Nāññena vāpi sambuddhappaṭikuṭṭhena jīvaye.",
  "tika-vin13t:748": "212.",
  "tika-vin13t:749": "Viññattinesanābhūtullapanākuhanādihi;",
  "tika-vin13t:750": "Kuladūsādinuppannapaccaye parivajjayeti.",
  "tika-vin13t:751": "30. Vattaniddeso",
  "tika-vin13t:752": "Vattanti –",
  "tika-vin13t:753": "213.",
  "tika-vin13t:754": "Āgantuko na ārāmaṃ, pavise saupāhano;",
  "tika-vin13t:755": "Sachattoguṇṭhito sīse, karitvā vāpi cīvaraṃ.",
  "tika-vin13t:756": "214.",
  "tika-vin13t:757": "Pānīyena na dhoveyya, pāde vuḍḍhatarepi ca;",
  "tika-vin13t:758": "Āvāsikebhivādeyya, puccheyya sayanāsanaṃ.",
  "tika-vin13t:759": "215.",
  "tika-vin13t:760": "Gamiko paṭisāmetvā, dārumattikabhaṇḍakaṃ;",
  "tika-vin13t:761": "Vihārañca thaketvāna, āpuccha sayanāsanaṃ.",
  "tika-vin13t:762": "216.",
  "tika-vin13t:763": "Āpucchitabbe asati, saṃgopetvāna sādhukaṃ;",
  "tika-vin13t:764": "Pakkameyyaññathā tassa, pakkantuṃ na ca kappati.",
  "tika-vin13t:765": "217.",
  "tika-vin13t:766": "Āvāsiko paññāpeyya, vuḍḍhāgantussa āsanaṃ;",
  "tika-vin13t:767": "Upanikkhipe pādoda-ppabhutiṃ pattacīvaraṃ.",
  "tika-vin13t:768": "218.",
  "tika-vin13t:769": "Paccuggantvāna gaṇheyya, pānīyena ca pucchaye;",
  "tika-vin13t:770": "Āgantukebhivādeyya, paññape sayanāsanaṃ.",
  "tika-vin13t:771": "219.",
  "tika-vin13t:772": "Ajjhāvutthamavutthaṃ vā, gocarāgocaraṃ vade;",
  "tika-vin13t:773": "Vaccapassāvaṭhānāni, katikaṃ sekkhasammutiṃ.",
  "tika-vin13t:774": "220.",
  "tika-vin13t:775": "Pavesanikkhame kālaṃ, paribhojiyapāniyaṃ;",
  "tika-vin13t:776": "Nisinnova navakassa, etaṃ sabbaṃ samuddiseti.",
  "tika-vin13t:777": "31. Vikappanāniddeso",
  "tika-vin13t:778": "Vikappanā cevāti –",
  "tika-vin13t:779": "221.",
  "tika-vin13t:780": "Sammukhā parammukhāti, duve vuttā vikappanā;",
  "tika-vin13t:781": "Sammukhāya vikappento, byattassekassa santike;",
  "tika-vin13t:782": "“Imaṃ cīvaraṃ tuyhaṃ, vikappemī”ti bhāsaye.",
  "tika-vin13t:783": "222.",
  "tika-vin13t:784": "Ettāvatā nidhetuṃva, kappatī na ca kappati;",
  "tika-vin13t:785": "Paribhogādikaṃ tena, appaccuddhaṭabhāvato.",
  "tika-vin13t:786": "223. “Mayhaṃ santakaṃ paribhuñja vā vissajjehi vā yathāpaccayaṃ vā karohī”ti –",
  "tika-vin13t:787": "Tena paccuddhaṭeyeva, paribhogādi kappati.",
  "tika-vin13t:788": "224.",
  "tika-vin13t:789": "Aparā sammukhāvekā, bhikkhussekassa santike;",
  "tika-vin13t:790": "Gahetvā nāmamekassa, pañcannaṃ sahadhamminaṃ.",
  "tika-vin13t:791": "225. “Imaṃ cīvaraṃ tissassa bhikkhuno, tissāya bhikkhuniyā, tissassa sāmaṇerassa, tissāya sāmaṇeriyā, tissāya sikkhamānāya vikappemī”ti vattabbaṃ.",
  "tika-vin13t:792_0": "Tena bhikkhunā “tissassa bhikkhuno, tissāya bhikkhuniyā, tissassa sāmaṇerassa, tissāya",
  "tika-vin13t:792_1": "sāmaṇeriyā, tissāya sikkhamānāya santakaṃ paribhuñja vā vissajjehi vā yathāpaccayaṃ",
  "tika-vin13t:792_2": "vā karohī”ti vattabbaṃ.",
  "tika-vin13t:793": "226.",
  "tika-vin13t:794": "Parammukhāvikappane-kassantikevamīraye;",
  "tika-vin13t:795": "“Imaṃ cīvaraṃ tuyhaṃ vikappanatthāya dammī”ti.",
  "tika-vin13t:796_0": "227. Tena vattabbo “ko te mitto vā sandiṭṭho vā”ti. Itarena cevaṃ vattabbaṃ “tisso",
  "tika-vin13t:796_1": "bhikkhū”ti vā “tissā bhikkhunī”ti vā “tisso sāmaṇero”ti vā “tissā sāmaṇerī”ti vā",
  "tika-vin13t:796_2": "“tissā sikkhamānā”ti vā.",
  "tika-vin13t:797_0": "Puna tena “ahaṃ tissassa tissāya vā dammī”ti vikappetvā teneva “tissassa bhikkhuno,",
  "tika-vin13t:797_1": "tissāya bhikkhuniyā, tissassa sāmaṇerassa, tissāya sāmaṇeriyā, tissāya sikkhamānāya",
  "tika-vin13t:797_2": "santakaṃ paribhuñja vā vissajjehi vā yathāpaccayaṃ vā karohī”ti paccuddharitabbaṃ.",
  "tika-vin13t:798": "228.",
  "tika-vin13t:799": "Dūrasantikattekattabahubhāvaṃ vijāniya;",
  "tika-vin13t:800": "“Etaṃ ima”nti “etāni, imānī”tettha yojaye.",
  "tika-vin13t:801": "229.",
  "tika-vin13t:802": "Dasāhaṃ māsamekaṃ vā, pañca vā kathinatthate;",
  "tika-vin13t:803": "Pāripūratthamūnassa, paccāsā sati māsakaṃ;",
  "tika-vin13t:804": "Nuppādayati nissaggiṃ, nādhiṭṭhitavikappitanti.",
  "tika-vin13t:805": "32. Nissayaniddeso",
  "tika-vin13t:806": "Nissayoti –",
  "tika-vin13t:807": "230.",
  "tika-vin13t:808": "Byattassa pañcavassassa, natthi nissaya kāriyaṃ;",
  "tika-vin13t:809": "Yāvajīvampi abyatto, nissitoyeva jīvati.",
  "tika-vin13t:810": "231.",
  "tika-vin13t:811": "Ekaṃsaṃ cīvaraṃ katvā, paggaṇhitvāna añjaliṃ;",
  "tika-vin13t:812": "Ukkuṭikaṃ nisīditvā, vade yāvatatīyakaṃ;",
  "tika-vin13t:813": "“Ācariyo me, bhante, hohi,",
  "tika-vin13t:814": "Āyasmato nissāya vacchāmī”ti.",
  "tika-vin13t:815": "232.",
  "tika-vin13t:816": "Pakkante pakkhasaṅkante, vibbhante vāpi nissayo;",
  "tika-vin13t:817": "Maraṇāṇattupajjhāya-samodhānehi sammati.",
  "tika-vin13t:818": "233.",
  "tika-vin13t:819": "Nissāya na vaselajjiṃ, apubbaṃ ṭhānamāgato;",
  "tika-vin13t:820": "Āgame catupañcāhaṃ, ñātuṃ bhikkhusabhāgataṃ.",
  "tika-vin13t:821": "234.",
  "tika-vin13t:822": "Addhikassa gilānassa, gilānupaṭṭhakassa ca;",
  "tika-vin13t:823": "Yācitassa araññe vā, sallakkhantena phāsukaṃ;",
  "tika-vin13t:824": "Sabhāge dāyakesante, vasituṃ tāva labbhatīti.",
  "tika-vin13t:825": "33. Kāyabandhananiddeso",
  "tika-vin13t:826": "Kāyabandhananti –",
  "tika-vin13t:827": "235.",
  "tika-vin13t:828": "Akāyabandhano gāmaṃ, dukkaṭaṃ paviseyya ce;",
  "tika-vin13t:829": "Bandheyya yattha sarati, tatthevāsatiyā gato.",
  "tika-vin13t:830": "236.",
  "tika-vin13t:831": "Paṭṭikā sūkarantanti, duvidhaṃ kāyabandhanaṃ;",
  "tika-vin13t:832": "Dussapaṭṭo ca rajju ca, ekā tadanulomikā.",
  "tika-vin13t:833": "237.",
  "tika-vin13t:834": "Macchakaṇṭakakhajjūrī-pattā maṭṭhā ca paṭṭikā;",
  "tika-vin13t:835": "Labbhā dasā catassopi, ante diguṇasuttakaṃ.",
  "tika-vin13t:836": "238.",
  "tika-vin13t:837": "Mālādiṃ kakkaṭacchādiṃ, dassetvā guṇasuttaka;",
  "tika-vin13t:838": "Koṭṭitā kuñjaracchādiṃ, paṭṭikā na ca kappati.",
  "tika-vin13t:839": "239.",
  "tika-vin13t:840": "Ghaṭakaṃ makaramukhādiṃ, na kappanti dasāmukhe;",
  "tika-vin13t:841": "Ubhante ghaṭakā lekhā, vidhe aññañca cittakaṃ.",
  "tika-vin13t:842": "240.",
  "tika-vin13t:843": "Deḍḍubhakañca murajaṃ, maddavīṇaṃ kalābukaṃ;",
  "tika-vin13t:844": "Na kappanti dasāsu dve, majjhimāyeva kappare.",
  "tika-vin13t:845": "241.",
  "tika-vin13t:846": "Veḷudantavisāṇaṭṭhikaṭṭhalākhāphalāmayā;",
  "tika-vin13t:847": "Saṅkhanābhimayā suttanaḷalohamayāpi ca;",
  "tika-vin13t:848": "Vidhā kappanti kappiyā, gaṇṭhiyo cāpi tammayāti.",
  "tika-vin13t:849": "Paṭhamabhāṇavāraṃ niṭṭhitaṃ.",
  "tika-vin13t:850": "34. Pathavīniddeso",
  "tika-vin13t:851": "Pathavī cāti –",
  "tika-vin13t:852": "242.",
  "tika-vin13t:853": "Jātājātāti duvidhā, suddhamattikapaṃsukā;",
  "tika-vin13t:854": "Jātādaḍḍhā ca pathavī, bahumattikapaṃsukā;",
  "tika-vin13t:855": "Cātumāsādhikovaṭṭhapaṃsumattikarāsi ca.",
  "tika-vin13t:856": "243.",
  "tika-vin13t:857": "Suddhasakkharapāsāṇamarumbakathalavālukā;",
  "tika-vin13t:858": "Daḍḍhā ca bhūmi yebhuyyasakkharādimahīpi ca;",
  "tika-vin13t:859": "Dutiyā vuttarāsi ca, cātumāsomavaṭṭhako.",
  "tika-vin13t:860": "244.",
  "tika-vin13t:861": "Dve bhāgā tīsu bhāgesu, mattikā yassa bhūmiyā;",
  "tika-vin13t:862": "Yebhuyyamattikā esā, sesesupi ayaṃ nayo.",
  "tika-vin13t:863": "245.",
  "tika-vin13t:864": "Pācitti khaṇane jāte, jātasaññissa dukkaṭaṃ;",
  "tika-vin13t:865": "Dveḷhassājātasaññissa, nāpattāṇāpane tathā.",
  "tika-vin13t:866": "246.",
  "tika-vin13t:867": "Pahāre pahārāpatti, khaṇamānassa attanā;",
  "tika-vin13t:868": "Ekāyāṇattiyā ekā, nānāṇattīsu vācaso.",
  "tika-vin13t:869": "247.",
  "tika-vin13t:870": "“Imaṃ ṭhānamimaṃ kandamidha vāpiṃ khaṇettha ca;",
  "tika-vin13t:871": "Jālehaggi”nti vā vattuṃ, niyametvā na vaṭṭati.",
  "tika-vin13t:872": "248.",
  "tika-vin13t:873": "“Thambhassimassāvāṭaṃ vā, mattikaṃ jāna māhara;",
  "tika-vin13t:874": "Karohi kappiyañce”ti, vacanaṃ vaṭṭatedisaṃ.",
  "tika-vin13t:875": "249.",
  "tika-vin13t:876": "Asambaddhaṃ pathaviyā, sukkhakaddamaādikaṃ;",
  "tika-vin13t:877": "Kopetuṃ tanukaṃ labbhamussiñcanīyakaddamaṃ.",
  "tika-vin13t:878": "250.",
  "tika-vin13t:879": "Gaṇḍuppādaṃ upacikāmattikaṃ mūsikukkiraṃ;",
  "tika-vin13t:880": "Cātumāsādhikovaṭṭhaṃ, leḍḍādiñca na kopaye.",
  "tika-vin13t:881": "251.",
  "tika-vin13t:882": "Patite vāpiādīnaṃ, kūle udakasantike;",
  "tika-vin13t:883": "Pāsāṇe ca raje lagge, patite navasoṇḍiyā.",
  "tika-vin13t:884": "252.",
  "tika-vin13t:885": "Vammike mattikākuṭṭe, abbhokāsuṭṭhite tathā;",
  "tika-vin13t:886": "Yebhuyyakathalaṭṭhāne, tiṭṭhatiṭṭhakakuṭṭako.",
  "tika-vin13t:887": "253.",
  "tika-vin13t:888": "Thambhādiṃ gaṇhituṃ bhūmiṃ, sañcāletvā vikopayaṃ;",
  "tika-vin13t:889": "Dhārāya bhindituṃ bhūmiṃ, kātuṃ vā visamaṃ samaṃ.",
  "tika-vin13t:890": "254.",
  "tika-vin13t:891": "Sammuñjanīhi ghaṃsituṃ, kaṇṭakādiṃ pavesituṃ;",
  "tika-vin13t:892": "Dassessāmīti bhindanto, bhūmiṃ caṅkamituṃ padaṃ.",
  "tika-vin13t:893": "255.",
  "tika-vin13t:894": "Ghaṃsituṃ aṅgapaccaṅgaṃ, kaṇḍurogī taṭādisu;",
  "tika-vin13t:895": "Hatthaṃ vā dhovituṃ bhūmiṃ, ghaṃsituṃ na ca kappati.",
  "tika-vin13t:896": "256.",
  "tika-vin13t:897": "Thambhādiujukuddhāro, pāsāṇādipavaṭṭanaṃ;",
  "tika-vin13t:898": "Sākhādikaḍḍhanaṃ rukkhalatācchedanaphālanaṃ.",
  "tika-vin13t:899": "257.",
  "tika-vin13t:900": "Seko passāvaādīnaṃ, suddhacittassa vaṭṭati;",
  "tika-vin13t:901": "Allahatthaṃ ṭhapetvāna, rajaggāho ca bhūmiyā.",
  "tika-vin13t:902": "258.",
  "tika-vin13t:903": "Aggissa anupādāne, kapāle iṭṭhakāya vā;",
  "tika-vin13t:904": "Pātetuṃ labbhate aggiṃ, bhūmiyaṃ vāvase satīti.",
  "tika-vin13t:905": "35. Parikkhāraniddeso",
  "tika-vin13t:906": "Parikkhāroti –",
  "tika-vin13t:907": "259.",
  "tika-vin13t:908": "Pañcavaṇṇehi suttehi, anto bahi ca sibbituṃ;",
  "tika-vin13t:909": "Girikūṭaḍḍhacandādiṃ, chatte paṇṇe ca chindituṃ.",
  "tika-vin13t:910": "260.",
  "tika-vin13t:911": "Ghaṭakaṃ vāḷarūpaṃ vā, daṇḍe lekhā na vaṭṭati;",
  "tika-vin13t:912": "Vaṭṭatī daṇḍabundamhi, ahicchattakasādisaṃ.",
  "tika-vin13t:913": "261.",
  "tika-vin13t:914": "Sibbituṃ ekavaṇṇena, pañjaraṃ vā vinandhituṃ;",
  "tika-vin13t:915": "Thiratthaṃ vaṭṭatī chatte, daṇḍe lekhāva bandhituṃ.",
  "tika-vin13t:916": "262.",
  "tika-vin13t:917": "Ante paṭṭamukhe vāpi, veṇi saṅkhalikāpi vā;",
  "tika-vin13t:918": "Sūcivikāramaññaṃ vā, cīvare na ca kappati;",
  "tika-vin13t:919": "Kappabinduvikārampi, pāḷikaṇṇikaādikaṃ.",
  "tika-vin13t:920": "263.",
  "tika-vin13t:921": "Gaṇṭhipāsakapaṭṭāpi, catukkoṇāva agghiyaṃ;",
  "tika-vin13t:922": "Muggaro kakkaṭacchādi-vikāraṃ nettha vaṭṭati.",
  "tika-vin13t:923": "264.",
  "tika-vin13t:924": "Koṇasuttā ca pīḷakā, duviññeyyāva kappare;",
  "tika-vin13t:925": "Gandhaṃ telaṃ va lākhaṃ vā, rajane na ca pakkhipe.",
  "tika-vin13t:926": "265.",
  "tika-vin13t:927": "Rattaṃ saṅkhena maṇinā, ghaṭṭeyyaññena vā na ca;",
  "tika-vin13t:928": "Ghaṃseyya doṇiyaṃ katvā, pahāre na ca muṭṭhinā.",
  "tika-vin13t:929": "266.",
  "tika-vin13t:930": "Kaṇṇakoṇakasuttāni, ratte chindeyya cīvare;",
  "tika-vin13t:931": "Lekhā na vaṭṭatī dhamma-karaṇe chattavaṭṭiyaṃ.",
  "tika-vin13t:932": "267.",
  "tika-vin13t:933": "Lekhaṃ ṭhapetvā maṇikā, pīḷakā kuñcikāya ca;",
  "tika-vin13t:934": "Pipphale ca pariccheda-lekhā daṇḍamhi vaṭṭati.",
  "tika-vin13t:935": "268.",
  "tika-vin13t:936": "Mālādyaraṇiyaṃ patta-maṇḍale bhittikamma ca;",
  "tika-vin13t:937": "Heṭṭhā lekhādvayaṃ uddhaṃ, ahicchattakasādisaṃ.",
  "tika-vin13t:938": "269.",
  "tika-vin13t:939": "Hitvā kattarayaṭṭhimhi, sūcisaṇḍāsakepi ca;",
  "tika-vin13t:940": "Yaṃ kiñci girikūṭādi-vaṇṇamaṭṭhaṃ na vaṭṭati.",
  "tika-vin13t:941": "270.",
  "tika-vin13t:942": "Bimbohane bhisimañca-pīṭhādisayanāsane;",
  "tika-vin13t:943": "Sammuñjanimhi saṅkāra-chaḍḍane raṅgabhājane.",
  "tika-vin13t:944": "271.",
  "tika-vin13t:945": "Pānīyabhājane pāda-pīṭhe kathalikāya ca;",
  "tika-vin13t:946": "Pattādhārapidhānesu, tālavaṇṭe ca bījane;",
  "tika-vin13t:947": "Yaṃ kiñci mālākammādi-vaṇṇamaṭṭhamavāritaṃ.",
  "tika-vin13t:948": "272.",
  "tika-vin13t:949": "Senāsane pana dvārakavāṭādippabhedane;",
  "tika-vin13t:950": "Sovaṇṇamayanuññātaṃ, vaṇṇamaṭṭhamhi kā kathā.",
  "tika-vin13t:951": "273.",
  "tika-vin13t:952": "Visāṇanāḷilābvādippabhede telabhājane;",
  "tika-vin13t:953": "Pumitthirūparahitaṃ, vaṇṇamaṭṭhamavāritanti.",
  "tika-vin13t:954": "36. Bhesajjaniddeso",
  "tika-vin13t:955": "Bhesajjanti –",
  "tika-vin13t:956": "274.",
  "tika-vin13t:957": "Janassa kātuṃ bhesajjaṃ, dātuṃ vattuṃ na labbhati;",
  "tika-vin13t:958": "Bhikkhācariyaviññatti, sakehi sahadhamminaṃ.",
  "tika-vin13t:959": "275.",
  "tika-vin13t:960": "Pitūnaṃ tadupaṭṭhākabhikkhunissitabhaṇḍunaṃ;",
  "tika-vin13t:961": "Labbhaṃ bhesajjakaraṇaṃ, veyyāvaccakarassa ca.",
  "tika-vin13t:962": "276.",
  "tika-vin13t:963": "Mahācūḷapitāmātābhātābhaginiādinaṃ;",
  "tika-vin13t:964": "Tesaṃ sakenattaniye, dātabbaṃ tāvakālikaṃ.",
  "tika-vin13t:965": "277.",
  "tika-vin13t:966": "Kuladūsanaviññatti, bhesajjakaraṇādi hi;",
  "tika-vin13t:967": "Mātāpitūhi sambandhañātakesu na rūhati.",
  "tika-vin13t:968": "278.",
  "tika-vin13t:969": "Piṇḍapāto anāmaṭṭho, mātādīnamavārito;",
  "tika-vin13t:970": "Channaṃ dāmarikacorassa, dātumissariyassa ca.",
  "tika-vin13t:971": "279.",
  "tika-vin13t:972": "Tesaṃ suttodakeheva, parittaṃ kayirā nattano;",
  "tika-vin13t:973": "Bhaṇitabbaṃ bhaṇāpente, parittaṃ sāsanogadhaṃ.",
  "tika-vin13t:974": "280.",
  "tika-vin13t:975": "Sīlaṃ dhammaṃ parittaṃ vā, āgantvā detu bhāsatu;",
  "tika-vin13t:976": "Dātuṃ vattuñca labbhati, gantvā kenaci pesitoti.",
  "tika-vin13t:977": "37. Uggahaniddeso",
  "tika-vin13t:978": "Uggahoti –",
  "tika-vin13t:979": "281.",
  "tika-vin13t:980": "Kammacetiyasaṅghañña-puggalatthaṃ gaṇassa ca;",
  "tika-vin13t:981": "Dasabhedampi ratanaṃ, uggaṇhantassa dukkaṭaṃ.",
  "tika-vin13t:982": "282.",
  "tika-vin13t:983": "Nissaggi tesu attatthaṃ, dvīsu sesesu dukkaṭaṃ;",
  "tika-vin13t:984": "Anāmasitvā vutte tu, gaṇaṃ saṅghañca puggalaṃ.",
  "tika-vin13t:985": "283.",
  "tika-vin13t:986": "“Cetyassa navakammassa, dammī”ti na paṭikkhipe;",
  "tika-vin13t:987": "Vade kappiyakārānaṃ, “vadantevamime” iti.",
  "tika-vin13t:988": "284.",
  "tika-vin13t:989": "Khettaṃ vatthuṃ taḷākaṃ vā, dente dāsapasvādikaṃ;",
  "tika-vin13t:990": "Paṭikkhipitvā gaṇheyya, kappiyena kamena ca;",
  "tika-vin13t:991": "Khettādīni vihārassa, vutte dammīti vaṭṭati.",
  "tika-vin13t:992": "285.",
  "tika-vin13t:993": "Navamātikakedāra-taḷākakiriyānave;",
  "tika-vin13t:994": "Mattikuddharaṇaṃ bandho, thirakāro ca āḷiyā.",
  "tika-vin13t:995": "286.",
  "tika-vin13t:996": "Tirekabhāgagahaṇaṃ, kedāre anave nave;",
  "tika-vin13t:997": "Aparicchannabhāge ca, sasse “dethettake” iti;",
  "tika-vin13t:998": "Kahāpaṇuṭṭhāpanañca, sabbesampi akappiyaṃ.",
  "tika-vin13t:999": "287.",
  "tika-vin13t:1000": "Avatvā kasa vappiccādettikāya ca bhūmiyā;",
  "tika-vin13t:1001": "Patiṭṭhāpeti bhūmiṃ vā, bhāgo deyyoti ettako.",
  "tika-vin13t:1002": "288.",
  "tika-vin13t:1003": "Bhūmibhāge kataṃ sassaṃ, ettake gaṇhathettakaṃ;",
  "tika-vin13t:1004": "Gaṇhanatthaṃ vadantevaṃ, pamāṇaṃ daṇḍarajjubhi.",
  "tika-vin13t:1005": "289.",
  "tika-vin13t:1006": "Minane rakkhaṇe ṭhatvā, khale taṃnīharāpane;",
  "tika-vin13t:1007": "Koṭṭhādipaṭisāmane, tassevetamakappiyaṃ.",
  "tika-vin13t:1008": "290.",
  "tika-vin13t:1009": "Paṭisāmeyya pācitti, yaṃ kiñci gihisantakaṃ;",
  "tika-vin13t:1010": "Bhaṇḍāgārikasīsena, sacepi pitusantakaṃ.",
  "tika-vin13t:1011": "291.",
  "tika-vin13t:1012": "Pitūnaṃ kappiyaṃ vatthuṃ, avassaṃ paṭisāmiyaṃ;",
  "tika-vin13t:1013": "Attano santakaṃ katvā, labbhate paṭisāmituṃ.",
  "tika-vin13t:1014": "292.",
  "tika-vin13t:1015": "Dehīti paṭisāmetvā, vutte cāpi paṭikkhipe;",
  "tika-vin13t:1016": "Pātetvāna gate labbhaṃ, palibodhoti gopituṃ.",
  "tika-vin13t:1017": "293.",
  "tika-vin13t:1018": "Kammaṃ karonto ārāme, sakaṃ vaḍḍhakiādayo;",
  "tika-vin13t:1019": "Parikkhārañca sayana-bhaṇḍaṃ vā rājavallabhā.",
  "tika-vin13t:1020": "294.",
  "tika-vin13t:1021": "Dehīti paṭisāmetvā, vadanti yadi chandato;",
  "tika-vin13t:1022": "Na kareyya bhayā ṭhānaṃ, guttaṃ dassetu vaṭṭati.",
  "tika-vin13t:1023": "295.",
  "tika-vin13t:1024": "Balakkārena pātetvā, gatesu paṭisāmituṃ;",
  "tika-vin13t:1025": "Bhikkhuṃ manussā saṅkanti, naṭṭhe vatthumhi tādise.",
  "tika-vin13t:1026": "296.",
  "tika-vin13t:1027": "Vihārāvasathassanto, ratanaṃ ratnasammataṃ;",
  "tika-vin13t:1028": "Nikkhipeyya gahetvāna, maggeraññepi tādise;",
  "tika-vin13t:1029": "Sāmikānāgamaṃ ñatvā, patirūpaṃ karīyatīti.",
  "tika-vin13t:1030": "38. Kuladūsananiddeso",
  "tika-vin13t:1031": "Dūsananti –",
  "tika-vin13t:1032": "297.",
  "tika-vin13t:1033": "Pupphaṃ veḷuṃ phalaṃ cuṇṇaṃ, dantakaṭṭhañca mattikaṃ;",
  "tika-vin13t:1034": "Saṅgahaṇatthaṃ dadato, kuladūsanadukkaṭaṃ.",
  "tika-vin13t:1035": "298.",
  "tika-vin13t:1036": "Thullaccayaṃ garubhaṇḍaṃ, issarenettha saṅghikaṃ;",
  "tika-vin13t:1037": "Dentassa dukkaṭādīni, theyyā saṅghañña santakaṃ.",
  "tika-vin13t:1038": "299.",
  "tika-vin13t:1039": "Kulasaṅgahā ropetuṃ, ropāpetuñca sabbathā;",
  "tika-vin13t:1040": "Phalapupphūpagaṃ rukkhaṃ, jaggituñca na vaṭṭati.",
  "tika-vin13t:1041": "300.",
  "tika-vin13t:1042": "Nimittobhāsato kappavohārapariyāyato;",
  "tika-vin13t:1043": "Attano paribhogatthaṃ, ropanādīni labbhare.",
  "tika-vin13t:1044": "301.",
  "tika-vin13t:1045": "Vuttāva vejjikā jaṅghapesane gihikammasu;",
  "tika-vin13t:1046": "Ṭhapetvā pitaro bhaṇḍuṃ, veyyāvaccakaraṃ sakaṃ.",
  "tika-vin13t:1047": "302.",
  "tika-vin13t:1048": "Dukkaṭaṃ padavārena, haraṇe dūtasāsanaṃ;",
  "tika-vin13t:1049": "Sāsanaṃ aggahetvāpi, paṭhamaṃ vadato puna.",
  "tika-vin13t:1050": "303.",
  "tika-vin13t:1051": "Uppannapaccayā evaṃ, pañcannampi akappiyā;",
  "tika-vin13t:1052": "Abhūtārocanārūpa-saṃvohāruggahādisā.",
  "tika-vin13t:1053": "304.",
  "tika-vin13t:1054": "Harāpetvā haritvāpi, pitūnaṃ sesañātinaṃ;",
  "tika-vin13t:1055": "Pattānaṃ vatthupūjatthaṃ, dātuṃ pupphāni labbhati;",
  "tika-vin13t:1056": "Maṇḍanatthañca liṅgādi-pūjatthañca na labbhati.",
  "tika-vin13t:1057": "305.",
  "tika-vin13t:1058": "Tathā phalaṃ gilānānaṃ, sampattissariyassa ca;",
  "tika-vin13t:1059": "Paribbayavihīnānaṃ, dātuṃ saparasantakaṃ.",
  "tika-vin13t:1060": "306.",
  "tika-vin13t:1061": "Bhājente phalapupphamhi, deyyaṃ pattassa kassaci;",
  "tika-vin13t:1062": "Sammatenāpaloketvā, dātabbamitarena tu.",
  "tika-vin13t:1063": "307.",
  "tika-vin13t:1064": "Vihāre vā paricchijja, katvāna katikaṃ tato;",
  "tika-vin13t:1065": "Deyyaṃ yathāparicchedaṃ, gilānassetarassa vā;",
  "tika-vin13t:1066": "Yācamānassa katikaṃ, vatvā rukkhāva dassiyā.",
  "tika-vin13t:1067": "308.",
  "tika-vin13t:1068": "Sirīsakasavādīnaṃ, cuṇṇe sese ca nicchayo;",
  "tika-vin13t:1069": "Yathāvuttanayo eva, paṇṇampettha pavesayeti.",
  "tika-vin13t:1070": "39. Vassūpanāyikaniddeso",
  "tika-vin13t:1071": "Vassūpanāyikā cevāti –",
  "tika-vin13t:1072": "309.",
  "tika-vin13t:1073": "Purimikā pacchimikā, duve vassūpanāyikā;",
  "tika-vin13t:1074": "Tatthālayapariggāho, vacībhedo ca ediso.",
  "tika-vin13t:1075": "310.",
  "tika-vin13t:1076": "“Imasmiṃ vihāre imaṃ, temāsaṃ vassaṃ upemi;",
  "tika-vin13t:1077": "Idha vassaṃ upemī”ti, cittuppādettha ālayo.",
  "tika-vin13t:1078": "311.",
  "tika-vin13t:1079": "Nopetukāmo āvāsaṃ, tadahūtikkameyya vā;",
  "tika-vin13t:1080": "Bhaveyya dukkaṭāpatti, jānaṃ vānupagacchato.",
  "tika-vin13t:1081": "312.",
  "tika-vin13t:1082": "Dutiyaṃ upagaccheyya, chinnavassonupāgato;",
  "tika-vin13t:1083": "Na pakkameyya temāsaṃ, avasitvāna cārikaṃ.",
  "tika-vin13t:1084": "313.",
  "tika-vin13t:1085": "Mātāpitūnamatthāya, pañcannaṃ sahadhamminaṃ;",
  "tika-vin13t:1086": "Gilānatadupaṭṭhāka-bhattamesissamosadhaṃ.",
  "tika-vin13t:1087": "314.",
  "tika-vin13t:1088": "Pucchissāmi upaṭṭhissaṃ, gantvānabhirataṃ ahaṃ;",
  "tika-vin13t:1089": "Vūpakāsissaṃ kukkuccaṃ, diṭṭhiṃ garukamādikaṃ.",
  "tika-vin13t:1090": "315.",
  "tika-vin13t:1091": "Karissaṃ vāpi kāressaṃ, vinodanaṃ vivecanaṃ;",
  "tika-vin13t:1092": "Vuṭṭhānaṃ vāpi ussukkaṃ, gantumiccevamādinā;",
  "tika-vin13t:1093": "Labbhaṃ sattāhakiccena, pahitāpahitepi vā.",
  "tika-vin13t:1094": "316.",
  "tika-vin13t:1095": "Saṅghakamme vaje dhamma-ssavanatthaṃ nimantito;",
  "tika-vin13t:1096": "Garūhi pahito vāpi, garūnaṃ vāpi passituṃ.",
  "tika-vin13t:1097": "317.",
  "tika-vin13t:1098": "Na bhaṇḍadhovanuddesa-ñātupaṭṭhākadassane;",
  "tika-vin13t:1099": "Labbhaṃ na pāpuṇeyyajje-vāgamissantudūrago.",
  "tika-vin13t:1100": "318.",
  "tika-vin13t:1101": "Sesañātīhi pahite, bhikkhunissitakena ca;",
  "tika-vin13t:1102": "Upāsakopāsikāhi, niddisitvāva pesite.",
  "tika-vin13t:1103": "319.",
  "tika-vin13t:1104": "Vassacchede anāpatti, antarāye satattano;",
  "tika-vin13t:1105": "Saṅghasāmaggiyā vā no, chinnavasso pavāraye.",
  "tika-vin13t:1106": "320.",
  "tika-vin13t:1107": "Ajjhokāse ca rukkhassa, susire viṭapepi vā;",
  "tika-vin13t:1108": "Chavakuṭichattacāṭī-sūpagantuṃ na vaṭṭati.",
  "tika-vin13t:1109": "321.",
  "tika-vin13t:1110": "Asenāsanikenāpi, upagantuṃ na labbhati;",
  "tika-vin13t:1111": "Pavāretuñca labbhati, nāvāsatthavajūpagoti.",
  "tika-vin13t:1112": "40. Avebhaṅgiyaniddeso",
  "tika-vin13t:1113": "Avebhaṅgiyanti –",
  "tika-vin13t:1114": "322.",
  "tika-vin13t:1115": "Ārāmārāmavatthūni, vihāro tassa vatthu ca;",
  "tika-vin13t:1116": "Mañco pīṭhaṃ bhisi bibbo-hanādisayanāsanaṃ.",
  "tika-vin13t:1117": "323.",
  "tika-vin13t:1118": "Lohakumbhī kaṭāho ca,",
  "tika-vin13t:1119": "Lohabhāṇakavārako;",
  "tika-vin13t:1120": "Kuṭhārī vāsi pharasu,",
  "tika-vin13t:1121": "Kuddālo ca nikhādanaṃ.",
  "tika-vin13t:1122": "324.",
  "tika-vin13t:1123": "Valli veḷu tiṇaṃ paṇṇaṃ, muñjapabbajamattikā;",
  "tika-vin13t:1124": "Dārumattikabhaṇḍāni, pañcete avibhājiyā.",
  "tika-vin13t:1125": "325.",
  "tika-vin13t:1126": "Thullaccayaṃ bhājayato, bhājitāpi abhājitā;",
  "tika-vin13t:1127": "Garubhaṇḍāni vuccanti, etevissajjiyāni ca.",
  "tika-vin13t:1128": "326.",
  "tika-vin13t:1129": "Valliḍḍhabāhumattāpi, veḷu aṭṭhaṅgulāyato;",
  "tika-vin13t:1130": "Tiṇādi muṭṭhimattampi, paṇṇaṃ ekampi mattikā.",
  "tika-vin13t:1131": "327.",
  "tika-vin13t:1132": "Pākatā pañcavaṇṇā vā, sudhākaṅguṭṭha ādikā;",
  "tika-vin13t:1133": "Tālapakkappamāṇāpi, dinnā vā tatthajātakā.",
  "tika-vin13t:1134": "328.",
  "tika-vin13t:1135": "Rakkhitā saṅghikā rajju-yottādīpi abhājiyā;",
  "tika-vin13t:1136": "Niṭṭhite bhājiyā kamme, saṅghike cetiyassa vā.",
  "tika-vin13t:1137": "329.",
  "tika-vin13t:1138": "Pattādi bhikkhusāruppaṃ, tathā vippakatākataṃ;",
  "tika-vin13t:1139": "Bhājiyaṃ lohabhaṇḍesu, vārakaṃ pādagaṇhakaṃ.",
  "tika-vin13t:1140": "330.",
  "tika-vin13t:1141": "Veḷumhi bhājiyā tela-nāḷi kattaradaṇḍako;",
  "tika-vin13t:1142": "Chattadaṇḍasalākāyo, tathopāhanadaṇḍako.",
  "tika-vin13t:1143": "331.",
  "tika-vin13t:1144": "Anuññātavāsidaṇḍo, karaṇḍo pādagaṇhako;",
  "tika-vin13t:1145": "Araṇañjanisiṅgādi, bhikkhūpakaraṇaṃ tathā.",
  "tika-vin13t:1146": "332.",
  "tika-vin13t:1147": "Tacchitāniṭṭhitaṃ dārubhaṇḍaṃ dantañca bhājiyaṃ;",
  "tika-vin13t:1148": "Bhikkhūpakaraṇe pādaghaṭako mattikāmayo.",
  "tika-vin13t:1149": "333.",
  "tika-vin13t:1150": "Bhājiyaṃ kappiyaṃ cammaṃ, eḷacammamabhājiyaṃ;",
  "tika-vin13t:1151": "Garunā garubhaṇḍañca, thāvaraṃ thāvarena ca.",
  "tika-vin13t:1152": "334.",
  "tika-vin13t:1153": "Thāvaraṃ parivatteyya, tathā katvā ca bhuñjatu;",
  "tika-vin13t:1154": "Vallādiṃ phātikammena, gaṇhe sesamabhājiyanti.",
  "tika-vin13t:1155": "41. Pakiṇṇakaniddeso",
  "tika-vin13t:1156": "Pakiṇṇakanti –",
  "tika-vin13t:1157": "335.",
  "tika-vin13t:1158": "Sadvārabandhane ṭhāne, sodukkhalakapāsake;",
  "tika-vin13t:1159": "Sayantena divā dvāraṃ, bandheyya parivaṭṭakaṃ.",
  "tika-vin13t:1160": "336.",
  "tika-vin13t:1161": "Sante viññumhi purise, ābhogo cāpi kappati;",
  "tika-vin13t:1162": "Savase taṃ vinākāraṃ, sayanto dukkaṭaṃ phuse.",
  "tika-vin13t:1163": "337.",
  "tika-vin13t:1164": "Ratanānitthirūpāni, dhaññamitthipasādhanaṃ;",
  "tika-vin13t:1165": "Tūriyāvudhabhaṇḍāni, āmasantassa dukkaṭaṃ.",
  "tika-vin13t:1166": "338.",
  "tika-vin13t:1167": "Sitthatelodatelehi, phaṇahatthaphaṇehi vā;",
  "tika-vin13t:1168": "Kocchenavāpi yo kese, osaṇṭheyyassa dukkaṭaṃ.",
  "tika-vin13t:1169": "339.",
  "tika-vin13t:1170": "Nekapāvuraṇā ekattharaṇā vā tuvaṭṭayuṃ;",
  "tika-vin13t:1171": "Tathekamañce bhuñjeyyuṃ, ekasmiṃ vāpi bhājane.",
  "tika-vin13t:1172": "340.",
  "tika-vin13t:1173": "Caturaṅgulato ūnamadhikaṭṭhaṅgulaṃ tathā;",
  "tika-vin13t:1174": "Dantakaṭṭhaṃ na khādeyya, lasuṇaṃ na akallako.",
  "tika-vin13t:1175": "341.",
  "tika-vin13t:1176": "Hīnukkaṭṭhehi ukkaṭṭhaṃ, hīnaṃ vā jātiādihi;",
  "tika-vin13t:1177": "Ujuṃ vāññāpadesena, vade dubbhāsitaṃ davā.",
  "tika-vin13t:1178": "342.",
  "tika-vin13t:1179": "Dīghe nakhe ca kese ca, nāsalome na dhāraye;",
  "tika-vin13t:1180": "Na labbhaṃ vīsatimaṭṭhaṃ, sambādhe lomahāraṇaṃ.",
  "tika-vin13t:1181": "343.",
  "tika-vin13t:1182": "Yathāvuḍḍhaṃ na bādheyya, saṅghuddiṭṭhaṃva saṅghikaṃ;",
  "tika-vin13t:1183": "Adhotaallapādehi, nakkame sayanāsanaṃ;",
  "tika-vin13t:1184": "Sudhotapādakaṃ vāpi, tatheva saupāhano.",
  "tika-vin13t:1185": "344.",
  "tika-vin13t:1186": "Saṅghāṭiyā na pallatthe, bhittādiṃ na apassaye;",
  "tika-vin13t:1187": "Parikammakataṃ sante, udake no na ācame.",
  "tika-vin13t:1188": "345.",
  "tika-vin13t:1189": "Akappiyasamādāne, davā silāpavijjhane;",
  "tika-vin13t:1190": "Desanāya sabhāgāya, āvikamme ca dukkaṭaṃ.",
  "tika-vin13t:1191": "346.",
  "tika-vin13t:1192": "Paṭissavavisaṃvāde, suddhacittassa dukkaṭaṃ;",
  "tika-vin13t:1193": "Paṭissavakkhaṇe eva, pācitti itarassa tu.",
  "tika-vin13t:1194": "347.",
  "tika-vin13t:1195": "Na rukkhamabhirūheyya, sati kicceva porisaṃ;",
  "tika-vin13t:1196": "Āpadāsu yathākāmaṃ, kappatī abhirūhituṃ.",
  "tika-vin13t:1197": "348.",
  "tika-vin13t:1198": "Vināddhānaṃ vajantassa, dukkaṭaṃ parisāvanaṃ;",
  "tika-vin13t:1199": "Yācamānassa addhāne, adadantassa dukkaṭaṃ.",
  "tika-vin13t:1200": "349.",
  "tika-vin13t:1201": "Thullaccayaṃ phuse aṅgajātacchedena dukkaṭaṃ;",
  "tika-vin13t:1202": "Ābādhappaccayāññatra, sesaṅge attaghātane.",
  "tika-vin13t:1203": "350.",
  "tika-vin13t:1204": "Cittapotthakarūpāni, na kare na ca kāraye;",
  "tika-vin13t:1205": "Na vuṭṭhāpeyya bhuñjantaṃ, ārāmāraññagehasu.",
  "tika-vin13t:1206": "351.",
  "tika-vin13t:1207": "Yānāni pumayuttāni, sivikaṃ hatthavaṭṭakaṃ;",
  "tika-vin13t:1208": "Pāṭaṅkiñca gilānassa, kappatī abhirūhituṃ.",
  "tika-vin13t:1209": "352.",
  "tika-vin13t:1210": "Buddhaṃ dhammañca saṅghañca, ārabbha karaṇe davaṃ;",
  "tika-vin13t:1211": "Dukkaṭaṃ parisaṃ vāpi, aññassa upalāḷane.",
  "tika-vin13t:1212": "353.",
  "tika-vin13t:1213": "Kāyaṃ ūruṃ nimittaṃ vā, bhikkhunīnaṃ na dassaye;",
  "tika-vin13t:1214": "Vivaritvā na siñceyya, tā kaddamudakādinā.",
  "tika-vin13t:1215": "354.",
  "tika-vin13t:1216": "Na gaṇhato ca ovādaṃ, na paccāharatopi ca;",
  "tika-vin13t:1217": "Bālaṃ gilānaṃ gamiyaṃ, vajjayitvāna dukkaṭaṃ.",
  "tika-vin13t:1218": "355.",
  "tika-vin13t:1219": "Lokāyataṃ na vāceyya, palitaṃ na ca gāhaye;",
  "tika-vin13t:1220": "Peḷāyapi na bhuñjeyya, na kīḷe kiñci kīḷitaṃ.",
  "tika-vin13t:1221": "356.",
  "tika-vin13t:1222": "Pārupe na nivāseyya, gihipārutanivāsanaṃ;",
  "tika-vin13t:1223": "Saṃvelliyaṃ nivāseyya, dāyaṃ nālimpayeyya vā.",
  "tika-vin13t:1224": "357.",
  "tika-vin13t:1225": "Vaḍḍhiṃ payojaye yāce, noññātakappavārite;",
  "tika-vin13t:1226": "Attano paribhogatthaṃ, dinnamaññassa no dade;",
  "tika-vin13t:1227": "Aggaṃ gahetvā bhutvā vā, katipāhaṃ puno dade.",
  "tika-vin13t:1228": "358.",
  "tika-vin13t:1229": "Uddissa yācane rakkhaṃ, ñatvāñatvā va daṇḍinaṃ;",
  "tika-vin13t:1230": "Gīvāssa daṇḍite daṇḍo, sayaṃ daṇḍāpane pana;",
  "tika-vin13t:1231": "Daṇḍassa agghabhedena, ñeyyā pārājikādikā.",
  "tika-vin13t:1232": "359.",
  "tika-vin13t:1233": "Harantesu parikkhāraṃ, “coro coro”ti bhāsite;",
  "tika-vin13t:1234": "Anatthāyesaṃ gaṇhante, daṇḍaṃ gīvāssa tattakaṃ.",
  "tika-vin13t:1235": "360.",
  "tika-vin13t:1236": "Vighāsuccārasaṅkāra-muttaṃ chaḍḍeyya dukkaṭaṃ;",
  "tika-vin13t:1237": "Bahi pākārakuṭṭānaṃ, vaḷañje nāvalokiya;",
  "tika-vin13t:1238": "Harite vāpi vīhādi-nāḷikerādiropime.",
  "tika-vin13t:1239": "361.",
  "tika-vin13t:1240": "Yojāpetuṃ payojetuṃ, payuttāni ca passituṃ;",
  "tika-vin13t:1241": "Na labbhaṃ dhammayuttampi, naccaṃ gītañca vāditaṃ;",
  "tika-vin13t:1242": "“Upahāraṃ karomā”ti, vutte vā sampaṭicchituṃ.",
  "tika-vin13t:1243": "362.",
  "tika-vin13t:1244": "Rājāgāraṃ pokkharaṇiṃ, uyyānaṃ cittagārakaṃ;",
  "tika-vin13t:1245": "Kīḷatthaṃ gacchato daṭṭhuṃ, ārāmaṃ dukkaṭaṃ kataṃ.",
  "tika-vin13t:1246": "363.",
  "tika-vin13t:1247": "Nave na paṭibāheyyā-sanenuṇhe na cīvaraṃ;",
  "tika-vin13t:1248": "Nidaheyya khamāpeyya, garunā ca paṇāmito.",
  "tika-vin13t:1249": "364.",
  "tika-vin13t:1250": "Akkosane parammukhā, āpattīhi ca sattahi;",
  "tika-vin13t:1251": "Bhikkhuṃ upāsakaṃ vāpi, aññeneva ca dukkaṭaṃ.",
  "tika-vin13t:1252": "365.",
  "tika-vin13t:1253": "Na labbhaṃ vinipātetuṃ, saddhādeyyañca cīvaraṃ;",
  "tika-vin13t:1254": "Labbhaṃ pitūnaṃ sesānaṃ, ñātīnampi na labbhati.",
  "tika-vin13t:1255": "366.",
  "tika-vin13t:1256": "Vassaṃvutthoññatoññatra, bhāgaṃ gaṇheyya dukkaṭaṃ;",
  "tika-vin13t:1257": "Paṭideyya naṭṭhe jiṇṇe, gīvā no deyya codito;",
  "tika-vin13t:1258": "Dhuranikkhepato tesaṃ, hoti bhaṇḍagghakāriyo.",
  "tika-vin13t:1259": "367.",
  "tika-vin13t:1260": "Na santaruttaro gāmaṃ, kallo vā saupāhano;",
  "tika-vin13t:1261": "Paviseyya na dhāreyya, cāmarīmakasabījaniṃ.",
  "tika-vin13t:1262": "368.",
  "tika-vin13t:1263": "Agilāno na chindeyya, kese kattariyā bahi;",
  "tika-vin13t:1264": "Ārāmato na dhāreyya, chattaṃ labbhati guttiyā.",
  "tika-vin13t:1265": "369.",
  "tika-vin13t:1266": "Gāheyya nubhatokājaṃ, ekantarikakājakaṃ;",
  "tika-vin13t:1267": "Sīsakkhandhakaṭibhārā, hattholambo ca labbhati.",
  "tika-vin13t:1268": "370.",
  "tika-vin13t:1269": "Āpattiyā anokāsa-kataṃ codeyya dukkaṭaṃ;",
  "tika-vin13t:1270": "Suddhassa ca avatthusmiṃ, tathā okāsakāraṇe.",
  "tika-vin13t:1271": "371.",
  "tika-vin13t:1272": "Aṭṭhaṅgulādhikaṃ mañcapaṭipādaṃ na dhāraye;",
  "tika-vin13t:1273": "Pakataṅgulena sattānaṃ, mañcaṃ vā uccapādakaṃ.",
  "tika-vin13t:1274": "372.",
  "tika-vin13t:1275": "Mūgabbatādiṃ gaṇheyya, dukkaṭaṃ titthiyabbataṃ;",
  "tika-vin13t:1276": "Khurabhaṇḍaṃ parihare, tathā nhāpitapubbako.",
  "tika-vin13t:1277": "373.",
  "tika-vin13t:1278": "Yaṃ kiñci yācituṃ hatthakammaṃ tadanusārato;",
  "tika-vin13t:1279": "Laddhaṃ gahetuṃ nikkammamayācitvāpi kappati;",
  "tika-vin13t:1280": "Kāretumāharāpetuṃ, yaṃ kiñciparasantakaṃ.",
  "tika-vin13t:1281": "374.",
  "tika-vin13t:1282": "Gihīnaṃ gopake dente, gahetuṃ deti yattakaṃ;",
  "tika-vin13t:1283": "Labbhaṃ yathāparicchedaṃ, saṅghacetiyasantake.",
  "tika-vin13t:1284": "375.",
  "tika-vin13t:1285": "Dvīhāpajjeyya āpattiṃ, kāyavācāhi vā chahi;",
  "tika-vin13t:1286": "Alajjiññāṇakukkuccapakatattā satiplavā;",
  "tika-vin13t:1287": "Akappiye vā kappiye, kappākappiyasaññitā.",
  "tika-vin13t:1288": "376.",
  "tika-vin13t:1289": "Alajjiññāṇatāpattiṃ, kāyavācāhi chādaye;",
  "tika-vin13t:1290": "Liṅge saṅghe gaṇekasmiṃ, catudhāpattivuṭṭhiti.",
  "tika-vin13t:1291": "377.",
  "tika-vin13t:1292": "Parikathobhāsaviññatti, na labbhā paccayadvaye;",
  "tika-vin13t:1293": "Viññattiyeva tatiye, sese sabbampi labbhati.",
  "tika-vin13t:1294": "378.",
  "tika-vin13t:1295": "Na rūhataccaye dānaṃ, pañcannaṃ sahadhamminaṃ;",
  "tika-vin13t:1296": "Saṅghasseva ca taṃ hoti, gihīnaṃ pana rūhati.",
  "tika-vin13t:1297": "379.",
  "tika-vin13t:1298": "Bhikkhu vā sāmaṇero vā, kālaṃ kayirāthūpassaye;",
  "tika-vin13t:1299": "Bhikkhusaṅghova dāyajjo, tattha sesepyayaṃnayo.",
  "tika-vin13t:1300": "380.",
  "tika-vin13t:1301": "Purimassevimaṃ dinnaṃ, dehi netvāsukassati;",
  "tika-vin13t:1302": "Pacchimasseva dammīti, dinnaṃ ñatvā imaṃ vidhiṃ;",
  "tika-vin13t:1303": "Gaṇhe vissāsagāhaṃ vādhiṭṭhe matakacīvaraṃ.",
  "tika-vin13t:1304": "381.",
  "tika-vin13t:1305": "Lohabhaṇḍe paharaṇiṃ, dārubhaṇḍe ca dārujaṃ;",
  "tika-vin13t:1306": "Pattaṃ pādukapallaṅkaṃ, āsandiṃ mattikāmaye;",
  "tika-vin13t:1307": "Ṭhapetvā kappati sabbaṃ, katakaṃ kumbhakārikanti.",
  "tika-vin13t:1308": "42. Desanāniddeso",
  "tika-vin13t:1309": "Desanāti –",
  "tika-vin13t:1310": "382.",
  "tika-vin13t:1311": "Cāgo yo bhikkhubhāvassa, sā pārājikadesanā;",
  "tika-vin13t:1312": "Yathāvuttena vuṭṭhānaṃ, garukāpattidesanā.",
  "tika-vin13t:1313": "383.",
  "tika-vin13t:1314": "Ukkuṭikaṃ nisīditvā, paggaṇhitvāna añjaliṃ;",
  "tika-vin13t:1315": "Thullaccayādiṃ deseyya, evamekassa santike.",
  "tika-vin13t:1316_0": "384. “Ahaṃ, bhante, ekaṃ thullaccayāpattiṃ āpajjiṃ, taṃ tumhamūle paṭidesemī”ti vatvā",
  "tika-vin13t:1316_1": "tena “passasi, āvuso, taṃ āpatti”nti vutte “āma, bhante, passāmī”ti vatvā puna tena",
  "tika-vin13t:1316_2": "“āyatiṃ, āvuso, saṃvareyyāsī”ti vutte “sādhu suṭṭhu, bhante, saṃvarissāmī”ti vattabbaṃ.",
  "tika-vin13t:1316_3": "“Ahaṃ, bhante, dve thullaccayāpattiyo āpajjiṃ, ahaṃ bhante sambahulā thullaccayāpattiyo",
  "tika-vin13t:1316_4": "āpajjiṃ, tā tumhamūle paṭidesemī”ti vattabbaṃ.",
  "tika-vin13t:1317_0": "Nissaggiyesu pana “idaṃ me, bhante, cīvaraṃ dasāhātikkantaṃ nissaggiyaṃ, imāhaṃ āyasmato",
  "tika-vin13t:1317_1": "nissajjāmī”ti. “Imāni me, bhante, cīvarāni…pe… etaṃ me, bhante, cīvaraṃ…pe… etāni",
  "tika-vin13t:1317_2": "me, bhante, cīvarāni dasāhātikkantāni nissaggiyāni, etānāhaṃ āyasmato nissajjāmī”ti.",
  "tika-vin13t:1318": "385.",
  "tika-vin13t:1319": "Nissajjitvāna deseyya, āpattiṃ tena bhikkhunā;",
  "tika-vin13t:1320": "Paṭiggahetvā āpattiṃ, deyyaṃ nissaṭṭhacīvaraṃ.",
  "tika-vin13t:1321": "“Imaṃ, imāni, etaṃ, etāni cīvarāni āyasmato dammī”ti.",
  "tika-vin13t:1322": "386. (Ka) idaṃ me, bhante, cīvaraṃ rattivippavutthaṃ aññatra bhikkhusammutiyā nissaggiyaṃ.",
  "tika-vin13t:1323": "(Kha) idaṃ me, bhante, akālacīvaraṃ māsātikkantaṃ nissaggiyaṃ.",
  "tika-vin13t:1324": "(Ga) idaṃ me, bhante, purāṇacīvaraṃ aññātikāya bhikkhuniyā dhovāpitaṃ nissaggiyaṃ.",
  "tika-vin13t:1325": "(Gha) idaṃ me, bhante, cīvaraṃ aññātikāya bhikkhuniyā hatthato paṭiggahitaṃ aññatra pārivattakā nissaggiyaṃ.",
  "tika-vin13t:1326": "(Ṅa) idaṃ me, bhante, cīvaraṃ aññātakaṃ gahapatikaṃ aññatra samayā viññāpitaṃ nissaggiyaṃ.",
  "tika-vin13t:1327": "(Ca) idaṃ me, bhante, cīvaraṃ aññātakaṃ gahapatikaṃ tatuttari viññāpitaṃ nissaggiyaṃ.",
  "tika-vin13t:1328": "(Cha) idaṃ me, bhante, cīvaraṃ pubbe appavārito aññātakaṃ gahapatikaṃ upasaṅkamitvā vikappaṃ āpannaṃ nissaggiyaṃ.",
  "tika-vin13t:1329": "(Ja) idaṃ me, bhante, cīvaraṃ pubbe appavārito aññātake gahapatike upasaṅkamitvā vikappaṃ āpannaṃ nissaggiyaṃ.",
  "tika-vin13t:1330": "(Jha) idaṃ me, bhante, cīvaraṃ atirekatikkhattuṃ codanāya atirekachakkhattuṃ ṭhānena abhinipphāditaṃ nissaggiyaṃ.",
  "tika-vin13t:1331": "(Ña) idaṃ me, bhante, kosiyamissakaṃ santhataṃ kārāpitaṃ nissaggiyaṃ.",
  "tika-vin13t:1332": "(Ṭa) idaṃ me, bhante, suddhakāḷakānaṃ eḷakalomānaṃ santhataṃ kārāpitaṃ nissaggiyaṃ.",
  "tika-vin13t:1333": "(Ṭha) idaṃ me, bhante, santhataṃ anādiyitvā tulaṃ odātānaṃ tulaṃ gocariyānaṃ kārāpitaṃ nissaggiyaṃ.",
  "tika-vin13t:1334": "(Ḍa) idaṃ me, bhante, santhataṃ ūnakachabbassāni kārāpitaṃ aññatra bhikkhusammutiyā nissaggiyaṃ.",
  "tika-vin13t:1335": "(Ḍha) idaṃ me, bhante, nisīdanasanthataṃ anādiyitvā purāṇasanthatassa sāmantā sugatavidatthiṃ kārāpitaṃ nissaggiyaṃ.",
  "tika-vin13t:1336": "(Ṇa) imāni me, bhante, eḷakalomāni tiyojanaparamaṃ atikkāmitāni nissaggiyāni.",
  "tika-vin13t:1337": "(Ta) imāni me, bhante, eḷakalomāni aññātikāya bhikkhuniyā dhovāpitāni nissaggiyāni.",
  "tika-vin13t:1338": "(Tha) ahaṃ, bhante, rūpiyaṃ paṭiggahesiṃ, idaṃ me, bhante, nissaggiyaṃ, imāhaṃ saṅghassa nissajjāmi.",
  "tika-vin13t:1339": "(Da) ahaṃ, bhante, nānappakārakaṃ rūpiyasaṃvohāraṃ samāpajjiṃ, idaṃ me, bhante, nissaggiyaṃ, imāhaṃ saṅghassa nissajjāmīti.",
  "tika-vin13t:1340": "387.",
  "tika-vin13t:1341": "Nissajjitvāna āpattiṃ, deseyyātha gihiṃ vade;",
  "tika-vin13t:1342": "“Jānāhima”nti iminā, so vadeyyāharāmi kiṃ.",
  "tika-vin13t:1343": "388.",
  "tika-vin13t:1344": "Avatvāmanti telādiṃ, vade bhikkhūna kappiyaṃ;",
  "tika-vin13t:1345": "Yaṃ āharati so tena, parivattetvāna kappiyaṃ.",
  "tika-vin13t:1346": "389.",
  "tika-vin13t:1347": "Labbhaṃ ṭhapetvā dvepete, sesehi paribhuñjituṃ;",
  "tika-vin13t:1348": "Tato aññena laddhopi, bhāgo tesaṃ na kappati.",
  "tika-vin13t:1349": "390.",
  "tika-vin13t:1350": "Rukkhacchāyāpyantamaso, tannibbattā na kappati;",
  "tika-vin13t:1351": "Nissaṭṭhaṃ paṭiladdhampi, ādito santhatattayaṃ.",
  "tika-vin13t:1352": "391.",
  "tika-vin13t:1353": "No ce labhetha evaṃ so, imaṃ chaḍḍehi saṃsiyo;",
  "tika-vin13t:1354": "Evampi bhikkhu chaḍḍeyya, no ce labhetha sammato.",
  "tika-vin13t:1355": "392.",
  "tika-vin13t:1356": "Etāni dutiyo patto, saṅghe sesāni labbhare;",
  "tika-vin13t:1357": "Saṅghekasmiṃ gaṇe vattuṃ, labbhaṃ bhāsantarenapi.",
  "tika-vin13t:1358": "393. (Ka) ahaṃ, bhante, nānappakārakaṃ kayavikkayaṃ samāpajjiṃ, idaṃ me, bhante, nissaggiyaṃ.",
  "tika-vin13t:1359": "(Kha) ayaṃ me, bhante, patto dasāhātikkanto nissaggiyo.",
  "tika-vin13t:1360": "(Ga) ayaṃ me, bhante, patto ūnapañcabandhanena pattena cetāpito nissaggiyo, imāhaṃ saṅghassa nissajjāmīti.",
  "tika-vin13t:1361": "394.",
  "tika-vin13t:1362": "Nissajjitvāna deseyya, āpattiṃ pattagāhakaṃ;",
  "tika-vin13t:1363": "Sammannitvāna saṅghassa, pattantaṃ tassa dāpaye.",
  "tika-vin13t:1364": "395. (Ka) idaṃ me, bhante, bhesajjaṃ sattāhātikkantaṃ nissaggiyaṃ.",
  "tika-vin13t:1365": "(Kha) idaṃ me, bhante, vassikasāṭikacīvaraṃ atirekamāse sese gimhāne pariyiṭṭhaṃ, atirekaḍḍhamāse sese gimhāne katvā paridahitaṃ nissaggiyaṃ.",
  "tika-vin13t:1366": "(Ga) idaṃ me, bhante, cīvaraṃ bhikkhussa sāmaṃ datvā acchinnaṃ nissaggiyaṃ.",
  "tika-vin13t:1367": "(Gha) idaṃ me, bhante, cīvaraṃ sāmaṃ suttaṃ viññāpetvā tantavāyehi vāyāpitaṃ nissaggiyaṃ.",
  "tika-vin13t:1368": "(Ṅa) idaṃ me, bhante, cīvaraṃ pubbe appavārito aññātakassa gahapatikassa tantavāye upasaṅkamitvā vikappaṃ āpannaṃ nissaggiyaṃ.",
  "tika-vin13t:1369": "(Ca) idaṃ me, bhante, accekacīvaraṃ cīvarakālasamayaṃ atikkāmitaṃ nissaggiyaṃ.",
  "tika-vin13t:1370": "(Cha) idaṃ me, bhante, cīvaraṃ atirekachārattaṃ vippavutthaṃ aññatra bhikkhusammutiyā nissaggiyaṃ.",
  "tika-vin13t:1371": "(Ja) idaṃ me, bhante, jānaṃ saṅghikaṃ lābhaṃ pariṇataṃ attano pariṇāmitaṃ nissaggiyaṃ, imāhaṃ āyasmato nissajjāmīti.",
  "tika-vin13t:1372": "396. Sesaṃ sabbaṃ yathāyogaṃ, ādimhi viya yojaye.",
  "tika-vin13t:1373": "397. (Ka) ahaṃ, bhante, ekaṃ pācittiyāpattiṃ āpajjiṃ. Dve sambahulā pācittiyāpattiyo āpajjiṃ.",
  "tika-vin13t:1374": "(Kha) gārayhaṃ, bhante, dhammaṃ āpajjiṃ asappāyaṃ pāṭidesanīyaṃ, taṃ paṭidesemīti. Tena “passasi, āvuso, taṃ dhamma”nti vattabbaṃ.",
  "tika-vin13t:1375": "(Ga) ahaṃ, bhante, ekaṃ dukkaṭāpattiṃ āpajjiṃ. Dve sambahulā dukkaṭāpattiyo āpajjiṃ.",
  "tika-vin13t:1376": "(Gha) ahaṃ, bhante, ekaṃ dubbhāsitāpattiṃ āpajjiṃ. Dve sambahulā dubbhāsitāpattiyo āpajjiṃ. Tā tumhamūle paṭidesemīti.",
  "tika-vin13t:1377_0": "(Ṅa) “ahaṃ, bhante, dve nānāvatthukā thullaccayāpattiyo āpajjiṃ. Sambahulā nānāvatthukā",
  "tika-vin13t:1377_1": "thullaccayāpattiyo āpajjiṃ, tā tumhamūle paṭidesemī”ti vatvā tena “passasi, āvuso,",
  "tika-vin13t:1377_2": "tā āpattiyo”ti vutte “āma, bhante, passāmī”ti vatvā puna tena “āyatiṃ, āvuso, saṃvareyyāsī”ti",
  "tika-vin13t:1377_3": "vutte “sādhu suṭṭhu, bhante, saṃvarissāmī”ti vattabbaṃ.",
  "tika-vin13t:1378": "398.",
  "tika-vin13t:1379": "Adesanāgāminiyaṃ, anāpattiñca desitaṃ;",
  "tika-vin13t:1380": "Nānā saṃvāsanissīmaṭṭhitānaṃ catupañcahi;",
  "tika-vin13t:1381": "Manasā pakatattānaṃ, nānekāti na desayeti.",
  "tika-vin13t:1382": "43. Chandadānaniddeso",
  "tika-vin13t:1383": "Chandadānādīti –",
  "tika-vin13t:1384": "399.",
  "tika-vin13t:1385": "Bheriṃ ghaṇṭiṃ patāḷetvā, kammappatte samāgate;",
  "tika-vin13t:1386": "Saṅghe hareyya chandaṃ vā, pārisuddhiṃ pavāraṇaṃ.",
  "tika-vin13t:1387": "400.",
  "tika-vin13t:1388": "Ekaṃ bhikkhuṃ upaggamma, nisīditvā ukkuṭikaṃ;",
  "tika-vin13t:1389": "Añjaliṃ paggaṇhitvāna, dade chandaṃ vicakkhaṇo.",
  "tika-vin13t:1390": "401. (Ka) “chandaṃ dammi, chandaṃ me hara, chandaṃ me ārocehī”ti vattabbaṃ.",
  "tika-vin13t:1391": "(Kha) pārisuddhiṃ dentena “pārisuddhiṃ dammi, pārisuddhiṃ me hara, pārisuddhiṃ me ārocehī”ti vattabbaṃ.",
  "tika-vin13t:1392": "402.",
  "tika-vin13t:1393": "Pārisuddhippadānena, sampādeti uposathaṃ;",
  "tika-vin13t:1394": "Saṅghassa attano cāpi, sesakammaṃ vibādhati.",
  "tika-vin13t:1395": "403.",
  "tika-vin13t:1396": "Chandadānena saṅghassa, dvayaṃ sādheti nattano;",
  "tika-vin13t:1397": "Tasmā chandaṃ dadantena, dātabbā pārisuddhipi.",
  "tika-vin13t:1398": "404.",
  "tika-vin13t:1399": "Hareyyeko bahūnampi, paramparā na hāraye;",
  "tika-vin13t:1400": "Paramparāhaṭā chanda-pārisuddhi na gacchati.",
  "tika-vin13t:1401": "405. Sabbūpacāraṃ katvāna, evaṃ deyyā pavāraṇā. “Pavāraṇaṃ dammi, pavāraṇaṃ me hara, pavāraṇaṃ me ārocehi, mamatthāya pavārehī”ti.",
  "tika-vin13t:1402_0": "406. Ārocetvātha so saṅghaṃ, pavāreyyevamāgato. “Itthannāmo, bhante, saṅghaṃ pavāreti",
  "tika-vin13t:1402_1": "diṭṭhena vā sutena vā parisaṅkāya vā, vadatu taṃ saṅgho anukampaṃ upādāya, passanto paṭikarissatī”ti.",
  "tika-vin13t:1403": "407.",
  "tika-vin13t:1404": "Gahetvā pārisuddhiṃ vā, chandaṃ vāpi pavāraṇaṃ;",
  "tika-vin13t:1405": "Hārako saṅghamappatvā, vibbhameyya mareyya vā.",
  "tika-vin13t:1406": "408.",
  "tika-vin13t:1407": "Sāmaṇerādibhāvaṃ vā,",
  "tika-vin13t:1408": "Paṭijāneyya nāhaṭā;",
  "tika-vin13t:1409": "Patvā saṅghaṃ tathā heyya,",
  "tika-vin13t:1410": "Āhaṭā hoti hārako.",
  "tika-vin13t:1411": "409.",
  "tika-vin13t:1412": "Saṅghappatto pamatto vā, sutto nārocayeyya vā;",
  "tika-vin13t:1413": "Anāpattiva sañcicca, nārocentassa dukkaṭanti.",
  "tika-vin13t:1414": "44. Uposathaniddeso",
  "tika-vin13t:1415": "Uposathoti –",
  "tika-vin13t:1416": "410.",
  "tika-vin13t:1417": "Duve uposathā cātu-ddaso pannaraso iti;",
  "tika-vin13t:1418": "Suttuddesamadhiṭṭhāna-pārisuddhivasā tayo.",
  "tika-vin13t:1419": "411.",
  "tika-vin13t:1420": "Suttuddesova saṅghassa, adhiṭṭhānauposatho;",
  "tika-vin13t:1421": "Puggalasseva sesānaṃ, pārisuddhiuposatho.",
  "tika-vin13t:1422": "412.",
  "tika-vin13t:1423": "Pubbakicce ca karaṇe, pattakalle samānite;",
  "tika-vin13t:1424": "Suttaṃ uddisati saṅgho, pañcadhā so vibhāvito.",
  "tika-vin13t:1425": "413.",
  "tika-vin13t:1426": "Vināntarāyaṃ saṅkhepe-nuddeso vinivārito;",
  "tika-vin13t:1427": "“Therova issaro dvīsu, uddesesvettha tīsu vā;",
  "tika-vin13t:1428": "Visadesū”ti vuttattā, avattantepi vaṭṭati.",
  "tika-vin13t:1429": "414.",
  "tika-vin13t:1430": "Āgaccheyyuṃ yadi samā, uddisante va thokikā;",
  "tika-vin13t:1431": "Uddiṭṭhaṃ yaṃ suuddiṭṭhaṃ, sotabbamavasesakaṃ.",
  "tika-vin13t:1432": "415.",
  "tika-vin13t:1433": "Uddiṭṭhamatte sakalā-yekaccāyuṭṭhitāya vā;",
  "tika-vin13t:1434": "Pārisuddhiṃ kareyyesaṃ, santike bahukātha ce;",
  "tika-vin13t:1435": "Katvā sabbavikappesu, pubbakiccaṃ punuddise.",
  "tika-vin13t:1436": "416.",
  "tika-vin13t:1437": "Pannarasovāsikānaṃ, itarānaṃ sacetaro;",
  "tika-vin13t:1438": "Samānetarenuvattantu, purimānaṃ sacedhikā;",
  "tika-vin13t:1439": "Purimā anuvattantu, tesaṃ sesepyayaṃ nayo.",
  "tika-vin13t:1440": "417.",
  "tika-vin13t:1441": "Pāṭipadovāsikānaṃ, itarānaṃ uposatho;",
  "tika-vin13t:1442": "Samathokānaṃ sāmaggiṃ, mūlaṭṭhā dentu kāmato.",
  "tika-vin13t:1443": "418.",
  "tika-vin13t:1444": "Bahi gantvāna kātabbo, no ce denti uposatho;",
  "tika-vin13t:1445": "Deyyānicchāya sāmaggī, bahūsu bahi vā vaje.",
  "tika-vin13t:1446": "419.",
  "tika-vin13t:1447": "Pāṭipadegantukānaṃ, evameva ayaṃ nayo;",
  "tika-vin13t:1448": "Sāveyya suttaṃ sañcicca, assāventassa dukkaṭaṃ.",
  "tika-vin13t:1449": "420.",
  "tika-vin13t:1450": "Sammajjituṃ padīpetuṃ, paññāpetuṃ dakāsanaṃ;",
  "tika-vin13t:1451": "Na kareyya tathā kallo, mahātherena pesito.",
  "tika-vin13t:1452_0": "421. Sammajjitvā padīpetvā, paṭṭhapetvā dakāsanaṃ. Gaṇañattiṃ ṭhapetvevaṃ, kattabbo",
  "tika-vin13t:1452_1": "tīhuposatho. “Suṇantu me āyasmantā, ajjuposatho pannaraso, yadāyasmantānaṃ pattakallaṃ,",
  "tika-vin13t:1452_2": "mayaṃ aññamaññaṃ pārisuddhiuposathaṃ kareyyāmā”ti.",
  "tika-vin13t:1453": "422. Ekaṃsaṃ cīvaraṃ katvā, nisīditvā ukkuṭikaṃ,. Therena añjaliṃ tevaṃ, paggayha samudīriyā. “Parisuddho ahaṃ āvuso, parisuddhoti maṃ dhārethā”ti, vade yāvatatīyakaṃ.",
  "tika-vin13t:1454": "423. Samattapubbārambhena, te navenevamīriyā. “Parisuddho ahaṃ bhante, parisuddhoti maṃ dhārethā”ti, vade yāvatatīyakaṃ.",
  "tika-vin13t:1455": "424. Dvīsu therena kattabbaṃ, katvevamīriyo navo. “Parisuddho ahaṃ āvuso, parisuddhoti maṃ dhārehī”ti tikkhattuṃ vattabbo.",
  "tika-vin13t:1456": "425.",
  "tika-vin13t:1457": "Navena thero tikkhattuṃ, evamassa udīriyo;",
  "tika-vin13t:1458": "“Parisuddho ahaṃ bhante, parisuddhoti maṃ dhārethā”ti.",
  "tika-vin13t:1459": "426. Pubbakiccaṃ samāpetvā, adhiṭṭheyyevamekako. “Ajja me uposatho pannarasoti vā cātuddasoti vā adhiṭṭhāmī”ti vattabbaṃ, no cedhiṭṭheyya dukkaṭaṃ.",
  "tika-vin13t:1460": "427.",
  "tika-vin13t:1461": "Yattha vasanti cattāro, tayo vā yadi vā duve;",
  "tika-vin13t:1462": "Pārisuddhiṃ haritvāna, ekekassitarītare;",
  "tika-vin13t:1463": "Taṃ taṃ uposathaṃ kayiruṃ, siyā āpatti dukkaṭaṃ.",
  "tika-vin13t:1464": "428.",
  "tika-vin13t:1465": "Vagge samagge vaggoti, saññino vimatissa vā;",
  "tika-vin13t:1466": "Dukkaṭaṃ karoto bhedā-dhippāyena thullaccayaṃ;",
  "tika-vin13t:1467": "Vagge samaggenāpatti, samaggo iti saññino.",
  "tika-vin13t:1468": "429.",
  "tika-vin13t:1469": "Ukkhittassa gahaṭṭhassa, sesānaṃ sahadhamminaṃ;",
  "tika-vin13t:1470": "Pārājikassābhabbassa, sikkhānikkhittakassa ca.",
  "tika-vin13t:1471": "430.",
  "tika-vin13t:1472": "Nisinnaparisāyañca, sabhāgāpattiko tathā;",
  "tika-vin13t:1473": "Chandena parivutthena, pātimokkhaṃ na uddise.",
  "tika-vin13t:1474": "431.",
  "tika-vin13t:1475": "Adesayitvānāpannaṃ, nāvikatvāna vematiṃ;",
  "tika-vin13t:1476": "Nuposathepi vā kātuṃ, posatho na ca kappati.",
  "tika-vin13t:1477": "432.",
  "tika-vin13t:1478": "Aṭṭhitoposathāvāsā, na vaje tadahū vinā;",
  "tika-vin13t:1479": "Antarāyaṃ va saṅghaṃ vā-dhiṭṭhātuṃ sīmameva vāti.",
  "tika-vin13t:1480": "45. Pavāraṇāniddeso",
  "tika-vin13t:1481": "Pavāraṇāti –",
  "tika-vin13t:1482": "433.",
  "tika-vin13t:1483": "Dvinnaṃ tiṇṇaṃ catunnañca, aññamaññappavāraṇā;",
  "tika-vin13t:1484": "Ekassa ca adhiṭṭhānaṃ, sesā saṅghappavāraṇā.",
  "tika-vin13t:1485": "434.",
  "tika-vin13t:1486": "Pubbakicce ca karaṇe, pattakalle samānite;",
  "tika-vin13t:1487": "Ṭhapetvā ñattiṃ saṅghena, kattabbevaṃ pavāraṇā.",
  "tika-vin13t:1488": "“Suṇātu me bhante saṅgho, ajja pavāraṇā pannarasī, yadi saṅghassa pattakallaṃ, saṅgho pavāreyyā”ti.",
  "tika-vin13t:1489": "435.",
  "tika-vin13t:1490": "Ekaṃsaṃ cīvaraṃ katvā, nisīditvā ukkuṭikaṃ;",
  "tika-vin13t:1491": "Therena añjaliṃ saṅgho, paggayha samudīriyo.",
  "tika-vin13t:1492_0": "436. “Saṅghaṃ, āvuso, pavāremi diṭṭhena vā sutena vā parisaṅkāya vā, vadantu maṃ",
  "tika-vin13t:1492_1": "āyasmanto anukampaṃ upādāya, passanto paṭikarissāmi. Dutiyampi…pe… tatiyampi, āvuso,",
  "tika-vin13t:1492_2": "saṅghaṃ pavāremi diṭṭhena vā sutena vā parisaṅkāya vā, vadantu maṃ āyasmanto anukampaṃ",
  "tika-vin13t:1492_3": "upādāya, passanto paṭikarissāmī”ti.",
  "tika-vin13t:1493": "437.",
  "tika-vin13t:1494": "Pavārentesu theresu, nisajjukkuṭikaṃ navo;",
  "tika-vin13t:1495": "Pavāreti sayaṃ yāva, ukkuṭikova acchatu.",
  "tika-vin13t:1496": "438. Pubbārambhaṃ samāpetvā, navo saṅghamudīraye.",
  "tika-vin13t:1497_0": "439. “Saṅghaṃ, bhante, pavāremi diṭṭhena vā sutena vā parisaṅkāya vā, vadantu maṃ",
  "tika-vin13t:1497_1": "āyasmanto anukampaṃ upādāya, passanto paṭikarissāmi. Dutiyampi…pe… tatiyampi, bhante,",
  "tika-vin13t:1497_2": "saṅghaṃ pavāremi diṭṭhena vā sutena vā parisaṅkāya vā, vadantu maṃ āyasmanto anukampaṃ",
  "tika-vin13t:1497_3": "upādāya, passanto paṭikarissāmī”ti.",
  "tika-vin13t:1498": "440.",
  "tika-vin13t:1499": "Dānena dhammasākacchā, kalahehi ca rattiyā;",
  "tika-vin13t:1500": "Tevācikāya okāse-sati khepitabhāvato;",
  "tika-vin13t:1501": "Antarāye dasavidhe, ñattiṃ vatvānurūpato.",
  "tika-vin13t:1502_0": "441. “Suṇātu me bhante saṅgho, manussehi dānaṃ dentehi, dvīhi bhikkhūhi dhammaṃ sākacchantehi,",
  "tika-vin13t:1502_1": "kalahaṃ karontehi yebhuyyena ratti khepitā. Sace saṅgho tevācikaṃ pavāressati, appavāritova",
  "tika-vin13t:1502_2": "saṅgho bhavissati, athāyaṃ ratti vibhāyissati. Ayaṃ rājantarāyo, ayaṃ corantarāyo,",
  "tika-vin13t:1502_3": "ayaṃ agyantarāyo, ayaṃ udakantarāyo, ayaṃ manussantarāyo, ayaṃ amanussantarāyo, ayaṃ",
  "tika-vin13t:1502_4": "vāḷantarāyo, ayaṃ sarīsapantarāyo, ayaṃ jīvitantarāyo, ayaṃ brahmacariyantarāyo.",
  "tika-vin13t:1502_5": "Sace saṅgho tevācikaṃ pavāressati, appavāritova saṅgho bhavissati, athāyaṃ brahmacariyantarāyo",
  "tika-vin13t:1502_6": "bhavissati. Yadi saṅghassa pattakallaṃ, saṅgho dvevācikaṃ, ekavācikaṃ, samānavassikaṃ pavāreyyā”ti.",
  "tika-vin13t:1503": "442.",
  "tika-vin13t:1504": "Pavāreyyānurūpena, yathāṭhapitañattiyā;",
  "tika-vin13t:1505": "Āgaccheyyuṃ yadi samā, ādikā cettha āhare.",
  "tika-vin13t:1506": "443. Evaṃ ticatuvaggo ca, ñattiṃ vatvā pavāraye. “Suṇantu me āyasmantā, ajja pavāraṇā pannarasī, yadāyasmantānaṃ pattakallaṃ, mayaṃ aññamaññaṃ pavāreyyāmā”ti.",
  "tika-vin13t:1507": "444.",
  "tika-vin13t:1508": "Ekaṃsaṃ cīvaraṃ katvā, nisīditvā ukkuṭikaṃ;",
  "tika-vin13t:1509": "Therena añjaliṃ tevaṃ, paggayha samudīriyā.",
  "tika-vin13t:1510_0": "445. “Ahaṃ, āvuso, āyasmante pavāremi diṭṭhena vā sutena vā parisaṅkāya vā, vadantu",
  "tika-vin13t:1510_1": "maṃ āyasmantā anukampaṃ upādāya, passanto paṭikarissāmi. Dutiyampi…pe… tatiyampi",
  "tika-vin13t:1510_2": "ahaṃ, āvuso, āyasmante pavāremi diṭṭhena vā sutena vā parisaṅkāya vā, vadantu maṃ",
  "tika-vin13t:1510_3": "āyasmantā anukampaṃ upādāya, passanto paṭikarissāmī”ti.",
  "tika-vin13t:1511_0": "Navenāpi “ahaṃ, bhante, āyasmante pavāremi diṭṭhena vā sutena vā parisaṅkāya vā,",
  "tika-vin13t:1511_1": "vadantu maṃ āyasmantā anukampaṃ upādāya, passanto paṭikarissāmi. Dutiyampi…pe… tatiyampi",
  "tika-vin13t:1511_2": "ahaṃ, bhante, āyasmante pavāremi diṭṭhena vā sutena vā parisaṅkāya vā, vadantu maṃ",
  "tika-vin13t:1511_3": "āyasmantā anukampaṃ upādāya, passanto paṭikarissāmī”ti.",
  "tika-vin13t:1512": "446. Dvīsu therena kattabbaṃ, navo katvevamīriyo.",
  "tika-vin13t:1513_0": "447. “Ahaṃ, āvuso, āyasmantaṃ pavāremi diṭṭhena vā sutena vā parisaṅkāya vā, vadatu",
  "tika-vin13t:1513_1": "maṃ āyasmā anukampaṃ upādāya, passanto paṭikarissāmi. Dutiyampi…pe… tatiyampi ahaṃ,",
  "tika-vin13t:1513_2": "āvuso, āyasmantaṃ pavāremi diṭṭhena vā sutena vā parisaṅkāya vā, vadatu maṃ āyasmā",
  "tika-vin13t:1513_3": "anukampaṃ upādāya, passanto paṭikarissāmī”ti.",
  "tika-vin13t:1514_0": "Navenāpi “ahaṃ, bhante, āyasmantaṃ pavāremi diṭṭhena vā sutena vā parisaṅkāya vā,",
  "tika-vin13t:1514_1": "vadatu maṃ āyasmā anukampaṃ upādāya, passanto paṭikarissāmi. Dutiyampi…pe… tatiyampi",
  "tika-vin13t:1514_2": "ahaṃ, bhante, āyasmantaṃ pavāremi diṭṭhena vā sutena vā parisaṅkāya vā, vadatu maṃ",
  "tika-vin13t:1514_3": "āyasmā anukampaṃ upādāya, passanto paṭikarissāmī”ti.",
  "tika-vin13t:1515": "448. Pubbakiccaṃ samāpetvā, adhiṭṭheyyevamekako. “Ajja me pavāraṇā cātuddasīti vā pannarasīti vā adhiṭṭhāmī”ti vattabbaṃ.",
  "tika-vin13t:1516": "449.",
  "tika-vin13t:1517": "Yasmiṃ vasanti vā pañca, cattāro vā tayo duve;",
  "tika-vin13t:1518": "Pavāraṇaṃ haritvāna, ekekassitarītare.",
  "tika-vin13t:1519": "450.",
  "tika-vin13t:1520": "Taṃ taṃ pavāraṇaṃ kayiruṃ,",
  "tika-vin13t:1521": "Siyā āpatti dukkaṭaṃ;",
  "tika-vin13t:1522": "Sesā uposathe vuttā,",
  "tika-vin13t:1523": "Gāthāyo cettha āhare.",
  "tika-vin13t:1524": "451.",
  "tika-vin13t:1525": "Pavāriteva saṅghamhi, pārisuddhiuposathaṃ;",
  "tika-vin13t:1526": "Kareyya chinnavasso vā, avuttho vānupagato.",
  "tika-vin13t:1527": "452.",
  "tika-vin13t:1528": "Cātumāsiniyā cāpi, kate saṅghenuposathe;",
  "tika-vin13t:1529": "Vutthavassā pavāreyyuṃ, sace appatarā siyunti.",
  "tika-vin13t:1530": "46. Saṃvaraniddeso",
  "tika-vin13t:1531": "Saṃvaroti –",
  "tika-vin13t:1532": "453.",
  "tika-vin13t:1533": "Cakkhusotādibhedehi, rūpasaddādigocare;",
  "tika-vin13t:1534": "Abhijjhādomanassādi-ppavattiṃ vinivāraye.",
  "tika-vin13t:1535": "454.",
  "tika-vin13t:1536": "Niggaṇheyya sakaṃ cittaṃ, kiṭṭhādiṃ viya duppasuṃ;",
  "tika-vin13t:1537": "Satimā sampajāno ca, care sabbiriyāpatheti.",
  "tika-vin13t:1538": "47. Suddhiniddeso",
  "tika-vin13t:1539": "Suddhīti –",
  "tika-vin13t:1540": "455.",
  "tika-vin13t:1541": "Desanā saṃvaro eṭṭhipaccavekkhaṇa bhedato;",
  "tika-vin13t:1542": "Suddhī catubbidhā pātimokkhasaṃvarasammataṃ;",
  "tika-vin13t:1543": "Desanāya visuddhattā, desanāsuddhi vuccati.",
  "tika-vin13t:1544": "456.",
  "tika-vin13t:1545": "“Na punevaṃ karissa”nti, cittādhiṭṭhānasaṃvarā;",
  "tika-vin13t:1546": "Vutto saṃvarasuddhīti, sujjhatindriyasaṃvaro.",
  "tika-vin13t:1547": "457.",
  "tika-vin13t:1548": "Pahāyānesanaṃ dhammenuppādentassa eṭṭhiyā;",
  "tika-vin13t:1549": "Suddhattā eṭṭhisuddhīti, vuttamājīvanissitaṃ.",
  "tika-vin13t:1550": "458.",
  "tika-vin13t:1551": "Yoniso paṭisaṅkhāya, cīvaraṃ paṭisevati;",
  "tika-vin13t:1552": "Evamādiyathāvutta-paccavekkhaṇasujjhanā;",
  "tika-vin13t:1553": "Paccavekkhaṇasuddhīti, vuttaṃ paccayanissitanti.",
  "tika-vin13t:1554": "48. Santosaniddeso",
  "tika-vin13t:1555": "Santosoti –",
  "tika-vin13t:1556": "459.",
  "tika-vin13t:1557": "Appena anavajjena, santuṭṭho sulabhena ca;",
  "tika-vin13t:1558": "Mattaññū subharo hutvā, care saddhammagāravo.",
  "tika-vin13t:1559": "460.",
  "tika-vin13t:1560": "Atītaṃ nānusocanto, nappajappamanāgataṃ;",
  "tika-vin13t:1561": "Paccuppannena yāpento, santuṭṭhoti pavuccatīti.",
  "tika-vin13t:1562": "49. Caturārakkhaniddeso",
  "tika-vin13t:1563": "Caturakkhāti –",
  "tika-vin13t:1564": "461.",
  "tika-vin13t:1565": "Buddhānussati mettā ca, asubhaṃ maraṇassati;",
  "tika-vin13t:1566": "Ārakattādinārahaṃ, sammā sāmañca buddhato.",
  "tika-vin13t:1567": "462.",
  "tika-vin13t:1568": "Sammāsambuddhaiti vānussati yā punappunaṃ;",
  "tika-vin13t:1569": "Navabhede bhagavato, buddhānussati sā guṇe.",
  "tika-vin13t:1570": "463.",
  "tika-vin13t:1571": "Sīmaṭṭhasaṅghe sīmaṭṭhadevatāsu ca issare;",
  "tika-vin13t:1572": "Jane gocaragāmamhi, tatthupādāya mānuse.",
  "tika-vin13t:1573": "464.",
  "tika-vin13t:1574": "Sabbasattesu sukhitā, hontāverātiādinā;",
  "tika-vin13t:1575": "Paricchijja paricchijja, bhāvanā mettabhāvanā.",
  "tika-vin13t:1576": "465.",
  "tika-vin13t:1577": "Vaṇṇasaṇṭhānaokāsa-disato paricchedato;",
  "tika-vin13t:1578": "Vavatthapetvā kesādi-koṭṭhāse anupubbato.",
  "tika-vin13t:1579": "466.",
  "tika-vin13t:1580": "Nātisīghañca saṇikaṃ, vikkhepaṃ paṭibāhayaṃ;",
  "tika-vin13t:1581": "Paṇṇattiṃ samatikkamma, muñcantassānupubbato.",
  "tika-vin13t:1582": "467.",
  "tika-vin13t:1583": "Vaṇṇaāsayasaṇṭhāna-gandhokāsehi bhāvanā;",
  "tika-vin13t:1584": "Paṭikkūlāti koṭṭhāse, uddhumātādivatthusu;",
  "tika-vin13t:1585": "Gahetvā asubhākāraṃ, pavattā bhāvanāsubhaṃ.",
  "tika-vin13t:1586": "468.",
  "tika-vin13t:1587": "“Maraṇaṃ me bhavissati, jīvitaṃ ucchijjissati;",
  "tika-vin13t:1588": "Maraṇaṃ maraṇaṃ vā”ti, bhāvayitvāna yoniso.",
  "tika-vin13t:1589": "469.",
  "tika-vin13t:1590": "Vadhakassevupaṭṭhānā, sampattīnaṃ vipattito;",
  "tika-vin13t:1591": "Upasaṃharato kāyabahusādhāraṇā tathā.",
  "tika-vin13t:1592": "470.",
  "tika-vin13t:1593": "Āyudubbalato kālavavatthānassabhāvato;",
  "tika-vin13t:1594": "Addhānassa paricchedā, bhāvanā maraṇassatīti.",
  "tika-vin13t:1595": "50. Vipassanāniddeso",
  "tika-vin13t:1596": "Vipassanāti –",
  "tika-vin13t:1597": "471.",
  "tika-vin13t:1598": "Nāmarūpaṃ pariggayha, tato tassa ca paccayaṃ;",
  "tika-vin13t:1599": "Hutvā abhāvatoniccā, udayabbayapīḷanā.",
  "tika-vin13t:1600": "472.",
  "tika-vin13t:1601": "Dukkhā avasavattittā, anattāti tilakkhaṇaṃ;",
  "tika-vin13t:1602": "Āropetvāna saṅkhāre, sammasanto punappunaṃ;",
  "tika-vin13t:1603": "Pāpuṇeyyānupubbena, sabbasaṃyojanakkhayanti.",
  "tika-vin13t:1604": "Nigamanakathā",
  "tika-vin13t:1605": "473.",
  "tika-vin13t:1606": "Adhisīlādhicittānaṃ, adhipaññāya sikkhanā;",
  "tika-vin13t:1607": "Bhikkhukiccamato khuddasikkhāyaṃ samudāhaṭā.",
  "tika-vin13t:1608": "474.",
  "tika-vin13t:1609": "Mahato kittisaddassa, yassa lokavicārino;",
  "tika-vin13t:1610": "Parissamo na sambhoti, mālutasseva niccaso.",
  "tika-vin13t:1611": "475.",
  "tika-vin13t:1612": "Tena dhammasirīkena, tambapaṇṇiyaketunā;",
  "tika-vin13t:1613": "Therena racitā dhammavinayaññupasaṃsitā.",
  "tika-vin13t:1614": "476.",
  "tika-vin13t:1615": "Ettāvatāyaṃ niṭṭhānaṃ, khuddasikkhā upāgatā;",
  "tika-vin13t:1616": "Pañcamattehi gāthānaṃ, satehi parimāṇatoti.",
  "tika-vin13t:1617": "Khuddasikkhā niṭṭhitā.",
  "tika-vin13t:1618": "Namo tassa bhagavato arahato sammāsambuddhassa",
  "tika-vin13t:1619": "Khuddasikkhā-purāṇaṭīkā",
  "tika-vin13t:1620": "Ganthārambhakathā",
  "tika-vin13t:1621": "Yo ciraṃ dīghamaddhānaṃ, viditvā dukkhitaṃ janaṃ;",
  "tika-vin13t:1622": "Tathāpi nāvabujjhantamanukampāya codito.",
  "tika-vin13t:1623": "Bodhāya paṇidhiṃ katvā, patto sambodhimuttamaṃ;",
  "tika-vin13t:1624": "Tassa pāde namassitvā, dhammaṃ saṅghañca sādhukaṃ.",
  "tika-vin13t:1625": "Pubbācariyapādesu, ṭhapetvā sīsamattano;",
  "tika-vin13t:1626": "Therena dhammasirinā, thirasīlena yā katā.",
  "tika-vin13t:1627": "“Ādito upasampannasikkhitabba”ntiādinā;",
  "tika-vin13t:1628": "Khuddasikkhā samāsena, tassā atthavinicchayaṃ.",
  "tika-vin13t:1629": "Likhissāmi hitatthāya, ādikammikabhikkhunaṃ;",
  "tika-vin13t:1630": "Tattha yuttaṃ gahetabbamayuttaṃ tujjhitabbakanti;",
  "tika-vin13t:1631": "Ganthārambhakathāvaṇṇanā",
  "tika-vin13t:1632_0": "(Ka) etthāha – katamā khuddasikkhā, kathaṃ sikkhitabbā, kasmā sikkhitabbā, ke sikkhanti,",
  "tika-vin13t:1632_1": "ke sikkhitasikkhāti? Vuccate – adhisīlaadhicittaadhipaññāvasena tisso sikkhā, ganthavasenettha",
  "tika-vin13t:1632_2": "saṅkhipitvā vuttattā taddīpano gantho “khuddasikkhā”ti vuccati, atha vā “khuddaṃ",
  "tika-vin13t:1632_3": "anelakaṃ madhupaṭala”ntiādīni viya sikkhākāmānaṃ madhuratāya khuddā ca tā sikkhā",
  "tika-vin13t:1632_4": "cāti khuddasikkhā, atha vā “khuddaputtamhi samaṇa posa ma”ntiādīsu viya bahuvidhattāpi",
  "tika-vin13t:1632_5": "khuddā ca tā sikkhitabbato sikkhā cāti khuddasikkhā. Adhisīlasikkhā panettha cārittavārittavasena",
  "tika-vin13t:1632_6": "duvidhampi sīlaṃ yathānusiṭṭhaṃ paṭipajjamānena tappaṭipakkhe kilese tadaṅgappahānavasena",
  "tika-vin13t:1632_7": "pajahantena sikkhitabbā, adhicittasikkhā pana yathāvuttesu ārammaṇesu abhiyogakaraṇavasena",
  "tika-vin13t:1632_8": "jhānappaṭipakkhānaṃ nīvaraṇagaṇānaṃ vikkhambhanappahānaṃ kurumānena sikkhitabbā,",
  "tika-vin13t:1632_9": "adhipaññāsikkhā pana yathānurūpaṃ samucchedavasena sānusaye kilese samucchindantena sikkhitabbā.",
  "tika-vin13t:1633": "Kasmā sikkhitabbāti ettha –",
  "tika-vin13t:1634": "Jātiādīhi dukkhehi, anekehi upaddutaṃ;",
  "tika-vin13t:1635": "Khandhalokaṃ jahitvāna, pattuṃ khemaṃ puraṃ sivaṃ.",
  "tika-vin13t:1636": "Kalyāṇaputhujjanena saha satta sekkhā sikkhanti. Arahanto sikkhitasikkhā.",
  "tika-vin13t:1637": "Ye vītamohā munipuṅgavassa;",
  "tika-vin13t:1638": "Sissesu aggā muninā pasatthā;",
  "tika-vin13t:1639": "Te tīsu sikkhāsu samattasikkhā;",
  "tika-vin13t:1640": "Tato pare kena samattasikkhāti.",
  "tika-vin13t:1641_0": "Āditoti ettha ādimhiyevāti attho, ādito paṭṭhāyāti vā. Upasampannena ca upasampannāya",
  "tika-vin13t:1641_1": "ca sikkhitabbaṃ upasampannasikkhitabbaṃ. Saha mātikāya samātikaṃ. Pubbe vuttappakāraṃ",
  "tika-vin13t:1641_2": "khuddasikkhaṃ pavakkhāmi ādarena, pakārena vā vakkhāmi ratanattayaṃ vanditvāti attho.",
  "tika-vin13t:1641_3": "Apica thero āditoti vacanena saddhāpabbajitānaṃ kulaputtānaṃ ālasiyadosena appaṭipajjantānaṃ",
  "tika-vin13t:1641_4": "aññāṇadosena aññathā paṭipajjantānaṃ saṃvegaṃ janeti. Kathaṃ? Atidullabhaṃ khaṇasamavāyaṃ",
  "tika-vin13t:1641_5": "paṭilabhitvā taṅkhaṇaṃ na kusītena vā niratthakakathāpasutena vā vītināmetabbaṃ,",
  "tika-vin13t:1641_6": "kiṃ kātabbaṃ? Ādito paṭṭhāya nirantarameva tīsu sikkhāsu ādaro janetabboti. Etthāha",
  "tika-vin13t:1641_7": "– kiṃ taṃ ratanattayaṃ nāma, yaṃ vanditvā thero khuddasikkhaṃ pavakkhatīti? Vuccate",
  "tika-vin13t:1641_8": "– buddharatanaṃ dhammaratanaṃ saṅgharatananti imāni tīṇi ratanāni. Tāni hi ratijananaṭṭhena",
  "tika-vin13t:1641_9": "“ratanānī”ti vuccanti. Apica –",
  "tika-vin13t:1642": "“Cittīkataṃ mahagghañca, atulaṃ dullabhadassanaṃ;",
  "tika-vin13t:1643": "Anomasattaparibhogaṃ, ratanaṃ tena vuccatī”ti. –",
  "tika-vin13t:1644": "Imissā gāthāya vasena ratanattho veditabbo.",
  "tika-vin13t:1645": "Mātikāvaṇṇanā",
  "tika-vin13t:1646_0": "(Kha-ja) idāni “samātika”nti vuttattā mātikaṃ tāva dassetuṃ “pārājikā ca cattāro”tiādi",
  "tika-vin13t:1646_1": "āraddhaṃ. Sabbasikkhānaṃ pana mūlabhūtattā adhisīlasikkhāva paṭhamaṃ vuttā. “Sīle",
  "tika-vin13t:1646_2": "patiṭṭhāyā”ti hi vuttaṃ. Tatrāpi mahāsāvajjattā, mūlacchejjavasena pavattanato ca",
  "tika-vin13t:1646_3": "sabbapaṭhamaṃ jānitabbāti pārājikāva paṭhamaṃ vuttāti. Idāni yathānikkhittāni mātikāpadāni",
  "tika-vin13t:1646_4": "paṭipāṭiyā vitthāretvā dassetuṃ “pārājikā ca cattāro”ti paṭhamapadaṃ uddhaṭaṃ, tassāyamattho",
  "tika-vin13t:1646_5": "– pārājikāti parājitā parājayamāpannā, sikkhāpadaṃ atikkamitvā teneva āpattiṃ āpajjitvā,",
  "tika-vin13t:1646_6": "tāya vā parājayamāpāditānametaṃ adhivacanaṃ, te pana cattāroti vuttaṃ hoti.",
  "tika-vin13t:1647": "1. Pārājikaniddesavaṇṇanā",
  "tika-vin13t:1648_0": "1-2. Idāni te dassetuṃ “maggattaye”tiādi āraddhaṃ. Tattha manussāmanussatiracchānagatānaṃ",
  "tika-vin13t:1648_1": "vasena tisso itthiyo, tayo ubhatobyañjanakā, tayo paṇḍakā, tayo purisāti pārājikavatthubhūtānaṃ",
  "tika-vin13t:1648_2": "nimittānaṃ nissayā dvādasamattā honti, tesaṃ vaccamaggappassāvamaggamukhamaggavasena",
  "tika-vin13t:1648_3": "tayo maggā. Tattha manussitthiyā tayo, amanussitthiyā tayo, tiracchānagatitthiyā",
  "tika-vin13t:1648_4": "tayoti nava, tathā manussaubhatobyañjanakādīnaṃ. Manussapaṇḍakādīnaṃ pana vaccamaggamukhamaggavasena",
  "tika-vin13t:1648_5": "dve dve katvā cha, tathā manussapurisādīnanti sabbesaṃ vasena tiṃsa maggā honti.",
  "tika-vin13t:1648_6": "Te sabbe pariggahetvā idha “maggattaye”ti vuttaṃ, tasmiṃ maggattayeti attho. Anikkhittasikkhoti",
  "tika-vin13t:1648_7": "bhikkhubhāvato cavitukāmatācittena yathālakkhaṇaṃ apaccakkhātasikkhoti attho. Santhatasanthateti",
  "tika-vin13t:1648_8": "vatthādīsu yena kenaci santhate vā asanthate vā. Allokāseti maggattayassa pakativātena",
  "tika-vin13t:1648_9": "asamphuṭṭhappadese. Nimittanti aṅgajātaṃ. Saṃsanthataṃ vā asanthataṃ vāti attano",
  "tika-vin13t:1648_10": "aṅgajātaṃ vatthādīnaṃ aññatarena paṭicchannaṃ vā appaṭicchannaṃ vā. Upādiṇṇanti anaṭṭhakāyappasādaṃ.",
  "tika-vin13t:1648_11": "Vuttappakāre maggattaye pavesanto cuto pārājikoti sambandho. Naṭṭhakāyappasādaṃ pana",
  "tika-vin13t:1648_12": "pīḷakaṃ vā cammakhilaṃ vā lomaṃ vā pavesantassa dukkaṭaṃ, manussānaṃ pana jīvamānakasarīre",
  "tika-vin13t:1648_13": "akkhināsākaṇṇacchiddavatthikosesu satthakādīhi katavaṇe vā methunarāgena tilabījamattampi",
  "tika-vin13t:1648_14": "aṅgajātaṃ pavesantassa thullaccayaṃ, avasesasarīresu upakacchakādīsu ca dukkaṭaṃ.",
  "tika-vin13t:1648_15": "Tiracchānagatānaṃ hatthiassagoṇagadrabhaoṭṭhamahiṃsādīnaṃ nāsāya thullaccayaṃ, tathā",
  "tika-vin13t:1648_16": "tesaṃ vatthikosesu. Sabbesampi tiracchānagatānaṃ akkhikaṇṇavaṇesu dukkaṭaṃ, tathā",
  "tika-vin13t:1648_17": "tesaṃ avasesasarīresupi.",
  "tika-vin13t:1649_0": "Idāni pavesanaṃ nāma na kevalaṃ attupakkameneva hoti, bhikkhupaccatthikādīnaṃ pana",
  "tika-vin13t:1649_1": "vasena parūpakkamenāpi hoti, tatthāpi sevanacitte sati pārājiko hotīti dassanatthaṃ",
  "tika-vin13t:1649_2": "“atha vā”tiādi vuttaṃ. Tassattho – yo bhikkhu pavesanapaviṭṭhaṭhitauddhāraṇakkhaṇesu",
  "tika-vin13t:1649_3": "sādiyati, tasmiṃ khaṇe sevanacittaṃ upaṭṭhapeti, sopi pārājiko hoti. Yo pana bhikkhu",
  "tika-vin13t:1649_4": "sabbaso asādiyanto āsīvisamukhaṃ aṅgārakāsuñca paviṭṭhaṃ viya maññati, so nipparādho",
  "tika-vin13t:1649_5": "hoti. Ettha ṭhitaṃ nāma sukkavissaṭṭhisamayappavatti.",
  "tika-vin13t:1650": "Paṭhamaṃ.",
  "tika-vin13t:1651_0": "3-4. Idāni dutiyaṃ dassetuṃ “ādiyeyyā”tiādimāha. “Ādiyeyyā”tiādīnaṃ padānaṃ “adinnaṃ",
  "tika-vin13t:1651_1": "theyyacittena bhave pārājiko”ti iminā sambandho. Ādiyeyyāti ārāmādiṃ abhiyuñjitvā",
  "tika-vin13t:1651_2": "yo bhikkhu gaṇheyya, so bhave pārājikoti attho. Evaṃ sesesupi. Hareyyāti vetanena",
  "tika-vin13t:1651_3": "vā mittabhāvena vā aññassa bhaṇḍaṃ haranto puna theyyacitte uppanne “sīse bhāraṃ",
  "tika-vin13t:1651_4": "theyyacitto āmasatī”tiādinā gaṇheyyāti attho. Avahareyyāti “upanikkhittaṃ bhaṇḍaṃ",
  "tika-vin13t:1651_5": "‘dehi me bhaṇḍa’nti vuccamāno ‘nāhaṃ gaṇhāmī”tiādinā avahareyya. Iriyāpathaṃ kopeyyāti",
  "tika-vin13t:1651_6": "“sahabhaṇḍahārakaṃ nessāmī”ti teneva purisena taṃ netuṃ tassa gamanapathaṃ vāretvā",
  "tika-vin13t:1651_7": "aññena maggena taṃ santajjetvā neti, evaṃ nentassa tassa purisassa paṭhamapāde thullaccayaṃ,",
  "tika-vin13t:1651_8": "dutiyapāduddhāre pārājikaṃ. “Thalaṭṭhaṃ bhaṇḍaṃ theyyacitto āmasatī”tiādinā ṭhānā",
  "tika-vin13t:1651_9": "cāveyya. Parikappitaṭṭhānaṃ vā suṅkaghātaṃ vā atikkāmento saṅketaṃ vītināmeyya. Yaṃ",
  "tika-vin13t:1651_10": "kiñci parapariggahitaṃ sassāmikaṃ bhaṇḍaṃ tehi sāmikehi kāyena vā vācāya vā na dinnanti adinnaṃ.",
  "tika-vin13t:1652_0": "Idāni na imināva ākārena avahārako pārājiko hoti, aññathāpi hotīti dassetuṃ “atha",
  "tika-vin13t:1652_1": "vā”tiādi vuttaṃ. Theyyāvahārako ca balāvahārako ca kusāvahārako ca paṭicchannāvahārako",
  "tika-vin13t:1652_2": "ca parikappāvahārako ca bhave pārājikoti sambandho. Tattha theyyāvahāro nāma sandhicchedādīhi",
  "tika-vin13t:1652_3": "vā kaṃsakūṭamānakūṭatulākūṭādīhi vā vañcetvā gahaṇaṃ. Pasayhāvahāro balāvahāro. Kusasaṅkamanaṃ",
  "tika-vin13t:1652_4": "katvā parakoṭṭhāsaggahaṇaṃ kusāvahāro. Parabhaṇḍaṃ paṃsuādinā paṭicchādetvā sāmikesu",
  "tika-vin13t:1652_5": "apassitvā gatesu paccāgantvā gahaṇaṃ paṭicchannāvahāro. Parikappāvahāro pana duvidho",
  "tika-vin13t:1652_6": "bhaṇḍokāsavasena. Tattha “sāṭako ce, gaṇhissāmi, suttañce, na gaṇhissāmī”ti bhaṇḍaṃ",
  "tika-vin13t:1652_7": "parikappetvā andhakāre pasibbakaṃ gaṇhāti. Tattha ce sāṭako hoti, uddhāreyeva pārājikaṃ.",
  "tika-vin13t:1652_8": "Sace suttaṃ hoti, rakkhati, puna “sutta”nti ñatvāpi “yaṃ laddhaṃ, taṃ gahetabba”nti",
  "tika-vin13t:1652_9": "uggaṇhanto uddhāreyeva pārājikaṃ, ayaṃ bhaṇḍaparikappo. Okāsaparikappo gabbhadvārappamukhavihārādīnaṃ",
  "tika-vin13t:1652_10": "vasena paricchedaṃ karoti “sace maṃ etthantare passanti, dassāmi, no ce passanti,",
  "tika-vin13t:1652_11": "gaṇhitvā gacchāmī”ti, tassa taṃ parikappitaparicchedaṃ atikkamantassa padavārena",
  "tika-vin13t:1652_12": "pārājikaṃ veditabbaṃ, ayaṃ okāsaparikappo.",
  "tika-vin13t:1653_0": "Idāni imasmiṃ adinnādāne vinicchayanayaṃ dassetuṃ “bhaṇḍakālagghadesehī”tiādi vuttaṃ.",
  "tika-vin13t:1653_1": "Etthāti adinnādāne. Nicchayoti vinicchayo kātabboti attho. Tattha kenaci bhikkhunā",
  "tika-vin13t:1653_2": "“mayā idaṃ nāma bhaṇḍaṃ theyyacittena gahita”nti vutte vinayadharena sahasāva taṃ",
  "tika-vin13t:1653_3": "āpattiṃ anāropetvā tassa bhaṇḍassa sāmikaassāmikabhāvaṃ upaparikkhitvā yadi sassāmikaṃ,",
  "tika-vin13t:1653_4": "tassa bhaṇḍassa agghavasena āpattiyā kāretabbo. Sace nirālayakāle gahitaṃ, pārājikena",
  "tika-vin13t:1653_5": "na kāretabbo, ayaṃ bhaṇḍavasena vinicchayo.",
  "tika-vin13t:1654_0": "Kāloti avahārakālo. Tadeva hi bhaṇḍaṃ kadāci mahagghaṃ hoti, kadāci appagghaṃ, tasmā",
  "tika-vin13t:1654_1": "yasmiṃ kāle avahaṭaṃ, tasmiṃ kāle yo tassa aggho, tena agghena āpattiyā kāretabbo,",
  "tika-vin13t:1654_2": "ayaṃ kālavasena vinicchayo.",
  "tika-vin13t:1655_0": "Agghoti bhaṇḍaggho. Navabhaṇḍassa hi yo aggho, so pacchā parihāyati, tasmā sabbadā",
  "tika-vin13t:1655_1": "bhaṇḍaṃ pakatiagghavaseneva na kāretabbaṃ, ayaṃ agghavasena vinicchayo. Desoti avahāradeso.",
  "tika-vin13t:1655_2": "Bhaṇḍuṭṭhānadese hi bhaṇḍaṃ appagghaṃ hoti, aññattha mahagghaṃ, tasmā yasmiṃ dese",
  "tika-vin13t:1655_3": "bhaṇḍaṃ avahaṭaṃ, tasmiṃyeva dese agghena kāretabbo, ayaṃ desavasena vinicchayo.",
  "tika-vin13t:1656": "Paribhogenapi sāṭakādikassa bhaṇḍassa aggho parihāyati, tasmā tassa paribhogavasena parihīnāparihīnabhāvo upaparikkhitabbo, ayaṃ paribhogavasena vinicchayo.",
  "tika-vin13t:1657": "Dutiyaṃ.",
  "tika-vin13t:1658_0": "5. Idāni tatiyaṃ dassetuṃ “manussaviggaha”ntiādi āraddhaṃ. Tattha manussaviggahanti",
  "tika-vin13t:1658_1": "paṭisandhiviññāṇena saddhiṃ uppannaṃ kalalarūpaṃ ādiṃ katvā pakatiyā vīsativassasatāyukassa",
  "tika-vin13t:1658_2": "sattassa yāva maraṇakālā etthantare anupubbena vuddhippatto attabhāvo, eso manussaviggaho",
  "tika-vin13t:1658_3": "nāma, evarūpaṃ manussaviggahanti attho. Ciccāti vadhakacetanāvasena sañcetetvā pakappetvā",
  "tika-vin13t:1658_4": "abhivitaritvā vītikkamoti attho. Jīvitā vā viyojayeti vuttappakāraṃ manussaviggahaṃ",
  "tika-vin13t:1658_5": "kalalakālepi tāpanamaddanehi vā bhesajjasampadānena vā tato vā uddhampi tadanurūpena",
  "tika-vin13t:1658_6": "upakkamena santativikopanavasena yo jīvitā viyojeyya, so cuto bhaveti sambandho.",
  "tika-vin13t:1658_7": "Kiñca bhiyyo – “satthahārakaṃ vā”tiādi vuttaṃ. Ettha haratīti hārakaṃ, kiṃ harati?",
  "tika-vin13t:1658_8": "Jīvitaṃ, haritabbanti vā hārakaṃ, upanikkhipitabbanti attho, satthañca taṃ hārakañcāti",
  "tika-vin13t:1658_9": "satthahārakaṃ. Assāti manussaviggahassa. Yathā manussaviggaho icchiticchitakkhaṇe",
  "tika-vin13t:1658_10": "taṃ asiādisatthaṃ paṭilabhati, tathā sayaṃ maraṇacetano maraṇādhippāyo hutvā upanikkhipeyya.",
  "tika-vin13t:1658_11": "Sopi cuto bhaveti attho. Etena thāvarappayogaṃ dasseti.",
  "tika-vin13t:1659_0": "6-7. Idāni “maraṇavaṇṇaṃ vā saṃvaṇṇeyyā”tiādividhiṃ dassetuṃ “gāheyya maraṇūpāyaṃ,",
  "tika-vin13t:1659_1": "vadeyya maraṇe guṇa”nti vuttaṃ. Tattha “satthaṃ vā āhara, visaṃ vā khāda, rajjuyā",
  "tika-vin13t:1659_2": "vā ubbandhitvā kālaṃ karohī”tiādinā nayena maraṇatthāya upāyaṃ gāheyya. Maraṇasaṃvaṇṇanā",
  "tika-vin13t:1659_3": "panettha bahuvidhā “kāyena saṃvaṇṇeti, vācāya kāyavācāya dūtena lekhāya vā saṃvaṇṇetī”ti",
  "tika-vin13t:1659_4": "vuttattā. Tattha kāyena saṃvaṇṇeti nāma kāyena viññāpeti. “Yo papāte papatanādīni",
  "tika-vin13t:1659_5": "katvā marati, so dhanaṃ vā labhati, yasaṃ vā labhati, saggaṃ vā gacchatī”tiādinā",
  "tika-vin13t:1659_6": "nayena saṃvaṇṇeti, āpatti dukkaṭassa. Tassa vacanaṃ sutvā koci “marissāmī”ti dukkhaṃ",
  "tika-vin13t:1659_7": "vedanaṃ uppādeti, thullaccayaṃ. Marati ce, pārājikaṃ. Evaṃ sesesupi. Dūtena saṃvaṇṇanāyaṃ",
  "tika-vin13t:1659_8": "pana dūtassa sāsanaṃ ārocāpeti “evaṃ ārocehī”ti, “yo evaṃ marati, so dhanaṃ vā labhatī”ti",
  "tika-vin13t:1659_9": "sabbaṃ purimasadisameva. Lekhāya saṃvaṇṇeti nāma giripabbatapurāṇādilekhaṃ likhati,",
  "tika-vin13t:1659_10": "“yo evaṃ maratī”tiādi vuttanayameva. Etthāpi yo maraṇūpāyaṃ vā gāheyya, maraṇe vā",
  "tika-vin13t:1659_11": "guṇaṃ vadeyya, so cuto bhaveti sambandho.",
  "tika-vin13t:1660_0": "Idāni pana imassa manussaviggahassa chabbidhe payoge dassetuṃ “payogā”tiādi āraddhaṃ.",
  "tika-vin13t:1660_1": "Sāhatthikanissaggikaāṇattikathāvaraiddhimayavijjāmayānaṃ vasena tassa manussaviggahassa",
  "tika-vin13t:1660_2": "chappayogāti adhippāyo. Tattha sāhatthikoti sayaṃ mārentassa kāyena vā kāyappaṭibaddhena",
  "tika-vin13t:1660_3": "vā paharaṇaṃ. Nissaggikoti dūre ṭhitaṃ māretukāmassa kāyādīhi ususattiyantapāsāṇādīnaṃ",
  "tika-vin13t:1660_4": "nissajjanaṃ. Āṇattikoti “asukaṃ nāma mārehī”ti aññaṃ āṇāpentassa āṇāpanaṃ. Thāvaroti",
  "tika-vin13t:1660_5": "opātakkhaṇanaṃ, apassenasaṃvidhānaṃ, asiādīnaṃ upanikkhipanaṃ, taḷākādīsu visasampayojanaṃ,",
  "tika-vin13t:1660_6": "rūpūpahāroti evamādi. Kammavipākajāya iddhiyā payojanaṃ iddhipayogaṃ. Māraṇatthāya",
  "tika-vin13t:1660_7": "vijjānaṃ parijappanaṃ vijjāmayoti.",
  "tika-vin13t:1661_0": "Idāni imesu chasu payogesu āṇattiyaṃ saṅketavisaṅketataṃ dassetuṃ “kālavatthāvudhiriyāpathā”tiādimāha.",
  "tika-vin13t:1661_1": "Tattha kāloti pubbaṇhasāyanhādikālo ca yobbanathāvariyādikālopi ca. Imesu yaṃ kiñci",
  "tika-vin13t:1661_2": "kālaṃ niyametvā “imasmiṃ nāma kāle mārehī”ti āṇatto sace tasmiṃyeva kāle māreti,",
  "tika-vin13t:1661_3": "āṇattikkhaṇeyeva pārājikaṃ. Sace niyamitakālato pure vā pacchā vā māreti, āṇāpako",
  "tika-vin13t:1661_4": "muccati. Vatthūti māretabbo puggalo. Sace āṇatto tameva māreti, āṇāpakassa āṇattikkhaṇeyeva",
  "tika-vin13t:1661_5": "pārājikaṃ. Atha aññaṃ māreti, āṇāpako muccati. Evaṃ sesesupi vuttanayeneva vinicchayo",
  "tika-vin13t:1661_6": "veditabbo. Āvudhanti asiādi. Iriyāpathoti māretabbassa gamanaṃ vā nisajjā vāti evamādiko.",
  "tika-vin13t:1661_7": "Kiriyāvisesoti vijjhanaṃ vā chedanaṃ vā bhedanaṃ vā sūlāropanaṃ vāti evamādiko. Okāsoti",
  "tika-vin13t:1661_8": "gāmo vā vanaṃ vā gehaṃ vāti evamādiko. Imesu yathā yathā vadhako āṇatto, tathā tathā",
  "tika-vin13t:1661_9": "kate āṇāpakassa āpatti, aññathā kate visaṅketo hoti. Āṇattiyaṃ pana ayaṃ viseso “adhiṭṭhāyāti",
  "tika-vin13t:1661_10": "adhiṭṭhahitvā āṇāpeti ‘evaṃ vijjha, evaṃ pahara, evaṃ ghātehī”ti vuttāya pāḷiyā labbhatīti ñātabbo.",
  "tika-vin13t:1662": "Tatiyaṃ.",
  "tika-vin13t:1663_0": "8-9. Idāni catutthaṃ dassetuṃ “jhānādibheda”ntiādimāha. Tassattho – “jhānaṃ vimokkho",
  "tika-vin13t:1663_1": "samādhi samāpatti ñāṇadassanaṃ maggabhāvanā phalasacchikiriyā kilesappahānaṃ vinīvaraṇatā",
  "tika-vin13t:1663_2": "cittassa suññāgāre abhiratī”ti evaṃ vuttaṃ uttarimanussadhammaṃ attani natthitāya",
  "tika-vin13t:1663_3": "nosantaṃ “mayi atthī”ti attani vā taṃ “ahaṃ ettha sandissāmī”ti attānaṃ vā tattha",
  "tika-vin13t:1663_4": "upanetvā dīpento cuto bhave. Koṭṭhāsaṃ vāti ettha “jhānalābhī, vimokkhalābhī, samādhilābhī,",
  "tika-vin13t:1663_5": "samāpattilābhīmhī”ti evamādinā nayena koṭṭhāsato vāti attho. Ekekaṃ vāti “paṭhamassa",
  "tika-vin13t:1663_6": "jhānassa lābhī, dutiyassa jhānassa lābhīmhī”ti evamādinā nayena ekekaṃ vāti attho.",
  "tika-vin13t:1663_7": "“Atītabhave sotāpannomhī”ti vadato atītabhavaṃ sandhāya kathitattā pārājikaṃ natthi,",
  "tika-vin13t:1663_8": "tasmā “paccuppannabhavassita”nti vuttaṃ, tassa paccuppannabhavanissitaṃ katvāti attho.",
  "tika-vin13t:1663_9": "Aññāpadesarahitanti “yo te vihāre vasati, so bhikkhu paṭhamassa jhānassa lābhī”tiādinā",
  "tika-vin13t:1663_10": "nayena aññāpadesaṃ vināti attho. Evaṃ dīpento hi thullaccayamāpajjati. Dīpentoti",
  "tika-vin13t:1663_11": "“paṭhamaṃ jhānaṃ samāpajjiṃ, samāpajjāmi, samāpanno, paṭhamassa jhānassa lābhīmhi,",
  "tika-vin13t:1663_12": "vasīmhi, sacchikataṃ assā”ti evamādinā nayena dīpentoti attho. “Adhigato”ti māno",
  "tika-vin13t:1663_13": "adhimāno, so yassa natthi, so anadhimāniko. Kena evaṃ dīpentoti ce? Taṃ dassetuṃ",
  "tika-vin13t:1663_14": "“kāyena vācā”tiādi vuttaṃ, kāyena vā vācāya vā tadubhayena vāti attho. Viññattipatheti",
  "tika-vin13t:1663_15": "yattha ṭhito manussajātiko gahaṭṭho vā pabbajito vā tassa vacanaṃ pakatisotena sutvā",
  "tika-vin13t:1663_16": "samanantarameva “imaṃ nāma esa vadatī”ti jānāti, tattha ṭhatvā dīpento cuto bhave,",
  "tika-vin13t:1663_17": "na devabrahmādīsu aññatarena ñāteti attho.",
  "tika-vin13t:1664": "Catutthaṃ.",
  "tika-vin13t:1665_0": "10. Idāni catunnampi sādhāraṇavinicchayaṃ vattuṃ “pārājikete cattāro”tiādimāha. Tatthāyaṃ",
  "tika-vin13t:1665_1": "saṅkhepo – cattāropi ete pārājikā “ekakammaṃ ekuddeso samasikkhatā”ti evaṃ vuttasaṃvāsassa",
  "tika-vin13t:1665_2": "abhabbatāya asaṃvāsā, yathāpure pubbe gihikāle ca anupasampannakāle ca asaṃvāsikā,",
  "tika-vin13t:1665_3": "evaṃ pacchā pārājikaṃ āpannāpi asaṃvāsāti. Kiñca bhiyyo – abhabbā bhikkhubhāvāya",
  "tika-vin13t:1665_4": "puna tena attabhāvena upasampadāya avatthutāya upasampannā bhavitumpi abhabbāti attho.",
  "tika-vin13t:1665_5": "Kiṃ viyāti ce? Sīsacchinnova jīvituṃ, yathāpi sīsacchinno tena attabhāvena puna jīvituṃ",
  "tika-vin13t:1665_6": "abhabbo, evamime cattāroti adhippāyo.",
  "tika-vin13t:1666_0": "11. Idāni imesu catūsu pārājikesu ye pariyāyāṇattīhi sambhavanti, te dassetuṃ “pariyāyo",
  "tika-vin13t:1666_1": "cā”tiādi vuttaṃ. Tattha pariyāyoti maraṇādhippāyassa kāyapayogo vā vacīpayogo vā.",
  "tika-vin13t:1666_2": "Tasmā “yo īdise muhutte satthaṃ vā āharitvā visaṃ vā khāditvā sobbhādīsu vā papatitvā",
  "tika-vin13t:1666_3": "marati, so dhanaṃ vā labhati, yasaṃ vā labhatī”tiādinā nayena maraṇaṃ abhinandanto",
  "tika-vin13t:1666_4": "“idaṃ sutvā yo koci maratū”ti yo pariyāyena vadati, taṃ sutvā sace koci tathā marati,",
  "tika-vin13t:1666_5": "pārājikaṃ. Niyamitena pana yaṃ sandhāya vuttaṃ, tasseva maraṇe pārājikaṃ. Āṇatti",
  "tika-vin13t:1666_6": "pana vuttatthāyeva. Tatiye manussaviggahapārājike labbhatīti sambandho. Dutiye pana",
  "tika-vin13t:1666_7": "adinnādāne āṇatti eva labbhati, na pariyāyoti attho. Kasmā naṃ pariyāyena nāpajjatīti?",
  "tika-vin13t:1666_8": "Yathā manussaviggahe “maraṇavaṇṇaṃ vā saṃvaṇṇeyyā”ti vuttaṃ, tathā idha adinnādāne",
  "tika-vin13t:1666_9": "“vaṇṇaṃ vā saṃvaṇṇeyyā”ti avuttattā. Sesesūti paṭhamacatutthesu pariyāyāṇattidvayaṃ",
  "tika-vin13t:1666_10": "na labbhatīti attho.",
  "tika-vin13t:1667": "12. Idāni catūsupi yathāsambhavaṃ aṅgabhedaṃ dassetuṃ “sevetukāmatācitta”ntiādi vuttaṃ. Tattha methunadhammassāti methunadhammapārājikassa. Budhāti vinayadharā.",
  "tika-vin13t:1668_0": "13. Manussasanti manussasantakatā. Etena petatiracchānagatapariggahesu anāpattīti",
  "tika-vin13t:1668_1": "dīpitaṃ hoti. Tathāsaññīti manussasantakavasena parapariggahitasaññīti attho. Vatthuno",
  "tika-vin13t:1668_2": "garutāti pañcamāsakaṃ vā atirekapañcamāsakaṃ vā tadagghanakaṃ bhaṇḍaṃ vā hotīti attho.",
  "tika-vin13t:1668_3": "Avahāro cāti pañcavīsatiyā avahāresu yena kenaci avahāro hotīti attho. Adinnādānahetuyoti",
  "tika-vin13t:1668_4": "adinnādānapārājikassa etāni pañca aṅgānīti adhippāyo.",
  "tika-vin13t:1669_0": "14. Pāṇo mānussakoti manussajātikapāṇo. Tasmiṃ pāṇe pāṇasaññitā. Ghātacetanāti vadhakacetanā.",
  "tika-vin13t:1669_1": "Payogoti taṃsamuṭṭhito sāhatthikādīnaṃ channaṃ payogānaṃ aññatarapayogo. Tena payogena",
  "tika-vin13t:1669_2": "maraṇaṃ. Pañcete vadhahetuyoti manussaviggahapārājikassa pañca aṅgānīti attho.",
  "tika-vin13t:1670_0": "15. Asantatāti uttarimanussadhammassa attani asantatā cāti attho. Pāpamicchatāyārocanāti",
  "tika-vin13t:1670_1": "iminā yo kevalaṃ pāpamicchataṃ vinā mandattā momūhattā bhaṇati, tassa anāpattīti",
  "tika-vin13t:1670_2": "dīpitaṃ hoti. Tassāti yassa āroceti, tassa manussajātitā ca. “Yo te vihāre vasati,",
  "tika-vin13t:1670_3": "so bhikkhu arahā”tiādinā nāññāpadeso ca. Tadevāti tadā eva taṅkhaṇeyeva jānanaṃ.",
  "tika-vin13t:1670_4": "Asantadīpaneti uttarimanussadhammārocanapārājiketi attho.",
  "tika-vin13t:1671_0": "16. Idāni “pārājikā ca cattāro”ti ettha ca-saddena saṅgahitehi saddhiṃ samodhānetvā",
  "tika-vin13t:1671_1": "dassetuṃ “asādhāraṇā cattāro”tiādi vuttaṃ. Tattha ubbhajāṇumaṇḍalikā vajjappaṭicchādikā",
  "tika-vin13t:1671_2": "ukkhittānuvattikā aṭṭhavatthukāti ime cattāro bhikkhunīnaṃ bhikkhūhi asādhāraṇā nāma.",
  "tika-vin13t:1671_3": "Etāsu ubbhajāṇumaṇḍalikā nāma yā kāyasaṃsaggarāgena avassutā teneva rāgena avassutassa",
  "tika-vin13t:1671_4": "manussapurisassa akkhakānaṃ adho, jāṇumaṇḍalānaṃ kapparānañca upari yena kenaci sarīrāvayavena",
  "tika-vin13t:1671_5": "āmasanādiṃ sādiyati, tassā adhivacanaṃ. Yā pana bhikkhunī aññissā bhikkhuniyā pārājikasaṅkhātaṃ",
  "tika-vin13t:1671_6": "vajjaṃ jānaṃ paṭicchādeti, sā vajjappaṭicchādikā nāma. Samaggena pana saṅghena ukkhittaṃ",
  "tika-vin13t:1671_7": "bhikkhuṃ yā bhikkhunī yaṃdiṭṭhiko so hoti, tassā diṭṭhiyā gahaṇavasena anuvattati,",
  "tika-vin13t:1671_8": "sā ukkhittānuvattikā nāma. Yā pana kāyasaṃsaggarāgena tintā tathāvidhasseva purisassa",
  "tika-vin13t:1671_9": "hatthaggahaṇaṃ vā saṅghāṭikaṇṇaggahaṇaṃ vā sādiyati, kāyasaṃsaggasaṅkhātassa asaddhammassa",
  "tika-vin13t:1671_10": "paṭisevanatthāya purisassa hatthapāse santiṭṭhati vā, tattha ṭhatvā sallapati vā,",
  "tika-vin13t:1671_11": "saṅketaṃ vā gacchati, purisassa āgamanaṃ vā sādiyati, kenaci vā paṭicchannokāsaṃ",
  "tika-vin13t:1671_12": "pavisati, hatthapāse ṭhatvā kāyaṃ upasaṃharati, ayaṃ aṭṭhavatthukā nāmāti veditabbā.",
  "tika-vin13t:1672_0": "Abhabbakā ekādasāti ettha paṇḍako theyyasaṃvāsako titthiyapakkantako tiracchānagato",
  "tika-vin13t:1672_1": "mātughātako pitughātako arahantaghātako bhikkhunidūsako saṅghabhedako lohituppādako",
  "tika-vin13t:1672_2": "ubhatobyañjanakoti ime ekādasa abhabbapuggalā nāma. Vibbhantā bhikkhunīti yadā bhikkhunī",
  "tika-vin13t:1672_3": "vibbhamitukāmā hutvā setavatthaṃ vā kāsāyameva vā gihinivāsanākārena nivāseti, tadā",
  "tika-vin13t:1672_4": "pārājikamāpannā nāma hoti, puna upasampadaṃ na labhati, sā ca pārājikāti attho. Mudupiṭṭhiko",
  "tika-vin13t:1672_5": "nāma kataparikammāya mudukāya piṭṭhiyā samannāgato. So ettāvatā na pārājiko, atha",
  "tika-vin13t:1672_6": "kho yadā anabhiratiyā pīḷito attano aṅgajātaṃ attano mukhamaggavaccamaggesu aññataraṃ",
  "tika-vin13t:1672_7": "paveseti, tadā pārājiko hoti.",
  "tika-vin13t:1673_0": "17-18. Lambīti aṅgajātassa dīghattā evaṃ vutto. Sopi yadā anabhiratiyā pīḷito attano",
  "tika-vin13t:1673_1": "aṅgajātaṃ attano mukhe vā vaccamagge vā paveseti, tadā pārājiko hoti. Mukhena gaṇhantoti",
  "tika-vin13t:1673_2": "ettha yo anabhiratiyā pīḷito parassa suttassa vā pamattassa vā aṅgajātaṃ attano mukhena",
  "tika-vin13t:1673_3": "gaṇhāti, so cāti attho. Tatthevāti parassa aṅgajātevāti attho. Yo anabhiratiyā pīḷito",
  "tika-vin13t:1673_4": "parassa aṅgajātaṃ kammaniyaṃ disvā attano vaccamaggena tassa upari nisīdati, taṃ",
  "tika-vin13t:1673_5": "attano vaccamaggaṃ paveseti, so cāti attho. Ete cattāro anulomikā methunassāti sambandho.",
  "tika-vin13t:1673_6": "Kathamiti ce? Magge maggappavesanasadisatāya, na ubhinnaṃ rāgavasena sadisabhāvūpagatānaṃ",
  "tika-vin13t:1673_7": "dvayaṃdvayasamāpattisadisatāya. Idhāgatā cattāroti methunadhammādivasena pārājikā",
  "tika-vin13t:1673_8": "cattāro cāti evaṃ samodhānato catuvīsati pārājikāti attho.",
  "tika-vin13t:1674_0": "Etthāha – mātughātakapitughātakaarahantaghātakā tatiyapārājikaṃ āpannā, bhikkhunidūsako",
  "tika-vin13t:1674_1": "lambīādayo cattāro paṭhamapārājikaṃ āpannāyevāti katvā kuto catuvīsatīti? Adhippāyo",
  "tika-vin13t:1674_2": "panettha atthi, mātughātakādayo hi cattāro idha anupasampannāyeva adhippetā, lambīādayo",
  "tika-vin13t:1674_3": "cattāro kiñcāpi paṭhamapārājikena saṅgahitā, yasmā ekena pariyāyena methunadhammaṃ",
  "tika-vin13t:1674_4": "appaṭisevinopi honti, tasmā visuṃ vuttāti. Pārājikavinicchayo.",
  "tika-vin13t:1675": "Pārājikaniddesavaṇṇanā niṭṭhitā.",
  "tika-vin13t:1676": "2. Saṅghādisesaniddesavaṇṇanā",
  "tika-vin13t:1677_0": "19. Idāni saṅghādisesaṃ pakāsetuṃ “garukā navā”tiādi āraddhaṃ. Garukāti saṅghādisesā",
  "tika-vin13t:1677_1": "idha adhippetā, aññattha pana pārājikāpi saṅgayhanti. Kasmā “terasā”ti avatvā “navā”ti",
  "tika-vin13t:1677_2": "vuttanti ce? Vītikkamakkhaṇeyeva āpajjitabbattā paṭhamāpattikā vuttā, yāvatatiyakā",
  "tika-vin13t:1677_3": "pana cattāro saṅghādisesā saṅghāyattattā cirena āpajjantīti na vuttā. Tattha mocetukāmatāti",
  "tika-vin13t:1677_4": "mocetukāmatāyāti attho “alajjitā”tiādīsu viya. Iminā pana nayena mocanassādo muccanassādo",
  "tika-vin13t:1677_5": "muttassādo methunassādo phassassādo kaṇḍūvanassādo dassanassādo nisajjanassādo vācassādo",
  "tika-vin13t:1677_6": "gehasitapemaṃ vanabhaṅgiyanti ekādasa assādā vuttā, tesu ekaṃyeva mocanassādaṃ gahetvā",
  "tika-vin13t:1677_7": "sesā paṭikkhittā honti.",
  "tika-vin13t:1678_0": "Tesaṃ assādānaṃ vasena evaṃ vinicchayo veditabbo – mocetuṃ assādo mocanassādo. Mocanassādacetanāya",
  "tika-vin13t:1678_1": "nimitte upakkamati, muccati, saṅghādiseso. Na muccati ce, thullaccayaṃ. Muccanassāde",
  "tika-vin13t:1678_2": "sace attano dhammatāya muccamānaṃ assādeti, na upakkamati, anāpatti. Sace muccamānaṃ",
  "tika-vin13t:1678_3": "assādento upakkamitvā moceti, saṅghādisesova. Attano dhammatāya mutte assādo muttassādo.",
  "tika-vin13t:1678_4": "Etthāpi upakkamassa natthitāya anāpatti. Evaṃ sabbattha. Methunassādena itthiṃ gaṇhantassa",
  "tika-vin13t:1678_5": "muttepi anāpatti, ayaṃ methunassādo. Phassassādo duvidho ajjhattiko bāhiro cāti.",
  "tika-vin13t:1678_6": "Tattha ajjhattike tāva attano nimittaṃ “thaddhaṃ mudukanti jānissāmī”ti vā lolabhāvena",
  "tika-vin13t:1678_7": "vā kīḷāpayato sace muccati, anāpatti. Bāhiraphassassāde kāyasaṃsaggarāgena mātugāmaṃ",
  "tika-vin13t:1678_8": "phusato āliṅgato ca mutte anāpatti. Kaṇḍūvanassāde daddukacchādīnaṃ vasena khajjamānaṃ",
  "tika-vin13t:1678_9": "nimittaṃ kaṇḍūvanassādena kaṇḍūvato muttepi anāpatti. Dassanassāde mātugāmassa anokāsaṃ",
  "tika-vin13t:1678_10": "upanijjhāyato muttepi anāpatti. Nisajjanassāde mātugāmena saddhiṃ raho nisinnassa",
  "tika-vin13t:1678_11": "muttepi anāpatti. Vācāya assādo vācassādo. Tena assādena mātugāmaṃ methunappaṭisaṃyuttāhi",
  "tika-vin13t:1678_12": "vācāhi obhāsantassa muttepi anāpatti. Gehasitapeme mātādīnaṃ mātādipemena āliṅganādiṃ",
  "tika-vin13t:1678_13": "karontassa muttepi anāpatti. Vanabhaṅge ca santhavakaraṇatthāya itthiyā pesitaṃ pupphādivanabhaṅgasaññitaṃ",
  "tika-vin13t:1678_14": "paṇṇākāraṃ “itthannāmāya nāma idaṃ me pesita”nti assādena āmasantassa muttepi anāpatti.",
  "tika-vin13t:1678_15": "Etesu pana mocanassādavaseneva upakkamantassa āpatti, sesānaṃ vasena anāpattīti veditabbaṃ.",
  "tika-vin13t:1679_0": "Sukkassāti “nīlaṃ pītakaṃ lohitakaṃ odātaṃ takkavaṇṇaṃ dakavaṇṇaṃ telavaṇṇaṃ khīravaṇṇaṃ",
  "tika-vin13t:1679_1": "dadhivaṇṇaṃ sappivaṇṇa”nti evaṃ āgatesu dasasu vaṇṇesu yassa kassaci sukkassāti adhippāyo.",
  "tika-vin13t:1679_2": "Upakkammāti “ajjhattarūpe moceti, bahiddhārūpe moceti, ajjhattabahiddhārūpe moceti,",
  "tika-vin13t:1679_3": "ākāse kaṭiṃ kampento mocetī”ti evaṃ vuttesu catūsu upāyesu aññatarena upāyena “rāgūpatthambhe",
  "tika-vin13t:1679_4": "moceti, vaccūpatthambhe moceti, passāvūpatthambhe moceti, vātūpatthambhe moceti,",
  "tika-vin13t:1679_5": "uccāliṅgapāṇakadaṭṭhūpatthambhe mocetī”ti evaṃ vuttesu pañcasu kālesu kismiñci kāle",
  "tika-vin13t:1679_6": "aṅgajāte kammaniyaṃ patte “ārogyatthāya moceti, sukhatthāya moceti, bhesajjatthāya,",
  "tika-vin13t:1679_7": "dānatthāya, puññatthāya, yaññatthāya, saggatthāya, bījatthāya, vīmaṃsatthāya, davatthāya",
  "tika-vin13t:1679_8": "mocetī”ti evaṃ vuttesu dasasu adhippāyesu yena kenaci adhippāyena hatthādīsu yena",
  "tika-vin13t:1679_9": "kenaci upakkamitvāti attho. Vimocayanti antamaso yaṃ ekā khuddakamakkhikā piveyya,",
  "tika-vin13t:1679_10": "tattakampi mocentoti attho. Aññatra supinantenāti yā supinante sukkavissaṭṭhi hoti,",
  "tika-vin13t:1679_11": "taṃ ṭhapetvāti attho. Samaṇoti yo koci upasampanno. Garukanti saṅghādisesaṃ. Phuseti āpajjeyyāti attho.",
  "tika-vin13t:1680": "Sukkavissaṭṭhisikkhāpadaṃ paṭhamaṃ.",
  "tika-vin13t:1681_0": "20. Idāni kāyasaṃsaggaṃ dīpetuṃ “itthisaññī”tiādi āraddhaṃ. Tattha itthisaññīti tadahujātāyapi",
  "tika-vin13t:1681_1": "manussitthiyā itthisaññīyeva hutvāti attho. Sace tattha vematiko vā paṇḍakapurisatiracchānagatasaññī",
  "tika-vin13t:1681_2": "vā hoti, thullaccayaṃ, tathā itthiyā kāyena kāyappaṭibaddhāmasane ca kāyappaṭibaddhena",
  "tika-vin13t:1681_3": "kāyāmasane ca yakkhīpetīpaṇḍakānaṃ kāyena kāyāmasane ca. Purisatiracchānagatitthīnaṃ",
  "tika-vin13t:1681_4": "pana kāyena kāyāmasanepi dukkaṭaṃ, tathā yakkhīādīnaṃ kāyena kāyappaṭibaddhādīsu",
  "tika-vin13t:1681_5": "ca. Matitthiyā pana thullaccayaṃ. Kāyasaṃsaggarāgavāti iminā mātupemādiṃ mokkhādhippāyañca",
  "tika-vin13t:1681_6": "paṭikkhipati. Samphusantoti kāyasaṃsaggarāgena upakkamma antamaso lomenapi manussitthiṃ",
  "tika-vin13t:1681_7": "samphusantoti atthasambandho. Iminā yo itthiyā āliṅgatopi kāyena na vāyamati, kevalaṃ",
  "tika-vin13t:1681_8": "phassaṃyeva anubhavati, tassa anāpattīti dīpitaṃ hoti.",
  "tika-vin13t:1682": "Kāyasaṃsaggasikkhāpadaṃ dutiyaṃ.",
  "tika-vin13t:1683_0": "21. Idāni duṭṭhullavācaṃ pakāsetuṃ “tathā suṇanti”ntiādi āraddhaṃ. Tattha tathāti",
  "tika-vin13t:1683_1": "itthisaññī. Manussitthiṃ suṇantinti sambandho. Suṇantinti iminā paṭibalāyapi itthiyā",
  "tika-vin13t:1683_2": "aviññattipathe ṭhitāya dūtena vā paṇṇena vā ārocentassa duṭṭhullavācāpattina hotīti",
  "tika-vin13t:1683_3": "dīpitaṃ hoti. Viññuñcāti iminā yā mahallikāpi bālāpi eḷamūgāpi asaddhammappaṭisaṃyuttaṃ",
  "tika-vin13t:1683_4": "kathaṃ na jānāti, sā idha nādhippetāti dasseti. Vaccamaggapassāvamaggānaṃ vasena",
  "tika-vin13t:1683_5": "maggaṃ vā methunaṃ vā ārabbhāti sambandho. Duṭṭhullavācāya rāgo duṭṭhullavācārāgo,",
  "tika-vin13t:1683_6": "tena duṭṭhullavācārāgena. Taṃ assādento obhāsetvā duruttavacanaṃ vatvā garukaṃ phuseti attho.",
  "tika-vin13t:1684_0": "Kathaṃ dve magge ārabbha pasaṃsati garahati? Tattha pasaṃsāyapi tāva “itthilakkhaṇena",
  "tika-vin13t:1684_1": "subhalakkhaṇena samannāgatāsī”ti vadati, na tāvasīsaṃ eti. “Tava vaccamaggo ca passāvamaggo",
  "tika-vin13t:1684_2": "ca subho susaṇṭhāno dassanīyo, īdisena nāma itthilakkhaṇena subhalakkhaṇena samannāgatāsī”ti",
  "tika-vin13t:1684_3": "vadati, sīsaṃ eti, saṅghādiseso hotīti attho. Garahaṇe pana “sikharaṇīsi, sambhinnāsi,",
  "tika-vin13t:1684_4": "ubhatobyañjanāsī”ti imāni tīṇi suddhāniyeva sīsaṃ enti vaccamaggapassāvamaggānaṃ",
  "tika-vin13t:1684_5": "niyatavacanattā accoḷārikattā ca. Aññāni pana “animittāsi, nimittamattāsī”tiādīni",
  "tika-vin13t:1684_6": "maggānaṃ aniyatavacanattā methunena ghaṭetvā vuttāni eva sīsaṃ enti. Methunappaṭisaṃyutte",
  "tika-vin13t:1684_7": "“dehi me, arahasi me dātu”ntiādīhi pana sīsaṃ na eti, “methunadhammaṃ dehī”tiādinā",
  "tika-vin13t:1684_8": "methunadhamme ghaṭiteyeva saṅghādiseso. Itthiyā vaccamaggapassāvamagge ṭhapetvā adhakkhakaṃ",
  "tika-vin13t:1684_9": "ubbhajāṇumaṇḍalaṃ ādissa vaṇṇādibhaṇane thullaccayaṃ, tathā yakkhīpetīpaṇḍakesu vaccamaggapassāvamagge",
  "tika-vin13t:1684_10": "methunepi. Imesaṃ pana yakkhīādīnaṃ adhakkhakādike vuttappakāre padese duṃkkaṭaṃ,",
  "tika-vin13t:1684_11": "tathā itthiyādīnaṃ ubbhakkhake adhojāṇumaṇḍale kāyappaṭibaddhe cāti.",
  "tika-vin13t:1685": "Duṭṭhullavācāsikkhāpadaṃ tatiyaṃ.",
  "tika-vin13t:1686_0": "22. Idāni attakāmapāricariyaṃ dassetuṃ “vatvā”tiādi vuttaṃ. Tattha vatvāti duṭṭhullobhāsane",
  "tika-vin13t:1686_1": "vuttappakāraṃ itthiṃ itthisaññīyeva hutvā vatvāti attho. Attakāmupaṭṭhānavaṇṇanti",
  "tika-vin13t:1686_2": "ettha methunadhammasaṅkhātena kāmena upaṭṭhānaṃ kāmupaṭṭhānaṃ, attano atthāya kāmupaṭṭhānaṃ",
  "tika-vin13t:1686_3": "attakāmupaṭṭhānaṃ, attanā vā kāmitaṃ icchitanti attakāmaṃ, sayaṃ methunarāgavasena",
  "tika-vin13t:1686_4": "patthitanti attho, attakāmañca taṃ upaṭṭhānañcāti attakāmupaṭṭhānaṃ, tassa vaṇṇo",
  "tika-vin13t:1686_5": "attakāmupaṭṭhānavaṇṇo, taṃ attakāmupaṭṭhānavaṇṇaṃ. “Etadaggaṃ, bhagini, pāricariyānaṃ",
  "tika-vin13t:1686_6": "yā mādisaṃ sīlavantaṃ kalyāṇadhammaṃ brahmacāriṃ etena dhammena paricareyyā”ti evaṃ",
  "tika-vin13t:1686_7": "vatvāti sambandho. Methunarāginoti iminā gilānapaccayādīhi upaṭṭhānassa vaṇṇaṃ bhaṇato",
  "tika-vin13t:1686_8": "anāpattīti dīpitaṃ hoti. Vācā methunayuttenāti ettha methunayutteneva vācāya methunayācane",
  "tika-vin13t:1686_9": "garukaṃ hoti, na aññathāti adhippāyo.",
  "tika-vin13t:1687": "Attakāmapāricariyasikkhāpadaṃ catutthaṃ.",
  "tika-vin13t:1688_0": "23. Idāni sañcarittaṃ dassetuṃ “paṭiggahetvā”tiādi āraddhaṃ. Tattha paṭiggahetvāti",
  "tika-vin13t:1688_1": "itthiyā vā purisena vā ubhinnaṃ mātādīhi vā “bhante, itthannāmaṃ itthiṃ vā purisaṃ",
  "tika-vin13t:1688_2": "vā evaṃ bhaṇāhī”ti vutto tesaṃ vacanaṃ “sādhū”ti vā “hotū”ti vā “bhaṇāmī”ti vā yena",
  "tika-vin13t:1688_3": "kenaci ākārena vacībhedaṃ katvā, sīsakampanādīhi vā sampaṭicchitvāti attho. Sandesanti",
  "tika-vin13t:1688_4": "ettha pana itthī dasavidhā māturakkhitā piturakkhitā mātāpiturakkhitā bhāturakkhitā",
  "tika-vin13t:1688_5": "bhaginirakkhitā ñātirakkhitā gottarakkhitā dhammarakkhitā sārakkhā saparidaṇḍāti.",
  "tika-vin13t:1688_6": "Dasa bhariyāyo dhanakkītā chandavāsinī bhogavāsinī paṭavāsinī odapattakinī obhaṭacumbaṭakā",
  "tika-vin13t:1688_7": "dāsī ca bhariyā ca kammakārī ca bhariyā ca dhajāhaṭā muhuttikā cāti.",
  "tika-vin13t:1689_0": "Tāsu māturakkhitā bhikkhuṃ pahiṇati “gaccha, bhante, itthannāmaṃ brūhi ‘homi itthannāmassa",
  "tika-vin13t:1689_1": "bhariyā dhanakkītā…pe… muhuttikā cā”ti, ayaṃ itthiyā sandeso nāma. Sace māturakkhitāya",
  "tika-vin13t:1689_2": "mātāpitābhātābhaginiādayo bhikkhuṃ pahiṇanti “gaccha, bhante, itthannāmaṃ brūhi ‘hotu",
  "tika-vin13t:1689_3": "itthannāmassa bhariyā dhanakkītā…pe… muhuttikā cā”ti, ayampi itthiyā sandesoyeva",
  "tika-vin13t:1689_4": "nāma. Evaṃ piturakkhitādīsupi nayo netabbo. Puriso bhikkhuṃ pahiṇati “gaccha, bhante,",
  "tika-vin13t:1689_5": "itthannāmaṃ māturakkhitaṃ brūhi…pe… saparidaṇḍaṃ brūhi ‘hotu kira itthannāmassa bhariyā",
  "tika-vin13t:1689_6": "dhanakkītā…pe… muhuttikā cā”ti, ayaṃ purisassa sandeso nāma. Sace purisassa mātāpitābhātābhaginiādayo",
  "tika-vin13t:1689_7": "bhikkhuṃ pahiṇanti “gaccha, bhante, itthannāmaṃ māturakkhitaṃ brūhi…pe… saparidaṇḍaṃ",
  "tika-vin13t:1689_8": "brūhi ‘hotu itthannāmassa bhariyā dhanakkītā…pe… muhuttikā cā”ti, ayampi purisassa",
  "tika-vin13t:1689_9": "sandesoyeva nāma, āṇāpananti attho.",
  "tika-vin13t:1690_0": "Vīmaṃsitvāti ettha vuttappakārena sāsanaṃ gahetvā tassā itthiyā vā purisassa vā tesaṃ",
  "tika-vin13t:1690_1": "avassārocanakānaṃ mātāpitābhātābhaginiādīnaṃ vā ārocetvāti attho. Haranti yattha",
  "tika-vin13t:1690_2": "pahito, tattha gantvā tassā itthiyā vā purisassa vā āroceti, sā itthī vā puriso vā",
  "tika-vin13t:1690_3": "“sādhū”ti sampaṭicchatu vā, mā vā, lajjāya vā tuṇhī hotu, puna āgantvā tassā itthiyā",
  "tika-vin13t:1690_4": "vā purisassa vā haranto garukaṃ phuseti sambandho. Ettāvatā “paṭiggaṇhati vīmaṃsati",
  "tika-vin13t:1690_5": "paccāharatī”ti vuttaṃ aṅgattayaṃ sampāditaṃ hoti. Imāya tivaṅgasampattiyā saṅghādiseso,",
  "tika-vin13t:1690_6": "ito yehi kehici dvīhi aṅgehi thullaccayaṃ, ekena dukkaṭaṃ. Yakkhīpetīpaṇḍakesu aṅgattayenapi",
  "tika-vin13t:1690_7": "thullaccayameva, ekena vā dvīhi vā dukkaṭanti.",
  "tika-vin13t:1691": "Sañcarittasikkhāpadaṃ pañcamaṃ.",
  "tika-vin13t:1692_0": "24. Idāni kuṭikārasikkhāpadaṃ āvi kātuṃ “saṃyācitaparikkhāra”ntiādi āraddhaṃ. Tatrāyaṃ",
  "tika-vin13t:1692_1": "saṅkhepattho – “vāsiṃ detha, pharasuṃ dethā”tiādinā sayaṃ pavattitayācanāya gahitaparikkhāraṃ",
  "tika-vin13t:1692_2": "saṃyācitaparikkhāraṃ padabhājane vuttanayena saṅghaṃ tikkhattuṃ yācitvā laddhabhikkhūhi",
  "tika-vin13t:1692_3": "vā saṅgheneva vā tattha gantvā sārambhānārambhasaparikkamanāparikkamanabhāvaṃ ñatvā",
  "tika-vin13t:1692_4": "adesitavatthukaṃ “kuṭi nāma ullittā vā hoti avalittā vā ullittāvalittā vā”ti evaṃ",
  "tika-vin13t:1692_5": "vuttalakkhaṇaṃ kuṭiṃ. “Tatridaṃ pamāṇaṃ, dīghaso dvādasa vidatthiyo sugatavidatthiyā,",
  "tika-vin13t:1692_6": "tiriyaṃ sattantarā”ti evaṃ vuttapamāṇātikkantaṃ, “mayhaṃ vāsāgāraṃ esā”ti evaṃ attā",
  "tika-vin13t:1692_7": "uddeso etissāti attuddesā, taṃ attuddesaṃ katvā garuṃ saṅghādisesaṃ phuseti sambandho.",
  "tika-vin13t:1692_8": "Ayaṃ panettha vinicchayo – adesitavatthukaṃ pamāṇātikkantaṃ kunthakipillikādīnaṃ",
  "tika-vin13t:1692_9": "āsaye katattā sārambhaṃ dvīhi balībaddehi yuttena sakaṭena gantuṃ asakkuṇeyyatāya",
  "tika-vin13t:1692_10": "aparikkamanaṃ ullittādibhedaṃ kuṭiṃ attano vasanatthāya karonto vā kārāpento vā “idāni",
  "tika-vin13t:1692_11": "niṭṭhānaṃ gamissatī”ti paṭhamapiṇḍadāne thullaccayaṃ, dutiyapiṇḍadānena lepe ghaṭite",
  "tika-vin13t:1692_12": "dve ca saṅghādisese dve ca dukkaṭāni, sace desitavatthukāyeva vā pamāṇātikkantāyeva",
  "tika-vin13t:1692_13": "vā hoti, ekaṃ saṅghādisesaṃ dve ca dukkaṭāni āpajjatīti.",
  "tika-vin13t:1693": "Kuṭikārasikkhāpadaṃ chaṭṭhaṃ.",
  "tika-vin13t:1694_0": "25. Idāni vihārakārasikkhāpadaṃ dassetuṃ “mahallaka”ntiādi āraddhaṃ. Tattha mahallakanti",
  "tika-vin13t:1694_1": "sassāmikabhāvena saṃyācitakuṭito mahantabhāvo etassa atthi, yasmā vā vatthuṃ desāpetvā",
  "tika-vin13t:1694_2": "pamāṇātikkamenāpi kātuṃ vaṭṭati, tasmā pamāṇamahantatāyapi mahallako, taṃ mahallakaṃ",
  "tika-vin13t:1694_3": "vihāraṃ vā katvāti attho. Ettha pana adesitavatthukabhāvena eko saṅghādiseso, sesaṃ",
  "tika-vin13t:1694_4": "anantarasadisameva. Idha ca tattha ca vāsāgāraṃ ṭhapetvā uposathāgāraṃ vā jantāgharaṃ",
  "tika-vin13t:1694_5": "vā aggisālaṃ vā bhavissatīti evamādinā nayena karontassa anāpatti.",
  "tika-vin13t:1695": "Vihārakārasikkhāpadaṃ sattamaṃ.",
  "tika-vin13t:1696_0": "26. Idāni amūlakasikkhāpadaṃ pakāsetuṃ “amūlakenā”tiādi āraddhaṃ. Tattha amūlakenāti",
  "tika-vin13t:1696_1": "yaṃ codakena cuditakamhi puggale adiṭṭhaṃ asutaṃ aparisaṅkitaṃ, idaṃ etesaṃ dassanasavanaparisaṅkāsaṅkhātānaṃ",
  "tika-vin13t:1696_2": "mūlānaṃ abhāvato amūlakaṃ, tena amūlakena vatthunāti sambandho. Tattha adiṭṭhaṃ nāma",
  "tika-vin13t:1696_3": "attano pasādacakkhunā vā dibbacakkhunā vā adiṭṭhaṃ. Asutaṃ nāma tatheva kenaci vuccamānaṃ",
  "tika-vin13t:1696_4": "na sutaṃ. Aparisaṅkitaṃ nāma cittena aparisaṅkitaṃ, taṃ pana diṭṭhasutamutavasena",
  "tika-vin13t:1696_5": "tividhaṃ. Tattha bhikkhuñca mātugāmañca tathārūpe ṭhāne disvā “addhā imehi kata”nti",
  "tika-vin13t:1696_6": "vā “karissantī”ti vā parisaṅkati, idaṃ diṭṭhaparisaṅkitaṃ nāma. Andhakāre paṭicchannokāse",
  "tika-vin13t:1696_7": "vā bhikkhussa ca mātugāmassa ca vacanaṃ sutvā dutiyassa atthibhāvaṃ ajānanto pubbe",
  "tika-vin13t:1696_8": "vuttanayena parisaṅkati, idaṃ sutaparisaṅkitaṃ nāma. Dhuttehi itthīhi saddhiṃ paccantavihāresu",
  "tika-vin13t:1696_9": "pupphagandhasurādīhi anubhavitvā gataṭṭhānaṃ disvā “kena nu kho idaṃ kata”nti vīmaṃsanto",
  "tika-vin13t:1696_10": "tatra kenaci bhikkhunā gandhādīhi pūjā katā hoti, bhesajjatthāya ariṭṭhaṃ vā pītaṃ,",
  "tika-vin13t:1696_11": "so tassa gandhaṃ ghāyitvā “ayaṃ so bhavissatī”ti parisaṅkati, idaṃ mutaparisaṅkitaṃ",
  "tika-vin13t:1696_12": "nāma. Evaṃ tividhāya parisaṅkāya abhāvena aparisaṅkitanti attho.",
  "tika-vin13t:1697_0": "Codentoti “pārājikaṃ dhammaṃ āpannosi, assamaṇosi, asakyaputtiyosī”tiādīhi vacanehi",
  "tika-vin13t:1697_1": "sayaṃ codentoti attho. Evaṃ codentassa vācāya vācāya saṅghādiseso. Codāpento vāti",
  "tika-vin13t:1697_2": "attanā tassa samīpe ṭhatvā aññaṃ bhikkhuṃ āṇāpetvā codāpento tassa āṇattassa vācāya",
  "tika-vin13t:1697_3": "vācāya garuṃ phuseti attho. Atha sopi cāvanādhippāyena “mayāpi diṭṭhaṃ atthī”tiādinā",
  "tika-vin13t:1697_4": "nayena codeti, dvinnampi vācāya āpatti. Vatthunā antimena cāti bhikkhuno anurūpesu",
  "tika-vin13t:1697_5": "ekūnavīsatiyā pārājikesu aññatarenāti attho. Cāvetunti brahmacariyā cāvetuṃ, yo suddhaṃ",
  "tika-vin13t:1697_6": "vā asuddhaṃ vā katūpasampadaṃ puggalaṃ suddhadiṭṭhiko samāno cāvanādhippāyena codeti",
  "tika-vin13t:1697_7": "vā codāpeti vā, tassa saṅghādisesoti adhippāyo. Suṇamānanti iminā parammukhā dūtena",
  "tika-vin13t:1697_8": "vā paṇṇena vā codeti. Codentassa na ruhatīti dīpitaṃ hoti. Parammukhā pana sattahi",
  "tika-vin13t:1697_9": "āpattikkhandhehi vadantassa dukkaṭaṃ.",
  "tika-vin13t:1698": "Amūlakasikkhāpadaṃ aṭṭhamaṃ.",
  "tika-vin13t:1699_0": "27. Idāni aññabhāgiyasikkhāpadaṃ dassetuṃ “aññassa kiriya”ntiādimāha. Tattha aññassa",
  "tika-vin13t:1699_1": "kiriyanti aññassa khattiyādijātikassa pārājikassa vītikkamasaṅkhātaṃ kiriyaṃ disvāti",
  "tika-vin13t:1699_2": "sambandho. Tena lesenāti “dasa lesā jātileso nāmaleso gottaleso liṅgaleso āpattileso",
  "tika-vin13t:1699_3": "pattaleso cīvaraleso upajjhāyaleso ācariyaleso senāsanaleso”ti evaṃ vuttesu dasasu",
  "tika-vin13t:1699_4": "lesesu yo tasmiṃ puggale dissati, tena lesena tadaññaṃ puggalaṃ brahmacariyā cāvetuṃ",
  "tika-vin13t:1699_5": "antimavatthunā codento garukaṃ phuseti attho. Tattha aññampi vatthuṃ lissati silissati",
  "tika-vin13t:1699_6": "vohāramatteneva īsakaṃ allīyatīti leso, jātiyeva leso jātileso. Esa nayo sesapadesupi.",
  "tika-vin13t:1699_7": "Lesena codento kathaṃ codeti? Añño khattiyajātiko iminā codakena pārājikaṃ dhammaṃ",
  "tika-vin13t:1699_8": "ajjhāpajjanto diṭṭho hoti, so aññaṃ attano veriṃ khattiyajātikaṃ bhikkhuṃ passitvā",
  "tika-vin13t:1699_9": "taṃ khattiyajātilesaṃ gahetvā evaṃ codeti “khattiyo mayā diṭṭho pārājikaṃ dhammaṃ",
  "tika-vin13t:1699_10": "ajjhāpajjanto, tvampi khattiyo pārājikaṃ dhammaṃ āpannosī”ti vā “so tvaṃ khattiyo,",
  "tika-vin13t:1699_11": "nāñño, pārājikaṃ dhammaṃ ajjhāpannosī”ti vā codeti. Evaṃ nāmalesādayopi veditabbā.",
  "tika-vin13t:1700": "Aññabhāgiyasikkhāpadaṃ navamaṃ.",
  "tika-vin13t:1701_0": "28. Ettāvatā “garukā navā”ti uddiṭṭhe vitthārato dassetvā idāni tesu āpannesu paṭipajjanākāraṃ",
  "tika-vin13t:1701_1": "dassetuṃ “chādeti jānamāpanna”ntiādi vuttaṃ. Tassāyaṃ piṇḍattho – yo bhikkhu “ayaṃ",
  "tika-vin13t:1701_2": "itthannāmā āpattī”ti āpattivasena vā “idaṃ bhikkhūnaṃ na vaṭṭatī”ti evaṃ vatthuvasena",
  "tika-vin13t:1701_3": "vā jānamāpannaṃ āpattiṃ yāva chādeti, tāva tena bhikkhunā akāmā parivāso vasitabboti.",
  "tika-vin13t:1701_4": "Careyyāti mānattaṃ samādāya vaseyya. Kittakaṃ divasanti ce? Cha rattiyo. Mānattavāso",
  "tika-vin13t:1701_5": "pana saṅgheyeva, na gaṇe, na puggale, tena vuttaṃ “saṅghe”ti. Parivutthoti “tayo",
  "tika-vin13t:1701_6": "kho upāli pārivāsikassa bhikkhuno ratticchedā sahavāso vippavāso anārocanā”ti evaṃ",
  "tika-vin13t:1701_7": "vuttaṃ ratticchedaṃ akatvā parivutthoti attho. Tattha sahavāsoti pakatattena bhikkhunā",
  "tika-vin13t:1701_8": "saddhiṃ ekacchanne udakapātaṭṭhānabbhantare vāso. Vippavāso nāma aññaṃ pakatattaṃ",
  "tika-vin13t:1701_9": "bhikkhuṃ vinā vāso. Anārocanāti āgantukādīnaṃ anārocanā. Etesu tīsu ekenāpi ratticchedo",
  "tika-vin13t:1701_10": "hoti eva. Ettha pana upacārasīmagatānaṃ ārocetabbaṃ, na bahi ṭhitānaṃ, bahi ṭhitānampi",
  "tika-vin13t:1701_11": "sace saddaṃ suṇāti, passati, dūraṃ vā gantvā ārocetabbameva, anārocentassa ratticchedo",
  "tika-vin13t:1701_12": "ceva vattabhede dukkaṭañca hoti. Ajānantasseva upacārasīmaṃ pavisitvā gacchanti ce,",
  "tika-vin13t:1701_13": "ratticchedova hoti, na vattabhedo.",
  "tika-vin13t:1702_0": "Ciṇṇamānattanti “cattāro kho, upāli, mānattacārikassa bhikkhuno ratticchedā sahavāso",
  "tika-vin13t:1702_1": "vippavāso anārocanā ūne gaṇe caraṇa”nti evaṃ vuttaṃ ratticchedaṃ akatvā ciṇṇamānattaṃ",
  "tika-vin13t:1702_2": "pariniṭṭhitamānattanti attho. Ettha pana sahavāsādayo parivāse vuttappakārā eva.",
  "tika-vin13t:1702_3": "“Ūne gaṇe caraṇa”nti ettha gaṇo cattāro vā atirekā vā bhikkhū, tasmā sacepi tīhi",
  "tika-vin13t:1702_4": "bhikkhūhi saddhiṃ vasati, ratticchedo hotiyeva, “sace pana tena tesaṃ atthibhāvaṃ",
  "tika-vin13t:1702_5": "disvā ārocite pakkamanti, ūne gaṇe caraṇadoso na hotī”ti aṭṭhakathāsu vuttaṃ kira.",
  "tika-vin13t:1702_6": "Abbheyyāti taṃ bhikkhuṃ vīsatigaṇo saṅgho abbheyya sampaṭiccheyya, abbhānakammavasena",
  "tika-vin13t:1702_7": "osāreyyāti attho. Sace ekenapi ūno vīsatigaṇo bhikkhusaṅgho taṃ bhikkhuṃ abbheyya,",
  "tika-vin13t:1702_8": "so ca bhikkhu na abbhito, te ca bhikkhū gārayhā, dukkaṭaṃ āpajjantīti attho.",
  "tika-vin13t:1703_0": "29. Idāni yathā chāditā āpatti channā hoti, taṃ pakāraṃ dassetuṃ “āpattī”tiādi vuttaṃ.",
  "tika-vin13t:1703_1": "Tatthāyaṃ padayojanā – āpattitā ca anukkhittatā ca anantarāyatā ca pahuttatā ca āpattinukkhittaanantarāyapahuttatāyo,",
  "tika-vin13t:1703_2": "etāsu catūsu tathāsaññitā ca chādetukāmo hutvā chādanā cāti evaṃ dasahaṅgehi aruṇuggamamhi",
  "tika-vin13t:1703_3": "channā hotīti. Ettha pana āpattiādīsu catūsu āpattisaññitā ca anukkhittasaññitā ca",
  "tika-vin13t:1703_4": "anantarāyasaññitā ca pahuttasaññitā cāti evaṃ saññāvasena yojetvā aṭṭhaṅgāni gahetabbāni,",
  "tika-vin13t:1703_5": "chādetukāmoti idamekaṃ, chādanāti idamekanti evaṃ dasa.",
  "tika-vin13t:1704_0": "Etesu pana ādito paṭṭhāya ayaṃ vinicchayo – “āpatti ca hoti āpattisaññī cā”ti ettha",
  "tika-vin13t:1704_1": "yaṃ āpanno, sā terasannaṃ aññatarā hoti, sopi ca tattha garukāpattisaññīyeva hutvā",
  "tika-vin13t:1704_2": "jānanto chādeti, channā hoti. Sace tattha anāpattisaññī vā aññāpattisaññī vā vematiko",
  "tika-vin13t:1704_3": "vā hoti, acchannāva hoti. Tividhaṃ pana ukkhepanīyakammaṃ, tena akato anukkhitto.",
  "tika-vin13t:1704_4": "So ce pakatattasaññī hutvā chādeti, channā hoti. Sace apakatattasaññī chādeti, acchannā",
  "tika-vin13t:1704_5": "hoti. Apakatattena pana pakatattasaññināpi apakatattasaññināpi chāditaṃ acchāditameva",
  "tika-vin13t:1704_6": "hotīti. Anantarāyikoti yassa dasasu rājacoraaggiudakamanussāmanussavāḷasarīsapajīvitabrahmacariyantarāyesupi",
  "tika-vin13t:1704_7": "ekopi natthi, so ce anantarāyikasaññī hutvā chādeti, channā hoti. Sace so andhakārabhīruko",
  "tika-vin13t:1704_8": "anantarāye eva vāḷādiantarāyasaññī hutvā chādeti, acchannāva hoti. Pahūti yo sakkoti",
  "tika-vin13t:1704_9": "sabhāgabhikkhuno samīpaṃ gantuñceva ārocituñca, so ce pahusaññī hutvā chādeti, channā",
  "tika-vin13t:1704_10": "hoti. Yo pana apahu hutvā pahusaññī, pahu vā apahusaññī hutvā chādeti, acchannāva hotīti.",
  "tika-vin13t:1705_0": "Aruṇuggamamhīti ettha purebhattaṃ vā āpattiṃ āpanno hoti pacchābhattaṃ vā, yāva aruṇaṃ",
  "tika-vin13t:1705_1": "na uggacchati, tāva ārocetabbā. Sace pana aruṇabbhantare satakkhattumpi chādetukāmatā",
  "tika-vin13t:1705_2": "uppajjati, acchannāva hoti. Ārocento pana sabhāgasaṅghādisesaṃ āpannassa ārocetuṃ",
  "tika-vin13t:1705_3": "na vaṭṭati. Sace āroceti, āpatti pana āvikatā hoti, ārocanapaccayā pana aññaṃ dukkaṭaṃ",
  "tika-vin13t:1705_4": "āpattiṃ āpajjati. Iminā aññampi vatthusabhāgāpattiṃ ārocetuṃ na vaṭṭatīti dīpito",
  "tika-vin13t:1705_5": "hoti. Ārocentena pana “ahaṃ tava santike ekaṃ āpattiṃ āvi karomī”ti vā “ācikkhāmī”ti",
  "tika-vin13t:1705_6": "vā “ārocemī”ti vā “ekaṃ āpattiṃ āpannabhāvaṃ jānāhī”ti vā “ekaṃ garukāpattiṃ āvi",
  "tika-vin13t:1705_7": "karomī”ti vā ādinā nayena vattabbaṃ, ettāvatā acchannāva hoti. Sace “lahukāpattiṃ",
  "tika-vin13t:1705_8": "ārocemī”ti vadati, channāva hotīti. Saṅghādisesavinicchayo.",
  "tika-vin13t:1706": "Saṅghādisesaniddesavaṇṇanā niṭṭhitā.",
  "tika-vin13t:1707": "3. Cīvaraniddesavaṇṇanā",
  "tika-vin13t:1708_0": "30. Evaṃ garuke sikkhitabbākāraṃ dassetvā idāni cīvaresu dassetuṃ “cīvara”nti uddhaṭaṃ.",
  "tika-vin13t:1708_1": "Tattha jātito cha cīvarāni, tāni kānīti ce, taṃ dassetuṃ “khomā”tiādi āraddhaṃ. Tattha",
  "tika-vin13t:1708_2": "khomaṃ nāma khomavākasuttehi kataṃ vatthaṃ. Sāṇaṃ nāma sāṇavākehi kataṃ vatthaṃ.",
  "tika-vin13t:1708_3": "Bhaṅgaṃ nāma khomasuttādīhi pañcahi missetvā kataṃ vatthaṃ. Pāṭekkaṃ vākamayameva",
  "tika-vin13t:1708_4": "vāti vadanti. Kambalaṃ nāma manussalomaṃ vāḷalomaṃ ṭhapetvā lomehi vāyitvā kataṃ",
  "tika-vin13t:1708_5": "vatthaṃ. Chaḷetānīti cha etāni. Saha anulomehīti sānulomāni. Jātito pana kappiyāni",
  "tika-vin13t:1708_6": "cha cīvarānīti vuttaṃ hoti.",
  "tika-vin13t:1709_0": "31. Idāni tesaṃ anulomāni dassetuṃ “dukūla”ntiādi vuttaṃ. Tattha dukūlaṃ sāṇassa",
  "tika-vin13t:1709_1": "anulomaṃ vākamayattā. Paṭṭuṇṇanti paṭṭuṇṇadese pāṇakehi sañjātavatthaṃ. Somāradese,",
  "tika-vin13t:1709_2": "cīnadese jātaṃ somāracīnajaṃ paṭanti sambandho. Imāni tīṇipi koseyyassa anulomāni",
  "tika-vin13t:1709_3": "pāṇakehi katasuttamayattā. Iddhijanti ehibhikkhūnaṃ puññiddhiyā nibbattacīvaraṃ.",
  "tika-vin13t:1709_4": "Taṃ pana khomādīnaṃ aññataraṃ hoti. Kapparukkhehi nibbattaṃ jāliniyā devakaññāya",
  "tika-vin13t:1709_5": "anuruddhattherassa dinnavatthādikaṃ devadinnaṃ. Tampi khomādīhi nibbattavatthasadisattā",
  "tika-vin13t:1709_6": "channampi anulomaṃ hotiyeva kappāsikassa vā, iddhijampi tatheva veditabbaṃ. Tassa",
  "tika-vin13t:1709_7": "tassāti khomādikassa. Anulomikanti anurūpaṃ.",
  "tika-vin13t:1710_0": "32-33. Evaṃ jātito sānulomāni cha cīvarāni dassetvā idāni tesu adhiṭṭhānādikaṃ vidhānaṃ",
  "tika-vin13t:1710_1": "dassetuṃ “ticīvara”ntiādi vuttaṃ. Ettha dhiṭṭhānato pubbe ticīvaraṃ nāma pāṭekkaṃ",
  "tika-vin13t:1710_2": "natthi saṅghāṭiādippahonakassa paccattharaṇādivasenāpi adhiṭṭhātuṃ anuññātattā. Tasmā",
  "tika-vin13t:1710_3": "“ticīvaraṃ adhiṭṭheyya na vikappeyyā”ti ettha “imaṃ saṅghāṭi”nti evaṃ nāme gahite",
  "tika-vin13t:1710_4": "“adhiṭṭhāna”micceva vattabbaṃ, “vikappemī”ti pana na vattabbanti adhippāyo. Evaṃ",
  "tika-vin13t:1710_5": "sesesupi. Mukhapuñchanañca nisīdanañca mukhapuñchananisīdanaṃ. Kaṇḍucchādinti kaṇḍuppaṭicchādiṃ",
  "tika-vin13t:1710_6": "adhiṭṭheyya, na vikappeyyāti sambandho. Etthāti imesu navasu cīvaresu. Ticīvaranti",
  "tika-vin13t:1710_7": "ticīvarādhiṭṭhānanayena adhiṭṭhitaticīvaraṃ. Vinā aladdhasammutiko bhikkhu avippavāsasammutialaddhaṭṭhāne",
  "tika-vin13t:1710_8": "ekāhampi hatthapāsaṃ vijahitvā na vaseyyāti attho. “Na bhikkhave cātumāsaṃ nisīdanena",
  "tika-vin13t:1710_9": "vippavasitabbaṃ, yo vippavaseyya, āpatti dukkaṭassā”ti khuddakakkhandhake vuttattā",
  "tika-vin13t:1710_10": "cātumāsaṃ nisīdanaṃ vinā na vaseyyāti attho.",
  "tika-vin13t:1711_0": "34. Idāni adhiṭṭhānavidhiṃ dassetuṃ “imaṃ saṅghāṭi”ntiādi vuttaṃ. Tattha miccadhiṭṭhayeti",
  "tika-vin13t:1711_1": "iti adhiṭṭhaye, “imaṃ saṅghāṭiṃ adhiṭṭhāmī”ti evaṃ saṅghāṭiṃ adhiṭṭhayeti attho.",
  "tika-vin13t:1711_2": "Ahatthapāsametanti dūre ṭhitaṃ pana ṭhapitokāsaṃ sallakkhetvā sace ekaṃ, “eta”nti,",
  "tika-vin13t:1711_3": "bahūni ce, “etānī”ti vatvā adhiṭṭhayeti atthasambandho. Sesesupi ayaṃ nayoti yathā",
  "tika-vin13t:1711_4": "“imaṃ saṅghāṭiṃ adhiṭṭhāmī”ti vuttaṃ, evaṃ “imaṃ uttarāsaṅgaṃ, imaṃ kaṇḍuppaṭicchādiṃ",
  "tika-vin13t:1711_5": "adhiṭṭhāmī”ti evaṃ attano nāmeneva vatvā sammukhāpi parammukhāpi vuttanayena adhiṭṭhātabbanti vuttaṃ hoti.",
  "tika-vin13t:1712_0": "35. Idāni sace pubbe adhiṭṭhitaṃ ticīvaraṃ nisīdanaṃ vassikasāṭikaṃ kaṇḍuppaṭicchādīti",
  "tika-vin13t:1712_1": "imesu chasu cīvaresu aññataraṃ cīvaraṃ atthi, puna tathāvidhaṃ cīvaraṃ adhiṭṭhahitvā",
  "tika-vin13t:1712_2": "pariharituṃ icchantena “dve pana na vaṭṭantī”ti vuttattā pubbe adhiṭṭhitaṃ paccuddharitvā",
  "tika-vin13t:1712_3": "adhiṭṭhātabbanti dassetuṃ “adhiṭṭhahanto”tiādi vuttaṃ, taṃ uttānameva. Pattādhiṭṭhahane",
  "tika-vin13t:1712_4": "tathāti “imaṃ pattaṃ, etaṃ patta”nti evaṃ nāmamattameva viseso. Sesaṃ tādisamevāti attho.",
  "tika-vin13t:1713_0": "36. Etaṃ imaṃ va saṅghāṭiṃ saṃseti ettha sace antogabbhe vā sāmantavihāre vā hoti,",
  "tika-vin13t:1713_1": "ṭhapitaṭṭhānaṃ sallakkhetvā “etaṃ saṅghāṭiṃ adhiṭṭhāmī”ti vācā bhinditabbā, sace",
  "tika-vin13t:1713_2": "hatthapāse hoti, “imaṃ saṅghāṭi”nti tesaṃ tesaṃ nāmavasena vācā bhinditabbāti attho.",
  "tika-vin13t:1713_3": "Paccuddhārepi eseva nayo. Ettha pana “dve cīvarassa adhiṭṭhānā kāyena vā adhiṭṭheti,",
  "tika-vin13t:1713_4": "vācāya vā adhiṭṭhetī”ti vuttattā saṅghāṭiādikaṃ hatthena gahetvā “imaṃ saṅghāṭiṃ",
  "tika-vin13t:1713_5": "adhiṭṭhāmī”tiādinā nayena cittena ābhogaṃ katvā kāyavikāraṃ karontena kāyena adhiṭṭhātabbaṃ,",
  "tika-vin13t:1713_6": "yena kenaci sarīrāvayavena aphusantassa na vaṭṭati. Vācāya adhiṭṭhahantena vacībhedaṃ",
  "tika-vin13t:1713_7": "katvāva adhiṭṭhātabbaṃ. Tathā pattepi. Vidūti paṇḍito.",
  "tika-vin13t:1714_0": "37-8. Idāni tesaṃ pamāṇaparicchedaṃ dassetuṃ “saṅghāṭi pacchimantenā”tiādi vuttaṃ.",
  "tika-vin13t:1714_1": "Tattha dīghato muṭṭhipañcakato paṭṭhāya “tatridaṃ sugatassa sugatacīvarappamāṇaṃ,",
  "tika-vin13t:1714_2": "dīghaso nava vidatthiyo sugatavidatthiyā, tiriyaṃ cha vidatthiyo”ti evaṃ vuttasugatacīvarūnāpi",
  "tika-vin13t:1714_3": "vaṭṭati. Tiriyaṃ pana muṭṭhittikaṃ. Ca-saddena atirekampi vaṭṭatīti attho. Uttarāsaṅgassapi",
  "tika-vin13t:1714_4": "etadeva pamāṇanti taṃ dassetuṃ “tathā ekaṃsikassāpī”ti vuttaṃ. Antaravāsakassa pana",
  "tika-vin13t:1714_5": "“pārupanenapi hi sakkā nābhiṃ paṭicchādetu”nti aṭṭhakathāvacanato “dvihattho vā”ti vuttaṃ.",
  "tika-vin13t:1715": "39. Nisīdanassa dīghenāti ettha nisīdananti santhatasadisaṃ santharitvā ekasmiṃ ante vuttappamāṇena dvīsu ṭhānesu phāletvā katāhi tīhi dasāhi yuttassa parikkhārassetaṃ nāmaṃ.",
  "tika-vin13t:1716": "40. Kaṇḍuppaṭicchādi nāma yassa adhonābhiubbhajāṇumaṇḍalaṃ kaṇḍu vā piḷakā vā assāvo vā thullakacchu vā ābādho, tassa paṭicchādanatthāya anuññātaṃ cīvaraṃ. Gāthāyo suviññeyyāva.",
  "tika-vin13t:1717": "41. Aḍḍhateyyāvāti ettha tato uddhaṃ na vaṭṭatīti attho.",
  "tika-vin13t:1718_0": "42. Etthāti saṅghāṭito paṭṭhāya yāva vassikasāṭikā, tāva dassitacīvaresūti attho.",
  "tika-vin13t:1718_1": "Taduttarinti tato tesaṃ cīvarānaṃ vuttappamāṇato uttariṃ karontassa chedanapācitti",
  "tika-vin13t:1718_2": "hotīti pāṭhaseso, taṃ atirekaṃ chinditvā puna pācittiyaṃ desetabbanti attho. Paccattharaṇamukhacoḷāti",
  "tika-vin13t:1718_3": "ettha “anujānāmi, bhikkhave, yāva mahantaṃ paccattharaṇaṃ ākaṅkhati, tāva mahantaṃ",
  "tika-vin13t:1718_4": "paccattharaṇaṃ kātu”nti vuttattā paccattharaṇassa pamāṇaparicchedo natthi,. Mukhapuñchanacoḷassa",
  "tika-vin13t:1718_5": "pana ukkaṭṭhavasena vā antimavasena vā pamāṇaparicchedo na vutto, tasmā tampi appamāṇikaṃ.",
  "tika-vin13t:1718_6": "Tena vuttaṃ “ākaṅkhitappamāṇikā”ti, icchitappamāṇikāti attho. Yāva ekaṃ dhovīyati,",
  "tika-vin13t:1718_7": "tāva aññaṃ paribhogatthāya icchitabbanti dvepi vaṭṭanti.",
  "tika-vin13t:1719_0": "43. Na dīpitanti kattha na dīpitaṃ? Aṭṭhakathāsu. Kasmāti ce? “Tena kho pana samayena",
  "tika-vin13t:1719_1": "bhikkhūnaṃ paripuṇṇaṃ hoti ticīvaraṃ, attho ca hoti parissāvanehipi thavikāhipi.",
  "tika-vin13t:1719_2": "Bhagavato etamatthaṃ ārocesuṃ. Anujānāmi, bhikkhave, parikkhāracoḷaka”nti bahūnaṃ",
  "tika-vin13t:1719_3": "pattathavikaparissāvanādīnaṃ saṅgahavasena vuttattā pāṭekkaṃ nidhānamukhanti. Yasmā",
  "tika-vin13t:1719_4": "pana bhagavatā “yaṃ yaṃ labbhati, taṃ taṃ iminā vidhānena adhiṭṭhahitvā puna yena",
  "tika-vin13t:1719_5": "yena parissāvanādinā attho hoti, taṃ taṃ katvā gaṇhantū”ti anukampāya anuññātaṃ,",
  "tika-vin13t:1719_6": "tasmā vikappanupagapacchimacīvarappamāṇaṃ thavikampi paṭaparissāvanampi bahūnipi",
  "tika-vin13t:1719_7": "ekato katvā “imāni cīvarāni parikkhāracoḷāni adhiṭṭhāmī”ti vatvā adhiṭṭhātumpi vaṭṭatiyeva.",
  "tika-vin13t:1719_8": "Tasmā vuttaṃ “tathā vatvā”ti, “parikkhāracoḷa”nti vatvāti attho. Vikappiyanti vikappanupagaṃ.",
  "tika-vin13t:1720": "44. Ahatakappānanti ekavāraṃ dhovitakānaṃ.",
  "tika-vin13t:1721_0": "45. Utuddhaṭānanti ututo dīghakālato uddhaṭānaṃ, katavatthakiccānaṃ pilotikānanti",
  "tika-vin13t:1721_1": "vuttaṃ hoti. Sesāti uttarāsaṅgaantaravāsakā. Paṃsu viya kucchitabhāvaṃ paṭikkūlabhāvaṃ",
  "tika-vin13t:1721_2": "ulati gacchatīti paṃsukūlaṃ, coḷakhaṇḍānametaṃ nāmaṃ, tasmiṃ paṃsukūle yathārucīti",
  "tika-vin13t:1721_3": "attho. Kasmāti ce? “Anujānāmi, bhikkhave, ahatānaṃ dussānaṃ ahatakappānaṃ diguṇaṃ",
  "tika-vin13t:1721_4": "saṅghāṭiṃ ekacciyaṃ uttarāsaṅgaṃ ekacciyaṃ antaravāsakaṃ, utuddhaṭānaṃ dussānaṃ catugguṇaṃ",
  "tika-vin13t:1721_5": "saṅghāṭiṃ diguṇaṃ uttarāsaṅgaṃ diguṇaṃ antaravāsakaṃ, paṃsukūle yāvadatthaṃ, pāpaṇike",
  "tika-vin13t:1721_6": "ussāho karaṇīyo”ti vuttattā, tasmā susānādīsu patitapaṃsukūle ca antarāpaṇe patitapilotikacīvare",
  "tika-vin13t:1721_7": "ca paṭaparicchedo natthi, paṭasatampi vaṭṭatīti siddhaṃ.",
  "tika-vin13t:1722_0": "46. Idāni “anujānāmi, bhikkhave, chinnakaṃ saṅghāṭiṃ chinnakaṃ uttarāsaṅgaṃ chinnakaṃ",
  "tika-vin13t:1722_1": "antaravāsaka”nti vatvā puna “tena kho pana samayena aññatarassa bhikkhuno ticīvare",
  "tika-vin13t:1722_2": "kayiramāne sabbaṃ chinnakaṃ nappahoti. Bhagavato etamatthaṃ ārocesuṃ. Anujānāmi,",
  "tika-vin13t:1722_3": "bhikkhave, dve chinnakāni ekaṃ acchinnakanti. Dve chinnakāni ekaṃ acchinnakaṃ nappahoti.",
  "tika-vin13t:1722_4": "Anujānāmi, bhikkhave, dve acchinnakāni ekaṃ chinnakanti. Ekaṃ chinnakaṃ nappahoti.",
  "tika-vin13t:1722_5": "Anujānāmi, bhikkhave, anvādhikampi āropetuṃ. Na ca, bhikkhave, sabbaṃ acchinnakaṃ",
  "tika-vin13t:1722_6": "dhāretabbaṃ, yo dhāreyya, āpatti dukkaṭassā”ti evaṃ vuttavidhānaṃ dassetuṃ “tīsū”tiādi",
  "tika-vin13t:1722_7": "āraddhaṃ. Tassa attho – tīsu cīvaresu yaṃ chinditvā sibbituṃ sabbapacchimappamāṇaṃ",
  "tika-vin13t:1722_8": "pahoti, taṃ chinditabbaṃ. Sabbesu pana appahontesu anvādhikaṃ ādiyeyyāti. Tattha",
  "tika-vin13t:1722_9": "anvādhi nāma anuvātaṃ viya saṃharitvā cīvarassa upari saṅghāṭiākārena āropetabbaṃ.",
  "tika-vin13t:1722_10": "Āgantukapattantipi vadanti. Idaṃ pana appahonake anuññātaṃ. Sace pahoti, na vaṭṭanti,",
  "tika-vin13t:1722_11": "chinditabbameva. Anādiṇṇanti anāropitaṃ anvādhikaṃ. Na dhāreyyāti ticīvarādhiṭṭhānavasena",
  "tika-vin13t:1722_12": "adhiṭṭhahitvā na dhāretabbanti adhippāyo.",
  "tika-vin13t:1723_0": "47-8. Idāni udositasikkhāpadanayaṃ dassetuṃ “gāme”tiādi vuttaṃ. Ettha pana sace gāmo",
  "tika-vin13t:1723_1": "ekassa rañño vā bhojakassa vā vasena ekakulassa hoti, pākārādinā parikkhittattā ekūpacāro",
  "tika-vin13t:1723_2": "ca, evarūpe gāme cīvaraṃ nikkhipitvā tasmiṃ gāme yathārucitaṭṭhāne vasituṃ labbhati.",
  "tika-vin13t:1723_3": "Sace so gāmo aparikkhitto, yasmiṃ ghare cīvaraṃ nikkhittaṃ hoti, tasmiṃ ghare vasitabbaṃ,",
  "tika-vin13t:1723_4": "tassa vā gharassa samantato hatthapāsā na vijahitabbaṃ.",
  "tika-vin13t:1724_0": "Sace so gāmo vesālikusinārādayo viya nānārājūnaṃ vā bhojakānaṃ vā hoti, vuttappakārena",
  "tika-vin13t:1724_1": "parikkhitto ca, evarūpe gāme yasmiṃ ghare cīvaraṃ nikkhittaṃ, tasmiṃ ghare vā vatthabbaṃ.",
  "tika-vin13t:1724_2": "Yassā vīthiyā taṃ gharaṃ hoti, tassā vīthiyā tassa gharassa sammukhāṭṭhāne sabhāye",
  "tika-vin13t:1724_3": "vā nagaradvāre vā vatthabbaṃ, tesaṃ sabhāyadvārānaṃ hatthapāsā vā na vijahitabbaṃ.",
  "tika-vin13t:1724_4": "Sace aparikkhitto, yasmiṃ ghare nikkhittaṃ, tattha vā tassa hatthapāse vā vatthabbaṃ.",
  "tika-vin13t:1725_0": "Nivesanādayo hammiyapariyosānā gāmaparikkhepato bahi sanniviṭṭhāti veditabbā. Itarathā",
  "tika-vin13t:1725_1": "tesaṃ gāmaggahaṇeneva gahitattā gāmassa ekakulanānākulaekūpacāranānūpacāratāvaseneva",
  "tika-vin13t:1725_2": "vinicchayo vattabbo siyā. Nivesanādīnaṃ vaseneva pāḷiyaṃ attho vibhatto, na gāmavasena.",
  "tika-vin13t:1725_3": "Udositavinicchaye ayaṃ nayo vuttoyeva.",
  "tika-vin13t:1726_0": "Nivesaneti ettha sace ekakulassa nivesanaṃ hoti parikkhittañca, antonivesane cīvaraṃ",
  "tika-vin13t:1726_1": "nikkhipitvā antonivesane vatthabbaṃ. Aparikkhittañce hoti, yasmiṃ gabbhe cīvaraṃ",
  "tika-vin13t:1726_2": "nikkhittaṃ, tasmiṃ vatthabbaṃ, tassa gabbhassa hatthapāsā vā na vijahitabbaṃ. Sace",
  "tika-vin13t:1726_3": "nānākulassa hoti parikkhittañca, yasmiṃ gabbhe cīvaraṃ nikkhittaṃ, tasmiṃ gabbhe",
  "tika-vin13t:1726_4": "vatthabbaṃ, sabbesaṃ sādhāraṇadvāramūle vā tesaṃ gabbhadvāramūle vā tesaṃ gabbhadvāramūlānaṃ",
  "tika-vin13t:1726_5": "vā hatthapāsā na vijahitabbaṃ. Aparikkhittañce hoti, yasmiṃ gabbhe cīvaraṃ nikkhittaṃ,",
  "tika-vin13t:1726_6": "tasmiṃ gabbhe vatthabbaṃ, hatthapāsā vā na vijahitabbaṃ.",
  "tika-vin13t:1727_0": "Udositoti yānādīnaṃ bhaṇḍānaṃ sālā. Pāsādoti dīghapāsādo. Hammiyanti muṇḍacchadanapāsādo.",
  "tika-vin13t:1727_1": "Nāvā pana thalaṃ āropetvā nikkhittāpi hoti, samudde ṭhitāpi. Sace ekakulassa nāvā",
  "tika-vin13t:1727_2": "hoti, antonāvāya cīvaraṃ nikkhipitvā antonāvāya vatthabbaṃ. Nānākulassa nāvā hoti",
  "tika-vin13t:1727_3": "nānāgabbhā nānāovarakā, yasmiṃ ovarake cīvaraṃ nikkhittaṃ, tasmiṃ vatthabbaṃ, cīvarassa",
  "tika-vin13t:1727_4": "hatthapāsā vā na vijahitabbaṃ.",
  "tika-vin13t:1728_0": "Aṭṭoti paṭirājādīnaṃ paṭibāhanatthaṃ iṭṭhakāhi kato bahalabhittiko catupañcabhūmiko",
  "tika-vin13t:1728_1": "patissayaviseso. Māḷoti ekakūṭasaṅgahito caturassapāsādo. Imesu pana udositādīsu",
  "tika-vin13t:1728_2": "māḷapariyosānesu nivesane vuttanayeneva vinicchayo veditabbo. Nivesananti pana udositādīnaṃ",
  "tika-vin13t:1728_3": "vasena akatāya patissayavikatiyā adhivacanaṃ.",
  "tika-vin13t:1729_0": "Ārāmo nāma pupphārāmaphalārāmādiko. Sace ekakulassa ārāmo hoti parikkhitto ca, antoārāme",
  "tika-vin13t:1729_1": "cīvaraṃ nikkhipitvā antoārāme vatthabbaṃ. Sace aparikkhitto, cīvarassa hatthapāsā",
  "tika-vin13t:1729_2": "na vijahitabbaṃ. Sace nānākulassa ārāmo hoti parikkhitto ca, dvāramūle vā vatthabbaṃ,",
  "tika-vin13t:1729_3": "dvāramūlassa hatthapāsā vā na vijahitabbaṃ. Aparikkhitto ce, cīvarassa hatthapāsā na vijahitabbaṃ.",
  "tika-vin13t:1730_0": "Sattho nāma jaṅghasatthasakaṭasatthānamaññataro. Sace ekakulassa sattho hoti, satthe",
  "tika-vin13t:1730_1": "cīvaraṃ nikkhipitvā purato vā pacchato vā sattabbhantarā na vijahitabbā, passato",
  "tika-vin13t:1730_2": "abbhantaraṃ na vijahitabbaṃ. Abbhantaraṃ nāma aṭṭhavīsatihatthaṃ hoti. Sace gacchanto",
  "tika-vin13t:1730_3": "sattho sakaṭe vā bhagge, goṇe vā naṭṭhe antarā chijjati, yasmiṃ koṭṭhāse cīvaraṃ",
  "tika-vin13t:1730_4": "nikkhipitabbaṃ, tattha vasitabbaṃ. Sace nānākulassa hoti, satthe cīvaraṃ nikkhipitvā",
  "tika-vin13t:1730_5": "cīvarassa hatthapāsā na vijahitabbaṃ.",
  "tika-vin13t:1731_0": "Khettakhalesu ārāme vuttasadisova vinicchayo. Dumeti rukkhamūle. Sace ekakulassa",
  "tika-vin13t:1731_1": "rukkhamūlaṃ hoti, yaṃ majjhanhikakāle samantā chāyā pharati, tasmiṃ ṭhāne aviraḷe",
  "tika-vin13t:1731_2": "padese tassa chāyāya phuṭṭhokāsassa anto eva nikkhipitabbaṃ. Sace viraḷasākhassa",
  "tika-vin13t:1731_3": "pana rukkhassa ātapena phuṭṭhokāse ṭhapeti, aruṇuggamane sace so bhikkhu tassa hatthapāse",
  "tika-vin13t:1731_4": "na hoti, aññasmiṃ vā ṭhāne tassa chāyāyapi hoti, nissaggiyaṃ hotiyeva. Nānākulassa",
  "tika-vin13t:1731_5": "ce hoti, cīvarassa hatthapāsā na vijahitabbaṃ.",
  "tika-vin13t:1732_0": "Ajjhokāse pana viñjhāṭavīādīsu araññesupi samuddamajjhe macchabandhānaṃ agamanapathesu",
  "tika-vin13t:1732_1": "dīpakesupi cīvaraṃ ṭhapetvā tato samantā sattabbhantare padese yattha katthaci vasitabbaṃ.",
  "tika-vin13t:1732_2": "Sace sattabbhantarato kesaggamattampi atikkamitvā aruṇaṃ uṭṭhapeti, nissaggiyaṃ hoti.",
  "tika-vin13t:1733_0": "Ettha pana pāḷiyaṃ “gāmo ekūpacāro nānūpacāro”tiādinā avisesena mātikaṃ nikkhipitvāpi",
  "tika-vin13t:1733_1": "gāmanivesanaudositakhettadhaññakaraṇaārāmavihārānaṃ ekūpacāranānūpacāratā “gāmo ekūpacāro",
  "tika-vin13t:1733_2": "nāma ekakulassa gāmo hoti parikkhitto ca aparikkhitto cā”tiādinā parikkhittāparikkhittavasena",
  "tika-vin13t:1733_3": "vibhattā. Aṭṭamāḷapāsādahammiyanāvāsattharukkhamūlaajjhokāsānampi evaṃ avatvā “ekakulassa",
  "tika-vin13t:1733_4": "aṭṭo hoti, nānākulassa aṭṭo hotī”tiādinā nayena ekakulanānākulavasena ca ante “ajjhokāso",
  "tika-vin13t:1733_5": "ekūpacāro nāma agāmake araññe samantā sattabbhantarā ekūpacāro, tato paraṃ nānūpacāro”ti",
  "tika-vin13t:1733_6": "ca evaṃ ekūpacāranānūpacāratā vibhattā. Tasmā gāmādīsu parikkhittaṃ ekūpacāraṃ, aparikkhittaṃ",
  "tika-vin13t:1733_7": "nānūpacāranti ca aṭṭādīsu yaṃ ekakulassa, taṃ ekūpacāraṃ nānākulassa nānūpacāranti",
  "tika-vin13t:1733_8": "ca gahetabbaṃ. Ajjhokāsapade vuttanayena gahetabbaṃ.",
  "tika-vin13t:1734_0": "Bhikkhusammutiyāññatrāti yaṃ gilānassa bhikkhuno cīvaraṃ ādāya pakkamituṃ asakkontassa",
  "tika-vin13t:1734_1": "ñattidutiyena kammena avippavāsasammuti dīyati, taṃ ṭhapetvāti attho. Laddhasammutikassa",
  "tika-vin13t:1734_2": "pana yāva rogo na vūpasammati, tasmiṃ vūpasante añño vā kuppati, anāpattiyeva.",
  "tika-vin13t:1735_0": "49. “Anujānāmi, bhikkhave, kaṇḍuppaṭicchādiṃ yāva ābādhā adhiṭṭhātuṃ, tato paraṃ",
  "tika-vin13t:1735_1": "vikappetuṃ. Vassikasāṭikaṃ vassānaṃ cātumāsaṃ adhiṭṭhātuṃ, tato paraṃ vikappetu”nti",
  "tika-vin13t:1735_2": "vuttattā rogapariyantā kaṇḍuppaṭicchādi, vassānapariyantā vassikasāṭikāti attho.",
  "tika-vin13t:1735_3": "Sesāti ticīvarādayo kālavasena apariyantikāti attho.",
  "tika-vin13t:1736_0": "50. Paccattharaṇādittayaṃ sadasampi adasampi rattampi arattampi ādiṇṇakappampi anādiṇṇakappampi",
  "tika-vin13t:1736_1": "labbhatīti attho. Nisīdananti nisīdanañca rattaṃ anādiṇṇakappañca labbhatīti adhippāyo.",
  "tika-vin13t:1736_2": "Paccattharaṇaparikkhāramukhapuñchanacoḷāni pana nīlampi pītakampi lohitakampi pupphadasādikampi",
  "tika-vin13t:1736_3": "vaṭṭanti, tasmā “sadasampī”tiādi vuttaṃ. Evarūpaṃ pana nivāsetuṃ vā pārupituṃ vā",
  "tika-vin13t:1736_4": "na vaṭṭati, kevalaṃ paccattharaṇādivasena adhiṭṭhānamattaṃ kātuṃ vaṭṭati.",
  "tika-vin13t:1737_0": "51. Ticīvaraṃ kaṇḍuppaṭicchādi vassikasāṭikāti idaṃ pana sesacīvarapañcakaṃ adasaṃ",
  "tika-vin13t:1737_1": "rajitaṃyeva kappati, tañca ādiṇṇakappamevāti attho. Sadasaṃva nisīdananti idaṃ pana",
  "tika-vin13t:1737_2": "pubbe “sadasampī”ti ettha vuttattā adasampi nisīdanaṃ vaṭṭatīti sammohanivāraṇatthaṃ vuttanti vadanti.",
  "tika-vin13t:1738": "52. Anadhiṭṭhitanti ticīvarādivasena anadhiṭṭhitaṃ. Anissaṭṭhaṃ nāma aññesaṃ avissajjitaṃ, taṃ pana vikappetvā paribhuñjitabbanti attho.",
  "tika-vin13t:1739_0": "Idāni vikappanupagassa pamāṇaṃ heṭṭhimaparicchedena dassetuṃ “hatthadīgha”ntiādimāha.",
  "tika-vin13t:1739_1": "Tattha “anujānāmi, bhikkhave, āyāmena aṭṭhaṅgulaṃ sugataṅgulena caturaṅgulavitthataṃ",
  "tika-vin13t:1739_2": "pacchimaṃ cīvaraṃ vikappetu”nti vuttattā dīghato ekahatthaṃ puthulato upaḍḍhahatthaṃ",
  "tika-vin13t:1739_3": "vikappetabbanti adhippāyo.",
  "tika-vin13t:1740_0": "53. Ticīvarassāti vinayaticīvarassa, na dhutaṅgaticīvarassa. Tassa pana imesu navasu",
  "tika-vin13t:1740_1": "cīvarattayameva labbhati, na aññaṃ labbhati. Sabbametanti sabbaṃ adhiṭṭhānavidhānañca",
  "tika-vin13t:1740_2": "pariharaṇavidhānañcāti attho. Parikkhāracoḷiyo sabbanti ticīvarādikaṃ navavidhampi",
  "tika-vin13t:1740_3": "cīvaraṃ. Tathā vatvāti “parikkhāracoḷa”nti vatvā. Adhiṭṭhatīti adhiṭṭhāti. Kiṃ pana",
  "tika-vin13t:1740_4": "ticīvaraṃ parikkhāracoḷaṃ adhiṭṭhātuṃ vaṭṭatīti? Āma vaṭṭati, “parikkhāracoḷaṃ nāma",
  "tika-vin13t:1740_5": "pāṭekkaṃ nidhānamukhametanti ticīvaraṃ parikkhāracoḷaṃ adhiṭṭhahitvā paribhuñjituṃ",
  "tika-vin13t:1740_6": "vaṭṭati. Udositasikkhāpade pana ticīvaraṃ adhiṭṭhahitvā pariharantassa parihāro vutto”ti",
  "tika-vin13t:1740_7": "aṭṭhakathāyaṃ vuttaṃ, tasmā ticīvaraṃ parikkhāracoḷaṃ adhiṭṭhahantena paccuddharitvā",
  "tika-vin13t:1740_8": "puna adhiṭṭhātabbaṃ.",
  "tika-vin13t:1741_0": "54. Idāni etesaṃ adhiṭṭhānavijahanākāraṃ dassetuṃ “acchedavissajjanagāhavibbhamā”tiādi",
  "tika-vin13t:1741_1": "vuttaṃ. Tattha acchedoti corādīhi acchindanaṃ. Vissajjananti aññesaṃ dānaṃ. Kathaṃ",
  "tika-vin13t:1741_2": "pana dinnaṃ, kathaṃ gahitaṃ sudinnaṃ suggahitañca hotīti? Sace “idaṃ tuyhaṃ demi",
  "tika-vin13t:1741_3": "dadāmi dajjāmi oṇojemi pariccajāmi nissajjāmi vissajjāmī”ti vā “itthannāmassa demi…pe…",
  "tika-vin13t:1741_4": "vissajjāmī”ti vā vadati, sammukhāpi parammukhāpi dinnaṃyeva hoti. “Tuyhaṃ gaṇhāhī”ti",
  "tika-vin13t:1741_5": "vutte “mayhaṃ gaṇhāmī”ti vadati, sudinnaṃ suggahitañca. “Tava santakaṃ karohi, tava",
  "tika-vin13t:1741_6": "santakaṃ hotu, tava santakaṃ karissatī”ti vutte “mamasantakaṃ karomi, mama santakaṃ",
  "tika-vin13t:1741_7": "hotu, mama santakaṃ karissāmī”ti vadati, duddinnaṃ duggahitañca. Sace pana “tava",
  "tika-vin13t:1741_8": "santakaṃ karohī”ti vutte “sādhu, bhante, mayhaṃ gaṇhāmī”ti gaṇhāti, suggahitaṃ.",
  "tika-vin13t:1742_0": "Gāhoti vissāsaggāho. So pana evaṃ veditabbo – “anujānāmi, bhikkhave, pañcahaṅgehi",
  "tika-vin13t:1742_1": "samannāgatassa vissāsaṃ gahetuṃ. Sandiṭṭho ca hoti, sambhatto ca, ālapito ca, jīvati",
  "tika-vin13t:1742_2": "ca, jānāti ca ‘gahite me attamano bhavissatī”’ti. Tattha sandiṭṭhoti diṭṭhamattakamitto.",
  "tika-vin13t:1742_3": "Sambhattoti daḷhamitto. Ālapitoti “mama santakaṃ yaṃ icchasi, taṃ gaṇheyyāsi, āpucchitvā",
  "tika-vin13t:1742_4": "gahaṇe kāraṇaṃ natthī”ti vutto. Jīvatīti anuṭṭhānaseyyāya sayitopi yāva jīvitindriyupacchedaṃ",
  "tika-vin13t:1742_5": "na pāpuṇāti. Gahite ca attamanoti gahite ca tuṭṭhacitto. Evarūpassa santakaṃ “gahite",
  "tika-vin13t:1742_6": "me attamano bhavissatī”ti jānantena gahetuṃ vaṭṭati. Anavasesapariyādānavasena cetāni",
  "tika-vin13t:1742_7": "pañca aṅgāni vuttāni, vissāsaggāho pana tīhi aṅgehi ruhati. Kathaṃ? Sandiṭṭho jīvati",
  "tika-vin13t:1742_8": "gahite attamano, sambhatto jīvati gahite attamano, ālapito jīvati gahite attamanoti evaṃ.",
  "tika-vin13t:1743_0": "Yo pana jīvati, na ca gahite attamano hoti, tassa santakaṃ vissāsabhāvena gahitampi",
  "tika-vin13t:1743_1": "puna dātabbaṃ. Dadantena matakadhanaṃ tāva ye tassa dhane issarā gahaṭṭhā vā pabbajitā",
  "tika-vin13t:1743_2": "vā, tesaṃ dātabbaṃ. Yo pana paṭhamaṃyeva “suṭṭhu kataṃ tayā mama santakaṃ gaṇhantenā”ti",
  "tika-vin13t:1743_3": "vacībhedena vā cittuppādamattena vā anumoditvā pacchā kenaci kāraṇena kupito, so",
  "tika-vin13t:1743_4": "paccāharāpetuṃ na labhati. Yopi adātukāmo, cittena pana adhivāseti, na kiñci vadati,",
  "tika-vin13t:1743_5": "sopi puna paccāharāpetuṃ na labhati. Yo pana “mayā tumhākaṃ santakaṃ gahita”nti vā",
  "tika-vin13t:1743_6": "“paribhutta”nti vā vutte nādhivāseti, “paṭidehī”ti bhaṇati, so paccāharāpetuṃ labhati.",
  "tika-vin13t:1744_0": "Vibbhamāti iminā bhikkhuniyāyeva adhiṭṭhānavijahanaṃ gahitaṃ hoti. Sā pana yadā vibbhamati,",
  "tika-vin13t:1744_1": "tadā assamaṇī hoti. Bhikkhu pana vibbhamantopi yāva sikkhaṃ na paccakkhāti, tāva",
  "tika-vin13t:1744_2": "bhikkhuyevāti adhiṭṭhānaṃ na vijahatīti. Liṅgasikkhāti liṅgaparivattanañca sikkhāpaccakkhānañcāti",
  "tika-vin13t:1744_3": "attho. Sabbesūti navasu cīvaresu. Adhiṭṭhānaviyogakāraṇāti adhiṭṭhānavijahanakāraṇā,",
  "tika-vin13t:1744_4": "imesu aññatarena adhiṭṭhānaṃ vijahatīti attho.",
  "tika-vin13t:1745_0": "Kiñca bhiyyo – ticīvarassa pana vinibbiddhachiddañca adhiṭṭhānavijahanaṃ karotīti",
  "tika-vin13t:1745_1": "attho. Tattha saṅghāṭiuttarāsaṅgānaṃ dīghantato vidatthippamāṇassa tiriyantato aṭṭhaṅgulappamāṇassa",
  "tika-vin13t:1745_2": "padesassa orato kaniṭṭhaṅgulinakhapiṭṭhippamāṇakaṃ chiddaṃ adhiṭṭhānaṃ bhindati.",
  "tika-vin13t:1745_3": "Antaravāsakassa dīghantato vidatthippamāṇasseva tiriyantato caturaṅgulappamāṇassa",
  "tika-vin13t:1745_4": "padesassa orato chiddaṃ adhiṭṭhānaṃ bhindati, parato pana na bhindati. Tasmā chidde",
  "tika-vin13t:1745_5": "jāte ticīvaraṃ atirekacīvaraṃ hoti, sūcikammaṃ katvā puna adhiṭṭhātabbaṃ. Itaresaṃ",
  "tika-vin13t:1745_6": "pana chiddena vijahanaṃ nāma natthi. Yo pana ticīvarepi dubbalaṭṭhāne paṭhamaṃ aggaḷaṃ",
  "tika-vin13t:1745_7": "datvā pacchā dubbalaṭṭhānaṃ chinditvā apaneti, adhiṭṭhānaṃ na bhijjati. Maṇḍalaparivattanepi",
  "tika-vin13t:1745_8": "eseva nayo. Yo pana ubho koṭiyo majjhe karonto sace paṭhamaṃ chinditvā pacchā ghaṭeti,",
  "tika-vin13t:1745_9": "adhiṭṭhānaṃ vijahati, atha ghaṭetvā chindati, na vijahati. Rajakehi dhovāpetvā setakaṃ",
  "tika-vin13t:1745_10": "karontassāpi na vijahati eva.",
  "tika-vin13t:1746_0": "55. Idāni akappiyacīvarāni dassetuṃ “kusavākaphalakānī”tiādi āraddhaṃ. Tattha kusacīraṃ",
  "tika-vin13t:1746_1": "nāma kuse ganthetvā katacīvaraṃ. Vākacīraṃ nāma tāpasānaṃ vakkalaṃ. Phalakacīraṃ",
  "tika-vin13t:1746_2": "nāma phalakāni sibbitvā katacīvaraṃ. Kesakambalanti kesehi tantaṃ vāyitvā katakambalaṃ.",
  "tika-vin13t:1746_3": "Vālakambalanti camaravālehi vāyitvā katakambalaṃ. Ulūkapakkhanti ulūkasakuṇassa pakkhehi",
  "tika-vin13t:1746_4": "katanivāsanaṃ. Ajinakkhipanti salomaṃ sakhuraṃ ajinamigacammaṃ. Imesu sattasu vatthesu",
  "tika-vin13t:1746_5": "yaṃ kiñci dhārayato thullaccayanti attho. Yathā imesu thullaccayaṃ, tathā akkanāḷaṃ",
  "tika-vin13t:1746_6": "nivāsentassa. Akkanāḷaṃ nāma akkadaṇḍe vākādīhi ganthetvā katacīvaraṃ. “Na bhikkhave",
  "tika-vin13t:1746_7": "akkanāḷaṃ nivāsetabbaṃ, yo nivāseyya, āpatti thullaccayassā”ti hi vuttaṃ.",
  "tika-vin13t:1747_0": "56. Kadalerakakkadusse potthake cāpīti ettha kadalierakaakkamakacivākehi katāni vatthāni",
  "tika-vin13t:1747_1": "evaṃ vuttānīti veditabbāni. Etesu potthakoyeva pāḷiyaṃ āgato, itarāni taggatikattā",
  "tika-vin13t:1747_2": "aṭṭhakathāsu paṭikkhittāni. Imesu catūsupi dukkaṭameva. “Na bhikkhave naggiyaṃ titthiyasamādānaṃ",
  "tika-vin13t:1747_3": "samādiyitabbaṃ, yo samādiyeyya, āpatti thullaccayassā”ti vuttattā naggiyampi na kappati",
  "tika-vin13t:1747_4": "eva. Sabbameva nīlakaṃ sabbanīlakaṃ. Evaṃ sesesupi. Ettha nīlaṃ umāpupphavaṇṇaṃ hoti.",
  "tika-vin13t:1747_5": "Mañjeṭṭhakaṃ mañjeṭṭhakavaṇṇameva. Pītakaṃ kaṇikārapupphavaṇṇaṃ. Lohitakaṃ jayasumanapupphavaṇṇaṃ.",
  "tika-vin13t:1747_6": "Kaṇhakaṃ addāriṭṭhakavaṇṇaṃ.",
  "tika-vin13t:1748_0": "57. Mahāraṅgaṃ nāma satapadipiṭṭhivaṇṇaṃ. Mahānāmaṃ nāma rattasambhinnavaṇṇaṃ hoti.",
  "tika-vin13t:1748_1": "Padumapupphavaṇṇantipi vuttaṃ, mandarattanti attho. Tirīṭaketi rukkhatace. Acchinnadīghadasaketi",
  "tika-vin13t:1748_2": "sabbaso acchinnadasake ca majjhe chinnadasake cāti attho. Aññamaññaṃ saṃsibbitvā",
  "tika-vin13t:1748_3": "katadasaṃ phaladasaṃ nāma. Ketakapupphādipupphasadisāhi dasāhi yuttaṃ pupphadasaṃ",
  "tika-vin13t:1748_4": "nāma. Etesupi “potthake cāpī”ti ettha vuttaapi-saddena dukkaṭanti veditabbaṃ. Tathāti",
  "tika-vin13t:1748_5": "yathā etesu kadalidussādīsu pupphadasāvasānesu dukkaṭaṃ, tathā kañcukaveṭhanesupi",
  "tika-vin13t:1748_6": "yaṃ kiñci dhārentassa dukkaṭanti attho.",
  "tika-vin13t:1749_0": "Etesu pana ayaṃ vinicchayo – sabbanīlakādīni rajanāni vametvā puna rajitvā dhāretabbāni,",
  "tika-vin13t:1749_1": "na sakkā ce vametuṃ, paccattharaṇādīni vā kāretabbāni, tipaṭṭacīvarassa majjhe vā",
  "tika-vin13t:1749_2": "dātabbāni. Acchinnadasakādīni dasā chinditvā dhāretabbāni. Kañcukaṃ vijaṭetvā rajitvā",
  "tika-vin13t:1749_3": "paribhuñjitabbaṃ. Veṭhanepi eseva nayo. Tirīṭakaṃ pādapuñchanaṃ kātabbaṃ. Sabbanti",
  "tika-vin13t:1749_4": "imaṃ vuttappakāraṃ kusacīrādikaṃ akappiyacīvaraṃ acchinnacīvaro labhatīti attho.",
  "tika-vin13t:1749_5": "Vuttampi cetaṃ parivāre.",
  "tika-vin13t:1750": "“Akappakataṃ nāpi rajanāya rattaṃ,",
  "tika-vin13t:1751": "Tena nivattho yena kāmaṃ vajeyya;",
  "tika-vin13t:1752": "Na cassa hoti āpatti,",
  "tika-vin13t:1753": "So ca dhammo sugatena desito;",
  "tika-vin13t:1754": "Pañhā mesā kusalehi cintitā”ti. ;",
  "tika-vin13t:1755_0": "Ayañhi pañho acchinnacīvarabhikkhuṃ sandhāya vutto, tasmā hi yaṃ kiñci akappiyacīvaraṃ",
  "tika-vin13t:1755_1": "nivāsetvā vā pārupitvā vā acchinnacīvarakena aññaṃ pariyesitabbaṃ. Ettha pana “idha",
  "tika-vin13t:1755_2": "pana, bhikkhave, manussā nissīmagatānaṃ bhikkhūnaṃ cīvaraṃ denti ‘imaṃ cīvaraṃ itthannāmassa",
  "tika-vin13t:1755_3": "demā’ti, anujānāmi, bhikkhave, sādituṃ, na tāva taṃ gaṇanūpagaṃ, yāva na hatthaṃ",
  "tika-vin13t:1755_4": "gacchatī”ti vuttattā yāva āharitvā taṃ na dinnaṃ, “tumhākaṃ, bhante, cīvaraṃ uppanna”nti",
  "tika-vin13t:1755_5": "pahiṇitvā vā nārocitaṃ, tāva gaṇanaṃ na upeti, anadhiṭṭhitaṃ vaṭṭati. Pattepi eseva",
  "tika-vin13t:1755_6": "nayo. Ānetvā dinne vā ārocite vā parihāro natthi, dasāhaṃ adhiṭṭhātabbaṃ. Cīvaravinicchayo.",
  "tika-vin13t:1756": "Cīvaraniddesavaṇṇanā niṭṭhitā.",
  "tika-vin13t:1757": "4. Rajananiddesavaṇṇanā",
  "tika-vin13t:1758_0": "58. Idāni tesaṃ cīvarānaṃ rajanavidhānaṃ dassetuṃ “rajanāni cā”ti vuttaṃ. Tattha",
  "tika-vin13t:1758_1": "“anujānāmi, bhikkhave, cha rajanāni mūlarajanaṃ khandharajanaṃ tacarajanaṃ pattarajanaṃ",
  "tika-vin13t:1758_2": "puppharajanaṃ phalarajana”nti evaṃ bhagavatā anuññātattā “chappakārāni anuññātāni satthunā”ti vuttaṃ.",
  "tika-vin13t:1759_0": "59. Tattha mūleti mūlarajaneti attho. Haliddiṃ vivajjiya sabbaṃ labbhanti sambandho.",
  "tika-vin13t:1759_1": "Evaṃ sesesupi. Tuṅgahārako nāma eko sakaṇṭakarukkho, tassa haritālavaṇṇaṃ khandharajanaṃ",
  "tika-vin13t:1759_2": "hoti. Gihiparibhuttaṃ pana allipattena ekavāraṃ rajituṃ vaṭṭati. Phalarajane akappiyaṃ",
  "tika-vin13t:1759_3": "nāma natthi, sabbaṃ vaṭṭatīti. Rajanavinicchayo.",
  "tika-vin13t:1760": "Rajananiddesavaṇṇanā niṭṭhitā.",
  "tika-vin13t:1761": "5. Pattaniddesavaṇṇanā",
  "tika-vin13t:1762": "60. Idāni bhājanavikatiṃ dassetuṃ “patto cā”ti uddhaṭaṃ. Ettha pana paṭhamagāthā suviññeyyā.",
  "tika-vin13t:1763_0": "61. Dutiye “magadhanāḷidvayataṇḍulasādhita”nti vattabbe vibhattilopaṃ akatvā gāthābandhasukhatthaṃ",
  "tika-vin13t:1763_1": "“magadhe nāḷidvayataṇḍulasādhita”nti vuttaṃ, pacitanti attho. Ettha magadhanāḷi nāma",
  "tika-vin13t:1763_2": "aḍḍhaterasapalaṃ gaṇhāti. Odananti ettha sabbappakārasampannaṃ avassāvitodanaṃ gahetabbaṃ.",
  "tika-vin13t:1763_3": "Odanassa catutthabhāgappamāṇaṃ nātighanaṃ nātitanukaṃ hatthahāriyamuggasūpañca ālopassa",
  "tika-vin13t:1763_4": "ālopassa anurūpaṃ yāva carimakālopappahonakaṃ macchamaṃsādibyañjanañca yo patto gaṇhāti,",
  "tika-vin13t:1763_5": "so ukkaṭṭho nāmāti attho. Sappitelatakkarasakañjikādīni pana gaṇanūpagāni na honti,",
  "tika-vin13t:1763_6": "tāni hi odanagatikāneva honti, neva hāpetuṃ, na vaḍḍhetuṃ sakkonti. Evametaṃ sabbaṃ",
  "tika-vin13t:1763_7": "pakkhittaṃ sace pattassa heṭṭhimarājisamaṃ tiṭṭhati, suttena vā hīrena vā chindantassa",
  "tika-vin13t:1763_8": "suttassa vā hīrassa vā heṭṭhimantaṃ phusati, ayaṃ ukkaṭṭho nāma patto. Sace taṃ rājiṃ",
  "tika-vin13t:1763_9": "atikkamitvā thūpīkataṃ tiṭṭhati, ayaṃ ukkaṭṭhomako nāma patto. Sace taṃ rājiṃ na",
  "tika-vin13t:1763_10": "sampāpuṇāti, antogatameva hoti, ayaṃ ukkaṭṭhukkaṭṭho nāma patto.",
  "tika-vin13t:1764_0": "62. “Majjhimo nāma patto nāḷikodanaṃ gaṇhātī”ti vuttattā “majjhimo tassupaḍḍho vā”ti",
  "tika-vin13t:1764_1": "vuttaṃ. Etthāpi vuttappakārena majjhimo majjhimomako majjhimukkaṭṭhoti pattattikaṃ",
  "tika-vin13t:1764_2": "veditabbaṃ. “Omako nāma patto patthodanaṃ gaṇhātī”ti vacanato “tatopaḍḍho”ti vuttaṃ.",
  "tika-vin13t:1764_3": "Magadhanāḷiyā upaḍḍhanāḷikodanañca tadūpiyaṃ sūpaṃ byañjanañca gaṇhāti, so omako",
  "tika-vin13t:1764_4": "nāma. Idhāpi omako omakomako omakukkaṭṭhoti pattattikaṃ veditabbaṃ. Imesu pana navasu",
  "tika-vin13t:1764_5": "pattesu ukkaṭṭhukkaṭṭho ca omakomako ca apatto. Etesu adhiṭṭhātabbakiccaṃ natthi,",
  "tika-vin13t:1764_6": "sesā satta pattā adhiṭṭhātabbā, vikappetabbā cāti attho.",
  "tika-vin13t:1765_0": "63. Atirekapattoti anadhiṭṭhito avikappito. Sakoti sasantako. Kappoti kappiyo. Ayamevettha",
  "tika-vin13t:1765_1": "saṅkhepo – yo patto kākaṇikamattassāpi mūlassa dātabbassa natthitāya sako. Ayopatto",
  "tika-vin13t:1765_2": "pañcahi pākehi mattikāpatto dvīhi pākehi pakkattā kappo. So dasāhaparamaṃ kālaṃ anadhiṭṭhito",
  "tika-vin13t:1765_3": "avikappito dhāreyyoti.",
  "tika-vin13t:1766_0": "64. Acchedādayo cīvare vuttappabhedāyeva. Chiddenāti ettha yassa pattassa mukhavaṭṭito",
  "tika-vin13t:1766_1": "heṭṭhā dvaṅgulappadese yena chiddena kaṅgusitthaṃ nikkhamati, tattakena chiddena",
  "tika-vin13t:1766_2": "bhijjati. Tasmiṃ pana ayacuṇṇādīhi paṭipākatike kate dasāhabbhantare puna adhiṭṭhātabbaṃ.",
  "tika-vin13t:1766_3": "Pattādhiṭṭhānamujjhatīti patto adhiṭṭhānaṃ ujjhati.",
  "tika-vin13t:1767_0": "65. Idāni pariharaṇavidhiṃ dassetuṃ “pattaṃ na paṭisāmeyya sodaka”ntiādi āraddhaṃ.",
  "tika-vin13t:1767_1": "Sodakaṃ pattaṃ na paṭisāmeyya, ātape ca sodakaṃ pattaṃ na otapeti adhippāyo. Na nidaheti",
  "tika-vin13t:1767_2": "nirudakaṃ katvāpi atikālaṃ na nidaheti adhippāyo. Bhumyāti bhūmiyaṃ. Na ṭhapeti taṭṭikācammakhaṇḍādīsu",
  "tika-vin13t:1767_3": "yena kenaci anatthatāya paṃsusakkharamissāya bhūmiyā na ṭhapeyyāti attho. No ca laggayeti",
  "tika-vin13t:1767_4": "etthapi nāgadantādīsu yattha katthaci laggantassa dukkaṭameva.",
  "tika-vin13t:1768_0": "66. Miḍḍhanteti miḍḍhapariyante. Sace pana parivattetvā tattheva patiṭṭhāti, evarūpāya",
  "tika-vin13t:1768_1": "vitthiṇṇāya miḍḍhiyā abbhantaraparicchede ṭhapetuṃ vaṭṭati, na pariyante. Paribhaṇḍanteti",
  "tika-vin13t:1768_2": "bāhirapasse katāya tanukamiḍḍhiyā anteti attho. Aṅke vāti dvinnaṃ ūrūnaṃ majjhe.",
  "tika-vin13t:1768_3": "Ettha pana aṃsabaddhake aṃsakūṭe laggetvā aṅke ṭhapetuṃ vaṭṭati, na itarathā. Ātapattaketi",
  "tika-vin13t:1768_4": "chatte. Ettha bhattapūropi aṃsakūṭe laggitapattopi ṭhapetuṃ na vaṭṭati.",
  "tika-vin13t:1769_0": "67. Ucchiṭṭhodakaṃ nāma mukhavikkhālanodakaṃ, taṃ patte niṭṭhubhitvā pattena na nīhareyyāti",
  "tika-vin13t:1769_1": "attho. Calakañca aṭṭhikañca calakaṭṭhikaṃ. Etesu yaṃ kiñci pattena nīharantassa dukkaṭaṃ.",
  "tika-vin13t:1769_2": "Pattaṃ paṭiggahaṃ katvā hatthaṃ dhovitumpi na labhati. Hatthadhovitavatthadhovitaudakampi",
  "tika-vin13t:1769_3": "patte ākiritvā nīharituṃ na vaṭṭati. Anucchiṭṭhapattaṃ ucchiṭṭhahatthena gahetumpi",
  "tika-vin13t:1769_4": "na vaṭṭati. Hatthaṃ pana bahi dhovitvā gahetuṃ vaṭṭati. Macchamaṃsaphalāphalādīni",
  "tika-vin13t:1769_5": "khādanto yaṃ mukhena luñcitvā luñcitvā khādati, taṃ vā tesaṃ aṭṭhiādikaṃ vā mukhato",
  "tika-vin13t:1769_6": "nīhaṭaṃ puna akhāditukāmo chaḍḍetukāmo patte ṭhapetuṃ na labhati. Siṅgiveranāḷikerakhaṇḍādīni",
  "tika-vin13t:1769_7": "khādantehi ḍaṃsitvā ḍaṃsitvā puna ṭhapetuṃ labhati. “Na bhikkhave pattahatthena kavāṭaṃ",
  "tika-vin13t:1769_8": "paṇāmetabbaṃ, yo paṇāmeyya, āpatti dukkaṭassā”ti vuttattā yena kenaci sarīrāvayavena",
  "tika-vin13t:1769_9": "pattaṃ gahetvā ṭhito yena kenaci sarīrāvayavena kavāṭaṃ paṇāmetuṃ na labhati, tasmā",
  "tika-vin13t:1769_10": "“pattahatthovā”ti vuttaṃ. Aṃsakūṭe laggitvā ṭhitassa vaṭṭati.",
  "tika-vin13t:1770_0": "68. Bhūmiādhāraketi ettha dantavallivettavākādīhi kate valayādhārake. Dārudaṇḍādhāreti",
  "tika-vin13t:1770_1": "ekadārunā kataādhārake ca bahūhi daṇḍehi kataādhārake cāti attho. Tidaṇḍe na vaṭṭati.",
  "tika-vin13t:1770_2": "Etesu pana susajjitesu ekaṃ pattaṃ ṭhapetvāva tassupari ekaṃ ṭhapetuṃ vaṭṭati, tayo",
  "tika-vin13t:1770_3": "pana na vaṭṭanti. Ekaṃ nikkujjitvāva bhūmiyanti ettha bhūmiyaṃ kaṭasārakādīsu aññataraṃ",
  "tika-vin13t:1770_4": "pattharitvā tassupari nikkujjitvā vā ukkujjitvā vā ekaṃ ṭhapeyya, dve ṭhapetuṃ na",
  "tika-vin13t:1770_5": "vaṭṭatīti adhippāyo. Dve pana ṭhapentena upari ṭhapitapattaṃ ekena passena bhūmiyaṃ",
  "tika-vin13t:1770_6": "phusāpetvā ṭhapetuṃ vaṭṭatīti vadanti.",
  "tika-vin13t:1771_0": "69-70. Idāni akappiyapatte dassetuṃ “dārurūpiyasovaṇṇā”tiādi āraddhaṃ. Tattha maṇiveḷuriyāmayāti",
  "tika-vin13t:1771_1": "maṇīti indanīlakabarakatādi. Sace gahaṭṭhā bhattagge suvaṇṇarūpiyataṭṭakādīsu sūpabyañjanaṃ",
  "tika-vin13t:1771_2": "katvā upanāmenti, āmasitumpi na vaṭṭati. Ghaṭikaṭāhajā ca tumbakaṭāhajā ca ghaṭitumbakaṭāhajā.",
  "tika-vin13t:1771_3": "Ettha tumbakaṭāhajānāma alābu. Pattavinicchayo.",
  "tika-vin13t:1772": "Pattaniddesavaṇṇanā niṭṭhitā.",
  "tika-vin13t:1773": "6. Thālakaniddesavaṇṇanā",
  "tika-vin13t:1774_0": "71-2. Idāni thālakesu kappiyākappiyavidhiṃ dassetuṃ “thālakā cā”ti padaṃ uddhaṭaṃ.",
  "tika-vin13t:1774_1": "Tattha akappāti dārumayādayo thālakā akappiyāti attho. Phalikathālakādayo gihisantakā",
  "tika-vin13t:1774_2": "vā saṅghasantakā vā kappiyā. Ghaṭitumbakaṭāhajā tāvakālikā, tāsu bhuñjitvā chaḍḍetabbā,",
  "tika-vin13t:1774_3": "na pariharitabbāti adhippāyo. Thālakavinicchayo.",
  "tika-vin13t:1775": "Thālakaniddesavaṇṇanā niṭṭhitā.",
  "tika-vin13t:1776": "7. Pavāraṇāniddesavaṇṇanā",
  "tika-vin13t:1777_0": "73. Idāni pavāraṇāvidhiṃ dassetuṃ “pavāraṇā”ti padaṃ uddhaṭaṃ. Tattha iriyāpathenāti",
  "tika-vin13t:1777_1": "ṭhānagamanasayananisajjānaṃ aññatarena iriyāpathenāti attho. Tato iriyāpathato aññena",
  "tika-vin13t:1777_2": "iriyāpathena anatirittakaṃ paribhuñjeyya ce, pācittiyanti attho. Pācittinatirittakanti",
  "tika-vin13t:1777_3": "pācitti anatirittakaṃ.",
  "tika-vin13t:1778_0": "74. Idāni yehi aṅgehi pavāraṇā hoti, tāni aṅgāni dassetuṃ “asana”ntiādimāha. Tattha",
  "tika-vin13t:1778_1": "asananti etena avippakatabhojanatā vuttā, bhuñjamāno ca so puggalo hotīti attho.",
  "tika-vin13t:1778_2": "Bhojanañcevāti yaṃ bhuñjanto pavāreti, taṃ odano kummāso sattu maccho maṃsanti imesu",
  "tika-vin13t:1778_3": "aññataraṃ hotīti attho. Abhihāroti dāyako tassa taṃ bhattaṃ kāyena abhiharatīti attho,",
  "tika-vin13t:1778_4": "vācābhihāro pana na gahetabbo. Samīpatāti dāyako pavāraṇappahonakabhojanaṃ gahetvā",
  "tika-vin13t:1778_5": "aḍḍhateyyahatthappamāṇe okāse hotīti attho. Kāyavācāpaṭikkhepoti hatthapāse ṭhitena",
  "tika-vin13t:1778_6": "abhihaṭaṃ bhikkhaṃ kāyena vā vācāya vā paṭikkhipeyyāti attho. Ettha pana sace bhikkhu",
  "tika-vin13t:1778_7": "nisinno hoti, ānisadassa pārimantato paṭṭhāya, sace ṭhito, paṇhiantato paṭṭhāya,",
  "tika-vin13t:1778_8": "sace nipanno, yena passena nipanno, tassa pārimantato paṭṭhāya dāyakassāpi tathāvidhassa",
  "tika-vin13t:1778_9": "ṭhapetvā pasāritahatthaṃ yaṃ tassa āsannataraṃ aṅgaṃ, tassa vasena paricchedo kātabbo.",
  "tika-vin13t:1778_10": "Pañca aṅgā pavāraṇāti “asanaṃ paññāyati, bhojanaṃ paññāyati, hatthapāse ṭhito abhiharati,",
  "tika-vin13t:1778_11": "paṭikkhepo paññāyatī”ti pāḷiyaṃ vuttehi imehi pañcahi aṅgehi pavāraṇā hotīti attho.",
  "tika-vin13t:1779_0": "75. Idāni etesu pañcasu bhojanaṃ dassetuṃ “odano”tiādi vuttaṃ. Idāni odanādayo imehi",
  "tika-vin13t:1779_1": "nibbattāti dassetuṃ “sālī”tiādimāha. Tattha setarattakāḷabhedā sabbāpi kaṅgujātiyo",
  "tika-vin13t:1779_2": "kaṅgūti gahetabbā. Kāḷasetā kudrūsavarakā. Imesaṃ sattannaṃ dhaññānaṃ odano ca bhojjayāgu",
  "tika-vin13t:1779_3": "ca odano nāmāti attho.",
  "tika-vin13t:1780_0": "76. Sāmākāditiṇaṃ kudrūsake saṅgahaṃ gatanti attho. Varakacorako varake saṅgahaṃ",
  "tika-vin13t:1780_1": "gato, sāliyañceva nīvāro saṅgahaṃ gato setattāti vadanti. Imesaṃ vuttappakārānaṃ",
  "tika-vin13t:1780_2": "sānulomānaṃ sattannaṃ dhaññānaṃ taṇḍule gahetvā “yāguṃ pacissāmā”ti vā “bhattaṃ pacissāmā”ti",
  "tika-vin13t:1780_3": "vā yaṃ kiñci sandhāya pacanti, sace uṇhaṃ vā sītalaṃ vā bhuñjantānaṃ bhojanakāle",
  "tika-vin13t:1780_4": "gahitagahitaṭṭhāne odhi paññāyati, ayaṃ odano nāma, pavāraṇaṃ janeti. Yopi pāyāso",
  "tika-vin13t:1780_5": "vā ambilayāgu vā uddhanato otāritamattā abbhuṇhā āvijjhitvā pivituṃ sakkā, gahitokāsepi",
  "tika-vin13t:1780_6": "odhiṃ na dasseti, ayaṃ pavāraṇaṃ na janeti. Usumāya pana vigatāya ghanabhāvaṃ gacchati,",
  "tika-vin13t:1780_7": "odhi paññāyati, puna pavāraṇaṃ janeti, pubbe tanukabhāvo na rakkhati. Bhatte pana",
  "tika-vin13t:1780_8": "udakakañjikakhīrādīni ākiritvā “yāguṃ gaṇhathā”ti vadanti, kiñcāpi tanukā hoti, pavāraṇaṃ",
  "tika-vin13t:1780_9": "janetiyeva tasmiṃ yāguyā natthibhāvato. Sace pana pakkuthitesu udakādīsu pakkhipitvā",
  "tika-vin13t:1780_10": "pacitvā denti, yāgusaṅgahameva gacchati.",
  "tika-vin13t:1781_0": "77. Bhaṭṭhadhaññamayoti sattavidhānipi dhaññāni gahetvā kharapākabhajjitānaṃ tesaṃ",
  "tika-vin13t:1781_1": "taṇḍule koṭṭetvā katacuṇṇakuṇḍakāni sattu nāma. Samapākabhajjitānaṃ pana ātapasukkhānaṃ",
  "tika-vin13t:1781_2": "vā taṇḍulānaṃ cuṇṇakuṇḍakāni sattusaṅkhyaṃ na gacchanti. Yavasambhavoti aññehi pana",
  "tika-vin13t:1781_3": "muggādīhi katakummāso na pavāretīti adhippāyo. Udakasambhavoti iminā kakkaṭakasippikasambukādayopi",
  "tika-vin13t:1781_4": "saṅgahaṃ gacchanti. Sace yāgupānakāle ekasmiṃ bhājane ṭhapetvā macchamaṃsaṃ vā khādanti,",
  "tika-vin13t:1781_5": "te ce akhādanto aññaṃ pavāraṇappahonakaṃ paṭikkhipati, na pavāreti. Khāditepi sace",
  "tika-vin13t:1781_6": "mukhe avasiṭṭhaṃ natthi, tadā paṭikkhipantopi na pavāretiyeva. Sace patte avasiṭṭhaṃ",
  "tika-vin13t:1781_7": "atthi, mukhe natthi, tañce akhāditukāmo hoti, aññattha vā gantvā khāditukāmo, tasmiṃ",
  "tika-vin13t:1781_8": "khaṇe paṭikkhipantopi na pavāretiyeva.",
  "tika-vin13t:1782_0": "78. Bhojananti pañcasu bhojanesu yaṃ kiñci bhojanaṃ. Kappiyaṃ vā akappiyaṃ vā bhuñjantoti",
  "tika-vin13t:1782_1": "sambandho. Nisedhayanti kāyenābhihaṭaṃ aṅgulicalanādinā vā bhamukavikārena vā kuddhabhāvena",
  "tika-vin13t:1782_2": "olokena vā paṭikkhipanto kāyena vā “ala”nti vā “na gaṇhāmī”ti vā “mā ākirā”ti vā",
  "tika-vin13t:1782_3": "“apagacchā”ti vā ādinā nayena paṭikkhipanto vācāya vā nisedhayantoti attho. Kappanti",
  "tika-vin13t:1782_4": "kappiyabhojanameva paṭikkhipanto so pavāreti, akappiyamaṃsaṃ vā bhojanaṃ vā paṭikkhipanto",
  "tika-vin13t:1782_5": "na pavāreti. Kasmā? Tassa paṭikkhipitabbaṭṭhāne ṭhitattā. Sace kappiyabhojanaṃ bhuñjamāno",
  "tika-vin13t:1782_6": "akappiyaṃ paṭikkhipati, na pavāreti. Kasmā? Tassa paṭikkhipitabbato. Idāni missakanayaṃ",
  "tika-vin13t:1782_7": "dassetuṃ “tannāmenā”tiādi vuttaṃ. Tatrāyaṃ piṇḍattho – tannāmena vā imanti vā abhihaṭaṃ",
  "tika-vin13t:1782_8": "kappiyaṃ nisedhayaṃ pavāreyyāti. Kiṃ vuttaṃ hoti? Yo pana macchamaṃsamissaṃ yāguṃ",
  "tika-vin13t:1782_9": "byañjanaṃ vā āharitvā “macchaṃ gaṇhatha, maṃsaṃ gaṇhathā”ti vadati, taṃ paṭikkhipato",
  "tika-vin13t:1782_10": "pavāraṇā hoti. Sace “yāguṃ gaṇhatha, rasabyañjanaṃ gaṇhathā”ti vadati, taṃ paṭikkhipato",
  "tika-vin13t:1782_11": "pavāraṇā na hoti. Kasmā? Tassāpi atthitāya. Sace “imaṃ gaṇhathā”ti savatthukaṃ katvā",
  "tika-vin13t:1782_12": "deti, taṃ paṭikkhipato pavāraṇā hoti. Bhattamissakepi eseva nayo. Sace aññassa abhihaṭaṃ",
  "tika-vin13t:1782_13": "paṭikkhipati, pavāraṇā natthiyeva.",
  "tika-vin13t:1783_0": "79-80. Idāni pavāraṇaṃ ajanente dassetuṃ “lājā”tiādi vuttaṃ. Ettha lājā taṃsattubhattānīti",
  "tika-vin13t:1783_1": "lājā ca lājehi katasattubhattāni cāti attho. Macchamaṃsapūvesu pana pavāraṇā hoti,",
  "tika-vin13t:1783_2": "tasmā “suddhakhajjako”ti vuttaṃ. Bhaṭṭhapiṭṭhanti pubbe āmakaṃ pacchā bhajjitabbanti",
  "tika-vin13t:1783_3": "vuttaṃ hoti. Veḷuādīnaṃ vuttāvasesānaṃ bhattanti sambandho. Rasayāgu raso pakkayāgu.",
  "tika-vin13t:1783_4": "Maṃsādīhi amissitā suddhayāgu. Puthukāmayaṃ pana yaṃ kiñci pavāraṇaṃ na janeti.",
  "tika-vin13t:1784_0": "81. Vuṭṭhāyāti āsanā uṭṭhāya atirittaṃ na kātabbanti sambandho. Sace pavāretvā āsanā",
  "tika-vin13t:1784_1": "na vuṭṭhāti bhikkhu, tassāpi atirittaṃ kātuṃ labhati. Abhuttena ca bhojananti yena",
  "tika-vin13t:1784_2": "pañcannaṃ bhojanānaṃ aññataraṃ bhojanaṃ antamaso kusaggenāpi na bhuttaṃ, tenāpi atirittaṃ",
  "tika-vin13t:1784_3": "na kātabbanti attho. Yena pana aruṇuggamepi bhuttaṃ hoti, so ce apavārito āsanā vuṭṭhitopi",
  "tika-vin13t:1784_4": "majjhanhikasamayepi puna kiñci abhutvāpi kātuṃ labhati. Yena yaṃ vā pure katanti",
  "tika-vin13t:1784_5": "yena yaṃ vā pubbe kataṃ, tena tampi pacchā na kātabbaṃ. Aññena pana taṃ kātuṃ vaṭṭatīti vadanti.",
  "tika-vin13t:1785_0": "82. Yaṃ phalaṃ vā kandamūlaṃ vā pañcahi samaṇakappehi katakappiyaṃ aññampi kappiyabhojanaṃ",
  "tika-vin13t:1785_1": "vā kappiyamaṃsaṃ vā, idaṃ kappiyaṃ nāma, vuttappakāraviparītaṃ akappiyaṃ nāma, tasmiṃ",
  "tika-vin13t:1785_2": "atirittakaraṇaṃ na ruhati, yañca paṭiggahetvā na gahitaṃ, tasmimpi na ruhati, tena",
  "tika-vin13t:1785_3": "vuttaṃ “kappiyaṃ gahitañcevā”ti. Uccāritanti kappiyaṃ kāretuṃ āgatena bhikkhunā īsakampi",
  "tika-vin13t:1785_4": "ukkhittaṃ vā apanamitaṃ vāti attho. Hatthapāsato bahi ṭhitaṃ kātuṃ na vaṭṭati, tena",
  "tika-vin13t:1785_5": "vuttaṃ “hatthapāsaga”nti. Atirittaṃ karontevanti atirittaṃ karonto “alametaṃ sabba”nti",
  "tika-vin13t:1785_6": "vacībhedaṃ katvā evaṃ bhāsatūti attho. “Alametaṃ sabba”nti tikkhattuṃ vattabbaṃ,",
  "tika-vin13t:1785_7": "ayaṃ kira āciṇṇo. Vinayadharā kira pana “sakiṃ eva vattabba”nti vadanti. Alametaṃ",
  "tika-vin13t:1785_8": "sabbanti idampi vo adhikaṃ, ito aññaṃ na lacchasīti attho.",
  "tika-vin13t:1786_0": "83. Anupasampannahatthaganti kappiyaṃ karontena pana anupasampannassa hatthe ṭhitaṃyeva",
  "tika-vin13t:1786_1": "na kātabbaṃ, taṃ pana aññena bhikkhunā paṭiggahāpetvā tassa hatthe ṭhitaṃ atirittaṃ",
  "tika-vin13t:1786_2": "katvā anupasampannassa dātuṃ vaṭṭati. Attanā āgantvā aññassa hatthe ca pesayitvāpi",
  "tika-vin13t:1786_3": "kāretuṃ labbhateti attho. Taṃ pana atirittakārakaṃ ṭhapetvā añño sabbo pavāritopi",
  "tika-vin13t:1786_4": "appavāritopi bhuñjituṃ labhatīti attho. Sace pavārito paribhuñjati, yathā akatena",
  "tika-vin13t:1786_5": "missaṃ na hoti, tathā mukhañca hatthañca suddhaṃ katvā bhuñjitabbaṃ. Gilānassa bhuttāvasesampi",
  "tika-vin13t:1786_6": "tassa “ajja vā sve vā khādissatī”ti āhaṭampi anatirittakataṃ bhuñjituṃ vaṭṭatīti. Pavāraṇāvinicchayo.",
  "tika-vin13t:1787": "Pavāraṇāniddesavaṇṇanā niṭṭhitā.",
  "tika-vin13t:1788": "8. Kālikaniddesavaṇṇanā",
  "tika-vin13t:1789_0": "84. Idāni ye te cattāro kālikā muninā vuttā “yāvakālikaṃ yāmakālikaṃ sattāhakālikaṃ",
  "tika-vin13t:1789_1": "yāvajīvika”nti, te dassetuṃ “kālikā cā”ti padaṃ uddhaṭaṃ. Tattha katame te kālikāti",
  "tika-vin13t:1789_2": "ce, te dassetuṃ “yāvakālika”ntiādimāha. Tesu aruṇuggamanato yāva ṭhitamajjhanhikā",
  "tika-vin13t:1789_3": "bhuñjitabbato yāvakālikaṃ. Aruṇuggamanato yāva yāmāvasānā pipāsāya sati pipāsacchedanatthaṃ",
  "tika-vin13t:1789_4": "pātabbato yāmo kālo assāti yāmakālikaṃ. Tena upasametabbe ābādhe sati yāva sattāhā",
  "tika-vin13t:1789_5": "paribhuñjitabbato sattāhakālikaṃ. Ābādhe sati yāvajīvaṃ pariharitvā bhuñjitabbato yāvajīvikaṃ.",
  "tika-vin13t:1790_0": "85. Tesu yāvakālikaṃ dassetuṃ “piṭṭhaṃ mūlaṃ phalaṃ khajja”ntiādimāha. Ettha piṭṭhakhādanīyaṃ",
  "tika-vin13t:1790_1": "nāma sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ",
  "tika-vin13t:1790_2": "labujapiṭṭhaṃ ambāṭakapiṭṭhaṃ sālapiṭṭhaṃ dhotakatālapiṭṭhaṃ khīravallipiṭṭhañcāti",
  "tika-vin13t:1790_3": "evamādīni tesu tesu janapadesu pakatiāhāravasena manussānaṃ khādanīyatthañca bhojanīyatthañca",
  "tika-vin13t:1790_4": "pharaṇakāni piṭṭhāni yāvakālikāni. Imināva lakkhaṇena mūlakhādanīyādīsupi yāvakālikalakkhaṇaṃ",
  "tika-vin13t:1790_5": "veditabbaṃ, ativitthārabhayena saṃkhittaṃ. Goraso nāma khīradadhitakkaraso. Dhaññabhojananti",
  "tika-vin13t:1790_6": "sānulomāni sattadhaññāni ca pañcavidhabhojanañcāti attho. Yāgusūpappabhutayoti ettha",
  "tika-vin13t:1790_7": "pabhuti-saddena kandakhādanīyaṃ muḷālakhādanīyaṃ matthakakhādanīyaṃ khandhakhādanīyaṃ",
  "tika-vin13t:1790_8": "tacakhādanīyaṃ pattakhādanīyaṃ pupphakhādanīyaṃ aṭṭhikhādanīyaṃ niyyāsakhādanīyanti",
  "tika-vin13t:1790_9": "imāni saṅgahitānīti veditabbāni.",
  "tika-vin13t:1791_0": "Tatridaṃ mukhamattanidassanaṃ – bhisasaṅkhāto padumapuṇḍarīkakando piṇḍālumasālukaādayo",
  "tika-vin13t:1791_1": "vallikando āluvakando tālakandoti evamādi kandakhādanīyaṃ. Padumamuḷālādayo muḷālakhādanīyaṃ.",
  "tika-vin13t:1791_2": "Tālahintālakuntālaketakanāḷikerapūgarukkhakhajjūrīādīnaṃ kaḷīrasaṅkhātā matthakā",
  "tika-vin13t:1791_3": "matthakakhādanīyaṃ. Ucchukhandho nīluppalarattuppalakumudasogandhikānaṃ pupphadaṇḍakānīti",
  "tika-vin13t:1791_4": "evamādi khandhakhādanīyaṃ. Tacakhādanīyaṃ ucchutaco eva eko yāvakāliko, sopi saraso.",
  "tika-vin13t:1791_5": "Mūlakaṃ khārako caccu tambuko taṇḍuleyyakoti evamādi pattakhādanīyaṃ. Mūlakapupphaṃ",
  "tika-vin13t:1791_6": "khārakapupphaṃ caccupupphaṃ tambukapupphanti evamādi pupphakhādanīyaṃ, asokapupphaṃ",
  "tika-vin13t:1791_7": "pana yāvajīvikaṃ. Labujapanasaṭṭhiādi aṭṭhikhādanīyaṃ. Niyyāsakhādanīye yāvakālikaṃ",
  "tika-vin13t:1791_8": "natthi. Ete vuttappakārā yāvakālikā hontīti attho.",
  "tika-vin13t:1792_0": "86. Idāni “anujānāmi, bhikkhave, aṭṭha pānāni ambapānaṃ jambupānaṃ cocapānaṃ mocapānaṃ",
  "tika-vin13t:1792_1": "madhukapānaṃ muddikapānaṃ sālūkapānaṃ phārusakapāna”nti evaṃ vuttaṃ aṭṭhavidhaṃ pānakaṃ",
  "tika-vin13t:1792_2": "yāmakālikaṃ nāmāti dassetuṃ “madhū”tiādimāha. Tattha madhujaṃ muddikajaṃ sālūkajaṃ",
  "tika-vin13t:1792_3": "cocajaṃ mocajaṃ ambujaṃ jambujañcāti evamattho gahetabbo. Ettha madhujaṃ nāma madhukānaṃ",
  "tika-vin13t:1792_4": "jātirasena kataṃ, taṃ pana udakasambhinnameva vaṭṭati, suddhaṃ na vaṭṭati. Muddikapānaṃ",
  "tika-vin13t:1792_5": "nāma muddikā udake madditvā parissāvetvā gahitaṃ. Sālūkapānaṃ nāma rattuppalanīluppalādīnaṃ",
  "tika-vin13t:1792_6": "kiñjakkharehi kataṃ. Sesāni pākaṭāneva. Ettha pana sace sayaṃ etāni yāvakālikavatthūni",
  "tika-vin13t:1792_7": "paṭiggahetvā udake madditvā ātape ādiccapākena pacitvā parissāvetvā pānakaṃ karoti,",
  "tika-vin13t:1792_8": "taṃ purebhattameva kappati. Sace anupasampannena kataṃ labhati, tadahupurebhattaṃ",
  "tika-vin13t:1792_9": "sāmisampi vaṭṭati, pacchābhattaṃ nirāmisaparibhogena yāva aruṇuggamanā vaṭṭati. Imāni",
  "tika-vin13t:1792_10": "aṭṭha pānāni sītānipi ādiccapākānipi vaṭṭanti, aggipākāni pana na vaṭṭanti, tasmā",
  "tika-vin13t:1792_11": "“naggisantatta”nti vuttaṃ.",
  "tika-vin13t:1793_0": "87. “Anujānāmi, bhikkhave, sabbaṃ phalarasaṃ ṭhapetvā dhaññaphalarasa”nti vuttattā",
  "tika-vin13t:1793_1": "dhaññaphalaraso pana na vaṭṭati, tena vuttaṃ “sānulomāni dhaññāni ṭhapetvā”ti. “Anujānāmi,",
  "tika-vin13t:1793_2": "bhikkhave, sabbaṃ puppharasaṃ ṭhapetvā madhukapuppharasa”nti vuttattā madhukapuppharaso",
  "tika-vin13t:1793_3": "ādiccapāko vā hotu aggipāko vā, pacchābhattaṃ na vaṭṭati, tena vuttaṃ “madhukapupphamaññatrā”ti.",
  "tika-vin13t:1794_0": "88. “Anujānāmi, bhikkhave, sabbaṃ pattarasaṃ ṭhapetvā ḍākarasa”nti vuttattā udakena",
  "tika-vin13t:1794_1": "pakkānampi yāvakālikapattānaṃ raso purebhattameva vaṭṭati, sītodakena madditānaṃ",
  "tika-vin13t:1794_2": "raso yāmakālikaṃ. Tena vuttaṃ “ṭhapetvā pakkaḍākaja”nti. Yāvajīvikapaṇṇassa udakena",
  "tika-vin13t:1794_3": "pakkassa raso yāvajīviko hoti.",
  "tika-vin13t:1795": "89. Idāni sattāhakālike dassetuṃ “sappī”tiādimāha. Ettha pana –",
  "tika-vin13t:1796": "“Sappinonītatelāni, madhuphāṇitameva ca;",
  "tika-vin13t:1797": "Sattāhakālikā sappi, yesaṃ maṃsamavārita”nti. –",
  "tika-vin13t:1798_0": "Pāṭho gahetabbo. Evaṃ pana gahite vasā telaggahaṇena gahitāva hoti “telaṃ nāma tilatelaṃ",
  "tika-vin13t:1798_1": "sāsapatelaṃ madhukatelaṃ eraṇḍatelaṃ vasātela”nti evaṃ pāḷiyaṃ vitthāritattā. Evaṃ",
  "tika-vin13t:1798_2": "pana aggahetvā vasā ca “madhuphāṇita”nti pāṭhe gahite yāvakālikabhūtā vasā sattāhakālikāti",
  "tika-vin13t:1798_3": "āpajjeyya, “yāni kho pana tāni gilānānaṃ bhikkhūnaṃ paṭisāyanīyāni bhesajjāni, seyyathidaṃ",
  "tika-vin13t:1798_4": "– sappi navanītaṃ telaṃ madhu phāṇita”nti evaṃ pañceva bhagavatā sattāhakālikabhesajjāni",
  "tika-vin13t:1798_5": "anuññātāni, tato uttari chaṭṭhassa sattāhakālikabhesajjassa atthitāpi āpajjati, bhesajjakkhandhakepi",
  "tika-vin13t:1798_6": "bhagavatā “anujānāmi, bhikkhave, vasāni bhesajjāni acchavasaṃ macchavasaṃ susukāvasaṃ",
  "tika-vin13t:1798_7": "sūkaravasaṃ gadrabhavasaṃ kāle paṭiggahitaṃ kāle nippakkaṃ kāle saṃsaṭṭhaṃ telaparibhogena",
  "tika-vin13t:1798_8": "paribhuñjitu”nti evaṃ sattāhakālikavasena vasaṃ ananujānitvā tato nibbattatelameva",
  "tika-vin13t:1798_9": "anuññātaṃ, tasmā “madhuphāṇitameva cā”ti pāṭhe aggahite pāḷiyā aṭṭhakathāya ca virujjhati.",
  "tika-vin13t:1798_10": "Therena pana uttaravihāravāsīnaṃ khuddasikkhāya āgatanayena vuttaṃ. Tesaṃ pana –",
  "tika-vin13t:1799": "“Sappi navanītaṃ telaṃ, madhu phāṇitapañcamaṃ;",
  "tika-vin13t:1800": "Acchamacchavasādi ca, honti sattāhakālikā”ti. –",
  "tika-vin13t:1801": "Evamāgataṃ. Amhākaṃ pana visuṃ sattāhakālike āgataṭṭhānaṃ natthīti vadanti, upaparikkhitabbaṃ.",
  "tika-vin13t:1802_0": "Idāni tesu sappiṃ dassetuṃ “yesaṃ maṃsapavārita”nti vuttaṃ. “Sappināma gosappi vā",
  "tika-vin13t:1802_1": "ajikāsappi vā mahiṃ sasappi vā. Yesaṃ maṃsaṃ kappati, tesaṃ sappi, navanītaṃ nāma",
  "tika-vin13t:1802_2": "tesaṃyeva navanīta”nti pāḷiyaṃ vuttattā navanītaṃ pana gahitanti na vitthāritaṃ,",
  "tika-vin13t:1802_3": "sappi pana purebhattaṃ paṭiggahitaṃ tadahu purebhattaṃ sāmisampinirāmisampi vaṭṭati.",
  "tika-vin13t:1802_4": "Pacchābhattato paṭṭhāya sattāhaṃ nirāmisaṃ paribhuñjitabbaṃ. Sattāhātikkame sace",
  "tika-vin13t:1802_5": "ekabhājane ṭhapitaṃ, ekaṃ nissaggiyaṃ. Sace bahūsu, vatthugaṇanāya nissaggiyapācittiyāni.",
  "tika-vin13t:1802_6": "Pacchābhattaṃ paṭiggahitaṃ sattāhaṃ nirāmisameva vaṭṭati. Sappi tāpentassa sāmaṃpāko",
  "tika-vin13t:1802_7": "na hoti, “navanītaṃ pana tāpentassa hi sāmaṃpāko na hoti, sāmaṃpakkena pana tena",
  "tika-vin13t:1802_8": "saddhiṃ āmisaṃ na vaṭṭatī”ti ca “sace anupasampanno purebhattaṃ paṭiggahitanavanītena",
  "tika-vin13t:1802_9": "sappiṃ katvā deti, purebhattaṃ sāmisaṃ vaṭṭati. Sace sayaṃ karoti, sattāhaṃ nirāmisameva",
  "tika-vin13t:1802_10": "vaṭṭatī”ti ca samantapāsādikāyaṃ navanītamhiyeva sāmaṃpākatā vuttā, na sappimhi.",
  "tika-vin13t:1802_11": "Yaṃ pana kaṅkhāvitaraṇiyaṃ vuttaṃ “nibbattitasappi vā navanītaṃ vā pacituṃ vaṭṭatī”ti,",
  "tika-vin13t:1802_12": "“taṃ pana tadahu purebhattampi sāmisaṃ paribhuñjituṃ na vaṭṭatī”ti ca, tattha yāvakālikavatthunā",
  "tika-vin13t:1802_13": "asammissaṃ sudhotaṃ navanītaṃ sandhāya “pacituṃ vaṭṭatī”ti vuttaṃ. Sayaṃpacitasattāhakālikena",
  "tika-vin13t:1802_14": "saddhiṃ yadi āmisaṃ bhuñjati, taṃ āmisaṃ sayaṃpakkasattāhakālikena missitaṃ attano",
  "tika-vin13t:1802_15": "yāvakālikabhāvaṃ sattāhakālikena gaṇhāpeti, tathā ca sati yāvakālikaṃ apakkampi sayaṃpakkabhāvaṃ",
  "tika-vin13t:1802_16": "upagacchatīti “sāmisaṃ paribhuñjituṃ na vaṭṭatī”ti vuttaṃ. Yathā sayaṃpakkasattāhakālikavasātelaṃ",
  "tika-vin13t:1802_17": "sayaṃbhajjitasāsapādiyāvajīvikavatthūnaṃ telañca sāmisaṃ tadahu purebhattampi na",
  "tika-vin13t:1802_18": "vaṭṭati, tathā navanītasappīti veditabbaṃ. Vakkhati ca ācariyo –",
  "tika-vin13t:1803": "“Yāvakālikaādīni, saṃsaṭṭhāni sahattanā. Gāhāpayanti sabbhāva”nti ca,",
  "tika-vin13t:1804": "“Teheva bhikkhunā pakkaṃ, kappate yāvajīvikaṃ;",
  "tika-vin13t:1805": "Nirāmisañca sattāhaṃ, sāmise sāmapākatā”ti ca.",
  "tika-vin13t:1806_0": "Yā pana samantapāsādikāyaṃ navanītamhi sāmaṃpākatā vuttā, sā takkādisammissaṃ adhotanavanītaṃ",
  "tika-vin13t:1806_1": "sandhāya vuttā. Tasmā viññūnaṃ samantapāsādikāpi kaṅkhāvitaraṇīpi samenti, taṃ navanītaṃ",
  "tika-vin13t:1806_2": "sandhāya vuttanti ācariyā vadanti. Idameva yuttaṃ. Yadi sappimhi sāmaṃpākatā hoti,",
  "tika-vin13t:1806_3": "avassaṃyeva samantapāsādikāyaṃ vucceyya, tattha pana “sappi tāva purebhattaṃ paṭiggahitaṃ,",
  "tika-vin13t:1806_4": "tadahu purebhattaṃ sāmisampi nirāmisampi paribhuñjituṃ vaṭṭatī”ti hi vuttaṃ, na pacanavidhānaṃ.",
  "tika-vin13t:1806_5": "Manussasappinavanītānaṃ, aññesampi hatthiassādīnaṃ akappiyamaṃsasappinavanītānaṃ",
  "tika-vin13t:1806_6": "sattāhātikkame dukkaṭaṃ. Kiṃ pana taṃ paribhuñjituṃ vaṭṭatīti? Āma vaṭṭati. Kasmā?",
  "tika-vin13t:1806_7": "Paṭikkhepābhāvā ca sabbaaṭṭhakathāsu anuññātattā ca. “Yesaṃ maṃsaṃ kappati, tesaṃ",
  "tika-vin13t:1806_8": "sappi, navanīta”nti idaṃ pana nissaggiyavatthuṃ dassetuṃ vuttaṃ, na aññesaṃ vāraṇatthāya.",
  "tika-vin13t:1807_0": "90. Idāni telaṃ dassetuṃ “telaṃ tilavaseraṇḍamadhusāsapasambhava”ntiādimāha. Ettha",
  "tika-vin13t:1807_1": "tilādīhi sambhavaṃ nibbattaṃ telanti sambandho. Ettha pana purebhattaṃ tile paṭiggahetvā",
  "tika-vin13t:1807_2": "katatelaṃ purebhattaṃ sāmisampi vaṭṭati, pacchābhattato paṭṭhāya savatthukappaṭiggahitattā",
  "tika-vin13t:1807_3": "anajjhoharaṇīyaṃ. Pacchābhattaṃ paṭiggahetvā katatelaṃ anajjhoharaṇīyaṃ, sīsamakkhanādīsu",
  "tika-vin13t:1807_4": "upanetabbaṃ. Eraṇḍamadhukasāsapaṭṭhīni paṭiggahetvā sace tāni bhajjitvā telaṃ karoti,",
  "tika-vin13t:1807_5": "tadahu purebhattampi sāmisaṃ na vaṭṭati, sāmaṃpākatā hoti. Sace abhajjitvā karoti,",
  "tika-vin13t:1807_6": "tadahu purebhattaṃ sāmisampi vaṭṭati, pacchābhattato paṭṭhāya nirāmisameva vaṭṭati,",
  "tika-vin13t:1807_7": "paribhuñjitabbavatthūnaṃ yāvajīvikattā savatthukappaṭiggahaṇe doso natthīti. Telaggahaṇatthāya",
  "tika-vin13t:1807_8": "eraṇḍakaṭṭhiādīni paṭiggahetvā sattāhaṃ atikkāmayato dukkaṭaṃ. Tathā pāḷiyaṃ anāgatāni",
  "tika-vin13t:1807_9": "adassitāni kosambakakusumbhādīnaṃ telāni.",
  "tika-vin13t:1808_0": "Idāni madhuvikatiṃ dassetuṃ “khuddābhamaramadhukari-makkhikāhi kata”nti vuttaṃ. Tattha",
  "tika-vin13t:1808_1": "khuddāti khuddamakkhikā. Bhamarāti mahābhamaramakkhikā. Daṇḍakesu madhukarā madhukarimakkhikā",
  "tika-vin13t:1808_2": "nāma. Etāhi tīhi makkhikāhi kataṃ madhu nāmāti attho. “Madhu nāma makkhikāmadhū”ti",
  "tika-vin13t:1808_3": "pāḷiyaṃ vuttattā aññehi tumbaṭakādīhi kataṃ sattāhakālikaṃ na hotīti veditabbaṃ.",
  "tika-vin13t:1809_0": "Idāni phāṇitaṃ dassetuṃ “rasādiucchuvikati, pakkāpakkā ca phāṇita”nti āha. Pakkā",
  "tika-vin13t:1809_1": "ca apakkā ca rasādiucchuvikati phāṇitanti attho. Madhukapupphaphāṇitaṃ purebhattaṃ",
  "tika-vin13t:1809_2": "sāmisaṃ vaṭṭati, pacchābhattato paṭṭhāya sattāhaṃ nirāmisameva vaṭṭati. Tassa sattāhātikkame",
  "tika-vin13t:1809_3": "dukkaṭaṃ. Ciñcaphāṇitañca ambaphāṇitañca yāvakālikameva.",
  "tika-vin13t:1810_0": "91. Idāni etesu vasātelassa odissa anuññātattā taṃ visuṃ uddharitvā dassetuṃ “savatthupakkā",
  "tika-vin13t:1810_1": "sāmaṃ vā”tiādimāha. Sattavidhañhi odissaṃ nāma byādhodissaṃ puggalodissaṃ kālodissaṃ",
  "tika-vin13t:1810_2": "samayodissaṃ desodissaṃ vasodissaṃ bhesajjodissanti.",
  "tika-vin13t:1811_0": "Tattha “anujānāmi, bhikkhave, amanussikābādhe āmakamaṃsaṃ āmakalohita”nti vuttaṃ,",
  "tika-vin13t:1811_1": "idaṃ byādhodissaṃ nāma. Ettha pana kālepi vikālepi kappiyākappiyamaṃsalohitaṃ vaṭṭati.",
  "tika-vin13t:1811_2": "“Anujānāmi, bhikkhave, romanthakassa romanthana”nti evaṃ anuññātaṃ puggalodissaṃ",
  "tika-vin13t:1811_3": "nāma. “Anujānāmi, bhikkhave, cattāri mahāvikaṭāni dātuṃ gūthaṃ muttaṃ chārikaṃ mattika”nti",
  "tika-vin13t:1811_4": "evaṃ sappadaṭṭhakāle appaṭiggahitakaṃ anuññātaṃ kālodissaṃ nāma. Gaṇabhojanādi samayodissaṃ",
  "tika-vin13t:1811_5": "nāma. Gaṇaṅgaṇūpāhanāni desodissaṃ nāma. Vasodissaṃ nāma “anujānāmi, bhikkhave, vasāni",
  "tika-vin13t:1811_6": "bhesajjānī”ti evaṃ vasānāmena anuññātaṃ. Taṃ ṭhapetvā manussavasaṃ sabbesaṃ kappiyākappiyavasānaṃ",
  "tika-vin13t:1811_7": "telaṃ taṃtadatthikānaṃ telaparibhogena paribhuñjituṃ vaṭṭati. Bhesajjodissaṃ nāma",
  "tika-vin13t:1811_8": "“anujānāmi, bhikkhave, tāni pañca bhesajjānī”ti evaṃ bhesajjanāmena vuttāni sappiādīni pañca.",
  "tika-vin13t:1812_0": "Yathā pana khīradadhiādīhi pakkatelaṃ pacchābhattaṃ na vaṭṭati, na evamidaṃ. Idaṃ",
  "tika-vin13t:1812_1": "pana telaṃ savatthukapakkampi vaṭṭati, taṃ dassetuṃ “savatthupakkā sāmaṃ vā”ti vuttaṃ.",
  "tika-vin13t:1812_2": "Vasaṃ oloketvā “savatthupakkā”ti vuttaṃ. Sāmaṃ pakkā vāti attho. Yathā savatthukappaṭiggahitattā",
  "tika-vin13t:1812_3": "sāmaṃpakkattā dadhiādīhi pakkatelaṃ attanā kataṃ purebhattampi na vaṭṭati, na evamidaṃ.",
  "tika-vin13t:1812_4": "Idaṃ pana attanā savatthukapakkampi purebhattampi pacchābhattampi vaṭṭatīti attho.",
  "tika-vin13t:1812_5": "Ettha pana kāraṇūpacārena vasātelaṃ “vasā”ti vuttaṃ.",
  "tika-vin13t:1813_0": "Kāleti purebhattakāle parehi vā attanā vā pakkāti attho. Pacchābhattaṃ pana pacituṃ",
  "tika-vin13t:1813_1": "na vaṭṭati “kāle paṭiggahitaṃ kāle nippakkaṃ kāle saṃsaṭṭha”nti vuttattā. Tasmā “kāle”ti",
  "tika-vin13t:1813_2": "vuttaṃ. Yo pana vikāle paṭiggahetvā vikāle pacitvā vikāle parissāvetvā paribhuñjati,",
  "tika-vin13t:1813_3": "so tīṇi dukkaṭāni āpajjati.",
  "tika-vin13t:1814_0": "Amānusāti ettha pana acchavasādīnaṃ anuññātattā ṭhapetvā manussavasaṃ sabbesaṃ akappiyamaṃsānaṃ",
  "tika-vin13t:1814_1": "vasā anuññātāti veditabbā. Maṃsesu hi manussahatthimaṃsādīni dasa maṃsāni paṭikkhittāni,",
  "tika-vin13t:1814_2": "vasā pana ekā manussavasā eva.",
  "tika-vin13t:1815_0": "Anupasampannena katanibbaṭṭitavasātelaṃ purebhattaṃ paṭiggahitaṃ purebhattaṃ sāmisampi",
  "tika-vin13t:1815_1": "vaṭṭati, pacchābhattato paṭṭhāya sattāhaṃ nirāmisameva vaṭṭati. Yaṃ panettha sukhumarajasadisaṃ",
  "tika-vin13t:1815_2": "maṃsaṃ vā nhāru vā aṭṭhi vā lohitaṃ vā, taṃ abbohārikaṃ. Sace sayaṃ karoti, purebhattaṃ",
  "tika-vin13t:1815_3": "paṭiggahetvā pacitvā parissāvetvā sattāhaṃ nirāmisameva paribhuñjitabbaṃ. Nirāmisaparibhogañhi",
  "tika-vin13t:1815_4": "sandhāya idaṃ vuttaṃ “kāle paṭiggahitaṃ kāle nippakkaṃ kāle saṃsaṭṭhaṃ telaparibhogena",
  "tika-vin13t:1815_5": "paribhuñjitu”nti. Aññesanti sappiādīnaṃ. Vatthunti yāvakālikabhūtaṃ vatthuṃ. Yāvakālikavatthūnaṃ",
  "tika-vin13t:1815_6": "vatthuṃ na paceti sambandho.",
  "tika-vin13t:1816_0": "92. Idāni yāvajīvikavikatiṃ dassetuṃ “haliddī”tiādi vuttaṃ. Tatthāyamanuttānapadattho",
  "tika-vin13t:1816_1": "– pañcamūlādikañcāpīti ettha dvipañcamūlena saddhiṃ aññānipi taggatikāni mūlabhesajjāni",
  "tika-vin13t:1816_2": "gahitānīti ñātabbaṃ.",
  "tika-vin13t:1817_0": "93-5. Biḷaṅgādīni phalabhesajjāni. Tattha goṭṭhaphalanti madanaphalanti vadanti.",
  "tika-vin13t:1817_1": "Kappāsādīnaṃ paṇṇanti sambandho. Ime pana vuttappakārā mūlabhesajjaphalabhesajjapaṇṇabhesajjavasena",
  "tika-vin13t:1817_2": "vuttā sabbe kappiyā. Imesaṃ pupphaphalapaṇṇamūlā sabbepi kappiyā yāvajīvikāyeva.",
  "tika-vin13t:1817_3": "Ṭhapetvā ucchuniyyāsaṃ sabbo ca niyyāso sarasañca ucchujaṃ tacaṃ ṭhapetvā sabbo ca tacoti sambandho.",
  "tika-vin13t:1818": "96. Madhunā amakkhitaṃ suddhasitthañca. Madhumakkhitaṃ pana sattāhakālikameva. Yañca kiñcīti odanaṃ maṃsaṃ aṭṭhiādīnīti attho.",
  "tika-vin13t:1819_0": "97. “Yāni vā panaññānipi atthi neva khādanīye khādanīyatthaṃ pharanti, na bhojanīye",
  "tika-vin13t:1819_1": "bhojanīyatthaṃ pharanti, tāni paṭiggahetvā yāvajīvaṃ pariharituṃ, sati paccaye paribhuñjituṃ,",
  "tika-vin13t:1819_2": "asati paccaye paribhuñjantassa āpatti dukkaṭassā”ti vuttattā “āhāratthamasādhentaṃ,",
  "tika-vin13t:1819_3": "sabbaṃ taṃ yāvajīvika”nti vuttaṃ.",
  "tika-vin13t:1820": "98. Sabbassāti gilānassāpi agilānassapīti attho. Kālikattayanti yāvakālikaṃ vajjetvā avasesaṃ sati paccaye vikāle kappatīti attho.",
  "tika-vin13t:1821_0": "99. Janayantubhoti janayanti ubho. Kiṃ vuttaṃ hoti? Yāvakālikayāmakālikasaṅkhātā",
  "tika-vin13t:1821_1": "ubho kālikā attano kālamatikkamitvā paribhuttā pācittiṃ janayantīti attho. Kiñca",
  "tika-vin13t:1821_2": "bhiyyo – ubhopi panete akappiyakuṭiyaṃ vuttā antovutthaṃ dukkaṭañca, punadivase paribhuñjato",
  "tika-vin13t:1821_3": "sannidhiṃ pācittiyañca janayantīti attho.",
  "tika-vin13t:1822": "100. Anāruḷheti pāḷiyaṃ anāgate manussasappiādimhīti attho.",
  "tika-vin13t:1823_0": "101. Nissaṭṭhaladdhanti vinayakammaṃ katvā puna laddhanti attho. Vikappentassa sattāheti",
  "tika-vin13t:1823_1": "sattāhabbhantare sāmaṇerassa “idaṃ sappiṃ tela”ntiādinā nayena nāmaṃ gahetvā “tuyhaṃ",
  "tika-vin13t:1823_2": "vikappemī”ti vā “itthannāmassa vikappemī”ti vā sammukhāpi vā parammukhāpi vā vikappentassa",
  "tika-vin13t:1823_3": "anāpattīti sambandho. Pāḷiyaṃ pana “anāpatti antosattāhe adhiṭṭheti, vissajjeti,",
  "tika-vin13t:1823_4": "nassati, vinassati, ḍayhati, acchinditvā gaṇhanti, vissāsaṃ gaṇhantī”ti ettakameva",
  "tika-vin13t:1823_5": "vuttaṃ, “vikappemī”ti idaṃ pana natthi. Kiñcāpi natthi, atha kho “anadhiṭṭhite adhiṭṭhitasaññī",
  "tika-vin13t:1823_6": "nissaggiyaṃ pācittiyaṃ, avikappite vikappitasaññī nissaggiyaṃ pācittiya”nti āpattivāre",
  "tika-vin13t:1823_7": "āgatattā therena dassitaṃ. Taṃ dassentenāpi sace upasampannassa vikappeti, attano",
  "tika-vin13t:1823_8": "eva santakaṃ hoti, paṭiggahaṇampi na vijahati, tasmā upasampannavasena adassetvā",
  "tika-vin13t:1823_9": "anupasampannavasena dassitaṃ. Tassa hi vikappite paṭiggahaṇampi vijahati, āpattipi",
  "tika-vin13t:1823_10": "na hotīti. Adhiṭṭhatoti abbhañjanādīni adhiṭṭhahantassa anāpattīti attho. Sace pana",
  "tika-vin13t:1823_11": "sattāhabbhantare nirapekkho hutvā anupasampannassa pariccajati, pariccattattā anāpatti,",
  "tika-vin13t:1823_12": "itarassa ca appaṭiggahitattā ubhinnampi kāyikaparibhogo vaṭṭati. Anissaggiyattā pana",
  "tika-vin13t:1823_13": "bāhiraparibhogena vaṭṭati. “Tāni paṭiggahetvā sattāhaparamaṃ sannidhikārakaṃ paribhuñjitabbānī”ti",
  "tika-vin13t:1823_14": "evaṃ niyametvā anuññātattā vuttaṃ “aññassa dadatopi ca anāpattī”ti.",
  "tika-vin13t:1824": "102. Sabbhāvanti attano sabhāvaṃ. Yasmā gāhāpayanti, tasmā evamudīritanti vuttanti attho. Idāni vakkhamānaṃ sandhāya “eva”nti vuttaṃ.",
  "tika-vin13t:1825_0": "103-5. Sattāhaṃ yāvajīvikanti sattāhakālikañca yāvajīvikañcāti attho. Kiṃ vuttaṃ",
  "tika-vin13t:1825_1": "hoti? Sattāhakālikayāvajīvikadvayaṃ sesakālikasammissaṃ sambhinnarasaṃ katvā paribhuñjato",
  "tika-vin13t:1825_2": "sannidhipācitti hotīti udīritanti. Tadahu paṭiggahitaṃ tadahevāti attho. Sesanti",
  "tika-vin13t:1825_3": "sattāhakālikayāvajīvikadvayaṃ. Itaranti yāvajīvikaṃ. Pure paṭiggahitaṃ vā hotu, tadahu",
  "tika-vin13t:1825_4": "vā paṭiggahitaṃ, yāvajīvikaṃ sattāhakālikena sattāhaṃ kappatīti veditabbaṃ. “Yāvakālikena,",
  "tika-vin13t:1825_5": "bhikkhave, yāmakālikaṃ, sattāhakālikaṃ, yāvajīvikaṃ tadahu paṭiggahitaṃ kāle kappati,",
  "tika-vin13t:1825_6": "no vikāle. Yāmakālikena, bhikkhave, sattāhakālikaṃ, yāvajīvikaṃ tadahu paṭiggahitaṃ",
  "tika-vin13t:1825_7": "yāme kappati, yāmātikkante na kappati. Sattāhakālikena, bhikkhave, yāvajīvikaṃ paṭiggahitaṃ",
  "tika-vin13t:1825_8": "sattāhaṃ kappati, sattāhātikkante na kappatī”ti hi bhesajjakkhandhake vuttaṃ. Ettha",
  "tika-vin13t:1825_9": "pana “tadahu paṭiggahita”nti visesavacanassa natthitāya pure paṭiggahitampi vaṭṭatīti",
  "tika-vin13t:1825_10": "siddhanti. Kālikavinicchayo.",
  "tika-vin13t:1826": "Kālikaniddesavaṇṇanā niṭṭhitā.",
  "tika-vin13t:1827": "9. Paṭiggāhaniddesavaṇṇanā",
  "tika-vin13t:1828_0": "106. Idāni “paṭiggāho”ti padaṃ vitthāretuṃ “dātukāmābhihāro cā”tiādi āraddhaṃ. Tattha",
  "tika-vin13t:1828_1": "dātukāmassa abhihāro dātukāmābhihāro. Etena aññassa patte pakkhipituṃ ālulentassa",
  "tika-vin13t:1828_2": "phusitāni uṭṭhahitvā aññassa patte sace patanti, paṭiggahaṇaṃ na ruhatīti dīpitaṃ",
  "tika-vin13t:1828_3": "hoti. Eraṇakkhamanti thāmamajjhimena purisena ukkhipanakkhamaṃ, tato mahante paṭiggahaṇaṃ",
  "tika-vin13t:1828_4": "na ruhati. Tidhā denteti kāyakāyappaṭibaddhanissaggiyānaṃ vasena tidhā dente. Tassa",
  "tika-vin13t:1828_5": "bhikkhuno kāyakāyappaṭibaddhehi dvidhā gāhoti attho. Pañcaṅgo evaṃ pañcaṅgevaṃ. Dātukāmābhihāro",
  "tika-vin13t:1828_6": "ekaṃ, hatthapāso ekaṃ, eraṇakkhamatā ekaṃ, devamanussatiracchānagatesu ekena tidhā",
  "tika-vin13t:1828_7": "dānamekaṃ, dvidhā gāho ekanti evaṃ pañcaṅgāni honti.",
  "tika-vin13t:1829_0": "107. Idāni yena kāyappaṭibaddhena paṭiggahaṇaṃ na ruhati, taṃ dassetuṃ “asaṃhāriye”tiādimāha.",
  "tika-vin13t:1829_1": "Khāṇuke bandhitvā ṭhapitamañcādimhi vā phalake vā pāsāṇe vā asaṃhāriye na ruhatīti",
  "tika-vin13t:1829_2": "attho. Tatthajāte paduminipaṇṇe vā kiṃsukapaṇṇādimhi vā na vaṭṭati, sukhume ciñcaādīnaṃ",
  "tika-vin13t:1829_3": "paṇṇe vā na ruhati, yañca majjhimapuriso sandhāretuṃ na sakkoti, tasmiṃ asayhabhāre",
  "tika-vin13t:1829_4": "ca paṭiggaho na ruhatīti attho.",
  "tika-vin13t:1830_0": "108. Idāni paṭiggahaṇavijahanaṃ dassetuṃ “sikkhāmaraṇaliṅgehī”tiādi āraddhaṃ. Tatthāyaṃ",
  "tika-vin13t:1830_1": "piṇḍattho – sikkhāpaccakkhānena ca maraṇena ca liṅgaparivattanena ca “na taṃ dāni",
  "tika-vin13t:1830_2": "paribhuñjissāmī”ti vā “na puna paṭiggahetvā paribhuñjissāmī”ti vā evaṃ anapekkhavissajjanena",
  "tika-vin13t:1830_3": "ca corādīhi vā acchedā ca anupasampannassa dānā ca gāho paṭiggāho upasammati vijahatīti.",
  "tika-vin13t:1830_4": "Bhikkhuniyā pana sikkhāpaccakkhānassa abhāvā vibbhamanena ca vijahatīti gahetabbaṃ.",
  "tika-vin13t:1831": "109-110",
  "tika-vin13t:1832_0": ". Idāni paṭiggahetvā paribhuñjitabbaṃ dassetuṃ “appaṭiggahitaṃ sabba”ntiādi vuttaṃ.",
  "tika-vin13t:1832_1": "Tassattho – catukālikapariyāpannaṃ antamaso rajareṇumpi appaṭiggahetvā sabbaṃ paribhuñjato",
  "tika-vin13t:1832_2": "pācitti. Idāni appaṭiggahetvā paribhuñjitabbaṃ dassetuṃ “suddhañca nātibahala”ntiādi",
  "tika-vin13t:1832_3": "vuttaṃ. Tattha suddhañcāti aññesaṃ rasena asammissaṃ. Himodakasamuddodakādīsu paṭiggahaṇakiccaṃ",
  "tika-vin13t:1832_4": "natthi. Loṇañca assu ca loṇassu. Ettha loṇaṃ nāma sarīre uṭṭhitaṃ. Etāni pana sabbāni",
  "tika-vin13t:1832_5": "avicchinnāneva kappanti, netarāni.",
  "tika-vin13t:1833_0": "111. Idāni anaṅgalaggānipi dassetuṃ “gūthamattikamuttānī”tiādimāha. Tathāvidheti",
  "tika-vin13t:1833_1": "tathāvidhe kāle, sappadaṭṭhakāleti attho. Aññesaṃ pana appaṭiggahitaṃ anaṅgalaggaṃ",
  "tika-vin13t:1833_2": "na vaṭṭati. Kasmā? “Anujānāmi, bhikkhave, yaṃ karonto paṭiggaṇhāti, sveva paṭiggaho",
  "tika-vin13t:1833_3": "kato, na puna paṭiggahetabbo”ti vuttattā.",
  "tika-vin13t:1834_0": "112. Durūpaciṇṇeti dupparāmaṭṭhe phalikarukkhavalliādiṃ cālentassa vā āmisabharitabhājanaṃ",
  "tika-vin13t:1834_1": "appaṭiggahitaṃ parāmasantassa vā durūpaciṇṇadukkaṭaṃ hotīti attho. Rajokiṇṇeti bhikkhāya",
  "tika-vin13t:1834_2": "carantassa patte patitarajaṃ appaṭiggahetvā puna bhikkhaṃ gaṇhato vinayadukkaṭaṃ",
  "tika-vin13t:1834_3": "hotīti attho. Athuggahappaṭiggaheti atha uggahappaṭiggahe, attanā eva uggahetvā gahiteti",
  "tika-vin13t:1834_4": "attho. Akappiyakuṭiyaṃ antovutthe ca yattha katthaci bhikkhunā sayaṃpakke ca attanā",
  "tika-vin13t:1834_5": "vā parena vā akappiyakuṭiyaṃ antopakke cāti sabbattha dukkaṭanti adhippāyo. Paṭiggāhavinicchayo.",
  "tika-vin13t:1835": "Paṭiggāhaniddesavaṇṇanā niṭṭhitā.",
  "tika-vin13t:1836": "10. Akappiyamaṃsaniddesavaṇṇanā",
  "tika-vin13t:1837_0": "113. Idāni maṃsesu paṭipajjitabbākāraṃ dassetuṃ “maṃsesu ca akappiya”nti uddhaṭaṃ.",
  "tika-vin13t:1837_1": "Akappiyamaṃsamhi dassite kappiyamaṃsaṃ dassitameva hoti pārisesanayena. Uragassa",
  "tika-vin13t:1837_2": "cāti ettha sabbopi urago na kappati.",
  "tika-vin13t:1838_0": "114. Ettāvatā jātivasena dasavidhampi akappiyamaṃsaṃ dassetvā idāni kappiyamaṃsesupi",
  "tika-vin13t:1838_1": "akappiyavidhiṃ dassetuṃ “uddissakatamaṃsañca, yañca appaṭivekkhita”nti vuttaṃ. Tattha",
  "tika-vin13t:1838_2": "pañcasu sahadhammikesu yassa kassaci yaṃ kiñci uddissa kataṃ uddissakataṃ nāma, taṃ",
  "tika-vin13t:1838_3": "pana jānitvā paribhuñjituṃ sabbesampi na vaṭṭati, ajānantānaṃ anāpatti. Macchesupi",
  "tika-vin13t:1838_4": "eseva nayo. Appaṭivekkhitanti anupaparikkhitaṃ, anāpucchitanti attho. “Na bhikkhave",
  "tika-vin13t:1838_5": "appaṭivekkhitvā maṃsaṃ paribhuñjitabbaṃ, yo paribhuñjeyya, āpatti dukkaṭassā”ti vuttaṃ.",
  "tika-vin13t:1838_6": "Macchesu pana āpucchanakiccaṃ natthi akappiyamacchānaṃ natthitāyāti vadanti. Idāni",
  "tika-vin13t:1838_7": "etesu āpattibhedaṃ dassetuṃ “thullaccaya”ntiādimāha. Taṃ sabbaṃ uttānameva.",
  "tika-vin13t:1839_0": "115. Idāni na kevalaṃ imesaṃ manussādīnaṃ maṃsameva akappiyaṃ, aṭṭhiādīnipi akappiyānīti",
  "tika-vin13t:1839_1": "dassetuṃ “aṭṭhīpī”tiādi vuttaṃ. Tattha lomampesanti lomampi esaṃ akappiyamaṃsavatthūnanti",
  "tika-vin13t:1839_2": "attho. Sacittakaṃ vāti etesu pana uddissakatameva sacittakaṃ, sesā acittakāti. Akappiyamaṃsavinicchayo.",
  "tika-vin13t:1840": "Akappiyamaṃsaniddesavaṇṇanā niṭṭhitā.",
  "tika-vin13t:1841": "11. Nissaggiyaniddesavaṇṇanā",
  "tika-vin13t:1842_0": "116-7. Idāni accoḷārikānaṃ vasena dassetuṃ “arūpiya”ntiādi āraddhaṃ. Aññathāpi yutti",
  "tika-vin13t:1842_1": "pariyesitabbā. Tatthāyaṃ saṅkhepattho – yo rūpiyena arūpiyañca parivatteyya, yo ca",
  "tika-vin13t:1842_2": "itarena ca arūpiyena rūpiyaṃ parivatteyya, tassa nissaggiyaṃ hotīti.",
  "tika-vin13t:1843_0": "Idāni rūpiyañca arūpiyañca dassetuṃ “idha rūpiya”ntiādi āraddhaṃ. Ettha sajjhu siṅgīti",
  "tika-vin13t:1843_1": "sajjhūti rajataṃ. Siṅgīti suvaṇṇaṃ. Tambalohādīhi vā dārūhi vā paṇṇehi vā lākhāya",
  "tika-vin13t:1843_2": "vā rūpaṃ samuṭṭhāpetvā vā asamuṭṭhāpetvā vā kataṃ cammabījamayampiyaṃ yaṃ dese vohāraṃ",
  "tika-vin13t:1843_3": "gacchati, idaṃ vohārūpagamāsakaṃ nāma. Idamidha rūpiyanti adhippetaṃ. Vatthādi ca",
  "tika-vin13t:1843_4": "muttādi ca vatthamuttādi. Itaranti arūpiyaṃ kappiyavatthuñca dukkaṭavatthuñca. Kiṃ",
  "tika-vin13t:1843_5": "vuttaṃ hoti? Vatthaṃ suttaṃ phālo paṭako kappāso anekappakāraṃ aparaṇṇaṃ sappi navanītaṃ",
  "tika-vin13t:1843_6": "telaṃ madhu phāṇitādibhesajjañcāti idaṃ kappiyavatthu nāma. Muttā maṇi veḷuriyo saṅkhosilā",
  "tika-vin13t:1843_7": "pavāḷaṃ lohitaṅgo masāragallaṃ satta dhaññāni dāsī dāso khettaṃ vatthu pupphārāmaphalārāmādayoti",
  "tika-vin13t:1843_8": "idaṃ dukkaṭavatthu nāma, tadubhayaṃ arūpiyaṃ nāmāti vuttaṃ hoti.",
  "tika-vin13t:1844_0": "118. Ettāvatā rūpiyasaṃvohāraṃ dassetvā idāni kayavikkayaṃ dassetuṃ “imaṃ gahetvā”tiādimāha.",
  "tika-vin13t:1844_1": "Tattha imanti taṇḍulādikaṃ kappiyabhaṇḍaṃ gahetvā vā odanādiṃ bhutvā vā “imaṃ vatthādikaṃ",
  "tika-vin13t:1844_2": "kappiyabhaṇḍaṃ dehi, imaṃ rajanapacanādikaṃ kara, rajanakaṭṭhādimā naya, imaṃ vā",
  "tika-vin13t:1844_3": "tava demi, tvaṃ pana imañca imañca āhara, kara, dehī”ti evaṃ kayavikkaye samāpanne",
  "tika-vin13t:1844_4": "nissaggīti sambandho.",
  "tika-vin13t:1845_0": "119. Idāni pariṇāmavasena āpattibhedaṃ dassetuṃ “attano”tiādi āraddhaṃ. Tatrāyaṃ",
  "tika-vin13t:1845_1": "piṇḍattho – saṅghassa vā aññassa vā nataṃ pariṇataṃ lābhaṃ labhitabbaṃ cīvarādipaccayaṃ",
  "tika-vin13t:1845_2": "attano vā aññassa vā pariṇāmeyya, nissaggiyaādīni hontīti. Kathaṃ? Yo pana mātusantakampi",
  "tika-vin13t:1845_3": "saṅghassa pariṇataṃ attano pariṇāmeti, nissaggiyaṃ. Aññassa puggalassa pariṇāmeti,",
  "tika-vin13t:1845_4": "suddhikapācittiyaṃ. Aññassa saṅghassa vā cetiyassa vā pariṇāmeti, dukkaṭaṃ. Yo pana",
  "tika-vin13t:1845_5": "aññapuggalassa vā cetiyassa vā pariṇataṃ attano vā aññapuggalassa vā saṅghassa vā",
  "tika-vin13t:1845_6": "aññacetiyassa vā pariṇāmeti, tassāpi dukkaṭamevāti.",
  "tika-vin13t:1846_0": "120. Yo pana nissaggiṃ nissajjitabbaṃ anissajjitvā vinayakammaṃ akatvā paribhuñjeyya,",
  "tika-vin13t:1846_1": "tassa dukkaṭaṃ. Yo vā parena vinayakammatthāya nissaṭṭhaṃ sakasaññāya na dadeyya,",
  "tika-vin13t:1846_2": "tassāpi dukkaṭaṃ. Aññathetaranti ettha aññathāti theyyasaññāya sace na dadeyya, itaraṃ",
  "tika-vin13t:1846_3": "tassa agghavasena pārājikañca thullaccayañca dukkaṭañca hotīti attho. Nissaggiyavinicchayo.",
  "tika-vin13t:1847": "Nissaggiyaniddesavaṇṇanā niṭṭhitā.",
  "tika-vin13t:1848": "12. Pācittiyaniddesavaṇṇanā",
  "tika-vin13t:1849_0": "121. Idāni pācittiyāni dassetuṃ “pācittī”ti mātikāpadaṃ uddharitvā “musāvādomasāvāde,",
  "tika-vin13t:1849_1": "pesuññaharaṇe”tiādi vuttaṃ. Tattha musāvāde ca omasavāde ca pesuññaharaṇe ca pācitti",
  "tika-vin13t:1849_2": "vuttāti sambandho. Evaṃ sesesupi. Ettha pana “adiṭṭhaṃ, asutaṃ, amutaṃ, aviññātaṃ,",
  "tika-vin13t:1849_3": "diṭṭhaṃ, sutaṃ, mutaṃ, viññāta”nti pubbepi “musā bhaṇissāmī”ti cetetvā vacanakkhaṇeva",
  "tika-vin13t:1849_4": "“musā bhaṇāmī”ti jānitvā jānantasseva musābhaṇane pācitti nāma āpatti hotīti attho.",
  "tika-vin13t:1849_5": "Yassa bhaṇati, so taṃ na suṇāti, āpatti na hoti.",
  "tika-vin13t:1850_0": "“Omasavādo nāma dasahi ākārehi omasati jātiyāpi nāmenapi gottenapi kammenapi sippenapi",
  "tika-vin13t:1850_1": "ābādhenapi liṅgenapi kilesenapi āpattiyāpi akkosenapī”ti evaṃ vuttehi dasahi ākārehi",
  "tika-vin13t:1850_2": "upasampannaṃ yo khuṃseti vambheti, ayaṃ omasati nāma, tassa pācittīti attho. Parammukhā",
  "tika-vin13t:1850_3": "bhaṇantassa dukkaṭaṃ, tathā pāḷiyaṃ anāgatehi “coro”ti vā “gaṇṭhibhedako”ti vā ādīhi",
  "tika-vin13t:1850_4": "bhaṇantassa. “Santi idhekacce khattiyā brāhmaṇā caṇḍālā”tiādinā pariyāyena bhaṇantassa",
  "tika-vin13t:1850_5": "ca anupasampannaṃ bhaṇantassa ca sabbatthapi dukkaṭameva.",
  "tika-vin13t:1851_0": "Piyakamyatāya vā bhedādhippāyena vā upasampannaṃ jātiādīhi omasantassa upasampannassa",
  "tika-vin13t:1851_1": "vacanaṃ sutvā tassa upasaṃharaṇaṃ pesuññaharaṇaṃ nāma. Etthāpi pariyāyavacanena ca",
  "tika-vin13t:1851_2": "anupasampannassa upasaṃharaṇena ca dukkaṭameva.",
  "tika-vin13t:1852_0": "Padasodhammoti ettha “dhammo nāma buddhabhāsito sāvakabhāsito isibhāsito devatābhāsito",
  "tika-vin13t:1852_1": "atthūpasaṃhito dhammūpasaṃhito”ti evaṃ vuttaṃ saṅgītittayamāruḷhaṃ tipiṭakadhammaṃ",
  "tika-vin13t:1852_2": "padaanupadaanvakkharaanubyañjanavasena bhikkhuñca bhikkhuniñca ṭhapetvā anupasampannaṃ",
  "tika-vin13t:1852_3": "ekato vācentassa pācitti hotīti attho.",
  "tika-vin13t:1853_0": "Sāgāreti yaṃ pana sabbantimena pariyāyena diyaḍḍhahatthubbedhena pākārādinā parikkhittattā",
  "tika-vin13t:1853_1": "sabbaparicchinnañca yena kenaci vitānādinā antamaso vatthenapi channattā sabbacchannañca",
  "tika-vin13t:1853_2": "senāsanaṃ, tathārūpe senāsane ekūpacāraṭṭhāne anupasampannena saha vasantassa catutthadivasato",
  "tika-vin13t:1853_3": "paṭṭhāya nipajjanagaṇanāya ca anupasampannagaṇanāya ca devasikaṃ pācitti hotīti attho.",
  "tika-vin13t:1854_0": "Ujjhāpanakakhiyyaneti ettha yo upasampannaṃ saṅghena sammataṃ senāsanapaññāpakaṃ",
  "tika-vin13t:1854_1": "vā bhattuddesakaṃ vā yāgubhājakaṃ vā phalabhājakaṃ vā khajjabhājakaṃ vā appamattakavissajjakaṃ",
  "tika-vin13t:1854_2": "vā maṅkukattukāmo chandena “itthannāmo senāsanaṃ paññāpeti, bhattāni ca uddisatī”ti",
  "tika-vin13t:1854_3": "vā vadanto aññaṃ upasampannaṃ ujjhāpeti tena avajānāpeti, yo pana tatheva vadanto",
  "tika-vin13t:1854_4": "upasampannassa santike tassa ayasaṃ pakāsento khīyati, tasmiṃ ujjhāpanake ca khīyanake",
  "tika-vin13t:1854_5": "ca pācittidvayanti veditabbaṃ.",
  "tika-vin13t:1855_0": "122. Talasattianādara-kukkuccuppādanesu cāti ettha yo bhikkhu upasampannassa paharaṇākāraṃ",
  "tika-vin13t:1855_1": "dassento kāyaṃ vā kāyappaṭibaddhaṃ vā uccāreti, tassa pācittiyaṃ. Sace viraddho pahāraṃ",
  "tika-vin13t:1855_2": "deti, appaharitukāmatāya dukkaṭaṃ, tathā anupasampannesupi dukkaṭameva.",
  "tika-vin13t:1856_0": "Upasampannena paññattena vuccamāno taṃ asikkhitukāmatāya vā tassa vacanaṃ asotukāmatāya",
  "tika-vin13t:1856_1": "vā yo anādariyaṃ karoti, tassa anādarakaraṇe pācittiyanti attho. Apaññattena vuccamānassa",
  "tika-vin13t:1856_2": "ca anupasampannena paññattena vā apaññattena vā vuccamānassa dukkaṭaṃ.",
  "tika-vin13t:1857": "Upasampannassa “ūnavīsativasso maññe tvaṃ upasampanno, vikāle maññe tayā bhutta”ntiādinā nayena sañcicca kukkuccaṃ uppādentassa pācittiyaṃ. Anupasampannassa uppādane dukkaṭaṃ.",
  "tika-vin13t:1858_0": "Gāmappavesanāpucchāti ettha pana majjhanhikātikkamanato paṭṭhāya yāva aruṇuggamanā",
  "tika-vin13t:1858_1": "vikālo nāma, etthantare sace sambahulā kenaci kammena gāmaṃ pavisanti, “vikāle gāmappavesanaṃ",
  "tika-vin13t:1858_2": "āpucchāmā”ti sabbehipi aññamaññaṃ āpucchitabbaṃ. Sace anāpucchā parikkhittassa parikkhepaṃ,",
  "tika-vin13t:1858_3": "aparikkhittassa upacāraṃ atikkamanti, paṭhamapāde dukkaṭaṃ, dutiyapāduddhāre pācittiyaṃ. Āpadāsu anāpatti.",
  "tika-vin13t:1859_0": "Bhojane ca paramparāti paramparabhojane ca pācittiyanti attho. Ettha pana pañcasu",
  "tika-vin13t:1859_1": "bhojanesu aññataraṃ nāmaṃ gahetvā “odanena vā sattunā vā kummāsena vā maṃsena vā",
  "tika-vin13t:1859_2": "macchena vā nimantemī”tiādinā nayena, yena kenaci vevacanena vā akappiyanimantanāya",
  "tika-vin13t:1859_3": "nimantitassa yena yena paṭhamaṃ nimantito, tassa tassa bhojanaṃ ṭhapetvā uppaṭipāṭiyā,",
  "tika-vin13t:1859_4": "avikappetvā vā paṭhamanimantanaṃ parassa parassa kulassa pañcannaṃ bhojanānaṃ aññataraṃ",
  "tika-vin13t:1859_5": "paribhuñjantassa paramparabhojane pācitti hoti. Gilānacīvaradānacīvarakālasamayesu",
  "tika-vin13t:1859_6": "anāpatti, tathā pañca bhojanāni ṭhapetvā sabbattha.",
  "tika-vin13t:1860_0": "123. Anuddharitvā gamane seyyanti ettha dasavidhā seyyā bhisi cimilikā uttarattharaṇaṃ",
  "tika-vin13t:1860_1": "bhūmattharaṇaṃ taṭṭikā cammakhaṇḍo nisīdanaṃ paccattharaṇaṃ tiṇasanthāro paṇṇasanthāroti.",
  "tika-vin13t:1860_2": "Etesu yaṃ kiñci saṅghike vihāre guttasenāsane attano vassaggena gahitaṃ attanā vā",
  "tika-vin13t:1860_3": "santharitvā, anupasampannena vā santharāpetvā taṃ divasaṃ gamikavasena pakkamanto",
  "tika-vin13t:1860_4": "neva sayaṃ uddhareyya na aññaṃ uddharāpeyya, yathā upacikādīhi na khajjeyya, evaṃ",
  "tika-vin13t:1860_5": "na ṭhapeyya, aññena vā na uddharāpeyya, patirūpaṃ bhikkhuṃ vā sāmaṇeraṃ vā ārāmikameva",
  "tika-vin13t:1860_6": "vā anāpucchā vā gaccheyya, tassa parikkhittassa vihārassa parikkhepaṃ, aparikkhittassa",
  "tika-vin13t:1860_7": "dve leḍḍupāte atikkamantassa pācittiyaṃ. Maṇḍaparukkhamūlādiaguttasenāsane santharitvā",
  "tika-vin13t:1860_8": "gacchantassa dukkaṭaṃ, tathā mañcapīṭhabhisikocchakesu, guttasenāsanepi dukkaṭameva.",
  "tika-vin13t:1861_0": "Senāsanāni vāti ettha anuddharitvā gamaneti sambandho. Ettha pana mañco pīṭhaṃ bhisi",
  "tika-vin13t:1861_1": "kocchakanti catubbidhampi senāsanaṃ vassānahemantānaṃ aṭṭhasu māsesu ajjhokāse vā",
  "tika-vin13t:1861_2": "ovassakamaṇḍape vā rukkhamūle vā sayaṃ santharitvā vā anupasampannena santharāpetvā",
  "tika-vin13t:1861_3": "vā taṃ anuddharitvā vā anuddharāpetvā vā tassa senāsanassa dvinnaṃ leḍḍupātānaṃ atikkamane",
  "tika-vin13t:1861_4": "pācittiyaṃ. Sammuñjanīyādi sesaparikkhāresu dukkaṭaṃ.",
  "tika-vin13t:1862_0": "Itthiyāddhānagamaneti ettha mātugāmena “gacchāma bhagini, gacchāma ayyā”ti evaṃ saṃvidahitvā",
  "tika-vin13t:1862_1": "“ajja vā sve vā parasuve vā”ti niyamitakālaṃ visaṅketaṃ akatvā dvāravisaṅketaṃ maggavisaṅketaṃ",
  "tika-vin13t:1862_2": "katvāpi gacchato gāmantare gāmantare pācittiyaṃ. Agāmake araññe addhayojane addhayojane āpatti.",
  "tika-vin13t:1863": "Ekekāya nisīdaneti ettha eko ekāya itthiyā nisīdaneti attho.",
  "tika-vin13t:1864_0": "124. Bhiṃsāpaneti ettha upasampanno upasampannaṃ bhiṃsāpetukāmo corakantāravāḷakantārādīni",
  "tika-vin13t:1864_1": "ācikkhati, bhayānakaṃ vā rūpasaddādiṃ dasseti, so bhāyatu vā mā vā, tassa payoge",
  "tika-vin13t:1864_2": "payoge pācittiyaṃ. Anupasampanne dukkaṭaṃ.",
  "tika-vin13t:1865_0": "Ākoṭaneti pahāradāne. Upasampanno upasampannassa anattamano hutvā sace uppalapattenapi",
  "tika-vin13t:1865_1": "pahāraṃ deti, pācittiyaṃ. Anupasampannassa gahaṭṭhassa vā pabbajitassa vā itthiyā",
  "tika-vin13t:1865_2": "vā purisassa vā antamaso tiracchānagatassāpi pahāraṃ deti, dukkaṭameva.",
  "tika-vin13t:1866_0": "Anācāraṃ ācaritvā saṅghamajjhe āpattiyā vā vatthunā vā anuyuñjiyamāno taṃ akathetukāmo",
  "tika-vin13t:1866_1": "“ko āpanno, kiṃ āpanno, kismiṃ āpanno”tiādinā nayena aññehi vacanehi taṃ vacanaṃ",
  "tika-vin13t:1866_2": "paṭicchādento so aññaṃ vadati, ayaṃ aññavādako, tasmiṃ aññavādake ca kañci vītikkamaṃ",
  "tika-vin13t:1866_3": "disvā “āvuso, idaṃ nāma tayā kata”nti vutte taṃ na kathetukāmo tuṇhībhūtova saṅghaṃ",
  "tika-vin13t:1866_4": "vihesatīti saṅghavihesako, tasmiṃ vihesake ca pācitti hotīti attho. Idha pana ñattidutiyena",
  "tika-vin13t:1866_5": "kammena aññavādake ca vihesake ca āropite puna aññaṃ bhaṇantassa, vihesantassa pācitti.",
  "tika-vin13t:1866_6": "Anāropite dukkaṭanti veditabbaṃ.",
  "tika-vin13t:1867_0": "Duṭṭhullapakāsachādeti ettha kiñcāpi “duṭṭhullā nāma āpatti cattāri ca pārājikāni",
  "tika-vin13t:1867_1": "terasa ca saṅghādisesā”ti vuttā, tathāpi idha saṅghādisesāva adhippetā. Tasmā saṅghasammutiṃ",
  "tika-vin13t:1867_2": "vinā bhikkhussa duṭṭhullaṃ āpattiṃ “ayaṃ asuciṃ mocetvā saṅghādisesaṃ āpanno”tiādinā",
  "tika-vin13t:1867_3": "nayena vatthunā saddhiṃ āpattiṃ ghaṭetvā bhikkhuñca bhikkhuniñca ṭhapetvā yassa kassaci",
  "tika-vin13t:1867_4": "anupasampannassa ārocentassa pācittiyaṃ. Thullaccayādiaduṭṭhullārocane dukkaṭaṃ.",
  "tika-vin13t:1867_5": "Duṭṭhullacchādanepi saṅghādisesova adhippeto. Yo pana bhikkhu bhikkhussa duṭṭhullaṃ",
  "tika-vin13t:1867_6": "āpattiṃ sayaṃ vā jānitvā aññesaṃ vā sutvā “imaṃ jānitvā codessanti sāressanti maṅkuṃ",
  "tika-vin13t:1867_7": "karissanti, nārocissāmī”ti dhuraṃ nikkhipati, tassa pācittiyaṃ. Dhuraṃ nikkhipitvā",
  "tika-vin13t:1867_8": "pacchā ārocitepi na rakkhati eva.",
  "tika-vin13t:1868_0": "Hāsodaketi aṅgulipatodakena hāso ca udake hāso cāti evamattho veditabbo. Upasampanno",
  "tika-vin13t:1868_1": "upasampannaṃ hasādhippāyo kāyena kāyaṃ āmasati, āpatti pācittiyassa, ko pana vādo",
  "tika-vin13t:1868_2": "upakacchakādīsu ghaṭṭane. Anupasampanne dukkaṭaṃ, tathā bhikkhussa kāyappaṭibaddhāmasane",
  "tika-vin13t:1868_3": "ca nissaggiyena kāyappaṭibaddhāmasane ca. Ettha bhikkhunīpi anupasampannaṭṭhāne ṭhitā.",
  "tika-vin13t:1868_4": "Udake hasanadhammo nāma uparigopphake udake kīḷādhippāyassa nimmujjanaummujjanaplavanādikaṃ.",
  "tika-vin13t:1868_5": "Idha hāso nāma kīḷā vuccati.",
  "tika-vin13t:1869_0": "Nicchubhane vihārāti saṅghikā vihārā nikkaḍḍhaneti attho. Ettha pana yo kuddho hutvā",
  "tika-vin13t:1869_1": "upasampannaṃ hatthādīsu gahetvā vā “nikkhamā”ti vatvā vā yattakāni dvārāni ekena",
  "tika-vin13t:1869_2": "payogena atikkāmeti, tattha dvāragaṇanāya āpattiṃ aggahetvā payogassa ekattā ekā",
  "tika-vin13t:1869_3": "eva gahetabbā. Sace nānāpayogehi atikkāmeti, tattha dvāragaṇanāya gahetabbaṃ. Tassa",
  "tika-vin13t:1869_4": "parikkhāranikkaḍḍhane dukkaṭaṃ, tathā anupasampanne, tassa parikkhāranikkaḍḍhane",
  "tika-vin13t:1869_5": "ca. Alajjiādīsu pana anāpatti.",
  "tika-vin13t:1870_0": "Anupakhajja sayaneti saṅghike vihāre “vuḍḍho”ti vā “gilāno”ti vā “saṅghena dinno”ti",
  "tika-vin13t:1870_1": "vā jānitvā mañcassa vā pīṭhassa vā pavisantassa vā nikkhamantassa vā upacāre seyyaṃ",
  "tika-vin13t:1870_2": "santharitvā vā santharāpetvā vā “yassa sambādho bhavissati, so pakkamissatī”ti adhippāyena",
  "tika-vin13t:1870_3": "abhinisīdantassa ca abhinipajjantassa ca payogagaṇanāya pācittiyaṃ veditabbaṃ. Pācittiyavinicchayo.",
  "tika-vin13t:1871": "Pācittiyaniddesavaṇṇanā niṭṭhitā.",
  "tika-vin13t:1872": "13. Samaṇakappaniddesavaṇṇanā",
  "tika-vin13t:1873_0": "125. Bhūtānaṃ jātānaṃ nibbattānaṃ gāmo bhūtagāmo. Samārambhoti chedanaphālanapacanādi,",
  "tika-vin13t:1873_1": "tasmiṃ bhūtagāmasamārambhe bhūtagāmasamārambhahetu pācitti hotīti attho. Katakappiyaṃ",
  "tika-vin13t:1873_2": "pana samaṇakappiyaṃ bhaveti sambandho. Samaṇānaṃ kappiyaṃ samaṇakappiyaṃ. Idāni yena",
  "tika-vin13t:1873_3": "kataṃ kappiyaṃ samaṇakappiyaṃ hoti, taṃ dassetuṃ “nakhena vā”tiādimāha. “Anujānāmi,",
  "tika-vin13t:1873_4": "bhikkhave, pañcahi samaṇakappehi phalaṃ paribhuñjituṃ, aggiparijitaṃ satthaparijitaṃ",
  "tika-vin13t:1873_5": "nakhaparijitaṃ abījaṃ nibbaṭṭabījaññeva pañcama”nti hi vuttaṃ.",
  "tika-vin13t:1874_0": "126. Idāni taṃ bhūtagāmaṃ dassetuṃ “samūlā”tiādimāha. Tattha sa-iti so bhūtagāmo",
  "tika-vin13t:1874_1": "nāmāti attho, mūlabījādīhi pañcahi bījehi pabhāvito hotīti vuttaṃ hoti. Tattha mūlabījaṃ",
  "tika-vin13t:1874_2": "nāma haliddisiṅgiverādi. Khandhabījaṃ nāma assattho nigrodhoti evamādi. Aggabījaṃ",
  "tika-vin13t:1874_3": "nāma ajjukaphaṇijjakādi. Phaḷubījaṃ nāma ucchuveḷunaḷādi. “Bījabījaṃ nāma pubbaṇṇaṃ",
  "tika-vin13t:1874_4": "aparaṇṇaṃ, yāni vā panaññānipi atthi bīje jāyanti bīje sañjāyanti, etaṃ bījabījaṃ",
  "tika-vin13t:1874_5": "nāmā”ti vuttaṃ. Idāni “bījagāmabhūtagāmasamārambhā paṭivirato hotī”ti vuttattā dhammānulomena",
  "tika-vin13t:1874_6": "āgataṃ bījagāmasamārambhaṃ dassetuṃ “ārambhe dukkaṭa”ntiādimāha. Tasmā etaṃ paṭhamaṃ",
  "tika-vin13t:1874_7": "“kappiyaṃ karohī”ti bhūtagāmaparimocanaṃ kāretvā bījagāmaparimocanatthaṃ puna kappiyaṃ kāretabbaṃ.",
  "tika-vin13t:1875_0": "127. Nibbaṭṭabījaṃ nāma ambapanasādi. Nobījaṃ nāma taruṇambaphalādi, etaṃ pana sabbaṃ",
  "tika-vin13t:1875_1": "akappiyampi vaṭṭatīti attho. Kaṭāhabaddhabījāni kapitthaphalādīni. Bahiddhā vāpi",
  "tika-vin13t:1875_2": "kārayeti kapālepi kātuṃ vaṭṭati, sace ekābaddhānīti attho. Kaṭāhamuttaṃ pana bhinditvā kāretabbaṃ.",
  "tika-vin13t:1876_0": "128. Bhājane vā bhūmiyaṃ vā ekābaddhesu bījesu ekasmiṃ bīje kappiye kate sabbesveva",
  "tika-vin13t:1876_1": "kataṃ bhaveti attho. Yathā ca bīje, evaṃ rukkhasahassaṃ vā ucchusahassaṃ vā chinditvā",
  "tika-vin13t:1876_2": "ekābaddhe katepi vinicchayo veditabbo.",
  "tika-vin13t:1877": "129. Kappiyaṃ katvā nikkhitte bījagāme puna mūlapaṇṇāni sace jāyaruṃ, puna kappiyaṃ kāreyyāti attho. Tadāti mūle ca aṅkure ca jāteti attho.",
  "tika-vin13t:1878_0": "130. Udakasambhavoti udakajāto. Cetiyādīsūti ettha ādi-saddena gehappamukhapākāravedikādīsu",
  "tika-vin13t:1878_1": "nibbattā gahitā. Nibbattadvattipattako bhūtagāmova, anibbattako aggabīje saṅgahaṃ",
  "tika-vin13t:1878_2": "gacchati. Bījampi yāva mūlaṃ vā paṇṇaṃ vā na nikkhamati, tāva bījagāmova, mūle ca",
  "tika-vin13t:1878_3": "nikkhante paṇṇe ca harite jāte bhūtagāmova hotīti attho.",
  "tika-vin13t:1879": "131. Makuḷanti aphullaṃ. Ahichattakaṃ nāma rukkhe jātaṃ ahichattakaṃ.",
  "tika-vin13t:1880": "132. Allarukkhe gaṇhatoti sambandho. Tatthāti allarukkhe chindato vāpīti sambandho.",
  "tika-vin13t:1881_0": "134. “Imaṃ rukkhaṃ, imaṃ lataṃ, imaṃ kandaṃ chinda, bhindā”tiādinā nayena niyametvā",
  "tika-vin13t:1881_1": "bhāsituṃ na vaṭṭati. “Idaṃ, eta”nti avatvā kevalaṃ “rukkhaṃ chindā”tiādinā nayena",
  "tika-vin13t:1881_2": "vattuṃ vaṭṭatīti. Samaṇakappavinicchayo.",
  "tika-vin13t:1882": "Samaṇakappaniddesavaṇṇanā niṭṭhitā.",
  "tika-vin13t:1883": "14. Bhūminiddesavaṇṇanā",
  "tika-vin13t:1884_0": "136. Idāni “anujānāmi, bhikkhave, catasso kappiyabhūmiyo ussāvanantikaṃ gonisādikaṃ",
  "tika-vin13t:1884_1": "gahapatiṃ sammuti”nti evaṃ vuttā catasso kappiyabhūmiyo dassetuṃ “sammutussāvanantā",
  "tika-vin13t:1884_2": "cā”tiādimāha. Yāsūti kappiyabhūmīsu.",
  "tika-vin13t:1885_0": "137. Idāni yattha kappiyakuṭi icchitabbā, taṃ dassetuṃ “vāsatthāyā”tiādimāha. Vāsatthāyāti",
  "tika-vin13t:1885_1": "iminā koṭṭhāgārabhattasālācetiyagharasammuñjanīmāḷakādi yaṃ yaṃ aññampi vāsatthāya",
  "tika-vin13t:1885_2": "karīyati, tattha tattha kappiyakuṭikaraṇakiccaṃ natthīti dīpitaṃ hoti. Bhojanasālā",
  "tika-vin13t:1885_3": "pana senāsanameva, tasmā tattha kātabbā evāti vadanti. Saṅghikevekasantaketi ettha",
  "tika-vin13t:1885_4": "ekasantako upasampannasantakova veditabbo.",
  "tika-vin13t:1886_0": "138. Idāni kattabbākāraṃ dassetuṃ “gehe”tiādimāha. Tattha saṅghassa vā ekassa vā",
  "tika-vin13t:1886_1": "gehe vihāre kariyamāne evaṃ īrayaṃ “kappiyakuṭiṃ karoma, kappiyakuṭiṃ karomā”ti vā",
  "tika-vin13t:1886_2": "“kappiyakuṭi kappiyakuṭī”ti vā vadanto paṭhamiṭṭhakatthambhādiṃ ṭhapeyya, evaṃ katā",
  "tika-vin13t:1886_3": "ussāvanantikā nāma, evaṃ udāharitavacanantikāti attho.",
  "tika-vin13t:1887_0": "139. Yebhuyyena vā aparikkhitto, sakalopi vā aparikkhitto ārāmo “gonisādī”ti vuccatīti",
  "tika-vin13t:1887_1": "sambandho. Ettha pana senāsanesu parikkhittesupi ārāme aparikkhitte kappiyakuṭikaraṇakiccaṃ",
  "tika-vin13t:1887_2": "natthi. Sammutiṃ karontehi kataṃ pariyositaṃ “imaṃ vihāraṃ aḍḍhayogaṃ pāsādaṃ hammiyaṃ",
  "tika-vin13t:1887_3": "guhaṃ tiṇakuṭikaṃ maṇḍapa”nti tesaṃ nāmaṃ gahetvā tassā kuṭiyā hatthapāse vā ṭhatvā,",
  "tika-vin13t:1887_4": "tassā anto vā pavisitvā vuttanayeneva ñattidutiyakammavācāya sammannitabbaṃ.",
  "tika-vin13t:1888_0": "140. “Bhikkhuṃ ṭhapetvā aññehī”ti vacanato sesasahadhammikehipi devamanussehipi aññehi",
  "tika-vin13t:1888_1": "kappiyakuṭiyā atthāya dinno vā tesaṃ santako vā geho “gahapatī”ti mato ñātoti attho,",
  "tika-vin13t:1888_2": "saṅghasantakañca bhikkhusantakañca ṭhapetvā sabbesaṃ geho gahapatīti adhippāyo.",
  "tika-vin13t:1889_0": "141. Sappiādīhi missitanti sappiādīhi pañcahi ca haliddisiṅgiverādiyāvajīvikena cāti",
  "tika-vin13t:1889_1": "attho. Vajeyya antovutthattanti ettha yāvakālikayāmakālikasaṅkhātaṃ purimakālikadvayaṃ",
  "tika-vin13t:1889_2": "saṅghikaṃ vā bhikkhussa vā bhikkhuniyā vā santakaṃ sayaṃ kappiyakuṭiyā vutthampi",
  "tika-vin13t:1889_3": "itarehi akappiyakuṭiyā vutthehi missitaṃ antovutthabhāvaṃ āgaccheyyāti attho.",
  "tika-vin13t:1890": "142. Tehevāti akappiyakuṭiyaṃ vutthasappitelādīhi. Sāmapākatanti sāmaṃpakkabhāvaṃ gacchatīti attho.",
  "tika-vin13t:1891_0": "143-4. Imā pana kappiyakuṭiyo yadā jahitavatthukā honti, taṃ dassetuṃ “ussāvanantikā”tiādimāha.",
  "tika-vin13t:1891_1": "Sace thambhe vā bhittipāde vā parivattenti, yo yo ṭhito, tattha tattha patiṭṭhāti,",
  "tika-vin13t:1891_2": "etenupāyena sabbesu parivattesupi na vijahitavatthukāva hotīti attho. Parikkhitte",
  "tika-vin13t:1891_3": "gonisādi vijahitavatthukā. Sesā chadanavibbhamāti chadanavināsā jahitavatthukā hontīti",
  "tika-vin13t:1891_4": "adhippāyo. Bhūmivinicchayo.",
  "tika-vin13t:1892": "Bhūminiddesavaṇṇanā niṭṭhitā.",
  "tika-vin13t:1893": "15. Upajjhācariyavattaniddesavaṇṇanā",
  "tika-vin13t:1894_0": "145. Upajjhācariyeti ettha ācariyo nāma nissayācariyo pabbajjācariyo upasampadācariyo",
  "tika-vin13t:1894_1": "dhammācariyoti catubbidho. Etesu hi nissayantevāsikena yāva ācariyaṃ nissāya vasati,",
  "tika-vin13t:1894_2": "tāva sabbamācariyavattaṃ kātabbaṃ. Pabbajjāupasampadādhammantevāsikehi pana nissayamuttakehipi",
  "tika-vin13t:1894_3": "ādito paṭṭhāya yāva cīvararajanaṃ, tāva vattaṃ kātabbaṃ. Anāpucchitvā pattadānādimhi",
  "tika-vin13t:1894_4": "pana etesaṃ anāpatti. Etesu ca pabbajjantevāsiko ca upasampadantevāsiko ca ācariyassa",
  "tika-vin13t:1894_5": "yāvajīvaṃ bhāro, nissayantevāsiko ca dhammantevāsiko ca yāva samīpe vasati, tāvadeva.",
  "tika-vin13t:1894_6": "Suṭṭhu piyasīlo supesalo, sikkhākāmoti attho. Dantakaṭṭhaṃ dentena ekaṃsaṃ uttarāsaṅgaṃ",
  "tika-vin13t:1894_7": "karitvā mahantaṃ majjhimaṃ khuddakanti tīṇi dantakaṭṭhāni upanetabbāni. Tesu yaṃ",
  "tika-vin13t:1894_8": "tīṇi divasāni gaṇhāti, taṃ sallakkhetvā catutthadivasato paṭṭhāya tādisaṃyeva sammā",
  "tika-vin13t:1894_9": "ubhohi hatthehi dātabbaṃ. Sace yaṃ vā taṃ vā gaṇhāti, yathāladdhaṃ upanetabbaṃ. Toyanti",
  "tika-vin13t:1894_10": "sītañca uṇhañca udakaṃ upanetvā yaṃ tīṇi divasāni vaḷañjeti, catutthadivasato paṭṭhāya",
  "tika-vin13t:1894_11": "tādisaṃ upanetabbaṃ. Sace dvepi vaḷañjeti, duvidhampi upanetabbaṃ. Sace yāgu hoti,",
  "tika-vin13t:1894_12": "bhājanaṃ dhovitvā upanetabbaṃ.",
  "tika-vin13t:1895_0": "146. Patte vattaṃ careti “yāguṃ pītassa udakaṃ datvā bhājanaṃ paṭiggahetvā nīcaṃ",
  "tika-vin13t:1895_1": "katvā sādhukaṃ aparighaṃsantena dhovitvā paṭisāmetabba”nti vuttaṃ patte vattaṃ careti",
  "tika-vin13t:1895_2": "attho. Gāmappavese vattaṃ careti evaṃ sabbattha. “Sace upajjhāyo vā ācariyo vā gāmaṃ",
  "tika-vin13t:1895_3": "pavisitukāmo hoti, nivāsanaṃ dātabbaṃ, paṭinivāsanaṃ paṭiggahetabbaṃ, kāyabandhanaṃ",
  "tika-vin13t:1895_4": "dātabbaṃ, saguṇaṃ katvā saṅghāṭiyo dātabbā, dhovitvā patto sodako dātabbo”ti idaṃ",
  "tika-vin13t:1895_5": "gāmappavesane vattaṃ nāma. “Sace upajjhāyo vā ācariyo vā pacchāsamaṇaṃ ākaṅkhati,",
  "tika-vin13t:1895_6": "timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ",
  "tika-vin13t:1895_7": "katvā saṅghāṭiyo pārupitvā gaṇṭhikaṃ paṭimuñcitvā dhovitvā pattaṃ gahetvā upajjhāyassa",
  "tika-vin13t:1895_8": "vā ācariyassa vā pacchāsamaṇena hotabba”ntiādinā nayena vuttaṃ gamane vattaṃ nāma.",
  "tika-vin13t:1895_9": "“Nivattantena paṭhamataraṃ āgantvā āsanaṃ paññāpetabba”ntiādinā nayena vuttaṃ āgame",
  "tika-vin13t:1895_10": "vattaṃ nāma. “Upajjhāyamhi vuṭṭhite āsanaṃ uddharitabbaṃ, pādodakaṃ pādapīṭhaṃ pādakathalikaṃ",
  "tika-vin13t:1895_11": "paṭisāmetabba”nti evaṃ vuttaṃ āsanādīsu vattaṃ nāma. Upāhanāya vattaṃ nāma “upāhanā",
  "tika-vin13t:1895_12": "puñchitabbā, upāhanā puñchantena paṭhamaṃ sukkhena coḷakena puñchitabbā, pacchā allenā”tiādinā",
  "tika-vin13t:1895_13": "vuttaṃ. Cīvare vattaṃ nāma “sace cīvaraṃ sinnaṃ hoti, muhuttaṃ uṇhe otāpetabbaṃ,",
  "tika-vin13t:1895_14": "na ca uṇhe cīvaraṃ nidahitabba”ntiādinā vuttaṃ.",
  "tika-vin13t:1896_0": "147. Paribhojanīyapānīya-vaccappassāvaṭhānisūti ettha sace pānīyaṃ na hoti, pānīyaṃ",
  "tika-vin13t:1896_1": "upaṭṭhāpetabbaṃ. Sace paribhojanīyaṃ na hoti, paribhojanīyaṃ upaṭṭhāpetabbaṃ. Sace",
  "tika-vin13t:1896_2": "vaccakuṭi uklāpā hoti, vaccakuṭi sammajjitabbā. Tathā passāvaṭṭhāne evaṃ vattaṃ caritabbanti",
  "tika-vin13t:1896_3": "attho. “Vihāraṃ sodhentena paṭhamaṃ pattacīvaraṃ nīharitvā ekamantaṃ nikkhipitabba”ntiādinā",
  "tika-vin13t:1896_4": "nayena vuttaṃ vihārasodhane vattaṃ nāma. “Bhūmattharaṇaṃ otāpetvā sodhetvā papphoṭetvā",
  "tika-vin13t:1896_5": "atiharitvā yathāpaññattaṃ paññāpetabba”ntiādinā vuttaṃ puna paññāpane vattaṃ nāma.",
  "tika-vin13t:1897_0": "148. Idāni vihāraṃ sodhentena evaṃ sodhetabbanti taṃ dassetuṃ “na papphoṭeyyā”tiādimāha.",
  "tika-vin13t:1897_1": "Tassattho – vihāraṃ sodhento bhikkhu bhūmattharaṇādisayanāsanaṃ paṭivāte vā paṅgaṇe",
  "tika-vin13t:1897_2": "vā pānīyasāmantā vā na papphoṭeyyāti. Paṅgaṇeti bahūnaṃ sannipāte ṭhāne.",
  "tika-vin13t:1898_0": "149. Nhāneti “sace upajjhāyo nahāyitukāmo hoti, nahānaṃ paṭiyādetabbaṃ. Sace sītena",
  "tika-vin13t:1898_1": "attho hoti, sītaṃ paṭiyādetabba”ntiādinā vuttaṃ nahāne vattaṃ nāma, “upajjhāyassa",
  "tika-vin13t:1898_2": "gattato udakaṃ sammajjitabbaṃ, nivāsanaṃ dātabba”ntiādinā vuttaṃ nahātassa kātabbaṃ",
  "tika-vin13t:1898_3": "nāma. Raṅgapāketi “sace upajjhāyassa ācariyassa rajanaṃ pacitabbaṃ hoti, saddhivihārikena",
  "tika-vin13t:1898_4": "antevāsikena pacitabba”nti vuttaṃ. Dhovaneti “sace upajjhāyassa ācariyassa cīvaraṃ",
  "tika-vin13t:1898_5": "dhovitabbaṃ hoti, saddhivihārikena antevāsikena dhovitabbaṃ, ussukkaṃ vā kātabba”nti",
  "tika-vin13t:1898_6": "vuttaṃ. Sibbaneti “sace upajjhāyena ācariyena cīvaraṃ kātabbaṃ hoti, saddhivihārikena",
  "tika-vin13t:1898_7": "antevāsikena kātabba”nti vuttaṃ. Cīvare theve ṭhite rajanto na vaje na pakkameyyāti",
  "tika-vin13t:1898_8": "attho. “Cīvaraṃ rajantena sādhukaṃ samparivattakaṃ samparivattakaṃ rajitabbaṃ, na",
  "tika-vin13t:1898_9": "ca acchinne theve pakkamitabba”nti hi vuttaṃ.",
  "tika-vin13t:1899": "150. Ekaccassāti ācariyupajjhāyānaṃ visabhāgassa anatthakāmassa veripuggalassa. Anāpucchāti ācariyupajjhāyānaṃ anārocetvā. Kiñcananti yaṃ kiñci.",
  "tika-vin13t:1900_0": "151-2. Tassāti ekaccassa. Ninnetunti nīharituṃ. Kiccayaṃ parikammaṃ vāti veyyāvaccaṃ",
  "tika-vin13t:1900_1": "vā piṭṭhiparikammādiparikammaṃ vā attanā tassa kātuṃ vā tena attano kārāpetuṃ vāti",
  "tika-vin13t:1900_2": "evamattho veditabbo.",
  "tika-vin13t:1901_0": "153. Sace ācariyupajjhāyā aññattha gatā honti, pariveṇaṃ gantvā apassantehi gāmaṃ",
  "tika-vin13t:1901_1": "pavisituṃ vaṭṭati. Gāmaṃ pavisanto sace passati, āpucchitabbamevāti vadanti. “Upajjhāyaṃ",
  "tika-vin13t:1901_2": "anāpucchā na disā pakkamitabbā”ti hi vuttaṃ. Attano kiccayaṃ nāma antovihārepi attano",
  "tika-vin13t:1901_3": "pattapacanacīvarakammakesacchedanādi.",
  "tika-vin13t:1902": "154. Saṅghāyattakammāni nāma parivāsamānattaabbhānatajjanīyaniyassapabbājanīyapaṭisāraṇīyaukkhepanādayo.",
  "tika-vin13t:1903": "155. Vuṭṭhānaṃ nesamāgameti “sace upajjhāyo vā ācariyo vā gilāno hoti, yāvajīvaṃ upaṭṭhātabbo, vuṭṭhānamassa āgametabba”nti hi vuttaṃ. Upajjhācariyavattavinicchayo.",
  "tika-vin13t:1904": "Upajjhācariyavattaniddesavaṇṇanā niṭṭhitā.",
  "tika-vin13t:1905": "16. Vaccappassāvaṭṭhānikaniddesavaṇṇanā",
  "tika-vin13t:1906_0": "156. Yathāvuḍḍhaṃ na kareyya vaccanti sambandho. Yathānupubbiyā labbhatīti sambandho.",
  "tika-vin13t:1906_1": "Imesu pana tīsu ṭhānesu yo yo paṭhamaṃ āgacchati vuḍḍho vā navo vā, so so āgatapaṭipāṭiyā",
  "tika-vin13t:1906_2": "kātuñca nahāyituñca labbhatīti adhippāyo.",
  "tika-vin13t:1907_0": "157. Ubbhajitvāti nivāsanaṃ dūratova ukkhipitvā no paviseyya. Sahasā ca no paviseyyāti",
  "tika-vin13t:1907_1": "sambandho. “Bahi ṭhitena ukkāsitabba”nti ca “sādhukaṃ ataramānena vaccakuṭi pavisitabbā”ti",
  "tika-vin13t:1907_2": "ca vuttattā ukkāsitvāva ataramāno paviseyyāti attho. “Na ubbhajitvā pavisitabbā,",
  "tika-vin13t:1907_3": "vaccapādukāya ṭhitena ubbhajitabba”nti vacanato “ubbhajeyya pādukāsveva saṇṭhito”ti vuttaṃ.",
  "tika-vin13t:1908": "158. Na kareyya ubhayaṃ na kareyyubhayaṃ.",
  "tika-vin13t:1909_0": "159. Kūpeti vaccakūpe. Kaṭṭhanti avalekhanakaṭṭhaṃ. Passāvadoṇiyā kheḷaṃ na kātabbanti",
  "tika-vin13t:1909_1": "attho. Nāvalekheyya pharusenāti phālitakaṭṭhena vā kharena vā gaṇṭhikena vā kaṇṭakena",
  "tika-vin13t:1909_2": "vā susirena vā pūtinā vā nāvalekhitabbanti attho. Uhatañcāpīti gūthamakkhitampi dhovaye",
  "tika-vin13t:1909_3": "attanā vā parena vā katanti adhippāyo.",
  "tika-vin13t:1910_0": "160. Ubbhajitvā na nikkhameti ettha “vaccapādukāya ṭhitena paṭicchādetabba”nti hi",
  "tika-vin13t:1910_1": "vuttaṃ, puna “ācamanapādukāyaṃ ṭhitena ubbhajitabba”nti ca vuttaṃ. “Capu capū”ti",
  "tika-vin13t:1910_2": "saddaṃ katvā nācameyyāti attho. Vaccappassāvaṭṭhānikavinicchayo.",
  "tika-vin13t:1911": "Vaccappassāvaṭṭhānikaniddesavaṇṇanā niṭṭhitā.",
  "tika-vin13t:1912": "17. Āpucchakaraṇaniddesavaṇṇanā",
  "tika-vin13t:1913": "161. Therenāti saṅghattherena.",
  "tika-vin13t:1914_0": "162. Tattha tattha sannipatitānaṃ sabbesaṃ vuḍḍho vuḍḍhataro, tasmiṃ vuḍḍhatarāgame",
  "tika-vin13t:1914_1": "puna āpucchanaṃ natthi. Bhattagge cānumodatoti ettha dānapatinā yācitena daharena",
  "tika-vin13t:1914_2": "vuḍḍhena anāpucchitvā kathetuṃ vaṭṭatīti vadanti.",
  "tika-vin13t:1915": "163. Ekavihāraketi ekovarake vuḍḍhena vasanto anāpucchā na sajjhāyeyyāti attho. Uddesaṃ paripucchañca no dadeti uddesaṃ vā paripucchaṃ vā no dadeyya.",
  "tika-vin13t:1916": "164. Na vivareyya na thakeyya cāti sambandho. Dvāraṃ nāma mahāvaḷañjaṃ, tattha āpucchanakiccaṃ natthi.",
  "tika-vin13t:1917": "165. Vuḍḍhena caṅkame caṅkamantopi yena vuḍḍho, tena parivattayeti sambandho. Āpucchakaraṇavinicchayo.",
  "tika-vin13t:1918": "Āpucchakaraṇaniddesavaṇṇanā niṭṭhitā.",
  "tika-vin13t:1919": "18. Nagganiddesavaṇṇanā",
  "tika-vin13t:1920": "166. “Na tveva naggena āgantabbaṃ, yo āgaccheyya, āpatti dukkaṭassā”ti vuttattā “naggo maggaṃ na vaje”ti vuttaṃ.",
  "tika-vin13t:1921_0": "167. Paṭicchādisūti “tena kho pana samayena bhikkhū jantāgharepi udakepi parikammaṃ",
  "tika-vin13t:1921_1": "kātuṃ kukkuccāyanti. Anujānāmi, bhikkhave, tisso paṭicchādiyo jantāgharappaṭicchādiṃ",
  "tika-vin13t:1921_2": "udakappaṭicchādiṃ vatthappaṭicchādi”nti evaṃ vuttāsu tīsu paṭicchādīsūti attho. Duveti",
  "tika-vin13t:1921_3": "etāsu tīsu paṭicchādīsu udakajantāgharappaṭicchādiyo parikamme kappantīti adhippāyo.",
  "tika-vin13t:1921_4": "Vatthacchādīti vatthappaṭicchādi. Sabbatthāti khādanīyasāyanīyādīsu sabbakammesu",
  "tika-vin13t:1921_5": "kappiyāti attho. Naggavinicchayo.",
  "tika-vin13t:1922": "Nagganiddesavaṇṇanā niṭṭhitā.",
  "tika-vin13t:1923": "19. Nhānakappaniddesavaṇṇanā",
  "tika-vin13t:1924": "168. Puratoti therānaṃ purato upari vā na ca nhāyeyyāti attho.",
  "tika-vin13t:1925_0": "169-171. Kuṭṭatthambhataruṭṭāneti ettha kuṭṭe vā thambhe vā tarumhi vā aṭṭānaphalake",
  "tika-vin13t:1925_1": "vā kāyaṃ na ghaṃsayeti attho. Gandhabbahattho nāma makkaṭahatthasadiso dāruādimayo.",
  "tika-vin13t:1925_2": "Kuruvindakasuttiyāti kuruvindasuttiyā. Mallakena vā aññamaññaṃ vā. “Na bhikkhave",
  "tika-vin13t:1925_3": "viggayha parikammaṃ kārāpetabbaṃ. Yo kārāpeyya, āpatti dukkaṭassā”ti evaṃ vuttaṃ",
  "tika-vin13t:1925_4": "viggahaparikammaṃ sandhāya “aññamaññaṃ vā”ti vuttaṃ.",
  "tika-vin13t:1926_0": "Idāni kappiyāni dassetuṃ “kapāliṭṭhakakhaṇḍānī”tiādimāha. Sabbesaṃ vaṭṭatīti sambandho.",
  "tika-vin13t:1926_1": "Gilānassapi agilānassapi imāni kapāliṭṭhakakhaṇḍādīni kāyaghaṃsane vaṭṭanti. Puthupāṇīti",
  "tika-vin13t:1926_2": "hatthaparikammaṃ vuccati. Tasmā sabbesaṃ hatthena piṭṭhiparikammaṃ kātuṃ vaṭṭati.",
  "tika-vin13t:1926_3": "Akatamallakaṃ nāma ekadāṭhimaṃ paricchinditvā kataṃ. Pāsāṇādayo pādaghaṃsane eva",
  "tika-vin13t:1926_4": "kappiyā. Nhānakappavinicchayo.",
  "tika-vin13t:1927": "Nhānakappaniddesavaṇṇanā niṭṭhitā.",
  "tika-vin13t:1928": "20. Avandiyaniddesavaṇṇanā",
  "tika-vin13t:1929_0": "172. “Nānāsaṃvāsako vuḍḍhataro adhammavādī avandiyo”ti evaṃ vuttattā laddhinānāsaṃvāsako",
  "tika-vin13t:1929_1": "idha nānāsaṃvāsako. Pārivāsiyamūlāyapaṭikassanārahamānattārahamānattacāriabbhānārahā",
  "tika-vin13t:1929_2": "garukaṭṭhāti idha gahitā. Ime pana aññamaññaṃ yathāvuḍḍhaṃ vandanādīni labhanti,",
  "tika-vin13t:1929_3": "pakatattena avandanīyāti adhippāyo. Avandanīyavinicchayo.",
  "tika-vin13t:1930": "Avandiyaniddesavaṇṇanā niṭṭhitā.",
  "tika-vin13t:1931": "21. Cammaniddesavaṇṇanā",
  "tika-vin13t:1932_0": "173. Idāni “anujānāmi, bhikkhave, sabbapaccantimesu janapadesu cammāni attharaṇāni",
  "tika-vin13t:1932_1": "eḷakacammaṃ ajacammaṃ migacamma”nti evaṃ vuttacammāni dassetuṃ “migājeḷakacammānī”tiādimāha.",
  "tika-vin13t:1932_2": "Paribhuñjitunti mañcādīsu yattha katthaci attharitvā nipajjituṃ vā nisīdituṃ vā vaṭṭantīti",
  "tika-vin13t:1932_3": "attho. Rohiteṇīpasadā ca kuruṅgā ca ca-saddena aññepi vāḷamigā migamātukādayopi migajātikā evāti adhippāyo.",
  "tika-vin13t:1933": "174. Anuññātattayā aññanti –",
  "tika-vin13t:1934": "“Makkaṭo kāḷasīho ca, sarabho kadalīmigo;",
  "tika-vin13t:1935": "Ye ca vāḷamigā keci, tesaṃ cammaṃ na vaṭṭatī”ti. –",
  "tika-vin13t:1936": "Ettha vāḷamigaggahaṇena vuttāvasesā antamaso gomahiṃsādayo gahitāti veditabbā. Thavikāti upāhanakosakasatthakosakakuñcikakosakāti veditabbā, na pattatthavikādayo. Cammavinicchayo.",
  "tika-vin13t:1937": "Cammaniddesavaṇṇanā niṭṭhitā.",
  "tika-vin13t:1938": "22. Upāhananiddesavaṇṇanā",
  "tika-vin13t:1939_0": "175. Guṇaṅguṇūpāhanāti catupaṭalato paṭṭhāya vuccati, na ekadvitipaṭalato paṭṭhāya",
  "tika-vin13t:1939_1": "“anujānāmi, bhikkhave, ekapalāsikaṃ upāhanaṃ, na bhikkhave diguṇā upāhanā dhāretabbā,",
  "tika-vin13t:1939_2": "na tiguṇā upāhanā dhāretabbā, na guṇaṅguṇūpāhanā dhāretabbā, yo dhāreyya, āpatti",
  "tika-vin13t:1939_3": "dukkaṭassā”ti vuttattā. “Anujānāmi, bhikkhave, omukkaṃ guṇaṅguṇūpāhanaṃ, na bhikkhave",
  "tika-vin13t:1939_4": "navā guṇaṅguṇūpāhanā dhāretabbā, yo dhāreyya, āpatti dukkaṭassā”ti vuttattā “navā”ti",
  "tika-vin13t:1939_5": "vuttaṃ. Sabbatthāpi majjhimadese gilānopi navaṃ guṇaṅguṇūpāhanaṃ na labhati, ekavārampi",
  "tika-vin13t:1939_6": "aññehi paribhuttaṃ omukkaupāhanasaṅkhātaṃ labhati, paccantimesu janapadesu gilāno",
  "tika-vin13t:1939_7": "navampi labhatīti veditabbaṃ “anujānāmi, bhikkhave, sabbapaccantimesu janapadesu",
  "tika-vin13t:1939_8": "guṇaṅguṇūpāhana”nti avisesena vuttattā.",
  "tika-vin13t:1940_0": "Sabbassāti gilānassāpi agilānassāpīti attho. Majjhimadesepi paccantimadesepi ārāme",
  "tika-vin13t:1940_1": "ārāmūpacāre gilānassāpi agilānassāpi “anujānāmi, bhikkhave, ajjhārāme upāhanaṃ dhāretu”nti",
  "tika-vin13t:1940_2": "vuttattā kappiyanti attho. Sabbatthāti ārāmepi gāmepi. Akallakassāti gilānassa. Ettha",
  "tika-vin13t:1940_3": "pana majjhimadese gilānassa guṇaṅguṇūpāhanā paribhuttāva ārāmepi gāmepi vaṭṭati,",
  "tika-vin13t:1940_4": "paccantimadese aparibhuttāpi. Majjhimadesepi paccantimadesepi bhagavatā gilānasseva",
  "tika-vin13t:1940_5": "upāhanā anuññātā “anujānāmi, bhikkhave, yassa pādā vā dukkhā, pādā vā phalitā, pādakhilo",
  "tika-vin13t:1940_6": "vā ābādho, upāhanaṃ dhāretu”nti ca “anujānāmi, bhikkhave, gilānena bhikkhunā saupāhanena",
  "tika-vin13t:1940_7": "gāmaṃ pavisitu”nti vuttattā ca. Majjhimadese ca gilāno navaṃ guṇaṅguṇūpāhanaṃ dhāretuṃ",
  "tika-vin13t:1940_8": "yadi labhati, kathaṃ padesapaññatti hotīti? Sabbattha pana bhagavatā gilānasseva",
  "tika-vin13t:1940_9": "upāhanā anuññātā, tasmā majjhimadese gilāno navaṃ guṇaṅguṇūpāhanaṃ labhatīti gahetabbanti vadanti.",
  "tika-vin13t:1941_0": "176-9. Sabbāva nīlakā sabbanīlakā. Esa nayo sabbattha odātakādīsupi. Odātaṃ pana",
  "tika-vin13t:1941_1": "neva pāḷiyaṃ, na aṭṭhakathāyaṃ paṭikkhittaṃ, anulomavasena pana idha paṭikkhittanti",
  "tika-vin13t:1941_2": "veditabbaṃ. Mahāraṅgarattā satapadipiṭṭhivaṇṇā. Mahānāmaraṅgarattā mandarattā. Mañjeṭṭhikā",
  "tika-vin13t:1941_3": "kaṇaverapupphavaṇṇā. Pupphalatādīhi vicittā citrā. Nīlapītādivaddhikāti ettha ādi-saddena",
  "tika-vin13t:1941_4": "odātalohitamañjeṭṭhikamahāraṅgamahānāmaraṅgarattādivasena vaddhikā gahitā. Sīhabyagghuddājinadīpīnaṃ",
  "tika-vin13t:1941_5": "cammehi cāti sambandho. Kocīti gilānopi agilānopi.",
  "tika-vin13t:1942": "180. Sakalaṃ vā ekadesakaṃ vā rajanaṃ coḷena puñchitvā vaḷañjeyyāti attho. Khallakādikaṃ pana sabbaṃ hāritvā vaḷañjetabbaṃ. Upāhanavinicchayo.",
  "tika-vin13t:1943": "Upāhananiddesavaṇṇanā niṭṭhitā.",
  "tika-vin13t:1944": "23. Anolokiyaniddesavaṇṇanā",
  "tika-vin13t:1945_0": "181. Itthiyāti tadahujātāyapi dārikāya. Ādāse vā udakapatte vā attano mukhaṃ avalokeyya,",
  "tika-vin13t:1945_1": "assa dukkaṭanti sambandho. “Anujānāmi, bhikkhave, ābādhapaccayā ādāse vā udakapatte",
  "tika-vin13t:1945_2": "vā mukhanimittaṃ oloketu”nti vuttattāvaṇādīni vā “jiṇṇo nu khomhi, no vā”ti evaṃ",
  "tika-vin13t:1945_3": "āyusaṅkhāraṃ vā oloketuṃ vaṭṭati. Anolokiyavinicchayo.",
  "tika-vin13t:1946": "Anolokiyaniddesavaṇṇanā niṭṭhitā.",
  "tika-vin13t:1947": "24. Añjanīniddesavaṇṇanā",
  "tika-vin13t:1948_0": "182. Vaṭṭā vā aṭṭhasoḷasaṃsā vā maṭṭhā pupphalatādīhi acittakā añjanī vaṭṭatīti attho.",
  "tika-vin13t:1948_1": "Tissopi vaṭṭanti, ekāya vā dvīsu vā kathā eva natthīti adhippāyo. Lekhāti vaṭṭalekhā.",
  "tika-vin13t:1948_2": "Bandhitunti pidhānakabandhanatthaṃ.",
  "tika-vin13t:1949": "183. Rūpanti sakuṇarūpādi. Yadi ca edisaṃ aññehi kataṃ labhati, ghaṃsitvā vā chinditvā vā yathā vā na paññāyati, tathā suttena veṭhetvā vaḷañjetabbaṃ.",
  "tika-vin13t:1950": "184. Thavikāti añjanithavikā. Añjanisalākāpi labbhatīti sambandho.",
  "tika-vin13t:1951": "185-6. Aṭṭhīti manussaṭṭhiṃ ṭhapetvā avasesaṭṭhi. Visāṇadantesu akappiyaṃ nāma natthi. Āmalakakakkādīhi katā phalamayā. Tammayāti idha vutteheva nibbattā. Añjanīvinicchayo.",
  "tika-vin13t:1952": "Añjanīniddesavaṇṇanā niṭṭhitā.",
  "tika-vin13t:1953": "25. Akappiyasayananiddesavaṇṇanā",
  "tika-vin13t:1954_0": "187-9. “Uccako āsandiko uppanno hoti, anujānāmi bhikkhave uccakampi āsandika”nti",
  "tika-vin13t:1954_1": "vacanato mañcassa upaḍḍhabhāgappamāṇena ekatobhāgena dīghampi sugataṅgulena atirekaṭṭhaṅgulapādakaṃ",
  "tika-vin13t:1954_2": "idha āsandīti adhippetaṃ, caturaṃsāsandiko pana pamāṇātikkantakopi vaṭṭati. Tūlīti",
  "tika-vin13t:1954_3": "pakatitūlikā. Pallaṅkonāma āharimehi vāḷehi katoti vutto. Tattheva “sīharūpādiṃ dassetvā",
  "tika-vin13t:1954_4": "kato pana vaṭṭatī”ti vadanti. Paṭikanti setattharaṇaṃ. Gonacittakanti ettha caturaṅgulādhikalomo",
  "tika-vin13t:1954_5": "kojavo “gonako”ti vuccati. “Anujānāmi, bhikkhave, kojava”nti cīvarakkhandhake vuttattā",
  "tika-vin13t:1954_6": "caturaṅgulalomakaṃ pakatikojavaṃ vaṭṭati. Ratanacittaṃ cittakaṃ na vaṭṭati. Paṭalīti",
  "tika-vin13t:1954_7": "ghanapuppharattaattharaṇaṃ. Vikatīti sīhabyagghādirūpavicitto uṇṇāmayattharaṇako.",
  "tika-vin13t:1954_8": "Uddalomīti ekatouggatapupphaṃ. Ekantalomikāti ubhatouggatapupphaṃ.",
  "tika-vin13t:1955_0": "Kuttanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ. Koseyyanti",
  "tika-vin13t:1955_1": "ratanaparisibbitaṃ koseyyasuttamayaṃ paccattharaṇaṃ. Kaṭṭissanti ratanaparisibbitaṃ",
  "tika-vin13t:1955_2": "koseyyakaṭṭissamayaṃ paccattharaṇaṃ. Koseyyañca kaṭṭissañca ratanaparisibbitāneva",
  "tika-vin13t:1955_3": "na vaṭṭanti, suddhāni vaṭṭanti. Hatthiassarathattharā tesaṃ upari attharaṇakaattharaṇāva.",
  "tika-vin13t:1955_4": "Ajinappaveṇīti ajinacammehi mañcappamāṇena sibbitvā katā paveṇī, tena ca kadalīmigacammaṃ",
  "tika-vin13t:1955_5": "setavatthassa upari pattharitvā sibbitvā kataṃ pavarappaccattharaṇaṃ kadalīmigappavarappaccattharaṇaṃ,",
  "tika-vin13t:1955_6": "tena ca atthataṃ ajinappaveṇīkadalīmigappavarappaccattharaṇatthataṃ.",
  "tika-vin13t:1956_0": "Setavitānampi heṭṭhā akappiyappaccattharaṇe sati na vaṭṭati, kappiyappaccattharaṇe",
  "tika-vin13t:1956_1": "sati vaṭṭati, rattavitānassa heṭṭhā kappiyappaccattharaṇe satipi na vaṭṭati eva.",
  "tika-vin13t:1956_2": "Sīsūpadhānaṃ pādūpadhānanti mañcassa ubhatolohitakaṃ upadhānaṃ na vaṭṭati. Yaṃ pana",
  "tika-vin13t:1956_3": "ekameva upadhānaṃ hoti, ubhosu antesu rattaṃ vā padumavaṇṇaṃ vā cittaṃ vā, sace pamāṇayuttaṃ,",
  "tika-vin13t:1956_4": "vaṭṭati, mahāupadhānaṃ pana paṭikkhittaṃ.",
  "tika-vin13t:1957_0": "190. Āsandādittayāti āsandī tūlī pallaṅkoti idaṃ tayaṃ nāmaṃ. “Anujānāmi, bhikkhave,",
  "tika-vin13t:1957_1": "ṭhapetvā tīṇi āsandiṃ pallaṅkaṃ tūlikaṃ sesakaṃ gihivikaṭaṃ abhinisīdituṃ, na tveva",
  "tika-vin13t:1957_2": "abhinipajjitu”nti hi vuttaṃ. Sese gihisantake nisīdituṃ labbhatīti attho. Yadi dhammāsane",
  "tika-vin13t:1957_3": "saṅghikampi gonakādiṃ bhikkhūhi anāṇattā ārāmikādayo sayameva paññapenti ceva nīharanti",
  "tika-vin13t:1957_4": "ca, etaṃ gihivikaṭanīhāraṃ nāma, iminā gihivikaṭanīhārena vaṭṭati. Bhattaggaṃ nāma",
  "tika-vin13t:1957_5": "vihāre eva dānaṭṭhānaṃ.",
  "tika-vin13t:1958_0": "191. Catunnaṃ pādānaṃ, tīsu passesu apassayānañca vasena sattaṅgo. Ekapassena yutto",
  "tika-vin13t:1958_1": "pañcaṅgo. Ime pana sattaṅgapañcaṅgā “anujānāmi, bhikkhave, uccakampi sattaṅga”nti",
  "tika-vin13t:1958_2": "vuttattā pamāṇātikkantāpi vaṭṭanti. Tena vuttaṃ “uccapādakā”ti. Tūlonaddhā mañcapīṭhā",
  "tika-vin13t:1958_3": "ghareyeva nisīdituṃ kappantīti sambandho.",
  "tika-vin13t:1959_0": "192. Cīvaracchaviyoti channaṃ cīvarānaṃ, channaṃ anulomacīvarānañca aññataracīvaracchaviyoti",
  "tika-vin13t:1959_1": "attho. Sabbatthāti mañcepi pīṭhepi bhattaggepi antaragharepīti attho. Imāsaṃ pana",
  "tika-vin13t:1959_2": "bhisīnaṃ pamāṇaparicchedopi natthi, mañcapīṭhādīnaṃ vasena anurūpaṃ sallakkhetvā pamāṇaṃ kātabbaṃ.",
  "tika-vin13t:1960_0": "193. “Tūlikā uppannā hoti. Anujānāmi, bhikkhave, vijaṭetvā bimbohanaṃ kātuṃ, tīṇi",
  "tika-vin13t:1960_1": "tūlāni rukkhatūlaṃ latātūlaṃ poṭakitūla”nti vuttattā tūlattayañca bimbohane vaṭṭati.",
  "tika-vin13t:1960_2": "Imehi tīhi tūlehi sabbesaṃ rukkhalatātiṇānaṃ tūlaṃ anuññātanti veditabbaṃ. Bhisiyaṃ",
  "tika-vin13t:1960_3": "pana kiñci tūlaṃ na vaṭṭatiyeva. Bhisigabbhoti bhisiyā vuttaṃ coḷādipañcakaṃ bimbohane",
  "tika-vin13t:1960_4": "anuññātanti sambandho. Migapakkhinanti sīhādīnaṃ sabbacatuppadānaṃ haṃsamorādīnaṃ",
  "tika-vin13t:1960_5": "sabbapakkhīnaṃ lomāni kappanti. Masūrake anuññātanti sambandho.",
  "tika-vin13t:1961_0": "194. Idāni bhisiyaṃ kappiyākappiyaṃ dassetuṃ “manussaloma”ntiādimāha. Uṇṇāyanti uṇṇābhisiyaṃ",
  "tika-vin13t:1961_1": "manussalomaṃ na labbhatīti attho. Uṇṇābhisiyampi manussalomaṃ ṭhapetvā yesaṃ kesañci",
  "tika-vin13t:1961_2": "pakkhicatuppadānaṃ lomaṃ vaṭṭatīti attho. Paṇṇeti paṇṇabhisiyañca pupphañca suddhaṃ",
  "tika-vin13t:1961_3": "tamālapattañca na labbhaṃ, avasesaṃ yaṃ kiñci paṇṇaṃ labbhatīti attho. Tamālapattakampi",
  "tika-vin13t:1961_4": "aññehi missaṃ vaṭṭatīti. Coḷavākatiṇesu akappiyaṃ nāma natthi. Āsanañceva appaṭivekkhitaṃ",
  "tika-vin13t:1961_5": "na labbhanti āsanasāmaññato pasaṅgena vuttaṃ. Akappiyasayanavinicchayo.",
  "tika-vin13t:1962": "Akappiyasayananiddesavaṇṇanā niṭṭhitā.",
  "tika-vin13t:1963": "26. Samānāsanikaniddesavaṇṇanā",
  "tika-vin13t:1964": "195. Tiṇṇaṃ vassānaṃ antaraṃ tivassantaraṃ. “Anujānāmi, bhikkhave, tivassantarena saha nisīditu”nti hi vuttaṃ. Yo dvīhi vassehi vuḍḍho vā navo vā, so tivassantaro nāma.",
  "tika-vin13t:1965": "196. Munīti buddhamuni. Sabbehevāti anupasampannehipi.",
  "tika-vin13t:1966_0": "197. Antanti pacchimaṃ. “Anujānāmi, bhikkhave, yaṃ tiṇṇaṃ pahoti, ettakaṃ pacchimaṃ",
  "tika-vin13t:1966_1": "dīghāsana”nti vuttattā yaṃ tiṇṇaṃ pahoti, etaṃ saṃhārimaṃ vā hotu asaṃhārimaṃ vā,",
  "tika-vin13t:1966_2": "tathārūpesu phalakakhaṇḍesupi nisīdituṃ vaṭṭati. Dvinnanti dvinnaṃ samānāsanikānaṃ.",
  "tika-vin13t:1966_3": "“Anujānāmi, bhikkhave, duvaggassa mañcaṃ duvaggassa pīṭha”nti vuttattā dve samānāsanikā",
  "tika-vin13t:1966_4": "saha nisīdituṃ labhanti. Aññehi asamānāsanikehi, anupasampannādīhi vā dve hutvāpi",
  "tika-vin13t:1966_5": "nisīdituṃ na labhanti. Samānāsanikavinicchayo.",
  "tika-vin13t:1967": "Samānāsanikaniddesavaṇṇanā niṭṭhitā.",
  "tika-vin13t:1968": "27. Asaṃvāsikaniddesavaṇṇanā",
  "tika-vin13t:1969_0": "198. Ukkhittoti āpattiyā adassane, appaṭikamme, pāpikāya diṭṭhiyā appaṭinissagge",
  "tika-vin13t:1969_1": "vā ukkhittakoti tividhopi idha ukkhitto gahito. Anupasampannoti iminā sikkhamānasāmaṇerasāmaṇerīsikkhāpaccakkhātakā",
  "tika-vin13t:1969_2": "gahitāti veditabbā. Chinnamūlako nāma antimavatthuṃ ajjhāpannako. Nānāsaṃvāsoti laddhinānāsaṃvāsako.",
  "tika-vin13t:1969_3": "“Nānāsīmāya ṭhitacatuttho kammaṃ kareyya, iddhiyā vehāse ṭhitacatuttho kammaṃ kareyya,",
  "tika-vin13t:1969_4": "akammaṃ na ca karaṇīya”nti hi vuttattā imepi “asaṃvāsikā”ti vuttā. Etesu pana ukkhittakehi",
  "tika-vin13t:1969_5": "saddhiṃ uposathādīni karonto pācittiyaṃ āpajjati. Nissīmaṭṭhavehāsaṭṭhehi karontassa",
  "tika-vin13t:1969_6": "kammaṃ kuppati, dukkaṭañca hoti, itarehi dukkaṭaṃ. Asaṃvāsikavinicchayo.",
  "tika-vin13t:1970": "Asaṃvāsikaniddesavaṇṇanā niṭṭhitā.",
  "tika-vin13t:1971": "28. Kammaniddesavaṇṇanā",
  "tika-vin13t:1972_0": "199. Adhammakammanti ettha kathaṃ adhammakammaṃ hotīti ce? Vuttañhetaṃ bhagavatā",
  "tika-vin13t:1972_1": "“katamañca, bhikkhave, adhammakammaṃ? Ñattidutiye ce, bhikkhave, kamme ekāya ñattiyā",
  "tika-vin13t:1972_2": "kammaṃ karoti, na ca kammavācaṃ anussāveti, adhammakammaṃ. Dvīhi ñattīhi kammaṃ karoti,",
  "tika-vin13t:1972_3": "na ca kammavācaṃ anussāveti, adhammakammaṃ. Ekāya kammavācāya kammaṃ karoti, na ca",
  "tika-vin13t:1972_4": "ñattiṃ ṭhapeti, adhammakammaṃ. Dvīhi kammavācāhi kammaṃ karoti, na ca ñattiṃ ṭhapeti,",
  "tika-vin13t:1972_5": "adhammakamma”nti. Iminā nayena sesakammesupi vuttappakārena akatvā aññathā karaṇaṃ",
  "tika-vin13t:1972_6": "adhammakammanti veditabbaṃ.",
  "tika-vin13t:1973_0": "Vaggenāti vaggena saṅghena. Kathañca vaggaṃ hotīti ce? Yāvatikā ca bhikkhū kammappattā,",
  "tika-vin13t:1973_1": "te anāgatā honti, chandārahānaṃ chando anāhaṭo hoti, sammukhībhūtā paṭikkosanti,",
  "tika-vin13t:1973_2": "vaggakammanti imesu yena kenaci ekenapi aṅgena vaggaṃ hoti.",
  "tika-vin13t:1974_0": "Samaggenāti samaggena saṅghena. Kathaṃ samaggaṃ hotīti ce? Yāvatikā ca bhikkhū kammappattā,",
  "tika-vin13t:1974_1": "te āgatā honti, chandārahānaṃ chando āhaṭo hoti, sammukhībhūtā nappaṭikkosanti, samaggakammanti evaṃ.",
  "tika-vin13t:1975_0": "Catutthanti samaggena dhammikaṃ. Ettāvatā “cattārimāni, bhikkhave, kammāni, adhammena",
  "tika-vin13t:1975_1": "vaggakammaṃ, adhammena samaggakammaṃ, dhammena vaggakammaṃ, dhammena samaggakamma”nti",
  "tika-vin13t:1975_2": "evaṃ vuttāni cattāri kammāni pariggahitāni hontīti veditabbāni.",
  "tika-vin13t:1976_0": "200-202. Dasavaggiko vīsativaggiko ca dasavīsativaggiko. Abbhānopasampadāppavāraṇā",
  "tika-vin13t:1976_1": "ṭhapetvā sabbakammesu kammappattoti sambandho. Evaṃ sesesupi. Itaroti vīsativaggo",
  "tika-vin13t:1976_2": "ca atirekavīsativaggo ca.",
  "tika-vin13t:1977_0": "203. Idāni kammappatte ca chandārahe ca dassetuṃ “catuvaggenā”tiādi vuttaṃ. Tattha",
  "tika-vin13t:1977_1": "pakatattā nāma ye pārājikaukkhittaladdhinānāsaṃvāsakā na honti. Pareti ekasīmaṭṭhā",
  "tika-vin13t:1977_2": "pakatattā bhikkhū. Yadi pakatattā bhikkhūpi aññataraṃ gāmasīmaṃ vā nadīsamuddajātassarakhaṇḍasīmāsu",
  "tika-vin13t:1977_3": "vā aññataraṃ pavisitvā ṭhitā honti, neva kammappattā, na chandārahā. Na hi tesaṃ",
  "tika-vin13t:1977_4": "chando vā pārisuddhi vā āgacchati aññasīmāyaṃ ṭhitattā. Sesepīti pañcavaggādikaraṇīyepīti attho.",
  "tika-vin13t:1978_0": "204. Asaṃvāsagaṇapūraṃ vā katvā kataṃ kammaṃ kuppañca hoti, kārakānañca dukkaṭanti",
  "tika-vin13t:1978_1": "attho. “Yassa saṅgho kammaṃ karoti, taṃcatuttho kammaṃ kareyya, akammaṃ na ca karaṇīya”nti",
  "tika-vin13t:1978_2": "vuttattā “kammārahagaṇapūraṃ vā”ti vuttaṃ. Idāni parivāsādikammānaṃyeva parisato",
  "tika-vin13t:1978_3": "vipattiṃ dassetuṃ “garukaṭṭhagaṇapūraṃ vā”ti vuttaṃ. Tampi anikkhittavattaṃ sandhāya",
  "tika-vin13t:1978_4": "vuttaṃ. Nikkhittavatto pana sabbattha gaṇapūrako hoti eva.",
  "tika-vin13t:1979_0": "205. Vāreyyāti paṭikkhipeyya. “Anujānāmi, bhikkhave, adhammakamme kayiramāne paṭikkositu”nti",
  "tika-vin13t:1979_1": "hi vuttaṃ. Antarāye satīti attho. “Adhammakammaṃ idaṃ, na metaṃ khamatī”ti evaṃ dve",
  "tika-vin13t:1979_2": "tayo aññamaññaṃ diṭṭhiṃ āvi kareyyunti attho. Yadi eko hoti, “na metaṃ khamatī”ti",
  "tika-vin13t:1979_3": "evaṃ adhiṭṭhānaṃ kareyyāti attho. Ettāvatā ete nirāpattikā honti, antarāyā ca muccanti,",
  "tika-vin13t:1979_4": "kammaṃ pana adhammattā kuppameva. Vārenteva tatodhikāti ettha “anujānāmi, bhikkhave,",
  "tika-vin13t:1979_5": "catūhi pañcahi paṭikkosituṃ, dvīhi tīhi diṭṭhiṃ āvi kātuṃ, ekena adhiṭṭhātuṃ, “na",
  "tika-vin13t:1979_6": "metaṃ khamatī”ti vuttattā cattāro vā pañca vā vārenti evāti attho.",
  "tika-vin13t:1980_0": "206. Idāni yehi paṭikkhittaṃ hoti, te dassetuṃ “kammārahā”tiādi vuttaṃ. Tattha khittacitta-ggahaṇena",
  "tika-vin13t:1980_1": "ummattakopi gahitova. Etesanti ye vuttappakārā, tesaṃ paṭikkhepo na ruhatīti attho.",
  "tika-vin13t:1981_0": "207. Idāni yassa paṭikkhepo ruhati, taṃ dassetuṃ “pakatattekasīmaṭṭha-samasaṃvāsabhikkhuno”ti",
  "tika-vin13t:1981_1": "vuttaṃ. Tassattho – evarūpassa bhikkhuno paṭikkosanā antamaso ānantarassāpi ārocentassa",
  "tika-vin13t:1981_2": "ruhatīti. “Bhikkhussa, bhikkhave, pakatattassa samānasaṃvāsikassa samānasīmāyaṃ ṭhitassa",
  "tika-vin13t:1981_3": "antamaso ānantarikassapi bhikkhuno viññāpentassa saṅghamajjhe paṭikkosanā ruhatī”ti vuttaṃ.",
  "tika-vin13t:1982": "208. Sammukhā yadi paṭikkoseyyāti attho. Tirokkhāti parammukhā. Kāyasāmaggiṃ vā chandaṃ vā no dadeyya, dukkaṭanti attho. Kammavinicchayo.",
  "tika-vin13t:1983": "Kammaniddesavaṇṇanā niṭṭhitā.",
  "tika-vin13t:1984": "29. Micchājīvavivajjanāniddesavaṇṇanā",
  "tika-vin13t:1985_0": "209. Cuṇṇanti sirīsacuṇṇādikanti attho. Mattikāti pakatimattikā vā pañcavaṇṇā vā",
  "tika-vin13t:1985_1": "suddhā kuṅkuṭṭhaādikā vā. Kulasaṅgahāti etehi saṅgahitānaṃ santike lābhāsāya kulasaṅgahatthanti",
  "tika-vin13t:1985_2": "attho. Ettha pana imehi saṅgahitānaṃ santike “kiñci labhissāmī”ti saṅghikaṃ vā puggalikaṃ",
  "tika-vin13t:1985_3": "vā dātuṃ na vaṭṭati eva. Iminā pana nayena laddhaṃ pañcannampi sahadhammikānaṃ na",
  "tika-vin13t:1985_4": "vaṭṭati, micchājīvañca hoti.",
  "tika-vin13t:1986_0": "210-211. Lābhāsāya dāyakānaṃ dārake ukkhipitvā paribhaṭabhāvo pāribhaṭakatā, tāya",
  "tika-vin13t:1986_1": "pāribhaṭakatāya na jīvayeti sambandho. Sesesupi eseva nayo. Khettādīsu pesitassa",
  "tika-vin13t:1986_2": "gamanaṃ paheṇakammaṃ. Sāsanappaṭisāsanaharaṇaṃ dūtakammaṃ. Pesitassa gehato gehagamanaṃ",
  "tika-vin13t:1986_3": "jaṅghapesaniyaṃ. Lābhāsāya lañjadānamanuppadānaṃ. Aññena vāpīti aṅgavijjādinā.",
  "tika-vin13t:1987_0": "212. Viññattīti aññātakaviññatti. Anesanāti pubbe vuttena pupphadānādinā paccayesanā.",
  "tika-vin13t:1987_1": "Kuhanādīhīti kuhanā lapanā nemittakatā nippesikatā lābhena lābhaṃ nijigīsanatāti",
  "tika-vin13t:1987_2": "imehi pañcahi vatthūhīti attho. Micchājīvavinicchayo.",
  "tika-vin13t:1988": "Micchājīvavivajjanāniddesavaṇṇanā niṭṭhitā.",
  "tika-vin13t:1989": "30. Vattaniddesavaṇṇanā",
  "tika-vin13t:1990_0": "213. Idāni āgantukavattādīni dassetuṃ “vatta”nti mātikāpadaṃ uddhaṭaṃ. Parikkhittassa",
  "tika-vin13t:1990_1": "vihārassa parikkhepaṃ, aparikkhittassa dvīhi leḍḍupātehi paricchinnaṭṭhānaṃ patvā",
  "tika-vin13t:1990_2": "upāhanaṃ omuñcitvā nīcaṃ katvā papphoṭetvā upāhanaṃ daṇḍakena gahetvā chattaṃ apanāmetvā",
  "tika-vin13t:1990_3": "sīsaṃ vivaritvā sīse cīvaraṃ khandhe karitvā sādhukaṃ ataramānena ārāmo pavisitabboti attho.",
  "tika-vin13t:1991": "214. Puccheyya sayanāsananti “katamaṃ me senāsanaṃ pāpuṇāti, kiṃ ajjhāvutthaṃ vā anajjhāvutthaṃ vā”ti evaṃ pucchitabbanti attho.",
  "tika-vin13t:1992_0": "215-6. Mañcapīṭhādidārubhaṇḍañca rajanabhājanādimattikābhaṇḍañca. Āpucchāti bhikkhussa",
  "tika-vin13t:1992_1": "vā sāmaṇerassa vā ārāmikassa vā “āvuso imaṃ jaggāhī”ti ārocetvāti attho. Aññathāti",
  "tika-vin13t:1992_2": "evaṃ akatvāti attho.",
  "tika-vin13t:1993_0": "217-8. Vuḍḍhāgantukassāti ettha dūratova disvā yadi “vuḍḍho”ti jānāti, tasmiṃ anāgate",
  "tika-vin13t:1993_1": "eva āsanapaññāpanādivattaṃ kātabbanti attho. Pādodappabhutinti pādodakaṃ pādapīṭhaṃ",
  "tika-vin13t:1993_2": "pādakathalikaṃ upanikkhipitabbanti attho. Pānīyena āpucchantena sace sakiṃ ānītaṃ",
  "tika-vin13t:1993_3": "pānīyaṃ sabbaṃ pivati, punapi āpucchitabbo eva. Paññapeti “etaṃ tumhākaṃ senāsanaṃ",
  "tika-vin13t:1993_4": "pāpuṇātī”ti evaṃ ācikkhitabbanti attho.",
  "tika-vin13t:1994_0": "219-20. “Bhikkhācāragāmo ito dūre”ti vā “santike”ti vā “kālasseva piṇḍāya caritabba”nti",
  "tika-vin13t:1994_1": "vā “upaṭṭhāke caritabba”nti vā gocaro ācikkhitabbo. Agocaroti micchādiṭṭhikānaṃ vā",
  "tika-vin13t:1994_2": "gāmo, paricchinnabhikkhako vā gāmo, yattha ekassa vā dvinnaṃ vā bhikkhā dīyati, so",
  "tika-vin13t:1994_3": "ācikkhitabboti attho. Katikanti saṅghassa katikaṭṭhānaṃ. “Imaṃ kālaṃ pavisitabbaṃ,",
  "tika-vin13t:1994_4": "imaṃ kālaṃ nikkhamitabba”nti evaṃ pavesananikkhamanakālaṃ ācikkhitabbaṃ. Kesuci ṭhānesu",
  "tika-vin13t:1994_5": "amanussā vā vāḷā vā honti, tasmā evaṃ ācikkhitabbameva. Nisinnovāti idaṃ āpattiabhāvamattadīpakaṃ,",
  "tika-vin13t:1994_6": "uṭṭhahitvāpi sabbaṃ kātuṃ vaṭṭateva. Vattavinicchayo.",
  "tika-vin13t:1995": "Vattaniddesavaṇṇanā niṭṭhitā.",
  "tika-vin13t:1996": "31. Vikappanāniddesavaṇṇanā",
  "tika-vin13t:1997_0": "221. Sammukhāyāti sammukhe ṭhitassāti attho. Byattassāti vikappanavidhānaṃ paccuddharaṇādividhānañca",
  "tika-vin13t:1997_1": "jānantassa. Abyatto pana “iminā mayhaṃ dinna”nti gahetvāpi gaccheyyāti attho. Ekassāti ekassa bhikkhussa.",
  "tika-vin13t:1998": "222. Nidhetuṃvāti nidhetuṃ eva, nissaggiyaṃ na hotīti attho. Paribhuñjituṃ vā vissajjetuṃ vā adhiṭṭhātuṃ vā na vaṭṭatīti attho.",
  "tika-vin13t:1999": "224-5. Aparā sammukhā vāti sammukhā vikappanā evāti attho. Imā dve vikappanā attanā eva vikappetvā parena paccuddharāpitattā sammukhā vikappanā evāti vuttā.",
  "tika-vin13t:2000_0": "227. Mittoti daḷhamitto. Sandiṭṭhoti diṭṭhamatto nātidaḷhamitto. “Itarena ca pubbe",
  "tika-vin13t:2000_1": "vuttanayena ‘tisso bhikkhū’ti vā ‘tissā bhikkhunī’ti vā vattabbaṃ. Puna tena ‘ahaṃ",
  "tika-vin13t:2000_2": "tissassa bhikkhuno, tissāya bhikkhuniyā vā dammī’ti vikappetvā teneva ‘tissassa bhikkhuno,",
  "tika-vin13t:2000_3": "tissāya bhikkhuniyā santakaṃ paribhuñja vā vissajjehi vā yathāpaccayaṃ vā karohī’ti",
  "tika-vin13t:2000_4": "paccuddharitabba”nti evaṃ pāṭho gahetabbo.",
  "tika-vin13t:2001": "228. Dūrasantikattekatta-bahubhāvaṃ vijāniyāti ettha dūrattañca santikattañca ekattañca bahubhāvañca vijānitvāti attho.",
  "tika-vin13t:2002_0": "229. “Dasāhaparamaṃ atirekacīvaraṃ dhāretabba”nti vuttattā “dasāhaṃ vā”ti vuttaṃ.",
  "tika-vin13t:2002_1": "“Cīvarakālasamayo nāma anatthate kathine vassānassa pacchimo māso, atthate kathine",
  "tika-vin13t:2002_2": "pañca māsā”ti vuttattā “māsamekaṃ vā pañca vā”ti vuttaṃ, māsaṃ vā ekaṃ pañca vā māseti",
  "tika-vin13t:2002_3": "attho. “Bhikkhuno paneva akālacīvaraṃ uppajjeyya, ākaṅkhamānena bhikkhunā paṭiggahetabbaṃ.",
  "tika-vin13t:2002_4": "Paṭiggahetvā khippameva kāretabbaṃ. No cassa pāripūri, māsaparamaṃ tena bhikkhunā",
  "tika-vin13t:2002_5": "taṃ cīvaraṃ nikkhipitabbaṃ ūnassa pāripūriyā satiyā paccāsāyā”ti vuttattā “paccāsā",
  "tika-vin13t:2002_6": "sati māsaka”nti vuttaṃ. Nuppādayatīti anadhiṭṭhitaṃ avikappitaṃ nissaggiṃ na janayatīti",
  "tika-vin13t:2002_7": "attho. Vikappanāvinicchayo.",
  "tika-vin13t:2003": "Vikappanāniddesavaṇṇanā niṭṭhitā.",
  "tika-vin13t:2004": "32. Nissayaniddesavaṇṇanā",
  "tika-vin13t:2005_0": "230. Byattassāti ettha kittāvatā byatto hotīti ce? Nissayamuccanakena pana sabbantimena",
  "tika-vin13t:2005_1": "dhammaparicchedena atthato ca byañjanato ca dve mātikā paguṇā vācuggatā kātabbā,",
  "tika-vin13t:2005_2": "pakkhadivasesu dhammassāvanatthāya suttantato cattāro bhāṇavārā, sampattānaṃ parisānaṃ",
  "tika-vin13t:2005_3": "parikathanatthāya andhakavindamahārāhulovādadhammakkhandhasadiso eko kathāmaggo,",
  "tika-vin13t:2005_4": "saṅghabhattamaṅgalāmaṅgalesu anumodanatthāya tisso anumodanā, uposathappavāraṇādivijānanatthaṃ",
  "tika-vin13t:2005_5": "kammākammavinicchayo, samaṇadhammakaraṇatthaṃ samādhivasena vā vipassanāvasena vā",
  "tika-vin13t:2005_6": "arahattapariyosānaṃ ekaṃ kammaṭṭhānaṃ ettakaṃ uggahetabbaṃ. Ettāvatā byatto nāma",
  "tika-vin13t:2005_7": "hoti cātudiso, itarathā abyatto.",
  "tika-vin13t:2006": "231. Idāni nissayaggahaṇākāraṃ dassetuṃ “ekaṃsa”ntiādi vuttaṃ. Ettha āyasmatoti āyasmantaṃ.",
  "tika-vin13t:2007_0": "232. Idāni paṭippassaddhividhānaṃ dassetuṃ “pakkante”tiādi vuttaṃ, “pañcimā, bhikkhave,",
  "tika-vin13t:2007_1": "nissayappaṭippassaddhiyo upajjhāyamhā. Upajjhāyo pakkanto vā hoti vibbhanto vā kālakato",
  "tika-vin13t:2007_2": "vā pakkhasaṅkanto vā āṇattiyeva pañcamī”ti, “chayimā, bhikkhave, nissayappaṭippassaddhiyo",
  "tika-vin13t:2007_3": "ācariyamhā. Ācariyo pakkanto vā hoti vibbhanto vā kālakato vā pakkhasaṅkanto vā āṇattiyeva",
  "tika-vin13t:2007_4": "pañcamī, upajjhāyena vā samodhānagato hotī”ti idaṃ pana ubhayaṃ idha dassitaṃ. Sace",
  "tika-vin13t:2007_5": "ācariyupajjhāyā sāmantavihāresupi aparikkhittesu leḍḍupātadvayabbhantare vasanti,",
  "tika-vin13t:2007_6": "nissayo na paṭippassambhati. Parikkhittesupi na paṭippassambhatīti eke. Ācariyā pana",
  "tika-vin13t:2007_7": "na icchanti. Kasmāti ce? Nissayaggahaṇappaṭippassaddhīnaṃ upacārasīmāya paricchinnattā.",
  "tika-vin13t:2007_8": "Leḍḍupātena upacārasīmāparicchedo pana aparikkhittesu eva labbhati, na parikkhittesu.",
  "tika-vin13t:2007_9": "Tasmā ācariyānaṃ vinicchayeva ṭhātabbaṃ.",
  "tika-vin13t:2008_0": "Pakkanteti ettha sace ācariyo antevāsikaṃ anāmantetvāva upacārasīmaṃ atikkamati,",
  "tika-vin13t:2008_1": "nissayo paṭippassambhati. Sace upacārasīmaṃ anatikkamitvāva nivattati, na paṭippassambhati.",
  "tika-vin13t:2008_2": "Ācariyaṃ anāmantetvā antevāsikassa gamanepi eseva nayo. Sace ācariyo katthaci gantukāmo",
  "tika-vin13t:2008_3": "antevāsikaṃ āpucchati, antevāsikopi “sādhu sādhū”ti sampaṭicchati, taṅkhaṇe eva paṭippassambhati.",
  "tika-vin13t:2008_4": "Evaṃ ācariyaṃ āpucchitvā antevāsikassa gamanepi. Dvīsupi antovihāreyeva ṭhitesu ācariyo",
  "tika-vin13t:2008_5": "vā antevāsikaṃ, antevāsiko vā ācariyaṃ anāpucchitvāva sace dve leḍḍupāte atikkamati,",
  "tika-vin13t:2008_6": "paṭippassambhati. Pakkhasaṅkante vā vibbhante vā kālakate vā taṅkhaṇeyeva paṭippassambhati.",
  "tika-vin13t:2008_7": "Āṇatti nāma nissayappaṇāmanā. Dassanasavanavasena duvidhaṃ samodhānaṃ.",
  "tika-vin13t:2009": "233. Alajjinti ettha –",
  "tika-vin13t:2010": "“Sañcicca āpattiṃ āpajjati;",
  "tika-vin13t:2011": "Āpattiṃ parigūhati;",
  "tika-vin13t:2012": "Agatigamanañca gacchati;",
  "tika-vin13t:2013": "Ediso vuccati alajjipuggalo”ti. –",
  "tika-vin13t:2014": "Evaṃ vuttaṃ. “Na bhikkhave alajjinaṃ nissāya vatthabbaṃ. Yo vaseyya, āpatti dukkaṭassā”ti hi vuttaṃ.",
  "tika-vin13t:2015_0": "234. “Anujānāmi, bhikkhave, addhānamaggappaṭipannena bhikkhunā nissayaṃ alabhamānena",
  "tika-vin13t:2015_1": "anissitena vatthu”nti vuttattā “addhikassā”ti vuttaṃ. Gilānupaṭṭhākassa ca yācitassāti",
  "tika-vin13t:2015_2": "sambandho. “Anujānāmi, bhikkhave, gilānupaṭṭhākena bhikkhunā nissayaṃ alabhamānena",
  "tika-vin13t:2015_3": "yāciyamānena anissitena vatthu”nti hi vuttaṃ. Sallakkhentena phāsukanti phāsuvihāraṃ",
  "tika-vin13t:2015_4": "sallakkhentena. Idaṃ pana parihāraṃ sotāpannādiariyasāvako vā thāmagatasamathavipassanālābhī",
  "tika-vin13t:2015_5": "vā bālaputhujjano vā na labhati. Yassa kho pana samathavipassanā taruṇā hoti, na",
  "tika-vin13t:2015_6": "thāmagatā, ayaṃ labhati. Asante nissayadāyake “yadā paṭirūpo nissayadāyako āgacchissati,",
  "tika-vin13t:2015_7": "tadā tassa nissāya vasissāmī”ti ābhogaṃ katvā yāva āsāḷhīpuṇṇamā, tāva vasituṃ labhati.",
  "tika-vin13t:2015_8": "Sace pana āsāḷhīmāse nissayadāyakaṃ na labhati, yattha atthi, tattha gantabbaṃ. Antovasse",
  "tika-vin13t:2015_9": "pana anissitena vatthuṃ na vaṭṭati. Sabhāge dāyake asante vasituṃ labbhatīti sabbapadesu",
  "tika-vin13t:2015_10": "yojanā kātabbā. Nissayavinicchayo.",
  "tika-vin13t:2016": "Nissayaniddesavaṇṇanā niṭṭhitā.",
  "tika-vin13t:2017": "33. Kāyabandhananiddesavaṇṇanā",
  "tika-vin13t:2018_0": "235. Akāyabandhanoti kāyabandhanaṃ abandhitvāti attho. Tato paṭṭhāya cīvaraṃ pārupitabbaṃ,",
  "tika-vin13t:2018_1": "tato paṭṭhāya eva kāyabandhanaṃ bandhitabbaṃ. “Na bhikkhave akāyabandhanena gāmo",
  "tika-vin13t:2018_2": "pavisitabbo. Yo paviseyya, āpatti dukkaṭassā”ti hi vuttaṃ. Tatthevāsatiyā gatoti",
  "tika-vin13t:2018_3": "asatiyā gato yattha sarati, tattheva bandhitabbaṃ. Saritvā pana yāva na bandhati,",
  "tika-vin13t:2018_4": "tāva piṇḍāya carituṃ na vaṭṭati. Yadi antogāme sarati, kāyabandhane sati ekamante",
  "tika-vin13t:2018_5": "ṭhatvā bandhitabbaṃ, asati ce nikkhamitvā bandhitvā puna piṇḍāya pavisitabbanti vadanti.",
  "tika-vin13t:2019_0": "236. “Anujānāmi, bhikkhave, dve kāyabandhanāni paṭṭikaṃ sūkarantaka”nti vuttattā",
  "tika-vin13t:2019_1": "“duvidha”nti vuttaṃ. Tattha sūkarantaṃ nāma kuñcikākosakā viya ante susiraṃ katvā",
  "tika-vin13t:2019_2": "koṭṭitaṃ. Rajju ca ekāti ekavaṭṭā rajju ca. Tadanulomikāti tesaṃ dvinnaṃ anulomikā.",
  "tika-vin13t:2020_0": "237. Macchakaṇḍakakhajjurī-pattā maṭṭhā ca paṭṭikāti ettha ete macchakaṇṭakādayo",
  "tika-vin13t:2020_1": "maṭṭhā vikārarahitā paṭṭikā ca tadantogadhāti adhippāyo. Labbhā dasā catassoti ekāya",
  "tika-vin13t:2020_2": "vā dvīsu vā tīsu vā kathā eva natthīti adhippāyo, tato paraṃ na vaṭṭati. Antesūti",
  "tika-vin13t:2020_3": "ubhosu antesu. Guṇasuttakanti diguṇasuttakaṃ.",
  "tika-vin13t:2021_0": "239. Makaramukhādinti ādi-saddena deḍḍubhasīsaṃ gahitaṃ. Ubhanteti ubhosu antesu.",
  "tika-vin13t:2021_1": "Kassāti? Vidhassa. Ghaṭakāti ghaṭakato. Lekhāti lekhāya. Ghaṭakato ca lekhāya ca",
  "tika-vin13t:2021_2": "aññaṃ cittakaṃ na kappatīti attho.",
  "tika-vin13t:2022_0": "240. Deḍḍubhakanti udakasappasirasadisaṃ. Murajanti bahurajjuke ekato saṅkaḍḍhitvā",
  "tika-vin13t:2022_1": "ekāya rajjuyā paliveṭhetvā katarajju. Maddavīṇanti pāmaṅgasadisaṃ. Kalābukanti anekavaṭṭaṃ.",
  "tika-vin13t:2022_2": "Etāni pana sabbāni na kappanti. Dasāsu dve majjhimāti murajaṃ maddavīṇanti dve majjhimā",
  "tika-vin13t:2022_3": "eva. Kappareti kappantīti attho.",
  "tika-vin13t:2023": "241. Gaṇṭhiyo cāpīti cīvaragaṇṭhiyopi. Veḷuādimayā kappantīti pasaṅgena vuttaṃ. Kāyabandhanavinicchayo.",
  "tika-vin13t:2024": "Kāyabandhananiddesavaṇṇanā niṭṭhitā.",
  "tika-vin13t:2025": "Paṭhamabhāṇavāraṃ.",
  "tika-vin13t:2026": "34. Pathavīniddesavaṇṇanā",
  "tika-vin13t:2027_0": "242. Jātā ajātāti duvidhā pathavīti attho. Idāni tadubhayaṃ dassetuṃ “suddhamattikapaṃsukā”tiādimāha.",
  "tika-vin13t:2027_1": "Tattha suddhamattikapaṃsukā ca adaḍḍhā ca bahumattikapaṃsukā ca cātumāsādhikovaṭṭhapaṃsumattikarāsi",
  "tika-vin13t:2027_2": "ca jātapathavīti sambandho. Ettha pana adaḍḍhāti uddhanapacanakumbhakārāvāpabhājanapacanādivasena",
  "tika-vin13t:2027_3": "tathā tathā adaḍḍhā. Ayaṃ pana visuṃ natthi, suddhapaṃsuādīsu aññatarāva veditabbā.",
  "tika-vin13t:2027_4": "Suddhapaṃsu suddhamattikā yebhuyyenapaṃsu yebhuyyenamattikā atirekacātumāsādhikovaṭṭhamattikāpaṃsupuñjā",
  "tika-vin13t:2027_5": "ca adaḍḍhā cāti ayaṃ sabbāpi jātapathavīti veditabbā.",
  "tika-vin13t:2028": "243. Dutiyāti ajātapathavīti attho. Vuttarāsīti mattikarāsi ca paṃsurāsi ca cātumāsomavaṭṭhako ajātapathavīti attho.",
  "tika-vin13t:2029_0": "244. Idāni yebhuyyenamattikā yebhuyyenapaṃsukā yebhuyyenasakkharāti evaṃ vuttāsu",
  "tika-vin13t:2029_1": "kittāvatā yebhuyyatā hotīti taṃ dassetuṃ “dve bhāgā”tiādimāha. Tattha tīsu bhāgesu",
  "tika-vin13t:2029_2": "dve bhāgā mattikā yassā bhūmiyā, esā yebhuyyamattikāti sambandho. Upaḍḍhapaṃsuādayopi",
  "tika-vin13t:2029_3": "kappiyā eva akappiyabhāgassa anatirekato. “Yebhuyyenamattikā yebhuyyenapaṃsukā”ti",
  "tika-vin13t:2029_4": "hi vuttaṃ, na “upaḍḍhamattikā, upaḍḍhapaṃsukā”ti. Sesesupīti yebhuyyapaṃsukādīsupi.",
  "tika-vin13t:2030": "245. Jātasaññissa pācittīti sambandho. Dveḷhassa vimatissa dukkaṭaṃ. Jāte ajātasaññissa anāpatti.",
  "tika-vin13t:2031": "246. Ekāyāṇattiyā ekāti sace sakiṃ āṇatto divasampi khaṇati, āṇāpakassa ekā evāti attho. Vācasoti vācāya vācāyāti attho.",
  "tika-vin13t:2032": "247. Ettha “jālehi aggi”nti vā vattuṃ na vaṭṭati. Aniyametvā pana “pokkharaṇiṃ khaṇa, pathaviṃ khaṇa, vāpiṃ khaṇa, āvāṭaṃ khaṇa, kandaṃ khaṇā”ti vattuṃ vaṭṭati.",
  "tika-vin13t:2033": "248. Edisanti ettha aññampi evarūpaṃ kappiyavohāravacanaṃ vaṭṭatīti adhippāyo.",
  "tika-vin13t:2034": "249. Kopetuṃ labbhanti sambandho, ghaṭādīhi gahetuṃ sakkuṇeyyakaṃ ussiñcanīyakaddamaṃ.",
  "tika-vin13t:2035_0": "251-2. Udakasantike patiteti sambandho. Udake patitaṃ pana sabbakālaṃ kappiyameva,",
  "tika-vin13t:2035_1": "tasmā akappiyaṃ dassetuṃ “udakasantike”ti vuttaṃ. Pāsāṇe lagge raje ca navasoṇḍiyā",
  "tika-vin13t:2035_2": "patite raje cāti sambandho. Abbhokāsuṭṭhite vammike ca mattikākuṭṭe cāti attho, tathā",
  "tika-vin13t:2035_3": "etepi sabbe cātumāsādhikovaṭṭhā na kopetabbāti attho.",
  "tika-vin13t:2036": "253-5. Bhūmiṃ vikopayaṃ thambhādiṃ gaṇhituṃ na ca kappatīti sambandho. Dhārāyāti passāvadhārāya. Padaṃ dassessāmīti sambandho.",
  "tika-vin13t:2037": "257. Sekoti siñcanaṃ. Bhūmiyā allahatthaṃ ṭhapetvāti sambandho.",
  "tika-vin13t:2038": "258. Avase satīti hatthadāhādīsu āpadāsūti attho. Pathavīvinicchayo.",
  "tika-vin13t:2039": "Pathavīniddesavaṇṇanā niṭṭhitā.",
  "tika-vin13t:2040": "35. Parikkhāraniddesavaṇṇanā",
  "tika-vin13t:2041": "259-260. Girikūṭanti makaradantakaṃ. Sibbituñca chindituñca na vaṭṭatīti sabbattha yojanā. Daṇḍeti chattadaṇḍe.",
  "tika-vin13t:2042_0": "261. Sibbituṃ vā pañjaraṃ vinandhituṃ vā thiratthaṃ chatte bandhituṃ daṇḍe lekhā",
  "tika-vin13t:2042_1": "vaṭṭatīti sambandho. Sace vuttappakāraṃ akappiyachattaṃ labhati, ghaṭakampi vāḷarūpampi",
  "tika-vin13t:2042_2": "chinditvā dhāretabbaṃ, lekhāpi ghaṃsetvā apanetabbā, suttakena vā daṇḍo veṭhetabbo.",
  "tika-vin13t:2043_0": "262. Anuvātaṃ sandhāya “ante vā”ti vuttaṃ. Dvinnaṃ paṭṭānaṃ saṅghaṭitaṭṭhānaṃ sandhāya",
  "tika-vin13t:2043_1": "“paṭṭamukhe vāpī”ti vuttaṃ. Varakasīsākārena sibbanaṃ sandhāya “veṇikā”ti ca satapadākārena",
  "tika-vin13t:2043_2": "sibbanaṃ sandhāya “saṅkhalikāpi vā”ti ca vuttaṃ. Satapadisadisaṃ aññaṃ vā sūcivikāraṃ",
  "tika-vin13t:2043_3": "na kappati, pakatisūcikammameva vaṭṭatīti attho. Pāḷikaṇṇikaādikaṃ cīvare na ca kappatīti sambandho.",
  "tika-vin13t:2044_0": "263-4. Catukoṇāva kappareti sambandho. Agghikanti agghiyaṃ cetiyasadisaṃ. Etthāti",
  "tika-vin13t:2044_1": "gaṇṭhipāsakapaṭṭe. Koṇasuttā ca pīḷakāti na kevalaṃ catukoṇā gaṇṭhikapāsakapaṭṭāva",
  "tika-vin13t:2044_2": "kappanti, atha kho duviññeyyā koṇasuttapīḷakā ca kappareti attho. Gandhaṃ telaṃ vāti",
  "tika-vin13t:2044_3": "gandhaṃ vā telaṃ vā.",
  "tika-vin13t:2045": "265. Rattanti rajitaṃ. Aññena vāti muggarādinā vā. Katvāti ṭhapetvā. Pahāre na ca muṭṭhināti muṭṭhinā na pahāreyyāti attho.",
  "tika-vin13t:2046_0": "266-7. Chattavaṭṭiyaṃ lekhaṃ ṭhapetvā dhammakaraṇe lekhā na vaṭṭatīti sambandho.",
  "tika-vin13t:2046_1": "Kuñcikāya ca pipphale ca maṇikā ca pīḷakā ca na vaṭṭatīti sambandho. Tattha maṇikāti",
  "tika-vin13t:2046_2": "ekā eva vaṭṭamaṇikā. Pīḷakā muttarājisadisā bahū.",
  "tika-vin13t:2047_0": "268-9. Mālādyaraṇiyanti araṇiyaṃ mālādi vaṇṇamaṭṭhaṃ na vaṭṭatīti sambandho. Evaṃ",
  "tika-vin13t:2047_1": "sabbattha. Tipusīsamaye pattamaṇḍale bhittikammañca na vaṭṭatīti attho. Hitvāti ṭhapetvā.",
  "tika-vin13t:2047_2": "Sūcisaṇḍāsako nāma sūciṃ ḍaṃsāpetvā ghaṃsituṃ kato dārumayo. “Anujānāmi, bhikkhave,",
  "tika-vin13t:2047_3": "makaradantakaṃ chinditu”nti vuttattā pattamaṇḍale makaradantakaṃ vaṭṭati, aññaṃ bhittikammādivikārameva",
  "tika-vin13t:2047_4": "na vaṭṭati, tasmā girikūṭaṃ pattamaṇḍale ṭhapetvā avasese na vaṭṭatīti veditabbaṃ.",
  "tika-vin13t:2048": "272. Senāsaneti pāsādādisenāsaneti attho.",
  "tika-vin13t:2049": "273. Pumitthirūparahitanti purisarūpaitthirūparahitanti attho. Parikkhāravinicchayo.",
  "tika-vin13t:2050": "Parikkhāraniddesavaṇṇanā niṭṭhitā.",
  "tika-vin13t:2051": "36. Bhesajjaniddesavaṇṇanā",
  "tika-vin13t:2052_0": "274-5. Sahadhamminaṃ labbhaṃ bhesajjakaraṇanti sambandho. Na kevalaṃ pañcannaṃ sahadhammikānaṃyeva",
  "tika-vin13t:2052_1": "bhikkhācariyaviññattisakehi bhesajjakaraṇaṃ labbhati, atha kho aparesampi pañcannaṃ",
  "tika-vin13t:2052_2": "labbhati, te dassento “pitūna”ntiādimāha. Pitūnanti mātāpitūnanti attho. Ye mātāpitaro",
  "tika-vin13t:2052_3": "jagganti upaṭṭhahanti, te tadupaṭṭhākā nāma. Bhikkhuṃ eva nissāya jīvanto bhikkhunissitako",
  "tika-vin13t:2052_4": "nāma. Pabbajjāpekkho “bhaṇḍū”ti vuccati.",
  "tika-vin13t:2053_0": "276. Aparesampi dasannaṃ kātuṃ vaṭṭati, te dassetuṃ “mahācūḷapitā”tiādimāha. Ettha",
  "tika-vin13t:2053_1": "pana mahāpitā cūḷapitā mahāmātā cūḷamātā mahābhātā cūḷabhātā mahābhaginī cūḷabhaginīti",
  "tika-vin13t:2053_2": "imehi aṭṭhahi ādi-saddena pitubhaginiñca mātubhātikañca gahetvā dasa. Etesaṃ pana",
  "tika-vin13t:2053_3": "sakena bhesajjena kātabbaṃ. Attaniye ca asatīti pāṭhaseso.",
  "tika-vin13t:2054_0": "277. Na kevalañca etesaṃ dasannaṃ, imehi sambandhānaṃ puttanattādīnaṃ yāvasattamā",
  "tika-vin13t:2054_1": "kulaparivaṭṭā kātuṃ vaṭṭatīti dassanatthaṃ “kuladūsanā”tiādimāha. Aññopi yo āgantuko",
  "tika-vin13t:2054_2": "vā coro vā yuddhaparājito vā issaro ñātakehi pariccatto vā gamiyamanusso vā gilāno",
  "tika-vin13t:2054_3": "hutvā vihāraṃ pavisati, sabbesampi apaccāsīsantena bhesajjaṃ kātabbaṃ.",
  "tika-vin13t:2055_0": "278. Mātā pitā tadupaṭṭhāko bhikkhunissitako paṇḍupalāso veyyāvaccakaroti imesaṃ",
  "tika-vin13t:2055_1": "channaṃ anāmaṭṭhapiṇḍapāto avāritoti attho. Kiñca bhiyyo – dāmarikacorassa ca issariyassa",
  "tika-vin13t:2055_2": "ca dātumavāritoti attho.",
  "tika-vin13t:2056": "279. Tesanti gahaṭṭhānaṃ. Sāsanogadhanti ratanaparittaāṭānāṭiyaparittādiparittaṃ bhaṇitabbanti attho.",
  "tika-vin13t:2057": "280. “Āgantvā sīlaṃ detu, dhammañca parittañca bhāsatū”ti kenaci pesitoti sambandho. Dātuṃ vattunti sīlaṃ dātuṃ, dhammañca parittañca vattuṃ labbhatīti attho. Bhesajjavinicchayo.",
  "tika-vin13t:2058": "Bhesajjaniddesavaṇṇanā niṭṭhitā.",
  "tika-vin13t:2059": "37. Uggahaniddesavaṇṇanā",
  "tika-vin13t:2060_0": "281. Dasabhedampīti sace kenaci heṭṭhā dassitaṃ dasavidhaṃ ratanaṃ ānetvā “idaṃ saṅghassa",
  "tika-vin13t:2060_1": "vā cetiyassa vā navakammassa vā aññapuggalassa vā suttantikagaṇassa vā dammī”ti vutte",
  "tika-vin13t:2060_2": "“sādhū”ti sampaṭicchantassa dukkaṭaṃ hotīti attho.",
  "tika-vin13t:2061_0": "282-3. Tesu dasavidhesu ratanesūti attho. Dvīsūti rajatajātarūpesu. Gaṇasaṅghapuggale",
  "tika-vin13t:2061_1": "anāmasitvā “idaṃ hiraññasuvaṇṇaṃ cetiyassa dammi, navakammassa dammī”ti vutte na",
  "tika-vin13t:2061_2": "paṭikkhipeti attho. Kiṃ kātabbanti ce? Taṃ dassetuṃ “vade”tiādi vuttaṃ. “Ime evaṃ",
  "tika-vin13t:2061_3": "vadantī”ti kappiyakārānaṃ ācikkhitabbanti attho.",
  "tika-vin13t:2062_0": "284. Na kevalaṃ hiraññasuvaṇṇādikameva, aññampi khettavatthādikaṃ akappiyaṃ na sampaṭicchitabbanti",
  "tika-vin13t:2062_1": "taṃ dassetuṃ “khettaṃ vatthu”ntiādimāha. Dāsapasuādikaṃ dāsapasvādikaṃ. Sace hi koci",
  "tika-vin13t:2062_2": "“mayhaṃ sassasampādakaṃ mahātaḷākaṃ atthi, taṃ saṅghassa dammī”ti vadati, tañce saṅgho",
  "tika-vin13t:2062_3": "sampaṭicchati. Paṭiggahaṇepi paribhogepi āpattiyeva. Evaṃ sesesupi.",
  "tika-vin13t:2063_0": "Kappiyena kamena gaṇheyyāti sambandho. “Khettaṃ dammī”ti vutte “na vaṭṭatī”ti paṭikkhipitvā",
  "tika-vin13t:2063_1": "“ito cattāro paccaye paribhuñjathā”ti vā “catupaccayaparibhogatthāya dammī”ti vā",
  "tika-vin13t:2063_2": "vadati ce, gahetabbaṃ. Vatthumhipi eseva nayo. “Taḷākaṃ dammī”ti vutte paṭikkhipitvā",
  "tika-vin13t:2063_3": "“cattāro paccaye paribhuñjathā”ti vā “saṅgho udakaṃ paribhuñjissati, bhaṇḍakaṃ dhovissatī”ti",
  "tika-vin13t:2063_4": "vā ādinā nayena vutte sampaṭicchitabbaṃ. “Dāsaṃ dammī”ti vutte paṭikkhipitvā “ārāmikaṃ,",
  "tika-vin13t:2063_5": "veyyāvaccakaraṃ, kappiyakārakaṃ dammī”ti vutte sampaṭicchitabbaṃ. “Gomahiṃsaajeḷakādayo",
  "tika-vin13t:2063_6": "dammī”ti vutte paṭikkhipitvā “pañcagorasaparibhogatthāyā”ti vutte sampaṭicchitabbaṃ.",
  "tika-vin13t:2063_7": "Edisaṃ gahaṇaṃ sandhāya “paṭikkhipitvā gaṇheyyā”ti vuttaṃ.",
  "tika-vin13t:2064_0": "285-6. Navamātikakedārataḷākakiriyā ca anave pubbe kappiyavohārena paṭikkhipitvā",
  "tika-vin13t:2064_1": "gahitataḷāke mattikuddharaṇañca bhinnaṭṭhāne pāḷibandho ca dubbalaṭṭhāne āḷiyā thirakāro",
  "tika-vin13t:2064_2": "ca anave kedāre purāṇabhāgato atirekabhāgaggahaṇañca nave kedāre aparicchinnabhāge",
  "tika-vin13t:2064_3": "“sasse detha ettake”ti kahāpaṇuṭṭhāpanañcāpīti idaṃ sabbaṃ bhikkhussa kātuṃ na vaṭṭati.",
  "tika-vin13t:2064_4": "Sace karoti, evamādikaṃ sabbesampi akappiyanti attho.",
  "tika-vin13t:2065_0": "287-9. Idāni taṃyeva akappiyaṃ dassetuṃ “avatvā”tiādi vuttaṃ. Tassattho – yo pana",
  "tika-vin13t:2065_1": "“kasa, vappa” iccādikaṃ avatvā “ettikāya bhūmiyā ettako bhāgo deyyo”ti bhūmiṃ vā",
  "tika-vin13t:2065_2": "patiṭṭhāpeti, “ettake bhūmibhāge sassaṃ kataṃ, ettakaṃ gaṇhathā”ti kassake vadante",
  "tika-vin13t:2065_3": "pamāṇagaṇhanatthaṃ daṇḍarajjubhi minati, khale ṭhatvā rakkhaṇādīni karoti, tasseva akappiyanti.",
  "tika-vin13t:2066": "290. Bhaṇḍāgārikasīsena pitusantakampi sace paṭisāmeyya, pācittiyanti attho.",
  "tika-vin13t:2067_0": "291-2. Pitūnanti mātāpitūnaṃ. Sāṭakādikappiyaṃ vatthuṃ. “Paṭisāmetvā dehī”ti vutteti",
  "tika-vin13t:2067_1": "sambandho. Pātetvāna gate yasmā ajjhārāmasikkhāpadavasena palibodho, tasmā gopituṃ labbhanti attho.",
  "tika-vin13t:2068": "293-4. Sakaṃ vāsiādiparikkhāranti attho. Idaṃ ṭhānaṃ guttanti dassetabbaṃ. “Ettha ṭhapethā”ti pana na vattabbaṃ.",
  "tika-vin13t:2069_0": "295. Ettha “añño koci na pavisati, bhikkhūhi vā sāmaṇerehi vā gahitaṃ bhavissatī”ti",
  "tika-vin13t:2069_1": "saṅkantīti attho. Vatthumhīti alaṅkārādivatthumhīti attho. Tādiseti yādise vatthumhi",
  "tika-vin13t:2069_2": "naṭṭhe āsaṅkā hoti, tādise vatthumhi naṭṭheti sambandho.",
  "tika-vin13t:2070_0": "296. Idāni asaṅkitabbaṭṭhānaṃ dassetuṃ “vihārāvasathassanto”tiādimāha. Vihārassa",
  "tika-vin13t:2070_1": "ca gharassa cāti attho. Ratananti dasavidhaṃ ratanaṃ. Ratnasammatanti sāṭakaveṭhanādikaṃ.",
  "tika-vin13t:2070_2": "Gahetvānāti kappiyakārake asati attanāpi gahetvāna nikkhipeyyāti attho. Maggeraññepīti",
  "tika-vin13t:2070_3": "maggepi araññepi. Tādiseti “bhikkhūhi gahitaṃ bhavissatī”ti āsaṅkitabbaṭṭhāne. Patirūpaṃ",
  "tika-vin13t:2070_4": "karīyatīti magge vā araññe vā tādisaṃ bhaṇḍaṃ passitvā maggā okkamma nisīditabbaṃ,",
  "tika-vin13t:2070_5": "sāmikesu āgatesu taṃ ṭhānaṃ ācikkhitabbaṃ. Sace sāmike na passati, ratanasammataṃ",
  "tika-vin13t:2070_6": "paṃsukūlaṃ gahetabbaṃ. Ratanañce hoti, tuṇhībhūtena gantabbanti attho. Ayaṃ maggāraññakesu",
  "tika-vin13t:2070_7": "paṭipatti. Vihārāvasathānaṃ pana anto tādisaṃ disvā bhaṇḍakaṃ muñcitvā “ettha ettakā",
  "tika-vin13t:2070_8": "kahāpaṇā”tiādinā nayena rūpena vā lañchanāya vā pilotikāya vā saññāṇaṃ katvā nikkhipitabbaṃ,",
  "tika-vin13t:2070_9": "tato pakkamantena patirūpānaṃ bhikkhūnaṃ ācikkhitabbaṃ. Uggahavinicchayo.",
  "tika-vin13t:2071": "Uggahaniddesavaṇṇanā niṭṭhitā.",
  "tika-vin13t:2072": "38. Kuladūsananiddesavaṇṇanā",
  "tika-vin13t:2073_0": "297. “Kulāni dūseti pupphena vā phalena vā cuṇṇena vā mattikāya vā dantakaṭṭhena",
  "tika-vin13t:2073_1": "vā veḷuyā vā vejjikāya vā jaṅghapesaniyena vā”ti vuttattā tāni aṭṭha vatthūni dassetuṃ",
  "tika-vin13t:2073_2": "“puppha”ntiādimāha. Imāya micchāpaṭipattiyā kulānaṃ aññesu sīlavantesu pasādaṃ dūseti",
  "tika-vin13t:2073_3": "vināsetīti kuladūsanaṃ dukkaṭaṃ āpajjati. Taṃ pana attano santake ca parasantake ca veditabbaṃ.",
  "tika-vin13t:2074_0": "298. Idāni imesu vatthūsu na kevalaṃ kuladūsanadukkaṭameva āpajjati, thullaccayādīnipi",
  "tika-vin13t:2074_1": "āpajjatīti dassetuṃ “thullaccaya”ntiādimāha. Saṅghikaṃ garubhaṇḍaṃ issarena dentassa",
  "tika-vin13t:2074_2": "thullaccayanti sambandho. Senāsanatthāya niyamitaṃ pana pupphādi garubhaṇḍaṃ hoti.",
  "tika-vin13t:2074_3": "Saṅghassa vā aññassa vā santakaṃ theyyacittena dentassa dukkaṭādīni hontīti pāṭhaseso,",
  "tika-vin13t:2074_4": "tassa bhaṇḍassa agghavasena dukkaṭathullaccayapārājikāni hontīti attho.",
  "tika-vin13t:2075_0": "299-300. Sabbathāti kappiyavohāraakappiyavohārapariyāyaobhāsanimittakammādīhi na",
  "tika-vin13t:2075_1": "vaṭṭatīti attho. Vatiādīni katvā jaggituñca. Attano paribhogatthanti phalaparibhogatthaṃ.",
  "tika-vin13t:2075_2": "Ropanādīnīti ropāpanādīni. Ādi-saddena siñcāpanaocināpanādīni gahitāni. Kuddālakhaṇittivāsipharasuudakabhājanādīni",
  "tika-vin13t:2075_3": "āharitvā samīpe ṭhapanavasena nimittato ca kuddālakhaṇittādīni ca mālāvacche ca gahetvā",
  "tika-vin13t:2075_4": "ṭhite “sāmaṇerādayo disvā ‘thero kārāpetukāmo’ti āgantvā karontī”ti saññāya obhāsato",
  "tika-vin13t:2075_5": "ca “imaṃ rukkhaṃ jāna, imaṃ āvāṭaṃ jānā”tiādikappiyavohārato ca “paṇḍitena mālāvacchādayo",
  "tika-vin13t:2075_6": "ropāpetabbā, na cirasseva upakārāya saṃvattantī”tiādipariyāyato ca ropanādīni labbhareti sambandho.",
  "tika-vin13t:2076_0": "301-2. Idāni aṭṭhasu vatthūsu avasesāni dve vatthūni dassetuṃ “vuttāva vejjikā jaṅghapesane”ti",
  "tika-vin13t:2076_1": "vuttaṃ. Tattha vejjikā pubbe vuttāva, idāni jaṅghapesanādivinicchayaṃ vakkhāmīti",
  "tika-vin13t:2076_2": "attho. Pitaroti mātāpitaro. Bhaṇḍunti pabbajjāpekkhaṃ. Bhikkhussa sakaṃ veyyāvaccakarañcāti",
  "tika-vin13t:2076_3": "ete ṭhapetvā kasivāṇijjādigihikammesu dūtasāsanaṃ haraṇe dukkaṭanti attho. Paṭhamaṃ",
  "tika-vin13t:2076_4": "sāsanaṃ aggahetvā puna taṃ disvā vā tassa santikaṃ gantvā vā vadatopi dukkaṭamevāti",
  "tika-vin13t:2076_5": "attho. Sāsanaṃ aggahetvā āgatānaṃ pana “bhante, tasmiṃ gāme itthannāmassa kā pavattī”ti",
  "tika-vin13t:2076_6": "pucchiyamāne kathetuṃ vaṭṭati. Pucchitapañhe doso natthi.",
  "tika-vin13t:2077_0": "303. Evaṃ kuladūsanena uppannapaccayā. “Pañcannampī”ti vuttattā anupasampannena katampi",
  "tika-vin13t:2077_1": "edisaṃ na vaṭṭati eva micchājīvattā. Ātumāvatthu cettha nidassanaṃ. Kiṃ viyāti ce,",
  "tika-vin13t:2077_2": "taṃ dassetuṃ “abhūtārocanārūpa-sabyohāruggahādisā”ti vuttaṃ. Tattha uggahādisāti",
  "tika-vin13t:2077_3": "etehi uppannapaccayasadisāti attho.",
  "tika-vin13t:2078_0": "304. Idāni pupphādīni kesaṃ dātuṃ vaṭṭanti, kesaṃ dātuṃ na vaṭṭantīti taṃ dassetuṃ",
  "tika-vin13t:2078_1": "“harāpetvā”tiādimāha. Pitūnaṃ dātuṃ labbhatīti sambandho. Sesañātīnaṃ pattānaṃ eva.",
  "tika-vin13t:2078_2": "Liṅganti sivaliṅgaṃ.",
  "tika-vin13t:2079_0": "305. Tathā phalanti phalampi mātāpitūnaṃ haritvāpi harāpetvāpi dātuṃ labbhatīti attho.",
  "tika-vin13t:2079_1": "Na kevalaṃ mātāpitūnaṃyeva, aññesampi dātuṃ labbhatīti dassetuṃ “gilānāna”ntiādimāha.",
  "tika-vin13t:2079_2": "Saparasantakanti ettha paroti attano vissāsaññātako eva adhippeto.",
  "tika-vin13t:2080": "306. Bhājenteti saṅghassa phalapupphamhi bhājiyamāne sammatena deyyanti sambandho. Itarena asammatena apaloketvā dātabbanti attho.",
  "tika-vin13t:2081_0": "307. Paricchijjāti āgatānaṃ dātabbanti phalavasena vā rukkhavasena vā paricchinditvāti",
  "tika-vin13t:2081_1": "attho. Itarassāti issarādikassa. Katikaṃ vatvāti “imasmiṃ rukkhe ettakāni phalāni",
  "tika-vin13t:2081_2": "labbhantī”ti evaṃ vatvā.",
  "tika-vin13t:2082_0": "308. Seseti mattikādantakaṭṭhaveḷumhi. Yathāvuttanayo evāti ettha attano ca parassa",
  "tika-vin13t:2082_1": "ca santakaṃ kulasaṅgahatthāya dadato dukkaṭantiādinā heṭṭhā vuttanayeneva vinicchayo",
  "tika-vin13t:2082_2": "veditabboti attho. Paṇṇampīti kiñcāpi pāḷiyaṃ paṇṇadānaṃ na vuttaṃ, tathāpi kuladūsane",
  "tika-vin13t:2082_3": "pavesayeti attho. Kuladūsanavinicchayo.",
  "tika-vin13t:2083": "Kuladūsananiddesavaṇṇanā niṭṭhitā.",
  "tika-vin13t:2084": "39. Vassūpanāyikaniddesavaṇṇanā",
  "tika-vin13t:2085_0": "309-310. Idāni vassūpagamanaṃ dassetuṃ “purimikā”tiādimāha. Tattha purimikā pacchimikā",
  "tika-vin13t:2085_1": "ceti dve vassūpanāyikāti attho. Ālayapariggāho vā vacībhedo vā vassūpanāyikāti pāṭhaseso.",
  "tika-vin13t:2085_2": "Idāni vattabbaṃ sandhāya “ediso”ti vuttaṃ. “Idha vassaṃ vasissāmī”ti cittuppādettha",
  "tika-vin13t:2085_3": "ālayo. Ālayapariggāho pana vaje vā satthe vā nāvāya vā vassaṃ upagantukāmassa tattha",
  "tika-vin13t:2085_4": "senāsanaṃ alabhantassa labbhati, satthādīsu pana vassaṃ upagantuṃ na vaṭṭatīti katvā.",
  "tika-vin13t:2085_5": "Yadi satthādīsu kavāṭabandhaṃ senāsanaṃ labbhati, tattha upagantabbaṃ. Upagacchantena",
  "tika-vin13t:2085_6": "ca “idha vassaṃ upemī”ti tikkhattuṃ vattabbaṃ. Vihāre pana vacībhedo vā kātabbo.",
  "tika-vin13t:2085_7": "Sace “idha vassaṃ vasissāmī”ti ālayo atthi, asatiyā pana vassaṃ na upeti, chinnavasso",
  "tika-vin13t:2085_8": "na hoti, pavāretuñca labhati eva.",
  "tika-vin13t:2086_0": "311. Nopetukāmo āvāsaṃ, tadahūtikkameyya vāti pāṭhe atikkamantassa āvāsaṃ tadahu",
  "tika-vin13t:2086_1": "vassūpanāyikātipi attho. Āvāsaṃ atikkameyya vāti sambandho. Jānaṃ vānupagacchatoti",
  "tika-vin13t:2086_2": "ettha vihāre nisīditvāpi anupagacchato dukkaṭāpatti hotīti adhippāyo.",
  "tika-vin13t:2087_0": "312. Chinnavasso vā kenaci antarāyena paṭhamaṃ anupagato vā dutiyaṃ upagaccheyyāti",
  "tika-vin13t:2087_1": "sambandho. Temāsanti purimaṃ vā temāsaṃ pacchimaṃ vā temāsaṃ. “Na bhikkhave vassaṃ",
  "tika-vin13t:2087_2": "upagantvā purimaṃ vā pacchimaṃ vā temāsaṃ avasitvā cārikā pakkamitabbā. Yo pakkameyya,",
  "tika-vin13t:2087_3": "āpatti dukkaṭassā”ti hi vuttaṃ.",
  "tika-vin13t:2088_0": "313-5. “Anujānāmi, bhikkhave, sattannaṃ sattāhakaraṇīyena appahitepi gantuṃ, pageva",
  "tika-vin13t:2088_1": "pahite, ‘bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa",
  "tika-vin13t:2088_2": "ca, gilānabhattaṃ vā pariyesissāmi, gilānupaṭṭhākabhattaṃ vā pariyesissāmi, gilānabhesajjaṃ",
  "tika-vin13t:2088_3": "vā pariyesissāmi, pucchissāmi vā upaṭṭhahissāmi vā’ti sattāhaṃ sannivatto kātabbo”ti",
  "tika-vin13t:2088_4": "vuttattā “mātāpitūnamatthāya…pe… upaṭṭhissa”nti vuttaṃ. Tatthāyaṃ saṅkhepo – “mātādīnaṃ",
  "tika-vin13t:2088_5": "gilānabhattaṃ vā tadupaṭṭhākabhattaṃ vā gilānānaṃ osadhaṃ vā esissaṃ pariyesissa”nti",
  "tika-vin13t:2088_6": "vā “te gilāne gantvā pucchissāmī”ti vā “upaṭṭhissa”nti vā pahitepi appahitepi sattāhakiccena gantuṃ labhati.",
  "tika-vin13t:2089_0": "Idāni sahadhammike eva sandhāya “anabhirata”ntiādi vuttaṃ. “Visabhāgarūpaṃ disvā",
  "tika-vin13t:2089_1": "anabhirati, tato vūpakāsissaṃ, taṃ gahetvā aññattha gamissa”nti adhippāyena gantumpi",
  "tika-vin13t:2089_2": "labbhatīti attho. Kukkuccaṃ vinodanañca diṭṭhiṃ vivecanañca ahaṃ vā kareyyaṃ aññehi",
  "tika-vin13t:2089_3": "vā kāreyyanti sambandho. Parivāsamānattaādīhi vuṭṭhānaṃ vā garukā. Ādi-saddena sace",
  "tika-vin13t:2089_4": "saṅghena kammaṃ kataṃ hoti, tassa paṭippassaddhiyā anussāvanakaraṇādīsu ussukkaṃ",
  "tika-vin13t:2089_5": "kareyyanti gantuṃ labbhatīti attho. Sattāhakiccenāti sattāhakaraṇīyena.",
  "tika-vin13t:2090": "316. Dhammasavanatthaṃ nimantito evaṃ vajeti attho. Garū nāma ācariyupajjhāyā, tehi bhaṇḍadhovanakiccena pahitassa gantuṃ vaṭṭatīti attho.",
  "tika-vin13t:2091_0": "317. Na bhaṇḍadhovana…pe… dassaneti ettha etesupi na vajeti sambandho. Labbhanti",
  "tika-vin13t:2091_1": "ettha “ajjeva āgamissa”nti adūrago yadi na pāpuṇeyya, labbhanti sambandho. Kiṃ vuttaṃ",
  "tika-vin13t:2091_2": "hoti? “Ajjeva āgamissāmī”ti sāmantavihāraṃ gantvā puna āgacchantassa antarāmagge",
  "tika-vin13t:2091_3": "sace aruṇuṭṭhānaṃ hoti, vassacchedopi na hoti, ratticchedena dukkaṭampi nāpajjatīti vuttaṃ hoti.",
  "tika-vin13t:2092_0": "318. Sesañātihīti bhātubhaginīādīhi. Bhikkhunissitakena ca pahiteti sambandho. Niddisitvāti",
  "tika-vin13t:2092_1": "“āgacchantu bhadantā, icchāmi dānañca dātuṃ dhammañca sotuṃ bhikkhuñca passitu”ntiādinā",
  "tika-vin13t:2092_2": "yaṃ kiñci niddisitvāva pesite gantuṃ vaṭṭati. Kevalaṃ “āgacchantu bhikkhū, icchāmi",
  "tika-vin13t:2092_3": "bhikkhūnaṃ āgamana”nti evaṃ aniddisitvā vutte gantuṃ na labbhatīti attho.",
  "tika-vin13t:2093_0": "319. Accharāye satattanoti dasavidhesu antarāyesu ekasmimpi antarāye attano satīti",
  "tika-vin13t:2093_1": "attho. Saṅghasāmaggiyā vā vassacchede anāpattīti attho. Vuttañhetaṃ “idha pana, bhikkhave,",
  "tika-vin13t:2093_2": "vassūpagato bhikkhu passati sambahule bhikkhū saṅghabhedāya parakkamante. Tatra ce",
  "tika-vin13t:2093_3": "bhikkhuno evaṃ hoti, ‘garuko kho saṅghabhedo vutto bhagavatā. Mā mayi sammukhībhūte",
  "tika-vin13t:2093_4": "saṅgho bhijjī’ti pakkamitabbaṃ, anāpatti vassacchedassā”ti. Evaṃ chinnavasso no pavārayeti attho.",
  "tika-vin13t:2094_0": "320. Rukkhassa susireti ettha pana suddhe rukkhasusire eva na vaṭṭati, mahantassa",
  "tika-vin13t:2094_1": "pana susirassa anto padaracchadanaṃ kuṭikaṃ katvā pavisanadvāraṃ yojetvā upagantuṃ",
  "tika-vin13t:2094_2": "vaṭṭati. Rukkhassa viṭapeti etthāpi suddhaviṭapamatte na vaṭṭati, mahāviṭape pana",
  "tika-vin13t:2094_3": "aṭṭakaṃ bandhitvā vuttanayena kuṭikaṃ katvā upagantuṃ vaṭṭati. Chavakuṭi nāma pāsāṇakuṭikanti",
  "tika-vin13t:2094_4": "vadanti. Tīsu passesu pāsāṇe ussāpetvā upari pāsāṇena paṭicchannā.",
  "tika-vin13t:2095": "321. Nāvādīsu pana upagato pavāretuñca labbhatīti sambandho. Vassūpanāyikavinicchayo.",
  "tika-vin13t:2096": "Vassūpanāyikaniddesavaṇṇanā niṭṭhitā.",
  "tika-vin13t:2097": "40. Avebhaṅgiyaniddesavaṇṇanā",
  "tika-vin13t:2098_0": "322-4. Ārāmārāmavatthūnīti ettha ārāmo nāma pupphārāmo vā phalārāmo vā. Mañco pīṭhaṃ",
  "tika-vin13t:2098_1": "bhisi bibbohanādisayanāsanaṃ. Lohakumbhīādayo kāḷalohatambalohādimayā. Bhāṇako udakacāṭi.",
  "tika-vin13t:2098_2": "Pañcete avibhājiyāti bhājetvā na gahetabbā, gahitāpi saṅghasantakā evāti attho. Ettha",
  "tika-vin13t:2098_3": "pana ārāmo ārāmavatthūti paṭhamaṃ, vihāro vihāravatthūti dutiyaṃ, mañco pīṭhaṃ bhisi",
  "tika-vin13t:2098_4": "bibbohananti tatiyaṃ, lohakumbhī…pe… nikhādananti catutthaṃ, valli…pe… dārubhaṇḍaṃ",
  "tika-vin13t:2098_5": "mattikabhaṇḍanti pañcamanti evaṃ imāni rāsivasena pañca honti, sarupavasena anekāni",
  "tika-vin13t:2098_6": "honti. Honti cettha –",
  "tika-vin13t:2099": "“Dvisaṅgahāni dve honti, tatiyaṃ catusaṅgahaṃ;",
  "tika-vin13t:2100": "Catutthaṃ navakoṭṭhāsaṃ, pañcamaṃ aṭṭhabhedana”nti. ;",
  "tika-vin13t:2101_0": "325. “Pañcimāni, bhikkhave, avissajjiyāni na vissajjetabbāni saṅghena vā gaṇena vā",
  "tika-vin13t:2101_1": "puggalena vā, vissajjitānipi avissajjitāni honti. Yo vissajjeyya, āpatti thullaccayassā”ti",
  "tika-vin13t:2101_2": "vuttattā “bhājitāpi abhājitā”ti vuttaṃ. Eteti vuttappakārā pañcapi “garubhaṇḍānī”ti",
  "tika-vin13t:2101_3": "ca “avissajjiyānī”ti ca ca-saddena “avebhaṅgiyānī”ti ca vuccantīti attho.",
  "tika-vin13t:2102_0": "326-8. Idāni purimesu tīsu rāsīsu sabbassa garubhaṇḍattā te anāmasitvā pacchimesu",
  "tika-vin13t:2102_1": "dvīsu rāsīsu ekaccassa agarubhaṇḍassāpi atthitāya taṃ dassetuṃ ārabhantopi tesu dvīsu",
  "tika-vin13t:2102_2": "bahuvisayaṃ paṭhamaṃ dassetuṃ “valliḍḍhabāhumattāpī”tiādimāhāti ñātabbaṃ. Tassāyaṃ",
  "tika-vin13t:2102_3": "saṅkhepo – valli aḍḍhabāhumattāpi veḷu aṭṭhaṅgulāyatopi tiṇādi muṭṭhimattampīti ettha",
  "tika-vin13t:2102_4": "ādi-saddena muñjapabbajaṃ saṅgaṇhāti, paṇṇaṃ ekampi mattikā pākatā vā pañcavaṇṇā",
  "tika-vin13t:2102_5": "vā sudhākaṅguṭṭhaādikāti ādi-saddena sajjulasajātihiṅgulakādi vā tālapakkappamāṇāpi",
  "tika-vin13t:2102_6": "yehi kehici saṅghassa dinnā vā saṅghike tiṇakhettādimhi jātā vā rakkhitagopitabhūmibhāge",
  "tika-vin13t:2102_7": "uppannā tatthajātakā vā saṅghikā rakkhitā eva abhājiyāti attho.",
  "tika-vin13t:2103_0": "Idāni ye cettha bhājitabbā, te dassetuṃ “niṭṭhite”tiādimāha, saṅghassa vā cetiyassa",
  "tika-vin13t:2103_1": "vā kamme niṭṭhite bhājiyāti adhippāyo. Ettha pana yaṃ kiñci valliveḷutiṇapaṇṇamattikādi",
  "tika-vin13t:2103_2": "saṅghassa dinnaṃ vā saṅghike tiṇakhettādimhi jātakaṃ vā rakkhitagopitaṃ garubhaṇḍaṃ,",
  "tika-vin13t:2103_3": "taṃ saṅghakamme ca cetiyakamme ca niṭṭhite avasesaṃ puggalikakammepi dātuṃ vaṭṭati,",
  "tika-vin13t:2103_4": "agarubhaṇḍattā bhājitumpi labbhati. Senāsanatthāya rakkhitagopitameva garubhaṇḍaṃ",
  "tika-vin13t:2103_5": "hoti, na itaraṃ. Sīhaḷadīpe tumūlasomavihāre saṅghassa pākavattampi tālapaṇṇaṃ vikkiṇitvā",
  "tika-vin13t:2103_6": "karīyati. Kasmā? Na hi tattha paṇṇena attho atthi, sabbepi iṭṭhakacchannā pāsādādayoti.",
  "tika-vin13t:2103_7": "Evaṃ aññatthāpi karīyati evāti vadanti.",
  "tika-vin13t:2104_0": "329. Idāni lohabhaṇḍādīsu ekantabhājetabbabhaṇḍaṃ dassetuṃ “pattādī”tiādimāha. Ettha",
  "tika-vin13t:2104_1": "pana ādi-saddena lohathālakatamba kuṇḍikā kaṭacchu saraka añjani añjanisalākākaṇṇamalaharaṇīsūcisaṇḍāsakattarayaṭṭhiādīni",
  "tika-vin13t:2104_2": "gahitāneva. Tathāti bhājiyamevāti attho. Vippakatañca avippakatañca. Pādagaṇhakanti",
  "tika-vin13t:2104_3": "magadhanāḷiyā pañcanāḷiyā gaṇhanaṃ.",
  "tika-vin13t:2105_0": "331-2. Anuññātavāsi yaṃ sakkā sipāṭikāya pakkhipitvā pariharitunti vuttā. Tacchitāniṭṭhitanti",
  "tika-vin13t:2105_1": "vippakataṃ. Yadi tacchitaṃ, garubhaṇḍameva. Dantaṃ pana atacchitañca aniṭṭhitañca",
  "tika-vin13t:2105_2": "bhājiyameva. Aniṭṭhitaṃ mañcapādādikaṃ garubhaṇḍaṃ. Idāni mattikabhaṇḍaṃ dassetuṃ",
  "tika-vin13t:2105_3": "“bhikkhūpakaraṇe”tiādimāha. Pattathālakakuṇḍikādibhikkhūpakaraṇe ca. Pādaghaṭakoti",
  "tika-vin13t:2105_4": "pādagaṇhanako ghaṭako ca mattikāmayo bhājiyo bhājetabboti attho. Saṅkhathālakampi bhājiyameva.",
  "tika-vin13t:2106_0": "333-4. Migacammādikaṃ kappiyacammaṃ bhājiyaṃ, sīhacammādikaṃ akappiyacammaṃ garubhaṇḍaṃ.",
  "tika-vin13t:2106_1": "Taṃ pana bhūmattharaṇaṃ kātuṃ vaṭṭati. Eḷacammaṃ pana paccattharaṇagatikattā garubhaṇḍaṃ",
  "tika-vin13t:2106_2": "hoti. Idāni imāni pana pañca cīvarapiṇḍapātabhesajjānaṃ atthāya parivattetuṃ na vaṭṭati,",
  "tika-vin13t:2106_3": "garubhaṇḍena pana garubhaṇḍañca thāvarañca thāvarena thāvarameva parivattetvā paribhuñjitabbānīti",
  "tika-vin13t:2106_4": "dassetuṃ “garunā”tiādimāha. Tattha garunāti garubhaṇḍena garubhaṇḍañca thāvarañca",
  "tika-vin13t:2106_5": "parivatteyyāti sambandho. Thāvarena ca thāvarameva parivatteyya, na garubhaṇḍanti",
  "tika-vin13t:2106_6": "adhippāyo. Pañcasu koṭṭhāsesu pacchimattayaṃ garubhaṇḍaṃ, purimadvayaṃ thāvaranti",
  "tika-vin13t:2106_7": "veditabbaṃ. Tathā katvā ca bhuñjatūti evaṃ parivattetvā tato ābhataṃ kappiyabhaṇḍaṃ",
  "tika-vin13t:2106_8": "paribhuñjatūti attho. Kathaṃ ñāyatīti ce? Vuttañhetaṃ parivāre-",
  "tika-vin13t:2107": "“Avissajjiyaṃ avebhaṅgiyaṃ, pañca vuttā mahesinā;",
  "tika-vin13t:2108": "Vissajjentassa paribhuñjantassa anāpatti,",
  "tika-vin13t:2109": "Pañhā mesā kusalehi cintitā”ti. ;",
  "tika-vin13t:2110_0": "Ettha pana garubhaṇḍena garubhaṇḍañca thāvarañca thāvarena thāvarameva parivattanavidhiṃ",
  "tika-vin13t:2110_1": "sandhāya “vissajjantassa anāpattī”ti vuttaṃ. Puna tato nibbattañca catupaccayaṃ paribhuñjituṃ",
  "tika-vin13t:2110_2": "labbhatīti dīpetuṃ “paribhuñjantassa anāpattī”ti vuttaṃ. Ayaṃ imissā gāthāya adhippāyo.",
  "tika-vin13t:2110_3": "Sesanti ārāmādi abhājiyanti attho. Avebhaṅgiyavinicchayo.",
  "tika-vin13t:2111": "Avebhaṅgiyaniddesavaṇṇanā niṭṭhitā.",
  "tika-vin13t:2112": "41. Pakiṇṇakaniddesavaṇṇanā",
  "tika-vin13t:2113_0": "335-6. Sadvārabandhane ṭhāne…pe… sayanto dukkaṭaṃ phuseti evarūpe ṭhāne divā sayantenāti",
  "tika-vin13t:2113_1": "sambandho. Sadvārabandhane pana ṭhāne yena kenaci parikkhitte abbhokāsepi rukkhamūlepi",
  "tika-vin13t:2113_2": "antamaso iminā lakkhaṇena yutte ākāsaṅgaṇepi sayantena dvāraṃ bandhitabbameva. Viññumhi",
  "tika-vin13t:2113_3": "puriseti bhikkhumhi vā sāmaṇere vā antamaso upāsakaārāmikesupi aññatarasmiṃ satīti",
  "tika-vin13t:2113_4": "attho. “Esa jaggissatī”ti ābhogo cāpi kappatīti kevalaṃ bhikkhuniṃ vā mātugāmaṃ vā",
  "tika-vin13t:2113_5": "āpucchituṃ na vaṭṭati. Savaseti attano vase, abahusādhāraṇaṭṭhāneti attho. Taṃ vinākāranti",
  "tika-vin13t:2113_6": "taṃ pubbe vuttappakāraṃ dvārathakanaābhogakaraṇasaṅkhātaṃ ākāraṃ vināti attho. Acittakāpattikiriyāyaṃ saṅkhepo.",
  "tika-vin13t:2114": "337. Ratanānīti muttādidasavidharatanāni. Dhaññanti sattavidhaṃ dhaññaṃ.",
  "tika-vin13t:2115_0": "338. Sitthatelodatelehīti ettha pana yo madhusitthakatelena vā udakamissakatelena",
  "tika-vin13t:2115_1": "vā aññena kenaci vikārena vā kese osaṇṭheti, dantamayādīsu yena kenaci phaṇena vā",
  "tika-vin13t:2115_2": "kocchena vā hatthena vā phaṇakiccaṃ karonto aṅgulīhi vā osaṇṭheti, tassa dukkaṭaṃ hotīti attho.",
  "tika-vin13t:2116_0": "339. Nekapāvuraṇāti na ekapāvuraṇā. Tuvaṭṭayunti nipajjeyyuṃ. Kiṃ vuttaṃ hoti? Yadi",
  "tika-vin13t:2116_1": "ekapāvuraṇā vā ekattharaṇā vā ekamañce vā tuvaṭṭeyyuṃ, na vaṭṭati, dukkaṭaṃ hotīti",
  "tika-vin13t:2116_2": "vuttaṃ hoti. Ekamhi vā bhājane na bhuñjeyyunti sambandho.",
  "tika-vin13t:2117": "340. Caturaṅgulato ūnaṃ dantakaṭṭhaṃ na khādeyyāti sambandho. Adhikaṭṭhaṅgulanti aṭṭhaṅgulato adhikaṃ. Tathāti na khādeyyāti attho. Akallako lasuṇaṃ na khādeyya.",
  "tika-vin13t:2118_0": "341. Hīnehi vā ukkaṭṭhehi vā jātiādīhi eva ukkaṭṭhaṃ vā hīnaṃ vā “caṇḍālosī”tiādinā",
  "tika-vin13t:2118_1": "nayena ujuṃ vā “santi vā idhekacce caṇḍālā, venā, nesādā”tiādinā nayena aññāpadesena",
  "tika-vin13t:2118_2": "vā upasampannaṃ vā anupasampannaṃ vā akkosādhippāyaṃ vinā kevalaṃ davādhippāyena",
  "tika-vin13t:2118_3": "vade, dubbhāsitanti attho.",
  "tika-vin13t:2119_0": "342. Nakhe vā kese vā nāsalome vā dīghe na dhārayeti sambandho. “Anujānāmi, bhikkhave,",
  "tika-vin13t:2119_1": "maṃsappamāṇena nakhe chinditu”nti ca “anujānāmi, bhikkhave, dumāsikaṃ vā duvaṅgulaṃ",
  "tika-vin13t:2119_2": "vā”ti ca vuttaṃ. Na labbhaṃ vīsatimaṭṭhanti ettha ekanakhampi maṭṭhaṃ kātuṃ na vaṭṭati",
  "tika-vin13t:2119_3": "eva. “Na bhikkhave vīsatimaṭṭhaṃ kārāpetabbaṃ. Yo kārāpeyya, āpatti dukkaṭassa. Anujānāmi,",
  "tika-vin13t:2119_4": "bhikkhave, malamattaṃ apakaḍḍhitu”nti hi vuttaṃ. Tasmā nakhato malamattaṃ apakaḍḍhituṃ",
  "tika-vin13t:2119_5": "vaṭṭati. Sambādhe lomahāraṇanti ettha sambādho nāma ubho upakacchakā muttakaraṇañca.",
  "tika-vin13t:2119_6": "“Anujānāmi, bhikkhave, ābādhapaccayā sambādhe lomaṃ saṃharāpetu”nti hi vuttaṃ.",
  "tika-vin13t:2120_0": "343. Yathāvuḍḍhanti vuḍḍhapaṭipāṭiyā laddhabbaṃ. Na bādheyyāti na vāreyya. Saṅghuddiṭṭhaṃvāti",
  "tika-vin13t:2120_1": "upāsakādīhi yathāvuḍḍhaṃ “ayyā paribhuñjantū”ti nissajjitvāva dinnaṃ senāsanādi.",
  "tika-vin13t:2120_2": "“Na bhikkhave uddissakatampi yathāvuḍḍhaṃ paṭibāhitabbaṃ. Yo paṭibāheyya, āpatti",
  "tika-vin13t:2120_3": "dukkaṭassā”ti hi vuttaṃ. Adhotapādehi vā allapādehi vā nakkameti sambandho. Sudhotapādakaṃ",
  "tika-vin13t:2120_4": "vāpīti dhotapādeheva akkamitabbaṭṭhānaṃ. Tathevāti nakkameyya saupāhanoti attho.",
  "tika-vin13t:2120_5": "“Na bhikkhave adhotehi pādehi, allehi pādehi, saupāhanena senāsanaṃ akkamitabbaṃ.",
  "tika-vin13t:2120_6": "Yo akkameyya, āpatti dukkaṭassā”ti, hi vuttaṃ. “Anujānāmi, bhikkhave, paccattharitvā",
  "tika-vin13t:2120_7": "nipajjitu”nti vuttattā paribhaṇḍakataṃ bhūmiṃ vā bhūmattharaṇasenāsanaṃ vā saṅghikaṃ",
  "tika-vin13t:2120_8": "mañcapīṭhaṃ vā attano santakena paccattharaṇena paccattharitvāva nipajjitabbaṃ.",
  "tika-vin13t:2121_0": "344. Saṅghāṭiyā na pallattheti adhiṭṭhitacīvarena vihāre vā antaraghare vā pallatthikā",
  "tika-vin13t:2121_1": "na kātabbāti attho. Parikammakataṃ bhittiādiṃ na apassaye. “Na bhikkhave parikammakatā",
  "tika-vin13t:2121_2": "bhitti apassetabbā. Yo apasseyya, āpatti dukkaṭassā”ti hi vuttaṃ. Tasmā setabhitti",
  "tika-vin13t:2121_3": "vā cittakammakatā vā bhitti na apassayitabbā. Na kevalaṃ bhittiyeva, parikammakatā",
  "tika-vin13t:2121_4": "dvārakavāṭavātapānatthambhādayopi na apassayitabbā. Etthapi lomagaṇanāya eva āpattiyo",
  "tika-vin13t:2121_5": "veditabbā. Sante udake no na ācameti no na ācametuṃ, udakasuddhiṃ akātuṃ na vaṭṭatīti",
  "tika-vin13t:2121_6": "attho. Santeti vacanena asante anāpattīti dīpeti.",
  "tika-vin13t:2122_0": "345. Akappiyasamādāneti bhikkhuṃ vā sāmaṇerādike sesasahadhammike vā akappiye niyojentassa",
  "tika-vin13t:2122_1": "dukkaṭameva. “Na, bhikkhave, pabbajitena akappiye samādapetabbaṃ. Yo samādapeyya,",
  "tika-vin13t:2122_2": "āpatti dukkaṭassā”ti hi vuttaṃ. Sabhāgāya āpattiyā desanāyāti attho. Vatthusabhāgatā",
  "tika-vin13t:2122_3": "idha adhippetā, na āpattisabhāgatā. “Na bhikkhave sabhāgā āpatti desetabbā. Yo deseyya,",
  "tika-vin13t:2122_4": "āpatti dukkaṭassā”ti ca “na bhikkhave sabhāgā āpatti paṭiggahetabbā. Yo paṭiggaṇheyya,",
  "tika-vin13t:2122_5": "āpatti dukkaṭassā”ti ca vuttaṃ. Vatthusabhāgaṃ āpattiṃ āvi kātumpi na vaṭṭati, tena",
  "tika-vin13t:2122_6": "vuttaṃ “āvikamme ca dukkaṭa”nti. “Ahaṃ, āvuso, itthannāmaṃ āpattiṃ āpajjiṃ, taṃ ito",
  "tika-vin13t:2122_7": "vuṭṭhahitvā paṭikarissāmī”ti aññassa vacanaṃ āvikammaṃnāma.",
  "tika-vin13t:2123": "346. Itarassa tūti asuddhacittassa.",
  "tika-vin13t:2124": "347. Porisanti purisappamāṇaṃ abhiruhituṃ vaṭṭatīti attho. “Anujānāmi, bhikkhave, sati karaṇīye porisaṃ rukkhaṃ abhiruhituṃ, āpadāsu yāvadattha”nti hi vuttaṃ.",
  "tika-vin13t:2125_0": "348. Parissāvanaṃ vinā aḍḍhayojanaṃ gacchantassa dukkaṭanti sambandho. “Addhānagamanasamayo",
  "tika-vin13t:2125_1": "nāma aḍḍhayojanaṃ gacchissāmīti bhuñjitabba”nti vuttaṃ, tasmā aḍḍhayojanameva antimaṃ",
  "tika-vin13t:2125_2": "addhānanti veditabbaṃ. Bhikkhuniyā ca mātugāmena ca saṃvidhānasikkhāpade “ekaddhānamaggaṃ",
  "tika-vin13t:2125_3": "paṭipajjeyya, antamaso gāmantarampī”ti evaṃ visesetvā vuttattā “kukkuṭasampāte gāme",
  "tika-vin13t:2125_4": "gāmantare gāmantare āpatti pācittiyassā”ti vuttaṃ, na addhānalakkhaṇena. Yadi gāmantaraparicchedena",
  "tika-vin13t:2125_5": "addhānaṃ vuccati, gaṇabhojanasikkhāpadepi “addhānagamanasamayo nāma gāmantarampi",
  "tika-vin13t:2125_6": "gacchissāmīti bhuñjitabba”nti vadeyya, na ca vuttaṃ. Tasmā “na bhikkhave aparissāvanakena",
  "tika-vin13t:2125_7": "addhāno paṭipajjitabbo. Yo paṭipajjeyya, āpatti dukkaṭassa. Sace na hoti parissāvanaṃ",
  "tika-vin13t:2125_8": "vā dhammakaraṇo vā, saṅghāṭikaṇṇopi adhiṭṭhātabbo iminā parissāvetvā pivissāmī”ti",
  "tika-vin13t:2125_9": "vuttaṭṭhānepi aḍḍhayojanavaseneva addhānaparicchedo veditabbo. Abhayagirivāsīnaṃ",
  "tika-vin13t:2125_10": "pana “dvigāvutavasena addhānaparicchedo”ti pāḷiyaṃ eva atthi. Yācamānassāti yācantassa.",
  "tika-vin13t:2125_11": "“Na ca bhikkhave addhānappaṭipannena bhikkhunā parissāvanaṃ yāciyamānena na dātabbaṃ.",
  "tika-vin13t:2125_12": "Yo na dadeyya, āpatti dukkaṭassā”ti hi vuttaṃ.",
  "tika-vin13t:2126_0": "349. Aññatra ābādhappaccayā kaṇṇanāsādike sesaṅge dukkaṭanti sambandho. Ābādhe sati",
  "tika-vin13t:2126_1": "aṅguliādīni chindituṃ vaṭṭati. Aṅgajātaṃ vā bījāni vā chindituṃ na vaṭṭati eva. Attaghātane",
  "tika-vin13t:2126_2": "ca dukkaṭanti sambandho. “Na ca bhikkhave attānaṃ ghātetabbaṃ. Yo ghāteyya, āpatti",
  "tika-vin13t:2126_3": "dukkaṭassā”ti hi vuttaṃ.",
  "tika-vin13t:2127_0": "350. “Na ca bhikkhave paṭibhānacittaṃ kārāpetabbaṃ itthirūpakaṃ purisarūpakaṃ. Yo",
  "tika-vin13t:2127_1": "kārāpeyya, āpatti dukkaṭassa. Anujānāmi, bhikkhave, mālākammaṃ latākammaṃ makaradantakaṃ",
  "tika-vin13t:2127_2": "pañcapaṭika”nti vuttattā “cittapotthakarūpāni, na kare na ca kāraye”ti vuttaṃ. Bhuñjantanti",
  "tika-vin13t:2127_3": "vippakatabhojanaṃ. “Na bhikkhave vippakatabhojano bhikkhu vuṭṭhāpetabbo. Yo vuṭṭhāpeyya,",
  "tika-vin13t:2127_4": "āpatti dukkaṭassā”ti hi vuttaṃ.",
  "tika-vin13t:2128_0": "351. Yānānīti vayhaṃ ratho sakaṭaṃ sandamānikādīni gilānassa abhiruhituṃ kappanti,",
  "tika-vin13t:2128_1": "siviko ca kappati. Evaṃ sabbattha. “Anujānāmi, bhikkhave, gilānassa yānaṃ, purisayuttaṃ",
  "tika-vin13t:2128_2": "hatthavaṭṭakaṃ, sivikaṃ pāṭaṅki”nti hi vuttaṃ.",
  "tika-vin13t:2129_0": "352. Davanti keḷiṃ. “Na bhikkhave buddhaṃ vā dhammaṃ vā saṅghaṃ vā ārabbha davo kātabbo.",
  "tika-vin13t:2129_1": "Yo kareyya, āpatti dukkaṭassā”ti hi vuttaṃ. Tasmā “kiṃ buddho silakabuddho, udāhu",
  "tika-vin13t:2129_2": "paṭibuddho”ti vā “kiṃ dhammo godhammo ajadhammo”ti vā “kiṃ saṅgho ajasaṅgho migasaṅgho”ti",
  "tika-vin13t:2129_3": "vā evamādinā nayena yo davaṃ karoti, tassa dukkaṭanti veditabbaṃ. “Tumhākaṃ cīvaraṃ",
  "tika-vin13t:2129_4": "dassāma, pattaṃ dassāmā”tiādinā nayena sāmaṇeraṃ vā upasampannaṃ vā aññassa antamaso",
  "tika-vin13t:2129_5": "dussīlassāpi parisabhūtaṃ attano upaṭṭhākakaraṇatthaṃ upalāḷane dukkaṭanti attho.",
  "tika-vin13t:2129_6": "“Na bhikkhave aññassa parisā apalāḷetabbā. Yo apalāḷeyya, āpatti dukkaṭassā”ti hi vuttaṃ.",
  "tika-vin13t:2130_0": "353. Kāyaṃ vā ūruṃ vā nimittaṃ vā vivaritvā bhikkhunīnaṃ na dassayeti sambandho.",
  "tika-vin13t:2130_1": "Kaddamudakādinā tā bhikkhuniyo na siñceyyāti attho. Na kevalaṃ kaddamudakādikeneva,",
  "tika-vin13t:2130_2": "vippasannaudakarajanakaddamādīsupi yena kenaci osiñcantassa dukkaṭameva.",
  "tika-vin13t:2131_0": "354. Bālanti ettha bālo nāma yo ovādaṃ gahetvā pātimokkhuddesakassa ārocetvā pāṭipade",
  "tika-vin13t:2131_1": "paccāharitabbanti na jānāti. Gilāno nāma yo ovādaṃ gahetvā uposathaggaṃ gantvā ārocetuñca",
  "tika-vin13t:2131_2": "paccāharituñca na sakkoti. Gamiyo nāma yo paṭidesaṃ gantukāmo.",
  "tika-vin13t:2132_0": "“Na bhikkhave ovādo na gahetabbo. Yo na gaṇheyya, āpatti dukkaṭassā”ti ca “anujānāmi,",
  "tika-vin13t:2132_1": "bhikkhave, ṭhapetvā bālaṃ, ṭhapetvā gilānaṃ, ṭhapetvā gamikaṃ, avasesehi ovādaṃ gahetu”nti",
  "tika-vin13t:2132_2": "ca “na bhikkhave ovādo na paccāharitabbo. Yo na paccāhareyya, āpatti dukkaṭassā”ti",
  "tika-vin13t:2132_3": "ca vuttattā bhikkhunīhi terasiyaṃ vā cātuddasiyaṃ vā āgantvā “ayaṃ uposatho cātuddaso”ti",
  "tika-vin13t:2132_4": "vā “pannaraso”ti vā “kadā ayya uposatho”ti vā pucchite “cātuddaso”ti vā “pannaraso”ti",
  "tika-vin13t:2132_5": "vā “sve bhagini uposatho”ti vā ācikkhitabbaṃ. Tāhi bhikkhunīhi uposathadivase āgantvā",
  "tika-vin13t:2132_6": "“bhikkhunisaṅgho ayya bhikkhusaṅghassa pāde vandati, ovādūpasaṅkamanañca yācati,",
  "tika-vin13t:2132_7": "labhatu kira ayya bhikkhunisaṅgho ovādūpasaṅkamana”nti evaṃ yācitabbaṃ, taṃ vacanaṃ",
  "tika-vin13t:2132_8": "paṭiggahetvā uposathagge pātimokkhuddesakassa “bhikkhunisaṅgho, bhante, bhikkhusaṅghassa",
  "tika-vin13t:2132_9": "pāde vandati, ovādūpasaṅkamanañca yācati, labhatu kira, bhante, bhikkhunisaṅgho ovādūpasaṅkamana”nti",
  "tika-vin13t:2132_10": "ācikkhitabbaṃ. Pātimokkhuddesakenāpi sace tattha bhikkhunovādako atthi, “itthannāmo",
  "tika-vin13t:2132_11": "bhikkhu bhikkhunovādako sammato, taṃ bhikkhunisaṅgho upasaṅkamatū”ti vattabbaṃ. Sace",
  "tika-vin13t:2132_12": "natthi, “ko āyasmā ussahati bhikkhuniyo ovaditu”nti pucchitvā sace atthi aṭṭhahaṅgehi",
  "tika-vin13t:2132_13": "samannāgato bhikkhu, taṃ tattheva sammannitvā vuttanayeneva ovādappaṭiggāhakassa",
  "tika-vin13t:2132_14": "ārocetabbaṃ. Yadi natthi koci bhikkhu bhikkhunovādako sammato, “pāsādikena bhikkhunisaṅgho",
  "tika-vin13t:2132_15": "sampādetū”ti vattabbaṃ. Tena bhikkhunā “sādhū”ti sampaṭicchitvā pāṭipade bhikkhunīnaṃ",
  "tika-vin13t:2132_16": "“natthi koci bhikkhu bhikkhunovādako sammato, pāsādikena bhikkhunisaṅgho sampādetū”ti",
  "tika-vin13t:2132_17": "vattabbaṃ. Tāhipi “sādhu ayyā”ti sampaṭicchitabbaṃ. Iminā nayena gaṇapuggalesupi",
  "tika-vin13t:2132_18": "vacanabhedo veditabbo.",
  "tika-vin13t:2133": "355. Lokāyataṃ nāma vitaṇḍasatthaṃ. “Na bhikkhave āsittakūpadhāne bhuñjitabbaṃ. Yo bhuñjeyya, āpatti dukkaṭassā”ti vuttattā “peḷāyapi na bhuñjeyyā”ti vuttaṃ.",
  "tika-vin13t:2134_0": "356. Gihipārutaṃ na pārupeyya, gihinivāsanaṃ na nivāseyyāti attho. “Na bhikkhave",
  "tika-vin13t:2134_1": "gihinivatthaṃ nivāsetabbaṃ hatthisoṇḍakaṃ macchavāḷakaṃ catukaṇṇakaṃ tālavaṇṭakaṃ",
  "tika-vin13t:2134_2": "satavalikaṃ. Yo nivāseyya, āpatti dukkaṭassā”ti hi vuttaṃ. Parimaṇḍalato aññathā",
  "tika-vin13t:2134_3": "pārupanaṃ, sabbametaṃ gihipārutaṃ nāma. Taṃ pana na pārupetabbanti attho. Saṃvelliyanti",
  "tika-vin13t:2134_4": "ettha kacchaṃ bandhitvā na nivāseyyāti attho. Dāyanti araññaṃ. Nālimpayeyyāti sambandho.",
  "tika-vin13t:2135_0": "357. Vaḍḍhiñca na payojaye, noñātake nappavārite na yāceti attho. Aññassāti ettha",
  "tika-vin13t:2135_1": "“tumhe paribhuñjathā”ti niyametvā dinnaṃ sahadhammikānampi dātuṃ na vaṭṭati. Aggaṃ",
  "tika-vin13t:2135_2": "gahetvā vā katipāhaṃ bhutvā vā puna dadeyyāti attho.",
  "tika-vin13t:2136_0": "358. Uddissa yācaneti ettha “amhākaṃ vihāre itthannāmena idañcidañca kata”nti vā",
  "tika-vin13t:2136_1": "“karissantī”ti vā evaṃ uddissa rakkhaṃ yācaneti attho. Ñatvāñatvā vāti evaṃ “amhehi",
  "tika-vin13t:2136_2": "yāciyamānā imesaṃ daṇḍessantī”ti tesaṃ daṇḍinaṃ ñatvā vā añatvā vāti attho. Tehi",
  "tika-vin13t:2136_3": "pana daṇḍite so daṇḍo uddissa yācantānaṃ gīvāva bhaṇḍadeyyaṃ hoti evāti attho. “Iminā",
  "tika-vin13t:2136_4": "ca iminā ca idañca idañca kataṃ, ettakaṃ daṇḍaṃ gaṇhathā”ti sayaṃ daṇḍāpane pana",
  "tika-vin13t:2136_5": "assa daṇḍassa agghabhedena pārājikathullaccayadukkaṭā ñeyyāti attho.",
  "tika-vin13t:2137": "359. Anatthāya assa corassa bhāsiteti sambandho. Rājarājamahāmattādīhi tassa corassa daṇḍaṃ gaṇhante assa bhikkhussa tattakaṃ gīvāti attho.",
  "tika-vin13t:2138_0": "360. Vighāsaṃ vā uccāraṃ vā saṅkāraṃ vā muttaṃ vā pākārakuṭṭānaṃ bahi chaḍḍeyya,",
  "tika-vin13t:2138_1": "dukkaṭanti attho. Vaḷañje nāvalokiyāti imināva avaḷañjanakāle nāvaloketvā chaḍḍetuṃ",
  "tika-vin13t:2138_2": "vaṭṭatīti dīpeti. Na kevalaṃ tattheva, atha kho harite vāpi vīhādināḷikerādiropime",
  "tika-vin13t:2138_3": "chaḍḍentassa dukkaṭamevāti attho.",
  "tika-vin13t:2139": "361. “Upahāraṃ karomā”ti vutteti pucchiteti adhippāyo.",
  "tika-vin13t:2140": "362. Kīḷatthaṃ kataṃ rājāgāraṃ vā pokkharaṇiṃ vā uyyānaṃ vā cittāgāraṃ vā ārāmaṃ vā daṭṭhuṃ gacchato pade pade dukkaṭanti attho.",
  "tika-vin13t:2141": "363. Āsanena nave na paṭibāheyya, uṇhe cīvaraṃ na nidaheyya. Gurunāti ācariyādinā paṇāmito khamāpeyyāti sambandho.",
  "tika-vin13t:2142": "364. Āpattīhi ca sattahīti sattahi āpattīhi bhikkhuṃ parammukhā akkosanena ca “assaddho appasanno bījabhojī”tiādinā aññeneva vā akkosanena ca dukkaṭanti adhippāyo.",
  "tika-vin13t:2143_0": "365. Saddhādeyyaṃ cīvaraṃ vā piṇḍapātaṃ vāti attho. “Na bhikkhave saddhādeyyaṃ vinipātetabbaṃ.",
  "tika-vin13t:2143_1": "Yo vinipāteyya, āpatti dukkaṭassā”ti hi vuttaṃ. “Anujānāmi, bhikkhave, mātāpitūnaṃ",
  "tika-vin13t:2143_2": "dātu”nti vuttattā “labbhaṃ pitūna”nti vuttaṃ.",
  "tika-vin13t:2144_0": "366. Vassaṃvuttho aññatrāti sambandho, aññasmiṃ vihāreti attho. Aññatoti aññavihārato.",
  "tika-vin13t:2144_1": "“Na bhikkhave aññatra vassaṃvutthena aññatra cīvarabhāgo sāditabbo. Yo sādiyeyya,",
  "tika-vin13t:2144_2": "āpatti dukkaṭassā”ti hi vuttaṃ. Tesanti tasmiṃ vihāre taṃ cīvaraṃ bhājetvā gaṇhituṃ",
  "tika-vin13t:2144_3": "yuttānaṃ bhikkhūnaṃ dhuranikkhepato hoti bhaṇḍagghena kāriyoti attho.",
  "tika-vin13t:2145_0": "367. Saha antarena uttaroti santaruttaro, gāmaṃ na paviseyyāti attho. “Na bhikkhave",
  "tika-vin13t:2145_1": "santaruttarena gāmo pavisitabbo. Yo paviseyya, āpatti dukkaṭassā”ti hi vuttaṃ. Kallo",
  "tika-vin13t:2145_2": "vāti agilāno. Saupāhano gāmaṃ na paviseyyāti sambandho. “Na bhikkhave cāmaribījanī",
  "tika-vin13t:2145_3": "dhāretabbā. Yo dhāreyya, āpatti dukkaṭassā”ti, “anujānāmi, bhikkhave, tisso bījaniyo",
  "tika-vin13t:2145_4": "vākamayaṃ usīramayaṃ morapiñchamaya”nti ca vuttattā “na dhāreyya cāmarīmakasabījani”nti",
  "tika-vin13t:2145_5": "vuttaṃ. Makasabījanī pana dantavisāṇadārudaṇḍakāpi vaṭṭati.",
  "tika-vin13t:2146_0": "368. Ārāmato bahīti sambandho. “Na bhikkhave chattaṃ dhāretabbaṃ. Yo dhāreyya, āpatti",
  "tika-vin13t:2146_1": "dukkaṭassā”ti, “anujānāmi, bhikkhave, gilānassa chatta”nti ca vuttattā agilāno ārāmato",
  "tika-vin13t:2146_2": "bahi na labhati, cīvaraguttiyādiatthāya agilānopi labhatīti attho.",
  "tika-vin13t:2147_0": "369. Gāheyya nubhatokājanti na gāheyya ubhatokājaṃ. Ekantarikakājakanti ekatokājañca",
  "tika-vin13t:2147_1": "antarakājañca. Sīsabhāro ca khandhabhāro ca kaṭibhāro ca sīsakkhandhakaṭibhārā. “Na",
  "tika-vin13t:2147_2": "bhikkhave ubhatokājaṃ haritabbaṃ. Yo hareyya, āpatti dukkaṭassā”ti, “anujānāmi, bhikkhave,",
  "tika-vin13t:2147_3": "ekatokājaṃ antarakājaṃ sīsabhāraṃ khandhabhāraṃ kaṭibhāraṃ olambaka”nti ca vuttattā",
  "tika-vin13t:2147_4": "ubhatokājameva na vaṭṭati, sesāni vaṭṭantīti veditabbā.",
  "tika-vin13t:2148": "370. Anokāsakatanti yo paṭhamameva “karohi me āvuso okāsaṃ, ahaṃ taṃ vattukāmo”ti evaṃ akatokāsaṃ āpattiyā codeyya, tassa dukkaṭaṃ hotīti attho. Tathāti dukkaṭamevāti attho.",
  "tika-vin13t:2149": "371. Pakataṅgulena, na sugataṅgulenāti attho.",
  "tika-vin13t:2150_0": "372. Mūgabbatādiṃ titthiyabbataṃ yadi gaṇheyya, dukkaṭanti attho. Ādi-saddena govatakukkuravatādayo",
  "tika-vin13t:2150_1": "saṅgahitā. Tathāti nhāpitapubbako khurabhaṇḍaṃ yadi parihareyya, dukkaṭamevāti attho.",
  "tika-vin13t:2151_0": "373. Yaṃ kiñcīti nhāpitatuṇṇakārakammādi yaṃ kiñci hatthakammanti attho. Tadanusāratoti",
  "tika-vin13t:2151_1": "hatthakammayācanānusāratoti attho. Sace evaṃ yācato hatthakammamūlameva deti, taṃ",
  "tika-vin13t:2151_2": "aññassa dāpetvā kāretuṃ vaṭṭatīti attho. Nikkammaṃ pana hatthakammavasena ayācitvāpi",
  "tika-vin13t:2151_3": "“ehi imaṃ karohī”ti kāretuṃ kappatīti attho. Yaṃ kiñciparasantakanti yaṃ kiñci dārutiṇādikaṃ",
  "tika-vin13t:2151_4": "aparasantakaṃ apariggahitaṃ āharāpetuṃ kappatīti adhippāyo.",
  "tika-vin13t:2152_0": "374. Gihīnanti gihīnaṃ santakaṃ. Gopaketi rakkhake. Yattakaṃ deti, tattakaṃ gahetuṃ",
  "tika-vin13t:2152_1": "kappatīti attho. Yathāparicchedanti “divase divase ettakaṃ ucchunāḷikeraṃ ambapakkaṃ",
  "tika-vin13t:2152_2": "tumhe khādathā”ti paricchinditvā dinnameva tesu dentesu labbhatīti attho.",
  "tika-vin13t:2153_0": "375. Dvihāpajjeyyāti dvīhi āpajjeyya. Katamehi dvīhīti ce, te dassetuṃ “kāyavācāhī”ti",
  "tika-vin13t:2153_1": "vuttaṃ, “dvīhākārehi āpattiṃ āpajjati, kāyena āpajjati, vācāya āpajjatī”ti hi vuttaṃ.",
  "tika-vin13t:2153_2": "Kāyavācāhi āpattiṃ āpajjanto ca chahi ākārehi āpattiṃ āpajjati, tāni dassetuṃ “alajjiñāṇakukkuccapakatattā”tiādimāha.",
  "tika-vin13t:2153_3": "Ettha pana akappiyabhāvaṃ jānanto eva vītikkamaṃ karonto alajjitāya āpajjati nāma.",
  "tika-vin13t:2153_4": "Kappiyākappiyaṃ ajānitvā āpajjanto aññāṇatāya. Kappiyaṃ nu kho, no nu kho”ti saṃsaye",
  "tika-vin13t:2153_5": "uppanne tamabhivitaritvā vītikkamaṃ karonto kukkuccapakatattā āpajjati. Sahaseyyādiṃ",
  "tika-vin13t:2153_6": "āpajjanto satiplavā, satisammosāti attho. Acchamaṃsaṃ “sūkaramaṃsa”nti vā sūkaramaṃsaṃ",
  "tika-vin13t:2153_7": "“acchamaṃsa”nti vā khādanto akappiye kappiyasaññitāya ca kappiye akappiyasaññitāya",
  "tika-vin13t:2153_8": "ca āpajjatīti veditabbo.",
  "tika-vin13t:2154_0": "376. Alajjitāya vā aññāṇatāya vā āpattiṃ kāyavācāhi chādayeti attho. Eke vā ekasmiṃ",
  "tika-vin13t:2154_1": "vā. Liṅgeti liṅgaparivattanato. Evaṃ catudhā āpattivuṭṭhānaṃ hotīti attho. Tiṇavatthārakasamathaabbhānādīnaṃ",
  "tika-vin13t:2154_2": "vasena saṅghe āpatti vuṭṭhātīti veditabbaṃ nissajjanādīsu gaṇe. Ekassa santike vuṭṭhānaṃ",
  "tika-vin13t:2154_3": "pākaṭameva. “Yā āpattiyo bhikkhūnaṃ bhikkhunīhi asādhāraṇā, tāhi āpattīhi anāpattī”ti",
  "tika-vin13t:2154_4": "vacanato liṅgaparivattane āpattivuṭṭhānaṃ ñātabbaṃ.",
  "tika-vin13t:2155_0": "377. Paccayadvayeti cīvare ca piṇḍapāte ca. Na kevalañca ime eva, nimittakammampi",
  "tika-vin13t:2155_1": "na labbhateva, gāthābandhasukhatthaṃ pana na vuttaṃ. Tattha nimittakammaṃ nāma yaṃ",
  "tika-vin13t:2155_2": "kiñci paresaṃ paccayadānasaṃyojanakaṃ kāyavacīkammaṃ. Khādanīyaṃ gahetvā gacchante",
  "tika-vin13t:2155_3": "disvā “kiṃ khādanīyaṃ labhitthā”tiādinā nayena tassa pavatti veditabbā. Parikathā",
  "tika-vin13t:2155_4": "nāma yathā yathā taṃ labhati, tathā tathā parivattetvā kathanaṃ. “Etarahi bhikkhū",
  "tika-vin13t:2155_5": "piṇḍapātena kilamantī”tiādinā nayena tassa pavatti veditabbā. Obhāso nāma paccayappaṭisaṃyuttakathā.",
  "tika-vin13t:2155_6": "Viññatti pana pākaṭā eva. Tatiyeti senāsane. Senāsane pana nimittobhāsaparikathā",
  "tika-vin13t:2155_7": "vaṭṭanti, viññatti eva ekā na vaṭṭati. Tattha nimittakammaṃ nāma upāsake disvā senāsanatthaṃ",
  "tika-vin13t:2155_8": "bhūmiparikammakaraṇādi. Obhāso nāma “upāsakā, tumhe kuhiṃ vasathā”ti “pāsāde, bhante”ti",
  "tika-vin13t:2155_9": "vutte “kiṃ bhikkhūnaṃ pāsādo na vaṭṭatī”tiādikaṃ vacanaṃ. Parikathā nāma “bhikkhūnaṃ",
  "tika-vin13t:2155_10": "senāsanaṃ sambādha”nti vacanaṃ. Seseti gilānapaccaye.",
  "tika-vin13t:2156_0": "378. Na ruhatīti na hoti. Accaye dānanti accayadānaṃ. Pañcasu sahadhammikesu yena",
  "tika-vin13t:2156_1": "kenaci kālaṃ karontena “mamaccayena mayhaṃ parikkhāro upajjhāyassa hotu, ācariyassa",
  "tika-vin13t:2156_2": "hotu, aññassa vā kassaci hotū”ti vutte tesaṃ na hoti, tasmā vuttaṃ “na ruhatī”ti.",
  "tika-vin13t:2156_3": "Saṅghasseva ca taṃ hotīti yadi bhikkhusāmaṇerehi evaṃ vuttaṃ, tasmiṃ matepi bhikkhusaṅghasseva",
  "tika-vin13t:2156_4": "hoti, bhikkhunisikkhamānasāmaṇerīhi ce vuttaṃ, tasmiṃ mate bhikkhunisaṅghassa taṃ",
  "tika-vin13t:2156_5": "hotīti attho. Gihīnaṃ pana rūhatīti gihīnaṃ pana accayadānaṃ eva sabbesaṃ ruhatīti vuttaṃ hoti.",
  "tika-vin13t:2157_0": "379. Upassayeti bhikkhunivihāre. Dāyajjoti tassa parikkhārassa dāyajjo. Sesepīti",
  "tika-vin13t:2157_1": "sace bhikkhunisikkhamānasāmaṇeriyo bhikkhuvihāre kālaṃ karonti, tāsaṃ parikkhārānaṃ",
  "tika-vin13t:2157_2": "bhikkhusaṅghova dāyajjoti attho.",
  "tika-vin13t:2158_0": "380. Purimassevāti ettha “imaṃ parikkhāraṃ netvā asukassa dehī”ti dinnaṃ purimasseva",
  "tika-vin13t:2158_1": "hotīti attho. “Asukassa dammī”ti dinnaṃ pana pacchimasseva hoti pariccajitvā dinnattā.",
  "tika-vin13t:2158_2": "Imaṃ vidhiṃ ñatvāva vissāsaggāhaṃ vā gaṇheyya, matakacīvaraṃ vā adhiṭṭheti sambandho.",
  "tika-vin13t:2158_3": "Matakacīvaraadhiṭṭhānaṃ nāma ghaṇṭiṃ paharitvā kālaṃ ghosetvā thokaṃ āgametvā sace",
  "tika-vin13t:2158_4": "bhikkhū āgacchanti, tehi saddhiṃ bhājetabbāni, no ce āgacchanti, “mayhimāni cīvarāni",
  "tika-vin13t:2158_5": "pāpuṇantī”ti adhiṭṭhātabbāni. Evaṃ adhiṭṭhite sabbāni tasseva honti, ṭhitikā pana",
  "tika-vin13t:2158_6": "na tiṭṭhati. Sace ekekaṃ uddharitvā “ayaṃ paṭhamabhāgo mayhaṃ pāpuṇāti, ayaṃ dutiyabhāgo”ti",
  "tika-vin13t:2158_7": "evaṃ gaṇhāti, gahitāni ca sugahitāni honti, ṭhitikā ca tiṭṭhati. Evaṃ pāpetvā gaṇhantenāpi",
  "tika-vin13t:2158_8": "adhiṭṭhitameva hoti.",
  "tika-vin13t:2159_0": "381. Lohabhaṇḍe paharaṇiṃ ṭhapetvā sabbaṃ kappati, dārubhaṇḍe ca dārujaṃ pattañca",
  "tika-vin13t:2159_1": "pādukañca, pallaṅkañca āsandiñca ṭhapetvā sabbaṃ kappati, mattikāmaye katakañca kumbhakārikañca",
  "tika-vin13t:2159_2": "ṭhapetvā sabbaṃ kappatīti attho. “Anujānāmi, bhikkhave, ṭhapetvā paharaṇiṃ sabbaṃ",
  "tika-vin13t:2159_3": "lohabhaṇḍaṃ, ṭhapetvā āsandiṃ pallaṅkaṃ dārupattaṃ dārupādukaṃ sabbaṃ dārubhaṇḍaṃ,",
  "tika-vin13t:2159_4": "ṭhapetvā katakañca kumbhakārikañca sabbaṃ mattikābhaṇḍa”nti hi vuttaṃ. Ettha katakanti",
  "tika-vin13t:2159_5": "padumakaṇṇikākārena katamallakanti adhippetaṃ. Dhaniyasseva sabbamattikāmayā kuṭi",
  "tika-vin13t:2159_6": "kumbhakārikanti. Pakiṇṇakavinicchayo.",
  "tika-vin13t:2160": "Pakiṇṇakaniddesavaṇṇanā niṭṭhitā.",
  "tika-vin13t:2161": "42. Desanāniddesavaṇṇanā",
  "tika-vin13t:2162_0": "382. Bhikkhubhāvassa yo cāgo, sā pārājikadesanāti attho. Vuttañhetaṃ “visuddhāpekkhoti",
  "tika-vin13t:2162_1": "gihi vā hotukāmo upāsako vā hotukāmo ārāmiko vā hotukāmo sāmaṇero vā hotukāmo”ti.",
  "tika-vin13t:2162_2": "Tasmā gihibhāvādikaṃyeva pārājikaṃ āpannassa visuddhi nāma, aññatarassa visuddhi",
  "tika-vin13t:2162_3": "eva natthi. “Chādeti jānamāpannaṃ, parivaseyya tāvatā”tiādinā nayena heṭṭhā vuttavidhiṃ",
  "tika-vin13t:2162_4": "sandhāya “yathāvuttena vuṭṭhāna”nti vuttaṃ.",
  "tika-vin13t:2163": "383. Idāni vattabbataṃ sandhāya “eva”nti vuttaṃ.",
  "tika-vin13t:2164": "384. Paṭidesemīti ārocemi. Etāni ahaṃ etānāhaṃ.",
  "tika-vin13t:2165": "386. (Ka) yaṃ saṅgho gilānassa ticīvarena vippavāsasammutiṃ deti, taṃ aññatrāti attho.",
  "tika-vin13t:2166": "(Kha) akālacīvaraṃ nāma “anatthate kathine ekādasamāse uppannaṃ, atthate kathine sattamāse uppannaṃ, kālepi ādissa dinnaṃ, etaṃ akālacīvaraṃ nāmā”ti.",
  "tika-vin13t:2167_0": "(Ga) purāṇacīvaraṃ nāma “sakiṃ nivatthampi sakiṃ pārutampī”ti vuttaṃ. Aññātikā nāma",
  "tika-vin13t:2167_1": "mātito vā pitito vā yāva sattamā kulaparivaṭṭā asambandhā. Nisīdanapaccattharaṇadhovāpane dukkaṭaṃ.",
  "tika-vin13t:2168": "(Gha) aññatra pārivattakāti ettha harītakīkhaṇḍampi vaṭṭati. Cīvaraṃ nāma idha vikappanūpagapacchimato paṭṭhāya adhippetaṃ.",
  "tika-vin13t:2169": "(Ṅa) aññatra samayāti ettha “acchinnacīvaro vā hoti bhikkhu naṭṭhacīvaro vā”ti evaṃ vuttaṃ samayanti attho.",
  "tika-vin13t:2170_0": "(Ca) “santaruttaraparamaṃ tena bhikkhunā tato cīvaraṃ sāditabba”nti vuttattā “tatuttarī”ti",
  "tika-vin13t:2170_1": "vuttaṃ. Ettha pana “sace tīṇi naṭṭhāni honti, dve sāditabbāni. Dve naṭṭhāni, ekaṃ",
  "tika-vin13t:2170_2": "sāditabbaṃ, ekaṃ naṭṭhaṃ, na kiñci sāditabba”nti vuttaṃ.",
  "tika-vin13t:2171_0": "(Cha-ja) “kīdisena te, bhante, cīvarena attho, kīdisaṃ te cīvaraṃ cetāpemī”ti evaṃ",
  "tika-vin13t:2171_1": "appavāritoti attho. Vikappanti visiṭṭhakappaṃ adhikavidhānaṃ āpannaṃ. Idha purimaṃ",
  "tika-vin13t:2171_2": "ekassa, dutiyaṃ bahūnaṃ vasena vuttaṃ, ettakaṃ nānattaṃ.",
  "tika-vin13t:2172_0": "(Jha) atirekatikkhattunti ettha kenaci yaṃ kiñci akappiyavatthuṃ ānetvā “idaṃ kho",
  "tika-vin13t:2172_1": "me, bhante, āyasmantaṃ uddissa cīvaracetāpannaṃ ābhataṃ, paṭiggaṇhatu āyasmā cīvaracetāpanna”nti",
  "tika-vin13t:2172_2": "vutte “na kho mayaṃ, āvuso, cīvaracetāpannaṃ paṭiggaṇhāma, cīvarañca kho mayaṃ paṭiggaṇhāma",
  "tika-vin13t:2172_3": "kālena kappiya”nti vattabbaṃ. Evaṃ vutte sace so “atthi koci kappiyakārako”ti vadati,",
  "tika-vin13t:2172_4": "cīvaratthikena ṭhapetvā pañca sahadhammike yo koci uddisitabbo “eso kho, āvuso, bhikkhūnaṃ",
  "tika-vin13t:2172_5": "veyyāvaccakaro”ti, ettakameva vattabbaṃ. Evaṃ vutte sace dāyako tassa hatthe akappiyavatthuṃ",
  "tika-vin13t:2172_6": "datvā “eso ayyassa cīvaraṃ cetāpetvā dassatī”ti vatvā gacchati, taṃ upasaṅkamitvā",
  "tika-vin13t:2172_7": "dvattikkhattuṃ codetabbo sāretabbo “attho me, āvuso, cīvarenā”ti, ettakameva vattabbaṃ,",
  "tika-vin13t:2172_8": "“dehi me cīvara”ntiādinā na vattabbaṃ. Evaṃ tikkhattuṃ codanāya taṃ cīvaraṃ labhati,",
  "tika-vin13t:2172_9": "iccetaṃ kusalaṃ. No ce labhati, chakkhattuparamaṃ tuṇhībhūtena ṭhātabbaṃ, na āsane",
  "tika-vin13t:2172_10": "nisīditabbaṃ, na āmisaṃ paṭiggahetabbaṃ, na dhammo bhāsitabbo. “Kiṃ kāraṇā āgatosī”ti",
  "tika-vin13t:2172_11": "vutte “jānāhi, āvuso”ti ettakameva vattabbaṃ. Sace nisajjādīni karoti, ṭhānaṃ bhañjati.",
  "tika-vin13t:2172_12": "Vattabhedadukkaṭañca āpajjatīti vadanti. Evaṃ pana appaṭipajjitvā atirekatikkhattuṃ",
  "tika-vin13t:2172_13": "codanāya atirekachakkhattuṃ ṭhānena sace nipphādeti, nissaggiyanti attho.",
  "tika-vin13t:2173": "(Ña) santhataṃ nāma santharitvā kataṃ hoti avāyimaṃ. Ekakosiyaṃsunāpi ce missetvā karoti, nissaggiyaṃ.",
  "tika-vin13t:2174": "(Ṭa) suddhakāḷakānanti aññehi amissitānanti attho. “Kāḷakaṃ nāma dve kāḷakāni jātikāḷakaṃ vā rajanakāḷakaṃ vā”ti vuttaṃ.",
  "tika-vin13t:2175_0": "(Ṭha) anādiyitvā…pe… tulanti ettha pana yattakehi eḷakalomehi kattukāmo hoti, tesu",
  "tika-vin13t:2175_1": "dve koṭṭhāsā kāḷakānaṃ, eko odātānaṃ, eko gocariyānaṃ ādātabboti vinicchayo. Ekassāpi",
  "tika-vin13t:2175_2": "kāḷakalomassa atirekabhāge sati nissaggiyameva.",
  "tika-vin13t:2176": "(Ḍa) ūnakachabbassānīti chabbassato orabhāge.",
  "tika-vin13t:2177_0": "(Ḍha) nisīdanasanthataṃ pana kārāpentena purāṇasanthatassa ekapassato vaṭṭaṃ vā caturassaṃ",
  "tika-vin13t:2177_1": "vā chinditvā gahitaṭṭhānaṃ yathā vidatthimattaṃ hoti, evaṃ gahetvā ekadesaṃ vā santharitabbaṃ,",
  "tika-vin13t:2177_2": "vijaṭetvā vā santharitabbaṃ.",
  "tika-vin13t:2178": "(Ta) na kevalaṃ dhovāpane eva nissaggiyaṃ, rajanepi nissaggiyameva.",
  "tika-vin13t:2179": "(Da) rūpiyapaṭiggahaṇasseva paṭikkhittattā paṭiggahitaparivattane dosaṃ apassantā katākatādivasena anekavidhaṃ jātarūpaparivattanaṃ karonti, taṃ sandhāya “nānappakāraka”nti vuttaṃ.",
  "tika-vin13t:2180_0": "387-9. Āpattiṃ desetvā pacchā kattabbaṃ dassetuṃ “athā”ti vuttaṃ. Gihiṃ vadeti sace",
  "tika-vin13t:2180_1": "tattha āgacchati ārāmiko vā upāsako vā, taṃ vadeyyāti attho. Evaṃ vutto so “iminā",
  "tika-vin13t:2180_2": "kiṃ āharāmī”ti ce vadeyyāti attho. Avatvāmanti “imaṃ vā imaṃ vā āharā”ti avatvāti",
  "tika-vin13t:2180_3": "attho. Vadeti “kappiyaṃ ācikkhitabba”nti vacanato “pabbajitānaṃ sappi vā telaṃ vā",
  "tika-vin13t:2180_4": "madhu vā phāṇitaṃ vā vaṭṭatī”ti evaṃ ācikkhitabbaṃ, “imaṃ nāma āharā”ti na vattabbameva.",
  "tika-vin13t:2180_5": "Dvepeteti dvepi ete rūpiyapaṭiggāhakañca rūpiyasabyohārikañcāti attho. Aññenāti antamaso",
  "tika-vin13t:2180_6": "ārāmikenāpi laddhabhāgo na kappati eva.",
  "tika-vin13t:2181_0": "390. Antamaso tannibbattā rukkhacchāyāpi na kappatīti. Nissaṭṭhaṃ paṭiladdhampīti",
  "tika-vin13t:2181_1": "ettha yathā rūpiyasaṃvohāraṃ katvā laddhavatthuto ābhataṃ na kappati, tathā kosiyamissakasanthatādittayampi",
  "tika-vin13t:2181_2": "na kappati. Na kevalaṃ tasseva, aññesampi na kappateva “aññena kataṃ paṭilabhitvā",
  "tika-vin13t:2181_3": "paribhuñjati, āpatti dukkaṭassā”ti vuttattā.",
  "tika-vin13t:2182": "391. Evaṃ no ce labhetha, so ārāmikādiko “imaṃ chaḍḍehī”ti saṃsiyo vattabboti attho. Evampi no ce labheyya, sammato bhikkhu chaḍḍeyyāti attho.",
  "tika-vin13t:2183_0": "392. Paṭiggahitarūpiyañca parivattitarūpiyañca sandhāya “etānī”ti vuttaṃ. Dutiyapatto",
  "tika-vin13t:2183_1": "nāma “ūnapañcabandhanena pattena aññaṃ navaṃ pattaṃ cetāpeyya, nissaggiya”nti vuttapatto.",
  "tika-vin13t:2183_2": "So ca etāni ca saṅghe nissaṭṭhuṃ labbhareti sambandho. “Saṅghamajjhe nissajjitabbaṃ,",
  "tika-vin13t:2183_3": "bhikkhuparisāya nissajjitabba”nti ca vuttattā na gaṇapuggalānaṃ nissajjituṃ vaṭṭati.",
  "tika-vin13t:2183_4": "Sesāni pana tīṇi cīvarādivatthūni “nissajjitabbaṃ saṅghassa vā gaṇassa vā puggalassa",
  "tika-vin13t:2183_5": "vā”ti vuttattā saṅghādīnaṃ nissajjituṃ vaṭṭati. Bhāsantarenapīti pāḷiyā vattuṃ asakkontena",
  "tika-vin13t:2183_6": "damiḷabhāsādīsu aññatarāyapi nissajjituṃ vaṭṭatīti attho.",
  "tika-vin13t:2184_0": "393. (Ka-ga) nānappakārakaṃ nāma “cīvarapiṇḍapātasenāsanagilānapaccayabhesajjaparikkhārā,",
  "tika-vin13t:2184_1": "“antamaso cuṇṇapiṇḍopi dantakaṭṭhampi dasikasuttampī”ti pāḷiyaṃ vuttaṃ. Cetāpitoti yācitvā gahito.",
  "tika-vin13t:2185": "394. Sammannitvāna pattagāhakaṃ saṅghassa pattantanti ya antimaṃ pattaṃ, taṃ tassa dāpayeti attho.",
  "tika-vin13t:2186_0": "395. (Kha) paridahitaṃ nissaggiyanti ettha pana ṭhatvā vassikasāṭikāya pariyesanakkhettaṃ",
  "tika-vin13t:2186_1": "karaṇakkhettaṃ nivāsanakkhettaṃ adhiṭṭhānakkhettanti catubbidhaṃ khettañca kucchisamayo",
  "tika-vin13t:2186_2": "piṭṭhisamayoti duvidho samayo ca veditabbo. Kathaṃ? Gimhānamāsesu pacchimamāsassa",
  "tika-vin13t:2186_3": "purimo aḍḍhamāso pariyesanakkhettaṃ, pacchimo karaṇakkhettañca nivāsanakkhettañca,",
  "tika-vin13t:2186_4": "pariyesitumpi vaṭṭati, adhiṭṭhātuṃ pana na vaṭṭati. Vassikā pana cattāro māsā pariyesanādīnaṃ",
  "tika-vin13t:2186_5": "catunnampi khettaṃ. Ete eva pañca māsā kucchisamayo nāma. Itare satta māsā piṭṭhisamayo,",
  "tika-vin13t:2186_6": "tattha satuppādakaraṇaṃ na vaṭṭati.",
  "tika-vin13t:2187_0": "(Ga) acchinnanti ettha “yo pana mama pattacīvarādīni vahanto mayā saddhiṃ carissatī”ti",
  "tika-vin13t:2187_1": "saññāya cīvaraṃ datvā puna sakasaññāya eva attano veyyāvaccaṃ akarontaṃ disvā acchindati,",
  "tika-vin13t:2187_2": "so imaṃ āpattiṃ āpajjati. Kevalaṃ pariccajitvā dinnaṃ gahetumeva na labhati.",
  "tika-vin13t:2188_0": "(Gha) suttaṃ viññāpetvāti ettha cīvarakārasamayādīsu cīvarasibbanādīnamatthāya suttaṃ",
  "tika-vin13t:2188_1": "viññāpetvāti attho. Aññathā suttaṃ viññāpetumeva na vaṭṭati. Viññattiyā eva laddhatantavāyehīti",
  "tika-vin13t:2188_2": "attho. Suttatantavāyānaṃ akappiyabhāve sati dīghato vidatthimatte, tiriyantato hatthamatte",
  "tika-vin13t:2188_3": "vīte nissaggiyaṃ, ekato akappiyapakkhe dukkaṭaṃ.",
  "tika-vin13t:2189": "(Ṅa) vikappaṃ āpannanti “idaṃ kho, āvuso, cīvaraṃ maṃ uddissa viyyati, āyatañca karotha vitthatañcā”tiādinā adhikaṃ vidhānaṃ āpannanti attho.",
  "tika-vin13t:2190": "(Ca) accekacīvaraṃ nāma senāya gantukāmādīhi dinnaṃ.",
  "tika-vin13t:2191_0": "(Cha) atirekachārattanti chadivasato atirekaṃ. “Atthatakathinānaṃ vo, bhikkhave,",
  "tika-vin13t:2191_1": "pañca kappissanti, anāmantacāro asamādānacāro gaṇabhojanaṃ yāvadatthacīvaraṃ yo ca",
  "tika-vin13t:2191_2": "tattha cīvaruppādo, so nesaṃ bhavissatī”ti vuttaānisaṃsesu cīvaramāse asamādānacāraṃ",
  "tika-vin13t:2191_3": "ṭhapetvā sesānisaṃsā labbhanti. Yadi asamādānacāro labbheyya, pāveyyakā bhikkhū vassaṃvutthā",
  "tika-vin13t:2191_4": "okapuṇṇehi cīvarehi na bhagavantaṃ upasaṅkameyyuṃ, yasmā taṃ na labhanti, tasmā cīvaramāsepi",
  "tika-vin13t:2191_5": "ticīvaraṃ ādāya eva bhagavantaṃ upasaṅkamiṃsu. Tasmā veditabbaṃ asamādānacāraparihāraṃ",
  "tika-vin13t:2191_6": "atthatakathinā eva labhanti, na itareti vadanti.",
  "tika-vin13t:2192_0": "397. (Kha) “ahaṃ, bhante, ekaṃ pāṭidesanīyāpattiṃ, dve, sambahulā pāṭidesanīyāpattiyo",
  "tika-vin13t:2192_1": "āpajji”nti imaṃ pana yesu potthakesu likhitaṃ, taṃ abhayagirivāsīnaṃ khuddasikkhāvasena",
  "tika-vin13t:2192_2": "dassitaṃ kira. Tattha “ahaṃ, āyasmā, sambahulā pāṭidesanīyā āpattiyo āpanno, tāyo",
  "tika-vin13t:2192_3": "paṭidesemi. Ahaṃ, āyasmā, ekaṃ pāṭidesanīyaṃ āpattiṃ āpanno, taṃ paṭidesemī”ti hi",
  "tika-vin13t:2192_4": "vuttaṃ. Amhākaṃ pana evaṃ desanāvidhānaṃ natthi. “Gārayhaṃ, āvuso, dhammaṃ āpajjiṃ",
  "tika-vin13t:2192_5": "asappāyaṃ pāṭidesanīyaṃ, taṃ paṭidesemī”ti vuttaṃ. Samantapāsādikāyaṃ “gārayhaṃ āvuso’tiādi",
  "tika-vin13t:2192_6": "paṭidesetabbākāradassana”nti vuttaṃ. Kaṅkhāvitaraṇiyampi “tassā desetabbākāro gārayhaṃ",
  "tika-vin13t:2192_7": "āvuso’tiādinā nayena sikkhāpade dassitoyevā”ti vuttattā pāṭhe āgatanayeneva desanāvidhānaṃ",
  "tika-vin13t:2192_8": "veditabbaṃ. Sace dve honti, “gārayhe, āvuso, dve dhamme āpajjiṃ asappāye pāṭidesanīye,",
  "tika-vin13t:2192_9": "te paṭidesemī”ti, “passatha, bhante, te dhamme”ti ca “gārayhe, āvuso, sambahule dhamme",
  "tika-vin13t:2192_10": "āpajjiṃ asappāye pāṭidesanīye, te paṭidesemī”ti, “passatha, bhante, te dhamme”ti",
  "tika-vin13t:2192_11": "ca evaṃ yathānurūpaṃ desanāvidhānaṃ veditabbaṃ. Sesaṃ vuttappakāramevāti.",
  "tika-vin13t:2193_0": "398. Adesanāgāminiyanti pārājikañca saṅghādisesañca na desayeti attho. Anāpattiñcāti",
  "tika-vin13t:2193_1": "anāpattiṃ eva “āpatti”nti na desaye. Lahukāpattimpi pubbe desitaṃ puna na desayeti",
  "tika-vin13t:2193_2": "sambandho, nānāsaṃvāsanissīmaṭṭhitānaṃ santike na desayeti attho. Catupañcahīti ettha",
  "tika-vin13t:2193_3": "samānavassikapavāraṇāyaṃ viya catūhi vā pañcahi vā ekato hutvā ekassa santike na",
  "tika-vin13t:2193_4": "desayeti attho. Dvinnaṃ vā tiṇṇaṃ vā vaṭṭati. Kathaṃ desetabbanti ce? Ekassa santike",
  "tika-vin13t:2193_5": "tīhipi ekato nisīditvā “ahaṃ, bhante, ekaṃ pācittiyāpattiṃ āpajjiṃ, taṃ tumhamūle",
  "tika-vin13t:2193_6": "paṭidesemī”ti evaṃ attanā āpannaāpattivasena vutte tena “passasi, āvuso, taṃ āpatti”nti",
  "tika-vin13t:2193_7": "evaṃ tikkhattuṃ vutte “āma, bhante, passāmī”ti vā “āmāvuso passāmī”ti vā vutte puna",
  "tika-vin13t:2193_8": "tena “āyatiṃ saṃvareyyāthā”ti vā “saṃvareyyāsī”ti vā vutte “sādhu suṭṭhu saṃvarissāmī”ti",
  "tika-vin13t:2193_9": "vattabbaṃ, evaṃ desetabbaṃ. Manasāti vacībhedaṃ akatvā kevalaṃ citteneva na desayeti",
  "tika-vin13t:2193_10": "attho. Apakatattānanti antimavatthuṃ ajjhāpannassa vā ukkhittakassa vā uposatho pavāraṇā",
  "tika-vin13t:2193_11": "vā ṭhapitā honti, tassa santike na desayeti attho. Nānekāti nānāpattiyo “ekā”ti vatvā",
  "tika-vin13t:2193_12": "na desayeti attho. Ekā pana “sambahulā”ti desitā hotīti. Desanāvinicchayo.",
  "tika-vin13t:2194": "Desanāniddesavaṇṇanā niṭṭhitā.",
  "tika-vin13t:2195": "43. Chandadānaniddesavaṇṇanā",
  "tika-vin13t:2196_0": "399. Kammappatte saṅghe samāgateti sambandho. Etena saṅghe asamāgate chandadānaṃ",
  "tika-vin13t:2196_1": "na ruhatīti dīpitaṃ hotīti vadanti. Etthāyaṃ vicāraṇā – pañcabhikkhuke vihāre ekassa",
  "tika-vin13t:2196_2": "chandapārisuddhiṃ āharitvā sesānaṃ uposathādikaraṇaṃ anuññātaṃ pāḷiyaṃ aṭṭhakathāyañca.",
  "tika-vin13t:2196_3": "Tesu eko chandadāyako, eko chandahārako, te muñcitvā na ettha sannipatito saṅgho",
  "tika-vin13t:2196_4": "tiṇṇaṃ samūhabhāvato, tasmā asamāgatepi dātuṃ vaṭṭati. Ārocentena pana samāgate eva",
  "tika-vin13t:2196_5": "ārocetabbaṃ. Idhāpi “hareyyā”ti vuttaṃ, na “deseyyā”ti. Tattha chandahārakena saddhiṃ",
  "tika-vin13t:2196_6": "kammappattānaṃ sannipāto veditabbo.",
  "tika-vin13t:2197": "400. Idāni chandadānavidhiṃ dassetuṃ “ekaṃ bhikkhu”ntiādimāha.",
  "tika-vin13t:2198_0": "401. (Ka) “chandaṃ dammī”ti ettakameva alaṃ, “hara, ārocehī”ti imehi kiṃpayojananti",
  "tika-vin13t:2198_1": "ce? Vuccate – “anujānāmi, bhikkhave, tadahuposathe pārisuddhiṃ dentena chandampidātuṃ,",
  "tika-vin13t:2198_2": "santi saṅghassa karaṇīya”nti vuttattā bhagavato āṇaṃ karontena “chandaṃ dammī”ti",
  "tika-vin13t:2198_3": "vuttaṃ. “Chandahārako ce, bhikkhave, dinne chande antarāmagge pakkamati, anāhaṭova",
  "tika-vin13t:2198_4": "hoti chando”ti vuttattā chandahārakassa aññassa apakkamanatthāya pārisuddhiṃ dentena",
  "tika-vin13t:2198_5": "“idaṃ karohi evā”ti āṇāpentena “chandaṃ me harā”ti vuttaṃ. “Chandahārako ce, bhikkhave,",
  "tika-vin13t:2198_6": "dinne chande saṅghappatto sañcicca nāroceti, āhaṭo hoti chando, chandahārakassa āpatti",
  "tika-vin13t:2198_7": "dukkaṭassā”ti vuttattā “yaditvaṃ sañcicca nārocessasi, āpattiṃ āpajjissasi, ārocehi",
  "tika-vin13t:2198_8": "evā”ti tassa ācikkhanto “ārocehī”ti āhāti evamettha imesaṃ padānaṃ sappayojanatā",
  "tika-vin13t:2198_9": "veditabbā. Evaṃ pārisuddhidānepīti.",
  "tika-vin13t:2199": "402. Sesakammanti yadi saṅgho uposathagge aññaṃ apalokanādikammaṃ karoti, taṃ kammaṃ vibādhati, vikopetīti attho.",
  "tika-vin13t:2200": "403. Dvayanti uposathañca sesakammañcāti attho. Nattanoti attano uposathaṃ na sampādeti.",
  "tika-vin13t:2201": "405. “Ekaṃsaṃ uttarāsaṅgaṃ karitvā ukkuṭikaṃ nisīditvā”tiādikaṃ sabbūpacāraṃ katvānāti attho.",
  "tika-vin13t:2202": "406. “Itthannāmena pavāraṇā dinnā”ti ārocetvā.",
  "tika-vin13t:2203": "408. Paṭijāneyya nāhaṭāti pāṭhe na āhaṭāti nāhaṭā, āhaṭā na hotīti attho. Tathā heyyāti vibbhamanādīni kareyyāti attho.",
  "tika-vin13t:2204": "409. Sutto vā nārocayeyya, āhaṭā hotīti sambandho. Anāpattivāti anāpatti eva. Chandadānavinicchayo.",
  "tika-vin13t:2205": "Chandadānaniddesavaṇṇanā niṭṭhitā.",
  "tika-vin13t:2206": "44. Uposathaniddesavaṇṇanā",
  "tika-vin13t:2207": "411. Suttuddeso saṅghasseva. Sesānanti dvinnaṃ tiṇṇaṃ vā.",
  "tika-vin13t:2208": "412. Pubbakaraṇe pubbakicce, pattakalle samāniteti sabbapaṭhamaṃ kattabbaṃ pubbakaraṇaṃ. Tadanantaraṃ kattabbaṃ pubbakiccaṃ nāma. Ettha –",
  "tika-vin13t:2209": "“Sammajjanī padīpo ca, udakaṃ āsanena ca;",
  "tika-vin13t:2210": "Uposathassa etāni, pubbakaraṇanti vuccati.",
  "tika-vin13t:2211": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin13t:2212": "Uposathassa etāni, pubbakiccanti vuccatī”ti –. ;",
  "tika-vin13t:2213": "Evaṃ aṭṭhakathāyaṃ vuttanayena pubbakaraṇañca pubbakiccañca veditabbaṃ.",
  "tika-vin13t:2214": "“Uposatho yāvatikā ca bhikkhū kammappattā,",
  "tika-vin13t:2215": "Sabhāgāpattiyo ca na vijjanti;",
  "tika-vin13t:2216": "Vajjanīyā ca puggalā tasmiṃ na honti,",
  "tika-vin13t:2217": "Pattakallanti vuccatī”ti –. ;",
  "tika-vin13t:2218_0": "Vuttavasena pattakalle samānite, pajjiteti attho. “Pañcime, bhikkhave, pātimokkhuddesā.",
  "tika-vin13t:2218_1": "Nidānaṃ uddisitvā avasesaṃ sutena sāvetabbaṃ, ayaṃ paṭhamo pātimokkhuddeso. Nidānaṃ",
  "tika-vin13t:2218_2": "uddisitvā cattāri pārājikāni uddisitvā avasesaṃ sutena sāvetabbaṃ, ayaṃ dutiyo pātimokkhuddeso.",
  "tika-vin13t:2218_3": "Nidānaṃ uddisitvā cattāri pārājikāni uddisitvā terasa saṅghādisese uddisitvā avasesaṃ",
  "tika-vin13t:2218_4": "sutena sāvetabbaṃ, ayaṃ tatiyo pātimokkhuddeso. Nidānaṃ uddisitvā cattāri pārājikāni",
  "tika-vin13t:2218_5": "uddisitvā terasa saṅghādisese uddisitvā dve aniyate uddisitvā avasesaṃ sutena sāvetabbaṃ,",
  "tika-vin13t:2218_6": "ayaṃ catuttho pātimokkhuddeso. Vitthāreneva pañcamo. Ime kho bhikkhave pañca pātimokkhuddesā”ti",
  "tika-vin13t:2218_7": "vuttattā so suttuddeso pañcadhā vibhāvitoti attho.",
  "tika-vin13t:2219_0": "413. Vināntarāyanti rājantarāyādidasavidhaṃ antarāyaṃ vinā saṅkhepenuddeso vinivārito",
  "tika-vin13t:2219_1": "paṭikkhittoti attho. Therovāti saṅghattherova. Etthāti pañcasu uddesesu. “Dvīsu vā",
  "tika-vin13t:2219_2": "tīsu vā visadesu therova issaro”ti aṭṭhakathāyaṃ vuttattā avattantepi antarāye saṃkhittena",
  "tika-vin13t:2219_3": "uddisituṃ vaṭṭatīti adhippāyo. Kattha vuttanti ce? “Yo tattha bhikkhu byatto paṭibalo,",
  "tika-vin13t:2219_4": "tassādheyya”nti vuttapāḷiyā aṭṭhakathāyaṃ “yo tattha bhikkhu byatto paṭibaloti ettha",
  "tika-vin13t:2219_5": "kiñcāpi daharassāpi byattassa pātimokkho anuññāto, atha kho ettha ayamadhippāyo –",
  "tika-vin13t:2219_6": "sace saṅghattherassa pañca vā cattāro vā tayo vā pātimokkhuddesā nāgacchanti, dve",
  "tika-vin13t:2219_7": "pana akhaṇḍā suvisadā vācuggatā honti, therāyattova pātimokkho. Sace pana ettakampi",
  "tika-vin13t:2219_8": "visadaṃ kātuṃ na sakkoti, byattassa bhikkhuno āyattova hotī”ti attho vutto. Pāḷiyampi",
  "tika-vin13t:2219_9": "vuttameva “tehi, bhikkhave, bhikkhūhi eko bhikkhu sāmantā āvāsā sajjukaṃ pāhetabbo",
  "tika-vin13t:2219_10": "‘gaccha, āvuso, saṃkhittena vā vitthārena vā pātimokkhaṃ pariyāpuṇitvā āgacchā”’ti.",
  "tika-vin13t:2220": "414. Uddisante vāti pātimokkhe uddisiyamāne samā vā thokatarā vā yadi āgaccheyyuṃ, uddiṭṭhaṃ suuddiṭṭhaṃ, tehi saddhiṃ nisīditvā avasesakaṃ sotabbanti attho.",
  "tika-vin13t:2221_0": "415. Uddiṭṭhamatte vā sakalāya vā ekaccāya vā parisāya vuṭṭhitāya samā vā thokatarā",
  "tika-vin13t:2221_1": "vā yadi āgaccheyyunti sambandho. Pārisuddhinti pārisuddhiuposathaṃ. Kareyyesanti",
  "tika-vin13t:2221_2": "kareyya esaṃ, etesaṃ santiketi attho. Bahukātha ceti atha bahukā ce, puna āgatā bahukā",
  "tika-vin13t:2221_3": "ceti attho,. “Uddissamāne, uddiṭṭhamatte ekaccāya vuṭṭhitāya sakalāya vuṭṭhitāyā”ti",
  "tika-vin13t:2221_4": "āgatesu sabbavikappesu pubbakiccaṃ katvā puna ādito paṭṭhāya pātimokkhaṃ uddiseti attho.",
  "tika-vin13t:2222_0": "416. Itarānanti āgantukānaṃ. Sacetaroti sace cātuddasikoti attho. Samānetarenuvattantūti",
  "tika-vin13t:2222_1": "samā vā ūnā vā itare āgantukā purimānaṃ āvāsikānaṃ anuvattantūti attho. Sacedhikāti",
  "tika-vin13t:2222_2": "āgantukā sace adhikā, purimā āvāsikā anuvattantūti attho. Sesepyayaṃ nayoti “āgantukānaṃ",
  "tika-vin13t:2222_3": "pannaraso hoti, āvāsikānaṃ cātuddaso”ti itarepi samathokā āgantukā āvāsikānaṃ anuvattantūtiādinā",
  "tika-vin13t:2222_4": "nayena vinicchayo veditabboti attho.",
  "tika-vin13t:2223": "417. Mūlaṭṭhāti āvāsikā. Samathokānaṃ āgantukānaṃ. Sāmaggiṃ dentu kāmatoti yadi icchanti, dentūti attho.",
  "tika-vin13t:2224": "418. No ce denti, āgantukehi bahi gantvāna uposatho kātabboti attho. Anicchāya sāmaggī deyyāti sambandho.",
  "tika-vin13t:2225_0": "419. “Na bhikkhave pātimokkhuddesakena sañcicca na sāvetabbaṃ. Yo na sāveyya, āpatti",
  "tika-vin13t:2225_1": "dukkaṭassā”tivuttattā “sāveyya sutta”nti vuttaṃ. “Anujānāmi, bhikkhave, pātimokkhuddesakena",
  "tika-vin13t:2225_2": "vāyamituṃ kathaṃ sāveyyanti, vāyamantassa anāpattī”ti vuttattā “sañcicca assāventassa dukkaṭa”nti vuttaṃ.",
  "tika-vin13t:2226": "420. Tathāti dukkaṭanti attho. Kalloti agilāno. Pesitoti āṇatto. “Na bhikkhave therena āṇattena agilānena na sammajjitabbaṃ. Yo na sammajjeyya, āpatti dukkaṭassā”tiādi vuttaṃ.",
  "tika-vin13t:2227_0": "421-3. Idāni pārisuddhiuposathaṃ dassetuṃ “sammajjitvā”tiādi vuttaṃ. Añjaliṃ paggayhāti",
  "tika-vin13t:2227_1": "sambandho. Teti avasesā dve evaṃ samudīriyā vattabbāti attho. Ekaṃsaṃ uttarāsaṅgādikaraṇavasena",
  "tika-vin13t:2227_2": "samattapubbārambhena te dve bhikkhū navena evamīriyā vattabbāti attho.",
  "tika-vin13t:2228": "424-5. Idāni dvīhi kattabbaṃ dassetuṃ “dvīsu therenā”ti vuttaṃ.",
  "tika-vin13t:2229_0": "426. Ettāvatā “anujānāmi, bhikkhave, catunnaṃ pātimokkhaṃ uddisitu”nti ca “anujānāmi,",
  "tika-vin13t:2229_1": "bhikkhave, tiṇṇaṃ pārisuddhiuposathaṃ kātu”nti ca “anujānāmi, bhikkhave, dvinnaṃ",
  "tika-vin13t:2229_2": "pārisuddhiuposathaṃ kātu”nti ca vuttaṃ saṅghuposathañca pārisuddhiuposathañca dassetvā",
  "tika-vin13t:2229_3": "idāni yattha eko bhikkhu viharati, tassa anuññātaṃ adhiṭṭhānuposathaṃ dassetuṃ “pubbakicca”ntiādimāha.",
  "tika-vin13t:2229_4": "Ettha ca pubbakiccaṃ nāma sammajjanādikaṃyeva.",
  "tika-vin13t:2230": "427. Saṅghuposathapārisuddhiuposathaadhiṭṭhānauposathānaṃ vasena taṃ taṃ uposathaṃ yadi kayirunti sambandho.",
  "tika-vin13t:2231_0": "428. Vagge ca samagge ca “vaggo”ti saññino ca “vaggo nu kho, samaggo nu kho”ti evaṃ",
  "tika-vin13t:2231_1": "vimatissa ca dukkaṭaṃ, “nassantete vinassantete, ko tehi attho”ti evaṃ anāgatānaṃ",
  "tika-vin13t:2231_2": "bhikkhūnaṃ atthibhāvaṃ ñatvā bhedādhippāyena uposathaṃ karoto thullaccayaṃ hotīti",
  "tika-vin13t:2231_3": "attho. Tadubhayepi “samaggo”ti saññino anāpatti.",
  "tika-vin13t:2232_0": "429-430. Sesasahadhammikā nāma bhikkhuṃ ṭhapetvā avasesā cattāro. Abhabbassāti ettha",
  "tika-vin13t:2232_1": "paṇḍakatheyyasaṃvāsaka titthiyapakkantaka tiracchānagata mātughātaka pitughātaka",
  "tika-vin13t:2232_2": "arahantaghātaka bhikkhunidūsaka saṅghabhedaka lohituppādakaubhatobyañjanakā abhabbā",
  "tika-vin13t:2232_3": "gahitā. Ettha pana nāgamāṇavakādayo tiracchānagatapakkhikāti veditabbā. Etesaṃ nisinnaparisāyañca",
  "tika-vin13t:2232_4": "pātimokkhaṃ na uddiseti sambandho.",
  "tika-vin13t:2233_0": "Tathāti yo pana saṅgho sabhāgāpattiko, sopi na uddise, parivutthena chandenapi na",
  "tika-vin13t:2233_1": "uddiseti attho. Ettha pana catubbidhaṃ pārivāsiyaṃ parisapārivāsiyaṃ rattipārivāsiyaṃ",
  "tika-vin13t:2233_2": "chandapārivāsiyaṃ ajjhāsayapārivāsiyanti.",
  "tika-vin13t:2234_0": "Ettha pana bhikkhū kenacideva karaṇīyena sannipatitā meghādīhi upaddutā “anokāsā",
  "tika-vin13t:2234_1": "mayaṃ, aññatra gacchāmā”ti chandaṃ avissajjetvāva uṭṭhahanti. Idaṃ parisapārivāsiyaṃ.",
  "tika-vin13t:2234_2": "Kiñcāpi parisapārivāsiyaṃ, chandassa pana avissaṭṭhattā kammaṃ kātuṃ vaṭṭati.",
  "tika-vin13t:2235_0": "Punapi bhikkhūnaṃ “uposathādīni karissāmā”ti rattiṃ sannipatitvā dhammaṃ suṇantānaṃyeva",
  "tika-vin13t:2235_1": "aruṇo uggacchati. Sace “cātuddasikaṃ karissāmā”ti nisinnā, “pannaraso”ti kātuṃ vaṭṭati.",
  "tika-vin13t:2235_2": "Sace pannarasikaṃ kātuṃ nisinnā, pāṭipade anuposathe uposathaṃ kātuṃ na vaṭṭati,",
  "tika-vin13t:2235_3": "aññaṃ pana saṅghakiccaṃ kātuṃ vaṭṭati. Idaṃ rattipārivāsiyaṃ nāma.",
  "tika-vin13t:2236_0": "Puna bhikkhū “yaṃkiñcideva abbhānādikammaṃ karissāmā”ti sannipatitā honti, tatreko",
  "tika-vin13t:2236_1": "nakkhattapāṭhako evaṃ vadati “ajja nakkhattaṃ dāruṇa”nti, te tassa vacanena chandaṃ",
  "tika-vin13t:2236_2": "vissajjetvā tattheva nisinnā honti. Athañño āgantvā “kiṃ nakkhattena, karothā”ti",
  "tika-vin13t:2236_3": "vadati. Idaṃ chandapārivāsiyañceva ajjhāsayapārivāsiyañca. Tasmiṃ pārivāsiye puna",
  "tika-vin13t:2236_4": "chandapārisuddhiṃ anānetvā kammaṃ kātuṃ na vaṭṭati. Idaṃ sandhāya “chandena parivutthenā”ti vuttaṃ.",
  "tika-vin13t:2237_0": "431. Āpannamāpattiṃ adesayitvāna vā “ahaṃ, āvuso, itthannāmāya āpattiyā vematiko,",
  "tika-vin13t:2237_1": "yadā nibbematiko bhavissāmi, taṃ āpattiṃ paṭikarissāmī”ti vatvā vimatiṃ anāvikatvāna",
  "tika-vin13t:2237_2": "vā “na ca bhikkhave anuposathe uposatho kātabbo aññatra saṅghasāmaggiyā”ti vuttattā",
  "tika-vin13t:2237_3": "anuposathepi vā kātuṃ na ca kappatīti attho.",
  "tika-vin13t:2238_0": "432. “Na ca bhikkhave tadahuposathe sabhikkhukā āvāsā abhikkhuko āvāso vā anāvāso",
  "tika-vin13t:2238_1": "vā gantabbo aññatra saṅghena aññatra antarāyā”ti vuttattā “aṭṭhitoposathāvāsā”ti",
  "tika-vin13t:2238_2": "vuttaṃ. Na vaje na gacche. Adhiṭṭhātuṃ sīmameva vāti sace vihāre uposathaṃ karonti,",
  "tika-vin13t:2238_3": "uposathādhiṭṭhānatthaṃ sīmāpi nadīpi na gantabbā. Sace panettha koci bhikkhu hoti,",
  "tika-vin13t:2238_4": "tassa santikaṃ gantuṃ vaṭṭati. Vissaṭṭhauposathāpi āvāsā gantuṃ vaṭṭati, evaṃ gato",
  "tika-vin13t:2238_5": "adhiṭṭhātumpi labhatīti. Uposathavinicchayo.",
  "tika-vin13t:2239": "Uposathaniddesavaṇṇanā niṭṭhitā.",
  "tika-vin13t:2240": "45. Pavāraṇāniddesavaṇṇanā",
  "tika-vin13t:2241": "433. “Anujānāmi, bhikkhave, pañcannaṃ saṅghe pavāretu”nti vuttattā “sesā saṅghappavāraṇā”ti vuttā.",
  "tika-vin13t:2242": "434. Ajja pavāraṇāti ettha pana cātuddasikāya pavāraṇāya “ajja pavāraṇā cātuddasī”ti pubbakiccaṃ kātabbaṃ, pannarasiyaṃ “ajja pavāraṇā pannarasī”ti.",
  "tika-vin13t:2243_0": "437. Theresu ukkuṭikaṃ nisajja pavārentesu sayaṃ pana navo yāva pavāreti, tāva ukkuṭikova",
  "tika-vin13t:2243_1": "acchatūti attho. “Na bhikkhave theresu ukkuṭikaṃ nisinnesu pavārayamānesu āsanesu",
  "tika-vin13t:2243_2": "acchitabbaṃ. Yo accheyya, āpatti dukkaṭassa. Anujānāmi, bhikkhave, tadamantarā ukkuṭikaṃ",
  "tika-vin13t:2243_3": "nisīdituṃ, yāva pavāreti, pavāretvā āsane nisīditu”nti hi vuttaṃ.",
  "tika-vin13t:2244_0": "440-2. Evaṃ tevācikappavāraṇaṃ dassetvā idāni dvevācikaekavācikasamānavassikappavāraṇāsu",
  "tika-vin13t:2244_1": "kattabbaṃ dassetuṃ “dānenā”tiādimāha. Tattha dānenāti dānena vā. Dhammasākacchāti",
  "tika-vin13t:2244_2": "iminā dhammakathāsuttasaṅgāyanāvinayavinicchayādayo gahitā. Dānena vā dhammasākacchāya",
  "tika-vin13t:2244_3": "vā kalahena vā rattiyā khepitabhāvato tevācikāya okāse asati dasavidhe vā antarāye",
  "tika-vin13t:2244_4": "anurūpato uttiṃ ṭhapetvā pavāreyyāti sambandho.",
  "tika-vin13t:2245_0": "Idāni yathānurūpato ñatti ṭhapitā, taṃ dassetuṃ “suṇātu me”tiādimāha. Yathāṭhapitañattiyāti",
  "tika-vin13t:2245_1": "ettha sabbasaṅgāhikāceñattiṭhapitā, tevācikadvevācikaekavācikānaṃ vasena pavāretabbaṃ,",
  "tika-vin13t:2245_2": "samānavassikappavāraṇāva ekā na vaṭṭati. Sace “saṅgho tevācikaṃ pavāreyyā”ti ṭhapitā,",
  "tika-vin13t:2245_3": "tevācikā eva vaṭṭati, dvevācikādayo na vaṭṭanti. “Dvevācikaṃ pavāreyyā”ti vutte dvevācikañca",
  "tika-vin13t:2245_4": "tevācikañca vaṭṭati, ekavācikasamānavassikā na vaṭṭanti. “Ekavācikaṃ pavāreyyā”ti",
  "tika-vin13t:2245_5": "vutte pana samānavassikaṃ ṭhapetvā sesā vaṭṭanti. “Samānavassika”nti pana vutte sabbaṃ",
  "tika-vin13t:2245_6": "vaṭṭatīti. Ādike cettha āhareti ettha pavāraṇāyapi pubbe uposathe vutte “yadi samā",
  "tika-vin13t:2245_7": "āgaccheyyu”ntiādike vāre āhareti attho.",
  "tika-vin13t:2246": "443. Idāni vattabbaṃ sandhāya “eva”nti vuttaṃ. Tivaggo ca catuvaggo ca ticatuvaggo.",
  "tika-vin13t:2247_0": "450. “Na bhikkhave sāpattikena pavāretabbaṃ. Yo pavāreyya, āpatti dukkaṭassā”ti vuttattā",
  "tika-vin13t:2247_1": "sāpattikenapi vematikenapi pavāriyamāne āpattiṃ sarantenapi uposathe vuttanayena",
  "tika-vin13t:2247_2": "paṭipajjitabbaṃ. “Vagge samagge vaggoti-saññino vimatissa vā”tiādigāthāto paṭṭhāya",
  "tika-vin13t:2247_3": "yāva “antarāyaṃ va saṅghaṃ vā-dhiṭṭhātuṃ sīmameva vā”ti avasānagāthā, tāva sesā uposathe",
  "tika-vin13t:2247_4": "vuttā gāthāyoti adhippetā.",
  "tika-vin13t:2248": "451. Pavārite cāti paṭhamapavāraṇāya saṅghamhi pavāriteti adhippāyo. Ettha avutthoti pacchimikāya upagato apariniṭṭhitattā “avuttho”ti vuccati.",
  "tika-vin13t:2249": "452. Cātumāsinīti kattikapuṇṇamī. Ettha vutthavassā nāma pacchimikāya upagatā. Pavāraṇāvinicchayo.",
  "tika-vin13t:2250": "Pavāraṇāniddesavaṇṇanā niṭṭhitā.",
  "tika-vin13t:2251": "46. Saṃvaraniddesavaṇṇanā",
  "tika-vin13t:2252_0": "453. Cakkhusotādibhedehīti cakkhusotaghānajivhākāyamanasaṅkhātehi chahi indriyehīti",
  "tika-vin13t:2252_1": "attho. Rūpasaddādigocareti rūpasaddagandharasaphoṭṭhabbadhammasaṅkhātesu chasu gocaresūti",
  "tika-vin13t:2252_2": "attho. Ettha pana hatthapādahasitakathitavilokitādibhedaṃ subhākāraṃ gahetvā ayoniso",
  "tika-vin13t:2252_3": "manasi karontassa abhijjhā uppajjati. “Anatthaṃ me acari, carati, carissatī”tiādinā",
  "tika-vin13t:2252_4": "nayena paṭighanimittaṃ gahetvā ayoniso manasi karontassa byāpādo uppajjati. Ettha",
  "tika-vin13t:2252_5": "pana itthipurisanimittaṃ vā subhanimittādikaṃ kilesavatthubhūtaṃ nimittaṃ aggaṇhitvā",
  "tika-vin13t:2252_6": "diṭṭhe diṭṭhamattādinā paṭipajjitvā asubhanimitte yoniso manasikāraṃ bahulīkarontassa",
  "tika-vin13t:2252_7": "abhijjhāya pahānaṃ hoti. “Anatthaṃ me acari, taṃ kutettha labbhā”tiādinā vā mettābhāvanādivasena",
  "tika-vin13t:2252_8": "vā yoniso manasi karontassa byāpādappahānaṃ hoti. Evamidaṃ saṅkhepato rūpādīsu kilesānubandhanimittādiggāhaparivajjanalakkhaṇaṃ",
  "tika-vin13t:2252_9": "indriyasaṃvarasīlanti veditabbaṃ.",
  "tika-vin13t:2253": "454.",
  "tika-vin13t:2254": "Niggaṇheyyāti nivāreyya;",
  "tika-vin13t:2255": "“Yāni sotāni lokasmiṃ; (Ajitāti bhagavā,)",
  "tika-vin13t:2256": "Sati tesaṃ nivāraṇaṃ;",
  "tika-vin13t:2257": "Sotānaṃ saṃvaraṃ brūmi;",
  "tika-vin13t:2258": "Paññāyete pidhiyyare”ti –. ;",
  "tika-vin13t:2259": "Vuttattā “satimā sampajāno vā”ti vuttaṃ. Ettha pana catubbidhaṃ sampajaññaṃ sātthakasappāyagocaraasammohavasena. Saṃvaravinicchayo.",
  "tika-vin13t:2260": "Saṃvaraniddesavaṇṇanā niṭṭhitā.",
  "tika-vin13t:2261": "47. Suddhiniddesavaṇṇanā",
  "tika-vin13t:2262_0": "455. Desanā saṃvaro eṭṭhi, paccavekkhaṇa bhedatoti desanāsuddhi saṃvarasuddhi pariyeṭṭhisuddhi",
  "tika-vin13t:2262_1": "paccavekkhaṇasuddhīti evaṃ catubbidhā suddhīti attho. Idāni tāhi suddhīhi visujjhanake",
  "tika-vin13t:2262_2": "dassetuṃ “pātimokkhasaṃvarasammata”ntiādimāha.",
  "tika-vin13t:2263": "456. “Puna evaṃ na karissa”nti cittādhiṭṭhānasaṃvarā yasmā sujjhati indriyasaṃvaro, tasmā indriyasaṃvaro “saṃvarasuddhī”ti vuttoti sambandho.",
  "tika-vin13t:2264": "457. Pahāyānesananti anesanaṃ pahāya dhammena uppādentassa paccayeti pāṭhaseso.",
  "tika-vin13t:2265_0": "458. “Paṭisaṅkhā yoniso cīvaraṃ paṭisevāmi…pe… uppannānaṃ veyyābādhikānaṃ…pe… paramatāyā”ti",
  "tika-vin13t:2265_1": "ca evaṃ catūsupi paccayesu yathāvuttapaccavekkhaṇasujjhanāti attho. Ettha pana duvidhaṃ",
  "tika-vin13t:2265_2": "paccavekkhaṇaṃ paṭilābhakāle ca paribhogakāle ca. Paṭilābhakāle hi dhātuvasena vā",
  "tika-vin13t:2265_3": "paṭikkūlavasena vā paccavekkhitvā ṭhapitacīvarādīni tato uttari paribhuñjantassa",
  "tika-vin13t:2265_4": "anavajjova paribhogo, paribhogakālepi. Suddhivinicchayo.",
  "tika-vin13t:2266": "Suddhiniddesavaṇṇanā niṭṭhitā.",
  "tika-vin13t:2267": "48. Santosaniddesavaṇṇanā",
  "tika-vin13t:2268_0": "459. “Cattārimāni, bhikkhave, appāni ceva sulabhāni ca, tāni ca anavajjāni. Katamāni",
  "tika-vin13t:2268_1": "cattāri? Paṃsukūlaṃ, bhikkhave, cīvarānaṃ appañca sulabhañca, tañca anavajjaṃ. Piṇḍiyālopo,",
  "tika-vin13t:2268_2": "bhikkhave, bhojanānaṃ appañca sulabhañca, tañca anavajjaṃ. Rukkhamūlaṃ, bhikkhave,",
  "tika-vin13t:2268_3": "senāsanānaṃ appañca sulabhañca, tañca anavajjaṃ. Pūtimuttabhesajjaṃ, bhikkhave, bhesajjānaṃ",
  "tika-vin13t:2268_4": "appañca sulabhañca, tañca anavajjaṃ. Imāni kho, bhikkhave, cattāri appāni ceva sulabhāni",
  "tika-vin13t:2268_5": "ca, tāni ca anavajjānī”ti vacanato “appenā”tiādi vuttaṃ.",
  "tika-vin13t:2269_0": "Santuṭṭhoti ettha yathālābhayathābalayathāsāruppasantosānaṃ vasena ekekasmiṃ paccaye",
  "tika-vin13t:2269_1": "tayo tayo katvā catūsu paccayesu dvādasa santosā honti. Mattaññūti ettha cattāro",
  "tika-vin13t:2269_2": "mattā pariyesanamattā paṭiggahaṇamattā paribhogamattā vissajjanamattāti. Itarītarena",
  "tika-vin13t:2269_3": "yāpento subharo nāma. Santosavinicchayo.",
  "tika-vin13t:2270": "Santosaniddesavaṇṇanā niṭṭhitā.",
  "tika-vin13t:2271": "49. Caturārakkhaniddesavaṇṇanā",
  "tika-vin13t:2272_0": "461-2. Asubhanti asubhabhāvanā. Ime cattāro caturārakkhā nāmāti adhippāyo. Idāni",
  "tika-vin13t:2272_1": "te dassetuṃ “ārakattādinā”tiādimāha. Ārakattādināti ettha ārakattā, arīnaṃ arānañca",
  "tika-vin13t:2272_2": "hatattā, paccayādīnaṃ arahattā, pāpakaraṇe rahābhāvāti imehi tāva catūhi kāraṇehi",
  "tika-vin13t:2272_3": "so bhagavā arahanti anussaritabboti attho. Vuttañhetaṃ –",
  "tika-vin13t:2273": "“Ārakattā hatattā ca, kilesārīna so muni;",
  "tika-vin13t:2274": "Hatasaṃsāracakkāro, paccayādīna cāraho;",
  "tika-vin13t:2275": "Na raho karoti pāpāni, arahaṃ tena vuccatī”ti. ;",
  "tika-vin13t:2276": "Bhagavā pana sabbakilesehi suvidūravidūre ṭhito maggena savāsanakilesānaṃ hatattā, tasmā “ārakattā araha”nti vutto. Vuttañhetaṃ –",
  "tika-vin13t:2277": "“So tato ārakā nāma;",
  "tika-vin13t:2278": "Yassa yenāsamaṅgitā;",
  "tika-vin13t:2279": "Asamaṅgī ca dosehi,",
  "tika-vin13t:2280": "Nātho tenārahaṃ mato”ti. ;",
  "tika-vin13t:2281": "Bhagavatā pana sabbakilesārayo hatā, tasmā “arīnaṃ hatattāpi araha”nti vutto. Vuttañhetaṃ –",
  "tika-vin13t:2282": "“Yasmā rāgādisaṅkhātā, sabbepi arayo hatā;",
  "tika-vin13t:2283": "Paññāsatthena nāthena, tasmāpi arahaṃ mato”ti. ;",
  "tika-vin13t:2284_0": "Yaṃ panetaṃ avijjābhavataṇhāmayanābhipuññābhisaṅkhāraapuññābhisaṅkhāraāneñjābhisaṅkhārāraṃ",
  "tika-vin13t:2284_1": "jarāmaraṇanemi “āsavasamudayā avijjāsamudayo”ti vacanato āsavasamudayamayena akkhena",
  "tika-vin13t:2284_2": "vijjhitvā tibhavarathe yojitaṃ anādikālappavattaṃ saṃsāracakkaṃ, tassa bhagavato",
  "tika-vin13t:2284_3": "bodhirukkhamūle sammappadhānavīriyapādehi catupārisuddhisīlapathaviyaṃ patiṭṭhāya",
  "tika-vin13t:2284_4": "saddhāhatthena kammakkhayakarañāṇapharasuṃ gahetvā sabbe arā hatā. Tasmā “arānaṃ",
  "tika-vin13t:2284_5": "hatattā araha”nti vutto. Vuttañhetaṃ –",
  "tika-vin13t:2285": "“Arā saṃsāracakkassa, hatā ñāṇāsinā yato;",
  "tika-vin13t:2286": "Lokanāthena tenesa, arahanti pavuccatī”ti. ;",
  "tika-vin13t:2287": "Aggadakkhiṇeyyattā cīvarādīnaṃ paccayānaṃ uttamapūjāya ca yutto bhagavā, tasmā “paccayādīnaṃ arahattā ca araha”nti vuccati. Vuttañhetaṃ –",
  "tika-vin13t:2288": "“Pūjāvisesaṃ saha paccayehi,",
  "tika-vin13t:2289": "Yasmā ayaṃ arahati lokanātho;",
  "tika-vin13t:2290": "Atthānurūpaṃ arahanti loke,",
  "tika-vin13t:2291": "Tasmā jino arahati nāmameta”nti. ;",
  "tika-vin13t:2292": "Yathā loke keci paṇḍitamānino asilokabhayena raho pāpāni karonti, tathā bhagavā kadācipi na karoti, tasmā “pāpakaraṇe rahābhāvā ca araha”nti vuccati. Vuttañhetaṃ –",
  "tika-vin13t:2293": "“Yasmā natthi raho nāma, pāpakammesu tādino;",
  "tika-vin13t:2294": "Rahābhāvena tenesa, arahaṃ iti vissuto”ti. –",
  "tika-vin13t:2295": "Evaṃ ārakattādinā arahanti bhāvetabbaṃ.",
  "tika-vin13t:2296_0": "Sammā sāmañca sabbadhammānaṃ buddhattā pana sammāsambuddho. Sammāti ñāyeneva, abhiññeyye",
  "tika-vin13t:2296_1": "dhamme abhiññeyyato pariññeyye dhamme pariññeyyato pahātabbe dhamme pahātabbato sacchikātabbe",
  "tika-vin13t:2296_2": "dhamme sacchikātabbato bhāvetabbe dhamme bhāvetabbato evāti attho. Sāmañcāti attanāva. Vuttañhetaṃ –",
  "tika-vin13t:2297": "“Abhiññeyyaṃ abhiññātaṃ, bhāvetabbañca bhāvitaṃ;",
  "tika-vin13t:2298": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "tika-vin13t:2299_0": "“Itipi so bhagavā arahaṃ sammāsambuddho vijjācaraṇasampanno sugato lokavidū anuttaro",
  "tika-vin13t:2299_1": "purisadammasārathi satthādevamanussānaṃ buddho bhagavā”ti evaṃ vutte navabhede bhagavato",
  "tika-vin13t:2299_2": "guṇe yā punappunaṃ uppajjanato satiyeva anussati, pavattitabbaṭṭhānamhiyeva vā pavattattā",
  "tika-vin13t:2299_3": "saddhāpabbajitassa kulaputtassa anurūpā satīti anussati, buddhaṃ ārabbha uppannā",
  "tika-vin13t:2299_4": "anussati buddhānussati, yā evaṃ navavidhena pavattā sati, sā buddhānussati nāmāti",
  "tika-vin13t:2299_5": "attho. Sabbākārena pana ācariyena buddhaghosena buddhānussati visuddhimagge vuttā,",
  "tika-vin13t:2299_6": "atthikena pana tato paccāsīsitabbā.",
  "tika-vin13t:2300_0": "463-4. Caturārakkhāya sāyaṃpātaṃ bhāvetabbattā mettābhāvanaṃ dassentena therena sabbatthakakammaṭṭhānabhāvanāvasena",
  "tika-vin13t:2300_1": "dassitāti veditabbā. Itarathā “attānaṃ upamaṃ katvā, na haneyya na ghātaye”ti vacanato",
  "tika-vin13t:2300_2": "sabbapaṭhamaṃ “ahaṃ sukhito homi, avero”tiādinā nayena bhāvetvāva attani cittaṃ niparibandhamānaṃ",
  "tika-vin13t:2300_3": "katvā pacchā ācariyupajjhāyādīsu kamena bhāvetabbā. Attani pana appanā na hoti. Gocaragāmamhi",
  "tika-vin13t:2300_4": "issare janeti sambandho. Tatthāti gocaragāme. Sīmaṭṭhasaṅghato paṭṭhāya paricchijja",
  "tika-vin13t:2300_5": "paricchijjāti attho. Evaṃ mettaṃ bhāvento bhikkhusaṅghe mettāya sahavāsīnaṃ muducittaṃ",
  "tika-vin13t:2300_6": "janeti, athassa sukhasaṃvāsatā hoti. Sīmaṭṭhakadevatāsu mettāya mudukatacittāhi devatāhi",
  "tika-vin13t:2300_7": "dhammikāya rakkhāya susaṃvihitarakkho hoti. Gocaragāmamhi issarajane mettāya mudukatacittasantānehi",
  "tika-vin13t:2300_8": "issarehi dhammikāya rakkhāya surakkhitaparikkhāro hoti. Tattha manusse mettāya pasāditacittehi",
  "tika-vin13t:2300_9": "tehi aparibhūto hutvā vicarati. Sabbasattesu mettāya sabbattha appaṭihatacāro hoti.",
  "tika-vin13t:2301_0": "465-6. Vaṇṇato ca saṇṭhānato ca okāsato ca disato ca paricchedato ca kesādikoṭṭhāse",
  "tika-vin13t:2301_1": "vavatthapetvāti sambandho. Ettha vaṇṇatoti kesādīnaṃ vaṇṇato. Saṇṭhānatoti tesaṃyeva",
  "tika-vin13t:2301_2": "saṇṭhānato. Okāsatoti “ayaṃ koṭṭhāso imasmiṃ nāma okāse patiṭṭhito”ti evaṃ tassa",
  "tika-vin13t:2301_3": "tassa okāsato. Disatoti imasmiṃ sarīre nābhito uddhaṃ uparimā disā, adho heṭṭhimā",
  "tika-vin13t:2301_4": "disā, tasmā “ayaṃ koṭṭhāso imissā nāma disāyā”ti disā vavatthapetabbā. Paricchedatoti",
  "tika-vin13t:2301_5": "sabhāgaparicchedato visabhāgaparicchedatoti dve paricchedā. Tattha “ayaṃ koṭṭhāso",
  "tika-vin13t:2301_6": "heṭṭhā ca upari ca tiriyañca iminā nāma paricchedo”ti evaṃ sabhāgaparicchedo veditabbo.",
  "tika-vin13t:2301_7": "“Kesā na lomā, lomā na kesā”ti evaṃ amissakavasena visabhāgaparicchedo.",
  "tika-vin13t:2302_0": "Evaṃ pañcahi ākārehi vavatthānākāraṃ dassetvā idāni manasi karontena evaṃ manasi",
  "tika-vin13t:2302_1": "kātabbanti taṃ dassetuṃ “anupubbato”tiādimāha. Tattha anupubbatoti sajjhāyakaraṇakālato",
  "tika-vin13t:2302_2": "paṭṭhāya “kesā nakhā”ti evaṃ ekantarikāya vā “lomā kesā”ti evaṃ uppaṭipāṭiyā vā na",
  "tika-vin13t:2302_3": "manasi kātabbaṃ, atha kho “kesā lomā”tiādinā nayena anupaṭipāṭiyā manasi kātabbaṃ,",
  "tika-vin13t:2302_4": "anupaṭipāṭiyā manasi karontenāpi nātisīghaṃ nātisaṇikaṃ manasi kātabbaṃ, bahiddhā",
  "tika-vin13t:2302_5": "puthuttārammaṇe cetaso vikkhepo paṭibāhitabbo. “Paṇṇattiṃ samatikkamma, muñcantassānupubbato”ti",
  "tika-vin13t:2302_6": "pāṭho gahetabbo. Evañhi sati bhāvanākkamena attho suviññeyyo hoti. “Kesā lomā”tiādipaññattiṃ",
  "tika-vin13t:2302_7": "amanasikatvā paṭikkūlabhāvena evaṃ cittaṃ ṭhapetabbaṃ. Muñcantassānupubbatoti yo",
  "tika-vin13t:2302_8": "yo koṭṭhāso āpāthaṃ nāgacchati, taṃ taṃ anupubbato muñcantassāti attho.",
  "tika-vin13t:2303_0": "467. Idāni yathā paṭikkūlamanasikāro kātabbo, taṃ dassetuṃ “vaṇṇaāsayasaṇṭhānā”tiādimāha.",
  "tika-vin13t:2303_1": "Etehi vaṇṇādīhi koṭṭhāsehi paṭikkūlāti bhāvanāti sambandho. Ettha kesā tāva vaṇṇatopi",
  "tika-vin13t:2303_2": "paṭikkūlā. Tathā hi yāgubhattādīsu kesavaṇṇaṃ kiñci disvā jigucchanti. Saṇṭhānatopi",
  "tika-vin13t:2303_3": "paṭikkūlā. Tathā hi rattiṃ bhuñjantā kesasaṇṭhānaṃ makacivākādikaṃ chupitvā jigucchanti.",
  "tika-vin13t:2303_4": "Telamakkhanādivirahitānañca aggimhi pakkhittānañca gandho ativiya paṭikkūloti gandhatopi",
  "tika-vin13t:2303_5": "paṭikkūlā. Asuciṭṭhāne jātasūpeyyapaṇṇaṃ viya pubbalohitamuttakarīsapittasemhādinissandena",
  "tika-vin13t:2303_6": "jātattā āsayatopi paṭikkūlā. Gūtharāsimhi uṭṭhitakaṇṇikaṃ viya ekatiṃsakoṭṭhāsarāsimhi",
  "tika-vin13t:2303_7": "jātattā okāsatopi paṭikkūlā. Uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ",
  "tika-vin13t:2303_8": "vikkhittakaṃ hatavikkhittakaṃ lohitakaṃ puḷavakaṃ aṭṭhikanti imesu uddhumātakādīsu",
  "tika-vin13t:2303_9": "vatthūsu asubhākāraṃ gahetvā pavattā bhāvanā vā asubhaṃ nāmāti attho.",
  "tika-vin13t:2304_0": "468. Yaṃ panetaṃ arahantānaṃ vaṭṭadukkhasamucchedasaṅkhātaṃ samucchedamaraṇaṃ, saṅkhārānaṃ",
  "tika-vin13t:2304_1": "khaṇabhaṅgasaṅkhātaṃ khaṇikamaraṇaṃ, “rukkho mato, lohaṃ mata”ntiādi sammutimaraṇañca,",
  "tika-vin13t:2304_2": "na taṃ idha adhippetaṃ. Idha pana maraṇanti ekabhavapariyāpannassa jīvitindriyassa",
  "tika-vin13t:2304_3": "upacchedo adhippeto. Tampi kālamaraṇaṃ akālamaraṇanti duvidhaṃ hoti. Tattha kālamaraṇaṃ",
  "tika-vin13t:2304_4": "puññakkhayena vā āyukkhayena vā ubhayakkhayena vā hoti, akālamaraṇaṃ upapīḷakaupacchedakakammavasena.",
  "tika-vin13t:2304_5": "“Maraṇaṃ me bhavissatī”ti vā “jīvitaṃ ucchijjissatī”ti vā “maraṇaṃ maraṇa”nti vā",
  "tika-vin13t:2304_6": "yoniso bhāvayitvānāti sambandho.",
  "tika-vin13t:2305_0": "469-70. Yassa pana ettāvatā upacārajjhānaṃ na uppajjati, tena vadhakapaccupaṭṭhānato",
  "tika-vin13t:2305_1": "sampattivipattito upasaṃharaṇato kāyabahusādhāraṇato āyudubbalato animittato addhānaparicchedato",
  "tika-vin13t:2305_2": "khaṇaparittatoti imehi aṭṭhahi ākārehi maraṇaṃ anussaritabbaṃ, idāni te dassetuṃ",
  "tika-vin13t:2305_3": "“vadhakassevupaṭṭhāna”ntiādimāha. Asiṃ ukkhipitvā sīsaṃ chindituṃ ṭhitavadhako viya",
  "tika-vin13t:2305_4": "maraṇaṃ paccupaṭṭhitamevāti bhāvanā maraṇassati nāmāti sambandho. Evaṃ sabbattha.",
  "tika-vin13t:2305_5": "Sabbaṃ ārogyaṃ byādhipariyosānaṃ, sabbaṃ yobbanaṃ jarāpariyosānaṃ, sabbaṃ jīvitaṃ",
  "tika-vin13t:2305_6": "maraṇapariyosānaṃ, tasmā “ayaṃ yobbanādikāyasampatti tāvadeva sobhati, yāva maraṇasaṅkhātā",
  "tika-vin13t:2305_7": "vipatti na bhavissatī”ti evamādinā sampattivipattito ca, sattahākārehi upasaṃharaṇato",
  "tika-vin13t:2305_8": "maraṇaṃ anussaritabbaṃ yasamahattato puññamahattato thāmamahattato iddhimahattato",
  "tika-vin13t:2305_9": "paññāmahattato paccekabuddhato sammāsambuddhatoti. Tattha “idaṃ maraṇaṃ nāma mahāyasānaṃ",
  "tika-vin13t:2305_10": "mahāparivārānaṃ mahāsammatamandhātādīnampi upari patati, kimaṅgaṃ pana mayhaṃ upari",
  "tika-vin13t:2305_11": "na patissatī”ti evaṃ yasamahattato,",
  "tika-vin13t:2306": "“Jotiko jaṭilo uggo,",
  "tika-vin13t:2307": "Meṇḍako atha puṇṇako;",
  "tika-vin13t:2308": "Ete caññe ca ye loke,",
  "tika-vin13t:2309": "Mahāpuññāti vissutā;",
  "tika-vin13t:2310": "Sabbe maraṇamāpannā,",
  "tika-vin13t:2311": "Mādisesu kathāva kā”ti. –",
  "tika-vin13t:2312": "Evaṃ puññamahattato,",
  "tika-vin13t:2313": "“Vāsudevo baladevo, bhīmasenādayo mahā;",
  "tika-vin13t:2314": "Balā maccuvasaṃ pattā, mādisesu kathāva kā”ti. –",
  "tika-vin13t:2315": "Evaṃ thāmamahattato,",
  "tika-vin13t:2316_0": "“Mahāmoggallānādīnaṃ mahiddhikānampi upari patati, mādisesu kathāva kā”ti evaṃ iddhimahattato,",
  "tika-vin13t:2316_1": "“sāriputtādīnaṃ mahāpaññānampi upari patati, mādisesu kathāva kā”ti evaṃ paññāmahattato.",
  "tika-vin13t:2316_2": "Evaṃ itaresampi paccekabuddhasammāsambuddhānampi mahantabhāvaṃ cintetvā “tesampi",
  "tika-vin13t:2316_3": "upari maraṇaṃ patati, kimaṅgaṃ pana mayhaṃ upari na patissatī”ti evaṃ upasaṃharaṇato",
  "tika-vin13t:2316_4": "ca, “ayaṃ kāyo bahusādhāraṇo ajjhattikānaṃyeva anekasatānaṃ rogānaṃ bāhirānaṃ ahivicchikādīnañcā”ti",
  "tika-vin13t:2316_5": "kāyabahusādhāraṇato ca, “assāsapassāsapaṭibaddhaṃ jīvita”ntiādinā nayena āyudubbalato ca,",
  "tika-vin13t:2317": "“Jīvitaṃ byādhi kālo ca,",
  "tika-vin13t:2318": "Dehanikkhepanaṃ gati;",
  "tika-vin13t:2319": "Pañcete jīvalokasmiṃ;",
  "tika-vin13t:2320": "Animittā na nāyare”ti. –",
  "tika-vin13t:2321_0": "Evaṃ kālavavatthānassa abhāvato ca, “yo, bhikkhave, ciraṃ jīvati, so vassasataṃ jīvati",
  "tika-vin13t:2321_1": "appaṃ vā bhiyyo”ti vuttattā evamādinā nayena addhānassa paricchedāca bhāvanā maraṇassati",
  "tika-vin13t:2321_2": "nāmāti attho. Khaṇaparittato ca maraṇassati bhāvetabbā.",
  "tika-vin13t:2322": "“Jīvitaṃ attabhāvo ca,",
  "tika-vin13t:2323": "Sukhadukkhā ca kevalā;",
  "tika-vin13t:2324": "Ekacittasamāyuttā,",
  "tika-vin13t:2325": "Lahu so vattate khaṇo”ti. –",
  "tika-vin13t:2326": "Hi vuttaṃ. Caturārakkhavinicchayo.",
  "tika-vin13t:2327": "Caturārakkhaniddesavaṇṇanā niṭṭhitā.",
  "tika-vin13t:2328": "50. Vipassanāniddesavaṇṇanā",
  "tika-vin13t:2329_0": "471-2. Nāmarūpaṃ pariggayhāti ettha nāmarūpapariggahaṃ kātukāmena tāva ṭhapetvā nevasaññānāsaññāyatanaṃ",
  "tika-vin13t:2329_1": "avasesesu yaṃ kiñci jhānaṃ samāpajjitvā vuṭṭhāya vitakkādīni jhānaṅgāni ca taṃsampayutte",
  "tika-vin13t:2329_2": "ca phassādayo dhamme lakkhaṇarasapaccupaṭṭhānapadaṭṭhānavasena paricchinditvā “sabbametaṃ",
  "tika-vin13t:2329_3": "ārammaṇābhimukhaṃ namanato namanaṭṭhena nāma”nti vavatthapetabbaṃ. Tato tassa paccayaṃ",
  "tika-vin13t:2329_4": "pariyesanto “hadayavatthuṃ nissāya vattatī”ti passati, puna vatthussa paccayabhūtāni",
  "tika-vin13t:2329_5": "ca upādārūpāni ca passitvā “idaṃ sabbaṃ ruppanato vikārāpattito rūpa”nti pariggaṇhāti.",
  "tika-vin13t:2329_6": "Puna tadubhayaṃ “namanalakkhaṇaṃ nāmaṃ, ruppanalakkhaṇaṃ rūpa”nti evaṃ saṅkhepato",
  "tika-vin13t:2329_7": "nāmarūpaṃ vavatthapeti. Idaṃ sabbaṃ samathayānikavasena vuttaṃ. Vipassanāyāniko pana",
  "tika-vin13t:2329_8": "catudhātuvavatthānamukhena bhūtupādāyarūpāni paricchinditvā “sabbametaṃ ruppanato",
  "tika-vin13t:2329_9": "rūpa”nti passati. Tato evaṃ paricchinnarūpassa cakkhādīni nissāya pavattamānā arūpadhammāpi",
  "tika-vin13t:2329_10": "āpāthamāgacchanti. Tato sabbepi te arūpadhamme namanalakkhaṇena ekato katvā “etaṃ",
  "tika-vin13t:2329_11": "nāma”nti passati. So “idaṃ nāmaṃ, idaṃ rūpa”nti dvedhā vavatthapeti. Evaṃ vavatthapetvā",
  "tika-vin13t:2329_12": "“nāmarūpato uddhaṃ añño satto vā puggalo vā poso vā devo vā brahmā vā natthī”ti passati.",
  "tika-vin13t:2330": "Yathāhi aṅgasambhārā, hoti saddo ratho iti;",
  "tika-vin13t:2331": "Evaṃ khandhesu santesu, hoti sattoti sammuti. ;",
  "tika-vin13t:2332_0": "Evameva pañcasu upādānakkhandhesu sati satto, puggaloti vā vohāramatto hotīti evamādinā",
  "tika-vin13t:2332_1": "nayena nāmarūpānaṃ yāthāvadassanasaṅkhātena diṭṭhivisuddhibhūtena ñāṇena nāmarūpaṃ pariggayhāti attho.",
  "tika-vin13t:2333_0": "Tato tassa ca paccayanti puna tassa nāmarūpassa paccayaṃ pariggayhāti attho. Vuttanayena",
  "tika-vin13t:2333_1": "nāmarūpaṃ pariggaṇhitvā “ko nu kho imassa hetū”ti pariyesanto ahetuvādavisamahetuvādesu",
  "tika-vin13t:2333_2": "dosaṃ disvā rogaṃ disvā tassa nidānasamuṭṭhānaṃ pariyesanto vejjo viya tassa hetuñca",
  "tika-vin13t:2333_3": "paccayañca pariyesanto avijjā taṇhā upādānaṃ kammanti ime cattāro dhamme nāmarūpassa",
  "tika-vin13t:2333_4": "uppādapaccayattā “hetū”ti ca āhāraṃ upatthambhanassa paccayattā “paccayo”ti ca passati.",
  "tika-vin13t:2333_5": "“Imassa kāyassa avijjādayo tayo dhammā mātā viya dārakassa upanissayā honti, kammaṃ",
  "tika-vin13t:2333_6": "pitā viya puttassa janakaṃ, āhāro dhāti viya dārakassa sandhārako”ti evaṃ rūpakāyassa",
  "tika-vin13t:2333_7": "paccayapariggahaṃ katvā puna “cakkhuñca paṭicca rūpe ca uppajjati cakkhuviññāṇa”ntiādinā",
  "tika-vin13t:2333_8": "nayena nāmakāyassapi hetupaccayaṃ pariggaṇhāti.",
  "tika-vin13t:2334_0": "Evaṃ pariggaṇhanto “atītānāgatāpi dhammā evameva pavattantī”ti sanniṭṭhānaṃ karoti.",
  "tika-vin13t:2334_1": "Tassa yā sā pubbantaṃ ārabbha “ahosiṃ nu kho ahaṃ atītamaddhānaṃ, na nu kho ahosiṃ,",
  "tika-vin13t:2334_2": "kiṃ nu kho, kathaṃ nu kho, kiṃ hutvā kiṃ ahosiṃ nu kho ahaṃ atītamaddhāna”nti pañcavidhā",
  "tika-vin13t:2334_3": "vicikicchā vuttā, yāpi aparantaṃ ārabbha “bhavissāmi nu kho ahaṃ anāgatamaddhānaṃ,",
  "tika-vin13t:2334_4": "na nu kho, kiṃ nu kho, kathaṃ nu kho, kiṃ hutvā kiṃ bhavissāmi nu kho ahaṃ anāgatamaddhāna”nti",
  "tika-vin13t:2334_5": "pañcavidhā vuttā, yāpi etarahi vā pana paccuppannaṃ addhānaṃ ārabbha “ajjhattaṃ kathaṃkathī",
  "tika-vin13t:2334_6": "hoti, ahaṃ nu khosmi, no nu khosmi, kiṃ nu khosmi, kathaṃ nu khosmi, ayaṃ nu kho",
  "tika-vin13t:2334_7": "satto kuto āgato, so kuhiṃ gāmī bhavissatī”ti chabbidhā vicikicchā vuttā, tā sabbāpi",
  "tika-vin13t:2334_8": "pahīyanti. Evaṃ paccayapariggahaṇena tīsu addhāsu kaṅkhaṃ vitaritvā ṭhitaṃ ñāṇaṃ",
  "tika-vin13t:2334_9": "“kaṅkhāvitaraṇavisuddhī”tipi “dhammaṭṭhitiñāṇa”ntipi “sammādassana”ntipi vuccati.",
  "tika-vin13t:2335_0": "Ettha pana tisso lokiyapariññā ñātapariññā tīraṇapariññā pahānapariññāti. Tattha",
  "tika-vin13t:2335_1": "“ruppanalakkhaṇaṃ rūpaṃ, vedayitalakkhaṇā vedanā”ti evaṃ tesaṃ tesaṃ dhammānaṃ paccattalakkhaṇasallakkhaṇavasena",
  "tika-vin13t:2335_2": "pavattā paññā ñātapariññānāma. “Rūpaṃ aniccaṃ, vedanā aniccā”tiādinā tesaṃyeva dhammānaṃ",
  "tika-vin13t:2335_3": "sāmaññalakkhaṇaṃ āropetvā lakkhaṇārammaṇikavipassanāpaññā tīraṇapariññā nāma. Tesu",
  "tika-vin13t:2335_4": "evaṃ pana dhammesu niccasaññādipajahanavasena pavattā lakkhaṇārammaṇikavipassanā",
  "tika-vin13t:2335_5": "pahānapariññā nāma. Tattha saṅkhārapariggahato paṭṭhāya yāva paccayapariggahā ñātapariññāya",
  "tika-vin13t:2335_6": "bhūmi. Kalāpasammasanato paṭṭhāya yāva udayabbayānupassanā tīraṇapariññāya bhūmi.",
  "tika-vin13t:2335_7": "Bhaṅgānupassanato paṭṭhāya pahānapariññāya bhūmi. Tato paṭṭhāya hi “aniccato anupassanto",
  "tika-vin13t:2335_8": "niccasaññaṃ pajahati, dukkhato anupassanto sukhasaññaṃ, anattato anupassanto attasaññaṃ,",
  "tika-vin13t:2335_9": "nibbindanto nandiṃ, virajjanto rāgaṃ, nirodhento samudayaṃ, paṭinissajjanto ādānaṃ",
  "tika-vin13t:2335_10": "pajahatī”ti evaṃ pajahanto niccasaññādipahānasādhikānaṃ sattannaṃ anupassanānaṃ ādhipaccaṃ",
  "tika-vin13t:2335_11": "hoti. Iti imāsu pariññāsu saṅkhāraparicchedassa ceva paccayapariggahassa ca sādhitattā",
  "tika-vin13t:2335_12": "iminā yoginā ñātapariññā adhigatā hoti.",
  "tika-vin13t:2336_0": "Puna “yaṃ kiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā",
  "tika-vin13t:2336_1": "sukhumaṃ vā hīnaṃ vā paṇītaṃ vā yaṃ dūre santike vā, sabbaṃ rūpaṃ hutvā abhāvato",
  "tika-vin13t:2336_2": "aniccaṃ, udayabbayappaṭipīḷitattā dukkhaṃ, avasavattittā anattā. Yā kāci vedanā,",
  "tika-vin13t:2336_3": "yā kāci saññā, ye keci saṅkhārā, yaṃ kiñci viññāṇaṃ atītānāgatapaccuppannaṃ ajjhattaṃ",
  "tika-vin13t:2336_4": "vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā, sabbaṃ",
  "tika-vin13t:2336_5": "viññāṇaṃ hutvā abhāvato aniccaṃ, udayabbayappaṭipīḷitattā dukkhaṃ, avasavattittā",
  "tika-vin13t:2336_6": "anattā”ti evamādinā nayena kalāpasammasanaṃ karoti. Idaṃ sandhāya vuttaṃ “tilakkhaṇaṃ",
  "tika-vin13t:2336_7": "āropetvāna saṅkhāre sammasanto”ti.",
  "tika-vin13t:2337_0": "Evaṃ saṅkhāresu aniccadukkhaanattavasena kalāpasammasanaṃ katvā puna saṅkhārānaṃ",
  "tika-vin13t:2337_1": "udayabbayameva passati. Kathaṃ? “Avijjāsamudayā rūpasamudayo, taṇhākammaāhārasamudayā",
  "tika-vin13t:2337_2": "rūpasamudayo’ti evaṃ rūpakkhandhassa paccayasamudayadassanaṭṭhena rūpakkhandhassa",
  "tika-vin13t:2337_3": "udayaṃ passati, nibbattilakkhaṇaṃ passantopi rūpakkhandhassa udayaṃ passatī”ti evaṃ",
  "tika-vin13t:2337_4": "pañcahākārehi rūpakkhandhassa udayaṃ passati. “Avijjānirodhā rūpanirodho, taṇhākammaāhāranirodhā",
  "tika-vin13t:2337_5": "rūpanirodho’ti evaṃ rūpakkhandhassa paccayanirodhadassanaṭṭhena rūpakkhandhassa vayaṃ",
  "tika-vin13t:2337_6": "passati, vipariṇāmalakkhaṇaṃ passantopi rūpakkhandhassa vayaṃ passatī”ti evaṃ pañcahākārehi",
  "tika-vin13t:2337_7": "vayaṃ passati. Tathā “avijjāsamudayā vedanāsamudayo, taṇhākammaphassasamudayā vedanāsamudayo”ti",
  "tika-vin13t:2337_8": "vedanākkhandhassa, nibbattilakkhaṇaṃ passantopi vedanākkhandhassa udayaṃ passati.",
  "tika-vin13t:2337_9": "“Avijjānirodhā vedanānirodho, taṇhākammaphassanirodhā vedanānirodho”ti vedanākkhandhassa,",
  "tika-vin13t:2337_10": "vipariṇāmalakkhaṇaṃ passantopi vedanākkhandhassa vayaṃ passati. Evaṃ saññākkhandhādīsupi.",
  "tika-vin13t:2337_11": "Ayaṃ pana viseso – viññāṇakkhandhassa phassaṭṭhāne nāmarūpasamudayā, nāmarūpanirodhāti",
  "tika-vin13t:2337_12": "yojetabbaṃ. Evaṃ ekekasmiṃ khandhe paccayasamudayavasena ca nibbattilakkhaṇavasena",
  "tika-vin13t:2337_13": "ca paccayanirodhavasena ca vipariṇāmalakkhaṇavasena ca udayabbayadassanena dasa dasa",
  "tika-vin13t:2337_14": "katvā paññāsa lakkhaṇāni vuttāni. Tesaṃ vasena evaṃ rūpassa udayo rūpassa vayoti",
  "tika-vin13t:2337_15": "paccayato ceva lakkhaṇato ca vitthārena manasikāraṃ karoti.",
  "tika-vin13t:2338_0": "Tassevaṃ karoto “iti kira ime dhammā ahutvā sambhonti, hutvā paṭiventī”ti ñāṇaṃ visadaṃ",
  "tika-vin13t:2338_1": "hoti. “Evaṃ kira ime dhammā anuppannā uppajjanti, uppannā nirujjhantī”ti niccaṃ navāva",
  "tika-vin13t:2338_2": "hutvā saṅkhārā upaṭṭhahanti. Na kevalañca niccaṃ navā, sūriyuggamane ussāvabindu",
  "tika-vin13t:2338_3": "viya, udakabubbuḷo viya, udake daṇḍarāji viya, āragge sāsapo viya, vijjuppādo viya",
  "tika-vin13t:2338_4": "ca parittaṭṭhāyino. Māyāmarīcisupinaalātacakkagandhabbanagarapheṇapiṇḍakadaliādayo",
  "tika-vin13t:2338_5": "viya nissārā hutvā upaṭṭhahanti. Ettāvatā cānena vayadhammameva uppajjati, uppannañca",
  "tika-vin13t:2338_6": "vayaṃ upetīti iminā ākārena samapaññāsa lakkhaṇāni paṭivijjhitvā ṭhitaṃ udayabbayānupassanaṃ",
  "tika-vin13t:2338_7": "nāma paṭhamaṃ taruṇavipassanāñāṇaṃ adhigataṃ hoti, yassādhigamā āraddhavipassakoti saṅkhyaṃ gacchati.",
  "tika-vin13t:2339_0": "Athassa āraddhavipassakassa kulaputtassa obhāso ñāṇaṃ pīti passaddhi sukhaṃ adhimokkho",
  "tika-vin13t:2339_1": "paggaho upaṭṭhānaṃ upekkhā nikantīti dasa vipassanupakkilesā uppajjanti. Ettha obhāso",
  "tika-vin13t:2339_2": "nāma vipassanākkhaṇe ñāṇassa balavattā lohitaṃ pasīdati, tena chavito obhāso nibbattati,",
  "tika-vin13t:2339_3": "taṃ disvā ayaṃ yogī “maggo mayā patto”ti tameva obhāsaṃ assādeti. Ñāṇanti vipassanāñāṇamevetaṃ,",
  "tika-vin13t:2339_4": "saṅkhāre sammasantassa sūraṃ pasannaṃ hutvā pavattamānaṃ disvā pubbe viya “maggo”ti",
  "tika-vin13t:2339_5": "assādeti. Pītīti vipassanāpīti eva. Tassa hi tasmiṃ khaṇe pañcavidhā pīti uppajjati.",
  "tika-vin13t:2339_6": "Passaddhīti vipassanāpassaddhi. Tasmiṃ samaye neva kāyacittānaṃ daratho gāravatā",
  "tika-vin13t:2339_7": "kakkhaḷatā akammaññatā gelaññatā vaṅkatā hoti. Sukhaṃ vipassanāsukhameva. Tassa kira",
  "tika-vin13t:2339_8": "tasmiṃ samaye sakalasarīraṃ ṭhapitavaṭṭi viya abhisandayamānaṃ atipaṇītaṃ sukhaṃ uppajjati.",
  "tika-vin13t:2340_0": "Adhimokkho nāma vipassanākkhaṇe pavattā saddhā. Tasmiṃ khaṇe cittacetasikānaṃ ativiya",
  "tika-vin13t:2340_1": "pasādabhūtā balavatī saddhā uppajjati. Paggaho nāma vipassanāsampayuttaṃ vīriyaṃ.",
  "tika-vin13t:2340_2": "Tasmiñhi khaṇe asithilamanaccāraddhaṃ supaggahitaṃ vīriyaṃ uppajjati. Upaṭṭhānanti",
  "tika-vin13t:2340_3": "vipassanāsampayuttā sati. Tasmiñhi khaṇe supaṭṭhitā sati uppajjati. Upekkhāti duvidhā",
  "tika-vin13t:2340_4": "vipassanāvajjanavasena. Tasmiṃ khaṇe sabbasaṅkhāraggahaṇe majjhattabhūtavipassanupekkhāsaṅkhātaṃ",
  "tika-vin13t:2340_5": "ñāṇaṃ balavantaṃ hutvā uppajjati, manodvāre āvajjanupekkhā ca, sāva taṃ taṃ ṭhānaṃ",
  "tika-vin13t:2340_6": "āvajjentassa sūrā tikhiṇā hutvā vahati. Nikanti vipassanānikanti. Obhāsādīsu ālayaṃ",
  "tika-vin13t:2340_7": "kurumānā sukhumā santākārā nikanti uppajjati. Ettha obhāsādayo kilesavatthubhūtatāya",
  "tika-vin13t:2340_8": "“upakkilesā”ti vuttā, na akusalattā. Nikanti pana upakkileso ceva kilesavatthu ca.",
  "tika-vin13t:2340_9": "Paṇḍito pana bhikkhu obhāsādīsu uppannesu vikkhepaṃ agacchanto “obhāsādayo dhammā",
  "tika-vin13t:2340_10": "na maggo, upakkilesavinimuttaṃ pana vīthippaṭipannaṃ vipassanāñāṇaṃ maggo”ti maggañca",
  "tika-vin13t:2340_11": "amaggañca vavatthapeti. Tassevaṃ “ayaṃ maggo, ayaṃ na maggo”ti ñatvā ṭhitaṃ ñāṇaṃ",
  "tika-vin13t:2340_12": "“maggāmaggañāṇadassanavisuddhī”ti vuccati.",
  "tika-vin13t:2341_0": "Ito paṭṭhāya aṭṭhavidhassa ñāṇassa vasena sikhāppattaṃ vipassanāñāṇaṃ paṭipadāñāṇadassanavisuddhi",
  "tika-vin13t:2341_1": "nāma hoti. Udayabbayānupassanāñāṇaṃ bhaṅgānupassanāñāṇaṃ bhayatupaṭṭhānañāṇaṃ ādīnavānupassanāñāṇaṃ",
  "tika-vin13t:2341_2": "nibbidānupassanāñāṇaṃ muñcitukamyatāñāṇaṃ paṭisaṅkhānupassanāñāṇaṃ saṅkhārupekkhāñāṇanti",
  "tika-vin13t:2341_3": "imāni aṭṭha ñāṇāni nāma. Etāni nibbattetukāmena yasmā upakkilesehi abhibhūtaṃ hutvā",
  "tika-vin13t:2341_4": "lakkhaṇappaṭivedhaṃ kātuṃ asamatthaṃ hoti cittaṃ, tasmā punapi udayabbayameva passitabbaṃ.",
  "tika-vin13t:2341_5": "Udayabbayaṃ passantassa aniccalakkhaṇaṃ yathābhūtaṃ upaṭṭhāti, udayabbayappaṭipīḷitattā",
  "tika-vin13t:2341_6": "dukkhalakkhaṇañca “dukkhameva ca sambhoti, dukkhaṃ tiṭṭhati veti cā”ti passato anattalakkhaṇañca.",
  "tika-vin13t:2342_0": "Ettha ca aniccaṃ aniccalakkhaṇaṃ, dukkhaṃ dukkhalakkhaṇaṃ, anattā anattalakkhaṇanti",
  "tika-vin13t:2342_1": "ayaṃ vibhāgo veditabbo. Ettha aniccanti khandhapañcakaṃ. Kasmā? Uppādavayaññathattabhāvā",
  "tika-vin13t:2342_2": "hutvā abhāvato vā. Aññathattaṃ nāma jarā, uppādavayaññathattaṃ aniccalakkhaṇaṃ, hutvā",
  "tika-vin13t:2342_3": "abhāvasaṅkhāto vā eko ākāravikāro. “Yadaniccaṃ taṃ dukkha”nti vacanato tadeva khandhapañcakaṃ",
  "tika-vin13t:2342_4": "dukkhaṃ. Kasmā? Abhiṇhaṃ paṭipīḷitattā. Abhiṇhappaṭipīḷanākāro dukkhalakkhaṇaṃ. “Yaṃ",
  "tika-vin13t:2342_5": "dukkhaṃ tadanattā”ti vacanato tadeva khandhapañcakaṃ anattā. Kasmā? Avasavattanato.",
  "tika-vin13t:2342_6": "Avasavattanākāro anattalakkhaṇaṃ. Imānipi tīṇi lakkhaṇāni udayabbayaṃ passantasseva ārammaṇāni honti.",
  "tika-vin13t:2343_0": "Punapi so rūpārūpadhammesu eva “aniccā”tiādinā vipassati, tassa saṅkhārā lahuṃ lahuṃ",
  "tika-vin13t:2343_1": "āpāthaṃ gacchanti. Tato uppādaṃ vā ṭhitiṃ vā ārammaṇaṃ akatvā tesaṃ khayavayanirodhe",
  "tika-vin13t:2343_2": "eva passato sati santiṭṭhatīti idaṃ bhaṅgānupassanāñāṇaṃ nāma. Imassa uppādato paṭṭhāya",
  "tika-vin13t:2343_3": "assa yogino “yathā ime saṅkhārā pañcakkhandhā bhijjanti, evaṃ atītepi saṅkhārā bhijjiṃsu,",
  "tika-vin13t:2343_4": "anāgatepi bhijjissantī”ti nirodhameva passato sati santiṭṭhati, tassa bhaṅgānupassanāñāṇaṃ",
  "tika-vin13t:2343_5": "āsevantassa bahulīkarontassa sabbabhavayonigatiṭṭhitisattāvāsesu sabbe saṅkhārā jalitaaṅgārakāsuādayo",
  "tika-vin13t:2343_6": "viya mahābhayaṃ hutvā upaṭṭhahanti. Etaṃ bhayatupaṭṭhānañāṇaṃ nāma. Tassa taṃ bhayatupaṭṭhānañāṇaṃ",
  "tika-vin13t:2343_7": "āsevantassa sabbe bhavādayo ādittaaṅgārā viya, samussitakhaggā viya paccatthikā appaṭisaraṇā",
  "tika-vin13t:2343_8": "sādīnavā hutvā upaṭṭhahanti. Idaṃ ādīnavānupassanāñāṇaṃ nāma. Tassa evaṃ saṅkhāre",
  "tika-vin13t:2343_9": "ādīnavato passantassa bhavādīsu saṅkhārānaṃ ādīnavattā sabbasaṅkhāresu ukkaṇṭhanā",
  "tika-vin13t:2343_10": "anabhirati uppajjati. Idaṃ nibbidānupassanāñāṇaṃ nāma. Sabbasaṅkhāresu nibbindantassa",
  "tika-vin13t:2343_11": "ukkaṇṭhantassa sabbasmā saṅkhāragatā muñcitukāmatā nissaritukāmatāva hoti. Idaṃ muñcitukamyatāñāṇaṃ",
  "tika-vin13t:2343_12": "nāma. Puna tasmā saṅkhāragatā muñcituṃ puna te eva saṅkhāre paṭisaṅkhānupassanāñāṇena",
  "tika-vin13t:2343_13": "tilakkhaṇaṃ āropetvā tīraṇaṃ paṭisaṅkhānupassanāñāṇaṃ nāma, yo evaṃ tilakkhaṇaṃ āropetvā",
  "tika-vin13t:2343_14": "saṅkhāre pariggaṇhanto tesu anattalakkhaṇassa sudiṭṭhattā “attā”ti vā “attaniya”nti",
  "tika-vin13t:2343_15": "vā aggaṇhanto saṅkhāresu bhayañca nandiñca pahāya saṅkhāresu udāsino hoti majjhatto,",
  "tika-vin13t:2343_16": "“aha”nti vā “mama”nti vā na gaṇhāti, sabbasaṅkhāresu udāsino majjhatto tīsu bhavesu",
  "tika-vin13t:2343_17": "upekkhako, tassa taṃ ñāṇaṃ saṅkhārupekkhāñāṇaṃ nāma. Taṃ panetaṃ sabbasaṅkhārappavattaṃ",
  "tika-vin13t:2343_18": "vissajjetvā nibbānaninnaṃ nibbānapakkhandaṃ hoti, no ce nibbānaṃ santato passati,",
  "tika-vin13t:2343_19": "punappunaṃ “anicca”nti vā “dukkha”nti vā “anattā”ti vā tividhānupassanāvasena saṅkhārārammaṇameva hutvā pavattati.",
  "tika-vin13t:2344_0": "Evaṃ tiṭṭhamānañca etaṃ animitto appaṇihito suññatoti tiṇṇaṃ vimokkhānaṃ vasena vimokkhamukhabhāvaṃ",
  "tika-vin13t:2344_1": "āpajjitvā tiṭṭhati. Tisso hi anupassanā tīṇi vimokkhamukhānīti vuccanti. Ettha ca",
  "tika-vin13t:2344_2": "aniccato manasi karonto adhimokkhabahulo animittaṃ vimokkhaṃ paṭilabhati. Dukkhato",
  "tika-vin13t:2344_3": "manasi karonto passaddhibahulo appaṇihitaṃ vimokkhaṃ paṭilabhati. Anattato manasi",
  "tika-vin13t:2344_4": "karonto vedabahulo suññatavimokkhaṃ paṭilabhati. Ettha ca animitto vimokkhoti animittākārena",
  "tika-vin13t:2344_5": "nibbānaṃ ārammaṇaṃ katvā pavatto ariyamaggo. So hi animittāya dhātuyā uppannattā",
  "tika-vin13t:2344_6": "animitto, kilesehi ca vimuttattā vimokkho. Eteneva nayena appaṇihitākārena nibbānaṃ",
  "tika-vin13t:2344_7": "ārammaṇaṃ katvā pavatto appaṇihito, suññatākārena nibbānaṃ ārammaṇaṃ katvā pavatto",
  "tika-vin13t:2344_8": "suññatoti veditabbo. Adhigatasaṅkhārupekkhassa kulaputtassa vipassanā sikhāppattā",
  "tika-vin13t:2344_9": "hoti. Vuṭṭhānagāminivipassanāti etadeva. Etaṃ saṅkhārupekkhāñāṇaṃ āsevantassa bhāventassa",
  "tika-vin13t:2344_10": "tikkhatarā saṅkhārupekkhā uppajjati.",
  "tika-vin13t:2345_0": "Tassa idāni maggo uppajjissatīti saṅkhārupekkhā saṅkhāre “aniccā”ti vā “dukkhā”ti",
  "tika-vin13t:2345_1": "vā “anattā”ti vā sammasitvā bhavaṅgaṃ otarati. Bhavaṅgā vuṭṭhāya saṅkhārupekkhāya",
  "tika-vin13t:2345_2": "āgatanayeneva aniccādiākārena manasi karitvā uppajjati manodvārāvajjanaṃ, tadeva",
  "tika-vin13t:2345_3": "manasi karoto paṭhamaṃ javanacittaṃ uppajjati, yaṃ “parikamma”nti vuccati. Tadanantaraṃ",
  "tika-vin13t:2345_4": "tatheva dutiyaṃ javanacittaṃ uppajjati, yaṃ “upacāra”nti vuccati. Tadanantarampi",
  "tika-vin13t:2345_5": "tatheva uppajjati javanacittaṃ, yaṃ “anuloma”nti vuccati. Idaṃ tesaṃ pāṭiyekkaṃ nāmaṃ.",
  "tika-vin13t:2345_6": "Avisesena pana tividhametaṃ āsevanantipi parikammantipi upacārantipi anulomantipi",
  "tika-vin13t:2345_7": "vuccati. Idaṃ pana anulomañāṇaṃ saṅkhārārammaṇāya vuṭṭhānagāminiyā vipassanāya pariyosānaṃ",
  "tika-vin13t:2345_8": "hoti. Nippariyāyena pana gotrabhuñāṇameva vipassanāpariyosānanti vuccati. Tato paraṃ",
  "tika-vin13t:2345_9": "nirodhaṃ nibbānaṃ ārammaṇaṃ kurumānaṃ puthujjanagottaṃ atikkamamānaṃ nibbānārammaṇe",
  "tika-vin13t:2345_10": "paṭhamasamannāhārabhūtaṃ apunarāvaṭṭakaṃ gotrabhuñāṇaṃ uppajjati. Idaṃ pana ñāṇaṃ",
  "tika-vin13t:2345_11": "paṭipadāñāṇadassanavisuddhiñca ñāṇadassanavisuddhiñca na bhajati, antarā abbohārikameva",
  "tika-vin13t:2345_12": "hoti, vipassanāsote patitattā pana vipassanāti vā saṅkhyaṃ gacchati. Nibbānaṃ ārammaṇaṃ",
  "tika-vin13t:2345_13": "katvā gotrabhuñāṇe niruddhe tena dinnasaññāya nibbānaṃ ārammaṇaṃ katvā diṭṭhisaṃyojanaṃ",
  "tika-vin13t:2345_14": "sīlabbataparāmāsasaṃyojanaṃ vicikicchāsaṃyojananti tīṇi saṃyojanāni samucchedavasena",
  "tika-vin13t:2345_15": "viddhaṃsento sotāpattimaggo uppajjati. Tadanantaraṃ tasseva vipākabhūtāni dve tīṇi",
  "tika-vin13t:2345_16": "vā phalacittāni uppajjanti anantaravipākattā lokuttarānaṃ. Phalapariyosāne panassa",
  "tika-vin13t:2345_17": "cittaṃ bhavaṅgaṃ otarati.",
  "tika-vin13t:2346_0": "Tato bhavaṅgaṃ vicchinditvā paccavekkhaṇatthāya manodvārāvajjanaṃ uppajjati. So hi",
  "tika-vin13t:2346_1": "“iminā vatāhaṃ maggena āgato”ti maggaṃ paccavekkhati, tato “ayaṃ me ānisaṃso laddho”ti",
  "tika-vin13t:2346_2": "phalaṃ paccavekkhati, tato “ime nāma me kilesā pahīnā”ti pahīnakilese paccavekkhati,",
  "tika-vin13t:2346_3": "tato “ime nāma me kilesā avasiṭṭhā”ti uparimaggattayavajjhe kilese paccavekkhati,",
  "tika-vin13t:2346_4": "avasāne “ayaṃ me dhammo ārammaṇato paṭividdho”ti amataṃ nibbānaṃ paccavekkhati. Iti",
  "tika-vin13t:2346_5": "sotāpannassa ariyasāvakassa pañca paccavekkhaṇāni honti. Tathā sakadāgāmianāgāmīnaṃ.",
  "tika-vin13t:2346_6": "Arahato pana avasiṭṭhakilesapaccavekkhaṇaṃ nāma natthi. Evaṃ sabbānipi ekūnavīsati",
  "tika-vin13t:2346_7": "honti. Ukkaṭṭhaparicchedova ceso. Pahīnāvasiṭṭhakilesapaccavekkhaṇañhi sekkhānaṃ",
  "tika-vin13t:2346_8": "hoti vā, na vā. Evaṃ paccavekkhitvā so sotāpanno ariyasāvako tasmiṃyeva vā āsane",
  "tika-vin13t:2346_9": "nisinno aparena vā samayena kāmarāgabyāpādānaṃ tanubhāvaṃ karonto dutiyamaggaṃ pāpuṇāti,",
  "tika-vin13t:2346_10": "tadanantaraṃ vuttanayena phalañca. Tato vuttanayena kāmarāgabyāpādānaṃ anavasesappahānaṃ",
  "tika-vin13t:2346_11": "karonto tatiyamaggaṃ pāpuṇāti, vuttanayena phalañca. Tato tasmiṃyeva vā āsane nisinno",
  "tika-vin13t:2346_12": "aparena vā samayena rūparāgaarūparāgamānauddhaccaavijjānaṃ anavasesappahānaṃ karonto",
  "tika-vin13t:2346_13": "catutthamaggaṃ pāpuṇāti, vuttanayena phalañca. Ettāvatā cesa arahā nāma aṭṭhamo ariyapuggalo",
  "tika-vin13t:2346_14": "hoti mahākhīṇāsavo. Iti imesu catūsu maggesu ñāṇaṃ ñāṇadassanavisuddhi nāma.",
  "tika-vin13t:2347_0": "Ettāvatā pātimokkhasaṃvarasīlādīnaṃ vuttattā sīlavisuddhi ca mettāsubhādīnaṃ vuttattā",
  "tika-vin13t:2347_1": "cittavisuddhi ca nāmarūpapariggahādīnaṃ vasena diṭṭhivisuddhikaṅkhāvitaraṇavisuddhimaggāmaggañāṇadassanavisuddhi",
  "tika-vin13t:2347_2": "paṭipadāñāṇadassanavisuddhi ñāṇadassanavisuddhiyo cāti satta visuddhiyo vuttā honti.",
  "tika-vin13t:2347_3": "Idaṃ vuttappakāraṃ paṭipadākkamaṃ sandhāya vuttaṃ “pāpuṇeyyānupubbena, sabbasaṃyojanakkhaya”nti.",
  "tika-vin13t:2347_4": "Ettha sakkāyadiṭṭhi vicikicchā sīlabbataparāmāso kāmarāgo paṭigho rūparāgo aruparāgo",
  "tika-vin13t:2347_5": "māno uddhaccaṃ avijjāti ime dasa dhammā sabbasaṃyojanā nāma. Etesu sakkāyadiṭṭhivicikicchāsīlabbataparāmāsā",
  "tika-vin13t:2347_6": "sotāpattimaggavajjhā, kāmarāgapaṭighā dutiyamaggena tanubhūtā hutvā tatiyena samugghātaṃ",
  "tika-vin13t:2347_7": "gacchanti, sesāni pañca catutthenāti. Evaṃ anupubbena sabbasaṃyojanakkhayasaṅkhātaṃ",
  "tika-vin13t:2347_8": "arahattaṃ pāpuṇātīti veditabbaṃ.",
  "tika-vin13t:2348": "Vipassanāniddesavaṇṇanā niṭṭhitā.",
  "tika-vin13t:2349": "Nigamanakathāvaṇṇanā",
  "tika-vin13t:2350": "473-5. Adhisīlaadhicittānaṃ adhipaññāya ca sikkhanā uttari bhikkhukiccaṃ nāma natthi yasmā, ato ayaṃ khuddasikkhā samudāhaṭā.",
  "tika-vin13t:2351_0": "Kenāti ce? Yassa therassa lokavicārino loke vicarantassa mahato kittisaddassa parissamo",
  "tika-vin13t:2351_1": "na sambhoti na hoti, kiṃ viya? Mālutasseva niccaso, yathā niccaṃ vicarantassa mālutassa",
  "tika-vin13t:2351_2": "parissamo natthi, evaṃ vicarantassa kittisaddassa parissamo natthi, tena dhammasirikena",
  "tika-vin13t:2351_3": "samudāhaṭāti sambandho.",
  "tika-vin13t:2352": "Ettāvatā ca –",
  "tika-vin13t:2353": "Niṭṭhito khuddasikkhāya, samāsena vinicchayo;",
  "tika-vin13t:2354": "Vitthāro pana etissā, sabbampi piṭakattayaṃ.",
  "tika-vin13t:2355": "Tasmā vitthārakāmena, sakale piṭakattaye;",
  "tika-vin13t:2356": "Kattabbo sādaro ettha, itarena visesatoti.",
  "tika-vin13t:2357": "Khuddasikkhāvinicchayo.",
  "tika-vin13t:2358": "Khuddasikkhā-purāṇaṭīkā niṭṭhitā.",
  "tika-vin13t:2359": "Namo tassa bhagavato arahato sammāsambuddhassa",
  "tika-vin13t:2360": "Khuddasikkhā-abhinavaṭīkā",
  "tika-vin13t:2361": "Ganthārambhakathā",
  "tika-vin13t:2362": "Tilokatilakaṃ vande, saddhammāmatanimmitaṃ;",
  "tika-vin13t:2363": "Saṃsuṭṭhukatasambhattiṃ, jinaṃ janamanoramaṃ.",
  "tika-vin13t:2364": "Sāriputtaṃ mahāsāmiṃ, nekasatthavisāradaṃ;",
  "tika-vin13t:2365": "Mahāguṇaṃ mahāpaññaṃ, namo me sirasā garuṃ.",
  "tika-vin13t:2366": "Khuddasikkhāya ṭīkā yā, purātanā samīritā;",
  "tika-vin13t:2367": "Na tāya sakkā sakkaccaṃ, attho sabbattha ñātave.",
  "tika-vin13t:2368": "Tatonekaguṇānaṃ yo, mañjūsā ratanānava;",
  "tika-vin13t:2369": "Sumaṅgalasanāmena, tena paññavatā satā.",
  "tika-vin13t:2370": "Ajjhesito yatindena, sadāraññanivāsinā;",
  "tika-vin13t:2371": "Savinicchayametissā, karissāmatthavaṇṇanaṃ.",
  "tika-vin13t:2372": "Ganthārambhakathāvaṇṇanā",
  "tika-vin13t:2373_0": "(Ka) etthāha – kimatthamāditovāyaṃ gāthā nikkhittā, nanu yathādhippetameva pakaraṇamārabhanīyanti?",
  "tika-vin13t:2373_1": "Vuccate – sappayojanattā. Sappayojanañhi taṃdassanaṃ tāya ratanattayappaṇāmābhidheyyakaraṇappakārappayojanābhidhānasandassanato.",
  "tika-vin13t:2373_2": "Tāni ca pana sappayojanāni anantarāyena ganthaparisamāpanādippayojanānamabhinipphādanato.",
  "tika-vin13t:2373_3": "Tathā hi sotūnamattano ca yathādhippetatthanipphādanaṃ ratanattayappaṇāmakaraṇappayojanaṃ.",
  "tika-vin13t:2373_4": "Viditābhidheyyassa ganthassa viññūnamādaraṇīyatā abhidheyyakathanappayojanaṃ. Sotujanasamussāhajananaṃ",
  "tika-vin13t:2373_5": "karaṇappakārappayojanakathanappayojanaṃ. Vohārasukhatā pana abhidhānakathanappayojanaṃ.",
  "tika-vin13t:2374_0": "Tattha vanditvā ratanattayanti iminā ratanattayappaṇāmo dassito, khuddasikkhanti",
  "tika-vin13t:2374_1": "iminā khuddabhūtānaṃ sikkhānaṃ idha paṭipādetabbatādīpanena abhidheyyaṃ, abhidheyyo",
  "tika-vin13t:2374_2": "ca nāmesa samuditena satthena vacanīyatthoti. Abhidhānañca pana imināva dassitaṃ",
  "tika-vin13t:2374_3": "tena atthānugatasamaññāparidīpanato. Samātikanti iminā karaṇappakāro, khuddasikkhanti",
  "tika-vin13t:2374_4": "iminā ca, tena khuddabhūtānaṃ sikkhānaṃ idha dassetabbabhāvappakāsanato. Ādito upasampanna",
  "tika-vin13t:2374_5": "sikkhitabbanti iminā payojanapayojanaṃ pana imināva sāmatthiyato dassitameva, tāsaṃ",
  "tika-vin13t:2374_6": "sikkhitabbappakāsanena hi sikkhane sati tammūlikāya diṭṭhadhammikasamparāyikatthanipphattiyā",
  "tika-vin13t:2374_7": "saṃsijjhanato. Pakaraṇappayojanānaṃ sādhanasādhiyalakkhaṇo sambandho tannissayadassaneneva",
  "tika-vin13t:2374_8": "dassitoyevāti ayamettha samudāyattho.",
  "tika-vin13t:2375_0": "Ayaṃ panetthāvayavattho – ratanattayaṃ vanditvā khuddasikkhaṃ pavakkhāmīti sambandho.",
  "tika-vin13t:2375_1": "Ratijananaṭṭhena ratanāni, buddhadhammasaṅghānametaṃ adhivacanaṃ. Atha vā cittīkatādinā",
  "tika-vin13t:2375_2": "kāraṇena ratanāni, buddhādayova ratanāni. Tathā ca vuttaṃ –",
  "tika-vin13t:2376": "“Cittīkataṃ mahagghañca, atulaṃ dullabhadassanaṃ;",
  "tika-vin13t:2377": "Anomasattaparibhogaṃ, ratanaṃ tena vuccatī”ti. ;",
  "tika-vin13t:2378_0": "Tayo avayavā assāti tayaṃ, samudāyāpekkhaṃ ekavacanaṃ, avayavavinimuttassa pana samudāyassa",
  "tika-vin13t:2378_1": "abhāvato tīṇi eva ratanāni vuccanti. Ratanānaṃ tayaṃ ratanattayaṃ. Vanditvāti tīhi",
  "tika-vin13t:2378_2": "dvārehi namassitvā. “Tisso imā, bhikkhave, vandanā kāyena vandati, vacasā vandati,",
  "tika-vin13t:2378_3": "manasā vandatī”ti hi vuttaṃ. Tattha viññattiṃ anuppādetvā kevalaṃ ratanattayaguṇānussaraṇavasena",
  "tika-vin13t:2378_4": "manodvāre bahulappavattā kusalacetanā manodvāravandanā. Taṃ taṃ viññattiṃ uppādetvā",
  "tika-vin13t:2378_5": "pana pavattā kāyavacīdvāravandanā. Sikkhitabbāti sikkhā, adhisīlaadhicittaadhipaññāvasena",
  "tika-vin13t:2378_6": "tisso sikkhā. Sikkhanañcettha yathākkamaṃ sīlādidhammānaṃ saṃvaraṇavasena, ekārammaṇe",
  "tika-vin13t:2378_7": "cittacetasikānaṃ samādhānavasena, ārammaṇajānanalakkhaṇappaṭivedhamaggapātubhāvapāpanavasena",
  "tika-vin13t:2378_8": "ca āsevanaṃ daṭṭhabbaṃ. Aññattha bahuvidhā sikkhā, idha tu saṅkhepanayattā appakādianekatthasambhavepi",
  "tika-vin13t:2378_9": "khudda-saddassa appakatthovettha yuttataroti khuddā appakā sikkhāti khuddasikkhā.",
  "tika-vin13t:2378_10": "Idha pana khuddasikkhāppakāsako gantho tabbohārūpacārato itthiliṅgavasena “khuddasikkhā”ti",
  "tika-vin13t:2378_11": "vuccati yathā “varuṇānagara”nti. Taṃ khuddasikkhaṃ. Pavakkhāmīti kathessāmi.",
  "tika-vin13t:2379_0": "Kīdisanti āha “ādito upasampannasikkhitabba”ntiādi. Ādi-saddoyamatthi avayavavacano",
  "tika-vin13t:2379_1": "yathā “sabbādīni sabbanāmānī”ti. Atthi apādānavacano yathā “pabbatādīni khettānī”ti.",
  "tika-vin13t:2379_2": "Tatthāvayavavācī kammasādhano “ādiyatītyādī”ti. Itaro apādānasādhano “ādiyati etasmātyādī”ti.",
  "tika-vin13t:2379_3": "Tattha yo avayavavacano, tassedaṃ gahaṇaṃ, tasmā upasampannakkhaṇampi anto katvā",
  "tika-vin13t:2379_4": "ādibhūtā upasampannakkhaṇatoyeva paṭṭhāyāti evamettha attho daṭṭhabbo. Eva-saddo",
  "tika-vin13t:2379_5": "panettha sabbavākyānaṃ avadhāraṇaphalattā labbhati. To-paccayo avadhimhiyeva, na",
  "tika-vin13t:2379_6": "ādhāre. Tattha hi topaccaye ādhāre vattamāne ādimhiyeva majjhaantānaṃ avayavabhūte",
  "tika-vin13t:2379_7": "upasampannakkhaṇeyevāti attho bhaveyya, tathā sati avadhāraṇanicchayo niyamoti atthantarattā",
  "tika-vin13t:2379_8": "ādikkhaṇaniyamena majjhādayo nivattiyeyyuṃ. Apādānavacanassāpi gahaṇe avadhibhūto",
  "tika-vin13t:2379_9": "upasampannakkhaṇo nivattiyeyya “pabbatādīni khettānī”ti ettha ādibhūtapabbatapariccāgena",
  "tika-vin13t:2379_10": "khettaggahaṇaṃ viyāti daṭṭhabbaṃ. Ṭīkāyaṃ pana ādhāratthopi vutto, so yathāvuttadosaṃ",
  "tika-vin13t:2379_11": "nātigacchati. Sabbattha “ṭīkāya”nti ca vutte ettheva purāṇaṭīkāyanti gahetabbaṃ.",
  "tika-vin13t:2379_12": "Āditoti iminā idaṃ dīpeti – atidullabhaṃ khaṇasamavāyaṃ labhitvā ālasiyadosena appaṭipajjantehi",
  "tika-vin13t:2379_13": "ca aññāṇadosena aññathā paṭipajjantehi ca ahutvā ādito paṭṭhāya nirantarameva tīsu",
  "tika-vin13t:2379_14": "sikkhāsu sammāpaṭipajjanavasena ādaro janetabboti.",
  "tika-vin13t:2380_0": "Upasampannena upasampannāya ca sikkhitabbaṃ āsevitabbanti upasampannasikkhitabbaṃ,",
  "tika-vin13t:2380_1": "ekasesanayena upasampannatāsāmaññena vā upasampannāyapi etthevāvirodhoti upasampannena",
  "tika-vin13t:2380_2": "sikkhitabbanti samāso. Nanu adhisīlādayova sikkhitabbā, evaṃ sati kathaṃ pakaraṇaṃ",
  "tika-vin13t:2380_3": "sikkhitabbattena vuttanti? Nāyaṃ doso, sikkhāya sikkhitabbatte sati taddīpakaganthassāpi",
  "tika-vin13t:2380_4": "āsevitabbatā āpajjatīti. Sukhaggahaṇatthaṃ vattabbavinicchayaṃ sakalampi saṅgahetvā",
  "tika-vin13t:2380_5": "mātikāya ṭhapanato saha mātikāyāti samātikaṃ. Tagguṇasaṃviññāṇoyaṃ bahubbīhi tassa",
  "tika-vin13t:2380_6": "khuddasikkhāsaṅkhātassa aññapadatthassa yo guṇo mātikāsaṅkhātaṃ visesanaṃ, tassa",
  "tika-vin13t:2380_7": "idha viññāyamānattā. Sukheneva hi gahaṇaṃ siyā mātikānusārena taṃ taṃ vinicchayaṃ",
  "tika-vin13t:2380_8": "olokentānaṃ saṃsayāpagamato.",
  "tika-vin13t:2381": "Mātikāvaṇṇanā",
  "tika-vin13t:2382_0": "(Kha-ja) idāni “samātika”nti vuttattā mātikāpadāni tāva uddisituṃ “pārājikā ca cattāro”tiādi",
  "tika-vin13t:2382_1": "āraddhaṃ. Etthāha – tīsu sikkhāsu adhisīlasikkhāva kasmā paṭhamaṃ vuttāti? Sabbasikkhānaṃ",
  "tika-vin13t:2382_2": "mūlabhūtattā. “Sīle patiṭṭhāya naro sapañño, cittaṃ paññañca bhāvaya”nti hi vuttaṃ.",
  "tika-vin13t:2382_3": "Tatrāpi mahāsāvajjattā mūlacchejjavasena pavattanato sabbapaṭhamaṃ jānitabbāti pārājikāva",
  "tika-vin13t:2382_4": "paṭhamaṃ vuttāti veditabbaṃ. Mātikāpadānaṃ pana attho tassa tassa mātikāpadassa niddesavaseneva",
  "tika-vin13t:2382_5": "viññāyatīti na idha visuṃ dassayissāma. Aviññāyamānaṃ pana tattha tattheva pakāsayissāma.",
  "tika-vin13t:2383_0": "Idāni uddiṭṭhapadānukkamena niddesaṃ ārabhanto “pārājikā ca cattāro”ti paṭhamaṃ mātikāpadaṃ",
  "tika-vin13t:2383_1": "uddhari. Evamuparipi. Idāni pārājikāyo uddisitvā uddiṭṭhapadānukkamena niddesaṃ ārabhanto",
  "tika-vin13t:2383_2": "“garukā navā”ti dutiyaṃ padaṃ uddharītiādinā yathāyogaṃ vattabbaṃ. Tattha sikkhāpadaṃ",
  "tika-vin13t:2383_3": "atikkamitvā āpattiṃ āpannā puggalā tāya parājayantīti parājiyā. Teyeva pārājikā upasaggassa",
  "tika-vin13t:2383_4": "vuddhiṃ katvā ya-kārassa ka-kārakaraṇena. Te pana gaṇanaparicchedavasena cattāroti attho.",
  "tika-vin13t:2384": "1. Pārājikaniddesavaṇṇanā",
  "tika-vin13t:2385_0": "1-2. Idāni te dassetuṃ “maggattaye”tiādi āraddhaṃ. Evamuparipi yathāyogaṃ yojetabbaṃ.",
  "tika-vin13t:2385_1": "Tattha maggattayeti ettha maggā ca nāma tiṃsa maggā. Manussāmanussatiracchānagatavasena",
  "tika-vin13t:2385_2": "hi tisso itthiyo. Tattha tiracchānagatāya ayaṃ paricchedo –",
  "tika-vin13t:2386": "“Apadānaṃ ahī macchā, dvipadānañca kukkuṭī;",
  "tika-vin13t:2387": "Catuppadānaṃ majjārī, vatthu pārājikassimā”ti. ;",
  "tika-vin13t:2388_0": "Tāsaṃ vaccapassāvamukhamaggavasena tayo tayo katvā nava maggā, tathā ubhatobyañjanakānaṃ,",
  "tika-vin13t:2388_1": "purisānaṃ pana vaccamukhamaggavasena dve dve katvā cha, tathā paṇḍakānanti tiṃsa.",
  "tika-vin13t:2388_2": "Tesaṃ taye. Kīdiseti āha “santhatasanthate”ti. Santhate asanthateti padacchedo. Na",
  "tika-vin13t:2388_3": "santhataṃ asanthataṃ. Tasmiṃ asanthate. Na-kāro ettha “abrāhmaṇo”tiādīsu viya payirudāse,",
  "tika-vin13t:2388_4": "taṃ kiriyāyuttassa tādisassa aññassa vatthuno vidhānena santhatassa vatthuno payirudāsanaṃ",
  "tika-vin13t:2388_5": "pariccajanaṃ payirudāsoti. Na pasajjappaṭisedhe, santhataṃ pasajja patvā tassa “brāhmaṇo",
  "tika-vin13t:2388_6": "na bhavissatī”tiādīsu viya na nisedhoti. Vā-saddo panettha vacanayuttibaleneva labbhati,",
  "tika-vin13t:2388_7": "tassa paliveṭhetvā, anto vā pavesetvā vatthādinā kenaci paṭicchanne vā appaṭicchanne",
  "tika-vin13t:2388_8": "vāti attho. Tathābhūte allokāse pakativātena asamphuṭṭhe tintappadese. Nimittanti",
  "tika-vin13t:2388_9": "aṅgajātaṃ. Santiādi tabbisesanaṃ. Santi attaniyaṃ. Saṃ-saddo hi attani attaniye ca",
  "tika-vin13t:2388_10": "vattati. Santhataṃ asanthatanti yathāvuttanayena paṭicchannaṃ vā appaṭicchannaṃ vā.",
  "tika-vin13t:2388_11": "Upādiṇṇanti anaṭṭhakāyappasādaṃ. Kittakanti āha “tilamattampī”ti. Tilassa mattaṃ",
  "tika-vin13t:2388_12": "sākallaṃ yassa taṃ tilamattaṃ. “Mattaṃ sākallaṃ nicchaye”ti hi nighaṇḍu. Etthāpi",
  "tika-vin13t:2388_13": "avayavena viggaho samudāyo samāsattho, tilabījappamāṇampīti vuttaṃ hoti. Kiṃ taṃ?",
  "tika-vin13t:2388_14": "Nimittaṃ, pavesanaṃ vā. Api-saddo sambhāvane, “tilabījamattampī”ti sambhāvīyati,",
  "tika-vin13t:2388_15": "adhike kā nāma kathāti idamettha sambhāvanaṃ, evaṃbhūtaṃ saṃ aṅgajātaṃ yathāvutte",
  "tika-vin13t:2388_16": "maggattaye tilamattampi pavesanto bhikkhu cuto paribhaṭṭho, pārājiko nāma hoti sāsanatoti",
  "tika-vin13t:2388_17": "viññāyati gammamānatthassa saddassa payogaṃ pati kāmācārattā. Kīdisoti āha “anikkhittasikkho”ti.",
  "tika-vin13t:2388_18": "Nikkhittasikkho pana abhikkhukattā pariccatto. Tattha nikkhittā ohitā pariccattā",
  "tika-vin13t:2388_19": "paccakkhātā sikkhā etenāti viggaho. Yathālakkhaṇaṃ na nikkhittasikkho anikkhittasikkho.",
  "tika-vin13t:2388_20": "Tattha cittakhettakālappayogapuggalavijānanavasena sikkhāpaccakkhānaṃ ñatvā tadabhāvena",
  "tika-vin13t:2388_21": "apaccakkhānaṃ veditabbaṃ.",
  "tika-vin13t:2389_0": "Tattha upasampannabhāvato cavitukāmatācittaṃ cittaṃ nāma. “Buddhaṃ paccakkhāmī”tiādīni",
  "tika-vin13t:2389_1": "“gihīti maṃ dhārehi, upāsako, ārāmiko, sāmaṇeroti maṃ dhārehī”ti “alaṃ me buddhenā”tiādīni",
  "tika-vin13t:2389_2": "cha khettapadāni khettaṃ nāma. “Paccakkhāmī”tiādinā vutto vattamānakāloyeva kālo",
  "tika-vin13t:2389_3": "nāma. Yāya kāyaci bhāsāya vasena vācasikappayogova payogo nāma. Anummattādiko paccakkhāto",
  "tika-vin13t:2389_4": "ca manussajātiko sova puggalo nāma. Paccakkhātakassa vacanasamanantarameva “ayaṃ",
  "tika-vin13t:2389_5": "ukkaṇṭhito”ti vā “gihibhāvaṃ patthayatī”ti vā sotuno jānanaṃ vijānanaṃ nāmāti veditabbaṃ.",
  "tika-vin13t:2390_0": "Tattha naṭṭhakāyappasādaṃ pana piḷakaṃ vā cammakhilaṃ vā lomaṃ vā pavesantassa dukkaṭaṃ.",
  "tika-vin13t:2390_1": "Akkhināsakaṇṇacchiddavatthikosesu, satthakādīhi katavaṇe vā methunarāgena nimittaṃ",
  "tika-vin13t:2390_2": "pavesantassa thullaccayaṃ. Avasesasarīresu upakacchakādīsu dukkaṭaṃ. Tiracchānagatānaṃ",
  "tika-vin13t:2390_3": "hatthiassagogadrabhaoṭṭhamahiṃsādīnaṃ nāsāya thullaccayaṃ, vatthikose thullaccayameva.",
  "tika-vin13t:2390_4": "Sabbesampi tiracchānagatānaṃ akkhikaṇṇavaṇesu dukkaṭaṃ. Tathā avasesasarīre kāyasaṃsaggarāgena,",
  "tika-vin13t:2390_5": "methunarāgena vā jīvamānakapurisassa vatthikosaṃ appavesanto nimittena nimittaṃ chupati,",
  "tika-vin13t:2390_6": "dukkaṭaṃ. Bahi nikkhantadantesu vāyamantassa pana thullaccayanti ayamettha savinicchayo atthavaṇṇanakkamo.",
  "tika-vin13t:2391_0": "Idāni pavesanaṃ nāma na kevalaṃ attupakkameneva, parūpakkamenāpi hoti, tatrāpi sādiyantova",
  "tika-vin13t:2391_1": "cuto hotīti dassetuṃ “atha vā”tiādi vuttaṃ. Tattha atha vāti ayaṃ nipāto, nipātasamudāyo",
  "tika-vin13t:2391_2": "vā pakkhantarārambhe. Pavesanañca ṭhitañca uddhāro ca paviṭṭhañca pavesana…pe… paviṭṭhāni,",
  "tika-vin13t:2391_3": "itarītarayogadvando. Itarītarayogo nāma aññamaññatthopādānatāti pavesanādīni ṭhitādiatthānipi",
  "tika-vin13t:2391_4": "hontīti paviṭṭha-saddopi pavesanādiattho hoti, tatoyevettha tasmā bahuvacanasambhavo.",
  "tika-vin13t:2391_5": "Aññathā dvande avayavatthapadhānattā ekatthavācakāpi paviṭṭha-saddā kathaṃ bahuvacanappasaṅgo.",
  "tika-vin13t:2391_6": "Samāhāre vā dvando. Khaṇoti kālaviseso. So ca yogavantānaṃ khaṇantaravinimutto natthīti",
  "tika-vin13t:2391_7": "pavesana…pe…paviṭṭhāniyeva khaṇoti kammadhārayo, abhede bhedaparikappanāya vā pavesana…pe…",
  "tika-vin13t:2391_8": "paviṭṭhānaṃ khaṇoti chaṭṭhītappuriso. Tassa sādako, tasmiṃ vā sādako pavesana…pe…",
  "tika-vin13t:2391_9": "sādako. Khaṇa-saddo panettha paccekaṃ yojetabbo dvandasamāsattā, pavesanakālaṃ ṭhitakālaṃ",
  "tika-vin13t:2391_10": "uddhārakālaṃ paviṭṭhakālaṃ, tasmiṃ vā sādiyantoti evamettha attho daṭṭhabbo. Evaṃ",
  "tika-vin13t:2391_11": "sevanacittapaccupaṭṭhānena sādako bhikkhu cutoti yojetabbaṃ. Tattha yathāvuttappadesassa",
  "tika-vin13t:2391_12": "antokaraṇaṃ pavesanaṃ nāma. Yāva uddharaṇārambhā nivattaṃ ṭhitaṃ nāma. Aṭṭhakathāyaṃ",
  "tika-vin13t:2391_13": "pana mātugāmassa sukkavissaṭṭhiṃ patvā sabbathā vāyamato oramitvā ṭhitakālaṃ sandhāya",
  "tika-vin13t:2391_14": "“sukkavissaṭṭhisamaye”ti vuttaṃ. Yāva aggā nīharaṇaṃ uddhāro nāma. Yāva pavesanārahaṭṭhānā",
  "tika-vin13t:2391_15": "antokataṃ paviṭṭhaṃ nāma.",
  "tika-vin13t:2392": "Paṭhamaṃ.",
  "tika-vin13t:2393_0": "3-4. Idāni dutiyaṃ dassetuṃ “ādiyeyyā”tiādimāha. Tattha adinnaṃ theyyacittena ādiyeyya…pe…",
  "tika-vin13t:2393_1": "saṅketaṃ vītināmaye, pārājiko bhaveti sambandho. Adinnanti manussasāmikehi kāyavācāhi",
  "tika-vin13t:2393_2": "na dinnaṃ. Theyyacittenāti thenoti coro, tassa bhāvo theyyaṃ na-kārassa ya-kāraṃ",
  "tika-vin13t:2393_3": "katvā dvittena. Bhavanti etasmā abhidhānabuddhīti bhāvo, saddappavattinimittaṃ jātiguṇādi.",
  "tika-vin13t:2393_4": "Idha pana avaharaṇacittasaṅkhātaṃ dabbaṃ theyyaṃ. Theyyañca taṃ cittañcāti theyyacittaṃ,",
  "tika-vin13t:2393_5": "tena. Ādiyeyyāti ārāmādiṃ abhiyuñjitvā gaṇheyya. Hareyyāti haranto gaṇheyya. Avahareyyāti",
  "tika-vin13t:2393_6": "upanikkhittaṃ bhaṇḍaṃ “dehi me bhaṇḍa”nti vuccamāno “na mayā gahita”ntiādīni vadanto",
  "tika-vin13t:2393_7": "gaṇheyya. Iriyāpathaṃ kopeyyāti bhaṇḍahārakassa gamanādiiriyāpathaṃ vicchinditvā",
  "tika-vin13t:2393_8": "gaṇheyya. Kopaṃ katvā gaṇhātīti hi etasmiṃ atthe “kopī”ti nāmadhātu. Ṭhānā cāveyyāti",
  "tika-vin13t:2393_9": "ṭhapitaṭṭhānato cāveyya. Saṅketaṃ vītināmayeti parikappitaṭṭhānaṃ vā suṅkaghātaṃ vā atikkāmeyya.",
  "tika-vin13t:2394_0": "Ettha ca ārāmādiabhiyuñjane, sāmikassa vimatuppādanadhuranikkhepe, bhaṇḍahārakassa",
  "tika-vin13t:2394_1": "sīsabhārāmasanaphandāpanakhandhoropane, upanikkhitte “dehi me bhaṇḍa”nti codiyamānassa",
  "tika-vin13t:2394_2": "“nāhaṃ gaṇhāmī”ti bhaṇanavimatuppādanadhuranikkhepe, thalaṭṭhassa theyyacittenāmasanaphandāpanaṭhānācāvane",
  "tika-vin13t:2394_3": "cāti catūsu paccekaṃ yathākkamaṃ dukkaṭathullaccayapārājikāyo veditabbā. “Sahabhaṇḍahārakaṃ",
  "tika-vin13t:2394_4": "nessāmī”ti paṭhamadutiyapādasaṅkāmane, parikappitasuṅkaghātaṭṭhānato paṭhamadutiyapādātikkāme",
  "tika-vin13t:2394_5": "cāti dvīsu paccekaṃ kamena thullaccayapārājikāyo veditabbā. Ayamettha saviññāṇakāviññāṇakamissakattā",
  "tika-vin13t:2394_6": "nānābhaṇḍavasena yojanā. Ekabhaṇḍavasena pana sassāmikassa dāsassa vā tiracchānagatassa",
  "tika-vin13t:2394_7": "vā yathāvuttena abhiyogādinā nayena ādiyanaharaṇādivasena yojanā daṭṭhabbā.",
  "tika-vin13t:2395_0": "Apica imāni cha padāni vaṇṇayantena nānābhaṇḍaekabhaṇḍasāhatthikapubbappayogatheyyāvahārasaṅkhāte",
  "tika-vin13t:2395_1": "pañcapañcake samodhānetvā pañcavīsati avahārā dassetabbā chappadantogadhattā sabbesampi",
  "tika-vin13t:2395_2": "avahārānaṃ. Te pana avahārā yena kenaci abhiyogādiākāranānattamattena bhinnāti taṃvasena",
  "tika-vin13t:2395_3": "pañcapañcakaṃ nāma jātaṃ. Evaṃ saṃvaṇṇitañhi idaṃ adinnādānapārājikaṃ suvaṇṇitaṃ",
  "tika-vin13t:2395_4": "nāma hotīti daṭṭhabbaṃ. Tattha purimāni dve pañcakāni “ādiyeyyā”tiādīnaṃ pañcannaṃ",
  "tika-vin13t:2395_5": "padānaṃ vasena labbhanti. Yaṃ panetaṃ “saṅketaṃ vītināmaye”ti chaṭṭhaṃ padaṃ, taṃ",
  "tika-vin13t:2395_6": "tatiyapañcamesu pañcakesu nissaggiyaparikappāvahāravasena yojetabbaṃ.",
  "tika-vin13t:2396_0": "Tattha sāhatthika-saddena upacārato taṃsahacaritapañcakaṃ gahetvā “sāhatthikañca",
  "tika-vin13t:2396_1": "taṃ pañcakañcā”ti vā “sāhatthikādi pañcaka”nti majjhepadalopavasena vā sāhatthikapañcakaṃ.",
  "tika-vin13t:2396_2": "Evamuparipi. Taṃ pana sāhatthiko āṇattiko nissaggiyo atthasādhako dhuranikkhepo cāti.",
  "tika-vin13t:2396_3": "Tattha sako hattho sahattho, sahatthena nibbatto sāhatthiko. Evaṃ āṇattiko. Suṅkaghātaparikappitokāsānaṃ",
  "tika-vin13t:2396_4": "anto ṭhatvā bahi nissajjanaṃ nissaggo, so eva nissaggiyo. Kālaṃ aniyametvā āṇattassa",
  "tika-vin13t:2396_5": "bhaṇḍaggahaṇato ca parassa telakumbhiyā pādagghanakaṃ telaṃ avassaṃ pivanakānaṃ upāhanādīnaṃ",
  "tika-vin13t:2396_6": "nikkhittānaṃ telapātanato ca puretarameva pārājikasaṅkhātaṃ atthaṃ sādhetīti atthasādhako.",
  "tika-vin13t:2396_7": "So pana āṇāpanappayogo, upāhanādīnaṃ nikkhepappayogo ca. Ārāmābhiyoge ca upanikkhittabhaṇḍe",
  "tika-vin13t:2396_8": "ca tāvakālikabhaṇḍadeyyānamadāne ca dhurassa nikkhepo dhuranikkhepo.",
  "tika-vin13t:2397_0": "Pubbappayogapañcakaṃ nāma pubbappayogo sahappayogo saṃvidhāvahāro saṅketakammaṃ nimittakammanti.",
  "tika-vin13t:2397_1": "Tattha āṇāpanaṃ bhaṇḍaggahaṇato pubbattā pubbappayogo nāma. Ṭhānācāvanakhilasaṅkāmanappayogena",
  "tika-vin13t:2397_2": "saha vattamāno sahappayogo. Saṃvidhāya sammantayitvā gatesu ekenāpi bhaṇḍe ṭhānā",
  "tika-vin13t:2397_3": "cāvite sabbesaṃ avahāro saṃvidhāvahāro. Saṅketakammanti pubbaṇhādikālaparicchedavasena",
  "tika-vin13t:2397_4": "sañjānanakaraṇaṃ. Nimittakammaṃ nāma saññuppādanatthaṃ akkhinikhaṇanādikaraṇaṃ.",
  "tika-vin13t:2398_0": "Theyyāvahārapañcakaṃ pana sayameva dassetuṃ “atha vā”tiādimāha. Nanu ca chappadantogadhattā",
  "tika-vin13t:2398_1": "“sabbesampi avahārāna”nti vuttaṃ, evaṃ sati “atha vā”ti pakkhantaravasena visuṃ viya",
  "tika-vin13t:2398_2": "idaṃ pañcakaṃ kasmā vuttanti? Nanu avocumhā “yena kenaci abhiyogādiākāranānattamattena",
  "tika-vin13t:2398_3": "bhinnā”ti, etādisassa bhedassa sambhavato pakkhantaravasenāpi yujjatīti evaṃ vuttaṃ.",
  "tika-vin13t:2398_4": "Imassa pañcakassa visuṃ uddharitvā vacanaṃ pana pasiddhivasenāti daṭṭhabbaṃ, kusa-saddena",
  "tika-vin13t:2398_5": "kusasaṅkāmanamadhippetaṃ abhedopacārena. Theyyañca balañca kuso ca channañca parikappo",
  "tika-vin13t:2398_6": "ca theyyā…pe… parikappaṃ, dīgho sandhivasena. Tena avahārako pārājiko bhaveti sambandho.",
  "tika-vin13t:2398_7": "Yo pana paṭicchannena avahārako, so atthato paṭicchannassa avahārako hotīti dvandasamāsantogadhattepicassa",
  "tika-vin13t:2398_8": "virodhābhāvobhāvasādhano cāyaṃ channa-saddo daṭṭhabbo. Tattha sandhicchedanādīni",
  "tika-vin13t:2398_9": "katvā vā tulākūṭamānakūṭakahāpaṇakūṭādīhi vañcetvā vā gaṇhanto theyyāvahārako. Balakkārena",
  "tika-vin13t:2398_10": "parasantakaṃ gaṇhanto balāvahārako. Kusaṃ saṅkāmetvā gaṇhanto kusāvahārako. Tiṇapaṇṇādīhi",
  "tika-vin13t:2398_11": "yaṃ kiñci paṭicchādetvā pacchā kassa paṭicchannassa avahārako paṭicchannāvahārako.",
  "tika-vin13t:2398_12": "Sāṭakādibhaṇḍavasena, gabbhadvārādiokāsavasena vā parikappetvā gaṇhanto parikappāvahārako.",
  "tika-vin13t:2398_13": "Ettha pana parikappitabhaṇḍaggahaṇe parikappitaparicchedātikkame ca pārājikaṃ veditabbaṃ.",
  "tika-vin13t:2399_0": "Idāni panettha vinicchayaṃ dassetuṃ “bhaṇḍakālagghadesehī”tiādi vuttaṃ. Ettha adinnādāne",
  "tika-vin13t:2399_1": "bhaṇḍañca kālo ca aggho ca deso ca tehi ca paribhogena ca vinicchayo kātabboti attho.",
  "tika-vin13t:2399_2": "Tattha avahaṭabhaṇḍassa sassāmikassāmikabhāvaṃ sassāmikepi sāmikānaṃ sālayanirālayabhāvañca",
  "tika-vin13t:2399_3": "upaparikkhitvā sālayakāle ce avahaṭaṃ, bhaṇḍaṃ agghāpetvā kātabbo vinicchayo bhaṇḍena",
  "tika-vin13t:2399_4": "vinicchayo. Nirālayakāle ce avahaṭaṃ, pārājikaṃ natthi, sāmikesu puna āharāpentesu",
  "tika-vin13t:2399_5": "dātabbaṃ. Tadeva hi bhaṇḍaṃ kadāci mahagghaṃ, kadāci appagghaṃ, tasmā yasmiṃ kāle",
  "tika-vin13t:2399_6": "bhaṇḍaṃ avahaṭaṃ, tasmiṃyeva kāle yo tassa aggho, tena kātabbo vinicchayo kālena",
  "tika-vin13t:2399_7": "vinicchayo. Navabhaṇḍassa yo aggho, so pacchā parihāyati, tasmā sabbadā pakatiagghavasena",
  "tika-vin13t:2399_8": "akatvā kātabbo vinicchayo agghena vinicchayo. Bhaṇḍuṭṭhānadese bhaṇḍaṃ appagghaṃ",
  "tika-vin13t:2399_9": "hoti, aññattha mahagghaṃ, tasmā yasmiṃ dese bhaṇḍaṃ avahaṭaṃ, tasmiṃyeva dese agghena",
  "tika-vin13t:2399_10": "kātabbo vinicchayo desena vinicchayo. Paribhogena sāṭakādino bhaṇḍassa aggho parihāyati,",
  "tika-vin13t:2399_11": "tasmā tassa paribhogavasena parihīnāparihīnabhāvaṃ upaparikkhitvā kātabbo vinicchayo",
  "tika-vin13t:2399_12": "paribhogena vinicchayo.",
  "tika-vin13t:2400": "Dutiyaṃ.",
  "tika-vin13t:2401_0": "5-7. Idāni tatiyaṃ dassetuṃ “manussaviggaha”ntiādi āraddhaṃ. Tattha manussaviggahaṃ",
  "tika-vin13t:2401_1": "kalalato paṭṭhāya jīvamānakamanussajātikānaṃ sarīraṃ. Cicca pāṇoti saññāya saddhiṃyeva",
  "tika-vin13t:2401_2": "“vadhāmi na”nti vadhakacetanāya cetetvā pakappetvā. Jīvitā vā viyojayeti yo bhikkhu",
  "tika-vin13t:2401_3": "jātiuṇṇaṃsunā samuddhaṭatelabindumattaṃ kalalarūpakāle tāpanādīhi vā tato vā uddhamapi",
  "tika-vin13t:2401_4": "tadanurūpena upakkamena rūpajīvitindriyopakkame sati tadāyattavuttino arūpajīvitassāpi",
  "tika-vin13t:2401_5": "voropanasambhavato ubhayajīvitā voropeyya. Vā-saddo vikappe. Maraṇacetanoti maraṇe",
  "tika-vin13t:2401_6": "cetanā yassa so maraṇādhippāyo. Satthahārakanti jīvitaṃ haratīti hārakaṃ, satthañca",
  "tika-vin13t:2401_7": "taṃ hārakañcāti satthahārakaṃ, taṃ. Assa manussaviggahassa. Upanikkhipeti samīpe",
  "tika-vin13t:2401_8": "nikkhipeyya vā. Etena thāvarappayogaṃ dasseti. Gāheyya maraṇūpāyanti “satthaṃ vā",
  "tika-vin13t:2401_9": "āhara, visaṃ vā khādā”tiādinā nayena maraṇatthāya upāyaṃ gāhāpeyya vā. Etena āṇattippayogo",
  "tika-vin13t:2401_10": "dassito. Vadeyya maraṇe guṇanti kāyavācādūtalekhāhi “yo evaṃ marati, so dhanaṃ vā",
  "tika-vin13t:2401_11": "labhatī”tiādinā nayena maraṇe guṇaṃ pakāseyya vā. Ubhayattha adhikāravasena vā-saddo",
  "tika-vin13t:2401_12": "āharitabbo. So bhikkhu cutoti sambandho, sāsanatoti viññāyati.",
  "tika-vin13t:2402_0": "Idāni panassa chabbidhe payogedassetuṃ “payogā”tiādimāha. Tattha sāhatthi…pe… iddhivijjāmayā",
  "tika-vin13t:2402_1": "payogāti ime cha payogāti sambandho. Ka-kāralopena panettha “sāhatthī”ti vuttaṃ.",
  "tika-vin13t:2402_2": "Atha vā anekatthe anekataddhitasambhavena sahatthassāyaṃ payogo sāhatthīti padasiddhi",
  "tika-vin13t:2402_3": "veditabbā. Sāhatthi ca nissaggo ca āṇatti ca thāvaro cāti dvando. Iddhi ca vijjā",
  "tika-vin13t:2402_4": "ca, tāsamimeti iddhivijjāmayā, iddhimayo vijjāmayoti vuttaṃ hoti. Payogāti ime chappayogā",
  "tika-vin13t:2402_5": "nāma hontīti attho. Tattha sayaṃ mārentassa kāyena vā kāyappaṭibaddhena vā paharaṇaṃ",
  "tika-vin13t:2402_6": "sāhatthiko payogo. Dūre ṭhitaṃ māretukāmassa kāyādīhi ususattiādīnaṃ nissajjanaṃ",
  "tika-vin13t:2402_7": "nissaggo. “Asukaṃ nāma mārehī”tiādinā āṇāpentassa āṇāpanaṃ āṇatti, opātakhaṇanaṃ",
  "tika-vin13t:2402_8": "apassenasaṃvidhānaṃ asiādīnaṃ upanikkhipanādi thāvaro. Māraṇatthaṃ kammavipākajāya",
  "tika-vin13t:2402_9": "iddhiyā payojanaṃ iddhimayo. Kammavipākajiddhi ca nāmesā rājādīnaṃ rājiddhiādayo.",
  "tika-vin13t:2402_10": "Tattha piturañño sīhaḷindassa dāṭhākoṭanena cūḷasumanakuṭumbiyamāraṇe rājiddhi daṭṭhabbā,",
  "tika-vin13t:2402_11": "tadatthameva athabbaṇādivijjāya parijappanaṃ vijjāmayo payogo.",
  "tika-vin13t:2403_0": "Evaṃ chappayoge dassetvā tesu āṇattippayogassa niyāmake dassetuṃ “kālā”tiādi vuttaṃ.",
  "tika-vin13t:2403_1": "Tattha yathāvuttaṃ āṇattiṃ niyamenti saṅketavisaṅketatāvasena paricchindantīti āṇattiniyāmakā.",
  "tika-vin13t:2403_2": "Te pana kālo ca vatthu ca āvudhañca iriyāpatho cāti cattāro, tathā kiriyāviseso okāsoti",
  "tika-vin13t:2403_3": "gaṇanaparicchedavasena cha hontīti attho. Tattha kālo pubbaṇhādi yobbanādi ca. Vatthu",
  "tika-vin13t:2403_4": "māretabbo satto. Āvudhaṃ asiādi. Iriyāpatho māretabbassa gamanādi. Kiriyāviseso vijjhanādi.",
  "tika-vin13t:2403_5": "Okāso gāmādi. Yo hi “ajja, sve”ti aniyametvā “pubbaṇhe mārehī”ti vutto yadā kadāci",
  "tika-vin13t:2403_6": "pubbaṇhe māreti, natthi visaṅketo. Yo pana “pubbaṇhe”ti vutto majjhanhādīsu māreti,",
  "tika-vin13t:2403_7": "visaṅketo hoti, āṇāpakassa anāpatti. Evaṃ kālassa saṅketavisaṅketatāvasena niyāmakatā",
  "tika-vin13t:2403_8": "veditabbā. Imināva nayena vatthuādīsupi vinicchayo veditabboti.",
  "tika-vin13t:2404": "Tatiyaṃ.",
  "tika-vin13t:2405_0": "8-9. Idāni catutthaṃ dassetuṃ “jhānādibheda”ntiādimāha. Tattha attani nosantaṃ attupanāyikañca",
  "tika-vin13t:2405_1": "paccuppannabhavassitañca aññāpadesarahitañca jhānādibhedaṃ koṭṭhāsaṃ katvā vā ekekaṃ",
  "tika-vin13t:2405_2": "katvā vā kāyena vā vācāya vā viññattipathe dīpento nādhimāniko ñāte cuto bhaveti",
  "tika-vin13t:2405_3": "sambandho. Tattha attani sakasantāne nosantaṃ anuppannattāyeva avijjamānaṃ, ettha",
  "tika-vin13t:2405_4": "nosantoti atthe tappuriso. Jhānādibhedanti jhānaṃ ādi yassa “vimokkhasamādhi samāpatti",
  "tika-vin13t:2405_5": "ñāṇadassana maggabhāvanā phalasacchi kiriyākilesappahānavinīvaraṇatācittassa suññāgāre",
  "tika-vin13t:2405_6": "abhiratī”ti vuttassa so jhānādi, sova bhedo visesoti samāso. Taṃ jhānādibhedaṃ uttarimanussadhammaṃ.",
  "tika-vin13t:2405_7": "Attupanāyikanti “ayaṃ mayi atthī”ti ārocanavasena attani upanīyati, “ahaṃ vā ettha",
  "tika-vin13t:2405_8": "sandissāmī”ti attā upanīyati ettha dhammeti vā attupanāyiko, jhānādibhedo, taṃ. Paccuppannabhavassitanti",
  "tika-vin13t:2405_9": "paccuppannabhavo nāma idāni vattamāno attabhāvo, tannissitoti samāso, so ca jhānādibhedoyeva, taṃ.",
  "tika-vin13t:2406_0": "Aññāpadesarahitanti “yo te vihāre vasi, so bhikkhu paṭhamaṃ jhānaṃ samāpajjī”tiādinā",
  "tika-vin13t:2406_1": "nayena aññassa apadeso, tena rahito cattoti tappurisasamāso, so rahito tenāti vā",
  "tika-vin13t:2406_2": "bahubbīhi, jhānādibhedova, taṃ. Koṭṭhāsaṃ katvā vāti “paṭhamaṃ jhānaṃ dutiyaṃ jhānaṃ",
  "tika-vin13t:2406_3": "samāpajjiṃ, paṭhamaṃ jhānaṃ tatiyaṃ jhānaṃ samāpajji”ntiādinā nayena koṭṭhāsaṃ katvā",
  "tika-vin13t:2406_4": "vā. Ekekaṃ katvā vāti “paṭhamaṃ jhānaṃ samāpajjiṃ, dutiyaṃ jhānaṃ samāpajji”ntiādinā",
  "tika-vin13t:2406_5": "nayena ekekaṃ katvā vā. Ettha ca ekanti ṭhite vicchāyaṃ dvittaṃ. Ettha pana katvāti",
  "tika-vin13t:2406_6": "karaṇakiriyāya ekekavasena bhinnassa jhānādino atthassa sambandhanicchā vicchāti",
  "tika-vin13t:2406_7": "veditabbā. Ṭīkāyaṃ pana “koṭṭhāsaṃ vāti ettha ‘jhānalābhī, vimokkhalābhī, samādhilābhī,",
  "tika-vin13t:2406_8": "samāpattilābhīmhī’ti evamādinā nayena koṭṭhāsato vāti attho”ti ca “ekekaṃ vāti ‘paṭhamassa",
  "tika-vin13t:2406_9": "jhānassa lābhī, dutiyassa jhānassa lābhīmhī’ti evamādinā nayena ekekaṃ vāti attho”ti",
  "tika-vin13t:2406_10": "ca vuttaṃ. So pāḷiyaṃ aṭṭhakathāyañca avuttakkamoti veditabbo. Kāyena vāti hatthamuddādivasena",
  "tika-vin13t:2406_11": "kāyena vā. Vācāti ettha ya-kāro luttaniddiṭṭho “alajjitā”tiādīsu viya. Viññattipatheti",
  "tika-vin13t:2406_12": "kāyavacīviññattīnaṃ gahaṇayogye padese ṭhatvāti ajjhāharitabbaṃ. Dīpentoti “iminā",
  "tika-vin13t:2406_13": "ca iminā ca kāraṇena ayaṃ dhammo mayi atthī”ti pakāsento. Nādhimānikoti appatte pattasaññitāsaṅkhāto",
  "tika-vin13t:2406_14": "adhiko māno, so natthi etassāti nādhimāniko, bhikkhu. Ñāteti viññunā manussajātikena",
  "tika-vin13t:2406_15": "sikkhāpaccakkhāne vuttanayena viññāte sati cuto bhave sāsanatoti viññāyati. Aññāpadesena",
  "tika-vin13t:2406_16": "dīpayato pana thullaccayaṃ. Ettha ca –",
  "tika-vin13t:2407": "Dukkaṭaṃ paṭhamasseva, sāmantamiti vaṇṇitaṃ;",
  "tika-vin13t:2408": "Sesānaṃ pana tiṇṇampi, thullaccayamudīritanti.",
  "tika-vin13t:2409": "Catutthaṃ.",
  "tika-vin13t:2410_0": "10. Idāni catunnampi cetesamasaṃvāsataṃ abhabbatañca dīpetuṃ “pārājikete”tiādi āraddhaṃ.",
  "tika-vin13t:2410_1": "Ete cattāro pārājikā puggalā yathā pure pubbe gihikāle, anupasampannakāle ca viya",
  "tika-vin13t:2410_2": "asaṃvāsāti sambandho. Saha vasanti yasmā sabbepi lajjino etesu kammādīsu na ekopi",
  "tika-vin13t:2410_3": "tato bahiddhā sandissatīti ekakammaṃ ekuddeso samasikkhatāti ime tayo saṃvāsā nāma.",
  "tika-vin13t:2410_4": "Tattha apalokanādikaṃ catubbidhampi saṅghakammaṃ sīmāparicchinnehi pakatattehi bhikkhūhi",
  "tika-vin13t:2410_5": "ekato kattabbatā ekakammaṃ nāma. Tathā pañcavidhopi pātimokkhuddeso ekato uddisitabbattā",
  "tika-vin13t:2410_6": "ekuddeso nāma. Paññattaṃ pana sikkhāpadaṃ sabbehipi lajjīpuggalehi samaṃ sikkhitabbabhāvato",
  "tika-vin13t:2410_7": "samasikkhatā nāma. Natthi te saṃvāsā etesanti asaṃvāsā. “Abhabbā”tiādīsu bhikkhubhāvāyāti",
  "tika-vin13t:2410_8": "tumatthe sampadānavacanaṃ, tasmā yathā sīsacchinno jīvituṃ abhabbo, evaṃ cattārome",
  "tika-vin13t:2410_9": "puggalā bhikkhubhāvāya bhikkhū bhavituṃ abhabbāti attho.",
  "tika-vin13t:2411_0": "11. Idāni pariyāyāṇattīhi sambhavante dassetuṃ “pariyāyo cā”tiādimāha. Pariyāyo ca",
  "tika-vin13t:2411_1": "āṇatti ca tatiye manussaviggahe labbhatīti sambandho. Tattha kāyādīhi yathāvuttehi",
  "tika-vin13t:2411_2": "“yo evaṃ marati, so dhanaṃ vā labhatī”ti evamādiviññāpako byañjanabhūto kāyavacīpayogo",
  "tika-vin13t:2411_3": "pariyāyo. Iminā idaṃ dīpeti – yathā adinnādāne “ādiyeyyā”ti vuttattā pāriyāyakathāya",
  "tika-vin13t:2411_4": "muccati, na idha evaṃ. “Saṃvaṇṇeyyā”ti pariyāyakayāyapi na muccatīti. “Dutiye panā”tiādīsu",
  "tika-vin13t:2411_5": "attho pākaṭoyeva. Evamuparipi pākaṭamupekkhissāma.",
  "tika-vin13t:2412_0": "12. Idāni methunadhammādīnaṃ aṅgāni dassetuṃ “sevetū”tiādimāha. Sevetukāmatācittanti",
  "tika-vin13t:2412_1": "methunaṃ sevetuṃ kāmetīti sevetukāmo, tassa bhāvo nāma taṇhā, tāya sevetukāmatāya",
  "tika-vin13t:2412_2": "sampayuttaṃ cittanti tappuriso. Methunadhammassāti mithunānaṃ itthipurisānaṃ idanti",
  "tika-vin13t:2412_3": "methunaṃ, tameva dhammoti methunadhammo. Idha pana upacāravasena pārājikāpatti methunadhammo",
  "tika-vin13t:2412_4": "nāma. Atha vā methunena jāto dhammo pārājikāpatti methunadhammo, tassa methunadhammassa",
  "tika-vin13t:2412_5": "methunadhammapārājikāpattiyā. Aṅgadvayanti aṅgānaṃ kāraṇānaṃ dvayaṃ. Budhāti vinayadharā viññuno.",
  "tika-vin13t:2413_0": "13. Manussasanti manussānaṃ saṃ manussasaṃ, tadāyattavatthukā ca. Etena petatiracchānagatāyattaṃ",
  "tika-vin13t:2413_1": "nivatteti. Tathāsaññīti tathā tādisā saññā tathāsaññā, sā assa atthīti tathāsaññī.",
  "tika-vin13t:2413_2": "Parāyattasaññitā cāti attho. Bhāvappadhānā ime niddesā, bhāvapaccayalopo vā “buddhe",
  "tika-vin13t:2413_3": "ratana”ntiādīsu viya. Evamuparipi īdisesu. Theyyacittanti thenabhāvasaṅkhātaṃ cittañca.",
  "tika-vin13t:2413_4": "Vatthuno garutāti bhaṇḍassa pādaatirekapādārahabhāvena garutā ca. Ūnapañcamāsake",
  "tika-vin13t:2413_5": "vā atirekamāsake vā thullaccayaṃ. Māsake vā ūnamāsake vā dukkaṭaṃ. Avahāroti pañcavīsatiyā",
  "tika-vin13t:2413_6": "avahārānaṃ aññatarena avaharaṇañcāti ime pañca adinnādānahetuyo adinnādānapārājikāpattiyā aṅgāni.",
  "tika-vin13t:2414_0": "14. Pāṇo mānussakoti manussajātisambandho pāṇo ca, pāṇoti hi vohārato satto, paramatthato",
  "tika-vin13t:2414_1": "pana jīvitindriyaṃ vuccati. Pāṇasaññitāti pāṇoti saññitā ca, ghātanaṃ ghāto, so eva",
  "tika-vin13t:2414_2": "cetanā ghātacetanā, “vadhāmi na”nti evaṃ pavattā sā ca, taṃsamuṭṭhito sāhatthikādīnaṃ",
  "tika-vin13t:2414_3": "channamaññataro payogo ca, tena payogena maraṇañcāti ete yathāvuttā pañca vadhahetuyo",
  "tika-vin13t:2414_4": "pāṇaghātāpajjitabbaāpattiyā aṅgānīti attho.",
  "tika-vin13t:2415_0": "15. Attani asantatāti uttarimanussadhammassa santāne avijjamānatā ca. Pāpamicchatāyārocanāti",
  "tika-vin13t:2415_1": "yā sā “idhekacco dussīlo samāno ‘sīlavāti maṃ jano jānātū”tiādinā nayena vuttā pāpaicchatāya",
  "tika-vin13t:2415_2": "samannāgatā, tāya uttarimanussadhammassa ārocanā ca. Tassāti yassa āroceti, tassa.",
  "tika-vin13t:2415_3": "Manussajātitāti manussānaṃ jāti yassa, tassa bhāvo manussajātitā, sā ca, naññāpadesoti",
  "tika-vin13t:2415_4": "na aññāpadeso aññāpadesābhāvo ca, tadeva jānananti taṅkhaṇaṃyeva vijānanañcāti imāni",
  "tika-vin13t:2415_5": "pañca ettha asantadīpane asmiṃ santāne avijjamānauttarimanussadhammappakāsananimitte",
  "tika-vin13t:2415_6": "pārājike aṅgāni hetuyoti attho.",
  "tika-vin13t:2416_0": "16. Evaṃ tesamasaṃvāsatābhabbatādīni dassetvā idāni na te cattārova, atha kho santaññepīti",
  "tika-vin13t:2416_1": "te sabbepi samodhānetvā dassento “asādhāraṇā”tiādimāha. Tattha asādhāraṇāti pārājikā",
  "tika-vin13t:2416_2": "dhammā adhippetā. Teneva cettha pulliṅganiddeso. Tasmā bhikkhunīnaṃ bhikkhūhi asādhāraṇā",
  "tika-vin13t:2416_3": "pārājikā dhammā cattāro cāti evamettha attho daṭṭhabbo. Upacāravasena tu ubbhajāṇumaṇḍalikādikā",
  "tika-vin13t:2416_4": "pārājikāpannā pariggayhanti. Tāsu yā avassutā avassutassa manussapurisassa akkhakānaṃ",
  "tika-vin13t:2416_5": "adho jāṇumaṇḍalānaṃ kapparānañca upari kāyasaṃsaggaṃ sādiyati, ayaṃ ubbhajāṇumaṇḍalikā.",
  "tika-vin13t:2416_6": "Yā pana aññissā bhikkhuniyā pārājikaṃ paṭicchādeti, sā vajjappaṭicchādikā. Yā ukkhittakaṃ",
  "tika-vin13t:2416_7": "bhikkhuṃ tassā diṭṭhiyā gahaṇavasena anuvattati, sā ukkhittānuvattikā. Kāyasaṃsaggarāgena",
  "tika-vin13t:2416_8": "tintassa hatthaggahaṇaṃ saṅghāṭikaṇṇaggahaṇaṃ kāyasaṃsaggatthāya purisassa hatthapāse",
  "tika-vin13t:2416_9": "ṭhānaṃ ṭhatvā sallapanaṃ saṅketagamanaṃ purisassāgamanasādiyanaṃ paṭicchannokāsavavisanaṃ",
  "tika-vin13t:2416_10": "hatthapāse ṭhatvā kāyopasaṃharaṇanti imāni aṭṭha vatthūni yassā avassutāya, sā aṭṭhavatthukā nāma.",
  "tika-vin13t:2417_0": "Abhabbakā ekādasa cāti ettha paṇḍako theyyasaṃvāsako titthiyapakkantako tiracchānagato",
  "tika-vin13t:2417_1": "mātughātako pitughātako arahantaghātako bhikkhunidūsako saṅghabhedako lohituppādako",
  "tika-vin13t:2417_2": "ubhatobyañjanakoti ime abhabbā ekādasa ca. Tesu paṇḍakoti opakkamikanapuṃsakapaṇḍakā",
  "tika-vin13t:2417_3": "ca paṇḍakabhāvapakkhe pakkhapaṇḍako ca idha adhippetā. Āsittausūyapaṇḍakānaṃ pana",
  "tika-vin13t:2417_4": "pabbajjā ca upasampadā ca na vāritā. Theyyasaṃvāsako pana liṅgatthenakādivasena tividho.",
  "tika-vin13t:2417_5": "Tattha sayaṃ pabbajitattā liṅgamattaṃ thenetīti liṅgatthenako. Bhikkhuvassagaṇanādikaṃ",
  "tika-vin13t:2417_6": "saṃvāsaṃ thenetīti saṃvāsatthenako. Sikkhaṃ paccakkhāya evaṃ paṭipajjantepi eseva",
  "tika-vin13t:2417_7": "nayo. Yathāvuttamubhayaṃ thenetīti ubhayatthenako. Ṭhapetvā pana imaṃ tividhaṃ –",
  "tika-vin13t:2418": "Rājadubbhikkhakantāra-rogaveribhayena vā;",
  "tika-vin13t:2419": "Cīvarāharaṇatthaṃ vā, liṅgaṃ ādiyatīdha yo.",
  "tika-vin13t:2420": "Saṃvāsaṃ nādhivāseti, yāva so suddhamānaso;",
  "tika-vin13t:2421": "Theyyasaṃvāsako nāma, tāva esa na vuccatīti. ;",
  "tika-vin13t:2422_0": "Titthiyapakkantakādayo tu taṃtaṃvacanatthānusārena veditabbā. Tiracchānagato pana",
  "tika-vin13t:2422_1": "ṭhapetvā manussajātikaṃ avaseso sabbo veditabbo. Ime ekādasa puggalā bhikkhubhāvāya",
  "tika-vin13t:2422_2": "abhabbattā pārājikāpannasadisatāya “pārājikā”ti vuccanti. Vibbhantā bhikkhunīti gihinivāsananivatthā",
  "tika-vin13t:2422_3": "bhikkhunī ca. Sā hi ettāvatā pārājikā. Mudukā piṭṭhi yassa, so ca. So hi anabhiratiyā",
  "tika-vin13t:2422_4": "pīḷito yadā attano aṅgajātaṃ attano vaccamukhamaggesu paveseti, tadā pārājiko hoti.",
  "tika-vin13t:2423_0": "17-18. Lambamānamaṅgajātametassāti lambī. So yathāvuttesu pavesito pārājiko. Mukhena",
  "tika-vin13t:2423_1": "gaṇhanto aṅgajātaṃ parassa cāti yo anabhiratiyā pīḷito parassa suttassa vā matassa",
  "tika-vin13t:2423_2": "vā aṅgajātaṃ mukhena gaṇhāti, so parassa aṅgajātaṃ mukhena gaṇhanto ca. Tatthevābhinisīdantoti",
  "tika-vin13t:2423_3": "yo anabhiratiyā pīḷito tattheva parassa aṅgajāte vaccamaggena abhinisīdati, so cāti",
  "tika-vin13t:2423_4": "ete dvayaṃdvayasamāpattiyā abhāvepi magge maggappavesanahetu methunassa anulomikā",
  "tika-vin13t:2423_5": "cattāro ca. Idhāgatā cattāroti idha khuddasikkhāyaṃ yathāvuttā methunadhammā pārājikādayo",
  "tika-vin13t:2423_6": "cattāro cāti samodhānā piṇḍīkaraṇavasena catuvīsati pārājikā bhavantīti seso. Ettha",
  "tika-vin13t:2423_7": "ca gāthābandhavasena rassaṃ katvā “parājikā”ti vuttaṃ. Etthāha – mātughātakādayo",
  "tika-vin13t:2423_8": "tatiyaṃ pārājikaṃ āpannā, bhikkhunidūsako, mudupiṭṭhikādayo cattāro ca paṭhamapārājikaṃ",
  "tika-vin13t:2423_9": "āpannā evāti kuto catuvīsatīti? Vuccate – mātughātakādayo hi cattāro idha anupasampannā",
  "tika-vin13t:2423_10": "eva adhippetā. Mudupiṭṭhikādayo cattāro kiñcāpi paṭhamapārājikena saṅgahitā, yasmā",
  "tika-vin13t:2423_11": "pana ekena pariyāyena methunadhammaṃ appaṭisevino honti, tasmā visuṃ vuttāti.",
  "tika-vin13t:2424": "Pārājikaniddesavaṇṇanā niṭṭhitā.",
  "tika-vin13t:2425": "2. Saṅghādisesaniddesavaṇṇanā",
  "tika-vin13t:2426_0": "19. Vuṭṭhānassa garukattā garukāti saṅghādisesā vuccanti. Navāti tesaṃ gaṇanaparicchedo.",
  "tika-vin13t:2426_1": "Nanu “navā”ti kasmā vuttaṃ, “terasā”ti vattabbanti? Nāyaṃ doso, cirenāpajjitabbe",
  "tika-vin13t:2426_2": "cattāro yāvatatiyake ṭhapetvā vītikkamakkhaṇeyeva āpajjitabbā paṭhamāpattikā vuccantīti.",
  "tika-vin13t:2426_3": "Idāni te dassetuṃ “mocetukāmatā”tiādi āraddhaṃ. Tattha sukkassāti āsayadhātunānattato",
  "tika-vin13t:2426_4": "nīlādivasena dasavidhe sukke yassa kassaci sukkassa. Mocetukāmatāti mocetukāmatāya,",
  "tika-vin13t:2426_5": "ya-kāro luttaniddiṭṭho. Iminā pana vacanena mocanassāda muccanassāda muttassādamethunassāda",
  "tika-vin13t:2426_6": "phassassāda kaṇḍuvanassāda dassanassāda nisajjanassāda vācassāda gehasitapema vanabhaṅgiya",
  "tika-vin13t:2426_7": "saṅkhātesu ekādasassādesu ekaṃyeva mocanassādaṃ dasseti.",
  "tika-vin13t:2427_0": "Tattha mocanāya assādo sukhavedanā mocanassādo. Muccane attano dhammatāya muccane",
  "tika-vin13t:2427_1": "assādo muccanassādo. Evaṃ sabbattha sattamītappurisena attho daṭṭhabbo. Imehi pana",
  "tika-vin13t:2427_2": "navahi padehi sampayuttaassādasīsena rāgo vutto. Gehanissitesu mātādīsu pemaṃ gehe",
  "tika-vin13t:2427_3": "sitaṃ pemanti gehasitapemaṃ, iminā sarūpeneva rāgo vutto. Santhavakaraṇatthāya itthiyā",
  "tika-vin13t:2427_4": "pesitapupphādi vanabhaṅgiyaṃ, iminā ca vatthuvasena rāgo vutto. Methunassādopi itthiyā",
  "tika-vin13t:2427_5": "gahaṇappayogena veditabbo. Sabbattheva ca pana cetanānimittupakkamamocane sati visaṅketābhāvo",
  "tika-vin13t:2427_6": "veditabbo. Upakkamma hatthādinā nimitte upakkamitvā. Aññatra supinantenāti supinoyeva",
  "tika-vin13t:2427_7": "supinanto “kammameva kammanto”tiādīsu viya anta-saddassa tabbhāvavuttittā. Taṃ supinantaṃ",
  "tika-vin13t:2427_8": "vinā vimocayaṃ sukkaṃ vimocento samaṇo yo koci bhikkhu garukaṃ garukāpattisaṅkhātaṃ",
  "tika-vin13t:2427_9": "saṅghādisesaṃ phuse phuseyya, āpajjeyyāti vuttaṃ hoti. Ettha ca ajjhattarūpabahiddhārūpaubhayarūpaākāsekaṭikampanasaṅkhātesu",
  "tika-vin13t:2427_10": "catūsu upāyesu sati rāgūpatthambhādīsu ca kālesu yena kenaci aṅgajāte kammaññataṃ",
  "tika-vin13t:2427_11": "patte “ārogyatthāyā”tiādīsu yena kenaci adhippāyena adhippāyavatthubhūtaṃ yaṃ kiñci",
  "tika-vin13t:2427_12": "sukkaṃ mocanassādacetanāya eva nimitte upakkamma mocento saṅghādisesaṃ āpajjatīti",
  "tika-vin13t:2427_13": "sabbathā adhippāyo daṭṭhabbo.",
  "tika-vin13t:2428": "Paṭhamo.",
  "tika-vin13t:2429_0": "20. Kāyasaṃsaggarāgavāti kāye saṃsaggo, tasmiṃ rāgo, so assa atthīti vantu, kāyasaṃsaggarāgasamaṅgīti",
  "tika-vin13t:2429_1": "attho. Samaṇo itthisaññīti sambandho. Upakkammāti kāyena vāyamitvā. Manussitthiṃ",
  "tika-vin13t:2429_2": "samphusantoti antamaso lomenapi parāmasanto garukaṃ phuseti yojanā. Manussabhūtā",
  "tika-vin13t:2429_3": "amatā itthī manussitthī. Tattha “kāyasaṃsaggarāgavā”ti iminā mātupemādiṃ, itthiyā",
  "tika-vin13t:2429_4": "gahitamokkhādhippāyañca paṭikkhipati. Itthiyā vematikassa, paṇḍakapurisatiracchānagatasaññissa",
  "tika-vin13t:2429_5": "ca thullaccayaṃ. Itthiyā pana kāyena kāyappaṭibaddhāmasane, kāyappaṭibaddhena kāyāmasane",
  "tika-vin13t:2429_6": "ca yakkhīpetīpaṇḍakānaṃ kāyena kāyāmasane ca purisatiracchānagatitthīnaṃ kāyena kāyāmasanepi",
  "tika-vin13t:2429_7": "dukkaṭaṃ, tathāyakkhīādīnaṃ kāyena kāyappaṭibaddhādīsu ca. Matitthiyā pana thullaccayaṃ.",
  "tika-vin13t:2429_8": "Itthiyā pana phusiyamāno sevanādhippāyopi sace kāyena na vāyamati, anāpatti.",
  "tika-vin13t:2430": "Dutiyo.",
  "tika-vin13t:2431_0": "21. Tathāti itthisaññī. Suṇantinti viññattipathe ṭhatvā attano vacanaṃ suṇantiñca.",
  "tika-vin13t:2431_1": "Viññuñcāti duṭṭhullāduṭṭhullasallakkhaṇasamatthañca manussitthiṃ. Maggaṃ vāti vaccamaggapassāvamaggānaṃ",
  "tika-vin13t:2431_2": "vasena maggaṃ vā methunaṃ vā ārabbhāti sambandho. Duṭṭhullavācārāgenāti duṭṭhā ca",
  "tika-vin13t:2431_3": "sā asaddhammappaṭisaṃyuttatāya thūlā ca lāmakajanasādhāraṇatāyāti duṭṭhullā. Sāva",
  "tika-vin13t:2431_4": "puna vācā duṭṭhullavācā. Tassaṃ assādasampayutto rāgoti samāso, tena. Obhāsitvāti",
  "tika-vin13t:2431_5": "vaṇṇāvaṇṇayācanādivasena asaddhammavacanaṃ vatvā. Asuṇantiyā pana dūtena vā paṇṇena",
  "tika-vin13t:2431_6": "vā ārocite anāpatti. Tattha dvinnaṃ maggānaṃ vasena vaṇṇāvaṇṇehi, methunayācanādīhi",
  "tika-vin13t:2431_7": "vā “sikharaṇīsi, sambhinnāsi, ubhatobyañjanakāsī”ti imesu tīsu aññatarena akkosavacanena",
  "tika-vin13t:2431_8": "vā obhāsantassa saṅghādiseso, adhakkhakaubbhajāṇumaṇḍalaṃ ādissa vaṇṇādibhaṇane thullaccayaṃ,",
  "tika-vin13t:2431_9": "tathā yakkhīpetīpaṇḍakānaṃ vaccamaggapassāvamagge ādissa vaṇṇādibhaṇane methunayācanādīsupi.",
  "tika-vin13t:2431_10": "Tesaṃ pana adhakkhakādike dukkaṭaṃ, tathā manussitthīnaṃ ubbhakkhake adhojāṇumaṇḍale kāyappaṭibaddhe ca.",
  "tika-vin13t:2432": "Tatiyo.",
  "tika-vin13t:2433_0": "22. Attakāmupaṭṭhānanti methunadhammasaṅkhātena kāmena upaṭṭhānaṃ kāmupaṭṭhānaṃ.",
  "tika-vin13t:2433_1": "Attano atthāya kāmupaṭṭhānaṃ attakāmupaṭṭhānaṃ. Atha vā kāmīyatīti kāmaṃ, attano",
  "tika-vin13t:2433_2": "kāmaṃ attakāmaṃ, sayaṃ methunarāgavasena patthitanti attho. Attakāmañca taṃ upaṭṭhānañcāti",
  "tika-vin13t:2433_3": "attakāmupaṭṭhānaṃ. Tassa vaṇṇo guṇo, taṃ. Vatvāti “yadidaṃ kāmupaṭṭhānaṃ nāma, etadaggaṃ",
  "tika-vin13t:2433_4": "upaṭṭhānāna”nti kāmupaṭṭhāne vaṇṇaṃ antamaso hatthamuddāyapi itthīti saññī pakāsetvāti",
  "tika-vin13t:2433_5": "attho. Vācāti vācāya yakāralopavasena. Methunayuttenāti methunayuttāya, liṅgavipallāsavasena",
  "tika-vin13t:2433_6": "tāya “arahasi tvaṃ mayhaṃ methunaṃ dhammaṃ dātu”ntiādikāya methunadhammappaṭisaṃyuttāya",
  "tika-vin13t:2433_7": "vācāya methunayācane methunarāginoti sambandho. Methunerāgo, so assa atthīti methunarāgī,",
  "tika-vin13t:2433_8": "tassa. Garu hotīti garukāpatti hotīti attho. Ma-kāro padasandhikaro. Ettha pana paṇḍake",
  "tika-vin13t:2433_9": "paṇḍakasaññino thullaccayaṃ, tasmiṃyeva itthisaññino dukkaṭaṃ.",
  "tika-vin13t:2434": "Catuttho.",
  "tika-vin13t:2435_0": "23. Itthiyā vā purisassa vā sandesaṃ paṭiggahetvāti sambandho. Itthiyā vāti “dasa",
  "tika-vin13t:2435_1": "itthiyo māturakkhitā piturakkhitā”tiādinā ca “dasa bhariyāyo dhanakkītā chandavāsinī”tiādinā",
  "tika-vin13t:2435_2": "ca vuttāya vīsatividhāya itthiyā vā purisassa vā taṃsambandhavasena tesaṃ mātādīnaṃ",
  "tika-vin13t:2435_3": "vā. Sandesanti itthiyā vā purisena vā ubhinnaṃ mātādīhi vā “ehi, bhante, itthannāmaṃ",
  "tika-vin13t:2435_4": "itthiṃ vā purisaṃ vā evaṃ bhaṇāhī”ti vuttaṃ jāyampatibhāvasannissitaṃ sandesavacanaṃ.",
  "tika-vin13t:2435_5": "Paṭiggahetvāti “sādhū”ti kāyena vā vācāya vā sampaṭicchitvā. Vīmaṃsitvāti yattha",
  "tika-vin13t:2435_6": "pesito, tesaṃ adhippāyaṃ upaparikkhitvā vā upaparikkhāpetvā vā. Haraṃ paccāti itthī",
  "tika-vin13t:2435_7": "vā puriso vā “sādhū”ti sampaṭicchatu vā, mā vā, yehi pesito, tesaṃ paccāharanto vā",
  "tika-vin13t:2435_8": "harāpento vā, jāyampatibhāvo hotu vā, mā vā, akāraṇametaṃ. Imāya tivaṅgasampattiyā",
  "tika-vin13t:2435_9": "saṅghādiseso ca, dvīhi aṅgehi paṇḍake ca aṅgattayenāpi thullaccayaṃ, ekena dukkaṭaṃ.",
  "tika-vin13t:2435_10": "Keci pana “haraṃ pacchā”ti vipāṭhaṃ parikappetvā “pacchā hara”nti yojenti, taṃ na",
  "tika-vin13t:2435_11": "sundaraṃ paccāti upasaggattā. Padassa upari atthe sajjento pakāsento gacchatīti hi",
  "tika-vin13t:2435_12": "upasaggo nāma, tasmā “pati ā”ti upasaggānaṃ “hara”ntimassa padassa upari bhavitabbanti.",
  "tika-vin13t:2436": "Pañcamo.",
  "tika-vin13t:2437_0": "24. Saṃyācitaparikkhāranti saṃ attanā yācito vāsiādiko parikkhāro yassā, taṃ. Adesitavatthukanti",
  "tika-vin13t:2437_1": "uttidutiyakammena adesitaṃ vatthu kuṭikaraṇappadeso yassāti viggaho, taṃ. Pamāṇātikkantanti",
  "tika-vin13t:2437_2": "idāni majjhimassa purisassa tisso vidatthiyo sugatavidatthi nāma, tāya “dīghaso dvādasa",
  "tika-vin13t:2437_3": "vidatthiyo sugatassa vidatthiyā tiriyaṃ sattantarā”ti evaṃ vuttappamāṇaṃ ekatobhāgenāpi",
  "tika-vin13t:2437_4": "atikkantā pamāṇātikkantāti taṃ tiriyaṃ catuhatthasaṅkhātaheṭṭhimappamāṇe sati dīghato",
  "tika-vin13t:2437_5": "vuttappamāṇato kesaggamattampi vaḍḍhetuṃ na vaṭṭati. Tato ūnake, dīghato ca vaḍḍhite",
  "tika-vin13t:2437_6": "ayaṃ kuṭisaṅkhaṃ na gacchatīti. “Mayhaṃ vāsāgāraṃ eta”nti evaṃ attā uddeso etissāti",
  "tika-vin13t:2437_7": "attuddesā. Kuṭinti ullittādikaṃ kuṭiṃ katvāti sambandho. Tattha ullittā nāma anto",
  "tika-vin13t:2437_8": "uddhaṃmukhaṃ littā. Avalittā nāma bahi adhomukhaṃ littā. Ubhayathā ullittāvalittā.",
  "tika-vin13t:2437_9": "Katvāti antobhūtakāritatthavasena kārāpetvā vā.",
  "tika-vin13t:2438_0": "Tatthāyaṃ vatthudesanakkamo – tena kuṭikārakena bhikkhunā kuṭivatthuṃ sodhetvā saṅghaṃ",
  "tika-vin13t:2438_1": "upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ",
  "tika-vin13t:2438_2": "nisīditvā añjaliṃ paṇāmetvā padabhājane vuttanayena saṅghaṃ tikkhattuṃ yācitvā sabbe",
  "tika-vin13t:2438_3": "vā saṅghapariyāpannā, saṅghena vā sammatā dve tayo bhikkhū tattha netabbā. Tehi ca",
  "tika-vin13t:2438_4": "kipillikādīhi soḷasahi upaddavehi virahitattā anārambhaṃ anupaddavaṃ dvīhi catūhi",
  "tika-vin13t:2438_5": "vā balibaddehi yuttena sakaṭena ekacakkaṃ nibbodakapatanaṭṭhāne ekaṃ bahi katvā āviñchituṃ",
  "tika-vin13t:2438_6": "sakkuṇeyyatāya “saparikkamana”nti sallakkhetvā sacepi saṅghappahonakā honti, tattheva,",
  "tika-vin13t:2438_7": "no ce, saṅghamajjhaṃ gantvā tena bhikkhunā yācitehi padabhājane vuttāya ñattidutiyakammavācāya",
  "tika-vin13t:2438_8": "vatthu desetabbanti. Adesitavatthukaṃ pamāṇātikkantaṃ kuṭiṃ karissāmīti sabbappayoge",
  "tika-vin13t:2438_9": "dukkaṭaṃ, idāni dvīhi piṇḍehi niṭṭhānaṃ gamissatīti paṭhamapiṇḍadāne thullaccayaṃ,",
  "tika-vin13t:2438_10": "dutiyadānena lepe saṅghaṭite sace adesitavatthukā eva vā hoti, pamāṇātikkantā eva",
  "tika-vin13t:2438_11": "vā, eko saṅghādiseso, sārambhaaparikkamanatāya dve ca dukkaṭānīti sace ubhayavipannā,",
  "tika-vin13t:2438_12": "dve ca saṅghādisesā dve ca dukkaṭānīti sabbaṃ ñeyyaṃ.",
  "tika-vin13t:2439": "Chaṭṭho.",
  "tika-vin13t:2440_0": "25. Mahallakanti sassāmikabhāvena saṃyācitakuṭito mahantabhāvena, vatthuṃ desāpetvā",
  "tika-vin13t:2440_1": "pamāṇātikkamenāpi kātabbabhāvena ca mahantatāya mahattaṃ lāti ādadātīti mahallako.",
  "tika-vin13t:2440_2": "Mahattalaka iti ṭhite ttassa lopo lassa ca dvittaṃ, taṃ. Vasanaṃ attho payojanaṃ",
  "tika-vin13t:2440_3": "vasanattho, tāya. Ettha pana adesitavatthubhāve eko saṅghādiseso. Sesaṃ anantarasadisameva.",
  "tika-vin13t:2440_4": "Idha ca tattha ca leṇaguhātiṇakuṭipaṇṇacchadanagehesu aññataraṃ kārentassa ca kuṭimpi",
  "tika-vin13t:2440_5": "aññassa vāsatthāya vāsāgāraṃ vā ṭhapetvā uposathāgārādīsu aññataratthāya karontassa ca anāpatti.",
  "tika-vin13t:2441": "Sattamo.",
  "tika-vin13t:2442_0": "26. Amūlakena antimena vatthunāti sambandho. Amūlakenāti dassanasaṅkhātassa, savanasaṅkhātassa,",
  "tika-vin13t:2442_1": "diṭṭhasutamutavasena pavattaparisaṅkāsaṅkhātassa ca mūlassa abhāvena natthi mūlametassāti",
  "tika-vin13t:2442_2": "amūlakaṃ, tena. Taṃ pana so āpanno vā hotu, no vā, etaṃ idha appamāṇaṃ. Tattha bhikkhuñca",
  "tika-vin13t:2442_3": "mātugāmañca tathārūpe ṭhāne disvā parisaṅkati, ayaṃ diṭṭhaparisaṅkā. Andhakāre vā",
  "tika-vin13t:2442_4": "paṭicchanne vā bhikkhussa ca mātugāmassa ca vacanaṃ sutvā aññassa atthibhāvaṃ ajānanto",
  "tika-vin13t:2442_5": "parisaṅkati, ayaṃ sutaparisaṅkā. Dhuttānaṃ itthīhi saddhiṃ paccantavihāresu pupphagandhasurādīhi",
  "tika-vin13t:2442_6": "anubhavitvā gataṭṭhānaṃ disvā “kena nu kho idaṃ kata”nti vīmaṃsanto tattha kenaci",
  "tika-vin13t:2442_7": "bhikkhunā gandhādīhi pūjā katā hoti, bhesajjatthāya ariṭṭhaṃ vā pītaṃ, so tassa gandhaṃ",
  "tika-vin13t:2442_8": "ghāyitvā “ayaṃ so bhavissatī”ti parisaṅkati. Ayaṃ mutaparisaṅkā nāma. Antimena cāti",
  "tika-vin13t:2442_9": "tato paraṃ vajjābhāvena ante bhavattā antimeneva. Vatthunāti bhikkhuno anurūpesu",
  "tika-vin13t:2442_10": "ekūnavīsatiyā pārājikesu dhammesu aññatarena pārājikena dhammena. Ca-kāro panettha",
  "tika-vin13t:2442_11": "avadhāraṇe, tena saṅghādisesādiṃ nivatteti. Atha vā ca-kāro aṭṭhānappayutto.",
  "tika-vin13t:2443_0": "Codento vā codāpentovācāti yojetabbo. Cāvetunti brahmacariyā cāvanatthāya. Etena",
  "tika-vin13t:2443_1": "ekaṃ cāvanādhippāyaṃ gahetvā avasese akkosādhippāyavuṭṭhāpanādhippāyādike sattādhippāye",
  "tika-vin13t:2443_2": "paṭikkhipati. Suṇamānanti idaṃ “codento”tiādīnaṃ kammapadaṃ, iminā parammukhā codanaṃ",
  "tika-vin13t:2443_3": "paṭikkhipati. Parammukhā pana sattahi āpattikkhandhehi vadantassa dukkaṭaṃ. Codentoti",
  "tika-vin13t:2443_4": "“vatthusandassanā āpattisandassanā saṃvāsappaṭikkhepo sāmīcippaṭikkhepo”ti saṅkhepato",
  "tika-vin13t:2443_5": "vuttānaṃ catunnaṃ codanānaṃ vasena sayaṃ codento vā. Codāpento vāti parena yena kenaci",
  "tika-vin13t:2443_6": "codāpento vā. Tasmā yo bhikkhussa samīpe ṭhatvā “tvaṃ methunaṃ dhammaṃ sevi, assamaṇosī”tiādinā",
  "tika-vin13t:2443_7": "vatthusandassanavasena vā “tvaṃ methunadhammāpattiṃ āpannosī”tiādinā āpattisandassanavasena",
  "tika-vin13t:2443_8": "vā “assamaṇosi, natthi tayā saddhiṃ uposatho vā pavāraṇā vā saṅghakammaṃ vā, assamaṇosī”tiādinā",
  "tika-vin13t:2443_9": "saṃvāsappaṭikkhepavasena vā abhivādanādisaṃvāse paṭikkhitte assamaṇoti kasmāti puṭṭhassa",
  "tika-vin13t:2443_10": "“assamaṇosī”tiādivacanehi sāmīcippaṭikkhepavasena vā antamaso hatthamuddāya eva vāpi",
  "tika-vin13t:2443_11": "etamatthaṃ dīpayato “karotu me āyasmā okāsaṃ, ahaṃ taṃ vattukāmo”ti evaṃ okāse akārite",
  "tika-vin13t:2443_12": "vācāya saṅghādiseso ceva dukkaṭañca, okāsaṃ kāretvā codentassa pana saṅghādisesova daṭṭhabbo.",
  "tika-vin13t:2444": "Aṭṭhamo.",
  "tika-vin13t:2445_0": "27. Aññassāti khattiyādijātikassa parassa. Kiriyanti methunavītikkamasaṅkhātaṃ kiriyaṃ.",
  "tika-vin13t:2445_1": "Tenāti aññassa vītikkamasaṅkhātassa methunavītikkamasandassanena karaṇabhūtena. Lesenāti",
  "tika-vin13t:2445_2": "yassa jātiādayo tato aññampi vatthuṃ lissati uddiṭṭhe vitthāraṃ silissati vohāramattenevāti",
  "tika-vin13t:2445_3": "jātiādayova “lesā”ti vuccanti, tena jātilesanāmalesādinā lesena. Aññanti yo vītikkamanto",
  "tika-vin13t:2445_4": "diṭṭho, tato aparampi bhikkhuṃ cāvetuṃ antimena vatthunā codayanti sambandho. Kathaṃ?",
  "tika-vin13t:2445_5": "Koci khattiyajātiyo vītikkamanto diṭṭho, tato aññaṃ attano veriṃ khattiyajātikaṃ",
  "tika-vin13t:2445_6": "bhikkhuṃ passitvā taṃ khattiyaṃ jātilesaṃ gahetvā “khattiyo mayā diṭṭho vītikkamanto,",
  "tika-vin13t:2445_7": "tvaṃ khattiyo pārājikaṃ dhammaṃ āpannosī”ti codeti codāpeti vā. Evaṃ nāmalesādayopi",
  "tika-vin13t:2445_8": "veditabbā. Sesā vinicchayakathā aṭṭhame vuttasadisāyeva.",
  "tika-vin13t:2446": "Navamo.",
  "tika-vin13t:2447_0": "28. Ettāvatā “garukā navā”ti uddiṭṭhe vitthārato dassetvā idāni tesu āpannesu paṭipajjitabbākāraṃ",
  "tika-vin13t:2447_1": "dassetuṃ “chādeti jānamāpanna”ntiādi vuttaṃ. Tattha yo bhikkhu attanā āpannaṃ saṅghādisesāpattiṃ",
  "tika-vin13t:2447_2": "āpattivasena vā vatthuvasena vā jānaṃ jānanto yāvatā yattakāni ahāni chādeti paṭicchādeti,",
  "tika-vin13t:2447_3": "tāvatā tattakāni ahāni tassa parivāso hotīti evaṃ padasandhivasena attho veditabbo.",
  "tika-vin13t:2447_4": "Tattha paṭicchannaparivāso suddhantaparivāso samodhānaparivāsoti tividho parivāso.",
  "tika-vin13t:2447_5": "Tesaṃ pana atisaṅkhepanayena mukhamattepi dassite vitthāravinicchayapavesopāyasambhavo",
  "tika-vin13t:2447_6": "siyāti mukhamattaṃ dassayissāma.",
  "tika-vin13t:2448_0": "Tattha paṭicchannaparivāso nāma yathāpaṭicchannāya āpattiyā dātabbo, tasmā paṭicchannadivase",
  "tika-vin13t:2448_1": "ca āpattiyo ca sallakkhetvā sace ekāhappaṭicchannā hoti, “ahaṃ, bhante, sambahulā",
  "tika-vin13t:2448_2": "āpattiyo āpajjiṃ ekāhappaṭicchannāyo”tiādinā khandhake āgatanayena yācāpetvā “suṇātu",
  "tika-vin13t:2448_3": "me bhante saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo”tiādinā",
  "tika-vin13t:2448_4": "khandhake āgatanayeneva kammavācaṃ vatvā parivāso dātabbo. Ekaṃ āpajjitvā “sambahulā”ti",
  "tika-vin13t:2448_5": "vinayakammaṃ karontassāpi vuṭṭhātīti “sambahulā”ti vuttaṃ. Nānāvatthukāsupi eseva",
  "tika-vin13t:2448_6": "nayo. Atha dvīhādippaṭicchannā honti, pakkhaatirekapakkhamāsaatirekamāsasaṃvaccharaatirekasaṃvaccharappaṭicchannā",
  "tika-vin13t:2448_7": "vā, “dvīhappaṭicchannāyo vā”tiādinā vatvā yo yo āpanno hoti, tassa tassa nāmañca",
  "tika-vin13t:2448_8": "gahetvā yojanā kātabbā.",
  "tika-vin13t:2449_0": "Kammavācāpariyosāne ca sace appabhikkhuko āvāso hoti, sakkā ratticchedaṃ anāpajjantena",
  "tika-vin13t:2449_1": "vasituṃ, tattheva “parivāsaṃ samādiyāmi, vattaṃ samādiyāmī’ti vattaṃ samādāya tattheva",
  "tika-vin13t:2449_2": "saṅghassa “ahaṃ, bhante, sambahulā saṅghādisesā āpattiyo āpajjiṃ ekāhappaṭicchannāyo”tiādinā",
  "tika-vin13t:2449_3": "ārocetvā puna āgatāgatānaṃ bhikkhūnaṃ ārocentena pakatattena bhikkhunā saddhiṃ ekacchanne",
  "tika-vin13t:2449_4": "sahavāso, tena ca vināvāso, āgantukādīnaṃ upacāragatānaṃ anārocanāti etesu ekenāpi",
  "tika-vin13t:2449_5": "ratticchedañca vattabhedañca akatvā parivatthabbaṃ.",
  "tika-vin13t:2450_0": "Sace na sakkā hoti parivāsaṃ sodhetuṃ, nikkhittavattena vasitukāmo hoti, tattheva",
  "tika-vin13t:2450_1": "saṅghamajjhe vā ekassa puggalassa vā santike “parivāsaṃ nikkhipāmi, vattaṃ nikkhipāmī”ti",
  "tika-vin13t:2450_2": "parivāso nikkhipitabbo. Nikkhittakālato paṭṭhāya pakatattaṭṭhāne tiṭṭhati. Athānena",
  "tika-vin13t:2450_3": "paccūsasamaye ekena bhikkhunā saddhiṃ parikkhittassa vihārassa parikkhepato, aparikkhittassa",
  "tika-vin13t:2450_4": "parikkhepārahaṭṭhānato dve leḍḍupāte atikkamitvā mahāmaggato okkamma paṭicchannaṭṭhāne",
  "tika-vin13t:2450_5": "nisīditvā antoaruṇeyeva vattaṃ samādiyitvā ārocetabbaṃ. Sace bahi ṭhitānampi saddaṃ",
  "tika-vin13t:2450_6": "suṇāti, passati vā, dūraṃ gantvāpi ārocetabbaṃ, anārocente ratticchedo ceva vattabhedadukkaṭañca.",
  "tika-vin13t:2450_7": "Sace ajānantasseva upacārasīmaṃ pavisitvā gacchanti, ratticchedova hoti, na vattabhedo.",
  "tika-vin13t:2450_8": "Aruṇe uṭṭhite tassa santike vattaṃ nikkhipitvā vihāraṃ gantabbaṃ. Evaṃ yāva rattiyo",
  "tika-vin13t:2450_9": "pūrenti, tāva parivatthabbaṃ. Ayaṃ tāva paṭicchannaparivāso.",
  "tika-vin13t:2451_0": "Suddhanto duvidho cūḷasuddhanto mahāsuddhantoti. Tattha yo “upasampadato paṭṭhāya",
  "tika-vin13t:2451_1": "yattakaṃ nāma kālaṃ ahaṃ suddho”ti jānāti, tattakaṃ apanetvā tato avasese rattiparicchede",
  "tika-vin13t:2451_2": "ekato katvā dātabbaparivāso cūḷasuddhanto. Yo pana sabbaso rattipariyantaṃ na jānāti",
  "tika-vin13t:2451_3": "nassarati, tattha ca vematiko, tassa dātabbo mahāsuddhanto. Āpattipariyantaṃ jānātu",
  "tika-vin13t:2451_4": "vā, mā vā, akāraṇametaṃ.",
  "tika-vin13t:2452_0": "Samodhānaparivāso nāma tividho odhānasamodhāno agghasamodhāno missakasamodhānoti.",
  "tika-vin13t:2452_1": "Tattha yo niṭṭhitaparivāsopi vā niṭṭhitamānattopi vā anikkhittavatto aññaṃ āpattiṃ",
  "tika-vin13t:2452_2": "āpajjitvā purimāpattiyā samā vā ūnatarā vā rattiyo paṭicchādeti, tassa mūlāya paṭikassanena",
  "tika-vin13t:2452_3": "te parivutthadivase ca mānattaciṇṇadivase ca odhunitvā makkhetvā purimāya āpattiyā",
  "tika-vin13t:2452_4": "mūladivasaparicchede pacchā āpannaṃ āpattiṃ samodahitvā puna ādito paṭṭhāya dātabbaparivāso",
  "tika-vin13t:2452_5": "odhānasamodhāno nāma. Sace kassaci ekāpatti ekāhappaṭicchannā, dvīhappaṭicchannā,",
  "tika-vin13t:2452_6": "evaṃ yāva dasāhappaṭicchannā, tāsaṃ agghena samodhāya tāsaṃ dasāhappaṭicchannavasena",
  "tika-vin13t:2452_7": "avasesānaṃ ekāhappaṭicchannādīnampi dātabbaparivāso agghasamodhāno nāma. Yo pana",
  "tika-vin13t:2452_8": "nānāvatthukā āpattiyo ekato katvā dātabbaparivāso missakasamodhāno nāma. Dānavidhi",
  "tika-vin13t:2452_9": "pana sabbattha khandhake āgatanayeneva veditabbo.",
  "tika-vin13t:2453_0": "Evaṃ parivutthaparivāso bhikkhu mānattaṃ bhikkhūnaṃ mānanabhāvaṃ cha rattiyo akhaṇḍaṃ",
  "tika-vin13t:2453_1": "katvā careyya kareyya, sampādeyyāti vuttaṃ hoti. Tattha saṅghena gaṇena puggalena",
  "tika-vin13t:2453_2": "kataṃ tena bhikkhunā saṅghamajjhe vattaṃ samādāpetvā “ahaṃ, bhante, sambahulā āpattiyo",
  "tika-vin13t:2453_3": "āpajji”ntiādinā khandhake vuttanayena yācāpetvā tattheva vuttanayena mānattadānādayopi",
  "tika-vin13t:2453_4": "veditabbā. Imināpi vattaṃ nikkhipitukāmena ce vattaṃ nikkhipitvā catūhi pañcahi saddhiṃ",
  "tika-vin13t:2453_5": "parivāse vuttappakāraṃ padesaṃ gantvā purimanayeneva heṭṭhā vuttaṃ sahavāsādiṃ antamaso",
  "tika-vin13t:2453_6": "catūhi ūnattā ūne gaṇe caraṇadosañca vajjetvā paṭipajjitabbaṃ. Appaṭicchannāpattikassa",
  "tika-vin13t:2453_7": "pana parivāsaṃ adatvā mānattameva dātabbaṃ. Evaṃ ciṇṇaṃ kataṃ pariniṭṭhāpitaṃ mānattaṃ",
  "tika-vin13t:2453_8": "yena, taṃ bhikkhuṃ. Vīsati saṅgho gaṇo assāti vīsatīgaṇo dīghaṃ katvā, so saṅgho",
  "tika-vin13t:2453_9": "abbheyya sampaṭiccheyya, abbhānakammavasena osāreyyāti vuttaṃ hoti, avheyyāti vā",
  "tika-vin13t:2453_10": "attho. Etthāpi samādānaārocanayācanāni, kammavācā ca khandhake vuttanayena veditabbā.",
  "tika-vin13t:2454_0": "29. Evaṃ tesu paṭipajjitabbākāraṃ dassetvā idāni chādanassa aṅgāni dassetuṃ “āpattī”tiādimāha.",
  "tika-vin13t:2454_1": "Tattha na ukkhitto anukkhitto, natthi antarāyo assāti anantarāyo. Sakatthe ttapaccayavasena",
  "tika-vin13t:2454_2": "vā, pahuno bhāvo pahuttaṃ, taṃ assatthīti saddhādivasena vā pahutto. Anukkhitto ca",
  "tika-vin13t:2454_3": "anantarāyo ca pahutto cāti dvando, tesaṃ bhāvo anukkhittādiguṇo anukkhitta…pe… pahuttatā.",
  "tika-vin13t:2454_4": "Āpatti ca anukkhitta…pe… pahuttatā ca āpatti…pe… pahuttatāyo. Ma-kāro padasandhijo.",
  "tika-vin13t:2454_5": "Tathā tena pakārena āpattiādīsu catūsu āpattādipakārena saññī tathasaññī rassavasena.",
  "tika-vin13t:2454_6": "Tassa bhāvo tathasaññitā, yathāvuttaāpattādisaññitāti vuttaṃ hoti. Ca-kāro vuttasamuccayattho.",
  "tika-vin13t:2454_7": "Kamanaṃ patthanaṃ kāmo, chādetuṃ kāmo chādetukāmo. Iti yathāvuttā nava, atha chādanā",
  "tika-vin13t:2454_8": "cāti evaṃ dasa ca tāni aṅgāni cāti, tehi. Aruṇuggamamhi aruṇasaṅkhātassa paṭhamabālasūriyaraṃsino",
  "tika-vin13t:2454_9": "uggamane sati channā hoti, āpattīti seso.",
  "tika-vin13t:2455_0": "Tatthāyamadhippāyo – yo bhikkhu rājacoraaggiudakamanussaamanussavāḷasarīsapajīvitabrahmacariyantarāyānaṃ",
  "tika-vin13t:2455_1": "dasannamekassāpi natthitāya anantarāyiko samāno anantarāyikasaññī hutvā bhikkhuno",
  "tika-vin13t:2455_2": "santikaṃ gantuñceva ārocetuñca sakkuṇeyyatāya pahu samāno pahusaññī hutvā tividhaukkhepanīyakammākaraṇena",
  "tika-vin13t:2455_3": "anukkhitto samāno anukkhittasaññī hutvā garukāpattīti saññī garukaṃyeva āpattiṃ chādetukāmo",
  "tika-vin13t:2455_4": "hutvā chādeti, tassāyaṃ āpatti ca channā hotīti. Sace panettha anāpattisaññī vā hoti",
  "tika-vin13t:2455_5": "aññāpattikkhandhasaññī vā vematiko vā, acchannā honti. Ārocentena pana “mama ekāpattiṃ",
  "tika-vin13t:2455_6": "āpannabhāvaṃ jānāhī”tiādinā nayena ārocetabbaṃ. Sace pana vatthusabhāgāpattikassa",
  "tika-vin13t:2455_7": "āroceti, tāva tappaccayā dukkaṭaṃ āpajjati.",
  "tika-vin13t:2456": "Saṅghādisesaniddesavaṇṇanā niṭṭhitā.",
  "tika-vin13t:2457": "3. Cīvaraniddesavaṇṇanā",
  "tika-vin13t:2458_0": "30. “Khomañca koseyyañcā”tiādinā napuṃsakaviggahena dvande kate khoma…pe… bhaṅgāni.",
  "tika-vin13t:2458_1": "Tattha khomanti gacchajāti. Upacārato pana khomena khomasuttena vāyitanti taddhitena",
  "tika-vin13t:2458_2": "upacārena vā khomaṃ khomapaṭacīvaraṃ, tathā avasesāni. Sāṇaṃ sāṇavākasuttehi vāyitaṃ",
  "tika-vin13t:2458_3": "cīvaraṃ. Bhaṅgaṃ khomasuttādīni sabbāni ekaccāni vā vomissetvā vāyitacīvaraṃ. Vākamayameva",
  "tika-vin13t:2458_4": "vāti keci. Kambalanti manussalomaṃ vāḷalomañca ṭhapetvā sesalomehi vāyitaṃ. Etānīti",
  "tika-vin13t:2458_5": "khomādīni yathāvuttāni. Saha anulomehīti sānulomāni. Jātito kappiyāni cha cīvarāni bhavanti.",
  "tika-vin13t:2459_0": "31. Idāni “dukūla”ntiādinā tesaṃ anulomāni dasseti. Tattha dukūlanti dukūlasaṅkhātena",
  "tika-vin13t:2459_1": "kenaci vākavisesena vāyitaṃ cīvaraṃ. Cevāti samuccaye, so upari ākaḍḍhitabbo. Paṭṭuṇṇanti",
  "tika-vin13t:2459_2": "paṭṭuṇṇesu jātaṃ paṭṭuṇṇaṃ. Desavācino bahuvacanantāti bahuvacanena viggaho. Tathā",
  "tika-vin13t:2459_3": "somārā ca cīnā ca, tesu jātaṃ somāracīnajaṃ. Imāni tīṇi pāṇakehi katasuttamayāni.",
  "tika-vin13t:2459_4": "Ehibhikkhūnaṃ puññiddhiyā jātaṃ iddhijaṃ, taṃ pana khomādīnaṃ aññataraṃ. Devadinnanti",
  "tika-vin13t:2459_5": "devehi dinnaṃ kapparukkhe nibbattaṃ cīvaraṃ. Tadetaṃ dukūlādi tassa tassa yathāvuttassa",
  "tika-vin13t:2459_6": "khomādino anulomikaṃ hoti. Tattha lomāni anugataṃ anulomaṃ, yathā sesalomāni anugataṃ",
  "tika-vin13t:2459_7": "lomaṃ tadanukūlattā “anuloma”nti vuccati, tathā taṃjātiyakaṃ yesaṃ kesañci anukūlaṃ",
  "tika-vin13t:2459_8": "sabbampi ruḷhīvasena “anuloma”nti vuccati. Tameva anulomikaṃ, anukūlanti attho. Kathaṃ?",
  "tika-vin13t:2459_9": "Dukūlaṃ sāṇassa anulomaṃ, paṭṭuṇṇādīni tīṇi koseyyassa anulomāni, iddhijaṃ devadinnañca",
  "tika-vin13t:2459_10": "khomādīnamanulomanti.",
  "tika-vin13t:2460_0": "32-3. Evaṃ sānulomāni cīvarāni dassetvā idāni adhiṭṭhānādikaṃ dassetuṃ “ticīvara”ntiādimāha.",
  "tika-vin13t:2460_1": "Tattha avuttepi avassaṃ vattabbatāya sabbattha ca-saddo ajjhāharitabbo, ticīvarañca…pe…",
  "tika-vin13t:2460_2": "kaṇḍucchādiñca adhiṭṭheyya na vikappeyyāti sambandho. Tattha tiṇṇaṃ cīvarānaṃ samāhāro",
  "tika-vin13t:2460_3": "ticīvaraṃ. Parikkhārañca taṃ coḷañcāti parikkhāracoḷaṃ. Vassassa yoggā vassikā, sāva",
  "tika-vin13t:2460_4": "sāṭikā vassikasāṭikā. Puñchati anenāti puñchanaṃ, mukhassa puñchanaṃ mukhapuñchanaṃ.",
  "tika-vin13t:2460_5": "Nisīdanti etthāti nisīdanaṃ, mukhapuñchanañca nisīdanañca mukhapuñchananisīdanaṃ.",
  "tika-vin13t:2460_6": "Sayanasukhādiṃ paṭicca attharīyatīti paccattharaṇaṃ, tadeva paccattharaṇakaṃ. Kaṇḍuṃ",
  "tika-vin13t:2460_7": "chādetīti kaṇḍucchādi. Adhiṭṭhaheti “imaṃ saṅghāṭiṃ adhiṭṭhāmī”tiādinā navannaṃ nāmaṃ",
  "tika-vin13t:2460_8": "gahetvā adhiṭṭheyya. Na vikappeyyāti tassa tassa nāmaṃ gahetvā na vikappeyya, tassa",
  "tika-vin13t:2460_9": "tassa pana nāmaṃ aggahetvā “imaṃ cīvaraṃ tuyhaṃ vikappemī”ti vikappeyyāti adhippāyo.",
  "tika-vin13t:2460_10": "Etthāti imesu navasu cīvaresu. Ticīvaranti ticīvaranāmena adhiṭṭhitaṃ. Tathā hi adhiṭṭhānato",
  "tika-vin13t:2460_11": "pubbe visuṃ ticīvaraṃ nāma natthi saṅghāṭiādippahonakassa paccattharaṇādivasenāpi",
  "tika-vin13t:2460_12": "adhiṭṭhātuṃ anuññātattā. Taṃ vinā ekāhaṃ ekadivasampi. Na vaseyyāti aladdhasammutiko",
  "tika-vin13t:2460_13": "bhikkhu avippavāsasīmato aññattha vāsaṃ na kareyyāti attho. Evaṃ sati ticīvarañca",
  "tika-vin13t:2460_14": "nissajjitabbaṃ hoti, pācittiyañca āpattiṃ āpajjatīti dīpeti. Nisīdanaṃ vinā cātumāsaṃ",
  "tika-vin13t:2460_15": "na vaseyyāti sambandho. Catunnaṃ māsānaṃ samāhāro catumāsaṃ, tameva cātumāsaṃ. Taṃ",
  "tika-vin13t:2460_16": "accantasaṃyogavasena.",
  "tika-vin13t:2461_0": "34. Idāni “ima”ntiādinā “adhiṭṭheyyā”ti vuttamadhiṭṭhānaṃ dasseti. Saṅghāṭiṃ “imaṃ",
  "tika-vin13t:2461_1": "saṅghāṭiṃ adhiṭṭhāmī”ti adhiṭṭhaheti sambandho. Tattha adhiṭṭhaheti hatthapāse ṭhitaṃ",
  "tika-vin13t:2461_2": "evaṃ adhiṭṭheyya. Ahatthapāsanti hatthassa pāso samīpo hatthapāso, aḍḍhateyyahatthabbhantaro.",
  "tika-vin13t:2461_3": "Dvādasahatthabbhantarotipi vadanti. Natthi hatthapāso etissāti ahatthapāsā, taṃ etanti",
  "tika-vin13t:2461_4": "adhiṭṭhaheti sambandho. Kiṃ vuttaṃ hoti? Antogabbhe vā uparipāsāde vā tadaheva gantvā",
  "tika-vin13t:2461_5": "nivattanayogge padese vā ṭhitaṃ cīvaraṃ sallakkhetvā “etaṃ saṅghāṭiṃ adhiṭṭhāmī”ti",
  "tika-vin13t:2461_6": "adhiṭṭheyyāti vuttaṃ hoti. Tato dūre ṭhitampi adhiṭṭhātabbantipi vadanti. Sesesupīti",
  "tika-vin13t:2461_7": "uttarāsaṅgādikaṇḍuppaṭicchādipariyantesupi avasesacīvaresu. Ayaṃ nayoti ayameva nayo.",
  "tika-vin13t:2461_8": "Yathā saṅghāṭiyā, evaṃ “imaṃ uttarāsaṅgaṃ adhiṭṭhāmī”tiādi vuttanayovāti vuttaṃ hoti.",
  "tika-vin13t:2461_9": "Adhiṭṭhahantena pana hatthena gahetvā kāyavikāraṃ karontena “imaṃ saṅghāṭiṃ adhiṭṭhāmī”ti",
  "tika-vin13t:2461_10": "cittena ābhogaṃ katvā kāyena vā adhiṭṭhātabbaṃ, vacībhedamattaṃ katvā vācāya vā.",
  "tika-vin13t:2461_11": "Parikkhāracoḷaṃ nāma pāṭekkaṃ nidhānamukhanti ticīvaraṃ parikkhāracoḷampi adhiṭṭhātuṃ vaṭṭatīti.",
  "tika-vin13t:2462_0": "35. Idāni evaṃ adhiṭṭhahato aññaṃ laddhā adhiṭṭhātukāmena paccuddharitvā adhiṭṭhātabbanti",
  "tika-vin13t:2462_1": "dassetuṃ “adhiṭṭhahanto”tiādimāha. Tattha saṅghāṭi pabhuti ādi yassa taṃ saṅghāṭippabhuti.",
  "tika-vin13t:2462_2": "Etaṃ “adhiṭṭhahanto”ti etthāpi “adhiṭṭheyyā”ti etthāpi kammapadaṃ, “pubbacīvara”nti",
  "tika-vin13t:2462_3": "ettha pana visesanaṃ hutvā tiṭṭhati. Paccuddharitvāti pariccajitvā. Parikkhāracoḷanāmena",
  "tika-vin13t:2462_4": "adhiṭṭhahitvā ṭhapitavatthehi saṅghāṭiādīni karoti, niṭṭhite rajane ca kappe ca imaṃ",
  "tika-vin13t:2462_5": "parikkhāracoḷaṃ paccuddharitvā puna adhiṭṭhātabbāni. Pattādhiṭṭhahaneti pattassa",
  "tika-vin13t:2462_6": "adhiṭṭhāne. Tathāti ca yathā cīvare, tathā pattepi adhiṭṭhānādikaṃ sabbanti attho.",
  "tika-vin13t:2462_7": "Ettha pana “imaṃ pattaṃ, etaṃ patta”nti vā viseso.",
  "tika-vin13t:2463_0": "36. Idāni paccuddhāravidhiṃ dassetuṃ “eta”ntiādimāha. Tattha imaṃ va iti vā-saddo",
  "tika-vin13t:2463_1": "rassaṃ katvā niddiṭṭho, so iti-saddato paraṃ yojetabbo, tasmā “etaṃ saṅghāṭiṃ paccuddharāmī”ti",
  "tika-vin13t:2463_2": "vā “imaṃ saṅghāṭiṃ paccuddharāmī”ti vā saṃseti sambandho veditabbo. Saṃseti vadeyya.",
  "tika-vin13t:2463_3": "Evanti yathā nāmena saṅghāṭi paccuddharitabbā, tathā uttarāsaṅgādīnīti attho. Vidūti",
  "tika-vin13t:2463_4": "paccuddharetimassa kattupadaṃ, paññavāti attho. Sabbatthāpi dūrāsannatādī vuttanayena veditabbā.",
  "tika-vin13t:2464_0": "37-8. Idāni saṅghāṭiādīnaṃ channaṃ pamāṇaparicchedaṃ dasseti “saṅghāṭī”tiādinā. Pacchimo",
  "tika-vin13t:2464_1": "anto pacchimanto, tena, pacchimakoṭiyāti attho. Dīghasoti dīghato. Muṭṭhiyā sahitaṃ",
  "tika-vin13t:2464_2": "pañcakaṃ yassā sā muṭṭhipañcakā, liṅgavipallāsavasena pana muṭṭhipañcako. Muṭṭhi-saddenettha",
  "tika-vin13t:2464_3": "upacāravasena katamuṭṭhiko hatthova vutto. Sugatassa cīvarato ūnāti samāso. Apīti",
  "tika-vin13t:2464_4": "vuttasamuccaye, tena yathāvuttapacchimappamāṇā ca ayañca uttamappamāṇāti attho. “Pacchimantenā”ti",
  "tika-vin13t:2464_5": "idaṃ muṭṭhittikañca tiriyanti etthāpi anuvattetvā attho veditabbo. Ca-saddo “uttamantena",
  "tika-vin13t:2464_6": "sugatacīvarūnāpi vaṭṭatī”ti idaṃ samuccinoti. Tattha idāni majjhimassa purisassa",
  "tika-vin13t:2464_7": "tisso vidatthiyo ekā sugatavidatthi, tāya vidatthiyā nava vidatthiyo dīghato sugatacīvarappamāṇaṃ,",
  "tika-vin13t:2464_8": "tiriyaṃ cha vidatthiyo, taṃ pana vaḍḍhakihatthena dīghato terasa hatthā ekā ca vidatthi,",
  "tika-vin13t:2464_9": "tiriyato nava hatthā honti. Taṃvasena ubhayattha ūnatā viññātabbā.",
  "tika-vin13t:2465_0": "Uttarāsaṅgopi tattakovāti dassetuṃ “tathā ekaṃsikassapī”ti āha. Eko aṃso ekaṃso,",
  "tika-vin13t:2465_1": "tattha kātabbanti taddhite ekaṃsikaṃ. “Antaravāsako”ccādinā nivāsanaṃ dasseti. Tattha",
  "tika-vin13t:2465_2": "antaraṃ majjhapadeso, antare majjhe kaṭippadese vāso vatthaṃ antaravāso, soyeva antaravāsako.",
  "tika-vin13t:2465_3": "Cāpīti samudāyo, eko vā samuccayo. Aḍḍhena tatiyo bhāgo aḍḍhateyyo. Ettha dvinnaṃ",
  "tika-vin13t:2465_4": "hatthakoṭṭhāsānaṃ sampuṇṇānaṃ tatiyakoṭṭhāsasaṃsijjhane karaṇabhūtā aḍḍha-saddaniddiṭṭhā",
  "tika-vin13t:2465_5": "yā vidatthi, sāva tatiyoti niddiṭṭhoti upaḍḍhahatthasaṅkhāto tatiyo bhāgo aḍḍhateyyo.",
  "tika-vin13t:2465_6": "So ca nānantarena dvihatthatatiyatā labbhatīti dve hatthā, ekā ca vidatthi aḍḍhateyyo.",
  "tika-vin13t:2465_7": "Taṃsanniyogena panettha antaravāsakova aḍḍhateyyoti veditabbo. Dve hatthā yassāti",
  "tika-vin13t:2465_8": "bāhiratthasamāso. Pārupanenāpi sakkā nābhiṃ paṭicchādetunti “dvihattho”ti vuttaṃ.",
  "tika-vin13t:2465_9": "Vā-saddo aḍḍhateyyaṃ vikappeti. Tiriyassa antoti chaṭṭhītappuriso, tiriyameva antoti",
  "tika-vin13t:2465_10": "vā kammadhārayo “gāmanto”tiādīsu viya.",
  "tika-vin13t:2466_0": "39. “Nisīdanassā”tiādinā nisīdanacīvaraṃ dasseti. Ettha nisīdanaṃ nāma same bhūmibhāge",
  "tika-vin13t:2466_1": "eḷakalomāni uparūpari santharitvā kañjikādīhi siñcitvā kato dvīsu ṭhānesu phālitattā",
  "tika-vin13t:2466_2": "tīhi dasāhi yutto parikkhāraviseso. Vidatthī dveti dve vidatthī. Visālato puthulato.",
  "tika-vin13t:2467_0": "40. “Kaṇḍuppaṭicchādī”tiādinā kaṇḍuppaṭicchādiṃ dasseti. Tattha kaṇḍūti hi na atthato",
  "tika-vin13t:2467_1": "nānaṃ, taggahaṇena panettha piḷakassāvathullakacchābādhaṃ gayhati. Kaṇḍuṃ yathāvuttaṃ",
  "tika-vin13t:2467_2": "piḷakādiṃ paṭicchādetīti kaṇḍuppaṭicchādi. Paṭicchadanaṃ vā paṭicchādo, yathāvuttakaṇḍuyā",
  "tika-vin13t:2467_3": "paṭicchādo kaṇḍuppaṭicchādo, so assa atthīti kaṇḍuppaṭicchādī, tassa. Tiriyanti tiriyato.",
  "tika-vin13t:2468": "41. “Vassikā”tiādinā vassikasāṭikaṃ dasseti, taṃ suviññeyyaṃ.",
  "tika-vin13t:2469_0": "42. Evaṃ pamāṇavantānaṃ pamāṇaṃ dassetvā vuttappamāṇātikkame dosaṃ, kesañci pamāṇābhāvagaṇanābhāvañca",
  "tika-vin13t:2469_1": "dassetuṃ “etthā”tiādimāha. Tattha etthāti vuttappamāṇavantesu cīvaresu. Taduttari",
  "tika-vin13t:2469_2": "tato vuttappamāṇato uttari nipātena uttari-saddena tappuriso. Karontassa sampādentassa.",
  "tika-vin13t:2469_3": "Chedanapācittīti chedanena sahitā pācitti, atirekaṃ chinditvā pācittiyaṃ desetabbanti",
  "tika-vin13t:2469_4": "vuttaṃ hoti. Vuttappamāṇato pana atirekañca ūnakañca “parikkhāracoḷa”nti adhiṭṭhātabbaṃ.",
  "tika-vin13t:2469_5": "Yena mukhaṃ puñchanti, taṃ mukhasambandhīti mukhassa coḷanti samāse dvando. Ākaṅkhitaṃ",
  "tika-vin13t:2469_6": "icchitaṃ pamāṇanti kammadhārayo. Tametesamatthīti ākaṅkhitappamāṇikā. Ettha ca ticīvarādīsu",
  "tika-vin13t:2469_7": "avuttepi gaṇanavibhāge paccattharaṇamukhapuñchanaparikkhāracoḷe ṭhapetvā ādito paṭṭhāya",
  "tika-vin13t:2469_8": "chakkamekekameva vaṭṭati. Mukhapuñchanacoḷāni paccattharaṇāni ca bahūnipīti viññātabbaṃ.",
  "tika-vin13t:2470_0": "43. Gaṇanāti ettha napuṃsakassa itthivacanena yogābhāvā “na dīpitā”ti liṅgaṃ vipariṇāmetvā",
  "tika-vin13t:2470_1": "sambandhitabbaṃ, aṭṭhakathāyaṃ na pakāsitāti attho. Tiṇṇaṃ panetesaṃ ukkaṭṭhaparicchedavaseneva",
  "tika-vin13t:2470_2": "vuttaṃ, vikappanūpagapacchimena pacchimappamāṇaṃ atthiyeva. Idāni yasmā tattha taṃ",
  "tika-vin13t:2470_3": "sabbaṃ na dīpitaṃ, tasmā vikappanūpagathavikādi sabbaṃ ekaṃ “parikkhāracoḷa”nti,",
  "tika-vin13t:2470_4": "bahūni ekato katvā “parikkhāracoḷānī”tipi vatvā adhiṭṭhātabbanti dassento “tathā”tiādimāha.",
  "tika-vin13t:2470_5": "Iminā parikkhāracoḷaṃ nāma pāṭekkaṃ nidhānamukhanti dasseti. Thavikādiṃ thavikā ādi",
  "tika-vin13t:2470_6": "yassa parissāvanādinoti samāso. Vikappassa upagaṃ vikappiyaṃ, tañca upari vakkhati.",
  "tika-vin13t:2471_0": "44. Idāni tiṇṇaṃ cīvarānaṃ paṭibhāgaṃ dassetuṃ “ahatā”tiādi āraddhaṃ. Tattha ahatena",
  "tika-vin13t:2471_1": "navena adhotena kappaṃ sadisaṃ ahatakappaṃ, ekavāradhotaṃ. Ahatañca ahatakappañca",
  "tika-vin13t:2471_2": "ahatāhatakappāni, vatthāni, tesaṃ. Dve guṇā paṭalāni yassa sāti duguṇā. “Guṇo paṭalarāsīsū”ti",
  "tika-vin13t:2471_3": "hi abhidhānappadīpikā. Duguṇā dupaṭṭā, uttarasmiṃ dehabhāge āsañjīyatīti ukkarāsaṅgo.",
  "tika-vin13t:2471_4": "Ekaccaṃ ekapaṭṭaṃ assa atthīti ekaccī, ekapaṭṭoti attho. Nipāto vā ekaccīti. Tathāti",
  "tika-vin13t:2471_5": "samuccaye, antaravāsako cāti vuttaṃ hoti. Upamāyaṃ vā, yathā uttarāsaṅgo ekacciyo,",
  "tika-vin13t:2471_6": "evaṃ antaravāsakoti attho.",
  "tika-vin13t:2472_0": "45. “Utū”ti anekautu gahitāti ututo dīghakālato uddhaṭā utuddhaṭā, tesaṃ pilotikānanti",
  "tika-vin13t:2472_1": "attho. Sesāti uttarāsaṅgaantaravāsakā. Paṃsu viya kucchitaṃ ulati pavattatīti paṃsukūlaṃ,",
  "tika-vin13t:2472_2": "rathikāsusānasaṅkārakūṭādīnaṃ yattha katthaci ṭhitaṃ coḷakhaṇḍaṃ, tasmiṃ. Yā yā rucīti",
  "tika-vin13t:2472_3": "abyayībhāve yathāruci, yāvadatthaṃ satapaṭṭampi vaṭṭatīti adhippāyo.",
  "tika-vin13t:2473_0": "46. Idāni tīsu chinditvā kātuṃ appahontesu kātabbavidhiṃ dassetuṃ “tīsū”tiādimāha.",
  "tika-vin13t:2473_1": "Tattha ticīvarasamudāyato ekadesabhūtānaṃ dvinnamekassa ca saṅkhāguṇena niddhāriyamānattā",
  "tika-vin13t:2473_2": "tīsūti niddhāraṇe bhummaṃ. Ekavacanassa bahvatthena yogābhāvato dvicīvarasaṅkhātabahvatthavasena",
  "tika-vin13t:2473_3": "vacanaṃ vipariṇāmetvā yāni pahonti, tāni dve vāpi chinditabbāni, yaṃ pahoti, taṃ",
  "tika-vin13t:2473_4": "ekaṃ vā chinditabbanti yojetabbaṃ. Pahontīti pacchimacīvarappamāṇachinnakāni pahonti.",
  "tika-vin13t:2473_5": "Apīti sambhāvane, tīsu kā kathāti attho. Anvādhinti āgantukapattaṃ. Anu pacchā ādhīyatīti",
  "tika-vin13t:2473_6": "anvādhi, yaṃ cīvarassopari saṅghāṭiākārena āropetabbaṃ. Anādiṇṇanti anāropitaṃ anvādhikaṃ.",
  "tika-vin13t:2473_7": "Na dhāreyyāti iminā yadi dhāreyya, dukkaṭanti dīpeti.",
  "tika-vin13t:2474_0": "47-8. Idāni “ticīvaraṃ na vaseyya vinekāha”nti vuttānaṃ tiṇṇaṃ avippavāsalakkhaṇaṃ",
  "tika-vin13t:2474_1": "dassetuṃ “gāme”tiādinā udositasikkhāpade vuttaparihāramāha. Tattha gāme vā…pe… vihāre",
  "tika-vin13t:2474_2": "vā ticīvaraṃ nikkhipitvāti sambandho. Tattha “paṭo daḍḍho”tiādīsu viya avayavepi",
  "tika-vin13t:2474_3": "samudāyavohāravasena tīsu ekampi “ticīvara”nti vuttaṃ. Bhikkhusammutiyaññatrāti saṅghena",
  "tika-vin13t:2474_4": "gilānassa bhikkhuno dīyamānaṃ cīvarena vippavāsasammutiṃ vinā. Vippavatthunti ekūpacāranānūpacāragāmādito",
  "tika-vin13t:2474_5": "bahi, atha vā nivesanādīnaṃ, tattha ca gabbhovarakānaṃ cīvarassa vā hatthapāsaṃ atikkamma",
  "tika-vin13t:2474_6": "cīvarena vippayutto hutvā vasituṃ. Ettha ca gāmādīnaṃ ekūpacāranānūpacāratā ekakulanānākulasantakassa",
  "tika-vin13t:2474_7": "gāmādino parikkhepassa, parikkhepokāsassa ca vasena satthaabbhokāsānaṃ sattabbhantaravasena",
  "tika-vin13t:2474_8": "ca veditabbā. Tattha eko abbhantaro aṭṭhavīsatihattho hoti. Ettha ca nivesanādīni",
  "tika-vin13t:2474_9": "gāmato bahi sanniviṭṭhānīti daṭṭhabbaṃ visuṃ gāmassa gahitattā, tathā udositādīhi aññaṃ nivesanaṃ.",
  "tika-vin13t:2475_0": "Tattha udosito nāma yānādīnaṃ bhaṇḍānaṃ sālā. Pāsādo dīghapāsādo. Hammiyaṃ muṇḍacchadanapāsādo.",
  "tika-vin13t:2475_1": "Nāvā ca aṭṭo ca māḷo ca ārāmo ca nāvā…pe… ārāmaṃ, tasmiṃ. Aṭṭo nāma paṭirājādīnaṃ",
  "tika-vin13t:2475_2": "paṭibāhanatthaṃ iṭṭhakāhi kato bahalabhittiko catupañcabhūmiko patissayaviseso. Māḷo",
  "tika-vin13t:2475_3": "ekakūṭasaṅgahito caturassapāsādo. Ārāmo pupphārāmo vā phalārāmo vā. Sattho ca khettañca",
  "tika-vin13t:2475_4": "khalañcāti dvando. Sattho nāma jaṅghasattho vā sakaṭasattho vā. Khalaṃ vuccati dhaññakaraṇaṃ.",
  "tika-vin13t:2475_5": "Dumo nāma dumamūlaṃ chāyāya phuṭṭhokāso upacāravasena. Abbhokāso pana agāmake araññeva adhippeto.",
  "tika-vin13t:2476_0": "49. Idāni “etaṃ…pe… saṅghāṭi”ntiādinā navannameva paccuddhāro vutto, na pana tesaṃ",
  "tika-vin13t:2476_1": "kālaparicchedoti taṃ dassetuṃ “rogā”tiādi āraddhaṃ. Tattha devadatto dattoti nāmekadesenāpi",
  "tika-vin13t:2476_2": "nāmavohārato vassikasāṭikāva “sāṭikā”ti pakaraṇavasena gammamānatthattā vuttā. Kaṇḍuppaṭicchādikā",
  "tika-vin13t:2476_3": "ca rogavassānapariyantā. Rogā ca vassānā ca māsā rogavassānā, te tadatikkamena paccuddharitabbatāya",
  "tika-vin13t:2476_4": "pariyantā yāsanti viggaho.",
  "tika-vin13t:2477_0": "Kiṃ vuttaṃ hoti? Vassikasāṭikā vassānamāsātikkame kattikapuṇṇamāya eva paccuddharitabbā.",
  "tika-vin13t:2477_1": "Tathā kaṇḍuppaṭicchādikā ābādhesu vūpasantesūti vuttaṃ hoti. “Paccuddharitvā vikappetabbā”ti",
  "tika-vin13t:2477_2": "hi aṭṭhakathāyaṃ vuttaṃ. Ettha pana keci ācariyā “paccuddharitvāti vassikasāṭikabhāvato",
  "tika-vin13t:2477_3": "apanetvā”ti vadiṃsu, taṃ na yujjati. Paccuddhāravinayakammavisayeyeva paccuddhāra-saddassa",
  "tika-vin13t:2477_4": "diṭṭhattā, “cātumāsaṃ adhiṭṭhātuṃ tato paraṃ vikappetu”nti pāḷivacanato ca. “Cātumāsaṃ",
  "tika-vin13t:2477_5": "adhiṭṭhātu”nti ca catunnaṃ māsānaṃ adhiṭṭhānena saha accantasaṃyogo dassitoti na",
  "tika-vin13t:2477_6": "tena adhiṭṭhānabhedo viññāyati. Teneva kurundaṭṭhakathāyampi “vassānaṃ cātumāsaṃ",
  "tika-vin13t:2477_7": "adhiṭṭhātuṃ, tato paraṃ vikappetu”nti vacanato kattikapuṇṇamāya eva paccuddharitvā",
  "tika-vin13t:2477_8": "hemante vikappetabbāti vuttaṃ. Tasmā “vassikasāṭikā vassānamāsātikkamenāpi kaṇḍuppaṭicchādi",
  "tika-vin13t:2477_9": "ābādhavūpasamenāpi adhiṭṭhānaṃ vijahatī”ti vuttaṃ. Mātikāṭṭhakathāyampi paccuddhāravasenāpi",
  "tika-vin13t:2477_10": "adhiṭṭhānaṃ vijahatīti evamattho gahetabbo. Evañhi sati sabbaṭṭhakathāyo samenti,",
  "tika-vin13t:2477_11": "yutti ca aviruddhā hontīti. Tato paranti paccuddhārato upari. Vikappeyyāti kaṇḍuppaṭicchādiṃ",
  "tika-vin13t:2477_12": "paccuddharitvā vikappeyya. Vassikasāṭikaṃ kattikapuṇṇamāyaṃ paccuddharitvā hemantassa",
  "tika-vin13t:2477_13": "paṭhamadivase vikappeyya, evaṃ asati dukkaṭanti adhippāyo. Sesāti apare satta cīvarāni",
  "tika-vin13t:2477_14": "sesā. Natthi pariyantaṃ vuttasadiso kālaparicchedo etesanti apariyantikā.",
  "tika-vin13t:2478_0": "50. Idāni paccattharaṇādikaṃ cīvaracatukkaṃ sadasādikaṃ vaṭṭati, nāparanti dassetuṃ",
  "tika-vin13t:2478_1": "“paccattharaṇā”tiādimāha. Tattha parikkhāro ca mukhapuñchanañcāti dvando. Parikkhāramukhapuñchanameva",
  "tika-vin13t:2478_2": "coḷakanti kammadhārayo. Dvandasamāsante suyyamānattā pana coḷaka-saddo parikkhāra-saddato",
  "tika-vin13t:2478_3": "ca paraṃ daṭṭhabbo “parikkhāracoḷaka”nti. Taṃ pana sāmaññajotanāya visesepi avaṭṭhānato",
  "tika-vin13t:2478_4": "ṭhapetvā pañca cīvarāni parikkhāracoḷanāmenādhiṭṭhitāni avasesaṃ daṭṭhabbaṃ. Paccattharaṇañca",
  "tika-vin13t:2478_5": "parikkhāramukhapuñchanacoḷakañca paccattharaṇa…pe… coḷakañca nisīdanañcāti etaṃ cīvaracatukkaṃ",
  "tika-vin13t:2478_6": "sadasampi arattampi anādiṇṇakappampi labbhanti sambandho. Sadasanti saha yāhi kāhici",
  "tika-vin13t:2478_7": "dasāhīti sadasaṃ. Sadasake labbhamāne adasampi labbhatevāti sadasampi adasampi pupphadasampīti",
  "tika-vin13t:2478_8": "ettha attho. Pi-saddo vuttāvuttasampiṇḍanattho. Arattanti nīlapītādirajanena arañjitampi.",
  "tika-vin13t:2478_9": "Pi-saddena rañjitanīlapītādikampi anādiṇṇakappampīti. Ādiṇṇo kappo yassa natthīti",
  "tika-vin13t:2478_10": "taṃ anādiṇṇakappampi. Pi-saddena ādiṇṇakappampi.",
  "tika-vin13t:2479_0": "Nanu ca “na bhikkhave sabbanīlakāni cīvarāni dhāretabbānī”tiādinā sabbanīlakasabbapītakasabbalohitakacīvarāni",
  "tika-vin13t:2479_1": "sāmaññena paṭikkhittānīti kathamidaṃ cīvaracatukkaṃ sadasādikaṃ vaṭṭati, kathañca",
  "tika-vin13t:2479_2": "anādiṇṇakappampi vaṭṭatīti? Vuccate – “tena kho pana samayena aññataro bhikkhu kusacīraṃ",
  "tika-vin13t:2479_3": "nivāsetvā”tiādinā uppannavatthūsu “na bhikkhave kusacīraṃ…pe… titthiyaddhajo dhāretabbo.",
  "tika-vin13t:2479_4": "Yo dhāreyya, āpatti thullaccayassā”tiādinā uppannavatthuvaseneva nivāsanapārupanasaṅkhātadhāraṇassa",
  "tika-vin13t:2479_5": "paṭikkhittattā ca tattheva aṭṭhakathāyañca “sabbanīlakādīni rajanaṃ dhovitvā puna",
  "tika-vin13t:2479_6": "rajitvā dhāretabbāni, na sakkā ce honti dhovituṃ, paccattharaṇāni vā kātabbāni, dupaṭṭacīvarassa",
  "tika-vin13t:2479_7": "vā majjhe dātabbāni, acchinnadasadīghadasāni dasā chinditvā dhāretabbāni, kañcukaṃ",
  "tika-vin13t:2479_8": "labhitvā phāletvā rajitvā paribhuñjituṃ vaṭṭati, veṭhanepi eseva nayo”ti nivāsanapārupanavaseneva",
  "tika-vin13t:2479_9": "dhāraṇaparibhogānaṃ vuttattā ca dubbaṇṇakaraṇasikkhāpade “yaṃ nivāsetuṃ vā pārupituṃ",
  "tika-vin13t:2479_10": "vā sakkā hoti, tadeva cīvaranti veditabba”nti pañcannaṃyeva kappabinduno anuññātattā",
  "tika-vin13t:2479_11": "ca ticīvarakaṇḍuppaṭicchādivassikasāṭikasaṅkhātāni pañca cīvarāni kāyaparihāriyāneva",
  "tika-vin13t:2479_12": "adasāni asabbanīlakādīni kappiyarajanarajitāni ādiṇṇakappāniyeva honti, na niyamena",
  "tika-vin13t:2479_13": "nivattitāni parāni cattārīti cīvaracatukkameva sadasādikaṃ anādiṇṇakappampi vaṭṭatīti.",
  "tika-vin13t:2480_0": "51. Sesacīvarapañcakaṃ adasaṃyeva rajitaṃyeva ādiṇṇakappaṃva kappatīti yojanā. Rajitanti",
  "tika-vin13t:2480_1": "kappiyarajanena rajitaṃ. Nisīdanassa yathāvuttenatthena sabbattha adasatthaṃ nisedhetuṃ",
  "tika-vin13t:2480_2": "“sadasaṃva nisīdana”nti vuttaṃ. Sati hi sambhave byabhicāre ca visesanaṃ sātthakaṃ hoti.",
  "tika-vin13t:2481_0": "52. Idāni anadhiṭṭhite anissaṭṭhe ca kā pavattīti taṃ dassetuṃ “anadhiṭṭhita”ntiādimāha.",
  "tika-vin13t:2481_1": "Tattha anadhiṭṭhitanti ticīvarādivasena anadhiṭṭhitaṃ. Anissaṭṭhanti yassa kassaci",
  "tika-vin13t:2481_2": "dānalakkhaṇena adinnaṃ. Vikappetvā paribhuñjayeti vakkhamānanayena ekabahubhāvaṃ,",
  "tika-vin13t:2481_3": "sannihitāsannihitabhāvañca sallakkhetvā vikappetvā paccuddharitvā paribhuñjeyya.",
  "tika-vin13t:2481_4": "Vakkhamānanayena pana viññāyatīti “paccuddharitvā”ti na vuttaṃ.",
  "tika-vin13t:2482_0": "Idāni “vikappetvā”ti vuttaṃ kīdisaṃ taṃ heṭṭhimantena vikappiyanti āha “hatthā”tiādi.",
  "tika-vin13t:2482_1": "Tattha hattho dīghena yassa taṃ hatthadīghaṃ. Tatoti tasmā hatthato. Upaḍḍho hatthassa",
  "tika-vin13t:2482_2": "dutiyo bhāgo vidatthisaṅkhāto vitthārena yassa taṃ upaḍḍhavitthāraṃ.",
  "tika-vin13t:2483_0": "53. Idāni yathāvuttavidhānaṃ tecīvarikasseva vasena, aparo pana aññathā paṭipajjatīti",
  "tika-vin13t:2483_1": "taṃ dassetuṃ “ticīvarassā”tiādimāha. Tattha nāmenādhiṭṭhitāni tīṇi cīvarāni etassāti",
  "tika-vin13t:2483_2": "ticīvaro. Tassa vinayatecīvarikassāti attho, na parikkhāracoḷanāmena adhiṭṭhitacīvarassa.",
  "tika-vin13t:2483_3": "Vinayatecīvarikassa pana udositasikkhāpade vuttaparihāro natthi. Parikkhāracoḷiyoti",
  "tika-vin13t:2483_4": "parikkhāracoḷamassa atthīti ṇikena ya-kāro. Sabbanti sakalaṃ navavidhampi cīvaraṃ.",
  "tika-vin13t:2483_5": "Tathā vatvāti ekabahubhāvaṃ, sannihitāsannihitabhāvañca ñatvā “imaṃ parikkhāracoḷaṃ",
  "tika-vin13t:2483_6": "adhiṭṭhāmī”tiādinā vatvā. Adhiṭṭhatīti adhiṭṭhāti.",
  "tika-vin13t:2484_0": "54. Adhiṭṭhitacīvaraṃ pana paribhuñjato kathaṃ adhiṭṭhānaṃ vijahatīti taṃ dassento",
  "tika-vin13t:2484_1": "“acchedā”tiādimāha. Tattha acchedo ca vissajjanañca gāho ca vibbhamo cāti dvando.",
  "tika-vin13t:2484_2": "Acchedo nāma corādīhi acchinditvā gahaṇaṃ. Vissajjanaṃ paresaṃ dānaṃ. Gāho vissāsena",
  "tika-vin13t:2484_3": "gahaṇaṃ. Vibbhamo sikkhaṃ appaccakkhāya gihibhāvūpagamanaṃ. Tadāpi tassa aññassa",
  "tika-vin13t:2484_4": "dāne viya cīvarassa nirālayabhāvena pana pariccāgoti. Ṭīkāyaṃ pana bhādiso bhikkhuyevāti",
  "tika-vin13t:2484_5": "adhiṭṭhānaṃ na vijahatīti atthaṃ vikappetvā bhikkhuniyā gihibhāvūpagamanaṃ vuttaṃ,",
  "tika-vin13t:2484_6": "taṃ na gahetabbaṃ, kāraṇaṃ panettha amhākaṃ garūhiyeva sāratthadīpaniyaṃ “bhikkhuniyā",
  "tika-vin13t:2484_7": "‘hīnāyāvattanenā’ti visesetvā avuttattā bhikkhuniyā hi gihibhāvūpagamane adhiṭṭhānavijahanaṃ",
  "tika-vin13t:2484_8": "visuṃ vattabbaṃ natthi tassā vibbhamaneneva assamaṇībhāvato”ti vuttaṃ. Nanu ca bhikkhuno",
  "tika-vin13t:2484_9": "appaccakkhātasikkhassa gihibhāvūpagamanena adhiṭṭhānavijahanena nirālayabhāvo kāraṇabhāvena",
  "tika-vin13t:2484_10": "vutto, evaṃ sati parivattaliṅgassa natthi nirālayabhāvoti kathamassa adhiṭṭhānaṃ",
  "tika-vin13t:2484_11": "vijahatīti? Saccametaṃ, tathāpi buddhamataññūhi aṭṭhakathācariyehi aṭṭhakathāyaṃ",
  "tika-vin13t:2484_12": "“yaṃ panassa bhikkhubhāve adhiṭṭhitaṃ ticīvarañca patto ca, taṃ adhiṭṭhānaṃ vijahati,",
  "tika-vin13t:2484_13": "puna adhiṭṭhātabba”nti vuttattā natthettha dosoti.",
  "tika-vin13t:2485_0": "Māraṇaliṅgasikkhāti uttarapadalopena upacārena vā liṅgaparivattanaṃ sikkhāpaccakkhānañca",
  "tika-vin13t:2485_1": "“liṅgasikkhā”ti ca vuttaṃ. Iti ete aṭṭha sabbesu navasu cīvaresu adhiṭṭhānassa viyogo",
  "tika-vin13t:2485_2": "vippavāso, tassa kāraṇā hontīti pāṭhaseso. Ticīvarassa pana na kevalaṃ imeyeva aṭṭha,",
  "tika-vin13t:2485_3": "vinividdhachiddañca adhiṭṭhānaviyogakāraṇanti liṅgavacanañca parivattetvā yojetabbaṃ.",
  "tika-vin13t:2485_4": "Tattha abbhantare ekassapi tantuno abhāvena vinividdhaṃ vinivijjhitvā gatachiddaṃkaniṭṭhaṅgulinakhapiṭṭhippamāṇaṃ",
  "tika-vin13t:2485_5": "vinividdhachiddaṃ. Tattha saṅghāṭiyā ca uttarāsaṅgassa ca dīghantato vidatthippamāṇassa,",
  "tika-vin13t:2485_6": "tiriyantato aṭṭhaṅgulappamāṇassa, antaravāsakassa pana dīghantato vidatthippamāṇasseva",
  "tika-vin13t:2485_7": "tiriyantato caturaṅgulappamāṇassa padesassa orato chiddaṃ adhiṭṭhānaṃ bhindati, sūcikammaṃ",
  "tika-vin13t:2485_8": "katvā puna adhiṭṭhātabbaṃ. Sūcikammaṃ karontena ca chinditvā dubbalaṭṭhānāpanayanena",
  "tika-vin13t:2485_9": "chiddaṃ adassetvā kātabbaṃ.",
  "tika-vin13t:2486_0": "55. Idāni akappiyāni dassetuṃ “kusā”tiādi vuttaṃ. Tattha kusā ca vākā ca phalakāni",
  "tika-vin13t:2486_1": "ca, tesaṃ cīrāni kusa…pe… cīrāni. Tattha kusena ganthetvā kataṃ kusacīraṃ. Tathā",
  "tika-vin13t:2486_2": "vākena ganthetvā kataṃ vākacīraṃ, tāpasānaṃ vakkalaṃ. Phalakasaṇṭhānāni phalakāni",
  "tika-vin13t:2486_3": "sibbitvā kataṃ phalakacīraṃ. Kesavālajanti kesehi ca vālehi ca jātaṃ vāyitaṃ kambalanti",
  "tika-vin13t:2486_4": "sambandho. Ulūkapakkhājinakkhipeti ulūkānaṃ kosiyasakuṇānaṃ pakkhaṃ pakkhena kataṃ",
  "tika-vin13t:2486_5": "nivāsanañca ajinakkhipaṃ salomaṃ sakhuraṃ ajinamigānaṃ cammañca dhārayato thullaccayanti sambandho.",
  "tika-vin13t:2487_0": "56. Kadalerakakkadussesūti kadaliyo ca erako ca akko ca, tesaṃ dussāni vatthāni,",
  "tika-vin13t:2487_1": "tesu ceva makacivākehi kate potthake cāpi dukkaṭaṃ. Nimittatthe cetaṃ bhummaṃ. Kadalidussādisaddena",
  "tika-vin13t:2487_2": "taṃdhāraṇamadhippetaṃ, tasmā taṃdhāraṇanimittaṃ dukkaṭaṃ hotīti attho. Evaṃ sabbattha.",
  "tika-vin13t:2487_3": "“Nīlako cā”tiādinā dvando. Sabbā nīlaka…pe… kaṇhakāti kammadhārayo. Nīlādivaṇṇayogena",
  "tika-vin13t:2487_4": "vatthaṃ nīlādi. Nīlakaṃ umāpupphavaṇṇaṃ. Mañjeṭṭhaṃ mañjeṭṭhikavaṇṇaṃ. Pītaṃ kaṇikārapupphavaṇṇaṃ.",
  "tika-vin13t:2487_5": "Lohitaṃ jayasumanapupphavaṇṇaṃ. Kaṇhakaṃ addāriṭṭhakavaṇṇaṃ. Sabba-saddo panettha paccekaṃ yojetabbo.",
  "tika-vin13t:2488_0": "57. Mahā…pe… ratteti mahāraṅgo ca mahānāmaraṅgo ca, tehi ratte. Etthāpi puna suyyamānaṃ",
  "tika-vin13t:2488_1": "sabbasaddamanuvattiyaṃ, “sabbamahāraṅgaratte”tiādinā attho veditabbo. Iminā ca asabbanīlakādi",
  "tika-vin13t:2488_2": "kappiyarajanarajitaṃ paribhuñjantassa natthi dosoti dīpeti. Tattha mahāraṅgo satapadipiṭṭhivaṇṇo.",
  "tika-vin13t:2488_3": "Mahānāmaraṅgo sambhinnavaṇṇo, so pana paṇḍupalāsavaṇṇo hoti, padumavaṇṇotipi vadanti.",
  "tika-vin13t:2488_4": "Tirīṭaketi taṃ nāmaka rukkhatace. Acchinnadīghadasaketi sabbaso acchinnattā acchinnā",
  "tika-vin13t:2488_5": "ca majjhe chinnattā dīghā ca sā dasā ca vatthakoṭi yassāti aññapadatthasamāso. Phalapupphadaseti",
  "tika-vin13t:2488_6": "aññamaññaṃ saṃsibbitvā katā phalasadisā dasā “phalā”ti vuccanti, ketakādi pupphasadisāni",
  "tika-vin13t:2488_7": "“pupphānī”ti ca, phalā ca pupphā ca dasā yassa, phalasadise dase, pupphasadise dase",
  "tika-vin13t:2488_8": "cāti attho. Veṭhaneti sīsaveṭhane. Tathāti iminā sabbanīlakādīsu dukkaṭaṃ atidisati.",
  "tika-vin13t:2488_9": "Sabbanti kusacīrādikaṃ sakalaṃ. Acchinnaṃ cīvaraṃ yassa so labhatīti sambandho.",
  "tika-vin13t:2489": "Cīvaraniddesavaṇṇanā niṭṭhitā.",
  "tika-vin13t:2490": "4. Rajananiddesavaṇṇanā",
  "tika-vin13t:2491_0": "58. Mūlañca khandho ca taco ca pattañca phalañca pupphañca, tesaṃ pabhedoti chaṭṭhītappuriso.",
  "tika-vin13t:2491_1": "Atha vā pabheda-saddassa kammasādhanatte tāniyeva pabhedoti kammadhārayo, tato. Rajanti",
  "tika-vin13t:2491_2": "etehīti rajanāni, mūlādīni. “Anujānāmi, bhikkhave, cha rajanāni mūlarajana”ntiādinā",
  "tika-vin13t:2491_3": "bhagavatā anuññātattā vuttaṃ “rajanā chappakārāni, anuññātāni satthunā”ti.",
  "tika-vin13t:2492_0": "59. Mūleti mūlarajane haliddiṃ vivajjiya sabbaṃ labbhanti sambandho. Evaṃ sabbattha.",
  "tika-vin13t:2492_1": "Mañjeṭṭhi ca tuṅgahārako cāti dvando. Alli-saddena nīli-saddena ca tesaṃ gacchajātīnaṃ",
  "tika-vin13t:2492_2": "pattāni gahitāni upacārena, tathā lodda-saddena kaṇḍula-saddena ca taco, kusumbha-saddena",
  "tika-vin13t:2492_3": "kiṃ suka-saddena ca pupphāni. Teneva ca tāni napuṃsakāni. Tuṅgahārako nāma eko kaṇṭakarukkho,",
  "tika-vin13t:2492_4": "tassa haritālavaṇṇaṃ khandharajanaṃ hoti. Allipattena ekavāraṃ gihiparibhuttaṃ rajituṃ",
  "tika-vin13t:2492_5": "vaṭṭati. Phalarajane sabbampi vaṭṭati.",
  "tika-vin13t:2493": "Rajananiddesavaṇṇanā niṭṭhitā.",
  "tika-vin13t:2494": "5. Pattaniddesavaṇṇanā",
  "tika-vin13t:2495": "60. Ayopatto nāma ayasā kāḷalohena nibbatto patto. Jātiyā ukkaṭṭhādīnaṃ sāmaññavasena. Pamāṇatoti paricchedato. Tayo pattāti pāṭhaseso.",
  "tika-vin13t:2496_0": "61. “Magadhesū”ti vattabbe magadheti vacanavipallāsena vā “paccāsā satī”tiādīsu viya",
  "tika-vin13t:2496_1": "su-saddalopena vā vuttaṃ. Nāḷidvayataṇḍulasādhitanti ettha magadhāpekkhopi nāḷi-saddo",
  "tika-vin13t:2496_2": "dvaya-saddena samāso hoti gammakattāti nāḷiyā dvayaṃ nāḷidvayaṃ. Tattha magadhanāḷi",
  "tika-vin13t:2496_3": "nāma aḍḍhaterasapalā hoti. Ettha ca aḍḍhaterasapalāni māsānanti vadanti. Nāḷidvayena",
  "tika-vin13t:2496_4": "pamitā taṇḍulā sukoṭṭitaparisuddhā anupahatapurāṇasālitaṇḍulā nāḷidvayataṇḍulā, tehi",
  "tika-vin13t:2496_5": "sādhitaṃ pacitanti attho. Odananti sammā sampāditaṃ avassāvitodanaṃ. Sūpanti odanassa",
  "tika-vin13t:2496_6": "catutthabhāgappamāṇaṃ nātighanaṃ nātitanukaṃ hatthahāriyaṃ sabbasambhārasaṅkhataṃ",
  "tika-vin13t:2496_7": "muggasupaṃ. Byañjanañca tadūpiyanti tassa odanassa upiyaṃ anurūpaṃ yāva carimālopappahonakaṃ",
  "tika-vin13t:2496_8": "macchamaṃsādibyañjanañca ukkaṭṭho gaṇhātīti sambandho.",
  "tika-vin13t:2497_0": "62. Tassāti yathāvuttaodanādino. Upaḍḍhoti upaḍḍhaṃ nāḷikodanādi assa atthīti upaḍḍho.",
  "tika-vin13t:2497_1": "Eva-kārena atirekaṃ nivatteti. Tatoti yathāvuttanāḷikodanādito. Ukkaṭṭhato ukkaṭṭho",
  "tika-vin13t:2497_2": "ca omakomako ca apattoti yojanā. Omakato omako omakomako. Iminā puna pattadvayadassanena",
  "tika-vin13t:2497_3": "pamāṇato tayopi pattā vibhāgato nava hontīti dīpeti. Tattha yasmiṃ magadhanāḷidvayataṇḍulodanādikaṃ",
  "tika-vin13t:2497_4": "sabbampi vaḍḍhanapakkhe ṭhitaṃ pakkhittaṃ sace pattassa mukhavaṭṭiyā heṭṭhimarājisamaṃ",
  "tika-vin13t:2497_5": "tiṭṭhati, suttena vā hīrena vā chindantassa suttassa vā hīrassa vā heṭṭhimantaṃ phusati,",
  "tika-vin13t:2497_6": "ayaṃ ukkaṭṭho nāma patto. Sace taṃ rājiṃ atikkamma thūpīkataṃ tiṭṭhati, ayaṃ ukkaṭṭhomako",
  "tika-vin13t:2497_7": "nāma patto. Sace taṃ rājiṃ na sampāpuṇāti antogatameva, ayaṃ ukkaṭṭhukkaṭṭho nāma",
  "tika-vin13t:2497_8": "patto. “Ekaṃ nāḷikodanādi sabbampi pakkhittaṃ vuttanayeneva heṭṭhimarājisamaṃ tiṭṭhati,",
  "tika-vin13t:2497_9": "ayaṃ majjhimo nāma patto”tiādinā majjhimamajjhimomakamajjhimukkaṭṭhā ca “yattha upaḍḍhanāḷikodanādi",
  "tika-vin13t:2497_10": "sabbampi pakkhittaṃ heṭṭhimarājisamaṃ tiṭṭhati, ayaṃ omako nāma patto”tiādinā omakaomakomakaomakukkaṭṭhā",
  "tika-vin13t:2497_11": "ca pattā ukkaṭṭhe vuttanayeneva veditabbā. Tesu dve apattā bhājanaparibhogena paribhuñjitabbā,",
  "tika-vin13t:2497_12": "nādhiṭṭhānūpagā, na vikappanūpagā.",
  "tika-vin13t:2498_0": "63. Kappo sako atirekapatto dasāhaparamaṃ dhāreyyāti yojanā. Tattha kappoti kappiyo.",
  "tika-vin13t:2498_1": "Sakoti attano santako. Kappiyattā pana attasantakattā ca sattannampi adhiṭṭhānavikappanūpagatā",
  "tika-vin13t:2498_2": "veditabbā. Tattha ayopatto pañcahi pākehi, mattikāpatto dvīhi pākehi pakko adhiṭṭhānūpago",
  "tika-vin13t:2498_3": "ca vikappanūpago ca, tathā ubhopi kākaṇikamattassāpi mūlassa anavasesetvā dinne,",
  "tika-vin13t:2498_4": "sabbaso attasantakatte viññāte ca adhiṭṭhānavikappanūpagāti daṭṭhabbaṃ. Atirekapattoti",
  "tika-vin13t:2498_5": "anadhiṭṭhitāvikappitatāya atirekapatto. Adhiṭṭhānapaccuddhārā panettha cīvare vuttāva.",
  "tika-vin13t:2498_6": "Vikappentena pana pattānaṃ ekabahubhāvaṃ, sannihitāsannihitabhāvañca ñatvā “imaṃ",
  "tika-vin13t:2498_7": "patta”nti vā “ime patte”ti vā “etaṃ patta”nti vā “ete patte”ti vā vatvā “tuyhaṃ vikappemī”ti",
  "tika-vin13t:2498_8": "vattabbaṃ. Sammukhādibhedo panettha cīvare vakkhamānanayena veditabbo. Dasāhaparamanti",
  "tika-vin13t:2498_9": "dasa ahāni paramo paricchedo assāti dahāhaparamo, kālo, taṃ. Accantasaṃyoge upayogavacanaṃ.",
  "tika-vin13t:2498_10": "Dhāreyyoti paribhogavasena dhāretabbo. Tasmiṃkāle atināmite patto nissaggiyo hotīti",
  "tika-vin13t:2498_11": "yojanā. Atināmiteti atikkāmite nissaggiyo hoti, ekādase aruṇuggamane saṅghassa vā",
  "tika-vin13t:2498_12": "gaṇassa vā puggalassa vā padabhājanīye vuttanayena patto nissajjitabbo hoti, tathā",
  "tika-vin13t:2498_13": "sati pācittiyāpatti cassa hotīti adhippāyo.",
  "tika-vin13t:2499_0": "64. “Acchedā”tiādi cīvare vuttanayattā uttānameva. Ayaṃ pana viseso – maraṇuddhaṭāti",
  "tika-vin13t:2499_1": "uddharaṇaṃ uddhaḷaṃ, paccuddhāro. Maraṇañca uddhaṭañca maraṇuddhaṭā, tasmā. Chiddenāti",
  "tika-vin13t:2499_2": "yena kaṅgusitthaṃ nikkhamati ceva pavisati ca, tena mukhavaṭṭito heṭṭhā dvaṅgulachiddena.",
  "tika-vin13t:2499_3": "Pattādhiṭṭhānamujjhatīti patto adhiṭṭhānaṃ ujjhati vissajjati.",
  "tika-vin13t:2500_0": "65. Idāni “patta”ntiādinā aññathā pariharaṇe dukkaṭaṃ dasseti. Tattha sodakaṃ pattaṃ",
  "tika-vin13t:2500_1": "na paṭisāmeyyāti yojanā. Na paṭisāmeyyāti guttaṭṭhāne na nikkhipeyya, “sodakaṃ pattaṃ",
  "tika-vin13t:2500_2": "uṇhe na ca otape”tiādinā ca yojanīyaṃ. Na ca otapeti neva īsakaṃ tāpeyya. Na nidaheti",
  "tika-vin13t:2500_3": "nirudakaṃ katvāpi bhusaṃ na nidaheyya, vodakaṃ katvā īsakaṃ tāpeyyātipi byatirekattho.",
  "tika-vin13t:2500_4": "Bhūmyā na ṭhapeti kharāya bhūmiyā na ṭhapeyya. Yattha pana vaṇṇo na dussati, evarūpāya",
  "tika-vin13t:2500_5": "mattikāya paribhaṇḍakatāya bhūmiyā vā tathārūpāya eva vālikāya vā nikkujjitvā ukkujjitvā",
  "tika-vin13t:2500_6": "ṭhapetuṃ vaṭṭati. No ca laggayeti bhittikhilādīsu na olambeyya.",
  "tika-vin13t:2501_0": "66. “Miḍḍhante vā”tiādinā vatvā pattaṃ ṭhapetuṃ na ca kappatīti yojetabbaṃ. Miḍḍhanteti",
  "tika-vin13t:2501_1": "āḷindakamiḍḍhikādīnaṃ miḍḍhīnaṃ ante. Sace pana parivattetvā tattheva patiṭṭhāti,",
  "tika-vin13t:2501_2": "evarūpāya vitthiṇṇāya miḍḍhiyā ṭhapetuṃ vaṭṭati. Paribhaṇḍante vāti bāhirapasse katāya",
  "tika-vin13t:2501_3": "tanukāya miḍḍhikāya ante vā. Ettha vā-saddo samuccaye, so ca paccekaṃ yojetabbo.",
  "tika-vin13t:2501_4": "Aṅke pana aṃsabaddhakena aṃsakūṭe laggetvā ṭhapetuñca vaṭṭati. Chattepi bhaṇḍakena",
  "tika-vin13t:2501_5": "saddhiṃ bandhitvā vā aṭṭaṃ katvā vā ṭhapetuṃ vaṭṭati. Mañcepi aññena saddhiṃ bandhitvā",
  "tika-vin13t:2501_6": "ṭhapetuṃ, aṭaniyaṃ bandhitvā olambetuṃ vaṭṭati.",
  "tika-vin13t:2502_0": "67. Pattena ucchiṭṭhodakañca calakaṭṭhikañca na nīhareyyāti sambandho. Ucchiṭṭhodakanti",
  "tika-vin13t:2502_1": "mukhavikkhālanodakaṃ. Calakāni ca cabbetvā apaviddhāmisāni aṭṭhikāni macchamaṃsaaṭṭhikāni",
  "tika-vin13t:2502_2": "ca calakaṭṭhikaṃ. Pattaṃ paṭiggahaṃ katvā hatthaṃ dhovitumpi hatthadhotādi udakampi",
  "tika-vin13t:2502_3": "patte ākiritvā nīharitumpi anucchiṭṭhaṃ suddhapattaṃ ucchiṭṭhahatthena gaṇhitumpi",
  "tika-vin13t:2502_4": "na vaṭṭati. Macchamaṃsaphalāphalādīni khādanto yaṃ tattha aṭṭhiṃ vā calakaṃ vā chaḍḍetukāmo",
  "tika-vin13t:2502_5": "hoti, taṃ patte ṭhapetuṃ na labhati. Mukhato nīhaṭaṃ pana yaṃ kiñci puna akhāditukāmo",
  "tika-vin13t:2502_6": "patte ṭhapetuṃ na labhati. Siṅgiverādīni ḍaṃsitvā puna ṭhapetuṃ labhati. Pattahatthoti",
  "tika-vin13t:2502_7": "patto hatthe yassāti viggaho. “Pattahattho, kavāṭa”nti ca upalakkhaṇametaṃ. Yattha",
  "tika-vin13t:2502_8": "katthaci sarīrāvayave pana pattasmiṃ sati yena kenaci sarīrāvayavena kavāṭaṃ paṇāmetuṃ,",
  "tika-vin13t:2502_9": "ghaṭikaṃ vā ukkhipituṃ, sūciṃ vā kuñcikāya avāpurituṃ na labhati. Aṃsakūṭe pana pattaṃ",
  "tika-vin13t:2502_10": "laggetvā yathāsukhaṃ avāpurituṃ labhati.",
  "tika-vin13t:2503_0": "68. Bhūmiyā bhūmisambandhī ādhārako, tasmiṃ dantavallivettādīhi kate valayādhārake",
  "tika-vin13t:2503_1": "ca ekadārunā kate dāruādhārake ca bahūhi daṇḍehi kate daṇḍādhārake ca yattha ṭhapito",
  "tika-vin13t:2503_2": "patto yathā parivattitvā na paripatati, tathā suṭṭhu sajjite tasmiṃ pattassupari",
  "tika-vin13t:2503_3": "pattoti evarūpe duve patte ṭhapeyyāti padatthayojanā. Bhamakoṭisadiso pana dāruādhārako",
  "tika-vin13t:2503_4": "tīhi daṇḍakehi baddho daṇḍādhārako ca ekassapi pattassa anokāso, tattha ṭhapetvāpi",
  "tika-vin13t:2503_5": "hatthena gahetvā nisīditabbaṃ. Bhūmiyanti kaṭasārakādinā atthatāya bhūmiyā pana nikkujjitvā",
  "tika-vin13t:2503_6": "vā paṭikujjitvā vā ekaṃ pattaṃ ṭhapeyyāti yojanā.",
  "tika-vin13t:2504_0": "69. Idāni akappiyapatte dasseti “dārū”tiādinā. Tattha suvaṇṇameva sovaṇṇaṃ. Dāru",
  "tika-vin13t:2504_1": "ca rūpiyañca sovaṇṇañca maṇi ca veḷuriyañca dāru…pe… veḷuriyāni, tehi nibbattā dāru…pe…",
  "tika-vin13t:2504_2": "mayā. Dīgho pana “veḷuriyāmayā”ti gāthābandhasukhatthaṃ kato. Evamuparipi tādisaṃ",
  "tika-vin13t:2504_3": "viññeyyaṃ. Tattha indanīlādi maṇi nāma. Kaṃso ca kāco ca tipu ca sīsañca phalikā",
  "tika-vin13t:2504_4": "ca tambaloho cāti dvando, tehi jātā kaṃsa…pe… jā. Tattha kaṃsa-saddena vaṭṭalohopi",
  "tika-vin13t:2504_5": "saṅgahito. Setaṃ tipu, kaṇhaṃ sīsaṃ.",
  "tika-vin13t:2505_0": "70. Chavasīsamayoti chavassa matamanussassa sīsaṃ sīsakapālaṃ, tena nibbatto chavasīsamayo.",
  "tika-vin13t:2505_1": "Ghaṭi ca tumbañca, tesaṃ kaṭāho, tehi jātāti ghaṭitumbakaṭāhajā. Tattha ghaṭīti ghaṭoyeva.",
  "tika-vin13t:2505_2": "Tumbaṃ alābu. Iti ime sabbe pattā akappiyā vuttā, dukkaṭavatthukā ca vuttāti yojanā.",
  "tika-vin13t:2505_3": "Tattha rūpiyādīsu catūsu sace gihī bhattaggesu suvaṇṇataṭṭakādīsu byañjanaṃ katvā",
  "tika-vin13t:2505_4": "upanāmenti, āmasituṃ na vaṭṭati. Kaṃsakācaphalikajāni pana taṭṭakādīni bhājanāni",
  "tika-vin13t:2505_5": "puggalikaparibhogeneva na vaṭṭanti, saṅghikaparibhogena vā gihivikaṭāni vā vaṭṭanti.",
  "tika-vin13t:2505_6": "Ghaṭitumbakaṭāhajā pana labhitvā pariharituṃ na vaṭṭanti, tāvakālikaṃ paribhuñjituṃ vaṭṭanti.",
  "tika-vin13t:2506": "Pattaniddesavaṇṇanā niṭṭhitā.",
  "tika-vin13t:2507": "6. Thālakaniddesavaṇṇanā",
  "tika-vin13t:2508_0": "71-2. Dāru …pe… veḷuriyāmayā akappiyā, phalikākācakaṃsajā thālakā gihisantakā saṅghikā",
  "tika-vin13t:2508_1": "ca kappiyā, tumbaghaṭijā tāvakālikā kappiyāti sambandho. Kappanti parikappanti avirodhibhāvenevāti",
  "tika-vin13t:2508_2": "kappā, tathā kappiyā. Na kappā akappā. Saṅghassa ime saṅghikā. Tāva-saddo avadhimhi.",
  "tika-vin13t:2508_3": "Tāva bhojanāvadhibhūto kālo etāsanti tāvakālikā, bhuñjitvā chaḍḍetabbā, na pariharitabbāti adhippāyo.",
  "tika-vin13t:2509": "Thālakaniddesavaṇṇanā niṭṭhitā.",
  "tika-vin13t:2510": "7. Pavāraṇāniddesavaṇṇanā",
  "tika-vin13t:2511_0": "73. Yena iriyāpathena upalakkhito pañcannaṃ bhojanānaṃ yaṃ kiñci bhojanaṃ bhuñjamāno",
  "tika-vin13t:2511_1": "ayaṃ bhikkhu kappiyānaṃ pañcannaṃ bhojanānaṃ hatthapāsopanītānaṃ pavārito, tato iriyāpathato",
  "tika-vin13t:2511_2": "aññena iriyāpathena anatirittakaṃ yāvakālikaṃ bhuñjeyya ce, imassa pācitti hotīti",
  "tika-vin13t:2511_3": "padatthayojanā. Bhuñjanatthāya paṭiggahaṇe pana dukkaṭaṃ. Tattha iriyāya kāyikakiriyāya",
  "tika-vin13t:2511_4": "patho pavattanūpāyo iriyāpatho, ṭhānagamananisajjanasayanāni. Pavāreti paṭikkhipatīti",
  "tika-vin13t:2511_5": "pavārito, atha vā pavāraṇaṃ paṭikkhipanaṃ pavāritaṃ, tamassa atthīti pavārito, katappavāraṇo",
  "tika-vin13t:2511_6": "katappaṭikkhepoti attho, atha vā parivesakena vārīyatīti pavārito paṭikkhepito. Anatirittakanti",
  "tika-vin13t:2511_7": "yaṃ pavāretvā āsanā vuṭṭhahantassa “alametaṃ sabba”nti evaṃ atirittakaraṇādīhi sattahi",
  "tika-vin13t:2511_8": "vinayakammākārehi kappiyaṃ kataṃ, tañca “ajja vā yadā vā icchati, tadā khādissatī”ti",
  "tika-vin13t:2511_9": "āhaṭaṃ, gilānātirittañca atirittaṃ adhikanti vuccati, tato aññaṃ anatirittakaṃ anadhikanti",
  "tika-vin13t:2511_10": "attho. Kusalaṃ cittaṃ pātetīti pācitti, tasmā itthiyaṃ timhi ta-kārassa ca-kāre,",
  "tika-vin13t:2511_11": "dvitte ca pācitti. Yāmakālikaṃ sattāhakālikaṃ yāvajīvikaṃ āhāratthāya paṭiggaṇhato",
  "tika-vin13t:2511_12": "āpatti dukkaṭassa, ajjhohāre ajjhohāre āpatti dukkaṭassa.",
  "tika-vin13t:2512_0": "74. Idāni yāya pavāritā, sā pañcaṅgasampannāyeva pavāraṇā nāma hotīti dassetuṃ “asana”ntiādimāha.",
  "tika-vin13t:2512_1": "Tattha asananti bhuñjamānassa bhuñjanaṃ. Iminā yaṃ vippakataṃ bhojanaṃ, taṃ dasseti.",
  "tika-vin13t:2512_2": "Bhojanañcevāti pavāraṇappahonakaṃ bhojanañceva hotīti. Abhihāroti dāyakassa kāyena",
  "tika-vin13t:2512_3": "pavāraṇappahonakassa abhiharaṇaṃ, na vācāya. Samīpatāti aḍḍhateyyahatthappamāṇasaṅkhātā",
  "tika-vin13t:2512_4": "samīpatā ca. Ettha pana sace bhikkhu nisinno hoti, āsanassa pacchimantato paṭṭhāya,",
  "tika-vin13t:2512_5": "sace ṭhito, paṇhiantato paṭṭhāya, sace nipanno, yena passena nipanno, tassa pārimantato",
  "tika-vin13t:2512_6": "paṭṭhāya dāyakassa ṭhitassa vā nisinnassa vā nipannassa vā ṭhapetvā pasāritahatthaṃ",
  "tika-vin13t:2512_7": "yaṃ āsannataraṃ aṅgaṃ, tassa orimantena paricchinditvā aḍḍhateyyahatthapāso veditabbo.",
  "tika-vin13t:2512_8": "Kāyavācāpaṭikkhepoti tassa abhihaṭabhojanassa aṅgulicalanādikāyavikārena vā “ala”ntiādinā",
  "tika-vin13t:2512_9": "vacīvikārena vā paṭikkhipanaṃ. Iti imehi pañcahaṅgehi pavāraṇā pakārayuttavāraṇā",
  "tika-vin13t:2512_10": "pañcaaṅgāti sambandho. Pañca aṅgāni yassā sā pañcaaṅgā.",
  "tika-vin13t:2513_0": "75. Idāni etesu odanādipañcavidhaṃ bhojanaṃ dassetvā tāni ca puna vibhajitvā dassetuṃ",
  "tika-vin13t:2513_1": "“odano”tiādi āraddhaṃ. Tattha sālīti rattasāliādikā sabbāpi sālijāti. Vīhīti sabbāpi",
  "tika-vin13t:2513_2": "vīhināmikā vīhijāti. Kaṅgūti setarattakāḷabhedā sabbāpi kaṅgujāti. Kudrūso nāma kāḷakodravo.",
  "tika-vin13t:2513_3": "Varako nāma setavaṇṇo kodravo. Yavagodhumesu pana bhedo natthi. Evaṃ yathāvuttānaṃ",
  "tika-vin13t:2513_4": "sānulomānaṃ sattannaṃ dhaññānaṃ bhojjayāgu cāti sambandho. Bhojjayāgu cāti uṇhaṃ",
  "tika-vin13t:2513_5": "vā sītalaṃ vā bhuñjantānaṃ bhojanakāle gahitaṭṭhāne odhi paññāyati, sā bhojjayāgu.",
  "tika-vin13t:2513_6": "Ca-saddena odano cāti sambandho, odano nāmāti attho. Sace pana bhatte udakakañjikakhīrādīni",
  "tika-vin13t:2513_7": "ākiritvā “yāguṃ gaṇhathā”ti denti, kiñcāpi tanukā hoti, pavāraṇaṃ janeti. Sace pana",
  "tika-vin13t:2513_8": "udakādīsu pakkhipitvā pacitvā denti, yāgusaṅgahameva gacchati. Sace pana tanukāyapi",
  "tika-vin13t:2513_9": "yāguyā sāsapamattampi macchamaṃsakhaṇḍaṃ vā nhāru vā pakkhittaṃ hoti, pavāraṇaṃ janeti.",
  "tika-vin13t:2514_0": "76. Sāmākāditiṇaṃ kudrūsake saṅgahaṃ gataṃ, varakacorako varake saṅgahaṃ gato, nīvāro",
  "tika-vin13t:2514_1": "ceva sāliyaṃ saṅgahaṃ gatoti yojanā. Sāmākāditiṇanti sāmāko ādi yassa, tameva tiṇaṃ",
  "tika-vin13t:2514_2": "tiṇadhaññanti samāso.",
  "tika-vin13t:2515_0": "77. Bhaṭṭhadhaññamayoti kharapākabhajjitehi sattavidhehi dhaññehi koṭṭetvā kato,",
  "tika-vin13t:2515_1": "antamaso cuṇṇampi kuṇḍakampi sattu nāmāti attho. Samapākabhajjitānaṃ pana ātapasukkhānaṃ",
  "tika-vin13t:2515_2": "vā taṇḍulānaṃ sattu vā kuṇḍakāni eva vā na pavārenti. Yavena sambhavo uppatti assāti",
  "tika-vin13t:2515_3": "yavasambhavo, kummāso kummāso nāma. Muggādīhi kato pana pavāraṇaṃ na janeti. Kappiyo",
  "tika-vin13t:2515_4": "cāti kappiyoyeva maṃso “maṃso”ti vuttoti yojanā. Cāti avadhāraṇe. Akappiyo pana paṭikkhipitabbova.",
  "tika-vin13t:2515_5": "Paṭikkhittopi na pavāreti. Udake sambhavo yassa so maccho nāma. Dvīsu panetesu sace",
  "tika-vin13t:2515_6": "yāguṃ pivantassa yāgusitthamattesupi macchakhaṇḍesu vā maṃsakhaṇḍesu vā ekaṃ khāditaṃ",
  "tika-vin13t:2515_7": "ekaṃ hatthe vā patte vā hoti, so ce aññaṃ paṭikkhipati, pavāreti. Dvepi khāditāni",
  "tika-vin13t:2515_8": "honti, mukhe sāsapamattampi avasiṭṭhaṃ natthi, sacepi aññaṃ paṭikkhipati, na pavāreti.",
  "tika-vin13t:2516_0": "78. Idāni “kīdisaṃ bhuñjanto kinti vatvā upanītaṃ kiṃ nāma nisedhento pavāreti nāmā”ti",
  "tika-vin13t:2516_1": "codanaṃ manasi nidhāyāha “bhuñjanto”tiādi. Tattha kappaṃ vā akappaṃ vā pañcasu bhojanesu",
  "tika-vin13t:2516_2": "yaṃ kiñci bhojanaṃ bhuñjanto bhikkhu tannāmena tesaṃ pavāraṇājanakabhojanānaṃ nāmena",
  "tika-vin13t:2516_3": "vā “ima”nti sāmaññena vā vatvā abhihaṭaṃ hatthapāsopanītaṃ kappaṃ kappiyaṃ yathāvuttabhojanaṃ",
  "tika-vin13t:2516_4": "nisedhayaṃ nisedhayanto pavāreyyāti padatthasambandho. Ayamettha adhippāyo – yena",
  "tika-vin13t:2516_5": "ce akappiyamaṃsañca kuladūsanavejjakammauttarimanussadhammārocanasāditarūpiyādīhi",
  "tika-vin13t:2516_6": "nibbattaṃ akappiyabhojanañca tathā aññañca kappiyaṃ vā akappiyaṃ vā ekasitthamattampi",
  "tika-vin13t:2516_7": "ajjhohaṭaṃ hoti, so sace pattamukhahatthesu yattha katthaci bhojane sati sāpekkhova",
  "tika-vin13t:2516_8": "aññaṃ hatthapāse ṭhitena “odanaṃ gaṇhathā”tiādinā pavāraṇappahonakasseva nāmena vā",
  "tika-vin13t:2516_9": "“ima”nti sāmaññavaseneva vā kāyeneva abhihaṭaṃ vuttalakkhaṇaṃ kappiyameva bhojanaṃ",
  "tika-vin13t:2516_10": "kevalaṃ vā missaṃ vā kāyena vā vācāya vā paṭikkhipati pavāretīti. “Ākira ākira, koṭṭetvā",
  "tika-vin13t:2516_11": "koṭṭetvā pūrehī”ti pana vattuṃ vaṭṭati.",
  "tika-vin13t:2517_0": "79-80. Idāni ye pavāraṇaṃ na janenti, te dassetuṃ “lājā”tiādimāha. Tattha lājā…pe…",
  "tika-vin13t:2517_1": "phalādīni pavāraṇaṃ na janentīti sambandho. Lājāti sāliādīhi katā lājā. Taṃsattubhattānīti",
  "tika-vin13t:2517_2": "tehi lājehi katā sattu ceva bhattāni ca. Gorasoti gunnaṃ raso khīrādi. Suddhakhajjakoti",
  "tika-vin13t:2517_3": "macchamaṃsehi asammissatāya suddhakhajjako. Sattuyo piṇḍetvā kato apakko sattuguḷo",
  "tika-vin13t:2517_4": "pana sattumodakasaṅkhāto pavāreti. Taṇḍulāti samapākabhajjitānaṃ sāliādīnaṃ taṇḍulā,",
  "tika-vin13t:2517_5": "bhajjitataṇḍulā eva vā. Bhaṭṭhapiṭṭhanti suddhaṃ yaṃ kiñci bhajjitaṃ piṭṭhaṃ. Puthukāti",
  "tika-vin13t:2517_6": "sāliādīnaṃ puthukā. Puthukā hi tantiāgamayuttiyā visumpi gayhati, ekatopi, tasmā",
  "tika-vin13t:2517_7": "vuttāvasesānaṃ puthukāveḷuādīnaṃ bhattanti ca sambandho. Veḷūti tesaṃ taṇḍulā vuccanti.",
  "tika-vin13t:2517_8": "Puthukā ca veḷu ca, te ādayo yesanti samāso. Ca-saddo panettha sabbatthāpi yojetabbo.",
  "tika-vin13t:2517_9": "Ādi-saddena kandamūlaphalānipi gayhanti. Vuttāvasesānanti vuttehi sattavidhehi dhaññehi",
  "tika-vin13t:2517_10": "avasesānaṃ. Rasayāgūti rasehi pakkamaṃsādīhi sammissā yāgu. Rasopi tādisova. Suddhayāgūti",
  "tika-vin13t:2517_11": "maṃsādīhi amissā suddhayāgu. Phalādīnīti ādi-saddena kandādīnampi gahaṇaṃ. Api cāti",
  "tika-vin13t:2517_12": "nipāto, nipātasamudāyo vā samuccaye, so paccekaṃ yojetabbo.",
  "tika-vin13t:2518_0": "81. Idāni yasmā sattahi vinayakammākārehi yaṃ atirittaṃ akataṃ, tattha pācittiyaṃ",
  "tika-vin13t:2518_1": "vuttaṃ, byatirekato atirittakate natthi, tasmā atirittaṃ karontena evaṃ kātabbanti",
  "tika-vin13t:2518_2": "dassento “pavāritenā”tiādimāha. Tattha pavāritena vuṭṭhāya atirittaṃ na kātabbaṃ,",
  "tika-vin13t:2518_3": "bhojanaṃ abhuttena ca atirittaṃ na kātabbanti sambandho. Bhojananti pavāraṇappahonakabhojanaṃ.",
  "tika-vin13t:2518_4": "Abhuttenāti ekasitthamattampi abhuttāvinā. Yena yaṃvā pure katanti ettha ca eva-saddo",
  "tika-vin13t:2518_5": "dīghaṃ katvā niddiṭṭho, so ca ajjhāhaṭena taṃ-saddena sambandhīyati, tasmā yena bhikkhunā",
  "tika-vin13t:2518_6": "yaṃ bhojanaṃ pure pubbe atirittaṃ kataṃ, teneva tameva atirittaṃ na kātabbanti yojetvā",
  "tika-vin13t:2518_7": "attho veditabbo. Tasmā kappiyaṃ kāretvā bhuñjantassa aññaṃ āmisaṃ ākiranti, taṃ so",
  "tika-vin13t:2518_8": "puna kātuṃ na labhati, tasmiṃ bhojane kariyamāne paṭhamakatena saddhiṃ kataṃ hotīti.",
  "tika-vin13t:2518_9": "Aññasmiṃ pana tena vā aññena vā kātuṃ vaṭṭati.",
  "tika-vin13t:2519_0": "82. “Kappiya”ntiādīni “karonto”ti etassa kammapadāni. Kappiyañceva gahitañceva uccāritañceva",
  "tika-vin13t:2519_1": "hatthapāsagañceva yāvakālikaṃ atirittaṃ karonto “alametaṃ sabba”nti evaṃ bhāsatūti",
  "tika-vin13t:2519_2": "yojanā. Tatthayaṃ phalaṃ vā kandamūlādi vā pañcahi samaṇakappehi kappiyaṃ kataṃ,",
  "tika-vin13t:2519_3": "yañca kappiyamaṃsaṃ vā kappiyabhojanaṃ vā, etaṃ kappiyaṃ nāma. Gahitanti bhikkhunā",
  "tika-vin13t:2519_4": "paṭiggahitaṃ. Uccāritanti kappiyaṃ kāretuṃ āgatena bhikkhunā īsakampi ukkhittaṃ vā",
  "tika-vin13t:2519_5": "apanāmitaṃ vā, taṃ pana atirittakārakena “alametaṃ sabba”nti vuttena kātabbaṃ. Hatthapāsaganti",
  "tika-vin13t:2519_6": "kappiyaṃ kāretuṃ āgatena hatthapāsaṃ gataṃ. Atirittaṃ karontoti īdisaṃ catubbidhākārasampannaṃ",
  "tika-vin13t:2519_7": "bhojanaṃ atirittaṃ karonto pavāretvā āsanā avuṭṭhito vā appavāretvāpi sabbathā bhutto",
  "tika-vin13t:2519_8": "vāti evaṃ duvidhavinayakammākārasampanno bhikkhu. Alametaṃ sabbanti evaṃ bhāsatūti",
  "tika-vin13t:2519_9": "alametaṃ sabbaṃ iti evaṃ bhāsatu. Evaṃ sattavidhaṃ vinayakammākāraṃ sampādento vacībhedaṃ",
  "tika-vin13t:2519_10": "katvā sakimpi evaṃ vadeyyāti attho.",
  "tika-vin13t:2520_0": "83. Kappiyaṃ karontena pana anupasampannassa hatthe ṭhitaṃ na kātabbaṃ. Tenāha “na",
  "tika-vin13t:2520_1": "kare…pe… hatthaga”nti. Upasampannato añño anupasampanno, tassa hatthe gataṃ anupasampannahatthagaṃ.",
  "tika-vin13t:2520_2": "Pesayitvāpīti sace tattha añño byatto bhikkhu natthi, yattha atthi, tattha pesayitvāpi.",
  "tika-vin13t:2520_3": "Taṃ atirittakataṃ akārako atirittakārakato añño sabbo pavāritopi appavāritopi bhuñjituṃ",
  "tika-vin13t:2520_4": "labbhateti sambandhanīyaṃ. Pavāritena pana mukhañca hatthañca sodhetvā bhuñjitabbaṃ.",
  "tika-vin13t:2521": "Pavāraṇāniddesavaṇṇanā niṭṭhitā.",
  "tika-vin13t:2522": "8. Kālikaniddesavaṇṇanā",
  "tika-vin13t:2523_0": "84. Kālikāti majjhanhikapacchimayāmasattāhayāvajīvappavattisaṅkhāto kālo etesamatthīti",
  "tika-vin13t:2523_1": "kālikā, sabbepi khajjabhojjaleyyapeyyasaṅkhātā atthā. Te pana gaṇanaparicchedato",
  "tika-vin13t:2523_2": "cattāro honti. Kiṃ te appaṭiggahitāpi sabhāveneva kālikavohāraṃ labhanti, udāhu aññathāpīti",
  "tika-vin13t:2523_3": "āha “paṭiggahitā”ti, paṭiggahitāyeva te yāvakālikādi kālikavohāralābhino, no aññathāti",
  "tika-vin13t:2523_4": "adhippāyo. Idāni te dasseti “yāvakālika”ntiādinā. Tattha aruṇuggamanato yāva ṭhitamajjhanhiko,",
  "tika-vin13t:2523_5": "tāva paribhuñjitabbattā yāva majjhanhikasaṅkhāto kālo assāti yāvakālikaṃ, piṭṭhakhādanīyādikaṃ",
  "tika-vin13t:2523_6": "vatthu, ṭhitamajjhanhikato paṭṭhāya taṃ paribhuñjituṃ na sakkā, kālaparicchedajānanatthaṃ",
  "tika-vin13t:2523_7": "kālatthambho vā yojetabbo, kālantare vā bhattakiccaṃ kātabbaṃ. Yāva rattiyā pacchimasaṅkhāto",
  "tika-vin13t:2523_8": "yāmo, tāva paribhuñjitabbato yāmo kālo assāti yāmakālikaṃ. Paṭiggahetvā sattāhaṃ",
  "tika-vin13t:2523_9": "nidhetabbato sattāho kālo assāti sattāhakālikaṃ. Ṭhapetvā udakaṃ avasesaṃ sabbampi",
  "tika-vin13t:2523_10": "paṭiggahitaṃ yāvajīvaṃ pariharitvā sati paccaye paribhuñjitabbato jīvassa yattako",
  "tika-vin13t:2523_11": "paricchedo yāvajīvaṃ, taṃ assa atthīti yāvajīvikaṃ.",
  "tika-vin13t:2524_0": "Nanu ca aññattha viya “yāvajīvika”nti ettha kālasutiyā abhāve kathaṃ “cattāro kālikā”ti",
  "tika-vin13t:2524_1": "yujjatīti? Yujjati, sogatānaṃ khandhavinimuttasseva kālassābhāvato jīvasaṅkhātassa",
  "tika-vin13t:2524_2": "jīvitindriyassa khandhasaṅgahitattā sopi kāloyevāti. Nanu cettha “yāvakālika”ntiādinā",
  "tika-vin13t:2524_3": "niddiṭṭhāneva “kālikā”ti vuttāni, “kālikānī”ti vattabbaṃ siyāti? Nedamevaṃ viññeyyaṃ,",
  "tika-vin13t:2524_4": "“kālika”ntiādīni vatthusambandhena vuttāni, “kālikā”ti pana sāmaññantaravasena atthasaddasambandhena",
  "tika-vin13t:2524_5": "vuttanti natthi virodhoti.",
  "tika-vin13t:2525_0": "85. Idāni tesu “piṭṭha”ntiādinā yāvakālikaṃ dasseti. Tattha piṭṭhaṃ mūlaṃ phalanti",
  "tika-vin13t:2525_1": "piṭṭhakhādanīyaṃ mūlakhādanīyaṃ phalakhādanīyañca. Tattha sattannaṃ tāva dhaññānaṃ",
  "tika-vin13t:2525_2": "dhaññānulomānaṃ aparaṇṇānañca piṭṭhaṃ panasalabujaambāṭakadhotatālapiṭṭhādikañceti",
  "tika-vin13t:2525_3": "tesu tesu janapadesu pakatiāhāravasena 03 manussānaṃ khādanīyabhojanīyakiccasādhakaṃ",
  "tika-vin13t:2525_4": "piṭṭhaṃ piṭṭhakhādanīyaṃ. “Adhotaṃ tālapiṭṭhaṃ khīravallipiṭṭha”ntiādinā gaṇiyamānānaṃ",
  "tika-vin13t:2525_5": "gaṇanāya anto natthi, khādanīyabhojanīyakiccasādhakabhāvoyeva panetesaṃ lakkhaṇaṃ,",
  "tika-vin13t:2525_6": "subahuṃ vatvāpi imasmiṃyeva lakkhaṇe ṭhātabbanti na vitthārayāma. Evaṃ sabbattha.",
  "tika-vin13t:2525_7": "Tambakataṇḍuleyyādimūlaṃ mūlakhādanīyaṃ. Panasalabujanāḷikerādiphalaṃ phalakhādanīyaṃ.",
  "tika-vin13t:2525_8": "Khajjanti sakkhalimodakādipubbaṇṇāparaṇṇamayaṃ khādanīyañca. Gorasoti khīradadhitakkasaṅkhāto",
  "tika-vin13t:2525_9": "gunnaṃ raso ca. Dhaññabhojananti sānulomānaṃ dhaññānaṃ odanasattukummāsasaṅkhātabhojanañca.",
  "tika-vin13t:2525_10": "Ṭīkāyaṃ pana “sānulomāni sattadhaññāni ca pañcavidhabhojanañcā”ti vuttaṃ, taṃ na",
  "tika-vin13t:2525_11": "yuttaṃ, dhaññānaṃ visuṃ gahaṇe payojanābhāvā, payojanasambhave ca phalaggahaṇeneva",
  "tika-vin13t:2525_12": "tesaṃ gahaṇasambhavato.",
  "tika-vin13t:2526_0": "Yāgusūpappabhutayoti yāgu ca sūpañca, taṃ pabhuti yesaṃ teti ete yāvakālikā hontīti",
  "tika-vin13t:2526_1": "sambandho. Ettha ca pabhuti-saddena macchamaṃsasaṅkhātaṃ dhaññabhojanato avasiṭṭhaṃ",
  "tika-vin13t:2526_2": "bhojanañca piṭṭhamūlaphalakhādanīyato avasiṭṭhaṃ kandakhādanīyaṃ, muḷālakhādanīyādiñca",
  "tika-vin13t:2526_3": "saṅgaṇhāti. Tesu dīgho ca bhisakandādi vaṭṭo ca uppalakaṇḍādi kandakhādanīyaṃ, padumamūlādi",
  "tika-vin13t:2526_4": "ca taṃsadisaṃ erakamūlādi ca muḷālakhādanīyaṃ, tālādīnaṃ kaḷīrasaṅkhātā matthakā",
  "tika-vin13t:2526_5": "matthakakhādanīyaṃ, ucchukkhandhādayo nīluppalādīnaṃ daṇḍakkhandhakādi khandhakhādanīyaṃ,",
  "tika-vin13t:2526_6": "tambakataṇḍuleyyādīnaṃ paṇṇaṃ pattakhādanīyaṃ, ucchutacova eko saraso tacakhādanīyaṃ,",
  "tika-vin13t:2526_7": "tambakasiggupupphādi pupphakhādanīyaṃ, labujaṭṭhipanasaṭṭhiādikaṃ aṭṭhikhādanīyaṃ.",
  "tika-vin13t:2527_0": "86. “Madhū”tiādinā yāmakālikaṃ dasseti. Madhu ca muddikā ca sālūkañca cocañca mocañca",
  "tika-vin13t:2527_1": "ambañca jambu cāti dvando. Muddikā phalepi itthiyaṃ, phale sesā napuṃsake, “jambu”",
  "tika-vin13t:2527_2": "iti phalavācī napuṃsakasaddantaraṃ, tato jātaṃ madhupānādi madhu…pe… jambujaṃ, tañca",
  "tika-vin13t:2527_3": "phārusañca pānakanti yojanā. Tattha madhujaṃ pānaṃ nāma muddikānaṃ jātirasaṃ udakasambhinnaṃ",
  "tika-vin13t:2527_4": "katvā katapānaṃ. Taṃ attanā kataṃ purebhattameva sāmisaṃ nirāmisampi vaṭṭati. Anupasampannehi",
  "tika-vin13t:2527_5": "kataṃ labhitvā pana purebhattaṃ paṭiggahitaṃ purebhattaṃ sāmisampi vaṭṭati, pacchābhattaṃ",
  "tika-vin13t:2527_6": "pana nirāmisameva vaṭṭati. Esa nayo sabbapānesu. Muddikajaṃ pānaṃ nāma muddikānaṃ",
  "tika-vin13t:2527_7": "udake madditvā katapānaṃ. Tathā sesapānāni yathānurūpaṃ veditabbāni, sālūkaṃ rattuppalādīnaṃ",
  "tika-vin13t:2527_8": "sālūkaṃ. Cocaṃ aṭṭhikakadaliphalaṃ. Mocaṃ anaṭṭhikaṃ. Imāni aṭṭha pānāni sītānipi",
  "tika-vin13t:2527_9": "ādiccapākānipi vaṭṭanti, aggipākāni pana na vaṭṭanti. Tenāha “nāggisantatta”nti.",
  "tika-vin13t:2528_0": "87-8. Avasesāni pana vettatintiṇikamātuluṅgakapitthakaramandādikhuddakaphalapānāni",
  "tika-vin13t:2528_1": "aṭṭhapānagatikāneva. Tenāha “sānulomāni dhaññāni, ṭhapetvā phalajo raso”ti. Ekassa",
  "tika-vin13t:2528_2": "pana vakkhamānānañca “puppharaso”tiādīnaṃ “sītodamadditādiccapāko vā yāmakāliko”ti",
  "tika-vin13t:2528_3": "iminā sambandho veditabbo. Tālanāḷikerapanasalabujaalābukumbhaṇḍapussaphalatipusaeḷālukaphalānīti",
  "tika-vin13t:2528_4": "nava mahāphalāni, sabbañca aparaṇṇaṃ sattadhaññāni anulomentīti saha anulomehīti",
  "tika-vin13t:2528_5": "sānulomāni. Sānulomadhaññānaṃ pana raso yāvakāliko. “Sānulomāni dhaññānī”ti phalāni",
  "tika-vin13t:2528_6": "viññāyanti. Phalasutiyā “sesaphalajo”ti vattabbe gamyamānattā na vuttaṃ. Madhukapupphamaññatrāti",
  "tika-vin13t:2528_7": "madhukapupphaṃ ṭhapetvā. Pakkaḍākajanti pakkehi yāvakālikehi ḍākehi jātaṃ rasaṃ.",
  "tika-vin13t:2528_8": "Sītamudakaṃ sītodaṃ, khīrode viya sītode madditoti tappuriso. Ādicca-saddo ātape",
  "tika-vin13t:2528_9": "vattati upacāratoti ādicce pāko yassāti samāso.",
  "tika-vin13t:2529_0": "89. Sattāhakālikaṃ dasseti “sappī”tiādinā. Tattha sattāhakālikāti yathāvuttāni sappiādīni",
  "tika-vin13t:2529_1": "sattāhakālikāni. Idāni sappiādīni vibhajati “sappī”tiādinā. Tattha yesaṃ gomahiṃ",
  "tika-vin13t:2529_2": "sādīnaṃ maṃsaṃ kappati, tesaṃ sappi sappi nāmāti “sappī”tiādinā sappilakkhaṇamāha.",
  "tika-vin13t:2529_3": "Akappiyamaṃsasappinopi kappiyasambhave tattha sattāhātikkame dukkaṭassa vakkhamānattā",
  "tika-vin13t:2529_4": "nissaggiyavatthumeva cettha dassetuṃ “yesaṃ maṃsamavārita”nti vuttaṃ. Khīrādīsu hi",
  "tika-vin13t:2529_5": "tesamakappiyaṃ nāma natthi. Navanītassa sappisadisatāya navanītalakkhaṇaṃ visuṃ na",
  "tika-vin13t:2529_6": "vuttaṃ. Upari sappipiṇḍaṃ ṭhapetvā sītalapāyāsaṃ denti, yaṃ pāyāsena asaṃsaṭṭhaṃ,",
  "tika-vin13t:2529_7": "taṃ sattāhakālikaṃ, missitaṃ pana ādiccapākaṃ katvā parissāvitaṃ, tathā khīraṃ pakkhipitvā",
  "tika-vin13t:2529_8": "pakkatelampi, tesu navanītaṃ nāma navuddhaṭaṃ. Tena kataṃ pana sappi.",
  "tika-vin13t:2530_0": "90. Tilā ca vasā ca eraṇḍāni ca madhukāni ca sāsapā cāti dvando. Tehi sambhavo yassāti",
  "tika-vin13t:2530_1": "bāhirattho, taṃ telaṃ nāmāti attho. Khuddā khuddamadhumakkhikā ca bhamarā ca khuddabhamaraṃ,",
  "tika-vin13t:2530_2": "khuddajantukattā napuṃsakekavacanaṃ. Madhuṃ karontīti madhukariyo, tā eva makkhikā",
  "tika-vin13t:2530_3": "madhukarimakkhikā, khuddabhamarameva madhukarimakkhikāti kammadhārayo. Tāhi kataṃ",
  "tika-vin13t:2530_4": "madhu madhu nāmāti attho. Ṭīkāyaṃ pana visuṃ madhukarī-saddaṃ vikappetvā “daṇḍakesu",
  "tika-vin13t:2530_5": "madhukarā madhukarimakkhikā nāmā”ti vuttaṃ. Madhupaṭalaṃ vā madhusitthakaṃ vā sace",
  "tika-vin13t:2530_6": "madhunā makkhitaṃ, madhugatikameva. Tumbalakānaṃ cīrikānañca niyyāsasadisaṃ madhu",
  "tika-vin13t:2530_7": "pana yāvajīvikaṃ. Raso nikkasaṭo ādi yassā sā rasādi. Ādi-saddena phāṇitādīnaṃ gahaṇaṃ,",
  "tika-vin13t:2530_8": "sā ucchuvikati. Pakkāti avatthukapakkā vā, phāṇitaṃ phāṇitaṃ nāmāti attho. Sītūdakena",
  "tika-vin13t:2530_9": "katamadhukapupphaphāṇitaṃ pana phāṇitagatikameva. Ambaphāṇitādīni yāvakālikāni. Etāni",
  "tika-vin13t:2530_10": "yathāvuttāni sappiādīni purebhattaṃ sāmisaparibhogenāpi, pacchābhattato paṭṭhāya",
  "tika-vin13t:2530_11": "pana tāni ca pacchābhattaṃ paṭiggahitāni ca sattāhaṃ nidahitvā nirāmisaparibhogena paribhuñjitabbāni.",
  "tika-vin13t:2531_0": "91. Idāni odissa anuññātavasāya pākato vibhāgaṃ dassetvā tato sappiādīnaṃ dassetuṃ",
  "tika-vin13t:2531_1": "“savatthū”tiādimāha. Tattha purebhattaṃ sāmaṃ vā attanā eva. Vā-saddena parehi vā.",
  "tika-vin13t:2531_2": "Amānusā manussavasārahitā. Vasā acchādīnaṃ akappiyānaṃ, sūkarādīnaṃ kappiyānañca",
  "tika-vin13t:2531_3": "sattānaṃ vasā. Savatthupakkā sattāhakālikā hotīti seso. Savatthupakkāti savatthukaṃ",
  "tika-vin13t:2531_4": "katvā pakkā. Ayamettha adhippāyo – sace pana vasaṃ purebhattaṃ paṭiggahetvā pacitvā",
  "tika-vin13t:2531_5": "telaṃ parissāvitaṃ sattāhāni nirāmisaparibhogena paribhuñjitabbaṃ. Atha parehi kataṃ",
  "tika-vin13t:2531_6": "purebhattaṃ paṭiggahitaṃ, purebhattaṃ sāmisampi vaṭṭati, pacchābhattato paṭṭhāya",
  "tika-vin13t:2531_7": "nirāmisameva, no ce, dukkaṭaṃ hotīti. Kāriye kāraṇopacārena panettha “vasā”ti telameva",
  "tika-vin13t:2531_8": "vuttaṃ, vasā pana yāvakālikāva.",
  "tika-vin13t:2532_0": "Ṭīkāyaṃ pana vasāya “sattāhakālike āgataṭṭhānaṃ natthīti vadantī”ti vatvā “taṃ upaparikkhitabba”nti",
  "tika-vin13t:2532_1": "vasāya sattāhakālikattamāsaṃkiyaṃ vuttaṃ. Kimettha upaparikkhitabbaṃ? Bhesajjaṃ anujānatā",
  "tika-vin13t:2532_2": "bhagavatā “yāni kho pana tāni gilānānaṃ bhikkhūnaṃ paṭisāyanīyāni bhesajjāni, seyyathidaṃ",
  "tika-vin13t:2532_3": "– sappi navanītaṃ telaṃ madhu phāṇitaṃ, tāni paṭiggahetvā sattāhaparamaṃ sannidhikārakaṃ",
  "tika-vin13t:2532_4": "paribhuñjitabbānī”ti sappiādīnameva sattāhakālikattaṃ vuttaṃ. Bhesajjakkhandhakepi",
  "tika-vin13t:2532_5": "“anujānāmi, bhikkhave, tāni pañca bhesajjāni paṭiggahetvā kālepi vikālepi paribhuñjitu”nti",
  "tika-vin13t:2532_6": "tāni pañceva “bhesajjānī”ti vatvā telaṃ niyamato “anujānāmi, bhikkhave, vasāni bhesajjāni",
  "tika-vin13t:2532_7": "acchavasaṃ macchavasaṃ susukāvasaṃ sūkaravasaṃ gadrabhavasaṃ kāle paṭiggahitaṃ kāle",
  "tika-vin13t:2532_8": "nippakkaṃ kāle saṃsaṭṭhaṃ telaparibhogena paribhuñjitu”nti vuttaṃ. Bhesajjasikkhāpadaṭṭhakathāyañca",
  "tika-vin13t:2532_9": "“ṭhapetvā manussavasaṃ aññaṃ yaṃ kiñci vasa”ntiādinā vasātelassa vidhānaṃ dassetvā",
  "tika-vin13t:2532_10": "“aññesaṃ yāvakālikavatthūnaṃ vatthuṃ pacituṃ na vaṭṭatiyevā”ti vadatā aṭṭhakathācariyena",
  "tika-vin13t:2532_11": "yāvakālikesu vasaṃ ṭhapetvā aññesaṃ yāvakālikavatthūnaṃ vatthuṃ pacituṃ na vaṭṭatīti",
  "tika-vin13t:2532_12": "ayamettha attho dīpitoti vasā “yāvakālikāyevā”ti viññāyatīti ko ettha sukhumo nayoti.",
  "tika-vin13t:2533_0": "Aññesaṃ vasātelato paresaṃ yāvakālikavatthūnaṃ yesaṃ tesaṃ yāvakālikavatthūnaṃ sappiādīnaṃ",
  "tika-vin13t:2533_1": "vatthuṃ yāvakālikasaṅkhātaṃ khīrādikaṃ na paceti sambandho. Ayamettha adhippāyo –",
  "tika-vin13t:2533_2": "yathā sattāhaparibhogatthāya vasaṃ kāle paṭiggahetvā kāle pacituṃ vaṭṭati, na evaṃ",
  "tika-vin13t:2533_3": "sappiādīnaṃ vatthubhūtaṃ khīrādiyāvakālikaṃ, taṃ pana sattāhaparibhogatthāya kālepi",
  "tika-vin13t:2533_4": "na vaṭṭati. Tāni hi yadi taṃ paṭiggahetvā sayaṃ katāni, pacchābhattato paṭṭhāya na",
  "tika-vin13t:2533_5": "vaṭṭanti savatthukappaṭiggahitattā, sāmisaṃ na vaṭṭanti sāmaṃpakkattā, purebhattampi",
  "tika-vin13t:2533_6": "na vaṭṭanti yāvakālikavatthuto vivecitattā. Parehi katāni pana purebhattaṃ sāmisampi",
  "tika-vin13t:2533_7": "vaṭṭanti attanā apakkattā. Yāvajīvikāni tu sāsapamadhukaeraṇḍaaṭṭhīni telakaraṇatthaṃ",
  "tika-vin13t:2533_8": "paṭiggahetvā tadaheva kataṃ telaṃ sattāhakālikaṃ, dutiyadivase kataṃ chāhaṃ vaṭṭati,",
  "tika-vin13t:2533_9": "evaṃ yāva sattamadivase kataṃ tadaheva vaṭṭati, uggate aruṇe nissaggiyaṃ, aṭṭhame",
  "tika-vin13t:2533_10": "divase anajjhoharaṇīyaṃ, uggahitena yena kenaci vatthunā katasadisaṃ hoti. Telatthāya",
  "tika-vin13t:2533_11": "paṭiggahitasāsapādīnaṃ sattāhātikkamena dukkaṭaṃ. Nibbattitaṃ sappi vā navanītaṃ",
  "tika-vin13t:2533_12": "vā kālepi vikālepi paṭiggahetvā pacituṃ vaṭṭati. Taṃ pana tadahu purebhattampi sāmisaṃ",
  "tika-vin13t:2533_13": "na vaṭṭati, saṃsaggato yāvakālikampi sāmaṃpakkaṃ siyāti nirāmisaṃ pana sattāhampi vaṭṭati.",
  "tika-vin13t:2534_0": "92. Idāni “haliddi”ntiādinā yāvajīvikaṃ dasseti. Tattha “haliddi nāma nisā”tiādinā",
  "tika-vin13t:2534_1": "vuccamānepi pariyāyavacane sammoho siyāti na taṃvacanena bhusaṃ sammohayissāma, tasmā",
  "tika-vin13t:2534_2": "tāni upadesatova veditabbāni. Tattha “haliddi”nti binduāgamena vuttaṃ. Upacārena",
  "tika-vin13t:2534_3": "tu mūlādīni haliddādisaddena vuttāni. Tā haliddādayo keci itthiliṅgāyeva. Mūlaphale",
  "tika-vin13t:2534_4": "vacattañca…pe… bhaddamuttañca ativisāti padacchedo. Pañcamūla-saddena cūḷapañcamūlamahāpañcamūlāni",
  "tika-vin13t:2534_5": "gahitāni. Ādi-saddena vajakalimūle jaraṭṭhanti evamādīnaṃ saṅgaho.",
  "tika-vin13t:2535_0": "93-5. Goṭṭhaphalanti madanaphalanti vadantīti. Tīṇi phalāni yassaṃ saṅgahitaṃ sā",
  "tika-vin13t:2535_1": "tiphalā. Eraṇḍakādīnanti ādi-saddena jātirukkhādīnaṃ gahaṇaṃ. Sulasādīnaṃ paṇṇanti",
  "tika-vin13t:2535_2": "sambandho. Ādi-saddena asokādīnaṃ gahaṇaṃ. Sūpeyyapaṇṇanti tambakataṇḍuleyyādisūpayoggapaṇṇaṃ.",
  "tika-vin13t:2535_3": "Ucchuniyyāsaṃ ṭhapetvā sabbo niyyāso ca sarasaṃ ucchujaṃ tacañca ṭhapetvā sabbo taco",
  "tika-vin13t:2535_4": "cāti sambandho. Tattha hiṅgukaṇikāraniyyāsādi sabbo niyyāso nāma. Nirasaucchutacādi",
  "tika-vin13t:2535_5": "sabbo taco nāma. Loṇaṃ sāmuddādi. Lohaṃ ayatambādi. Silā kāḷasilādi.",
  "tika-vin13t:2536_0": "96. Suddhasitthanti madhunā amakkhitaṃ. Madhumakkhitaṃ pana sattāhakālikaṃ. Yañca",
  "tika-vin13t:2536_1": "kiñci sujhāpitanti dujjhāpitaṃ akatvā sujjhāpitaṃ yaṃ kiñci ca. Vikaṭādippabhedanti",
  "tika-vin13t:2536_2": "vikaṭaṃ gūthamattikāmuttachārikāsaṅkhātaṃ ādi yassa, so pabhedo yassāti bāhirattho,",
  "tika-vin13t:2536_3": "taṃ. Yaṃ kiñci cāti sambandho. Ettha pana ādi-saddena kandakhādanīye khīrakākolādayo,",
  "tika-vin13t:2536_4": "muḷālakhādanīye haliddisiṅgiveramūlādayo, matthakakhādanīye haliddisiṅgiverakaḷīrādayo,",
  "tika-vin13t:2536_5": "khandhakhādanīye uppalapaṇṇadaṇḍādayo, pupphakhādanīye campakapupphādayo, aṭṭhikhādanīye",
  "tika-vin13t:2536_6": "madhukaṭṭhieraṇḍasāsapādayo, piṭṭhakhādanīye adhotatālapiṭṭhādayo ca saṅgahitāti daṭṭhabbā.",
  "tika-vin13t:2537_0": "97. Idāni sabbaso yāvajīvikaṃ dassetuṃ asakkuṇeyyattā vuttāni ca avuttāni ca ekato",
  "tika-vin13t:2537_1": "sampiṇḍetvā tattha lakkhaṇaṃ ṭhapento “mūla”ntiādimāha. Tattha “sāro”ti vattabbe",
  "tika-vin13t:2537_2": "“sāra”nti liṅgavipallāsenāha. “Sāro bale thiraṃse cā”ti hi nighaṇḍu. Āhāraṭṭhanti",
  "tika-vin13t:2537_3": "āhārena jāto attho payojanaṃ āhārattho, sova āhāraṭṭho, taṃ āhārakiccanti vuttaṃ hoti.",
  "tika-vin13t:2538_0": "98. Idāni catūsu kappiyākappiyādivibhāgaṃ dasseti “sabbā”tiādinā. Tattha sabbe kālikā,",
  "tika-vin13t:2538_1": "tesaṃ sambhogo anubhavoti samāso. Kāleti pubbaṇhakāle. Sabbassāti gilānāgilānassa.",
  "tika-vin13t:2538_2": "Sati paccayeti tīsu yāmakālikaṃ pipāsādikāraṇe sati, sattāhakālikaṃ yāvajīvikañca",
  "tika-vin13t:2538_3": "gelaññakāraṇe satīti attho, kālato vigato vikālo, tasmiṃ, yāmakālikaṃ vikāle āhāratthāya",
  "tika-vin13t:2538_4": "ajjhoharaṇe, sattāhakālikaṃ pana yāvajīvikañca tadatthāya paṭiggahaṇamattepi dukkaṭaṃ.",
  "tika-vin13t:2539_0": "99. Ubhoti yāvakālikaṃ yāmakālikañca. Tattha yāvakālikaṃ attano kālātikkantaṃ vikālabhojanabhikkhāpadena",
  "tika-vin13t:2539_1": "pācittiyaṃ janayati, yāmakālikaṃ yāmātikkantaṃ sannidhisikkhāpadena. Ete ubhopi antovutthañca",
  "tika-vin13t:2539_2": "sannidhiñca janayantīti sambandho. “Antovutthaṃ sannidhi”nti bhāvappadhānoyaṃ niddeso,",
  "tika-vin13t:2539_3": "antovutthattaṃ sannidhittañcāti attho.",
  "tika-vin13t:2540_0": "100. Atināmiteti atikkāmite. Pācittīti sattāhātikkantaṃ bhesajjasikkhāpadena nissaggiyapācittiyāpatti",
  "tika-vin13t:2540_1": "ca hotīti attho. Sace dvinnaṃ santakaṃ ekena paṭiggahitaṃ avibhattaṃ hoti, sattāhātikkame",
  "tika-vin13t:2540_2": "dvinnampi anāpatti, paribhuñjituṃ pana na vaṭṭati. Pāḷināruḷheti pāḷiyaṃ anāruḷhe",
  "tika-vin13t:2540_3": "sappiādimhi satta ahāni atināmiteti sambandho. Sappīti manussādīnaṃ sappi. Ādi-saddena",
  "tika-vin13t:2540_4": "tesaṃyeva navanītaṃ, nāḷikerāditelaṃ, sītodakena kataṃ madhukapupphaphāṇitañca saṅgahitaṃ.",
  "tika-vin13t:2541_0": "101. Nissaṭṭhaladdhanti nissaṭṭhaṃ vinayakammavasena nissajjitañca taṃ laddhañca",
  "tika-vin13t:2541_1": "puna tathevāti nissaṭṭhaladdhaṃ. Taṃ gahetvāti seso. Nissajjanavidhānaṃ pana vakkhamānanayena",
  "tika-vin13t:2541_2": "veditabbaṃ. “Naṅga”ntiādi upalakkhaṇamattaṃ. Tena makkhitāni kāsāvādīni ca pana aparibhogāniyeva.",
  "tika-vin13t:2541_3": "Aññassa pana kāyikaparibhogo vaṭṭati. Vikappentassa sattāhe sāmaṇerassāti ettha ṭīkāyaṃ",
  "tika-vin13t:2541_4": "“idaṃ sappiṃ tuyhaṃ vikappemī”tiādinā tesaṃ tesaṃ nāmaṃ gahetvā sammukhāparammukhāvikappanavasena",
  "tika-vin13t:2541_5": "atthaṃ dassetvā taṃ sādhayantehi avikappite vikappitasaññī nissaggiyaṃ pācittiya”nti",
  "tika-vin13t:2541_6": "āpattivāre pāḷi āhaṭā. “Sace upasampannassa vikappeti, attano eva santakaṃ hoti,",
  "tika-vin13t:2541_7": "paṭiggahaṇampi na vijahatī”ti dosaṃ vatvā anupasampannassa vikappane attasantakattābhāvo,",
  "tika-vin13t:2541_8": "paṭiggahaṇavijahanañca payojanaṃ vuttaṃ. Tattha vadāma – āpattivāre “avikappite”tiādipāḷiyeva",
  "tika-vin13t:2541_9": "natthi, “anadhiṭṭhite adhiṭṭhitasaññī nissaggiyaṃ pācittiyaṃ, avissajjite vissajjitasaññī",
  "tika-vin13t:2541_10": "nissaggiyaṃ pācittiya”ntiādinā pāḷiyā āgatattā tadanurūpameva anāpattivāre “adhiṭṭheti,",
  "tika-vin13t:2541_11": "vissajjetī”tiādināva pāḷi āgatā. Yadi bhaveyya, vaṇṇanīyaṭṭhānatāya aṭṭhakathāya",
  "tika-vin13t:2541_12": "bhavitabbaṃ, na cettha aṭṭhakathāyaṃ vijjati. Anupasampannassa vikappane ca kathaṃ",
  "tika-vin13t:2541_13": "paṭiggahaṇaṃ vijahati sikkhāpaccakkhānādīsu chasu paṭiggahaṇavijahanakāraṇesu vikappanassa",
  "tika-vin13t:2541_14": "anantogadhattā, tasmā nāyamettha atthoti.",
  "tika-vin13t:2542_0": "Mayamettha evamatthaṃ bhaṇāma – vikappentassāti ettha vikappanaṃ saṃvidahanaṃ “cittasaṅkappo”tiādīsu",
  "tika-vin13t:2542_1": "viya, ubhayattha pana upasaggehi nānattamattaṃ, tasmā antosattāhe sāmaṇerassa yassa",
  "tika-vin13t:2542_2": "kassaci vikappentassa saṃvidahantassa pariccāgasaññaṃ pariccāgacetanaṃ pariccāgādhippāyaṃ",
  "tika-vin13t:2542_3": "uppādentassa anāpattīti attho. Idañca mahāsumattheravādamolubbha vuttaṃ. Vuttañhi",
  "tika-vin13t:2542_4": "“tena cittenā”tiādīsu pāḷivacanesu adhippāyaṃ dassentena, “idaṃ kasmā vuttaṃ. Evañhi",
  "tika-vin13t:2542_5": "antosattāhe datvā pacchā paṭilabhitvā paribhuñjantassa anāpattidassanattha”nti. Mahāpadumatthero",
  "tika-vin13t:2542_6": "panāha “sattāhātikkantassa pana paribhoge anāpattidassanatthamidaṃ vutta”nti. Ayameva",
  "tika-vin13t:2542_7": "vādo tesu sundarataro. Sattāhe makkhanādiṃ adhiṭṭhato ca aññassa dadatopi ca anāpattīti",
  "tika-vin13t:2542_8": "sambandho. Ādi-saddena abbhañjanādiṃ saṅgaṇhāti. Ayametthādhippāyo – sappiādiṃ abbhañjanādiṃ",
  "tika-vin13t:2542_9": "madhuṃ arumakkhanaṃ, phāṇitaṃ gharadhūpanaṃ adhiṭṭhato anāpattīti. Aññassāti upasampannassa",
  "tika-vin13t:2542_10": "vā anupasampannassa vā.",
  "tika-vin13t:2543_0": "102. Yāvakālikaādīni attanā saha saṃsaṭṭhāni sabbhāvaṃ gāhāpayantīti sambandho. Sabbhāvanti",
  "tika-vin13t:2543_1": "sassa attano bhāvo dvitte sabbhāvo, taṃ. Tasmāti yasmā evaṃ, tasmā. Evamudīritanti",
  "tika-vin13t:2543_2": "evaṃ “vikappentassa sattāhe”tiādinā vuttaṃ. Ayamettha adhippāyo – yasmā attanā saṃsaṭṭhāni",
  "tika-vin13t:2543_3": "attano bhāvaṃ gāhāpayanti yāvakālikādīni, tasmā sattāhātikkāmitāni sattāhakālikāni",
  "tika-vin13t:2543_4": "pācittiyajanakāni saṃsaṭṭhāni attasaṃsaṭṭhānipi pācittiyajanakāni karontīti avikappanādimhi",
  "tika-vin13t:2543_5": "sati byatirekato pācittiyāpattiparidīpakaṃ “vikappentassā”tiādikaṃ vākyattayaṃ vuttanti.",
  "tika-vin13t:2543_6": "Ṭīkāyaṃ pana “idāni vakkhamānaṃ sandhāya evanti vutta”nti vuttaṃ. Taṃ vakkhamānassa",
  "tika-vin13t:2543_7": "atītaudīritattāyogato kathaṃ yujjatīti. Evamudīritanti vā pāḷiyaṃ aṭṭhakathāyañca",
  "tika-vin13t:2543_8": "evameva vuttanti attho. Eva-saddo avadhāraṇe.",
  "tika-vin13t:2544_0": "103-5. Idāni attasaṃsaṭṭhānaṃ yāvakālikādīnaṃ sabbhāvagāhāpanaṃ sarūpato dassetuṃ",
  "tika-vin13t:2544_1": "“pure”tiādimāha. Tattha sattāhanti satta ahāni yassa taṃ sattāhaṃ, sattāhakālikaṃ.",
  "tika-vin13t:2544_2": "Ca-saddo aṭṭhānappayutto, so sattāhañca yāvajīvikañcāti yojetabbo. Sesakālikasammissanti",
  "tika-vin13t:2544_3": "sesehi tadahu paṭiggahitehi kālikehi yāvakālikayāmakālikasaṅkhātehi sammissaṃ. Pācittīti",
  "tika-vin13t:2544_4": "sannidhisikkhāpadena pācitti. Tadahu paṭiggahitanti tasmiṃyeva dine purebhattaṃ paṭiggahitaṃ.",
  "tika-vin13t:2544_5": "Tadahevāti tasmiṃyeva dine purebhattameva. Sesanti sattāhakālikaṃ yāvajīvikañca.",
  "tika-vin13t:2544_6": "Evanti yāme eva paribhuñjayeti vijānīyanti sambandho. Itaranti sattāhakālikato aññaṃ yāvajīvikaṃ.",
  "tika-vin13t:2545": "Kālikaniddesavaṇṇanā niṭṭhitā.",
  "tika-vin13t:2546": "9. Paṭiggāhaniddesavaṇṇanā",
  "tika-vin13t:2547_0": "106. Dātuṃ kāmetīti dātukāmo, tassa abhihāro īsakampi oṇamanādinābhiharaṇanti tappuriso,",
  "tika-vin13t:2547_1": "hatthassa pāso hatthapāso. Ruḷhīvasena tu aḍḍhateyyahattho hatthapāso nāma. So ca",
  "tika-vin13t:2547_2": "sace bhikkhu nisinno hoti, āsanassa pacchimantato paṭṭhāya, sace ṭhito, paṇhiantato",
  "tika-vin13t:2547_3": "paṭṭhāya, sace nipanno, yena passena nipanno, tassa pārimantato paṭṭhāya dāyakassa",
  "tika-vin13t:2547_4": "nisinnassa ṭhitassa vā ṭhapetvā pasāritahatthaṃ yaṃ āsannataraṃ aṅgaṃ, tassa orimantena",
  "tika-vin13t:2547_5": "paricchinditvā veditabbo. Eraṇakkhamanti thāmamajjhimena purisena eraṇassa ukkhipanassa",
  "tika-vin13t:2547_6": "khamaṃ yoggaṃ. Vatthusaddāpekkhaṃ napuṃsakattaṃ. Tidhā denteti kāyakāyappaṭibaddhanissaggiyānaṃ",
  "tika-vin13t:2547_7": "vasena tīhi pakārehi dāyake dadamāne. Tattha yena kenaci sarīrāvayavena antamaso",
  "tika-vin13t:2547_8": "pādaṅguliyāpi dīyamānaṃ kāyena dinnaṃ nāma hoti, kaṭacchuādīsu yena kenaci dīyamānaṃ",
  "tika-vin13t:2547_9": "kāyappaṭibaddhena, kāyato pana kāyappaṭibaddhato vā mocetvā hatthapāse ṭhitassa kāyena",
  "tika-vin13t:2547_10": "vā kāyappaṭibaddhena vā pātiyamānaṃ nissaggiyena payogena dinnaṃ nāma. Dvidhā gāhoti",
  "tika-vin13t:2547_11": "kāyakāyappaṭibaddhānaṃ vasena dvīhi pakārehi yehi kehici dīyamānassa gahaṇaṃ. Evaṃ",
  "tika-vin13t:2547_12": "paṭiggaho pañcaṅgoti yojanā. Pañcaṅgoti pañca aṅgāni yassāti bahubbīhi.",
  "tika-vin13t:2548_0": "107. Idāni aneraṇakkhame ca kismiñci kāyappaṭibaddhe ca paṭiggahaṇārohanaṃ dassetuṃ",
  "tika-vin13t:2548_1": "“asaṃhāriye”tiādimāha. Tattha asaṃhāriyeti ānetumasakkuṇeyye phalakapāsāṇādimhi.",
  "tika-vin13t:2548_2": "Tatthajāteti tesuyeva rukkhādīsu jāte kiṃsukapaduminipaṇṇādike. Ciñcaādīnaṃ sukhume",
  "tika-vin13t:2548_3": "paṇṇeti sambandho. Tāni hi sandhāretuṃ na sakkonti. Tesaṃ pana sākhāsu vaṭṭati. Ādi-saddena",
  "tika-vin13t:2548_4": "“aṅga”ntiādikaṃ saṅgaṇhāti. Vā-saddo samuccaye. Asayhabhāreti thāmamajjhimapurisena",
  "tika-vin13t:2548_5": "sahituṃ sandhāretuṃ asakkuṇeyye bhāre. Sabbesaṃ paṭiggaho “na rūhatī”ti iminā sambandho.",
  "tika-vin13t:2549_0": "108. Idāni paṭiggahaṇavijahanaṃ dasseti “sikkhā”tiādinā. Tattha sikkhāmaraṇaliṅgehīti",
  "tika-vin13t:2549_1": "sikkhāpaccakkhānena ca maraṇena ca liṅgaparivattanena ca. Anapekkhavisaggatoti natthi",
  "tika-vin13t:2549_2": "apekkho etassāti anapekkho, sova visaggo, tato ca. Acchedāti corādīhi acchinditvā",
  "tika-vin13t:2549_3": "gahaṇena. Anupasampannadānāti anupasampannassa dānena. Ca-saddo sabbattha ānetabbo.",
  "tika-vin13t:2549_4": "Gāhoti paṭiggahaṇaṃ. Upasammatīti vijahati.",
  "tika-vin13t:2550_0": "109-10. Idāni appaṭiggahitaṃ paribhoge dosaṃ dassetuṃ “appaṭiggahita”ntiādimāha.",
  "tika-vin13t:2550_1": "Tattha sabbanti catukālikapariyāpannaṃ sakalampi. Idāni appaṭiggahetvā paribhuñjitabbaṃ",
  "tika-vin13t:2550_2": "dassetuṃ “suddha”ntiādimāha. Tattha suddhaṃ nātibahalaṃ udakañca tathā aṅgalaggaṃ",
  "tika-vin13t:2550_3": "avicchinnaṃ danta…pe… gūthakañca loṇa…pe… karīsakañca kappateti sambandho. Tattha",
  "tika-vin13t:2550_4": "suddhanti rajareṇūhi aññarasena ca asammissatāya parisuddhaṃ. Nātibahalanti yaṃ kasitaṭṭhāne",
  "tika-vin13t:2550_5": "bahalamudakaṃ viya mukhe vā hatthe vā na laggaṃ, taṃ. Avicchinnanti aṅgato vicchinditvā",
  "tika-vin13t:2550_6": "na gataṃ. Dantāni ca akkhīni ca kaṇṇañca dantakkhikaṇṇaṃ pāṇyaṅgattā, tassa gūthakanti",
  "tika-vin13t:2550_7": "tappuriso. Loṇaṃ sarīruṭṭhitaṃ. Siṅghāṇīti siṅghāṇikā. Vicchinnaṃ na paṭiggahetabbaṃ.",
  "tika-vin13t:2551_0": "111. Idāni “gūthā”tiādinā kālodissaṃ dasseti. Tathāvidheti sappadaṭṭhakkhaṇādike",
  "tika-vin13t:2551_1": "tathāvidhe kāle. Tathā tādiso vidho kālo etassāti bahubbīhi. Seveyyāti sevanaṃ kareyya,",
  "tika-vin13t:2551_2": "paribhuñjeyyāti vuttaṃ hoti. Asante kappakāraketi ettha dubbacopi asamatthopi kappiyakārako",
  "tika-vin13t:2551_3": "asantapakkheyeva tiṭṭhatīti veditabbo. Kālodissattā pana chārikāya asati alladāruṃ",
  "tika-vin13t:2551_4": "rukkhato chinditvā kātuṃ, mattikāya asati bhūmiṃ khaṇitvāpi mattikaṃ gahetuṃ vaṭṭati.",
  "tika-vin13t:2552_0": "112. Durūpaciṇṇeti duṭṭhuṃ upaciṇṇaṃ āmaṭṭhaṃ durūpaciṇṇaṃ. Sace bhikkhu appaṭiggahitaṃ",
  "tika-vin13t:2552_1": "sāmisaṃ bhājanaṃ ṭhitaṭṭhānato apanetvā āmasati, pidhānaṃ āmasati, upari ṭhitakacavarādiṃ",
  "tika-vin13t:2552_2": "chaḍḍeti, tatthajātakaphaliniyā sākhāya vā valliyā vā gahetvā vā cāleti, durūpaciṇṇaṃ",
  "tika-vin13t:2552_3": "nāma hoti. Tasmiṃ dukkaṭanti sambandho. Phalarukkhaṃ pana apassayituṃ vā tattha kaṇṭakaṃ",
  "tika-vin13t:2552_4": "vā bandhituṃ vaṭṭati. Araññe patitaambaphalādiṃ “sāmaṇerassa dassāmī”ti āharitvā",
  "tika-vin13t:2552_5": "dātuṃ vaṭṭati. Rajokiṇṇeti rajasā okiṇṇe, tasmiṃ pattādike yaṃ kiñci paṭiggaṇhato",
  "tika-vin13t:2552_6": "vinayadukkaṭaṃ hotīti attho. Sace piṇḍāya carantassa patte rajaṃ patati, paṭiggahetvā",
  "tika-vin13t:2552_7": "bhikkhā gaṇhitabbā. “Paṭiggahetvā dethā”ti vuttepi ākiranti, hatthato amocenteneva",
  "tika-vin13t:2552_8": "paṭiggāhāpakassa santikaṃ netvā paṭiggahetabbaṃ. Sace mahāvāto tato tato rajaṃ pāteti,",
  "tika-vin13t:2552_9": "na sakkā hoti bhikkhaṃ gahetuṃ, “anupasampannassa dassāmī”ti suddhacittena ābhogaṃ",
  "tika-vin13t:2552_10": "katvā gaṇhituṃ vaṭṭati. Taṃ pana tena dinnaṃ vā vissāsena vā paṭiggahetvā paribhuñjituṃ vaṭṭati.",
  "tika-vin13t:2553_0": "Athāti vakkhamānārambhe. Uggahappaṭiggaheti uggahitthāti uggaho, uggahitaṃ, tassa",
  "tika-vin13t:2553_1": "paṭiggaho, tasmiṃ. Appaṭiggahitabhāvaṃ jānato attanā eva uggahetvā gahaṇeti adhippāyo.",
  "tika-vin13t:2553_2": "Mātāpitūnaṃ atthāya pana appaṭiggahetvā telādīni, chāyatthāya sākhādīni vā gahetvā",
  "tika-vin13t:2553_3": "pacchato bhuñjitukāmatāya paṭiggahetvā paribhuñjituṃ vaṭṭati. Ucchuādīsu phālitesu",
  "tika-vin13t:2553_4": "malaṃ na paññāyati, mūlabhesajjādīni pisantānaṃ vā koṭṭentānaṃ vā nisadanisadapotakaudukkhalamusalāni",
  "tika-vin13t:2553_5": "khīyanti, dantantare laggaṃ sukhumaāmisaṃ hoti, raso na paññāyati, abbohārikaṃ. Antovuttheti",
  "tika-vin13t:2553_6": "akappiyakuṭiyā chadanabbhantare vuttheti attho. Sayaṃpakketi attanā yattha katthaci",
  "tika-vin13t:2553_7": "pakke. Sace vāsiādiṃ tāpetvā takkādīsu pakkhipati, ettāvatāpi sāmapākato na muccati.",
  "tika-vin13t:2553_8": "Purimakālikadvaye punapākañhi ṭhapetvā yaṃ kiñci āmisaṃ bhikkhuno pacituṃ na vaṭṭati.",
  "tika-vin13t:2553_9": "Sacepissa uṇhayāguyā sulasipaṇṇādīni vā siṅgiveraṃ vā pakkhipanti, cāletuṃ na vaṭṭati.",
  "tika-vin13t:2553_10": "Uttaṇḍulaṃ bhattaṃ labhitvā pidahituṃ na vaṭṭati. Antopakketi akappiyakuṭiyā anto",
  "tika-vin13t:2553_11": "pakke. Sabbattha dukkaṭanti sambandho.",
  "tika-vin13t:2554": "Paṭiggāhaniddesavaṇṇanā niṭṭhitā.",
  "tika-vin13t:2555": "10. Akappiyamaṃsaniddesavaṇṇanā",
  "tika-vin13t:2556_0": "113-4. Manussahatthiassānañca …pe… uragassa ca yaṃ maṃsañca, yaṃ uddissakatamaṃsañca,",
  "tika-vin13t:2556_1": "appaṭivekkhitaṃ yañca maṃsaṃ, tesu maṃsesūti evaṃ yojetvā attho veditabbo. Tattha",
  "tika-vin13t:2556_2": "sīsagīvātaraṅgena carantā acchavisesāva taracchā. Uragassāti iminā sabbāpi dīghajāti",
  "tika-vin13t:2556_3": "saṅgahitā. Uddissakatamaṃsanti bhikkhuṃ uddisitvā kataṃ uddissakataṃ, tañca taṃ maṃsañca.",
  "tika-vin13t:2556_4": "Ettha ca maṃsa-ggahaṇena macchānampi gahaṇaṃ veditabbaṃ upalakkhaṇavasena, ca-saddena",
  "tika-vin13t:2556_5": "vā. Pañcasupi sahadhammikesu yaṃ kiñci uddissakataṃ sabbesampi na kappati, tampi",
  "tika-vin13t:2556_6": "adiṭṭhaasutaaparisaṅkitatāya tikoṭiparisuddhaṃ vaṭṭati. Appaṭivekkhitanti anupaparikkhitaṃ,",
  "tika-vin13t:2556_7": "anāpucchitanti attho. Āpattibhīrukena hi rūpaṃ sallakkhentenāpi pucchitvā paṭiggahetabbaṃ",
  "tika-vin13t:2556_8": "paribhuñjitabbañca. Manussānaṃ maṃsesu thullaccayanti yojanā. Thūlo accayo etthāti",
  "tika-vin13t:2556_9": "rasse, dvitte ca thullaccayaṃ. Pārājikasaṅghādisesehi ṭhapetvā ito adhikaṃ vajjaṃ",
  "tika-vin13t:2556_10": "natthi. Sesesūti avasesesu ekādasasu.",
  "tika-vin13t:2557_0": "115. Idāni manussādīnaṃ aṭṭhiādīnipi akappiyānīti dassetuṃ “aṭṭhipī”tiādimāha. Pi-saddo",
  "tika-vin13t:2557_1": "“lohita”ntiādīsupi anuvattetabbo. Esanti manussādīnaṃ dasannaṃ. Vasāsu pana ekā manussavasā",
  "tika-vin13t:2557_2": "na vaṭṭati. Khīrādīsu akappiyaṃ nāma natthi. Uddissakataṃyeva sacittakanti yojanā.",
  "tika-vin13t:2557_3": "Sacittakanti uddissakatabhāvajānanacittena saha vattatīti sacittakaṃ. Vatthuvītikkamavijānanacittena",
  "tika-vin13t:2557_4": "hi sacittakattaṃ. Ettha ca sacittakattaṃ āpattiyā eva, na ca maṃsassa, tathāpi maṃsasīsena",
  "tika-vin13t:2557_5": "āpatti eva vuttāti viññātabbanti.",
  "tika-vin13t:2558": "Akappiyamaṃsaniddesavaṇṇanā niṭṭhitā.",
  "tika-vin13t:2559": "11. Nissaggiyaniddesavaṇṇanā",
  "tika-vin13t:2560_0": "116-7. Rūpiyena arūpiyaṃ rūpiyañca itarena rūpiyañca parivatteyyāti sambandho. Tattha",
  "tika-vin13t:2560_1": "rūpiyenāti rūpiyasaṅkhātena nissaggiyavatthunā. Arūpiyanti arūpiyasaṅkhātaṃ dukkaṭavatthuṃ",
  "tika-vin13t:2560_2": "kappiyavatthuñca. Itarenāti arūpiyena. Nissaggīti nissajjanaṃ nissaggo, pubbabhāge",
  "tika-vin13t:2560_3": "kattabbassa vinayakammassetaṃ nāmaṃ. Nissaggo assa atthīti nissaggi, kiṃ taṃ? Pācittiyaṃ.",
  "tika-vin13t:2560_4": "Rūpiyassa mūlaggahaṇe pana rūpiyappaṭiggahaṇasikkhāpadena nissaggiyaṃ pācittiyaṃ.",
  "tika-vin13t:2561_0": "Idāni rūpiyādiṃ dassetuṃ “idhā”tiādi āraddhaṃ. Tattha kahā…pe… māsakaṃ idha rūpiyanti",
  "tika-vin13t:2561_1": "sambandho. Tattha kahāpaṇo nāma suvaṇṇamayo vā rajatamayo vā etarahi pakatikahāpaṇo",
  "tika-vin13t:2561_2": "vā. Sajjhūti rajataṃ. Siṅgīti suvaṇṇabhedo, tathāpi cettha sāmaññena suvaṇṇamadhippetaṃ.",
  "tika-vin13t:2561_3": "Vohārūpagamāsakanti vohāraṃ kayavikkayaṃ upagacchatīti vohārūpagaṃ, tañca taṃ māsakañca.",
  "tika-vin13t:2561_4": "Taṃ pana samuṭṭhāpitarūpañca asamuṭṭhāpitarūpañca lohadāruādimayaṃ vuccati. Idha",
  "tika-vin13t:2561_5": "rūpiyanti imasmiṃ sikkhāpade rūpiyaṃ nāmāti attho. Vatthamuttādi kappaṃ dukkaṭavatthuñca",
  "tika-vin13t:2561_6": "itaranti yojanā. Tattha vatthañca muttā ca ādi yassāti samāso. Ādi-saddo paccekaṃ",
  "tika-vin13t:2561_7": "yojetabbo “vatthādi muttādī”ti. Tattha paṭhamena ādi-saddena kappāsasuttāparaṇṇādikaṃ",
  "tika-vin13t:2561_8": "yaṃ kiñci kappiyavatthuṃ, dutiyena maṇi saṅkho silā pavāḷaṃ lohitaṅko masāragallaṃ",
  "tika-vin13t:2561_9": "sattadhaññāni dāsidāsakhettavatthupupphārāmaphalārāmādayoti idaṃ dukkaṭavatthuṃ saṅgaṇhāti.",
  "tika-vin13t:2561_10": "Vatthādikappiyavatthuṃ, muttādidukkaṭavatthuñca itaraṃ aññaṃ arūpiyaṃ nāmāti attho.",
  "tika-vin13t:2562_0": "118. Ettāvatā rūpiyasaṃvohāraṃ dassetvā idāni kappiyabhaṇḍe kayavikkayaṃ dassetumāha",
  "tika-vin13t:2562_1": "“ima”ntiādi. Tattha “imaṃ gahetvā imaṃ dehi, imaṃ kara, imaṃ ānayā”ti vā “imaṃ bhutvā",
  "tika-vin13t:2562_2": "imaṃ dehi, imaṃ kara, imaṃ ānayā”ti vā “imaṃ demi, imaṃ dehi, imaṃ kara, imaṃ ānayā”ti",
  "tika-vin13t:2562_3": "vā kayavikkaye samāpanne nissaggīti yojanā. Tattha imanti taṇḍulādiṃ. Bhutvāti odanādiṃ",
  "tika-vin13t:2562_4": "bhuñjitvā. Imaṃ dehīti etaṃ vatthādikaṃ dehi. Imaṃ karāti etaṃ rajanapacanādiṃ karohi.",
  "tika-vin13t:2562_5": "Imaṃ ānayāti etaṃ rajanakaṭṭhādiṃ ānehi. Imaṃ demīti etaṃ vatthādikaṃ tava demi.",
  "tika-vin13t:2562_6": "Samāpanneti kate. Tasmā kappiyaṃ bhaṇḍaṃ parivattentena aññātakehi saddhiṃ “imaṃ",
  "tika-vin13t:2562_7": "dehī”ti vadato viññatti, “imaṃ gaṇhāhī”ti vadato saddhādeyyavinipātanaṃ, “iminā imaṃ",
  "tika-vin13t:2562_8": "dehī”ti vadato kayavikkayanti vuttā tisso āpattiyo. Mātāpitūhi pana saddhiṃ kayavikkayamattaṃ",
  "tika-vin13t:2562_9": "mocentena parivattetabbaṃ. Ayañhi kayavikkayo ṭhapetvā pañcasahadhammike avasesehi",
  "tika-vin13t:2562_10": "gihipabbajitehi na vaṭṭati. Sace pana navakammāni kāreti, aṭṭhakathāpamāṇena pācittiyamattaṃ desetabbaṃ.",
  "tika-vin13t:2563_0": "119-120. Idāni pariṇāmanavasena āpattibhedaṃ dassetuṃ “attano”tiādi āraddhaṃ. Tatthāyaṃ",
  "tika-vin13t:2563_1": "piṇḍattho – saṅghassa nataṃ lābhaṃ attano pariṇāmeyya, nissaggi. Aññato puggalassa",
  "tika-vin13t:2563_2": "pariṇāmeyya, pācitti. Aññassa saṅghassa vā cetiyassa vā pariṇāmeyya, dukkaṭaṃ. Aññassa",
  "tika-vin13t:2563_3": "puggalassa vā cetiyassa vā nataṃ lābhaṃ attano vā saṅghassa vā aññapuggalassa vā",
  "tika-vin13t:2563_4": "aññacetiyassa vā pariṇāmeyya, dukkaṭanti yojanā. Tattha natanti kāyena vā vacasā",
  "tika-vin13t:2563_5": "vā ninnaṃ kataṃ. Lābhanti labhitabbaṃ cīvarādi. Aññato aññasmiṃ puggale vā cetiye",
  "tika-vin13t:2563_6": "vā, cetiye pana dukkaṭaṃ. Aññassāti cetiyādino antamaso sunakhassa. Aññato vāti cetiyādimhi",
  "tika-vin13t:2563_7": "vā. Saṅghassāti pana idaṃ kākakkhigoḷakañāyena “nataṃ pariṇāmeyyā”ti ubhayattha parivattati.",
  "tika-vin13t:2563_8": "Nissaṭṭhaṃ sakasaññāya na dadeyya vā, dukkaṭanti sambandho. Aññathā aññena pakārena,",
  "tika-vin13t:2563_9": "theyyasaññāya na dadeyya ceti vuttaṃ hoti. Itaranti vatthuvasena aññaṃ pārājikaṃ",
  "tika-vin13t:2563_10": "thullaccayaṃ dukkaṭañca hotīti attho.",
  "tika-vin13t:2564": "Nissaggiyaniddesavaṇṇanā niṭṭhitā.",
  "tika-vin13t:2565": "12. Pācittiyaniddesavaṇṇanā",
  "tika-vin13t:2566_0": "121. Musā …pe… haraṇeti nimittatthe bhummavacanaṃ, tassa “pācitti vuttā”ti iminā",
  "tika-vin13t:2566_1": "sambandho. Evaṃ sabbattha. Musāvādeti nipātena saddhiṃ tappuriso. Pubbepi jānitvā",
  "tika-vin13t:2566_2": "vacanakkhaṇepi jānantassa musābhaṇananimittanti attho. Bhaṇanañca nāma idha abhūtassa",
  "tika-vin13t:2566_3": "vā bhūtataṃ, bhūtassa vā abhūtataṃ katvā kāyena vā vācāya vā viññāpanappayogo. Pārājikasaṅghādisesācāravipattiyo",
  "tika-vin13t:2566_4": "amūlikāya codentassa yathākkamaṃ saṅghādisesapācittiyadukkaṭāni. Anupadhāretvā sahasā",
  "tika-vin13t:2566_5": "bhaṇantassa, “aññaṃ bhaṇissāmī”ti aññaṃ bhaṇantassa yassa bhaṇati, so na suṇāti, tassa ca anāpatti.",
  "tika-vin13t:2567_0": "Omasati amanāpatāya kaṇṇesu vijjhati viya etena, omasati vāti omaso, so cāyaṃ vādoca,",
  "tika-vin13t:2567_1": "tasmiṃ. Dīgho pana gāthābandhavasena. Evaṃ sabbattha. Hīnukkaṭṭhesu ca jātināmagottavayakammasippaābādhaliṅgakilesaāpattiakkosasaṅkhātesu",
  "tika-vin13t:2567_2": "dasasu bhūtena vā abhūtena vā “khattiyosi, caṇḍālosī”tiādinā kāyena vā vācāya vā",
  "tika-vin13t:2567_3": "anaññāpadesena bhikkhuno khuṃsetukāmatāya akkosavacaneti attho. “Santi idhekacce",
  "tika-vin13t:2567_4": "caṇḍālā”tiādinā aññāpadesena vā “corosi, vikārīsi, mātughātakosī”tiādīhi pāḷimuttapadehi",
  "tika-vin13t:2567_5": "vā bhikkhussa, yathā vā tathā vā anupasampannaṃ, parammukhā pana sabbampi akkosantassa",
  "tika-vin13t:2567_6": "dukkaṭaṃ. Kevalaṃ davakamyatāya vadato pana sabbattha dubbhāsitaṃ.",
  "tika-vin13t:2568_0": "Pesuññaharaṇeti pisuṇassa bhāvo pesuññaṃ. Attano piyakamyatāya vā parassa paresu",
  "tika-vin13t:2568_1": "bhedādhippāyena vā jātiādīhi omasantassa bhikkhuno vacanaṃ sutvā bhikkhussa tassa",
  "tika-vin13t:2568_2": "pesuññassa haraṇe. Anupasampannassa haraṇe dukkaṭaṃ. Padaṃ padaṃ padaso, vicchāyaṃ",
  "tika-vin13t:2568_3": "so, koṭṭhāsena koṭṭhāsenāti attho. Saṅgītittayāruḷho tipiṭakadhammo, anāruḷho ca",
  "tika-vin13t:2568_4": "rājovādādiko dhammo nāma, tena saha padasoti nipātassa tatiyātappuriso. Padasodhammeti",
  "tika-vin13t:2568_5": "ekakkharādinā koṭṭhāsena koṭṭhāsena anupasampannena saddhiṃ yathāvuttadhammabhaṇaneti",
  "tika-vin13t:2568_6": "attho. Padasodhammabhaṇanañhi padasodhamma-saddena upacārena vuttaṃ. Anupasampannena",
  "tika-vin13t:2568_7": "saddhiṃ ekato uddesaggahaṇe sajjhāyakaraṇe, taṃsantike uddesaggahaṇādike ca tena",
  "tika-vin13t:2568_8": "saddhiṃ ekato yebhuyyena paguṇaṃ ganthaṃ bhaṇantassa osārentassa khalitaṭṭhāne “evaṃ",
  "tika-vin13t:2568_9": "bhaṇāhī”ti ekato bhaṇantassapi anāpatti.",
  "tika-vin13t:2569_0": "Antamaso vatthādinā yena kenaci sabbacchannaṃ chadanaṃ anāhacca diyaḍḍhahatthubbedhenāpi",
  "tika-vin13t:2569_1": "sabbaparicchinnaṃ yebhuyyenachannaṃ yebhuyyenaparicchinnañca senāsanaṃ agāranti adhippetaṃ.",
  "tika-vin13t:2569_2": "Tatraṭṭho pana bhikkhuṃ ṭhapetvā antamaso pārājikavatthubhūto tiracchānagatopi antamaso",
  "tika-vin13t:2569_3": "tadahujātā itthīpi upacārato agāra-saddena vuccati. Saha agārenāti sāgāro, bhikkhu.",
  "tika-vin13t:2569_4": "Upacāreneva ca pana anupasampannena, mātugāmena ca saha seyyakappanaṃ sāgārabhāvo",
  "tika-vin13t:2569_5": "nāmāti gahetabbaṃ. Saṅghasammataṃ senāsanapaññāpakādibhedaṃ upasampannaṃ ayasakāmā",
  "tika-vin13t:2569_6": "hutvā bhikkhūhi yena ca ujjhāpenti avajānāpenti avaññāya olokāpenti, lāmakato vā",
  "tika-vin13t:2569_7": "cintāpenti, taṃ vacanaṃ ujjhāpanakaṃ. Yena khīyanti sabbattha tassa avaṇṇaṃ pakāsenti, taṃ khīyanaṃ.",
  "tika-vin13t:2570_0": "122. Talanti hatthatalamadhippetaṃ. Taggahaṇena pana kāyova talaṃ. Sattīti kāyappaṭibaddhā",
  "tika-vin13t:2570_1": "satti āvudhaviseso, upalakkhaṇattā pana sabbampi kāyappaṭibaddhaṃ satti. Talañca",
  "tika-vin13t:2570_2": "satti ca talasatti. Idha pana kopena bhikkhussa talasattiuggiraṇaṃ talasatti. Sace",
  "tika-vin13t:2570_3": "pana viraddho pahāraṃ deti, na paharitukāmatāya dinnattā dukkaṭaṃ, paharitukāmatāya",
  "tika-vin13t:2570_4": "pācittiyaṃ, anupasampanne dukkaṭaṃ, mokkhādhippāyassa anāpatti.",
  "tika-vin13t:2571_0": "Paññattena vadato upasampannassa vā tena vuccamānadhammassa vā anādarakaraṇaṃ anādaro.",
  "tika-vin13t:2571_1": "Anupasampannassa tena vuccamānassa vā upasampannena, parena vā apaññattena vā vuccamānassa anādare dukkaṭaṃ.",
  "tika-vin13t:2572": "“Ūnavasso tvaṃ maññe”tiādinā bhikkhuno kukkuccassa uppādanaṃ anupasampannassa dukkaṭaṃ.",
  "tika-vin13t:2573_0": "Anāpucchā gāmappavesaneti pakativacanena pucchitumanurūpaṃ antoupacārasīmāya dassanūpacāre",
  "tika-vin13t:2573_1": "bhikkhuṃ disvā “vikāle gāmappavesanaṃ āpucchāmī”ti anāpucchitvā vikāle gāmappavesane.",
  "tika-vin13t:2573_2": "Dīgho pana sandhivasena. Āpadāsu anāpatti.",
  "tika-vin13t:2574_0": "Paramparabhojaneti paro ca paro ca paramparā ma-kāro sandhivasena, tasmā paramparā",
  "tika-vin13t:2574_1": "uppattavisayaapādānavacanaṃ, parato parato laddhā bhuñjaneti attho. Ayamettha adhippāyo",
  "tika-vin13t:2574_2": "– pañcahi bhojanehi nāmaṃ gahetvā nimantitassa yena yena paṭhamaṃ nimantito, tassa",
  "tika-vin13t:2574_3": "tassa bhojanato uppaṭipāṭiyā, “mayhaṃ bhattapaccāsaṃ tuyhaṃ dammī”ti vā “vikappemī”ti",
  "tika-vin13t:2574_4": "vā ādinā sammukhā vā parammukhā vā avikappetvā vā aññato aññato pañcabhojanādīni",
  "tika-vin13t:2574_5": "laddhā bhuñjamāneti. Gilānacīvaradānacīvarakārasamaye anāpatti.",
  "tika-vin13t:2575_0": "123. Seyyaṃ senāsanāni vā anuddharitvā gamaneti sambandho. Vā-saddo samuccaye. Tattha",
  "tika-vin13t:2575_1": "“bhisi cimilikā uttarattharaṇaṃ bhūmattharaṇaṃ taṭṭikā cammakkhaṇḍo nisīdanaṃ paccattharaṇaṃ",
  "tika-vin13t:2575_2": "tiṇasanthāro paṇṇasanthāro”ti vuttāsu dasasu seyyāsu ekampi attano vassaggane gahetvā",
  "tika-vin13t:2575_3": "saṅghike sabbappaṭicchanne gutte senāsane santharitvā vā santharāpetvā vā yathā ṭhapitaṃ",
  "tika-vin13t:2575_4": "upacikādīhi na khajjati, tathā ṭhapanavasena anuddharitvā parikkhittassa ārāmassa",
  "tika-vin13t:2575_5": "parikkhepaṃ, aparikkhittassa upacāraṃ atikkamitvā gamane ca, tathā mañcapīṭhatisikocchasaṅkhātāni",
  "tika-vin13t:2575_6": "senāsanāni vassakāle ajjhokāse santharitvā vā santharāpetvā vā anupasampannena anuddharitvā",
  "tika-vin13t:2575_7": "thāmamajjhimassa purisassa leḍḍupātaṃ atikkamitvā gamane cāti attho. Yathāvuttato",
  "tika-vin13t:2575_8": "pana aññattha dukkaṭaṃ.",
  "tika-vin13t:2576_0": "Itthiyā addhānagamaneti “gacchāma bhagini, gacchāma ayyā”ti aññamaññaṃ saṃvidahitvā",
  "tika-vin13t:2576_1": "“ajja vā sve vā”tiādinā niyamitakālavisaṅketaṃ akatvāpi dvāravisaṅketaṃ maggavisaṅketaṃ",
  "tika-vin13t:2576_2": "katvāpi itthiyā saddhiṃ addhānamaggagamaneti attho.",
  "tika-vin13t:2577_0": "Ekekāya nisīdaneti ekena ekāti ekekā, tassā nisajjāyāti attho. Ekena saha ekissā",
  "tika-vin13t:2577_1": "nisajjaṃ vinā ekāya saha ekassa nisajjaṃ nāma natthīti ekāya saha ekassa nisajjāyaṃ",
  "tika-vin13t:2577_2": "sati nisinnassa bhikkhuno pācittiyanti adhippāyo. “Ekāyekanisīdane”ti vā pāṭho.",
  "tika-vin13t:2578": "124. Rūpādīnaṃ upasaṃhārena, bhayānakakathākathanena vā upasampannassa bhiṃsāpane. Anupasampannassa dukkaṭaṃ.",
  "tika-vin13t:2579": "Ākoṭane upasampannassa antamaso uppalapattenāpi pahāradāne. Anupasampannassa antamaso tiracchānagatassapi dukkaṭaṃ. Mokkhādhippāyassa anāpatti.",
  "tika-vin13t:2580_0": "Saṅghamajjhe vinayadharena anuyuñjiyamānassa pucchitato aññassa vādo aññena aññaṃ",
  "tika-vin13t:2580_1": "paṭicaraṇaṃ aññavādo. Tatheva pucchiyamānassa akathetukāmatāya vihesanaṃ tuṇhībhāvo",
  "tika-vin13t:2580_2": "vihesā. Aññavādakassa vihesakassa ca ñattidutiyakammena aññavādakavihesakakamme kate",
  "tika-vin13t:2580_3": "puna aññavāde vihesāya pācittiyaṃ. Anāropite pana kamme dukkaṭaṃ. Kiñci vītikkamaṃ",
  "tika-vin13t:2580_4": "disvā “āvuso, idaṃ nāma tayā kata”nti vutte taṃ na kathetukāmo tuṇhībhūto saṅghaṃ",
  "tika-vin13t:2580_5": "vihesetīti vihesako. Anācāraṃ ācaritvā saṅghamajjhe āpattiyā, vatthunā vā anuyuñjiyamāne",
  "tika-vin13t:2580_6": "taṃ akathetukāmo “ko āpanno, kismiṃ āpanno”tiādinā nayena aññehi vacanehi taṃ vacanaṃ",
  "tika-vin13t:2580_7": "paṭicchādento yo aññaṃ vadati, ayaṃ aññavādako nāma.",
  "tika-vin13t:2581_0": "Duṭṭhullaṃ nāma pārājikasaṅghādisesā, idha pana saṅghādisesova. Pakāso ca chādo ca",
  "tika-vin13t:2581_1": "pakāsachādo, duṭṭhullassa pakāsachādoti tappuriso. Abhiṇhāpattikassa bhikkhuno āyatiṃ",
  "tika-vin13t:2581_2": "saṃvaratthāya āpattipariyantaṃ kulapariyantañca katvā vā akatvā vā tikkhattuṃ apaloketvā",
  "tika-vin13t:2581_3": "kātabbaṃ. Bhikkhusammutiṃ ṭhapetvā anupasampannassa “ayaṃ asuciṃ mocetvā saṅghādisesaṃ",
  "tika-vin13t:2581_4": "āpanno”tiādinā nayena vatthunā saddhiṃ āpattiṃ ghaṭetvā tassa duṭṭhullassa pakāsane",
  "tika-vin13t:2581_5": "ārocane ca, tasseva yena kenaci upāyena ñatvā chādane ca, aduṭṭhullārocane chādane",
  "tika-vin13t:2581_6": "ca, anupasampannassa pana purimapañcamasikkhāpade itarā duṭṭhullepi dukkaṭaṃ.",
  "tika-vin13t:2582_0": "Hāsodaketi ettha hāse udaketi padavibhāgo veditabbo. Yena kenaci sarīrāvayavena hasādhippāyassa",
  "tika-vin13t:2582_1": "upakacchakādīsu hāse phusane. Hāsanimittañhi phusanaṃ hāso. Anupasampanne dukkaṭaṃ.",
  "tika-vin13t:2582_2": "Udake hāseti uparigopphake udake hasādhippāyassa ummujjananimujjanena kīḷāya. Kīḷā",
  "tika-vin13t:2582_3": "hi idha hāsoti vutto. Nāvāya kīḷato, hatthādinā kaṭṭhādinā vā udakaṃ hanato antamaso",
  "tika-vin13t:2582_4": "bhājanagatakañjikādīnipi khipanakīḷāya kīḷato dukkaṭaṃ. Ahasādhippāyassa anāpatti.",
  "tika-vin13t:2583_0": "Nicchubhane vihārāti saṅghikavihārato bhikkhuno nikkaḍḍhananikkaḍḍhāpane. Ettha ca",
  "tika-vin13t:2583_1": "ekappayoge ekā, nānāpayoge dvāragaṇanāya āpattiyo. Puggalikanikkaḍḍhane, tassa parikkhāranikkaḍḍhane,",
  "tika-vin13t:2583_2": "anupasampannassa pana tassa parikkhārassa vā nikkaḍḍhane dukkaṭaṃ. Na sammāvattantānaṃ",
  "tika-vin13t:2583_3": "antevāsikasaddhivihārikānaṃ vā nikkaḍḍhane, attano vissāsikassa vihārā nikkaḍḍhane,",
  "tika-vin13t:2583_4": "bhaṇḍanakārakassa pana sakalasaṅghārāmato nikkaḍḍhane anāpatti.",
  "tika-vin13t:2584_0": "Anupakhajja sayaneti “vuḍḍho, gilāno, saṅghena dinno”ti jānitvā mañcapīṭhānaṃ vā",
  "tika-vin13t:2584_1": "tassa bhikkhuno pavisantassa vā nikkhamantassa vā upacāraṃ anupakhajja anupavisitvā",
  "tika-vin13t:2584_2": "saṅghike vihāre “yassa sambādho bhavissati, so pakkamissatī”ti adhippāyena nisīdananisajjanavasena",
  "tika-vin13t:2584_3": "sayane. Puggalike dukkaṭaṃ.",
  "tika-vin13t:2585_0": "Ettha ca pācittīti uddisitvā kānici pasiddhāni dassitāni. Avuttāni pana tādisāni",
  "tika-vin13t:2585_1": "imināva sāmaññavacanena saṅgahetvā veditabbāni. Kathaṃ? Acelakādiaññatitthiyānaṃ",
  "tika-vin13t:2585_2": "yassa kassaci āmisassa sahatthā dāne ca, sappinavanītatelamadhuphāṇitamacchamaṃsakhīradadhisaṅkhātānaṃ",
  "tika-vin13t:2585_3": "paṇītabhojanānaṃ attano atthāya viññāpetvā bhuñjane, rāgapariyuṭṭhitaitthipurisassa",
  "tika-vin13t:2585_4": "yogge kule anupavisitvā nisajjanakappane, pañcannaṃ bhojanānaṃ aññatarena nimantito",
  "tika-vin13t:2585_5": "tasmiṃ bhutte vā abhutte vā santaṃ bhikkhuṃ anāpucchitvā purebhattaṃ pacchābhattaṃ",
  "tika-vin13t:2585_6": "vā yasmiṃ kule nimantito, tato gilānacīvaradānakārasamayaṃ ṭhapetvā aññasmiṃ aññakulappavesane,",
  "tika-vin13t:2585_7": "ṭhapetvā ekadivasaṃ aññasmiṃ dine āvasathapiṇḍassa agilānena hutvā bhuñjane, rattiparicchedaṃ",
  "tika-vin13t:2585_8": "vā bhesajjaparicchedaṃ vā katvā pavāritato uttari aññatra puna pavāraṇāya aññatra",
  "tika-vin13t:2585_9": "niccappavāraṇāya viññāpane, aññatra tathārūpapaccayā gāmato nikkhantasenādassanāya",
  "tika-vin13t:2585_10": "gamane, paccayenapi gantvā tirattato uttari senāya vāse, tassa ca vasantassa yuddhaṭṭhānabalagaṇaṭṭhānasenānivesaanīkadassanatthaṃ",
  "tika-vin13t:2585_11": "gamane, piṭṭhādīhi katamajjasaṅkhātasurāya, pupphādīhi kataāsavasaṅkhātamerayassa",
  "tika-vin13t:2585_12": "ca pāne, padīpujjalapattapacanādikāraṇaṃ vinā visibbitukāmatāya agilānassa aggino",
  "tika-vin13t:2585_13": "jālanajālāpane, kappabinduṃ anādāya navacīvaraparibhoge, sāmaṃ cīvaraṃ vikappetvā",
  "tika-vin13t:2585_14": "apaccuddhāya paribhoge, bhikkhusantakapattādino antamaso hasādhippāyenapi apanidhāne",
  "tika-vin13t:2585_15": "apanidhāpane, sañcicca tiracchānagatassa jīvitavoropane, sañcicca yathādhammaṃ nihatādhikaraṇassa",
  "tika-vin13t:2585_16": "punakammāya ukkoṭane, sañcicca theyyasatthena saddhiṃ saṃvidhāya ekaddhānagamane,",
  "tika-vin13t:2585_17": "bhikkhūhi sikkhāpadehi vuccamānassa aññaṃ avicāretvā “na tattha sikkhissāmī”ti bhaṇane,",
  "tika-vin13t:2585_18": "sikkhāpadavivaṇṇane, imesaṃ “sutvā oramissāmī”ti adhippāyaṃ vinā vivādāpannānaṃ upassutiṭṭhāne,",
  "tika-vin13t:2585_19": "dhammikānaṃ kammānaṃ chandaṃ datvā pacchā khīyanadhammāpajjane, saṅghe vinicchaye",
  "tika-vin13t:2585_20": "vattamāne chandaṃ adatvā pakkamane, samaggena saṅghena cīvaraṃ datvā pacchā khīyanadhammāpajjane,",
  "tika-vin13t:2585_21": "aññatra ajjhārāmā ajjhāvasathā vā ratanassa vā ratanasammatassa vā uggaṇhanauggahāpane pācittiyanti.",
  "tika-vin13t:2586": "Pācittiyaniddesavaṇṇanā niṭṭhitā.",
  "tika-vin13t:2587": "13. Samaṇakappaniddesavaṇṇanā",
  "tika-vin13t:2588_0": "125. Samaṇakappāti samaṇavohārā. Bhavanti, ahesunti vā bhūtā, vattamāne, bhūte vā",
  "tika-vin13t:2588_1": "tappaccayo. Viruḷhamūlādibhāvaṃ āpajjitvā vaḍḍhamānakānaṃ, vaḍḍhitvā mahantabhāvaṃ",
  "tika-vin13t:2588_2": "pattānañca rukkhalatādisaṅkhātānaṃ bhūtānaṃ gāmo, bhūtā eva vā gāmo samūho bhūtagāmo.",
  "tika-vin13t:2588_3": "Tassa samārambho chedanaphālanādi, tasmiṃ. Nimittatthe cetaṃ bhummaṃ, taṃhetu pācittiyaṃ",
  "tika-vin13t:2588_4": "hotīti attho. Katakappiyaṃ samaṇakappiyaṃ bhaveti sambandho. Tattha kataṃ kappiyaṃ",
  "tika-vin13t:2588_5": "yassāti bahubbīhi. Kenāti āha “nakhenā”tiādi.",
  "tika-vin13t:2589_0": "126. Idāni yassa samārambho, taṃ bhūtagāmaṃ vibhajitvā dassetuṃ “sa mūlā”tiādi āraddhaṃ.",
  "tika-vin13t:2589_1": "Soti bhūtagāmo. Bhavituṃ uppajjituṃ payojetīti kāritantā tappaccayo, pabhāvito uppāditoti",
  "tika-vin13t:2589_2": "attho. Atha vā pabhavanaṃ pabhavo, uppatti, sova pabhavo, pabhāvaṃ karotīti nāmadhātuto",
  "tika-vin13t:2589_3": "kattari tappaccayo, pabhāvito uppannoti attho. Mūlañca khandho ca bījañca aggañca",
  "tika-vin13t:2589_4": "phaḷu ca mūla…pe… phaḷūni. Phaḷu nāma pabbaṃ. Tāniyeva bījāni, tehi pabhāvito uppādito,",
  "tika-vin13t:2589_5": "atha vā tehi avadhibhūtehi, kāraṇabhūtehi vā pabhāvito uppannoti kamena vikappadvaye",
  "tika-vin13t:2589_6": "samāsadvayaṃ veditabbaṃ. Tattha mūlabījaṃ nāma haliddisiṅgiverādi.",
  "tika-vin13t:2590_0": "Khandhabījaṃ nāma assatthanigrodhādi. Bījabījaṃ nāma pubbaṇṇāparaṇṇādi. Aggabījaṃ",
  "tika-vin13t:2590_1": "nāma hiriverādi. Phaḷubījaṃ nāma ucchunaḷādi. Tattha mūlabījādīni pañca bījagāmo.",
  "tika-vin13t:2590_2": "Tannibbatto rukkhalatādi bhūtagāmo.",
  "tika-vin13t:2591_0": "Idāni tesu bījagāmasamārambhe dukkaṭaṃ dasseti aparaddhena. Bhūtagāmaviyojitaṃ bījaṃ",
  "tika-vin13t:2591_1": "ārambhe dukkaṭanti sambandho. Bhūtagāmato viyojitanti tappuriso. Bījanti bhūmiyaṃ",
  "tika-vin13t:2591_2": "ropitamaropitampi niggatavidatthimattapattavaṭṭipi mūlabījāni. “Ārambhe”ti kitakapaccayassa",
  "tika-vin13t:2591_3": "yoge avutte kammani chaṭṭhuppattiyaṃ vikappena ubhayattha dutiyā. Ārambheti samārambhe.",
  "tika-vin13t:2591_4": "Tasmā “imaṃ pupphaṃ phalaṃ vā jāna, imaṃ kappiyaṃ karohī”tiādinā kappiyavacanena",
  "tika-vin13t:2591_5": "bhūtagāmato viyojitaṃ bījajātaṃ bījagāmaparimocanatthaṃ puna kappiyaṃ kārāpetvā paribhuñjibhabbaṃ.",
  "tika-vin13t:2591_6": "“Anujānāmi, bhikkhave, pañcahi samaṇakappehi phalaṃ paribhuñjituṃ aggiparijitaṃ satthaparijitaṃ",
  "tika-vin13t:2591_7": "nakhaparijitaṃ abījaṃ nibbattabījaññeva pañcama”nti vuttesu pañcasu nakhaparijitādīni tīṇi dassitāni.",
  "tika-vin13t:2592_0": "127. Idāni avasiṭṭhāni dve dassetuṃ “nibbattabīja”ntiādikaṃ paṭhamaddhaṃ āha. Tattha",
  "tika-vin13t:2592_1": "nibbattabījanti nibbattaniyanti nibbattaṃ, nipubba vatu vattanetimasmā tappaccayo,",
  "tika-vin13t:2592_2": "nibbattaṃ bījaṃ yassa taṃ nibbattabījaṃ, bījaṃ nibbattetvā visuṃ katvā paribhuñjitabbaṃ",
  "tika-vin13t:2592_3": "ambapanasādi. Nobījaṃ nāma taruṇambaphalādi. Idāni bījagāmabhūtagāmesu kappiyakaraṇappakārādivisesaṃ",
  "tika-vin13t:2592_4": "dassento “kaṭāhā”tiādimāha. Tattha kaṭāhena baddhaṃ bījaṃ yesanti bāhirattho.",
  "tika-vin13t:2593": "128. Bhājane bhūmiyampi vā ekābaddhesu bījesu ekasmiñca kappiye kateti yojanā. Bījesūti bījagāmabhūtagāmesu. Bhūtagāmopi hi idha “bīja”nti ruḷhīvasena vuccati.",
  "tika-vin13t:2594_0": "129. Nikkhitteti ṭhapite. Kappiyaṃ puna kareyyāti jātamūlapaṇṇabhāvato bhūtagāmattā",
  "tika-vin13t:2594_1": "bhūtagāmato parimocitaṃ bījagāmaparimocanatthaṃ puna kappiyaṃ kāreyyāti attho. Tenāha",
  "tika-vin13t:2594_2": "“bhūtagāmo hi so tadā”ti. Hi-saddo hetumhi. Tadāti mūle ca paṇṇe ca jātakāle sace",
  "tika-vin13t:2594_3": "mūlamattaṃ sañjāyati, uparibhāge sace aṅkuro jāyati, heṭṭhābhāge chindituṃ vaṭṭati.",
  "tika-vin13t:2594_4": "Mūlamattesu vā pana paṇṇamattesu vā niggatesu sacepi ratanappamāṇāpi sākhā nikkhamanti,",
  "tika-vin13t:2594_5": "bījagāmasaṅgahitā honti.",
  "tika-vin13t:2595_0": "130. Udakasambhavo sevālo ca cetiyādīsu sevālo ca bhūtagāmovāti sambandho. Ādi-saddena",
  "tika-vin13t:2595_1": "pākārādiggahaṇaṃ. Yadi dve tīṇi paṇṇāni na jāyanti, aggabījasaṅgahaṃ gacchati. Sukkho",
  "tika-vin13t:2595_2": "pana sammajjitabbo. Mūlapaṇṇe viniggate bījopi bhūtagāmovāti sambandho. Paṇṇeti iminā",
  "tika-vin13t:2595_3": "aṅkuramattaṃ paṭikkhipati.",
  "tika-vin13t:2596_0": "131. Ghaṭādipiṭṭhe sevālo ca ahichattakamakuḷañca dukkaṭasseva vatthūnīti sambandho.",
  "tika-vin13t:2596_1": "Piṭṭheti iminā anto abbohārikoti dasseti. Phullanti phullitaṃ ahichattakaṃ. Abyavahārikanti",
  "tika-vin13t:2596_2": "āpattivohārayoggaṃ na hotīti attho.",
  "tika-vin13t:2597_0": "132. Allarukkhe lākhāniyyāsachattāni vikopiya gaṇhato tattha akkharaṃ chindato vāpi",
  "tika-vin13t:2597_1": "pācittīti sambandho. Tatthāti allarukkhe. “Vikopaya”nti potthakesu pāṭho dissati,",
  "tika-vin13t:2597_2": "so apāṭho paṭhamantatāya kāraṇābhāvato. “Vikopiyā”ti pana pāṭho gahetabbo. Vikopiyāti",
  "tika-vin13t:2597_3": "iminā avikopetvā gahaṇe anāpattīti dīpeti.",
  "tika-vin13t:2598_0": "133. Dārumakkaṭakādināti āṇiṃ koṭṭetvā dāruyantaṃ katvā tattha kaṇṭakaṃ olambenti,",
  "tika-vin13t:2598_1": "etaṃ dārumakkaṭakaṃ nāma. Ādi-saddena kaṇṭakabandhanādīnaṃ gahaṇaṃ. Tiṇādiṃ chindituṃ,",
  "tika-vin13t:2598_2": "gaṇṭhikaṃ kātuñca na kappatīti yojanā. Chinditunti chindanaṃ.",
  "tika-vin13t:2599_0": "134. Bhūtagāmaṃ vāti bhūtagāmaṃ vā. Bījaṃ vāti bījagāmaṃ vā. “Chinda vā”tiādinā sabbattha",
  "tika-vin13t:2599_1": "vā-saddo yojetabbo. Paca vāti pacanaṃ karohīti vā. “Paṭa” iti vā pāṭho, tassa uppādehīti",
  "tika-vin13t:2599_2": "attho. “Imaṃ rukkhaṃ chindāhī”tiādinā pana avatvā “rukkhaṃ chindā”tiādinā aniyametvā vattuṃ vaṭṭati.",
  "tika-vin13t:2600": "135. Imanti etaṃ rukkhādiṃ. Imaṃ sodhehīti ettha iti-saddaṃ katvā attho vattabboti.",
  "tika-vin13t:2601": "Samaṇakappaniddesavaṇṇanā niṭṭhitā.",
  "tika-vin13t:2602": "14. Bhūminiddesavaṇṇanā",
  "tika-vin13t:2603_0": "136. Yāsu vutthaṃ pakkañca kappati, tā kappiyā bhūmiyo sammuti ca sammutikuṭi ca…pe…",
  "tika-vin13t:2603_1": "gahapati ca gahapatikuṭi cāti imā catasso hontīti yojetvā attho veditabbo. Tattha",
  "tika-vin13t:2603_2": "bhesajjakkhandhake vuttāya uttidutiyakammavācāya, apalokanakammavasena vā sāvetvā",
  "tika-vin13t:2603_3": "sammā uttisampannaṃ karīyatīti sammuti, thambhānaṃ bhittipādānaṃ vā uggamanaṃ uddhaṃ",
  "tika-vin13t:2603_4": "katvā ṭhapanaṃ, “kappiyakuṭiṃ karomā”ti vācāya sāvanañca antaṃ yassā sā ussāvanantā.",
  "tika-vin13t:2603_5": "Tathā ca vuttaṃ “thambhappatiṭṭhānañca vacanapariyosānañca samakālaṃ vaṭṭatī”ti.",
  "tika-vin13t:2603_6": "Nisādanaṃ pavisanaṃ sannivesanaṃ nisādo, gunnaṃ viya nisādo etissāti gonisādi. Bhikkhuṃ",
  "tika-vin13t:2603_7": "ṭhapetvā sesasahadhammikā sabbe ca devamanussā idha gahapatīti sāmaññena adhippetā.",
  "tika-vin13t:2603_8": "Ettha pana gahapatisambandhinī kuṭi dīghena gahapatī.",
  "tika-vin13t:2604_0": "“Yaṃ pana akappiyabhūmiyaṃ sahaseyyappahonake gehe vuttha”nti aṭṭhakathāvacanato",
  "tika-vin13t:2604_1": "yaṃ saṅgho ākaṅkhati vihāraṃ vā aḍḍhayogaṃ vā pāsādaṃ vā hammiyaṃ vā guhaṃ vā leṇādiṃ",
  "tika-vin13t:2604_2": "vā, tesampi sāmaññavacanaṃ viññāyatīti taṃtaṃlakkhaṇappattā sahaseyyappahonakā leṇādayo",
  "tika-vin13t:2604_3": "catūsveva kuṭīsu antogadhāti veditabbaṃ. Imāsu catūsu sahaseyyappahonake padese yaṃ",
  "tika-vin13t:2604_4": "saṅghikaṃ puggalikaṃ vā bhikkhusantakaṃ ekarattampi antovutthaṃ anupasampannena pakkañca",
  "tika-vin13t:2604_5": "yāvakālikaṃ yāmakālikañca antovutthaantopakkasaṅkhaṃ na gacchati, ko pana vādo itaradvaye.",
  "tika-vin13t:2604_6": "Taṃ pana akappiyabhūmiyampi vutthaṃ pakkañca vaṭṭati. Tena vuttaṃ “yāsu vutthaṃ pakkañca kappatī”ti.",
  "tika-vin13t:2605_0": "137. Vāsatthāya kate saṅghike vā ekasantake vā sahaseyyappahonake gehe kappiyākuṭi",
  "tika-vin13t:2605_1": "laddhabbāti sambandho. Tattha vāsatthāyāti iminā avāsatthāya kataṃ nivatteti. Ekasantaketi",
  "tika-vin13t:2605_2": "ekassa bhikkhuno santake. Kappiyākuṭīti bhāvappadhānoyaṃ niddeso, na hi gehe gehaṃ",
  "tika-vin13t:2605_3": "laddhuṃ yujjatīti kappiyakuṭitāti attho. Dīgho pana gāthāvasena, kappiyā kuṭitāti",
  "tika-vin13t:2605_4": "vā visesanavasena daṭṭhabbaṃ. Sahaseyyappahonaketi ettha sahaseyyappahonakaṃ vāsāgāralakkhaṇe",
  "tika-vin13t:2605_5": "vuttalakkhaṇaṃ senāsanaṃ.",
  "tika-vin13t:2606_0": "138. Idāni tā kuṭiyo kamena dassetvā tattha paṭipajjitabbavidhiṃ, tāsaṃ sabbathāpagamañca",
  "tika-vin13t:2606_1": "dassetuṃ “gehe”tiādimāha. Tattha “kappiyakuṭiṃ karoma, kappiyakuṭiṃ karomā”ti evamīrayanti",
  "tika-vin13t:2606_2": "sambandho. Iṭṭhakā ca thambhā ca “iṭṭhakāthambhā”ti vattabbe rasso. Iṭṭhakathambhā",
  "tika-vin13t:2606_3": "ādi yassa bhittipāsādassāti bahubbīhi. Pacchā paṭhamasaddena kammadhārayo. “Ṭhapeyya",
  "tika-vin13t:2606_4": "ce, sā ussāvanantikā”ti evaṃ ce-sā-sadde yojetvā attho veditabbo.",
  "tika-vin13t:2607": "139. Sakalo aparikkhitto ārāmopi vāti sambandho. Senāsanaṃ parikkhittaṃ vā hotu, aparikkhittaṃ vā, na taṃ pamāṇaṃ.",
  "tika-vin13t:2608": "140. Aññehi kappiyakuṭiyā atthāya dinno vā tesaṃ santako vāti yojanā.",
  "tika-vin13t:2609_0": "141. Avirodhabhāvena kappanīyā kappā, kappa sāmatthiyamiccetasmā itthiyaṃ āpaccaye",
  "tika-vin13t:2609_1": "rūpaṃ, na kappā akappā, akappā ca sā kuṭi ceti akappakuṭi, tāya. Sappiādīti iminā",
  "tika-vin13t:2609_2": "sattāhakālikaṃ yāvajīvikañca gahitaṃ.",
  "tika-vin13t:2610_0": "142. Tehevāti akappakuṭiyaṃ vutthasappiādīhi eva saddhiṃ sattāhakālikasaṃsaṭṭhatāya",
  "tika-vin13t:2610_1": "“sattāhaṃ kappate”ti vuttaṃ. Sāmiseti āmisasaṅkhātena purimadvayena sahite. Sāmapākatāti",
  "tika-vin13t:2610_2": "sāmaṃ attanā pāko etassāti sāmapākaṃ, sattāhakālikena saha pakkaṃ sāmisaṃ yāvajīvikaṃ,",
  "tika-vin13t:2610_3": "tassa bhāvo sāmapākatā. Sayaṃ pakkaṃ taṃ attanā saṃsaṭṭhatāya tampi āmisaṃ sāmapākagatikaṃ",
  "tika-vin13t:2610_4": "karotīti tassa sāmapākatā hotīti adhippāyo.",
  "tika-vin13t:2611": "143. Adhiṭṭhitāti patiṭṭhitā. Eva-saddo tiṭṭhatisaddassa ante daṭṭhabbo.",
  "tika-vin13t:2612_0": "144. Sabbesūti thambhādīsu sakalesu. Jahitaṃ vatthu kuṭibhūmi yassā jahitavatthukā.",
  "tika-vin13t:2612_1": "Parikkhitte jahitavatthukāti sambandho. Sesāti itarā dve kuṭiyo. Chadanavibbhamāti",
  "tika-vin13t:2612_2": "chadanassa vināsā. Etthāpi “jahitavatthukā”ti ānetabbanti.",
  "tika-vin13t:2613": "Bhūminiddesavaṇṇanā niṭṭhitā.",
  "tika-vin13t:2614": "15. Upajjhācariyavattaniddesavaṇṇanā",
  "tika-vin13t:2615_0": "145. “Idaṃ tayā dukkataṃ, dubbhāsita”ntiādīni vatvā codanato, attano vajjaṃ assarantassa",
  "tika-vin13t:2615_1": "satuppādavasena sāraṇato, sammā paṭipattiyaṃ sāraṇato pavattāpanato vā vajjāvajjaṃ",
  "tika-vin13t:2615_2": "upanijjhāyati bhusaṃ cintetīti upajjhā. Upajjhā eva upajjhāyo. “Evaṃ tayā buddhavacanaṃ",
  "tika-vin13t:2615_3": "sajjhāyitabbaṃ, evaṃ atikkamitabbaṃ, evaṃ paṭikkamitabba”ntiādinā ācārasikkhāpane",
  "tika-vin13t:2615_4": "ācarati pavattatīti ācariyo. So ca nissayapabbajjāupasampadādhammācariyavasena catubbidho.",
  "tika-vin13t:2615_5": "Upajjhā ca ācariyo ca upajjhācariyā, te. Nissāya vasamānoti iminā nissayapabbajjāupasampadādhammantevāsikesu",
  "tika-vin13t:2615_6": "yo nissāya vasati, taṃ dasseti. Catūsu hi tesu nissayantevāsikena yāva ācariyaṃ nissāya",
  "tika-vin13t:2615_7": "vasati, tāvasabbaṃ ācariyavattaṃ kātabbaṃ, netarehi. Itarehi, nissayamuttakehipi",
  "tika-vin13t:2615_8": "yāva cīvararajanaṃ, tāva ca arativinodanādikañca vattaṃ kātabbaṃ. Anāpucchitvā pattacīvaradānādimhi",
  "tika-vin13t:2615_9": "pana etesaṃ anāpatti. Saddhivihārikassa pana upajjhāyānaṃ yāva cīvararajanaṃ, tāva",
  "tika-vin13t:2615_10": "ca arativinodanādikañca akarontassa nissayamuttakassāpi amuttakassāpi āpattiyeva.",
  "tika-vin13t:2615_11": "Ekaccassa pattadānādito paṭṭhāya amuttanissayasseva āpatti. Tesu majjhe dve ācariyassa",
  "tika-vin13t:2615_12": "yāvajīvaṃ bhārā. Itare pana yāva samīpe vasanti, tāvadeva, tasmā ācariyenāpi tesu",
  "tika-vin13t:2615_13": "sammā vattitabbaṃ, upajjhāyena saddhivihārikesu vattabbameva natthi. Supesaloti piyaṃ",
  "tika-vin13t:2615_14": "sīlamassāti pesalo, vuddhi, ya-lopena ī-kārassa attakaraṇena, suṭṭhu pesalo supesalo,",
  "tika-vin13t:2615_15": "sikkhākāmoti attho. “Dantakaṭṭha”ntiādi “dade”timassa kammaṃ. Dadeti sammā ādarena",
  "tika-vin13t:2615_16": "yathādhippāyaṃ dadeyyāti attho. Kāleti tadanurūpe kāle.",
  "tika-vin13t:2616_0": "146. Patte ca…pe… cīvare ca vattaṃ careti sambandho. Careti kareyya. Tattha nīcaṃ",
  "tika-vin13t:2616_1": "katvā sādhukaṃ aparighaṃsantena dhovanaṃ, muhuttaṃ uṇhe otāpanaṃ, ṭhapanaṭṭhānaṃ",
  "tika-vin13t:2616_2": "upaparikkhitvā cammādinā kenaci antarahitāya nikkhipanaṃ patte vattaṃ. Gāmaṃ pavisantānaṃ",
  "tika-vin13t:2616_3": "nivāsanakāyabandhanasaṅghāṭidānaṃ, dhovitvā sodakapattassa dānaṃ gāmappavese vattaṃ.",
  "tika-vin13t:2616_4": "Yadi ākaṅkhanti, parimaṇḍalaṃ nivāsetvā ca pārupitvā ca nātidūranaccāsanne gamanaṃ,",
  "tika-vin13t:2616_5": "pattapariyāpannaggahaṇañca gamane vattaṃ. Nivattente pana paṭhamataraṃ āgantvā āsanapaññāpanaṃ,",
  "tika-vin13t:2616_6": "pādodakādiupanikkhipanaṃ, pattacīvarappaṭiggahaṇaṃ āgame āgamane vattaṃ. Bhaṇantānaṃ",
  "tika-vin13t:2616_7": "antarā kathāanopātanaṃ sabbattha vattaṃ. Āsanapaññāpanaṃ, uṭṭhitesu āsanauddharaṇaṃ,",
  "tika-vin13t:2616_8": "pādapīṭhakathalānaṃ upanikkhipanaṃ, paṭisāmanañca āsane pādapīṭhe pādakathale ca",
  "tika-vin13t:2616_9": "vattaṃ. Dhotapādaṭṭhapanakaṃ pādapīṭhaṃ. Aññaṃ kathalaṃ. Upāhanā ca cīvarañcāti dvando,",
  "tika-vin13t:2616_10": "tasmiṃ. Sukkhaallacoḷehi puñchanaṃ upāhanāya vattaṃ. Sinnacīvarassa muhuttaṃ otāpanaṃ,",
  "tika-vin13t:2616_11": "caturaṅgulaṃ kaṇṇaṃ ussāretvā cīvarasaṃharaṇañca cīvare vattaṃ.",
  "tika-vin13t:2617_0": "147. Paribhojanīya…pe… passāvaṭṭhānisu ca vihārasodhane ca puna paññāpane ca vattaṃ",
  "tika-vin13t:2617_1": "tathāti sambandho. Vaccañca passāvo ca vaccapassāvā. Tiṭṭhati etthāti ṭhānī, kuṭi.",
  "tika-vin13t:2617_2": "Vaccapassāvānaṃ ṭhānīti tappuriso. Atha vā tiṭṭhati etthāti ṭhānaṃ, soyeva samāso,",
  "tika-vin13t:2617_3": "vaccapassāvassa ca patanaṭṭhānaṃ, taṃ assa atthīti iṭṭhagehādi. Paribhojanīyañca",
  "tika-vin13t:2617_4": "pānīyañca vaccapassāvaṭṭhānī ca pari…pe… ṭṭhānī. Tāsu tesu vā. Pādodakauṇhasītanahānodakappaṭiyādāpanaṃ",
  "tika-vin13t:2617_5": "paribhojanīye vattaṃ. Pātabbapānīyena pucchanaṃ upaṭṭhāpanañca pānīye vattaṃ. Sammajjanapānīyaupaṭṭhāpanaṃ",
  "tika-vin13t:2617_6": "vaccapassāvaṭṭhānīsu vattaṃ. Paṭhamaṃ pattacīvarādīni harāpetvā ekamante nikkhipanādi,",
  "tika-vin13t:2617_7": "ullokato paṭṭhāya makkaṭasantānaṃ ohāretvā sammajjanañca vihārasodhane vattaṃ. Otāpetvā",
  "tika-vin13t:2617_8": "sodhetvā papphoṭetvā atiharitvā yathāṭhāne bhūmattharaṇādipaññāpanaṃ puna paññāpane",
  "tika-vin13t:2617_9": "vattaṃ. Tathāti iminā “care”ti idaṃ atidisati.",
  "tika-vin13t:2618_0": "148. Vihāraṃ sodhento bhikkhu paṭivāte vā saṅgaṇe vā pānīyasāmantā vā sayanāsanaṃ",
  "tika-vin13t:2618_1": "na papphoṭeyyāti sambandho. Pānīya-saddena paribhojanīyañca saṅgahitaṃ. Paṭivāteti",
  "tika-vin13t:2618_2": "uparivāte. Saṅgaṇeti bahūnaṃ samosaraṇe vivaṭappadese. Sayanāsanaṃ nāma bhūmattharaṇamañcādi.",
  "tika-vin13t:2619_0": "149. Nhāne vattaṃ care, nhātassa kātabbe careti sambandhassa purisādhīnatāya sambandho",
  "tika-vin13t:2619_1": "veditabbo. Cīvarappaṭiggahaṇagattaparikammakaraṇaṃ nahāne vattaṃ. Kātabbe careti",
  "tika-vin13t:2619_2": "gattato udakasammajjananivāsanadānādikicce pavatteyyāti attho. “Vanappagumbe”tiādīsu",
  "tika-vin13t:2619_3": "viya sissa e-kārādesaṃ rūpaṃ, tasmā kātabbaṃ vattaṃ careyyāti yojetvā veditabbaṃ.",
  "tika-vin13t:2619_4": "Budhā pana “nhāne nhātassa kātabbe vattaṃ care”ti yojetvā atthaṃ vadanti. Evaṃ sati",
  "tika-vin13t:2619_5": "kātabba-saddassa kammasādhanattā vattameva kātabbaṃ nāmāti “vatte vattaṃ care”ti",
  "tika-vin13t:2619_6": "vuttaṃ viya hotīti virujjhati. “Nahātena nahātassā”ti vā pāṭho, udake gattaparikammena",
  "tika-vin13t:2619_7": "theraṃ paṭhamaṃ nahāpetvā sayampi nahātenāti attho. Pāḷiyampi “nahātena paṭhamataraṃ",
  "tika-vin13t:2619_8": "uttaritvā”ti atthi. Atha raṅgapāke dhovane sibbane ca vattaṃ careti sambandho, rajanapāke",
  "tika-vin13t:2619_9": "cīvaradhovane cīvarasibbane cāti attho. Rajanto cīvare theve ṭhite na vajeti sambandho.",
  "tika-vin13t:2619_10": "Rajantoti cīvaraṃ rajanto. Theveti rajanabindumhi.",
  "tika-vin13t:2620_0": "150. Ekaccassāti ācariyupajjhāyānaṃ verino puggalassa pattaṃ vā cīvarāni vā kiñcanaṃ",
  "tika-vin13t:2620_1": "parikkhāraṃ vā na dadeyya na gaṇheyya vāti sambandho. Tattha na dadeyya na gaṇheyyāti",
  "tika-vin13t:2620_2": "paṭisāmanatthāyapi na dadeyya, na gaṇheyya vāti attho. “Ākiñcana”ntiādīsu viya kiñcana-saddo",
  "tika-vin13t:2620_3": "daṭṭhabbo, tassa kiñcīti attho. Kiñcinanti vā pāṭho, kiñci naṃ parikkhāranti yojanā.",
  "tika-vin13t:2620_4": "Padasiddhivasenettha nanti ta-saddappayogo kato.",
  "tika-vin13t:2621_0": "151-2. Pacchato kātunti pacchāsamaṇaṃ kātuṃ. Tassāti ekaccassa. Pacchatoti pacchāsamaṇo",
  "tika-vin13t:2621_1": "hutvā. Ninnetunti ekaccassa nīharituṃ. Sabbattha anāpucchā na vaṭṭatīti yojetabbaṃ.",
  "tika-vin13t:2621_2": "Kiccayaṃ vāti veyyāvaccādi yaṃ kiñci kiccaṃ vā. Kiccameva kiccayaṃ, kassa yo “seniyo”tiādīsu",
  "tika-vin13t:2621_3": "viya. Parikammaṃ vāti piṭṭhiparikammādiparikammaṃ. Attano kārāpetuṃ vāti ekaccena",
  "tika-vin13t:2621_4": "attano kārāpetuṃ vā. Kātuṃ vāti tassa attanā kātuṃ vā.",
  "tika-vin13t:2622_0": "153. Sīmato niggatā bahibhūtā nissīmā, taṃ. Ācariyupajjhāyesu avatvā dūraṃ bhikkhācāraṃ",
  "tika-vin13t:2622_1": "gatesupi apassantena gāmo pavisitabbo. Diṭṭhaṭṭhānato paṭṭhāya pana āpucchituṃyeva",
  "tika-vin13t:2622_2": "vaṭṭati. Attano kiccayaṃ vāpīti attano sīmāyapi pattapacanacīvararajanādikaṃ sakaṃ",
  "tika-vin13t:2622_3": "karaṇīyaṃ vāpi kātuṃ.",
  "tika-vin13t:2623_0": "154. Aratinti sāsane anabhiratiṃ. Saṅghāyattesu kammesūti parivāsāditajjanīyādīsu",
  "tika-vin13t:2623_1": "saṅghappaṭibaddhesu kammesu. Ussukkaṃ vāpīti ācariyupajjhāyesu garudhammaṃ ajjhāpannesu,",
  "tika-vin13t:2623_2": "kammārahesu ca “kinti nu kho saṅgho parivāsaṃ dadeyyā”tiādinā ussāhaṃ vāpi.",
  "tika-vin13t:2624_0": "155. Gilānesu upaṭṭheyyāti “pañcahi, bhikkhave, aṅgehi samannāgato gilānupaṭṭhāko",
  "tika-vin13t:2624_1": "alaṃ gilānaṃ upaṭṭhātuṃ, paṭibalo hoti bhesajjaṃ saṃvidhātuṃ, sappāyāsappāyaṃ jānāti,",
  "tika-vin13t:2624_2": "asappāyaṃ apanāmeti, sappāyaṃ upanāmeti, mettacitto gilānaṃ upaṭṭhāti no āmisantaro,",
  "tika-vin13t:2624_3": "ajegucchī hoti uccāraṃ vā passāvaṃ vā kheḷaṃ vā vantaṃ vā nīhātuṃ, paṭibalo hoti",
  "tika-vin13t:2624_4": "gilānaṃ kālena kālaṃ dhammiyā kathāya sandassetuṃ samādapetuṃ samuttejetuṃ sampahaṃsetu”nti",
  "tika-vin13t:2624_5": "evaṃ vuttapañcaṅgasamannāgatena hutvā gilānesu upaṭṭhaheyyāti attho. Iminā sabbehipi",
  "tika-vin13t:2624_6": "ācaritabbaṃ gilānavattaṃ upadisati. Vuṭṭhānanti gelaññā vuṭṭhitaṃ. Āgameti āgameyya,",
  "tika-vin13t:2624_7": "olokeyyāti attho. Upajjhācariyehi ca saddhivihārikaantevāsikesu yadi te gilānā honti,",
  "tika-vin13t:2624_8": "ādito paṭṭhāya cīvare rajanapariyosānañca arativinodanādikañca vattaṃ, agilānesu",
  "tika-vin13t:2624_9": "pana uddesaparipucchā ovādānusāsaniyā anuggahopattacīvarādidānañcāti sabbaṃ kātabbaṃ.",
  "tika-vin13t:2624_10": "Teneva heṭṭhā vuttaṃ “tasmā ācariyenāpi tesu sammā vattitabbaṃ, upajjhāyena saddhivihārikesu",
  "tika-vin13t:2624_11": "vattabbameva natthī”ti.",
  "tika-vin13t:2625": "Upajjhācariyavattaniddesavaṇṇanā niṭṭhitā.",
  "tika-vin13t:2626": "16. Vaccapassāvaṭṭhānikaniddesavaṇṇanā",
  "tika-vin13t:2627_0": "156. Vaccapassāvaṭṭhānikanti ṭhānamhi ṭhāne vā bhavaṃ vaccapassāvaṭṭhānikaṃ. Yathāvuḍḍhaṃ",
  "tika-vin13t:2627_1": "vaccaṃ na kareyyāti sambandho. Ye ye vuḍḍhā yathāvuḍḍhaṃ, āgatappaṭipāṭiṃ hitvā vuḍḍhappaṭipāṭiyāti",
  "tika-vin13t:2627_2": "attho. Vaccanti upalakkhaṇamattaṃ, passāvañca nahānañca na kareyyāti adhippāyo. Tadeva",
  "tika-vin13t:2627_3": "samattheti “yātānupubbiyā”tiādinā. Yātānupubbiyāti yātānaṃ gatānaṃ anupubbi anukkamo",
  "tika-vin13t:2627_4": "yātānupubbi, tāya. Vacca…pe… titthañcāti etaṃ tayaṃ labbhatīti attho, bhikkhunāti viññāyati.",
  "tika-vin13t:2628": "157. Ubbhajitvā ca sahasā ca no paviseyyāti sambandho. Ubbhajitvāti cīvaraṃ dūratova ukkhipitvā. Sahasāti sīghaṃ. Ukkāsitvā paviseyyāti yojanā.",
  "tika-vin13t:2629": "158. Vaccapassāvadoṇīnaṃ bahīti sambandho. Ubhayanti vaccampi passāvampi.",
  "tika-vin13t:2630_0": "159. Kūpeti vaccāvāṭe. Kaṭṭhanti avalekhanakaṭṭhaṃ. Pharusenāti kharena avalekhanakaṭṭhena.",
  "tika-vin13t:2630_1": "Uhatañcāpīti attanā vā parena vā uhatañcāpi vaccamakkhitañcāpīti attho. Dhovayeti",
  "tika-vin13t:2630_2": "sati udake, udake asati kaṭṭhenapi sodheyya.",
  "tika-vin13t:2631_0": "160. Na nikkhameti na nikkhameyya. Capu capūti anukaraṇaṃ, vicchāyaṃ dvitte capu",
  "tika-vin13t:2631_1": "capu katvāti kiriyāvisesanaṃ. Nācameyyāti na dhoveyya. Sati pana udake ācamitabbaṃ,",
  "tika-vin13t:2631_2": "asati yena kenaci puñchitvā gantabbaṃ, sabbasādhāraṇaṭṭhāne ca ācamanakumbhiyā udakaṃ",
  "tika-vin13t:2631_3": "na sesetabbaṃ. Uklāpanti kacavaraṃ. Visodhayeti vihārasodhane viya vaccapassāvakuṭiyo,",
  "tika-vin13t:2631_4": "pariveṇakoṭṭhake ca sammajjeyya. Sabbattheva ca pana vattabhede dukkaṭaṃ.",
  "tika-vin13t:2632": "Vaccapassāvaṭṭhānikaniddesavaṇṇanā niṭṭhitā.",
  "tika-vin13t:2633": "17. Āpucchakaraṇaniddesavaṇṇanā",
  "tika-vin13t:2634_0": "161. Āpucchakaraṇanti āpucchāya karaṇaṃ. Anajjhiṭṭhovāti anāṇattova, ayācito eva",
  "tika-vin13t:2634_1": "vā. Na ca vissajeti pucchitapañhaṃ na vissajjeyya ca, āpucchitvā vā yācito vā yathāvuttametaṃ",
  "tika-vin13t:2634_2": "kātuṃ labhatīti adhippāyo.",
  "tika-vin13t:2635_0": "162. Āpucchitvā kathentassāti attano vuḍḍhaṃ āpucchitvā dhammādikaṃ bhāsantassa.",
  "tika-vin13t:2635_1": "Puna vuḍḍhatarāgameti puna aññassa vuḍḍhatarassa āgamane satīti attho. Punaāpucchanaṃ",
  "tika-vin13t:2635_2": "natthīti bhāsitabbaṃ ṭhapetvā puna āpucchanakiccaṃ natthīti attho. Saṅghatthere asati",
  "tika-vin13t:2635_3": "āraddhampi aṭṭhapetvā kathentassāpi eseva nayo. Bhattagge anumodato ca āpucchanaṃ",
  "tika-vin13t:2635_4": "natthīti sambandho. Anumodatoti dāyakehi yācitassa taṃtaṃpuññānumodanavasena dhammakathaṃ",
  "tika-vin13t:2635_5": "karoto ca. Anumodanañca therādheyyaṃ. “Anujānāmi, bhikkhave therena bhikkhunā bhattagge",
  "tika-vin13t:2635_6": "anumoditu”nti hi vuttaṃ. “Sace manussā attano abhirucikena ekena anumodanaṃ kārenti,",
  "tika-vin13t:2635_7": "neva tassa anumodato āpatti, na mahātherassa bhāro hoti. Upanisinnakathāyameva hi",
  "tika-vin13t:2635_8": "manussesu kathāpentesu mahāthero āpucchitabbo”ti aṭṭhakathāyaṃ vuttaṃ.",
  "tika-vin13t:2636_0": "163. Vuḍḍhena ekavihārake vasanto cāti sambandho. Vuḍḍhenāti vuḍḍhena saddhiṃ. Ekavihāraketi",
  "tika-vin13t:2636_1": "savanūpacāre khuddakavihāre, na mahāvihāre. Kucchitatthe hi kappaccayo. Na sajjhāyeyyāti",
  "tika-vin13t:2636_2": "sajjhāyanaṃ na kareyya.",
  "tika-vin13t:2637_0": "164. “Dhammaṃ na bhāsaye”tiādīsu anāpucchāti sambandhitabbaṃ. Na ca vijjhapeti na",
  "tika-vin13t:2637_1": "ca nibbāyeyya. Vātapānañca ālokasandhiphalakaṃ kavāṭañca dvāraphalakaṃ vātapānakavāṭaṃ",
  "tika-vin13t:2637_2": "vā na vivareyya na thakeyya cāti na-kāro sabbattha yojetabbo.",
  "tika-vin13t:2638_0": "165. Ekacaṅkame vuḍḍhena caṅkamantopi yena vuḍḍho, tena parivattayeti yojanā. Yena",
  "tika-vin13t:2638_1": "tenāti bhummatthe karaṇavacanaṃ, yattha vuḍḍho, tatthāti attho, vuḍḍhaṃ ohāya aññato",
  "tika-vin13t:2638_2": "na gantabbanti adhippāyo. Soti navako. Enanti vuḍḍhaṃ. Sabbattha dukkaṭaṃ. Ayañhi",
  "tika-vin13t:2638_3": "khandhakadhammatā yattha na-kārena paṭisedho, tattha dukkaṭanti.",
  "tika-vin13t:2639": "Āpucchakaraṇaniddesavaṇṇanā niṭṭhitā.",
  "tika-vin13t:2640": "18. Nagganiddesavaṇṇanā",
  "tika-vin13t:2641": "166. “Vaje”tiādīsu na-saddo sambandhitabbo. Tattha pana yathānurūpabhojanādikaṃ kammavacanaṃ ajjhāharitvā “bhojanaṃ na bhuñje”tiādinā attho veditabbo.",
  "tika-vin13t:2642_0": "167. Na kareti hatthakammādikaṃ parikammaṃ sayampi na kareyyāti attho. Paṭicchādīsūti",
  "tika-vin13t:2642_1": "niddhāraṇe bhummaṃ, jantāgharudakavatthappaṭicchādīnaṃ majjheti attho. Parikamme",
  "tika-vin13t:2642_2": "duve kappiyāti sambandho. Parikammeti jantāghare udakepi upajjhāyādīnaṃ kattabbaparikammavisaye,",
  "tika-vin13t:2642_3": "na abhivādanādīsu. Duveti jantāgharaudakappaṭicchādayo. Chādenti etāyāti chādi, vatthassa",
  "tika-vin13t:2642_4": "chādi vatthacchādi. Sabbatthāti sabbakammesūti.",
  "tika-vin13t:2643": "Nagganiddesavaṇṇanā niṭṭhitā.",
  "tika-vin13t:2644": "19. Nhānakappaniddesavaṇṇanā",
  "tika-vin13t:2645": "168. Kappanaṃ kappiyatā kappo, nhāne kappo nhānakappo. Navako therānaṃ purato upari vā na ca nhāyeyyāti sambandho. Na cāti nayeva. Puratoti abhimukhe. Uparīti nadiyā upari.",
  "tika-vin13t:2646_0": "169-171. Kuṭṭatthambhataruṭṭāne kāyaṃ na ghaṃsayeti sambandho. Tattha kuṭṭaṃ nāma",
  "tika-vin13t:2646_1": "iṭṭhakadārusilābhitti. Thambho nāma nahānatitthe nikhanitvā ṭhapito. Tarūti rukkho.",
  "tika-vin13t:2646_2": "Aṭṭānaṃ nāma tacchetvā aṭṭhapadākārena rājiyo chinditvā nahānatitthe nikhātaphalakaṃ.",
  "tika-vin13t:2646_3": "Gandhabbahatthena vā…pe… mallakena vā kāyaṃ sarīrena vā aññamaññaṃ na ghaṃsayeti",
  "tika-vin13t:2646_4": "sambandho. Gandhabbahatthenāti dārumayahatthena. Kuruvindakasuttiyāti kuruvindakapāsāṇacuṇṇāni",
  "tika-vin13t:2646_5": "lākhāya bandhitvā kataguḷikāvaliyā suttena āvuṇitasuttiyā. Mallakenāti makaradantake",
  "tika-vin13t:2646_6": "chinditvā padumakaṇṇikasaṇṭhānena katamallakena. Sarīrenāti attano kāyena. Aññamaññassa",
  "tika-vin13t:2646_7": "aññamaññaṃ kiriyākaraṇasaṅkhāte kiriyābyabhihāre dvittaṃ. Kapāla…pe… puthupāṇi ca",
  "tika-vin13t:2646_8": "sabbesaṃ vaṭṭatīti sambandho. Kapālañca iṭṭhakā ca, tāsaṃ khaṇḍāni. Puthupāṇīti puthu",
  "tika-vin13t:2646_9": "nānā pāṇi puthupāṇi, hatthaparikammaṃ ruḷhīvasena. Sabbesanti gilānāgilānānaṃ. Gilānassa",
  "tika-vin13t:2646_10": "akatamallakaṃ vaṭṭatīti sambandho. Akatamallakaṃ nāma katamallakaviparītaṃ. Pheṇaṃ",
  "tika-vin13t:2646_11": "nāma samuddapheṇanti.",
  "tika-vin13t:2647": "Nhānakappaniddesavaṇṇanā niṭṭhitā.",
  "tika-vin13t:2648": "20. Avandiyaniddesavaṇṇanā",
  "tika-vin13t:2649_0": "172. Ukkhittoti āpattiyā adassane appaṭikamme ca ukkhittako pāpikāya diṭṭhiyā appaṭinissagge",
  "tika-vin13t:2649_1": "ukkhittakoti tividho ukkhittako. Nānāsaṃvāsako nāma laddhinānāsaṃvāsakopi kammanānāsaṃvāsakopi.",
  "tika-vin13t:2649_2": "Garukaṭṭho cāti pārivāsiko mūlāyapaṭikassanāraho mānattāraho mānattacārī abbhānāraho",
  "tika-vin13t:2649_3": "ca idha garukaṭṭhoti adhippeto. Imehi pana aññamaññaṃ vandituṃ vaṭṭatīti.",
  "tika-vin13t:2650": "Avandiyaniddesavaṇṇanā niṭṭhitā.",
  "tika-vin13t:2651": "21. Cammaniddesavaṇṇanā",
  "tika-vin13t:2652_0": "173. Migā ca ajā ca eḷakā ca, tesaṃ cammānīti samāso. Ajo chagalako. Eḷako meṇḍako.",
  "tika-vin13t:2652_1": "Mige dasseti “rohite”tiādinā. Rohitā-diggahaṇaṃ upalakkhaṇamattaṃ, vātamigamigamātukādīpi",
  "tika-vin13t:2652_2": "ettheva saṅgayhanti.",
  "tika-vin13t:2653": "174. Anuññātattayāti anuññātā yathāvuttacammattayato. Amānusaṃva sabbaṃ cammaṃ thavikopāhane kappatīti sambandho. Thavikā satthakakosakādīti.",
  "tika-vin13t:2654": "Cammaniddesavaṇṇanā niṭṭhitā.",
  "tika-vin13t:2655": "22. Upāhananiddesavaṇṇanā",
  "tika-vin13t:2656_0": "175. Navā guṇaṅguṇūpāhanā majjhadese na kappantīti sambandho. Navāti ekavārampi appaṭimukkā.",
  "tika-vin13t:2656_1": "Tattha guṇaṅguṇūpāhanā catupaṭalato paṭṭhāya vuccanti. Sambhave byabhicāre ca visesanaṃ",
  "tika-vin13t:2656_2": "sātthakaṃ bhavatīti “majjhadese”ti visesanaṃ amajjhadesaṃ byabhicaratīti amajjhadese",
  "tika-vin13t:2656_3": "guṇaṅguṇūpāhanā kappantīti veditabbaṃ. Tathā navāti iminā anavā majjhadesepi. Iminā",
  "tika-vin13t:2656_4": "pana vākyena majjhadesepi ekavārampi paṭimukkā, aññattha tu sabbāpi guṇaṅguṇūpāhanā",
  "tika-vin13t:2656_5": "vaṭṭanti, na sesāti āpannaṃ, tathāpi “anujānāmi, bhikkhave, ekapalāsikaṃ upāhana”nti",
  "tika-vin13t:2656_6": "vuttattā ekapaṭalikāpi vaṭṭatīti veditabbaṃ. Sabbassāti majjhadese paccantimepi gilānāgilānassa",
  "tika-vin13t:2656_7": "sabbassa. “Anujānāmi, bhikkhave, ajjhārāme upāhanaṃ dhāretu”nti hi sāmaññena anuññātaṃ.",
  "tika-vin13t:2656_8": "Sabbatthāti gāme vā araññe vā ārāmato aññatra. Akallakassa cāti gilānasseva.",
  "tika-vin13t:2657_0": "176-9. Sabba…pe… rattā ca upāhanā sabba…pe… vicchikāḷikā ca…pe… dīpīnaṃ cammehi ca",
  "tika-vin13t:2657_1": "majjāra…pe… cammehi ca parikkhaṭā ca upāhanā saṅkamanīyā pādukā ca koci dhāreyya,",
  "tika-vin13t:2657_2": "dukkaṭanti yojanā. Odātāya pāḷiyā aṭṭhakathāya ca abhāvepi anulomavasenettha vuttaṃ",
  "tika-vin13t:2657_3": "viya dissati. Nīlako ca odāto cātiādinā dvando. Sabbeva nīlaka…pe… kaṇhakā yāsanti",
  "tika-vin13t:2657_4": "samāso. “Mahāraṅgā”tiādīsu appayuttepi sabba-sadde pakaraṇavasena yojetvā attho veditabbo.",
  "tika-vin13t:2658": "“Atthā pakaraṇā liṅgā, ocityā kāladesato;",
  "tika-vin13t:2659": "Saddatthā vibhajīyanti, na saddāyeva kevalā”ti. –",
  "tika-vin13t:2660_0": "Hi vuttaṃ. Citrāti vicitrā. Nīlapītādī vaddhāyeva yāsanti samāso. Ādi-saddena odātādīnaṃ",
  "tika-vin13t:2660_1": "gahaṇaṃ. Tittirapattasadiso vicitto vaṇṇo tittirapatta-saddena gahito. Tametesamatthīti",
  "tika-vin13t:2660_2": "tittirapattikā. Meṇḍassa ca ajassa ca visāṇasadisā vaddhā yāsanti bāhirattho. Tā",
  "tika-vin13t:2660_3": "pana kaṇṇikaṭṭhāne meṇḍakaajavisāṇasaṇṭhāne vaddhe yojetvā katā. Esa nayo vicchikāḷikādīsu.",
  "tika-vin13t:2660_4": "Paṇhipidhānatthaṃ tale khallaṃ baddhaṃ yāsanti viggaho. Jaṅghato sabbapādappaṭicchādanakaṃ",
  "tika-vin13t:2660_5": "puṭaṃ baddhaṃ yāsanti bahubbīhi. Tūlaṃ picu puṇṇaṃ yāsanti aññapadattho. Paliguṇṭhetīti",
  "tika-vin13t:2660_6": "paliguṇṭho, uparipādatalamattappaṭicchādakabandho, tena yojetvā katā pāliguṇṭhimā,",
  "tika-vin13t:2660_7": "vicitrā hi taddhitavutti. Vicchikānaṃ aḷasadisaṃ naṅguṭṭhasadisaṃ baddhametāsanti",
  "tika-vin13t:2660_8": "vicchikāḷikā. Sīhabyagghuddājinadīpīnaṃ cammehi cāti pakaraṇato ajinā nāma migā.",
  "tika-vin13t:2660_9": "Ulūkā pakkhibiḷārā. Saṅkamanti gacchanti etāhīti saṅkamanīyā. Tā pana tālapaṇṇādīhi katā saṃhāriyā.",
  "tika-vin13t:2661": "180. Sakalaṃ ekadesaṃ vā puñchitvāvāti yojanā. Khallakādikanti ādi-saddena meṇḍavisāṇavaddhikādikaṃ sabbaṃ saṅgaṇhātīti.",
  "tika-vin13t:2662": "Upāhananiddesavaṇṇanā niṭṭhitā.",
  "tika-vin13t:2663": "23. Anolokiyaniddesavaṇṇanā",
  "tika-vin13t:2664_0": "181. Sārattoti saṃratto, sañjātarāgacittoti attho. Itthiyāti tadahujātāyapi paṭasatanivatthāya",
  "tika-vin13t:2664_1": "anokāsupanijjhāyane antamaso tiracchānagatānampi dukkaṭameva. Bhikkhādāyiyāti upalakkhaṇamattaṃ,",
  "tika-vin13t:2664_2": "itthī vā hotu puriso vā, bhikkhādānasamaye asārattenāpi mukhaṃ na ulloketabbaṃ. Ujjhānaṃ",
  "tika-vin13t:2664_3": "lāmakato saṃcintanaṃ, kopo, tattha saññā assāti ujjhānasaññī. Idha pana gilānopi",
  "tika-vin13t:2664_4": "na muccati. Ādāse udakapatteti iminā sesesu kaṃsapattādīsu kañjiyādīsu ca mukhanimittaṃ",
  "tika-vin13t:2664_5": "paññāyati, tesaṃ saṅgaho. “Sañchavi nu kho me vaṇṇo, no, jiṇṇo nu khomhi, no”ti pana",
  "tika-vin13t:2664_6": "oloketuṃ vaṭṭati. Assāti bhikkhuno.",
  "tika-vin13t:2665": "Anolokiyaniddesavaṇṇanā niṭṭhitā.",
  "tika-vin13t:2666": "24. Añjanīniddesavaṇṇanā",
  "tika-vin13t:2667_0": "182. Vaṭṭā vā aṭṭhasoḷasaṃsā vā maṭṭhā añjanī vaṭṭatīti yojanā. Aṭṭha ca soḷasa ca",
  "tika-vin13t:2667_1": "aṃsā koṇā yassā sāti viggaho. Soḷasaṃsapadesavibhattāya aṭṭhaṃsāsutiyā aṭṭhaṃsapadesavibhattā",
  "tika-vin13t:2667_2": "caturaṃsāpi sāmatthiyā gayhatīti ñātabbaṃ. “Ujukameva pana caturaṃsāvā”ti hi aṭṭhakathāyaṃ",
  "tika-vin13t:2667_3": "vuttaṃ. Añjanīti añjananāḷi. Mūle tissopi lekhā vaṭṭantīti yojanā. Mūleti bunde,",
  "tika-vin13t:2667_4": "heṭṭhatoti vuttaṃ hoti. Lekhāti vaṭṭalekhā. Bandhituṃ gīvāyaṃ ekā eva lekhā vaṭṭatīti",
  "tika-vin13t:2667_5": "sambandho. Bandhitunti pidhānabandhanatthaṃ.",
  "tika-vin13t:2668": "183. Yaṃ kiñci rūpanti itthirūpādi yaṃ kiñci rūpaṃ. Mālādikammanti mālākammaṃ latākammaṃ. Aḍḍhacandādīti ettha ādi-saddena agghiyādikaṃ gahitaṃ. Etthāti añjaniyaṃ.",
  "tika-vin13t:2669_0": "184. Thavikāti añjanithavikā. Sipāṭīti khurasipāṭikā. Salākāpi acittakā labbhāti",
  "tika-vin13t:2669_1": "sambandho. Salākāti añjanisalākā. Natthi cittametissāti acittakā. Tādisaṃ pana labhitvā",
  "tika-vin13t:2669_2": "upāhanāyo viya nāsetvā paribhuñjitabbaṃ.",
  "tika-vin13t:2670": "185. Aṭṭhi-saddena manussaṭṭhiṃ ṭhapetvā yaṃ kiñci aṭṭhi gahitaṃ.",
  "tika-vin13t:2671_0": "186. Dhūmanettāti dhūmanāḷikā, nissa ā-kārādesavasena vuttaṃ. Satthakadaṇḍānīti satthadaṇḍā.",
  "tika-vin13t:2671_1": "Natthuṃ denti etāyāti natthudānā. Aniyamena hi nadādito vā ī. Tehi saṅkhanābhiādīhi nibbattā tammayā.",
  "tika-vin13t:2672": "Añjanīniddesavaṇṇanā niṭṭhitā.",
  "tika-vin13t:2673": "25. Akappiyasayananiddesavaṇṇanā",
  "tika-vin13t:2674_0": "187-9. Akappiyāni sayanānīti uccāsayanamahāsayanāni. Padhānavasena pana “sayanānī”ti",
  "tika-vin13t:2674_1": "vuttaṃ, pīṭhādayopi ettheva saṅgayhanti añjanī-saddena avasesāni viya. Āsandi ca…pe…",
  "tika-vin13t:2674_2": "ubhatorattūpadhānakañceti etāni akappiyānīti sambandho. Tattha āsandīti sugataṅgulena",
  "tika-vin13t:2674_3": "atirekaṭṭhaṅgulapādakāni mañcapīṭhāni. Tattha pīṭhaṃ nāma mañco viya nātidīghaṃ vuccati.",
  "tika-vin13t:2674_4": "Tividhaṃ tūlametissā atthīti tūlī, pakatitūlikā. “Pallaṅkoti pādesu vāḷarūpāni ṭhapetvā",
  "tika-vin13t:2674_5": "kato”ti ṭhapanassa aṭṭhakathāyaṃ vuttattā ṭhapanañca yathākathañci hoti, yutti ca",
  "tika-vin13t:2674_6": "hotīti, “tattheva sīharūpādiṃ dassetvā kato pana vaṭṭatīti vadantī”ti yaṃ ṭīkāyaṃ",
  "tika-vin13t:2674_7": "vuttaṃ, taṃ “kimiti evaṃ vadantī”ti vatvā paṭikkhipitabbaṃ. “Akappiyarūpakato akappiyamañco",
  "tika-vin13t:2674_8": "pallaṅko nāmā”ti hi sārasamāsepi. Āsandī pallaṅko uccāsayanaṃ, sesā mahāsayanaṃ.",
  "tika-vin13t:2674_9": "Paṭikā uṇṇāmayo setattharaṇo. Gono caturaṅgulādhikalomo mahākojavo. Cittakaṃ vānavicitro",
  "tika-vin13t:2674_10": "uṇṇāmayattharaṇo. Uṇṇā eḷakalomaṃ. Paṭalikā ghanapupphikā. Vikatīti sīhabyagghādirūpavicitto.",
  "tika-vin13t:2674_11": "Uddalomīti ekato uggatalomo. Ekantalomikāti ubhato uggatalomo.",
  "tika-vin13t:2675_0": "Kuttaṃ soḷasannaṃ nāṭakitthīnaṃ ṭhatvā naccanayoggo. Koseyyaṃ ratanaparisibbitaṃ",
  "tika-vin13t:2675_1": "koseyyasuttamayaṃ paccattharaṇaṃ, kaṭṭissaṃ ratanaparisibbitaṃ koseyyakaṭṭissamayaṃ.",
  "tika-vin13t:2675_2": "Hatthino ca assā ca rathā cāti senaṅgānaṃ bahutte samāhāradvando, hatthiassarathe",
  "tika-vin13t:2675_3": "tesaṃ piṭṭhīsu attharāti tappuriso. Ajinappaveṇīti ajinānaṃ ajinamigacammānaṃ mañcappamāṇena",
  "tika-vin13t:2675_4": "dupaṭṭatipaṭṭāni katvā sibbitā paveṇī. Kadalimigānaṃ idaṃ kadalimigaṃ, kiṃ taṃ? Cammaṃ,",
  "tika-vin13t:2675_5": "pavaro ca so paccattharo cāti pavarapaccattharo, so ca taṃ setavatthassa upari atthatañca,",
  "tika-vin13t:2675_6": "kadalimigañca taṃ pavarapaccattharañcāti samāso, pavarapaccattharaṇasaṅkhātaṃ setavatthassa",
  "tika-vin13t:2675_7": "upari pattharitaṃ kadalimigappavarapaccattharaṇanti attho. Taṃ kira evaṃ karonti.",
  "tika-vin13t:2675_8": "Ṭīkāyaṃ pana yathāvuttadvayena atthataṃ aññameva kiñci vuttaṃ, taṃ na yuttaṃ “ajinappaveṇī",
  "tika-vin13t:2675_9": "dhāretabbā”tiādinā visuṃ attharaṇānameva vuttattā. Tesu hi vuttesu tadatthataṃ vuttameva",
  "tika-vin13t:2675_10": "siyā, tathā ca vuttaṃ heṭṭhā visuṃ paṭikādikanti.",
  "tika-vin13t:2676_0": "Salohitavitānanti etaṃ “ubhatorattūpadhānaka”ntimassa visesanaṃ. Lohitavitānena saha",
  "tika-vin13t:2676_1": "vattamānanti samāso. Setavitānampi heṭṭhā akappiyapaccattharaṇe sati na vaṭṭati.",
  "tika-vin13t:2676_2": "Rattaṃ upadhānaṃ sīsūpadhānaṃ pādūpadhānañca rattūpadhānakaṃ, ubhato mañcassa sīsapādanikkhepanaṭṭhāne",
  "tika-vin13t:2676_3": "rattūpadhānakanti alopasamāso. Yaṃ pana ekameva upadhānaṃ ubhayapassesu rattādivaṇṇaṃ",
  "tika-vin13t:2676_4": "vicitraṃ, taṃ pamāṇayuttameva vaṭṭati. Tatridaṃ pamāṇaṃ – vitthārato tīsu kaṇṇesu",
  "tika-vin13t:2676_5": "dvinnaṃ kaṇṇānaṃ antaraṃ vidatthicaturaṅgulaṃ, majjhe muṭṭhiratanaṃ, dīghato pana",
  "tika-vin13t:2676_6": "diyaḍḍharatanaṃ vā dviratanaṃ vā. Paribhuñjatoti iminā karontassa kārāpentassa katthaci",
  "tika-vin13t:2676_7": "chedanakaṃ pācittiyanti dīpeti.",
  "tika-vin13t:2677_0": "190. Dhammāsane ca bhattagge ca ghare cāpi āsandādittayā sese gihisantake gihivikaṭe",
  "tika-vin13t:2677_1": "sati nisīdituṃ labbhatīti ajjhāhāro padasambandho veditabbo. Gihisantaketi iminā",
  "tika-vin13t:2677_2": "saṅghikampi upalakkheti. “Anujānāmi, bhikkhave, ṭhapetvā tīṇi āsandiṃ pallaṅkaṃ tūlikaṃ",
  "tika-vin13t:2677_3": "gihivikaṭa”nti sāmaññena vuttaṃ. Sāmaññajotanāya pana visesepi avaṭṭhānato āsandādittayāti",
  "tika-vin13t:2677_4": "ettha dhammāsane āsandādittayā seseti yojetvā attho gahetabbo. Aṭṭhakathāyañhi “āsandī",
  "tika-vin13t:2677_5": "pallaṅko gonako”tiādipāḷikkame āsandādidvayamādito hitvā “gonakādīni saṅghikavihāre",
  "tika-vin13t:2677_6": "vā puggalikavihāre vā mañcapīṭhakesu attharitvā paribhuñjituṃ na vaṭṭanti, dhammāsane",
  "tika-vin13t:2677_7": "pana gihivikaṭanīhārena labbhanti, tatrāpi nipajjituṃ na vaṭṭatī”ti vuttaṃ. Bhattaggaṃ",
  "tika-vin13t:2677_8": "nāma vihāre dānaṭṭhānaṃ. Dhammāsanaṃ pana yattha katthaci. Ghareti antaraghare. Nisīdituṃ",
  "tika-vin13t:2677_9": "labbhateti iminā nipajjituṃ na vaṭṭatīti dīpeti. Saṃkhipanaṃ antokaraṇaṃ saṅkhepo,",
  "tika-vin13t:2677_10": "bhūmattharaṇe saṅkhepo assa sayanassāti samāso. Tasmiṃ bhūmattharaṇe antokaraṇabhūmattharato",
  "tika-vin13t:2677_11": "bhūmattharaṇamevāti daṭṭhabbaṃ. Sayituñcāti attano kappiyapaccattharaṇaṃ attharitvā",
  "tika-vin13t:2677_12": "sayituñca nisīdituñca. “Paribhaṇḍakataṃ bhūmiṃ vā bhūmattharaṇasenāsanaṃ vā saṅghikamañcapīṭhaṃ",
  "tika-vin13t:2677_13": "vā attano santakena paccattharaṇena paccattharitvāva nipajjitabba”nti hi aṭṭhakathāyaṃ",
  "tika-vin13t:2677_14": "vuttaṃ. Idañca āsandādīnampi aññathattakaraṇe paribhoge lakkhaṇavacanaṃ. Vuttañhi",
  "tika-vin13t:2677_15": "bhagavatā “anujānāmi bhikkhave, āsandiyā pāde chinditvā paribhuñjituṃ, pallaṅkassa",
  "tika-vin13t:2677_16": "vāḷe bhinditvā paribhuñjituṃ, tūlikaṃ vijaṭetvā bibbohanaṃ kātuṃ, avasesaṃ bhūmattharaṇaṃ kātu”nti.",
  "tika-vin13t:2678_0": "191. Caturaṃsapīṭhā ca…pe… pañcaṅgā ca uccapādakā kappantīti atthato vacanaṃ vipallāsetvā",
  "tika-vin13t:2678_1": "sambandhitabbaṃ, “kappiyā”ti iminā vā sambandho veditabbo. Tattha cattāro aṃsā koṇā",
  "tika-vin13t:2678_2": "yesaṃ, te ca te pīṭhā cāti samāso. Tiṇṇaṃ apassayānaṃ, catunnañca pādānaṃ vasena",
  "tika-vin13t:2678_3": "satta aṅgāni yesanti samāso. Ekāpassayassa vasena pañcaṅgā. Caturaṃsapīṭhānaṃ visuṃ",
  "tika-vin13t:2678_4": "kappiyabhāvassa vuttattā sattaṅgādayo pana dīghāti viññāyanti. Pāḷiyaṃ bhattaggassa",
  "tika-vin13t:2678_5": "ekayoganiddiṭṭhattā ekayoganiddiṭṭhānaṃ saha vā pavatti, saha vā nivattīti ghareti",
  "tika-vin13t:2678_6": "iminā bhattaggassapi gahaṇaṃ. Eva-saddo aṭṭhānappayutto, tasmā tūlonaddhā mañcapīṭhā",
  "tika-vin13t:2678_7": "ghare vā bhattagge vā nisīditumeva kappantīti sambandho. Tatrāyaṃ pāḷi “tena kho",
  "tika-vin13t:2678_8": "pana samayena manussā bhattagge antaraghare tūlonaddhaṃ mañcampi pīṭhampi paññapenti.",
  "tika-vin13t:2678_9": "Bhikkhū kukkuccāyantā nābhinisīdanti. Bhagavato etamatthaṃ ārocesuṃ. Anujānāmi, bhikkhave,",
  "tika-vin13t:2678_10": "gihivikaṭaṃ abhinisīdituṃ, na tveva abhinipajjitu”nti. Te pana karontassa vā kārāpentassa",
  "tika-vin13t:2678_11": "vā uddālanakaṃ pācittiyaṃ.",
  "tika-vin13t:2679": "192. Sānulomānaṃ channaṃ cīvarānaṃ aññataraṃ cīvaraṃ chavi etāsanti viggaho. Pañca bhisīti coḷāditūlagaṇanāya pañcakā vuttā. Sabbatthāti vihāramañcapīṭhādīsu sabbattha.",
  "tika-vin13t:2680_0": "193. Tūlattayanti simbalirukkhādīnaṃ khīravalliādīnaṃ erakādīnaṃ tiṇānaṃ tūlattayaṃ.",
  "tika-vin13t:2680_1": "Bhisigabbho coḷādiko pañcavidho bhisigabbho. Migapakkhinaṃ lomānīti etaṃ sabbanti",
  "tika-vin13t:2680_2": "seso. Miga-saddeneva sabbepi sīhādayo catuppadā, pakkhi-saddena sabbepi haṃsamorādayo",
  "tika-vin13t:2680_3": "gahitā. Nanu ca bhisigabbhasaddantogadhāya uṇṇāya migapakkhilomānampi gahaṇasabbhāvepi",
  "tika-vin13t:2680_4": "tesaṃ visuṃ gahaṇe sati punaruttidoso āpajjatīti? Nāpajjati manussalomapariccāgavibhāvanappayojanasabbhāvato.",
  "tika-vin13t:2680_5": "Nanu ca evampi dosoyeva, “manussalomamuṇṇāya”ntiādinā bhisigabbhānaṃ upari nīyamānattā",
  "tika-vin13t:2680_6": "gamyate bibbohanepi ayameva bhisigabbhoti? Saccaṃ, tathāpi na doso, gamyamānatthassa",
  "tika-vin13t:2680_7": "saddassa payogaṃ pati kāmacāroti. Masūrake tūlavajjā anuññātāti vipariṇāmetvā sambandhitabbaṃ.",
  "tika-vin13t:2680_8": "Masūrakaṃ nāma cammachavikā bhisīti vadanti.",
  "tika-vin13t:2681_0": "194. Uṇṇāyaṃ manussalomañca paṇṇe suddhaṃ tamālakañca pupphañca appaṭivekkhitaṃ āsanañceva",
  "tika-vin13t:2681_1": "na labbhanti sambandho. Manussalomanti iminā na kevalaṃ idha eḷakalomameva uṇṇā,",
  "tika-vin13t:2681_2": "atha kho kappiyākappiyamaṃsajātīnaṃ pakkhicatuppadānaṃ lomampīti dasseti. Pupphanti",
  "tika-vin13t:2681_3": "piyaṅgubakulapupphādi. Tamālakasaddeneva upacārato pattaṃ gahetvā “tamālaka”nti vuttaṃ.",
  "tika-vin13t:2681_4": "Appaṭivekkhitanti anupaparikkhitaṃ. Kīdisaṃ pana paṭivekkhitabbaṃ, kīdisaṃ na paṭivekkhitabbanti?",
  "tika-vin13t:2681_5": "Yaṃ vinicchayato viññātaṃ, taṃ na paṭivekkhitabbaṃ, itaraṃ hatthena parāmasantena paṭivekkhitabbaṃ.",
  "tika-vin13t:2682": "Akappiyasayananiddesavaṇṇanā niṭṭhitā.",
  "tika-vin13t:2683": "26. Samānāsanikaniddesavaṇṇanā",
  "tika-vin13t:2684_0": "195. Tivassantaramekamāsanaṃ bhikkhūnaṃ anuññātanti sambandho. Tattha ekasmiṃ āsane",
  "tika-vin13t:2684_1": "mañcādike dvinnaṃ āsanaṃ nisīdanaṃ ekamāsanaṃ. Ma-kāro sandhijo. Kīdisanti āha “tivassantara”nti.",
  "tika-vin13t:2684_2": "Tiṇṇaṃ vassānamantarametassāti tivassantaro, dvīhi vassehi mahantataro vā daharataro",
  "tika-vin13t:2684_3": "vā bhikkhu, so assa atthīti tivassantaraṃ, tivassantaravantanti attho. Yo pana ekena",
  "tika-vin13t:2684_4": "vassena mahantataro vā daharataro vā ekavassoyeva vā, tabbantatāya vattabbameva natthi.",
  "tika-vin13t:2684_5": "Atha vā tivassantaranti karaṇatthe upayogavacanaṃ, tivassantarena saddhinti attho.",
  "tika-vin13t:2684_6": "Tameva samattheti “sattavasse”ccādinā.",
  "tika-vin13t:2685": "196. Muni anuññāsīti sambandho. Sabbehevāti samānāsanikaasamānāsanikehi sabbeheva saddhiṃ.",
  "tika-vin13t:2686_0": "197. Dīghāsanaṃ dasseti “anta”ntiādinā. Yaṃ tiṇṇaṃ nisīdituṃ pahoti, taṃ antaṃ dīghāsananti",
  "tika-vin13t:2686_1": "sambandho. Antanti pacchimaṃ. Adīghāsane pana samānāsanikā nisīdituṃ labbhantīti",
  "tika-vin13t:2686_2": "dassento “mañcake”tiādimāha. Sabbattha ayathākaraṇato dukkaṭanti.",
  "tika-vin13t:2687": "Samānāsanikaniddesavaṇṇanā niṭṭhitā.",
  "tika-vin13t:2688": "27. Asaṃvāsaniddesavaṇṇanā",
  "tika-vin13t:2689_0": "198. Ukkhittoti kammanānāsaṃvāsakasaṅkhāto āpattiyā adassane, appaṭikamme, pāpikāya",
  "tika-vin13t:2689_1": "diṭṭhiyā appaṭinissagge ukkhittako. Anupasampannoti sikkhamānasāmaṇerasāmaṇerisikkhāpaccakkhātasaṅkhāto",
  "tika-vin13t:2689_2": "anupasampanno. Chinnamūlakoti antimavatthuajjhāpanno. Ukkhittakesu “dhammavādino",
  "tika-vin13t:2689_3": "ete”ti uppannāya laddhiyā nānābhūto saṃvāso etassāti nānāsaṃvāso, ukkhittānuvattakasaṅkhāto",
  "tika-vin13t:2689_4": "laddhinānāsaṃvāsako. Sīmato niggatā nissīmā, sīmantarikā bahisīmā ca, tattha hatthapāse",
  "tika-vin13t:2689_5": "cepi ṭhito, sīmānānāsaṃvāsako nissīmaṭṭhito. Vehāyase ākāse ṭhito vehāyasaṇṭhito",
  "tika-vin13t:2689_6": "bindāgamena. Tattha “nānāsaṃvāso cā”tiādinā samāhāradvandepi kvaci napuṃsakaliṅgaṃ",
  "tika-vin13t:2689_7": "byabhicaratīti napuṃsakattābhāvo yathā “maggāmaggo”ti. Ekakammaṃ ekuddeso samasikkhatāti",
  "tika-vin13t:2689_8": "ayaṃ tividhopi saṃvāso nāma. So yesaṃ natthi, te asaṃvāsā. Ete hatthapāsato bahikaraṇavasena",
  "tika-vin13t:2689_9": "vajjetabbā. Etesu hi tividhe ukkhittake sati uposathādikaṃ kammaṃ karontassa pācittiyaṃ, itaresu dukkaṭanti.",
  "tika-vin13t:2690": "Asaṃvāsaniddesavaṇṇanā niṭṭhitā.",
  "tika-vin13t:2691": "28. Kammaniddesavaṇṇanā",
  "tika-vin13t:2692_0": "199. Vaggena adhammakammañca samaggena adhammakammañca vaggena dhammakammañca samaggena",
  "tika-vin13t:2692_1": "dhammakammañcāti cattāri kammāni hontīti seso. Tattha vaggena adhammakammanti vaggena",
  "tika-vin13t:2692_2": "saṅghena karaṇīyaṃ adhammakammaṃ. Esa nayo sabbattha. Vaggoti ca samūho vuccati,",
  "tika-vin13t:2692_3": "so ca catuvaggādikaraṇīyādīsu yāvatikānaṃ kammappattānaṃ asammukhībhāvena, chandārahānaṃ",
  "tika-vin13t:2692_4": "chandānāharaṇena, sammukhībhūtānañca paṭikkosanena, tesu ekenāpi vā idha adhippeto.",
  "tika-vin13t:2692_5": "Adhammakammanti ettha pana dhammo nāma “uttidutiye ce, bhikkhave, kamme ekāya uttiyā",
  "tika-vin13t:2692_6": "kammaṃ karoti, na ca kammavācaṃ anussāveti, adhammakamma”ntiādinā ekāyeva ñattiyā,",
  "tika-vin13t:2692_7": "tathā dvīhi ñattīhi ekāyeva vā kammavācāya, tathā dvīhi kammavācāhīti āgatāya ca",
  "tika-vin13t:2692_8": "tathā hāpanaaññathākaraṇabhāvena ñattikammaṃ ṭhapetvā ñatticatutthe ca kamme āgatāya",
  "tika-vin13t:2692_9": "ca akammārahassa tajjanīyapabbājanīyapaṭisāraṇīyaniyassatividhaukkhepanīyānaṃ sattannaṃ",
  "tika-vin13t:2692_10": "kammānaṃ karaṇavasena, kammārahassa ca virādhetvā karaṇavasena āgatāya ca pāḷiyā",
  "tika-vin13t:2692_11": "viparītā ca pāḷi, upasampadādikammavasena āgatā ca pāḷi, sammukhāvinayasativinayaamūḷhavinayapaṭiññākaraṇayebhuyyasikātassapāpi-",
  "tika-vin13t:2692_12": "yasikātiṇavatthārakasaṅkhātānaṃ sattannaṃ kammānaṃ yathālābhakaraṇavasena āgatā ca",
  "tika-vin13t:2692_13": "pāḷi, tena karaṇīyaṃ apalokanañattiñattidutiyañatticatutthasaṅkhātaṃ catubbidhaṃ",
  "tika-vin13t:2692_14": "kammaṃ dhammakammaṃ, tappaṭipakkhaṃ adhammakammaṃ. Tabbipariyāyena samaggo dhammakammañca",
  "tika-vin13t:2692_15": "veditabbaṃ. Dhammo yathāvuttā pāḷi assa atthi, dhammena kataṃ vāti dhammikaṃ. Tabbiparītaṃ",
  "tika-vin13t:2692_16": "adhammikaṃ. Catutthaṃyevāti tesu catūsu kammesu catunnaṃ pūraṇaṃ samaggena dhammikaṃ.",
  "tika-vin13t:2692_17": "Sesakammānaṃ bhāvena bhikkhunā dukkaṭassa bhavanaṃ lakkhīyatīti sesakammesūti bhāvalakkhaṇe",
  "tika-vin13t:2692_18": "sattamī. Dukkaṭanti kuppānaṃ adhammakammavaggakammānaṃ katattā dukkaṭaṃ.",
  "tika-vin13t:2693_0": "200. Idāni yadidaṃ samaggena dhammikaṃ nāma, taṃ yehi saṅghehi kātabbaṃ, tesaṃ pabhedaṃ",
  "tika-vin13t:2693_1": "dassetuṃ “catuvaggo”tiādimāha. Catvādīnaṃ saṅkhyeyavuttittā catunnaṃ vaggotiādinā",
  "tika-vin13t:2693_2": "viggaho. Dasavīsativaggikoti dasannaṃ vīsatiyā ca vaggabhedavasena dasavīsatīnaṃ",
  "tika-vin13t:2693_3": "vaggoti viggaho, ṇiko sakatthe. Vīsatiyā vaggo, atirekena sahito vīsativaggoti viggaho.",
  "tika-vin13t:2694_0": "201-2. Pañcannaṃ kammānaṃ niyameti “catū”tiādinā. Abbhānaṃ upasampadaṃ pavāraṇaṃ",
  "tika-vin13t:2694_1": "ṭhapetvā catuvaggo cātiādinā yojetvā sabbakammesu kammappattoti dīpitoti yojetabbaṃ.",
  "tika-vin13t:2694_2": "Tattha tattha ca-saddo catuvaggādayo kammapattikiriyāyaṃ samuccinoti. Idha pana sabba-saddo",
  "tika-vin13t:2694_3": "abbhānādīnaṃ kesañci ṭhapitattā padesasabbe gayhati. Kammapattoti kammassa patto",
  "tika-vin13t:2694_4": "yutto anurūpo. Itaroti vīsativaggo atirekavīsativaggo. Sabbakammesūti ettha pana",
  "tika-vin13t:2694_5": "sabba-saddo sabbasabbe. Nanu ca vīsativaggassa kammappattabhāvesati atirekavīsativaggassa",
  "tika-vin13t:2694_6": "pagevāti viññāyati. Tathā sati so kasmā vuttoti? Saccaṃ, tathāpi so catuvaggādinā",
  "tika-vin13t:2694_7": "saṅghena kattabbakammaṃ ūnakatarena na vaṭṭati, atirekena pana vaṭṭatīti ñāpanatthaṃ vutto.",
  "tika-vin13t:2695_0": "203. Idāni catuvaggādikena chandāharaṇena pūretabboti dasseti “catū”tiādinā. Pārājikādibhāvamanāpannattā",
  "tika-vin13t:2695_1": "pakatiyā sabhāveneva ṭhito attā yesaṃ, pakato vā tatoyeva kammesu avigato attā yesaṃ",
  "tika-vin13t:2695_2": "teti pakatattakā, pārājikaukkhittakaladdhinānāsaṃvāsakehi aññe. Pareti ekasīmaṭṭhā",
  "tika-vin13t:2695_3": "tādisāyeva aññe. Sesepīti avasese pañcavaggādikaraṇīyepi.",
  "tika-vin13t:2696_0": "204. Idāni vatthuñattianussāvanasīmādivipattito, kammavipattīsu parisato ca paṭikkosato",
  "tika-vin13t:2696_1": "ca kammassa kuppākuppabhāvaṃ tattha ca āpattiādiṃ dassetuṃ “catū”tiādi māha. Catuvaggādikattabbaṃ",
  "tika-vin13t:2696_2": "asaṃvāsagaṇapūraṃ vā kammārahagaṇapūraṃ vā kammañca garukaṭṭhagaṇapūraṃ vā parivāsādikammañcāti",
  "tika-vin13t:2696_3": "yojanā. Ettha ca kammāraho garukaṭṭhato añño, nikkhittavatto pana garukaṭṭho gaṇapūrako",
  "tika-vin13t:2696_4": "hotiyeva. Katanti catuvaggādinā kataṃ.",
  "tika-vin13t:2697_0": "205. Vāreyyāti antarāye asati antamaso ekopi vāreyyāti attho. Antarāyeti pāpehi kariyamāne",
  "tika-vin13t:2697_1": "jīvitabrahmacariyantarāye sati. Anantarāyikā ce na vārenti, dukkaṭaṃ. Diṭṭhāvinti",
  "tika-vin13t:2697_2": "attano attano diṭṭhiṃ laddhiṃ “adhammakammaṃ idaṃ, na metaṃ khamatī”ti aññamaññaṃ",
  "tika-vin13t:2697_3": "āvi kareyyunti seso. Ekodhiṭṭhānanti eko bhikkhu “na metaṃ khamatī”ti adhiṭṭhānaṃ",
  "tika-vin13t:2697_4": "kareyyāti seso. Tatodhikāti tīhi adhikā. Te pana saṅghattā pahonti attano kammaṃ nittharituṃ.",
  "tika-vin13t:2698": "206. Khittacitto nāma ummattako. Dukhaṭṭitoti vedanaṭṭo. Na rūhatīti gayhattaṃ na rohatīti attho.",
  "tika-vin13t:2699_0": "207. Antamaso anantarassāpi ārocentassa pakata…pe… bhikkhunoti sambandho. Ekasīmāyaṃ",
  "tika-vin13t:2699_1": "tiṭṭhatīti ekasīmaṭṭho. Samo saṃvāso assāti samasaṃvāso. Ekasīmaṭṭho ca so samasaṃvāso",
  "tika-vin13t:2699_2": "ca, pakatatto ca so ekasīmaṭṭhasamasaṃvāso ca, so cāyaṃ bhikkhu cāti sabbattha kammadhārayo,",
  "tika-vin13t:2699_3": "tassa. Ettha pana avipannasīlo pakatattoti adhippeto. Ārocentassāti attano laddhiṃ",
  "tika-vin13t:2699_4": "pakāsentassa. Rūhatīti paṭikkhepo ruhati.",
  "tika-vin13t:2700_0": "208. Dhammikaṃ kammanti dhammena kattabbaṃ apalokanādikammaṃ. Paṭikkoseyyāti nivāreyya.",
  "tika-vin13t:2700_1": "Tirokkhā kāyasāmaggiṃ vā chandaṃ vāti vā-saddaṃ netvā attho netabbo. Tirokkhāti parammukhā.",
  "tika-vin13t:2700_2": "So sammukhā-saddo viya nipāto, atha vā akkhā indriyavisayato tiro bahīti atthoti.",
  "tika-vin13t:2701": "Kammaniddesavaṇṇanā niṭṭhitā.",
  "tika-vin13t:2702": "29. Micchājīvavivajjanāniddesavaṇṇanā",
  "tika-vin13t:2703_0": "209. Āgamma jīvanti etenāti ājīvo, ko so? Paccayapariyesanavāyāmo. Micchāya ājīvo,",
  "tika-vin13t:2703_1": "tassa vivajjanā micchājīvavivajjanā. Sā panāyaṃ atthato “idha bhikkhu pātimokkhasaṃvarasaṃvuto",
  "tika-vin13t:2703_2": "viharati ācāragocarasampanno”ti evaṃ pātimokkhasaṃvarasampattiyā paṭipattidassanavasena",
  "tika-vin13t:2703_3": "āgato ācāro ceva yathākkamena pārājikasaṅghādisesathullaccayapācittiyapāṭidesanīyadubbhāsitadukkaṭānaṃ",
  "tika-vin13t:2703_4": "kāraṇabhūtassa ājīvahetupaññattānaṃ abhūtārocanasañcarittaaññāpadesabhūtārocanapaṇītabhojanaviññatti",
  "tika-vin13t:2703_5": "bhikkhunibhojanaviññattisūpodanaviññattisikkhāpadānaṃ vītikkamassa ca kuhanalapananemittikatā",
  "tika-vin13t:2703_6": "nippesikatā lābhena lābhaṃ nijigīsanatāti evamādīnañca pāpadhammānaṃ vasena pavattaṃ",
  "tika-vin13t:2703_7": "micchājīvaviratisaṅkhātaṃ ājīvapārisuddhisīlañca. Tassā pana kassaci idha dassanaṃ",
  "tika-vin13t:2703_8": "yathā dassetumāraddhaṃ pātimokkhasaṃvarasaṅkhātāya adhisīlasikkhāya, caturārakkhavipassanāvasena",
  "tika-vin13t:2703_9": "āgatānaṃ adhicittaadhipaññāsaṅkhātānaṃ dvinnaṃ sikkhānañca upakārakadhammaparidīpanatthanti",
  "tika-vin13t:2703_10": "daṭṭhabbaṃ, evamīdisaṃ viññeyyaṃ, taṃ dasseti “dāru”ntiādinā. Tattha “dāru”ntiādīni",
  "tika-vin13t:2703_11": "“dade”ti etassa pattikammaṃ. Cuṇṇaṃ sirīsacuṇṇādinahāniyacuṇṇaṃ. Nhānamukhodakanti",
  "tika-vin13t:2703_12": "nhānañca mukhañca, tassa udakanti samāso. Ādi-saddena paṇṇādiṃ saṅgaṇhāti. Kulasaṅgahāti",
  "tika-vin13t:2703_13": "kulasaṅgahakaraṇena.",
  "tika-vin13t:2704_0": "210. Paribhaṭati paresaṃ dārake pariharatīti paribhaṭo, paribhaṭassa kammaṃ pāribhaṭako,",
  "tika-vin13t:2704_1": "sakatthe tameva pāribhaṭakatā. Alaṅkaraṇādinā kuladārakapariharaṇassetaṃ nāmaṃ. Muggassa",
  "tika-vin13t:2704_2": "sūpo muggasūpo, soyeva muggasuppo. Yathā muggasūpe paccamāne kocideva muggo na paccati,",
  "tika-vin13t:2704_3": "avasesā paccanti, evaṃ yassa puggalassa vacane kiñcideva saccaṃ hoti, sesaṃ alikaṃ,",
  "tika-vin13t:2704_4": "ayaṃ puggalo muggasūpasadisatāya upacārena “muggasuppo”ti vuccati, tassa bhāvo muggasuppatā.",
  "tika-vin13t:2704_5": "Saccālikena jīvitakappanassetaṃ adhivacanaṃ. Gharavatthuādisambandhinī vijjā vatthuvijjā.",
  "tika-vin13t:2704_6": "Pāribhaṭakatā cātiādinā dvando napuṃsakattābhāve pāri…pe… vijjā, tāya. Rasso pana",
  "tika-vin13t:2704_7": "gāthābandhavasena, tathā dīgho. Pahiṇānaṃ tasmiṃ tasmiṃ kamme tesaṃ tesaṃ niyuñjanaṃ",
  "tika-vin13t:2704_8": "paheṇaṃ. Ādarena dūtena kāretabbaṃ yaṃ kiñci kammaṃ dūtakammaṃ. Pisanaṃ pesanaṃ,",
  "tika-vin13t:2704_9": "jaṅghāya pādena pesanaṃ jaṅghapesanaṃ, tamassa atthīti jaṅghapesaniyaṃ. Tesaṃ tesaṃ",
  "tika-vin13t:2704_10": "gihīnaṃ gāmantaradesantarādīsu sāsanapaṭisāsanaharaṇassetamadhivacanaṃ.",
  "tika-vin13t:2705": "211. Lābhāsāya lañjadānaṃ anuppadānaṃ. Sambuddhappaṭikuṭṭhena buddhagarahitena aṅgavijjānakkhattavijjāsupinavijjābhūtavijjādinā aññena vā.",
  "tika-vin13t:2706_0": "212. Aññātakānaṃ appavāritānaṃ viññāpanaṃ viññatti, yācanavasena pavatto kāyavacīpayogo.",
  "tika-vin13t:2706_1": "Buddhappaṭikuṭṭhena micchājīvena paccayapariyesanā anesanā. Abhūtassa attani avijjamānassa",
  "tika-vin13t:2706_2": "uttarimanussadhammassa ullapanaṃ kathanaṃ abhūtullapanā. Kuhanādīhīti kuhanālapanādīhi.",
  "tika-vin13t:2706_3": "Tattha lābhasakkārasilokasannissitassa paccayappaṭisevanasāmantajappanairiyāpathasaṇṭhāpanavasena",
  "tika-vin13t:2706_4": "janavimhāpanā kuhanā. Vihāraṃ āgate manusse disvā “kimatthāya bhonto āgatā, kiṃ bhikkhū",
  "tika-vin13t:2706_5": "nimantetu”nti vā “mayi rājā pasanno, asuko ca asuko ca rājamahāmatto pasanno”ti vā",
  "tika-vin13t:2706_6": "ādinā nayena ālapanā lapanā. Khādanīyaṃ gahetvā gacchante disvā “kiṃ khādanīyaṃ labhitthā”tiādinā",
  "tika-vin13t:2706_7": "nayena nimittakaraṇādi nemittakatā. “Assaddho appasanno”tiādinā nayena garahaṇāni",
  "tika-vin13t:2706_8": "ca “etaṃ ettha kathethā”tiādinā nayena vācāya ukkhipanādi ca nippesikatā. Appena",
  "tika-vin13t:2706_9": "lābhena bahukaṃ vañcetvā gahetuṃ icchanaṃ lābhena lābhaṃ nijigīsanatā. Kuladūsādīti",
  "tika-vin13t:2706_10": "ettha ādi-saddena rūpiyappaṭiggahaṇarūpiyasaṃvohārā saṅgayhantīti.",
  "tika-vin13t:2707": "Micchājīvavivajjanāniddesavaṇṇanā niṭṭhitā.",
  "tika-vin13t:2708": "30. Vattaniddesavaṇṇanā",
  "tika-vin13t:2709_0": "213. Saupāhano…pe… cīvaraṃ sīse karitvā vā āgantuko ārāmaṃ na paviseti sambandho.",
  "tika-vin13t:2709_1": "Sachattoti sīse katachattena sachatto. Oguṇṭhitoti sasīsaṃ pārupito. “Parikkhittassa",
  "tika-vin13t:2709_2": "vihārassa parikkhepo, aparikkhittassa parikkhepārahaṭṭhāna”nti vuttaṃ upacārasīmāsamīpaṃ",
  "tika-vin13t:2709_3": "patvā upāhanāomuñcanādisabbaṃ katvā ārāmo pavisitabboti ayamettha byatirekaladdho attho.",
  "tika-vin13t:2710_0": "214. Pānīyena pāde na dhoveyyāti sambandho. Paṭikkamanaṃ patvā ekamante pattacīvaraṃ",
  "tika-vin13t:2710_1": "nikkhipitvā patirūpe nisajja pucchitvā pānīyaṃ pātabbaṃ, paribhojanīyena yathāvuttaṃ",
  "tika-vin13t:2710_2": "pādā dhovitabbāti adhippāyo. Vuḍḍhatare āvāsikepi ca abhivādeyyāti iminā vassaṃ pucchitvā",
  "tika-vin13t:2710_3": "navakena āvāsikena abhivādāpetabbanti dīpeti. Puccheyya sayanāsananti “katamaṃ senāsanaṃ",
  "tika-vin13t:2710_4": "pāpuṇāti, ajjhāvutthaṃ anajjhāvutthaṃ vā”ti senāsanaṃ puccheyya. Idañca pucchāya",
  "tika-vin13t:2710_5": "lakkhaṇavacanaṃ. Tasmā āvāsikavatte vuttamajjhāvutthādikañca pucchitabbaṃ. Sace “anajjhāvuttha”nti",
  "tika-vin13t:2710_6": "vadanti, kavāṭaṃ ākoṭetvā muhuttaṃ āgametvā ghaṭikaṃ ugghāṭetvā kavāṭaṃ paṇāmetvā",
  "tika-vin13t:2710_7": "bahi ṭhitena ulloketvā pavisitvā sabbaṃ senāsanavattaṃ kātabbaṃ. Āgantukavattaṃ.",
  "tika-vin13t:2711_0": "215-6. Gamiko pakkameyyāti sambandho. “Paṭisāmetvā”tiādīnimassa pubbakiriyāpadāni.",
  "tika-vin13t:2711_1": "Dārumattikabhaṇḍakanti ettha mañcapīṭhādidārubhaṇḍaṃ rajanabhājanādimattikābhaṇḍaṃ.",
  "tika-vin13t:2711_2": "Paṭisāmetvāti atthi ce anovassake saṇṭhapetvā. Thaketvānāti dvāravātapānehi pidhāya.",
  "tika-vin13t:2711_3": "Sādhukaṃ saṅgopetvānāti catūsu pāsāṇesu mañcaṃ paññapetvā mañce mañcassa, pīṭhe pīṭhassa",
  "tika-vin13t:2711_4": "āropanena senāsanassa uparūpari puñjakaraṇena sādhukaṃ saṅgopanaṃ katvā. Na cāti neva. Gamikavattaṃ.",
  "tika-vin13t:2712_0": "217-8. Āvāsikoti idaṃ “paññapeyyā”tiādīnaṃ kattupadaṃ. Navakammakaraṇādibhāranittharaṇatāya",
  "tika-vin13t:2712_1": "āvāso vihāro assa atthīti āvāsiko. Yassa pana kevalaṃ vihāre nivāsanamattaṃ atthi,",
  "tika-vin13t:2712_2": "so nevāsiko. Ubhopi te idha āvāsika-saddena saṅgahitā. Pādodappabhutinti ettha pabhuti-saddena",
  "tika-vin13t:2712_3": "pādapīṭhapādakathalikānaṃ gahaṇaṃ. Paccuggantvāna pattacīvaraṃ gaṇheyyāti yojanā.",
  "tika-vin13t:2712_4": "Paññape sayanāsananti “etaṃ tumhākaṃ senāsanaṃ pāpuṇātī”ti evaṃ sayanāsanaṃ paññapeyya,",
  "tika-vin13t:2712_5": "pakāseyyāti vuttaṃ hoti.",
  "tika-vin13t:2713_0": "219. Ajjhāvutthanti pubbe bhikkhūhi nivutthaṃ. Gocarāgocaraṃ vadeti “bhikkhācāragāmo",
  "tika-vin13t:2713_1": "dūro, āsanno”ti vā, “kālasseva piṇḍāya caritabbaṃ, divā vā”ti evaṃ gocarañca, “micchādiṭṭhikānaṃ",
  "tika-vin13t:2713_2": "vā gāmo, paricchinnabhikkho vā”tiādinā agocarañca vadeyyāti attho. Vaccapassāvaṭṭhānānītiādīnipi",
  "tika-vin13t:2713_3": "“vade”ti imasseva kammavacanāni. Sekhasammutinti yassa saddhassa kulassa saṅgho sekhasammutiṃ deti, taṃ kulañca.",
  "tika-vin13t:2714_0": "220. Pavesanikkhame kālanti “kesuci ṭhānesu vāḷamigā vā amanussā vā honti, imaṃ kālaṃ",
  "tika-vin13t:2714_1": "pavisitabbaṃ nikkhamitabbañcā”ti evaṃ pavesanikkhame ca kālaṃ. Etaṃ pana āsanapaññapanādikaṃ",
  "tika-vin13t:2714_2": "sabbaṃ vattaṃ vuḍḍhatare āgate cīvarakammādiṃ vā nātigilānassa bhesajjaṃ vā ṭhapetvāpi",
  "tika-vin13t:2714_3": "kātabbaṃ. Mahāgilānassa pana bhesajjameva kātabbaṃ. Cetiyaṅgaṇavattaṃ karontenāpi",
  "tika-vin13t:2714_4": "tassa vattaṃ kātuṃ ārabhitabbaṃ. Paṇḍito hi āgantuko “karohi tāva bhesajjaṃ, cetiyaṅgaṇaṃ",
  "tika-vin13t:2714_5": "sammajjāhī”ti ca vadeyya. Apica bījanena bījitabbo, pādāpissa dhovitabbā, telena",
  "tika-vin13t:2714_6": "makkhitabbā. Piṭṭhi ce āgilāyati, sambādhetabbā. Navakassa pana āgantukassa “idamāsanaṃ,",
  "tika-vin13t:2714_7": "ettha nisīdā”tiādinā ācikkhitabbanti dassento “nisinnoyevā”tiādimāha. Nisinnoyevāti",
  "tika-vin13t:2714_8": "iminā “ṭhitoyevā”tiādiṃ upalakkheti. Samuddiseti ādarena vadeyya. Āvāsikavattaṃ.",
  "tika-vin13t:2715_0": "“Vatta”nti pana sāmaññena niddiṭṭhattā na there bhikkhū atiallīyitvā nisīditabbaṃ,",
  "tika-vin13t:2715_1": "mahātherassa nisinnāsanato ekaṃ dve āsanāni ṭhapetvā “nisīdā”ti vutte nisīditabbaṃ,",
  "tika-vin13t:2715_2": "na navāpi bhikkhū āsanena paṭibāhitabbā, na saṅghāṭiṃ ottharitvā nisīditabbaṃ, saddaṃ",
  "tika-vin13t:2715_3": "akatvā udakakiccaṃ kātabbaṃ, yathā sūpassa okāso hoti, evamattāya odano gaṇhitabbo,",
  "tika-vin13t:2715_4": "therena bhikkhunā “ṭhapetvā appakaṃ odanādikaṃ sabbaṃ sabbesaṃ samakaṃ sampādehī”ti",
  "tika-vin13t:2715_5": "vattabbaṃ, na tāva therena bhuñjitabbaṃ, bhuttāvinā na tāva udakaṃ paṭiggahetabbaṃ,",
  "tika-vin13t:2715_6": "bhattaggato nivattantehi yathānurūpaṃ nikkhamitvā viraḷāya pāḷiyā gantabbanti evamādikañca",
  "tika-vin13t:2715_7": "tadanurūpaṃ sekhiyavattañca sampādetabbanti idaṃ bhattaggavattañca sādhukaṃ ataramānena",
  "tika-vin13t:2715_8": "gāmo pavisitabbo, “iminā pavisissāmi, iminā nikkhamissāmī”ti nivesanaṃ pavisantena",
  "tika-vin13t:2715_9": "sallakkhetabbaṃ, nātisahasā pavisitabbaṃ, nātisahasā nikkhamitabbaṃ, nātidūre naccāsanne",
  "tika-vin13t:2715_10": "ṭhātabbaṃ, nāticiraṃ ṭhātabbaṃ, nātilahukaṃ nivattitabbaṃ, dātukāmatākāraṃ ñatvā",
  "tika-vin13t:2715_11": "ṭhātabbaṃ, yo paṭhamaṃ gāmato paṭikkamati, tena āsanapaññapanādi sabbaṃ kātabbaṃ,",
  "tika-vin13t:2715_12": "yo pacchā, tena āsanuddharaṇādi sabbaṃ kātabbanti evamādikañca tadanurūpaṃ sekhiyavattañca",
  "tika-vin13t:2715_13": "sampādetabbanti idaṃ piṇḍacārikavattañca kātabbaṃ.",
  "tika-vin13t:2716_0": "Senāsanaṭṭhāne sabbaṃ vattañca sampādetvā tato nikkhamitvā sādhukaṃ nivāsetvā pārupitvā",
  "tika-vin13t:2716_1": "ca ataramānena gāmo pavisitabbotiādi sabbaṃ piṇḍacārikavattaṃ kātabbaṃ. Pānīyaparibhojanīyaaggiaraṇisahitakattaradaṇḍā",
  "tika-vin13t:2716_2": "upaṭṭhapetabbā, nakkhattapadāni sakalāni vā ekadesāni vā uggahetabbāni, disākusalena",
  "tika-vin13t:2716_3": "bhavitabbanti idaṃ āraññikavattañca uddiṭṭhaṃyeva hotīti avagantabbanti.",
  "tika-vin13t:2717": "Vattaniddesavaṇṇanā niṭṭhitā.",
  "tika-vin13t:2718": "31. Vikappanāniddesavaṇṇanā",
  "tika-vin13t:2719_0": "221. Sammukhā parammukhāti sassa mukhaṃ, parassa mukhanti viggaho, sammukhena parammukhenāti",
  "tika-vin13t:2719_1": "attho. Sammukhāvikappanā parammukhāvikappanāti bhedā duve vikappanā vuttāti yojanā.",
  "tika-vin13t:2719_2": "Bhedāti visesato. Atha vā sassa mukhaṃ mukhasambandhivacanaṃ assā vikappanāyāti samāso.",
  "tika-vin13t:2719_3": "Tathā parammukhā. Sammukhā ca parammukhā ca, tassā bhedo, tato. Sammukhāya sammukhavikappanāya.",
  "tika-vin13t:2719_4": "Byattassāti vikappanavidhānaṃ paccuddhāravidhānañca jānantassa.",
  "tika-vin13t:2720": "222. Tenāti yassa santike vikappeti, tena bhikkhunā. Paribhogādikanti paribhogaṃ vissajjanaṃ adhiṭṭhānañca.",
  "tika-vin13t:2721_0": "224-5. Aparā sammukhāvekāti ettha vā-saddo pakkhantare, atha vāti attho, api-saddattho",
  "tika-vin13t:2721_1": "vā vā-saddo, so aparā-saddato paraṃ daṭṭhabbo, aparāpi ekā sammukhāvikappanā atthīti",
  "tika-vin13t:2721_2": "attho. Kathanti āha “bhikkhussā”tiādi. “Pañcannaṃ sahadhammīna”nti vuttattā “tissassa",
  "tika-vin13t:2721_3": "bhikkhuno”tiādīsu tissāya bhikkhuniyā tissāya sikkhamānāya tissāya sāmaṇeriyā tissassa",
  "tika-vin13t:2721_4": "sāmaṇerassātipi viññātabbaṃ.",
  "tika-vin13t:2722": "226. Parammukhāvikappanāti parammukhena vikappanena, parammukhāvikappanāti vā gahetabbaṃ, parammukhāvikappanā kathanti attho.",
  "tika-vin13t:2723_0": "227. Mittoti daḷhamitto. Sandiṭṭhoti diṭṭhamattamitto. Ettha pana dvinnaṃ vikappanānaṃ",
  "tika-vin13t:2723_1": "kiṃ nānākaraṇanti? Sammukhāvikappanāya tāva sayaṃ vikappetvā parena paccuddharāpeti,",
  "tika-vin13t:2723_2": "teneva sā sammukhāvikappanā nāma jātā. Parammukhāvikappanāya pareneva vikappāpetvā",
  "tika-vin13t:2723_3": "pareneva paccuddharāpeti, teneva sā parammukhāvikappanā nāma jātāti idamettha nānākaraṇanti.",
  "tika-vin13t:2724": "228. Dūrasantikattekattanti ettha āsannadūrabhāvo adhiṭṭhāne vuttanayeneva veditabbo.",
  "tika-vin13t:2725_0": "229. Dasāhaṃ…pe… paccāsāya sati māsakaṃ nādhiṭṭhitavikappitaṃ nissaggiṃ nuppādayatīti",
  "tika-vin13t:2725_1": "sambandho. Dasa ahāni samāhaṭāni dasāhaṃ. Sabbattha accantasaṃyoge dutiyā. Tattha",
  "tika-vin13t:2725_2": "yaṃ divasaṃ cīvaraṃ uppannaṃ, tassa yo aruṇo, so uppannadivasanissito, tasmā cīvaruppādadivasena",
  "tika-vin13t:2725_3": "saddhiṃ ekādase aruṇuggamane nissaggiyaṃ hotīti āha “dasāha”nti. Māsamekaṃ vāti “anatthate",
  "tika-vin13t:2725_4": "kathine ekaṃ pacchimakattikamāsa”nti vuttattā kathinatthate pañca māseti labbhati.",
  "tika-vin13t:2725_5": "Kathinaṃ atthataṃ yasmiṃ vihāreti samāso. Pāripūratthanti pāripūri attho yassāti",
  "tika-vin13t:2725_6": "viggaho. Kiriyāvisesanaṃ, pāripūrippayojanaṃ katvāti attho. Ūnassāti yattakena kayiramānaṃ",
  "tika-vin13t:2725_7": "adhiṭṭhānaṃ cīvaraṃ pahoti, tattakatābhāvato ūnassa ekādasamāsasattamāsasaṅkhāte",
  "tika-vin13t:2725_8": "piṭṭhisamaye uppannassa mūlacīvarassa. Paccāsā satīti “saṅghādito yato kutoci lacchāmī”ti",
  "tika-vin13t:2725_9": "evaṃ satiyā paccāsāyāti attho. Ubhayampi ya-kāralopena niddiṭṭhaṃ. Satīti vā nipāto,",
  "tika-vin13t:2725_10": "liṅgavipallāsena vāha. Ettha pana byatirekavasena dasāhātikkamanādīsu nissaggiyaṃ",
  "tika-vin13t:2725_11": "pācittiyaṃ veditabbanti.",
  "tika-vin13t:2726": "Vikappanāniddesavaṇṇanā niṭṭhitā.",
  "tika-vin13t:2727": "32. Nissayaniddesavaṇṇanā",
  "tika-vin13t:2728_0": "230. Byattassāti “kāriya”nti kitakayoge kattari chaṭṭhī. Byatto ca nāma “pañcahi,",
  "tika-vin13t:2728_1": "bhikkhave, aṅgehi samannāgatena bhikkhunā anissitena vatthabbaṃ, āpattiṃ jānāti,",
  "tika-vin13t:2728_2": "anāpattiṃ jānāti, lahukaṃ āpattiṃ jānāti, garukaṃ āpattiṃ jānāti, ubhayāni kho panassa",
  "tika-vin13t:2728_3": "pātimokkhāni vitthārena svāgatāni honti suvibhattāni suppavattīni suvinicchitāni",
  "tika-vin13t:2728_4": "suttaso anubyañjanaso. Imehi kho, bhikkhave, pañcahi aṅgehi samannāgatena bhikkhunā",
  "tika-vin13t:2728_5": "anissitena vatthabba”nti evaṃ vuttabyatto ca bahussutabyatto ca veditabbo.",
  "tika-vin13t:2729_0": "Tattha suvibhattānīti suṭṭhu vibhattāni padapaccābhaṭṭhasaṅkaradosavirahitāni. Suppavattīnīti",
  "tika-vin13t:2729_1": "paguṇāni vācuggatāni. Suvinicchitāni suttasoti khandhakaparivārato āharitabbasuttavasena",
  "tika-vin13t:2729_2": "suṭṭhu vinicchitāni. Anubyañjanasoti akkharapadapāripūriyā suvinicchitāni akkhaṇḍāni",
  "tika-vin13t:2729_3": "aviparītakkharāni. Etena aṭṭhakathā dīpitā. Aṭṭhakathāto hi esa vinicchayo hotīti.",
  "tika-vin13t:2729_4": "Bahussutabyatto pana yena sabbantimena paricchedena dve mātikā paguṇā vācuggatā,",
  "tika-vin13t:2729_5": "pakkhadivasesu dhammasavanatthāya suttantato cattāro bhāṇavārā, sampattānaṃ parisānaṃ",
  "tika-vin13t:2729_6": "parikathanatthāya andhakavindamahārāhulovādaambaṭṭhasadiso eko kathāmaggo, saṅghabhattamaṅgalāmaṅgalesu",
  "tika-vin13t:2729_7": "anumodanatthāya tisso anumodanā, uposathappavāraṇādijānanatthaṃ kammākammavinicchayo,",
  "tika-vin13t:2729_8": "samaṇadhammakaraṇatthaṃ samādhivasena vipassanāvasena vā arahattamaggapariyosānamekaṃ",
  "tika-vin13t:2729_9": "kammaṭṭhānaṃ ettakaṃ uggahitaṃ, svāyaṃ vuccati. Natthi nissāya kāriyanti ācariyādiṃ",
  "tika-vin13t:2729_10": "nissāya vāsena kattabbaṃ natthi. “Nissayakāriya”nti vā pāṭho, nissayena kāriyanti",
  "tika-vin13t:2729_11": "samāso. Jīvassa yattako paricchedo yāvajīvaṃ.",
  "tika-vin13t:2730_0": "231. Tena nissāya vasantena evaṃ nissayo gahetabboti dassetuṃ “ekaṃsa”ntiādi vuttaṃ.",
  "tika-vin13t:2730_1": "Ekaṃsanti eko aṃso assa cīvarassāti viggaho. Kiriyāvisesanaṃ vā bhummatthe vā upayogavacanaṃ,",
  "tika-vin13t:2730_2": "ekasmiṃ aṃseti attho. Añjali karapuṭo. Yāvatatiyakaṃ vadeti upasampadāya saṭṭhivassena",
  "tika-vin13t:2730_3": "sattativassena vāpi byattassa navakassa santike yāvatatiyakaṃ vacanaṃ kareyya. Yāvatatiyo",
  "tika-vin13t:2730_4": "vāro assāti kiriyāvisesanasamāso. Āyasmatoti āyasmantaṃ. Vacchāmīti vasāmi. Upajjhaṃ",
  "tika-vin13t:2730_5": "gaṇhantenāpi “upajjhāyo me, bhante, hohī”ti gahetabbaṃ. Taṃ pana “ācariyo”ti ettha",
  "tika-vin13t:2730_6": "“upajjhāyo”ti vacanaṃ visesoti ettha vācābhedato na visuṃ vuttaṃ. Na kevalamettha",
  "tika-vin13t:2730_7": "nissayupajjhāyagahaṇe, gāmappavesanādīsupi evameva katvā “ahaṃ āvuso”ti vā “bhante”ti",
  "tika-vin13t:2730_8": "vā vatvā “gāmappavesanaṃ āpucchāmī”tiādinā vattabbaṃ.",
  "tika-vin13t:2731_0": "232. Nissayapaṭippassaddhiṃ dasseti “pakkante”tiādinā. Pakkanteti upajjhāye ācariye",
  "tika-vin13t:2731_1": "saddhivihārike antevāsike ca gāmādīsu yattha katthaci āpucchitvā vā anāpucchitvā",
  "tika-vin13t:2731_2": "vā gate. Tesu yena kenaci “asukaṃ nāma gāmaṃ gacchāmī”ti vutte tesuyeva yena kenaci",
  "tika-vin13t:2731_3": "“sādhū”ti sampaṭicchitepi taṃ taṃ niyamaṃ atikkamitvā pakkantepi anāpucchā pana upacārasīmātikkamena",
  "tika-vin13t:2731_4": "pakkantepi nissayo sammati paṭippassambhati. Pakkhasaṅkanteti titthiyapakkhasaṅkante",
  "tika-vin13t:2731_5": "cāpi vibbhante cāpi maraṇena ca taṅkhaṇaññeva paṭippassambhati. Āṇatti nāma “paṇāmemi",
  "tika-vin13t:2731_6": "ta”nti vā “mā idha pavisā”tiādikā nissayappaṇāmanā. Tāya paṇāmitena ācariyupajjhāyā",
  "tika-vin13t:2731_7": "khamāpetabbā. Akhamantesu daṇḍakammaṃ katvā tasmiṃ vihāre mahāthere gahetvāpi sāmantavihāre",
  "tika-vin13t:2731_8": "bhikkhū gahetvāpi khamāpetabbā. Na khamanti ce, ācariyupajjhāyānaṃ sabhāgānaṃ santike",
  "tika-vin13t:2731_9": "vasitabbaṃ. Yena kenaci kāraṇena na sakkā hoti tatra ācariyupajjhāyānaṃ sabhāgānaṃ",
  "tika-vin13t:2731_10": "santike vasituṃ, taṃyeva vihāraṃ āgantvā aññassa santike nissayaṃ gahetvā vasitabbaṃ.",
  "tika-vin13t:2731_11": "Tattha “pañcahi, bhikkhave, aṅgehi samannāgataṃ saddhivihārikaṃ appaṇāmento upajjhāyo",
  "tika-vin13t:2731_12": "sātisāro hoti, paṇāmento anatisāro hoti. Upajjhāyamhi nādhimattaṃ pemaṃ hoti, nādhimatto",
  "tika-vin13t:2731_13": "pasādo hoti, nādhimattā hirī hoti, nādhimatto gāravo hoti, nādhimattā bhāvanā hoti.",
  "tika-vin13t:2731_14": "Imehi kho, bhikkhave, pañcahaṅgehi…pe… hoti. Pañcahi, bhikkhave, aṅgehi samannāgataṃ",
  "tika-vin13t:2731_15": "antevāsikaṃ appaṇāmento ācariyo…pe… hotī”ti vuttattā pana asammāvattante antevāsikasaddhivihārike",
  "tika-vin13t:2731_16": "appaṇāmentā ācariyupajjhāyā dukkaṭaṃ āpajjantīti veditabbaṃ. Bhāvanāti mettābhāvanā.",
  "tika-vin13t:2731_17": "Upajjhāyasamodhānaṃ pana tassa dassanasavanavasena veditabbaṃ.",
  "tika-vin13t:2732": "233. Alajjinti –",
  "tika-vin13t:2733": "“Sañcicca āpattiṃ āpajjati;",
  "tika-vin13t:2734": "Āpattiṃ parigūhati;",
  "tika-vin13t:2735": "Agatigamanañca gacchati;",
  "tika-vin13t:2736": "Ediso vuccati alajjipuggalo”ti. –",
  "tika-vin13t:2737_0": "Evaṃ vuttalakkhaṇaṃ alajjiṃ. Nissayaṃ dentenāpi lajjinoyeva dātabbaṃ. “Na bhikkhave",
  "tika-vin13t:2737_1": "alajjīnaṃ nissayo dātabbo. Yo dadeyya, āpatti dukkaṭassā”ti hi vuttaṃ. Adiṭṭhapubbassa",
  "tika-vin13t:2737_2": "katipāhaṃ ācāraṃ upaparikkhitvā dātabbaṃ. Apubbanti ettha sambandhisaddattā pubba-saddena",
  "tika-vin13t:2737_3": "pubbavāso gahito, natthi pubbo assāti apubbaṃ, navanti vuttaṃ hoti. Cattāri pañca",
  "tika-vin13t:2737_4": "vā parimāṇametesanti viggaho. Ettha pana parimāṇa-saddasannidhānena saṅkhyeyyavācinopite",
  "tika-vin13t:2737_5": "saṅkhyāmattavācino hontīti catupañcasaṅkhyāparimāṇameva saṅkhyeyyamāha, tasmā viggahapadatthehi",
  "tika-vin13t:2737_6": "bhinno aññapadattho sambhavatīti samāso. Vā-saddassa yo vikappattho, tattha cāyaṃ",
  "tika-vin13t:2737_7": "samāso, cattāri vā pañca vā, catupañca ahāni, tesaṃ ahānaṃ samāhāro catupañcāhaṃ.",
  "tika-vin13t:2737_8": "Bhikkhusabhāgatanti samāno bhāgo lajjitāsaṅkhāto koṭṭhāso yesaṃ, bhikkhūhi sabhāgā,",
  "tika-vin13t:2737_9": "tesaṃ bhāvo bhikkhusabhāgatā, taṃ, pesalabhāvanti attho. “Thero lajjī”ti jānantena",
  "tika-vin13t:2737_10": "pana pakatiyā nissayadānaṭṭhānaṃ gatena ca tadaheva gahetabbo, ekadivasampi parihāro",
  "tika-vin13t:2737_11": "natthi. Sace “okāse alabhante paccūsasamaye gahessāmī”ti sayati, aruṇaṃ uggatampi",
  "tika-vin13t:2737_12": "na jānāti, anāpatti. Laddhaparihārenāpi vasituṃ vaṭṭatīti.",
  "tika-vin13t:2738_0": "234. “Labbhatī”ti kammani nipphannattā avuttakattāti “addhikassā”tiādīsu kattari",
  "tika-vin13t:2738_1": "sāmivacanaṃ, “addhikenā” tiādi vuttaṃ hoti. “Sallakkhentenā”ti pana sarūpeneva niddiṭṭhaṃ.",
  "tika-vin13t:2738_2": "Vasitunti vuttakammaṃ. Bhāve hi tuṃ-paccayo, vāsoti attho. Yācitassāti “gilānupaṭṭhākassa",
  "tika-vin13t:2738_3": "cā”ti ettha visesanaṃ. Sace pana “yācāhi ma”nti vuccamānopi gilāno mānena na yācati,",
  "tika-vin13t:2738_4": "gantabbaṃ. Araññe vā sallakkhentena phāsukanti yattha vasantassa paṭiladdhataruṇasamathavipassanāvisesabhāgitāvasena",
  "tika-vin13t:2738_5": "phāsu hoti, tasmiṃ araññe tādisaṃ phāsuvihāraṃ sallakkhentena āraññakena. Dāyake",
  "tika-vin13t:2738_6": "asanteti padacchedo. Tāvāti avadhimhi, addhikādīhi yāva nissayadāyako labbhati, tāva,",
  "tika-vin13t:2738_7": "āraññakena pana “paṭirūpe nissayadāyake sati nissāya vasissāmī”ti ābhogaṃ katvā yāva",
  "tika-vin13t:2738_8": "āsāḷhipuṇṇamā, tāvāti attho. “Sace pana āsāḷhimāse ācariyo nāgacchati, yattha nissayo",
  "tika-vin13t:2738_9": "labbhati, tattha gantabbaṃ. Antovasse pana nibaddhavāsaṃ vasitabbaṃ, nissayo ca gahetabbo”ti",
  "tika-vin13t:2738_10": "hi aṭṭhakathāyaṃ vuttaṃ.",
  "tika-vin13t:2739_0": "Amhākaṃ pana keci antevāsikattherā “na bhikkhave vassaṃ na upagantabbaṃ. Yo na upagaccheyya,",
  "tika-vin13t:2739_1": "āpatti dukkaṭassā’ti ca ‘na bhikkhave tadahu vassūpanāyikāya vassaṃ anupagantukāmena",
  "tika-vin13t:2739_2": "sañcicca āvāso atikkamitabbo. Yo atikkameyya, āpatti dukkaṭassā’ti pāḷivacanato kenaci",
  "tika-vin13t:2739_3": "kāraṇena nissayaṃ alabhamānenapi na sakkā antovasse vassaṃ anupagantuṃ. ‘Antovasse",
  "tika-vin13t:2739_4": "panā’tiādīsu pana ca-saddo anvācayattho, tasmā tenāpi vassaṃ upagantabbamevā”ti vadiṃsu.",
  "tika-vin13t:2740_0": "Mayaṃ panettha evamavocumha “bhagavatā anupagamane dukkaṭaṃ anantarāyikasseva vuttaṃ,",
  "tika-vin13t:2740_1": "teneva ‘kenaci antarāyena purimikaṃ anupagatena pacchimikā upagantabbā’ti aṭṭhakathāyaṃ",
  "tika-vin13t:2740_2": "vuttaṃ. Antarāyo ca nāma antarā vemajjhe etīti antarāyo, yo koci bādhakappaccayatāya",
  "tika-vin13t:2740_3": "adhippeto vuccati ‘na labhanti patirūpaṃ upaṭṭhākaṃ, eseva antarāyoti pakkamitabba’ntiādīsu",
  "tika-vin13t:2740_4": "viya, tasmā bādhakappaccayatā adhippetā. Nissayālābhopi antarāyotveva viññāyati.",
  "tika-vin13t:2740_5": "Sakkā hi vattuṃ ‘antarāyo vassūpagamo sannissayattā taruṇasamathavipassanālābhīnaṃ",
  "tika-vin13t:2740_6": "katokāso viyā’ti. Taruṇasamathavipassanālābhīnampi hi katokāsepi ‘sace pana āsāḷhimāse",
  "tika-vin13t:2740_7": "ācariyo nāgacchati, yattha nissayo labbhati, tattha gantabba’nti daḷhaṃ katvā aṭṭhakathāyaṃ",
  "tika-vin13t:2740_8": "vuttaṃ. Amhākaṃ garūhi ca sāratthadīpaniyaṃ ‘ācariyaṃ āgamentasseva ce vassūpanāyikadivaso",
  "tika-vin13t:2740_9": "hoti, hotu, gantabbaṃ tattha, yattha nissayadāyakaṃ labhatī’ti vassūpanāyikadivasepi",
  "tika-vin13t:2740_10": "nissayatthāya gamanameva vuttaṃ. Atha ca pana mahākāruṇikopi bhagavā ‘anujānāmi,",
  "tika-vin13t:2740_11": "bhikkhave, gilānupaṭṭhākena bhikkhunā nissayaṃ alabhamānena yāciyamānena anissitakena",
  "tika-vin13t:2740_12": "vatthu’nti gilānavisayepi nissayaṃ garukaṃ katvā paṭṭhapesi. Yaṃ pana anissayaṃ,",
  "tika-vin13t:2740_13": "taṃ anantarāyaṃ nissayamuttakassa vassūpagamanaṃ viya. Apica nāvāya gacchantassa",
  "tika-vin13t:2740_14": "pana vassāne āgatepi nissayaṃ alabhantassa anāpattīti nāvāya gacchatoyeva āveṇikā",
  "tika-vin13t:2740_15": "anāpattikatā vuttā. Tasmā nissayālābho bādhakappaccayo vassūpagamanassa, na vassūpagamanaṃ",
  "tika-vin13t:2740_16": "nissayassāti antarāyoyeva nissayālābho. Tatoyeva ṭīkāyaṃ ‘antovasse pana anissitena",
  "tika-vin13t:2740_17": "vatthuṃ na vaṭṭatī’ti vuttaṃ. Tasmāyeva ca ‘antovasse panā’tiādīsu nissayadāyake",
  "tika-vin13t:2740_18": "sati nibaddhavāsaṃ vasitabbañca nissayo gahetabbo ca hotīti gamanakiriyāya khīyamānatāvasena",
  "tika-vin13t:2740_19": "ca-saddo samuccayo gahetabbo”ti.",
  "tika-vin13t:2741": "Nissayaniddesavaṇṇanā niṭṭhitā.",
  "tika-vin13t:2742": "33. Kāyabandhananiddesavaṇṇanā",
  "tika-vin13t:2743_0": "235. Bandhīyati anenāti bandhanaṃ, kāyassa bandhanaṃ kāyabandhanaṃ, natthi kāyabandhanametassāti",
  "tika-vin13t:2743_1": "akāyabandhano. Dukkaṭanti sañcicca vā asañcicca vā paviseyya ce, dukkaṭaṃ. Asatiyā",
  "tika-vin13t:2743_2": "gato yattha sarati, tattheva bandheyyāti sambandho. Gatoti antogāmaṃ gato. Saritvā",
  "tika-vin13t:2743_3": "yāva na bandhati, na tāva piṇḍāya caritabbaṃ.",
  "tika-vin13t:2744_0": "236. “Paṭṭikā”tiādinā sabbasaṅgāhakaṃ kāyabandhanaṃ niddisati. Paṭṭikāti pakativītā",
  "tika-vin13t:2744_1": "vā macchakaṇṭakakhajjūripattavāyimā vā. Sūkarānaṃ antaṃ sūkarantaṃ. Idha pana taṃsadisaṃ",
  "tika-vin13t:2744_2": "vuccati. Caturassaṃ akatvā sajjitaṃ muddikakāyabandhanampi saṅgahetvā “ekā rajjū”ti",
  "tika-vin13t:2744_3": "vuttaṃ. Taṃ pana rajjukaṃ bandhantena ekaguṇameva katvā bandhituṃ vaṭṭati, majjhe",
  "tika-vin13t:2744_4": "bhinditvā diguṇaṃ katvā bandhituṃ na vaṭṭati. Diguṇaṃ pana akatvā satavārampi punappunaṃ",
  "tika-vin13t:2744_5": "āvijjhitvā bandhituṃ vaṭṭati, pāmaṅgasaṇṭhānaṃ pana ekampi na vaṭṭati. Bahurajjuke",
  "tika-vin13t:2744_6": "ekato katvā ekena nirantaraṃ veṭhetvā kataṃ “bahurajjuka”nti na vattabbaṃ, taṃ vaṭṭati.",
  "tika-vin13t:2744_7": "Tadanulomikāti tesaṃ paṭṭikāsūkarantānaṃ dvinnaṃ dve ime yathākkamamanulomikā.",
  "tika-vin13t:2745_0": "237-8. Paṭṭikā kīdisī vaṭṭatīti āha “macchā”tiādi. Paṭṭikā macchakaṇṭakakhajjūripattā",
  "tika-vin13t:2745_1": "vā maṭṭhā vā labbhāti sambandho. Kaṇṭaka-saddena patta-saddena ca tadākāro vuccati,",
  "tika-vin13t:2745_2": "upacārato hi macchānaṃ kaṇṭakākāro ca khajjūrīnaṃ pattākāro ca etissāti samāso. Maṭṭhāti",
  "tika-vin13t:2745_3": "pakativītā. Ṭīkāyaṃ pana “ete macchakaṇṭakādayo maṭṭhā vikārarahitā paṭṭikā ca tadantogadhāti",
  "tika-vin13t:2745_4": "adhippāyo”ti vuttaṃ. Kathaṃ tesamantogadhatā? Yato tāniyeva paṭṭikā nāmāti. Tathā",
  "tika-vin13t:2745_5": "ca vuttaṃ aṭṭhakathāyaṃ “pakativītā vā macchakaṇṭakavāyimā vā paṭṭikā vaṭṭatī”ti.",
  "tika-vin13t:2745_6": "Ettha pana macchakaṇṭakeyeva khajjūripattaṃ paviṭṭhaṃ. Catassopi dasā labbhāti sambandho.",
  "tika-vin13t:2745_7": "Catassoti ukkaṭṭhaparicchedena vuttaṃ, tasmā tato ūnāpi vaṭṭanti. Anteti kāyabandhanassa",
  "tika-vin13t:2745_8": "ubhayante diguṇasuttakaṃ labbhanti sambandho. Guṇo bandhanabhūtaṃ suttakaṃ guṇasuttakaṃ.",
  "tika-vin13t:2745_9": "“Guṇo paṭalarāsīsu, ānisaṃse ca bandhane”ti hi abhidhānappadīpikā. Dvinnaṃ guṇasuttakānaṃ",
  "tika-vin13t:2745_10": "samāhāro diguṇasuttakaṃ. Taṃ dasāmukhassa thirabhāvāya koṭṭetuṃ vaṭṭati, na sobhanatthaṃ.",
  "tika-vin13t:2745_11": "Tenāha “mālādi”ntiādi.",
  "tika-vin13t:2746_0": "Mālādiṃ kakkaṭacchādiṃ kuñjaracchādiñca dassetvā guṇasuttakakoṭṭitā paṭṭikā na kappatīti",
  "tika-vin13t:2746_1": "sambandho. “Mālādi”ntiādīsu ādi-saddena tādisaṃ yaṃ kiñci vikārarūpaṃ gayhati. Kakkaṭānaṃ",
  "tika-vin13t:2746_2": "viya acchīni, tāni ādīni yassāti samāso. Tathā kuñjaracchādinti.",
  "tika-vin13t:2747_0": "239. Ghaṭakanti ghaṭakākāravaṭṭalekhārūpaṃ. Makaramukhādinti ettha makaramukhaṃ nāma",
  "tika-vin13t:2747_1": "makaramukhasaṇṭhānaṃ. Bindu pana āgamavasena vutto. Ādi-saddena deḍḍubhasīsādivikārarūpaṃ",
  "tika-vin13t:2747_2": "yaṃ kiñci saṅgayhati. Dasāmukheti dasānaṃ mukhabhūte ante etāni na kappantīti sambandho.",
  "tika-vin13t:2747_3": "Vidhe ubhante ghaṭakā lekhā aññaṃ cittakañca na kappantīti sambandho. Ghaṭakāti ghaṭakato.",
  "tika-vin13t:2747_4": "Lekhāti lekhāya. Pañcamiyā lopo. Vidheti kāyabandhanassa pāsante dasāmūle tassa thirabhāvatthaṃ",
  "tika-vin13t:2747_5": "kattabbe dantavisāṇādimaye vidhe.",
  "tika-vin13t:2748_0": "240. Deḍḍubhakanti udakasappasīsasadisaṃ. Murajanti nānāvaṇṇehi suttehi murajavaṭṭisaṇṭhānaṃ",
  "tika-vin13t:2748_1": "veṭhetvā kataṃ. Ṭīkāyaṃ pana “murajanti bahurajjuke ekato saṅkaḍḍhitvā ekāya rajjuyā",
  "tika-vin13t:2748_2": "paliveṭhetvā katarajjū”ti vuttaṃ, taṃ “bahurajjuke ekato katvā”tiādinā heṭṭhā vuttaaṭṭhakathāvacanena",
  "tika-vin13t:2748_3": "virujjhati. Maddavīṇanti pāmaṅgasaṇṭhānaṃ. Kalābukanti bahurajjukaṃ. Tesaṃ “na kappatī”ti",
  "tika-vin13t:2748_4": "iminā sambandho. Dve majjhimāti majjhe bhavā murajamaddavīṇasaṅkhātā dve.",
  "tika-vin13t:2749": "241. Gaṇṭhiyo cāpīti cīvarassa gaṇṭhiyo cāpi. Tammayāti tehi veḷuādīhi nibbattā. Pasaṅgena panetaṃ vuttanti.",
  "tika-vin13t:2750": "Kāyabandhananiddesavaṇṇanā niṭṭhitā.",
  "tika-vin13t:2751": "Sumaṅgalappasādaniyā nāma ṭīkāya",
  "tika-vin13t:2752": "Paṭhamabhāṇavāravaṇṇanā niṭṭhitā.",
  "tika-vin13t:2753": "34. Pathavīniddesavaṇṇanā",
  "tika-vin13t:2754_0": "242. Jātājātāti duvidhāti jātā pathavī ajātā pathavīti pathavī duvidhāti attho. Iminā",
  "tika-vin13t:2754_1": "jātapathaviñca ajātapathaviñca dasseti. Tāsaṃ vibhāgaṃ dasseti “suddhā”tiādinā. Suddhamattikapaṃsukā",
  "tika-vin13t:2754_2": "ca adaḍḍhā ca bahumattikapaṃsukā ca cātumāsādhikovaṭṭhapaṃsumattikarāsi ca jātā pathavīti",
  "tika-vin13t:2754_3": "sambandho. Mattikā ca paṃsu cāti dvando. Suddhā appasakkharāditāya mattikā paṃsavo",
  "tika-vin13t:2754_4": "yassāti bāhirattho. Adaḍḍhāti uddhanapacanādivasena tathā tathā adaḍḍhā. Sā pana",
  "tika-vin13t:2754_5": "visuṃ natthi, suddhamattikādīsu aññatarāva veditabbā. Cattāro māsā, tehi sahito atireko",
  "tika-vin13t:2754_6": "kālo, tasmiṃ ovaṭṭhoti samāso. Ovaṭṭhoti yena kenaci udakena ovaṭṭho. Budhā pana",
  "tika-vin13t:2754_7": "“ākāsato vuṭṭhaudakeneva, na aññattha paharitvā patitabindunā”ti vadanti, “ovaṭṭho”ti",
  "tika-vin13t:2754_8": "sāmaññena vuttattā ca “pokkharaṇiyā ṭhitatanukaddamo vaṭṭati, bahalo tu na vaṭṭatī”ti",
  "tika-vin13t:2754_9": "vuttattā ca “vinayavinicchaye sampatte garuke ṭhātabba”nti vinayalakkhaṇato ca na",
  "tika-vin13t:2754_10": "taṃ yujjatīti amhākaṃ khanti. Paṃsumattikānaṃ rāsi paṃsumattikarāsi. Catu…pe… vaṭṭho",
  "tika-vin13t:2754_11": "paṃsumattikarāsi yassāti aññapadattho, kammadhārayo vā.",
  "tika-vin13t:2755_0": "243. Vālukā ca daḍḍhā ca yebhuyyasakkharādimahīpi ca cātumāsomavaṭṭhako vuttarāsi",
  "tika-vin13t:2755_1": "ca dutiyā bhūmīti sambandho sakkharā ca pāsāṇā ca marumbā ca kathalā ca vālukā cāti",
  "tika-vin13t:2755_2": "dvando. Suddhā sakkhara…pe… vālukā yassāti viggaho. Hatthamuṭṭhinā gahetabbappamāṇā",
  "tika-vin13t:2755_3": "sakkharā, tato upari pāsāṇā, kaṭasakkharā marumbā, kapālakhaṇḍāni kathalāti veditabbā.",
  "tika-vin13t:2755_4": "Dutiyāti ajātā. Vuttarāsīti vutto mattikapaṃsusirā.",
  "tika-vin13t:2756": "244. Kīdisī yebhuyumattikādīti āha “dve bhāgā”tiādi. Yassa bhūmiyāti yassā bhūmiyā. Sesesupīti yebhuyyapaṃsuyebhuyyasakkharayebhuyyapāsāṇādīsu.",
  "tika-vin13t:2757_0": "245. “Pācittī”tiādinā tattha vinicchayaṃ dasseti. Jāte jātasaññissa khaṇane pācittīti",
  "tika-vin13t:2757_1": "sambandho. Jāteti jāte bhūmibhāge, liṅgavipallāso vā, jātāyāti vuttaṃ hoti. Jāte",
  "tika-vin13t:2757_2": "dveḷhassa vimatissa dukkaṭanti sambandho. Jāte ajātasaññissa anāpatti. Tathā āṇāpane",
  "tika-vin13t:2757_3": "anāpattīti yojanā. Ajātasaññissāti ajātāti saññā ajātasaññā, sā assa atthīti ajātasaññī, tassa.",
  "tika-vin13t:2758": "246. Ekāyāṇattiyā ekāti sace sakiṃ āṇatto divasampi khaṇati, āṇāpakassa ekā eva āpattīti attho. Vācaso āpattīti sambandho. Vācasoti vicchāyaṃ so, vācāya vācāyāti attho.",
  "tika-vin13t:2759_0": "247. “Imaṃ ṭhānaṃ khaṇa vā”tiādinā yojetabbaṃ. “Ettha aggiṃ jālehi vā”ti yojanā.",
  "tika-vin13t:2759_1": "“Vattu”nti idaṃ “na vaṭṭatī”ti imassa kattupadavacananti attho. Atha vā “imaṃ ṭhānaṃ",
  "tika-vin13t:2759_2": "khaṇā”tiādippakāro vacanāya na vaṭṭatīti attho. Niyametvāti iminā “āvāṭaṃ khaṇa,",
  "tika-vin13t:2759_3": "kandaṃ khaṇā”tiādinā aniyametvā vattuṃ vaṭṭatīti dīpeti.",
  "tika-vin13t:2760_0": "248. “Imassa thambhassa āvāṭaṃ jāna vā, kappiyaṃ karohi vā”ti ca “mattikaṃ jāna vā,",
  "tika-vin13t:2760_1": "mattikaṃ āhara vā, mattikaṃ kappiyaṃ karohi vā”ti ca edisaṃ vacanaṃ vaṭṭatīti sambandho.",
  "tika-vin13t:2760_2": "Etaṃ viya dissatīti edisaṃ, kiṃ taṃ? “Mattikaṃ dehī”tiādikaṃ upameyyaṃ. “Mattikaṃ",
  "tika-vin13t:2760_3": "jānā”tiādikaṃ pana upamānaṃ, tesaṃ upamānopameyyānaṃ yā kappiyasaṅkhātā samānadhammatā,",
  "tika-vin13t:2760_4": "sā upamā. Tathā ca vuttaṃ amhehi subodhālaṅkāre “upamānopameyyānaṃ, sadhammattaṃ",
  "tika-vin13t:2760_5": "siyopamā”ti. Aññathā upamānabhūtaakkharāvaḷisadisīyeva, akkharāvaḷi upameyyaṃ siyā.",
  "tika-vin13t:2760_6": "Vākye viya-saddoyeva pana upamānaṃ jotetīti veditabbaṃ.",
  "tika-vin13t:2761_0": "249. Pathaviyā asambaddhaṃ sukkhakaddamaādikañca tanukaṃ ussiñcanīyakaddamañca kopetuṃ",
  "tika-vin13t:2761_1": "labbhanti sambandho. Kaddamaādikanti ettha ādi-saddena udakena gataṭṭhāne udakapappaṭako",
  "tika-vin13t:2761_2": "nāma hoti, yaṃ vātappahārena calati, taṃ saṅgaṇhāti. Ussiñcanīyakaddamanti ghaṭehi",
  "tika-vin13t:2761_3": "ussiñcituṃ sakkuṇeyyakaddamaṃ.",
  "tika-vin13t:2762_0": "250. “Cātumāsādhikovaṭṭhaṃ gaṇḍuppāda”ntiādinā sambandhitabbaṃ. Gaṇḍaṃ pathaviyā",
  "tika-vin13t:2762_1": "gaṇḍasadisaṃ mattikarāsiṃ uppādentīti gaṇḍuppādā. Idha pana tehi uṭṭhāpito gūtho",
  "tika-vin13t:2762_2": "“gaṇḍuppāda”nti niddiṭṭho. Potthakesu pana “gaṇḍuppādo”ti pāṭho dissati. Taṃ “na",
  "tika-vin13t:2762_3": "kopaye”ti ettha kammena bhavitabbanti na yujjati. Mūsikukkiranti mūsikānaṃ ukkiro",
  "tika-vin13t:2762_4": "khaṇitvā bahi kataṃ paṃsurāsi mūsikukkiroti. Leḍḍādinti ettha leḍḍunti kasitaṭṭhāne",
  "tika-vin13t:2762_5": "naṅgalacchinnamattikāpiṇḍaṃ. Ādi-saddena gāvīnaṃ khuracchinnaṃ kaddamaṃ saṅgaṇhāti.",
  "tika-vin13t:2763_0": "251-2. Udakasantike patite vāpiādīnaṃ kūle ca pāsāṇe lagge raje ca navasoṇḍiyā patite",
  "tika-vin13t:2763_1": "raje ca abbhokāsuṭṭhite vammike ca mattikākuṭṭe ca tathāti sambandho. Tathāti iminā",
  "tika-vin13t:2763_2": "kūlādike cātumāsādhikovaṭṭhaṃ vā sabbaṃ na kopayeti idaṃ atidisati. Iṭṭhakakuṭṭako",
  "tika-vin13t:2763_3": "vaṭṭatīti āha “yebhuyyā”tiādi. Yebhuyyena kathalā etthāti yebhuyyakathalā, bhūmi,",
  "tika-vin13t:2763_4": "tiṭṭhati etthāti ṭhānaṃ, yebhuyyakathalāya ṭhānaṃ, tasmiṃ. Iṭṭhakakuṭṭako yebhuyyakathalā",
  "tika-vin13t:2763_5": "viya hotīti adhippāyo. Kuṭṭakaṃ kopentassa anāpattīti adhippāyo. Iṭṭhakāya kato kuṭṭakoti samāso.",
  "tika-vin13t:2764_0": "253-5. Sañcāletvā bhūmiṃ vikopayaṃ thambhādiṃ gaṇhituṃ vāti sambandho. Tattha vikopayanti",
  "tika-vin13t:2764_1": "karaṇatthe paccattavacanaṃ, vikopayatāti attho. Aññathā kathamettha paṭhamāpasaṅgo.",
  "tika-vin13t:2764_2": "Paṭhamā hi “bhava”nti vutte siyā, na ca “gaṇhitu”ntiādīsu tuṃ-paccayehi vutto koci",
  "tika-vin13t:2764_3": "atthi, yadā bhāve tuṃ-paccayo, tadā na kiñci vuttaṃ hotīti, “na kappatī”ti padhānakiriyāyapi",
  "tika-vin13t:2764_4": "heṭṭhā vuttanayena kattā aññoyevāti evaṃ sabbattha. Tatiyatthe tu sati ito cito sañcāletvā",
  "tika-vin13t:2764_5": "bhūmiṃ vikopayatā thambhādiṃ gaṇhituṃ na kappatīti atīva yujjati. Dhārāyāti passāvadhārāya.",
  "tika-vin13t:2764_6": "Visamaṃ samaṃ kātuṃ sammuñjanīhi ghaṃsituṃ vāti yojanā. Visamanti visamaṭṭhānaṃ.",
  "tika-vin13t:2764_7": "“Padaṃ dassessāmī”ti bhūmiṃ bhindanto caṅkamituṃ vāti sambandho. Bhindantoti bhindatā.",
  "tika-vin13t:2764_8": "Kaṇḍurogī vā taṭādīsu aṅgapaccaṅgaṃ ghaṃsitunti yojanā. Kaṇḍurogīti kaṇḍuroginā.",
  "tika-vin13t:2764_9": "Ca-saddo avadhāraṇe.",
  "tika-vin13t:2765": "256-7. Suddhacittassāti pathavibhedādhippāyavirahena parisuddhacittassa.",
  "tika-vin13t:2766_0": "258. Aggissa anupādāne kapāle vā anupādānāya iṭṭhakāya vā aggiṃ pātetuṃ vā avase",
  "tika-vin13t:2766_1": "sati bhūmiyaṃ pātetuṃ vā labbhateti sambandho. Upādānaṃ indhanaṃ, na upādānaṃ anupādānaṃ,",
  "tika-vin13t:2766_2": "tasmiṃ. Vaso pabhuttaṃ. “Vaso pabhutte āyatte”ti hi nighaṇḍu. Na vaso avaso, tasmiṃ",
  "tika-vin13t:2766_3": "apabhutteti attho. Patitaṭṭhāneyeva upādānaṃ datvā aggiṃ kātuṃ vaṭṭati. Sukkhakhāṇukasukkharukkhādīsu",
  "tika-vin13t:2766_4": "ca aggiṃ dātuṃ na vaṭṭati. Sace pana “pathaviṃ appattameva nibbāpetvā gamissāmī”ti",
  "tika-vin13t:2766_5": "deti, vaṭṭati, pacchā nibbāpetuṃ na sakkoti, avisayattā anāpatti. “Bhūmiyaṃ pātehī”ti",
  "tika-vin13t:2766_6": "evampi vattuṃ na vaṭṭatīti.",
  "tika-vin13t:2767": "Pathavīniddesavaṇṇanā niṭṭhitā.",
  "tika-vin13t:2768": "35. Parikkhāraniddesavaṇṇanā",
  "tika-vin13t:2769_0": "259-60. Chatte anto bahi ca pañcavaṇṇehi suttehi sibbituñca paṇṇe girikūṭaaḍḍhacandādiṃ",
  "tika-vin13t:2769_1": "chindituñca na vaṭṭatīti sambandho. Chatteti tālapaṇṇe chatte. Girikūṭaṃ nāma makaradantakaṃ,",
  "tika-vin13t:2769_2": "ādi-saddena tādisaṃ aññaṃ vikārarūpaṃ saṅgahitaṃ. Ghaṭakanti gehatthambhesu viya",
  "tika-vin13t:2769_3": "kayiramānaṃ ghaṭakaṃ. Daṇḍeti chattadaṇḍe. Lekhāti tahiṃ tahiṃ dinnā lekhā. Sādisanti",
  "tika-vin13t:2769_4": "dīghena niddiṭṭhaṃ. Bundamhi mūle.",
  "tika-vin13t:2770_0": "261. Thiratthaṃ chatte ekavaṇṇena sibbituṃ vā pañjaraṃ vinandhituṃ vā vaṭṭatīti sambandho.",
  "tika-vin13t:2770_1": "Sibbitunti anto bahi ca sibbituṃ. Ekavaṇṇenāti nīlādinā ekavaṇṇena. Pañjaranti chattadaṇḍagāhakasalākapañjaraṃ.",
  "tika-vin13t:2770_2": "Thiratthanti iminā na vaṇṇamaṭṭhatthāyāti dasseti. Bandhituṃ daṇḍe lekhā vaṭṭatīti",
  "tika-vin13t:2770_3": "sambandho. Bandhitunti vātappahārena acalanatthaṃ chattamaṇḍalikaṃ rajjukehi gahetvā",
  "tika-vin13t:2770_4": "bandhanatthāya. Lekhāvāti valayamiva ukkiritvā katā lekhā eva. Vaṭṭatīti yadipi na",
  "tika-vin13t:2770_5": "bandhati, rajjukehi bandhituṃ yuttaṭṭhānattā vaṭṭati.",
  "tika-vin13t:2771_0": "262. Cīvare ante vāpi paṭṭamukhe vāpi veṇipi vā saṅkhalikāpi vā aññaṃ sūcivikāraṃ",
  "tika-vin13t:2771_1": "vā pāḷikaṇṇikaādikaṃ kappabinduvikārampi vā na ca kappatīti sambandho. Anteti cīvarapariyante,",
  "tika-vin13t:2771_2": "anuvāteti vuttaṃ hoti. Paṭṭamukheti paṭṭakoṭiyaṃ, dvinnaṃ paṭṭānaṃ saṅghaṭitaṭṭhānaṃ",
  "tika-vin13t:2771_3": "sandhāyetaṃ vuttaṃ. Veṇīti varakasīsākārena sibbanaṃ. Saṅkhalikāti biḷālabandhanākārena",
  "tika-vin13t:2771_4": "sibbanaṃ. Aññaṃ sūcivikāraṃ vāti cīvaramaṇḍanatthāya kayiramānaṃ aññaṃ yaṃ kiñci",
  "tika-vin13t:2771_5": "sūcikammavikāraṃ vā. Ṭīkāyaṃ pana “satapadisadisaṃ aññaṃ vā sūcivikāraṃ na kappatī”ti",
  "tika-vin13t:2771_6": "sāmaññena vuttaṃ. “Cīvaramaṇḍanatthāya nānāsuttakehi satapadisadisaṃ sibbantā āgantukapaṭṭaṃ",
  "tika-vin13t:2771_7": "ṭhapenti, aññampi yaṃ kiñci sūcikammavikāraṃ karonti, sabbaṃ na vaṭṭatī”ti aṭṭhakathāyaṃ",
  "tika-vin13t:2771_8": "vuttattā pana nānāvaṇṇehi vā hotu, ekavaṇṇena vā hotu, cīvaramaṇḍanatthāya saṃsibbantānaṃ",
  "tika-vin13t:2771_9": "sūcikammavikāraṃ sandhāya vuttanti cīvaresu phālitaṭṭhānassa thirabhāvatthaṃ satapadisadisampi",
  "tika-vin13t:2771_10": "sibbituṃ vaṭṭatīti amhākaṃ khanti. Pāḷi-saddena, kaṇṇika-saddena ca kappa-saddalopena",
  "tika-vin13t:2771_11": "vā upacārena vā pāḷikappādayova gahitā. Pāḷi ca kaṇṇikā ca pāḷikaṇṇikāyo, tā ādi",
  "tika-vin13t:2771_12": "yassa aññassa tādisassāti viggaho. Tattha nīlāvaḷiādisaṇṭhānāya bindupantiyā yathā",
  "tika-vin13t:2771_13": "sobhati, tathā kayiramāno pāḷikappo. Tatheva bindusamūhe katthaci dassetvā kayiramāno kaṇṇikakappo.",
  "tika-vin13t:2772_0": "263. Gaṇṭhipāsakapaṭṭāti gaṇṭhino ca pāsakassa ca patiṭṭhānaṭṭhāne ṭhapetabbā paṭṭā.",
  "tika-vin13t:2772_1": "Vaṭṭatīti ettha “gaṇṭhipāsakā”ti katvā “catukoṇāva vaṭṭantī”ti atthato vacanaṃ vipallāsetvā",
  "tika-vin13t:2772_2": "yojetabbaṃ. Agghiyanti cetiyasaṇṭhānena sibbanaṃ. Mūle ca agge ca ekasadisaṃ katvā",
  "tika-vin13t:2772_3": "muggarākārena sibbanaṃ muggaro. Vikāranti vikāro, liṅgavipallāsena vuttaṃ. Etthāti",
  "tika-vin13t:2772_4": "gaṇṭhipāsakapaṭṭesu.",
  "tika-vin13t:2773_0": "264. Koṇasuttāti napuṃsakaniddeso, gaṇṭhipāsakapaṭṭānaṃ koṇehi nīhaṭasuttakoṭiyo.",
  "tika-vin13t:2773_1": "Pīḷakāti tāniyeva nivattetvā pīḷakākārena katāni. Duviññeyyāvāti tesaṃ antesu ekavāraṃ",
  "tika-vin13t:2773_2": "gaṇṭhikaraṇena vā puna nivattetvā sibbanena vā duviññeyyā eva. Gandhaṃ telaṃ vāti",
  "tika-vin13t:2773_3": "gandhaṃ vā telaṃ vā. Kañcikapiṭṭhakhalikaādīnipi vaṭṭanti.",
  "tika-vin13t:2774_0": "265. Maṇināti masāragallādipāsāṇena. Na ca ghaṭṭeyyāti neva ghaṭṭeyya. Aññena vāti",
  "tika-vin13t:2774_1": "muggaramusalādinā. Aṃsabaddhakakāyabandhanāni pana tathā kātuṃ vaṭṭati. Doṇiyaṃ katvā",
  "tika-vin13t:2774_2": "na ca ghaṃseyyāti pakkarajanākiraṇadoṇiyaṃ ṭhapetvā bhūmiyaṃ jaṇṇukāni nihantvā ito",
  "tika-vin13t:2774_3": "cito ca āvijjhitvā neva ghaṃseyyāti attho.",
  "tika-vin13t:2775_0": "266-7. Kaṇṇakoṇakasuttānīti cīvararajanakāle lagganatthāya anuvāte catūsu koṇesu",
  "tika-vin13t:2775_1": "ca pāsakaṃ katvā bandhitāni suttāni, yāni “anujānāmi, bhikkhave, kaṇṇasuttaka”nti",
  "tika-vin13t:2775_2": "evaṃ anuññātāni. Kaṇṇasaṅkhātā koṇā kaṇṇakoṇakā, tesu suttāni. Gaṇṭhikapāsakapaṭṭesu",
  "tika-vin13t:2775_3": "pana kaṇṇakoṇakasuttānaṃ duviññeyyānameva kappiyatā heṭṭhā vuttāti cīvare ratteyeva",
  "tika-vin13t:2775_4": "tesaṃ chinditabbatā natthi, kaṇṇakoṇakasuttānaṃ chinditabbatāya vuttattā anuvātehi",
  "tika-vin13t:2775_5": "nikkhamitasuttānipi chinditabbānīti veditabbaṃ. Dhammakaraṇe chattavaṭṭiyaṃ lekhaṃ",
  "tika-vin13t:2775_6": "ṭhapetvā lekhā na vaṭṭatīti yojanā. Chattavaṭṭiyanti chattassa mukhavaṭṭiyaṃ. Lekhāti",
  "tika-vin13t:2775_7": "upari vā heṭṭhā vā kucchiyaṃ vā aññā lekhā. Kuñcikāya ca pipphale ca maṇikā ca pīḷakā",
  "tika-vin13t:2775_8": "ca na vaṭṭantīti sambandho. Maṇikāti ekā vaṭṭamaṇi. Pīḷakāti sāsapamattikā muttarājisadisā",
  "tika-vin13t:2775_9": "bahuvaṭṭalekhā. Daṇḍamhīti pipphaladaṇḍake.",
  "tika-vin13t:2776_0": "268-9. Araṇiyaṃ mālādi ca pattamaṇḍale bhittikammañca na vaṭṭatīti sambandhitabbaṃ.",
  "tika-vin13t:2776_1": "Araṇiyanti uttarāraṇi adharāraṇi araṇidhanukañca sāmaññena gahitaṃ. Pattamaṇḍaleti",
  "tika-vin13t:2776_2": "tipusīsādimaye pattamaṇḍale. Ettha pana makaradaṇḍakaṃ vaṭṭati. Heṭṭhāti kattarayaṭṭhiyā",
  "tika-vin13t:2776_3": "heṭṭhā. Uddhanti tassāyeva upari.",
  "tika-vin13t:2777_0": "270-3. Sammuñjanimhīti sammuñjaniyā liṅgavipallāso. Avāritanti itthirūpaṃ pana vāritaṃ.",
  "tika-vin13t:2777_1": "Sovaṇṇamayampīti suvaṇṇamayampi. Visāṇanāḷi nāma visāṇamayā nāḷi. Ettha pana avuttānipi",
  "tika-vin13t:2777_2": "yāni kānici ārakaṇḍakadantakaṭṭhachedanapānīyaghaṭapānīyauḷuṅkacuṇṇabhājanādīni vuttānaṃ",
  "tika-vin13t:2777_3": "anulomānīti veditabbāni. Yo panettha vinayaññū tādisaṃ parikkhāraṃ disvā chindeyya",
  "tika-vin13t:2777_4": "vā chindāpeyya vā, anupavajjo soti veditabbanti.",
  "tika-vin13t:2778": "Parikkhāraniddesavaṇṇanā niṭṭhitā.",
  "tika-vin13t:2779": "36. Bhesajjaniddesavaṇṇanā",
  "tika-vin13t:2780_0": "274-5. Janassa bhesajjaṃ kātuṃ dātuṃ vattuñca na labbhatīti sambandhiyaṃ. Labbhatīti",
  "tika-vin13t:2780_1": "ettha “bhikkhunā”ti kattā “bhesajja”nti vuttakammaṃ. Nanu ca kātunti bhāvasādhanattā",
  "tika-vin13t:2780_2": "tassa avuttakammenāpi bhavitabbaṃ bhāve vihitakitakappaccayānaṃ payoge kammakārakassāpi",
  "tika-vin13t:2780_3": "icchitabbattāti? Saccaṃ, tathāpi padhānabhūtakammasattiyā abhidhāne sati appadhānakitakakiriyābhisambandhena",
  "tika-vin13t:2780_4": "guṇībhūtā kammasatti abhihitā viya viññāyati. Tathā ca vuttaṃ amhehi yogavinicchaye",
  "tika-vin13t:2780_5": "“padhānānuyāyitāya janavohārāya padhānasatyābhidhāne guṇasatti abhihitā viya pakāsatī”ti.",
  "tika-vin13t:2780_6": "Janassāti āgatāgatajanassa. Sahadhammīnañca pitūnañca tadupaṭṭhākabhikkhunissitabhaṇḍūnañca",
  "tika-vin13t:2780_7": "veyyāvaccakarassa ca bhikkhācariyaviññattisakehi bhesajjakaraṇaṃ labbhanti sambandho.",
  "tika-vin13t:2780_8": "Tattha sahadhamminanti saha caritabbo dhammo sīlasaddhāpaññāsaṅkhāto sahadhammo,",
  "tika-vin13t:2780_9": "so etesamatthīti sahadhammino, bhikkhu bhikkhunī sikkhamānā sāmaṇero sāmaṇerīti pañca,",
  "tika-vin13t:2780_10": "tesaṃ. Pitā ca mātā ca pitaro ekasesanayena, ubhinnaṃ sāmaññaniddeso vā, tesaṃ. Bhikkhunissito",
  "tika-vin13t:2780_11": "nāma yo vihāre sabbakammāni karonto bhikkhuṃ nissāya vasati. Bhaṇḍu nāma yo pabbajjāpekkho",
  "tika-vin13t:2780_12": "yāva pattacīvaraṃ paṭiyādiyati, tāva vihāre vasati, so paṇḍupalāso. Veyyāvaccakarassāti",
  "tika-vin13t:2780_13": "attano upaṭṭhākassa. Etesu pana mātāpitaro sace rajjepi ṭhitā paccāsīsanti, akātuṃ",
  "tika-vin13t:2780_14": "na vaṭṭati. Mātaraṃ anāmasantena sabbaṃ parikammaṃ kātabbaṃ. Pitā pana sahatthena",
  "tika-vin13t:2780_15": "nahāpanasambāhanādīni katvā upaṭṭhātabbo.",
  "tika-vin13t:2781_0": "276. Pitā ca mātā ca bhātā ca bhaginī cāti dvando pitā…pe… bhaginiyo. Mahanto ca",
  "tika-vin13t:2781_1": "cūḷo ca, mahācūḷā ca te pitā…pe… bhaginiyo cāti kammadhārayo. Tā ādi yesanteti aññapadattho.",
  "tika-vin13t:2781_2": "Mahācūḷa-saddā pitādi-saddehi paccekaṃ yojetabbā “mahāpituno cūḷapituno”tiādinā.",
  "tika-vin13t:2781_3": "Ādi-saddena panettha pitucchā mātulo, tesaṃ dasannampi yāva sattamā kulaparivaṭṭā",
  "tika-vin13t:2781_4": "puttaparamparañca saṅgaṇhāti. Tesaṃ sake bhesajjakaraṇaṃ labbhanti yojanā. Tesaṃ",
  "tika-vin13t:2781_5": "mahāpitādīnaṃ santake sati tena bhesajjakaraṇaṃ labbhatīti attho. Nāti natthi ce.",
  "tika-vin13t:2781_6": "Attaniyeti bhikkhuno attano santake satīti attho. Dātabbaṃ tāvakālikanti tāvakālikaṃ",
  "tika-vin13t:2781_7": "katvā dātabbanti attho. Te pana sace paṭidenti, gahetabbaṃ, no ce denti, na codetabbā.",
  "tika-vin13t:2781_8": "Yāva tassa dānaṃ, tāva kālo assāti tāvakālikaṃ. Ṇiko samāsante.",
  "tika-vin13t:2782_0": "277. Bhesajjakaraṇādīti ādi-saddena anāmaṭṭhapiṇḍadānādīnaṃ gahaṇaṃ, hi-saddo hetumhi,",
  "tika-vin13t:2782_1": "hi yasmā etesu kuladūsanādayo na ruhanti, tasmā tesaṃ bhesajjakaraṇaṃ labbhaṃ, attaniye",
  "tika-vin13t:2782_2": "ca sati dātabbanti evamettha attho daṭṭhabbo. Na rūhatīti na rohati nappavattati",
  "tika-vin13t:2782_3": "na hoti, āpattiṃ na janetīti adhippāyo. Tesaṃ atthāya ñātisāmaṇerehi vā bhesajjaṃ",
  "tika-vin13t:2782_4": "āharāpetabbaṃ, attano atthāya vā āharāpetvā dātabbaṃ. Tehipi “upajjhāyādīnaṃ āharissāmā”ti",
  "tika-vin13t:2782_5": "vattasīsena āharitabbaṃ. Sace aññepi ye gilānā hutvā vihāraṃ pavisanti, tesaṃ sabbesampi",
  "tika-vin13t:2782_6": "apaccāsīsantena bhesajjaṃ kātabbaṃ. Saddhaṃ kulaṃ hoti bhikkhusaṅghassa mātāpituṭṭhānīyaṃ,",
  "tika-vin13t:2782_7": "tatra ce koci gilāno hoti, tassatthāya “bhante, itthannāmassa rogassa kiṃ bhesajjaṃ",
  "tika-vin13t:2782_8": "karontī”ti kappiyaṃ katvā pucchanti, idañcidañca gahetvā karontīti vaṭṭati, bhikkhūhi",
  "tika-vin13t:2782_9": "aññamaññaṃ vā kathā kātabbā.",
  "tika-vin13t:2783_0": "278. Channaṃ mātādīnañca dāmarikacorassa issariyassa anāmaṭṭho piṇḍapāto dātuṃ avāritoti",
  "tika-vin13t:2783_1": "yojetabbaṃ. Channanti mātādīnaṃ channaṃ majjhe. Mātādīnanti bhikkhunissitaṃ ṭhapetvā",
  "tika-vin13t:2783_2": "avasesānaṃ pañcannaṃ mātādīnaṃ. “Channa”nti pana yojanāya aṭṭhakathāya virujjhati.",
  "tika-vin13t:2783_3": "Tattha hi “mātāpitūna”ntiādinā bhikkhunissitaṃ ohāya satteva vuttā. Ācariyabuddhadattattherena ca tatheva vuttaṃ –",
  "tika-vin13t:2784": "“Anāmaṭṭhopi dātabbo, piṇḍapāto vijānatā;",
  "tika-vin13t:2785": "Dvinnaṃ mātāpitūnampi, tadupaṭṭhāyakassa ca.",
  "tika-vin13t:2786": "“Issarassāpi dātabbo, coradāmarikassa ca;",
  "tika-vin13t:2787": "Bhaṇḍukassattano ceva, veyyāvaccakarassapī”ti. (vinaya vi. 493-495);",
  "tika-vin13t:2788_0": "Dāmarikacorassāti rajjaṃ patthayamānassa pākaṭacorassa. Anāmaṭṭhoti apabbajitassa",
  "tika-vin13t:2788_1": "hatthato laddhā attanā aññena vā pabbajitena aggahitaaggo, ayaṃ anāmaṭṭhapiṇḍapāto.",
  "tika-vin13t:2788_2": "Paṭisanthāro “vihārappattaṃ āgantukaṃ vā daliddādiṃ vā disvā ‘pānīyaṃ pivā’ti dātabbaṃ,",
  "tika-vin13t:2788_3": "pādamakkhanatelaṃ dātabbaṃ, kāle āgatassa yāgubhattaṃ, vikāle āgatassa sace taṇḍulā",
  "tika-vin13t:2788_4": "atthi, taṇḍulā dātabbā, sayanaṭṭhānaṃ dātabbaṃ, corānaṃ pana saṅghikampidātabba”nti",
  "tika-vin13t:2788_5": "vutto. Avasesapaṭisanthāro pana apaccāsīsantena kātabbo. Tathā dhammapaṭisanthāropi",
  "tika-vin13t:2788_6": "yassa kassaci dātabbova.",
  "tika-vin13t:2789_0": "279. Tesanti aññātakādīnaṃ gihīnaṃ. Kayirāti “bhaṇathā”ti vutte kareyya. “Na karomā”ti",
  "tika-vin13t:2789_1": "vutte sace vippaṭisārino bhavissanti, kātabbaṃ. Nattanoti attano suttodakehi na kayirāti",
  "tika-vin13t:2789_2": "yojanīyaṃ. Evaṃ sāmaññena paritte paṭipajjanavidhiṃ dassetvā idāni āṭānāṭiyaparitte",
  "tika-vin13t:2789_3": "paṭipajjitabbavidhiṃ dassetuṃ “bhaṇitabba”ntiādimāha. Bhaṇāpenteti “bhaṇathā”ti ajjhesanapubbakaṃ",
  "tika-vin13t:2789_4": "payojente. Parittaṃ sāsanogadhanti paṭhamameva āṭānāṭiyasuttaṃ abhaṇitvā sāsanapariyāpannaṃ",
  "tika-vin13t:2789_5": "mettasuttaṃ dhajaggasuttaṃ ratanasuttanti imāni suttāni sattāhaṃ bhaṇitvā yathāparikammaṃ",
  "tika-vin13t:2789_6": "parittaṃ āṭānāṭiyaparittaṃ bhaṇitabbanti yojanā.",
  "tika-vin13t:2790": "280. “Āgantvā sīlaṃ detu, dhammaṃ parittañca bhāsatū”ti kenaci pesito gantvā sīlaṃ vā dātuṃ dhammaṃ parittaṃ vā vattuṃ labbhatīti sambandho.",
  "tika-vin13t:2791": "Bhesajjaniddesavaṇṇanā niṭṭhitā.",
  "tika-vin13t:2792": "37. Uggahaniddesavaṇṇanā",
  "tika-vin13t:2793_0": "281. Puggala-saddamatte payutte attanopi gahaṇasambhavo siyāti byabhicāratthaṃ añña-saddappayogo.",
  "tika-vin13t:2793_1": "Sati sambhave byabhicāre visesanaṃ sātthakaṃ hotīti. Dasabhedampi ratananti “muttā",
  "tika-vin13t:2793_2": "maṇi veḷuriyo saṅkho silā pavāḷaṃ rajataṃ jātarūpaṃ lohitaṅko masāragalla”nti evaṃ",
  "tika-vin13t:2793_3": "vuttaṃ dasabhedampi ratanaṃ. Uggaṇhantassāti gaṇhantassa sampaṭicchantassa.",
  "tika-vin13t:2794_0": "282-3. Tesu attatthaṃ uggaṇhantassa dvīsu nissaggīti sambandho. Tesūti tesu dasasu",
  "tika-vin13t:2794_1": "majjhe. Dvīsūti rajatajātarūpasaṅkhātesu dvīsu nissaggiyavatthūsu. Attatthanti iminā",
  "tika-vin13t:2794_2": "navakammādīnaṃ pañcannaṃ atthāya dukkaṭanti dīpeti. Sesesu dukkaṭanti avasesesu aṭṭhasu",
  "tika-vin13t:2794_3": "sabbesampi atthāya uggaṇhantassa dukkaṭanti attho. Gaṇañca saṅghañca puggalañca anāmasitvā",
  "tika-vin13t:2794_4": "“cetyassa navakammassa dammī”ti vutte ca na paṭikkhipeti sambandhanīyaṃ. Na paṭikkhipeti",
  "tika-vin13t:2794_5": "iminā saṅghādiṃ āmasitvā vutte paṭikkhipanaṃ dīpeti. Paṭikkhitte “kappiyakārakānaṃ",
  "tika-vin13t:2794_6": "vā hatthe bhavissati, mama purisānaṃ mayhameva vā hatthe bhavissati, kevalaṃ tumhe",
  "tika-vin13t:2794_7": "paccaye paribhuñjathā”ti vadati, vaṭṭati. Catupaccayatthāya ca dinnaṃ yena yena attho",
  "tika-vin13t:2794_8": "hoti, tadatthaṃ upanetabbaṃ. Tesaṃ cīvaratthāya dinnaṃ cīvareyeva upanetabbaṃ. Sace",
  "tika-vin13t:2794_9": "cīvarena tādiso attho natthi, piṇḍapātādīhi saṅgho kilamati, saṅghasuṭṭhutāya apaloketvā",
  "tika-vin13t:2794_10": "tadatthāyapi upanetabbaṃ. Esa nayo piṇḍapātagilānapaccayatthāya dinnepi. Senāsanatthāya",
  "tika-vin13t:2794_11": "dinnaṃ pana garubhaṇḍattā tattheva upanetabbaṃ, senāsanesu nassantesu jagganatthaṃ",
  "tika-vin13t:2794_12": "mūlacchejjaṃ akatvā avissajjetvā yāpanamattaṃ paribhuñjitabbaṃ.",
  "tika-vin13t:2795_0": "284. Khettādīnaṃ kesañci dukkaṭavatthūnaṃ sampaṭicchanūpāyaṃ dassetuṃ “khetta”ntiādi",
  "tika-vin13t:2795_1": "vuttaṃ. Tattha khettanti pubbaṇṇaviruhanaṭṭhānaṃ. Vatthunti aparaṇṇaucchuphalādīnaṃ",
  "tika-vin13t:2795_2": "viruhanaṭṭhānaṃ. Dāsapasvādikanti dāsapasupupphārāmaphalārāmādikaṃ. Paṭikkhipitvā",
  "tika-vin13t:2795_3": "kappiyena kamena ca gaṇheyyāti sambandho. Kappiyena kamena cāti ettha kama-saddo",
  "tika-vin13t:2795_4": "vohārappaṭipāṭivacano, tasmā paresaṃ attano ca kappiyavohārakkamenevāti attho.",
  "tika-vin13t:2796_0": "So ca khettavatthūsu tāva “cattāro paccaye paribhuñjathā”ti vā “kappiyakārakānaṃ",
  "tika-vin13t:2796_1": "hatthe bhavissatī”ti vā “saṅgho kappiyabhaṇḍaṃ bhuñjatū”ti vā “sīmaṃ demā”ti vā parehi",
  "tika-vin13t:2796_2": "vutto, “sādhu, upāsaka migapakkhino ettha nibbhayā sukhena jīvissantī”ti attanā vā",
  "tika-vin13t:2796_3": "taḷāke yathāvutteneva “udakaṃ paribhuñjissanti, bhaṇḍakaṃ dhovissanti, migapakkhino",
  "tika-vin13t:2796_4": "pivissantī”ti parehi vā “sādhu, upāsaka, saṅgho pānīyaṃ pivissatī”tiādinā attanā",
  "tika-vin13t:2796_5": "vā dāse “ārāmikaṃ dammi, veyyāvaccakaraṃ dammi, kappiyakārakaṃ dammī”ti vā pasūsu",
  "tika-vin13t:2796_6": "“pañcagorasaparibhogatthāya dammī”ti ārāme “vanaṃ dammī”ti evamādinā vutto veditabbo.",
  "tika-vin13t:2796_7": "Sace pana koci abyatto akappiyavohārena khettādiṃ paṭiggaṇhāti vā kāreti vā, taṃ",
  "tika-vin13t:2796_8": "bhikkhūhi na paribhuñjitabbaṃ, taṃ nissāya laddhaṃ kappiyabhaṇḍampi akappiyameva.",
  "tika-vin13t:2796_9": "Abyattena pana lajjībhikkhunā kārāpitesu kiñcāpi paṭiggahaṇaṃ kappiyaṃ, bhikkhussa",
  "tika-vin13t:2796_10": "payogapaccayā uppannena missattā visagatapiṇḍapāto viya, akappiyamaṃsabhojanaṃ viya",
  "tika-vin13t:2796_11": "ca dubbinibbhogaṃ hoti, sabbesaṃ akappiyameva.",
  "tika-vin13t:2797_0": "285-6. Nava…pe… kiriyā ca anave mattikuddhāraṇañca bandho ca āḷiyā thirakāro ca anave",
  "tika-vin13t:2797_1": "kedāre atirekabhāgaggahaṇañca nave ca aparicchinnabhāge sasse “ettake dethā”ti kahāpaṇuṭṭhāpanañcāti",
  "tika-vin13t:2797_2": "sabbesampi akappiyanti sambandho. Mātikā ca kedāro ca taḷāko cāti dvando mātika…pe…",
  "tika-vin13t:2797_3": "taḷākā. Tesaṃ kiriyāti samāso. Anaveti catupaccayavasena paṭiggahite purāṇataḷāke.",
  "tika-vin13t:2797_4": "Udakavasena paṭiggahite pana suddhacittānaṃ vaṭṭati. Bandhoti pāḷiyā bandho. Porāṇakedāre",
  "tika-vin13t:2797_5": "niyamitapakatibhāgattā āha “anave”ti. Aparicchinnabhāgeti “ettake bhūmibhāge ettako",
  "tika-vin13t:2797_6": "bhāgo dātabbo”ti evaṃ aparicchinnabhāge.",
  "tika-vin13t:2798_0": "287-9. “Kasa vappa” iccādiṃ avatvā ca “ettakāya bhūmiyā ettako bhāgo deyyo”ti bhūmiṃ",
  "tika-vin13t:2798_1": "vā patiṭṭhāpeti, tassevetamakappiyanti sambandho. Ca-saddo avadhāraṇe. Patiṭṭhāpetīti",
  "tika-vin13t:2798_2": "yo bhikkhu patiṭṭhāpeti. Tassevāti tassa patiṭṭhāpakabhikkhusseva. Etanti patiṭṭhāpitabhūmito",
  "tika-vin13t:2798_3": "laddhadhaññaṃ “ettake bhūmibhāge sassaṃ kataṃ, ettakaṃ gaṇhathā”ti evaṃ vadante pamāṇagaṇhanatthaṃ",
  "tika-vin13t:2798_4": "daṇḍarajjubhi minane vā khale ṭhatvā rakkhaṇe vā taṃ nīharāpane vā koṭṭhāgārādipaṭisāmane",
  "tika-vin13t:2798_5": "vā etaṃ tasseva akappiyanti sambandhanīyaṃ. Patiṭṭhāpeti cāti so bhikkhu patiṭṭhāpeti",
  "tika-vin13t:2798_6": "ca. Katanti amhehi kataṃ. Vadantevanti evaṃ kassake vadante. Pamāṇanti bhūmippamāṇaṃ.",
  "tika-vin13t:2798_7": "Nīharāpaneti khalato gehassa nīharāpane. Etanti mitaladdharakkhitādikaṃ. Tassevāti",
  "tika-vin13t:2798_8": "mānakarakkhakādino eva. Apubbassa anuppāditattā aññesaṃ kappatīti āha “tassevetamakappiya”nti.",
  "tika-vin13t:2799_0": "290. Paṭisāmanappasaṅgenāha “paṭisāmeyyā”tiādi. Pitusantakampi gihisantakaṃ yaṃ kiñcīti",
  "tika-vin13t:2799_1": "sambandho. Pitusantakanti pitā ca mātā ca pitaro, tesaṃ santakaṃ. Gihisantakanti",
  "tika-vin13t:2799_2": "iminā pañcannaṃ sahadhammikānaṃ santakaṃ yaṃ kiñci parikkhāraṃ paṭisāmetuṃ vaṭṭatīti",
  "tika-vin13t:2799_3": "dīpeti. Yaṃ kiñcīti kappiyaṃ akappiyaṃ vā antamaso mātukaṇṇapiḷandhanatālapaṇṇampi.",
  "tika-vin13t:2799_4": "Bhaṇḍāgārikasīsenāti sīsaṅgamiva padhānaṃ yaṃ kiñci “sīsa”nti idha upacāravasena",
  "tika-vin13t:2799_5": "vuccati, tathā bhaṇḍāgārikasaddopi bhāvappadhāno, bhaṇḍāgāriko bhaṇḍāgārikattaṃ sīsaṃ",
  "tika-vin13t:2799_6": "padhānanti visesanaparapade kammadhārayo, tena, bhaṇḍāgārikattassa padhānakaraṇenāti attho.",
  "tika-vin13t:2800": "291-2. Avassaṃ paṭisāmiyanti avassaṃ saṅgopetabbaṃ. Vuttepīti mātāpitūhi vuttepi.",
  "tika-vin13t:2801_0": "293-4. Vaḍḍhakiādayo vā rājavallabhā vā “sakaṃ parikkhāraṃ vā sayanabhaṇḍaṃ vā paṭisāmetvā",
  "tika-vin13t:2801_1": "dehī”ti yadi vadanti, chandatopi bhayāpi na kareyyāti yojanā. Parikkhāranti vāsipharasuādiupakaraṇabhaṇḍaṃ.",
  "tika-vin13t:2801_2": "Chandatopi bhayāpīti vaḍḍhakiādīsu chandena, rājavallabhesu bhayena.",
  "tika-vin13t:2802_0": "295-6. Paṭisāmituṃ vaṭṭatīti yojetabbaṃ. Saṅkantīti yādise padese “bhikkhūhi vā sāmaṇerehi",
  "tika-vin13t:2802_1": "vā gahitaṃ bhavissatī”ti saṅkaṃ uppādenti, tādise vihārāvasathassantoti yojanīyaṃ.",
  "tika-vin13t:2802_2": "Vihārāvasathassāti vihārassa ca āvasathassa ca. Ratananti dasavidhaṃ ratanaṃ. Ratnasammatanti",
  "tika-vin13t:2802_3": "vatthādikaṃ. Nikkhipeyyāti sāmike diṭṭhe niyametvā dātuṃ “ettakā kahāpaṇā”tiādinānurūpena",
  "tika-vin13t:2802_4": "mattikalañchanādinimittena vā saññāṇaṃ katvā nikkhipeyya. Gahetvānāti tādise asati",
  "tika-vin13t:2802_5": "attanāva gahetvā. Tādiseti ratane vā ratanasammate vā sati. Sāmikānāgamaṃ ñatvāti",
  "tika-vin13t:2802_6": "yadi attani āsaṅkanti, maggā okkamma nisīdiya pacchā sāmikānaṃ anāgamanaṃ viññāya.",
  "tika-vin13t:2802_7": "Patirūpanti ratanasammate paṃsukūlaggahaṇaṃ ratane nirussukkagamananti evarūpaṃ bhikkhūnaṃ anurūpanti.",
  "tika-vin13t:2803": "Uggahaniddesavaṇṇanā niṭṭhitā.",
  "tika-vin13t:2804": "38. Dūsananiddesavaṇṇanā",
  "tika-vin13t:2805": "297. Dadatoti sasantakaṃ parasantakañca dentassa. Kuladūsanadukkaṭanti attano duppaṭipattiyā kulānaṃ dūsanaṃ pasādavināsanaṃ kuladūsanaṃ, tena dukkaṭaṃ kuladūsanadukkaṭaṃ.",
  "tika-vin13t:2806_0": "298. Ettha saṅghikaṃ garubhaṇḍaṃ issarena dentassa thullaccayanti sambandho. Etthāti",
  "tika-vin13t:2806_1": "etesaṃ pupphādīnaṃ majjhe. Issarenāti taddhitalopena vuttaṃ, issariyena issaravatāyāti",
  "tika-vin13t:2806_2": "attho. Dentassāti kulasaṅgahatthāya issaravatāya dadato. Thullaccayanti kulasaṅgahatthāya",
  "tika-vin13t:2806_3": "dadato “kuladūsanadukkaṭa”nti sāmaññavihitadukkaṭena saddhiṃ “pañcimāni, bhikkhave,",
  "tika-vin13t:2806_4": "avissajjiyāni, na vissajjetabbāni saṅghena vā gaṇena vā puggalena vā, vissajjitānipi",
  "tika-vin13t:2806_5": "avissajjitāni honti. Yo vissajjeyya, āpatti thullaccayassā”ti evaṃ vuttathullaccayanti",
  "tika-vin13t:2806_6": "attho. Aññattha thullaccayameva. Senāsanatthāya niyamitepi eseva nayo. Saṅghassa",
  "tika-vin13t:2806_7": "santakaṃ theyyā dentassa dukkaṭādīnīti sambandhitabbaṃ. Dentassāti vuttanayameva.",
  "tika-vin13t:2806_8": "Dukkaṭādīnīti kulasaṅgahatthāya dadato kuladūsanadukkaṭena saddhiṃ māsake vā ūnamāsake",
  "tika-vin13t:2806_9": "vā dukkaṭaṃ, atirekamāsake vā ūnapañcamāsake vā thullaccayaṃ, pañcamāsake vā atirekapañcamāsake",
  "tika-vin13t:2806_10": "vā pārājikanti evaṃ dukkaṭādīni hontīti attho. Aññattha dukkaṭādīneva.",
  "tika-vin13t:2807_0": "299-300. Kulasaṅgahatthaṃ phalapupphūpagaṃ rukkhaṃ sabbathā ropetuñca ropāpetuñca",
  "tika-vin13t:2807_1": "jaggituñca na vaṭṭatīti sambandhanīyaṃ. Ca-saddo ocinituṃ ocināpetuṃ, ganthituṃ ganthāpetunti",
  "tika-vin13t:2807_2": "ca avuttāni ca samuccinoti. Phalapupphāni sampādanavasena upagacchatīti phalapupphūpagaṃ.",
  "tika-vin13t:2807_3": "Sabbathāti kappiyavohāraakappiyavohārapariyāyaobhāsanimittakammavasena sabbappakāreneva.",
  "tika-vin13t:2807_4": "Tattha kappiyavohāro nāma “imaṃ rukkhaṃ jāna, imaṃ āvāṭaṃ jāna, imaṃ mālāvacchaṃ",
  "tika-vin13t:2807_5": "jāna, ettha udakaṃ jānā”ti vacanaṃ, sukkhamātikāya ujukaraṇañca. Tabbipariyāyena",
  "tika-vin13t:2807_6": "akappiyavohāro nāma. Pariyāyo nāma “paṇḍitena mālāvacchādayo ropāpetabbā, na cirasseva",
  "tika-vin13t:2807_7": "upakārāya saṃvattantī”tiādivacanaṃ. Obhāso nāma kuddālakhaṇittādīni ca mālāvacche",
  "tika-vin13t:2807_8": "ca gahetvā ṭhānaṃ. Nimittakammaṃ nāma kuddālaudakabhājanādīnaṃ āharitvā samīpe ṭhapanaṃ.",
  "tika-vin13t:2807_9": "Jaggitunti vadanti udakasecanādīni katvā. Ganthanaganthāpanesu pana sabbāpi cha pupphavikatiyo",
  "tika-vin13t:2807_10": "veditabbā ganthimaṃ gopphimaṃ vedhimaṃ veṭhimaṃ pūrimaṃ vāyimanti. Nāmavaseneva panetesaṃ",
  "tika-vin13t:2807_11": "viseso veditabbo. Taṃ pana kulasaṅgahato aññatrāpi bhikkhussa kātumpi akappiyavacanena",
  "tika-vin13t:2807_12": "kārāpetumpi na vaṭṭati. “Evaṃ jāna, evaṃ kate sobheyya, yathā etāni pupphāni na vikiriyanti,",
  "tika-vin13t:2807_13": "tathā karohī”tiādinā pana kappiyavacanena kārāpetuṃ vinā kulasaṅgahaṃ vaṭṭati. Ropanādīnīti",
  "tika-vin13t:2807_14": "akappiyapathaviyaṃ ropāpanasiñcāpanādīni, aññattha ropanādīni.",
  "tika-vin13t:2808_0": "301-2. Idāni pupphadānādīsu aṭṭhasu kulasaṅgahavatthūsu avasesāni dve dassetuṃ “vuttāvā”tiādimāha.",
  "tika-vin13t:2808_1": "Vuttāva micchājīvavivajjanāyaṃ vuttā eva. Jaṅghapesane vinicchayo vuccatīti pāṭhaseso.",
  "tika-vin13t:2808_2": "Pitaro bhaṇḍuṃ sakaṃ veyyāvaccakaraṃ ṭhapetvā gihikammesu dūtasāsanaṃ haraṇe padavārena",
  "tika-vin13t:2808_3": "dukkaṭanti sambandho. Sahadhammikesu vattabbameva natthīti pitādayova vuttā. Gihikammasūti",
  "tika-vin13t:2808_4": "visayasattamī. Padavārenāti padakkamena, pade padeti adhippāyo. Paṭhamaṃ sāsanaṃ",
  "tika-vin13t:2808_5": "aggahetvāpi puna vadato dukkaṭanti yojetabbaṃ. Punāti pacchā. “Ayaṃ dāni so gāmo,",
  "tika-vin13t:2808_6": "handa naṃ sāsanaṃ ārocemī”ti maggā okkamantassa ca pade pade vadato ca dukkaṭanti",
  "tika-vin13t:2808_7": "adhippāyo. Tassa pana sāsanaṃ paṭikkhipitvā sayameva kāruññe ṭhitena gantvā attano",
  "tika-vin13t:2808_8": "patirūpaṃ sāsanaṃ ārocetuṃ, “mama vacanena bhagavato pāde vandathā”tiādikaṃ gihīnaṃ",
  "tika-vin13t:2808_9": "kappiyasāsanaṃ harituñca vaṭṭati.",
  "tika-vin13t:2809": "303. Abhūtārocanarūpiyasaṃvohāruggahādisāti abhūtārocanāya rūpiyasaṃvohāre ca uggahe uppannapaccaye ādisanti kathenti pakāsentīti abhūtā…pe… hādisā, taṃsadisāti vuttaṃ hoti.",
  "tika-vin13t:2810_0": "304. Pitūnaṃ harāpetvā haritvāpi pupphāni vatthupūjatthaṃ dātuṃ, sesañātīnaṃ pattānaṃ",
  "tika-vin13t:2810_1": "vatthupūjatthaṃ dātunti yojanīyaṃ. “Harāpetvā haritvā”ti vutte “pakkositvā pakkosāpetvā",
  "tika-vin13t:2810_2": "vā”ti vuttameva siyāti na vuttaṃ. Pattānanti pakkosakena pattāpi gahitā. Vatthupūjatthanti",
  "tika-vin13t:2810_3": "ratanattayapūjanatthaṃ. Upāsakānampi pana sampattānaṃ vatthupūjatthaṃ dātuṃ vaṭṭatiyeva.",
  "tika-vin13t:2810_4": "Liṅgādipūjatthanti sivaliṅgagiṇḍubimbādipūjanatthaṃ.",
  "tika-vin13t:2811_0": "305. Tathā phalanti iminā pupphe vuttaṃ sabbaṃ apadisati. Paribbayavihīnānanti paribbayaṃ",
  "tika-vin13t:2811_1": "pātheyyaṃ vihīnaṃ naṭṭhaṃ yesaṃ āgantukānanti samāso. Saparanti attano vissāsikā.",
  "tika-vin13t:2811_2": "Aṭṭhakathāyaṃ pana “attano santakaṃyevā”ti vacanaṃ thullaccayādivibhāgato mocetvā vuttaṃ.",
  "tika-vin13t:2812": "306. Sammatena deyyanti yojanā. Deyyanti catutthabhāgaṃ dātabbaṃ. Itarena tu apaloketvā dātabbanti sambandhitabbaṃ. Itarena tu asammatena pana.",
  "tika-vin13t:2813_0": "307. Paricchijjāti “ettakāni phalāni dātabbānī”ti evaṃ phalaparicchedena vā “imehi",
  "tika-vin13t:2813_1": "rukkhehi dātabbānī”ti evaṃ rukkhaparicchedena vā paricchinditvā. Tatoti paricchinnaphalato",
  "tika-vin13t:2813_2": "rukkhato vā. Yācamānassa gilānassetarassa vāti sambandhanīyaṃ. Rukkhāva dassiyāti",
  "tika-vin13t:2813_3": "“idha phalāni sundarāni, ito gaṇhathā”ti avatvā “ito gahetuṃ labbhatī”ti rukkhā vā dassetabbā.",
  "tika-vin13t:2814_0": "308. Idāni aṭṭhasu pupphādīnaṃ catunnaṃ vinicchayaṃ dassetvā yathāvuttaphalapupphavinicchayaṃ",
  "tika-vin13t:2814_1": "avasesesu catūsu apadisanto “sirīsā”tiādimāha. Sirīsacuṇṇakasavādicuṇṇeti kasāvaṃ",
  "tika-vin13t:2814_2": "yaṃ kiñci ādi yassa, tameva cuṇṇaṃ, sirīsacuṇṇañca kasāvādicuṇṇañcāti samāso. “Sirīsacuṇṇaṃ",
  "tika-vin13t:2814_3": "vā aññaṃ vā kasāva”nti hi aṭṭhakathāyaṃ vuttaṃ. “Kasāvādī”ti vattabbe rassena vuttaṃ.",
  "tika-vin13t:2814_4": "Sesesūti veḷuādīsu tīsu. Pāḷiyā avuttassāpi aṭṭhakathāyaṃ vuttattā āha “paṇṇampettha",
  "tika-vin13t:2814_5": "pavesaye”ti. Etthāti pupphādīsūti.",
  "tika-vin13t:2815": "Dūsananiddesavaṇṇanā niṭṭhitā.",
  "tika-vin13t:2816": "39. Vassūpanāyikaniddesavaṇṇanā",
  "tika-vin13t:2817_0": "309-310. Purimikā pacchimikā iti vassūpanāyikā duveti sambandho. Āsāḷhipuṇṇamāya",
  "tika-vin13t:2817_1": "anantare pāṭipadadivase upagantabbā pacchimikāya pure bhavāti purimā, sā eva purimikā.",
  "tika-vin13t:2817_2": "Tato pacchā bhavā aparāya puṇṇamāya anantare pāṭipadadivase upagantabbā pacchimikā.",
  "tika-vin13t:2817_3": "Upanayanaṃ pāpuṇanaṃ upagamanaṃ upanāyikā, vassanti vuṭṭhi, idha pana vassakālaṃ",
  "tika-vin13t:2817_4": "“vassa”nti upacārena gahetvā tattha vāso upacāreneva “vassa”nti vuccati, vassassa",
  "tika-vin13t:2817_5": "vassāvāsassa upanāyikā vacībhedavasena vā ālayakaraṇavasena vā upagamanaṃ vassūpanāyikā.",
  "tika-vin13t:2817_6": "Tattha ālayapariggāho ca vacībhedo cāti purimikā vassūpanāyikā duve, ālayapariggāho",
  "tika-vin13t:2817_7": "ca vacībhedo cāti pacchimikā vassūpanāyikā duvebhi sambandhitabbaṃ. Tatthāti tāsu",
  "tika-vin13t:2817_8": "dvīsu. Tadubhayaṃ dassetuṃ “ediso”tiādi vuttaṃ. So ālayapariggāho ca vacībhedo ca",
  "tika-vin13t:2817_9": "“imasmiṃ vihāre imaṃ temāsaṃ vassaṃ upemi, idha vassaṃ upemī”ti ediso, etādisoti",
  "tika-vin13t:2817_10": "attho. Ettha ca kamuppattianādarā vacībhedo paṭhamaṃ vutto. Ubhayathā vassaṃ upagantuṃ",
  "tika-vin13t:2817_11": "vaṭṭati. Teneva aṭṭhakathāyaṃ “sacepi ‘idha vassaṃ vasissāmī’ti ālayo atthi, asatiyā",
  "tika-vin13t:2817_12": "pana vassaṃ na upeti, gahitasenāsanaṃ suggahitaṃ, chinnavasso na hoti, pavāretuṃ",
  "tika-vin13t:2817_13": "labhatiyeva, vināpi hi vacībhedaṃ ālayakaraṇamattenapi vassaṃ upagatameva hotī”ti",
  "tika-vin13t:2817_14": "vuttaṃ. Nāvāsatthavajesu pana pariyesitvā senāsanaṃ alabhantena ālayakaraṇamatteneva",
  "tika-vin13t:2817_15": "upagantabbaṃ. Upagacchantena ca vihāraṃ paṭijaggitvā pānīyaṃ paribhojanīyaṃ upaṭṭhāpetvā",
  "tika-vin13t:2817_16": "sabbaṃ cetiyavandanādisāmīcikammaṃ niṭṭhāpetvā upagantabbaṃ. Ālayapariggahe ālayaṃ",
  "tika-vin13t:2817_17": "dassetuṃ “cittuppādettha ālayo”ti āha. Etthāti dvīsu.",
  "tika-vin13t:2818": "311. Tadahūti tasmiṃ vassūpanāyikadivase. Jānanti “ajja vassūpanāyikā”ti jānanto, anupagacchatotimassa visesanaṃ.",
  "tika-vin13t:2819_0": "312. Dutiyanti pacchimikaṃ. Anupagatoti kenaci antarāyena purimikaṃ anupagato. Temāsanti",
  "tika-vin13t:2819_1": "purimaṃ vā temāsaṃ pacchimaṃ vā temāsaṃ. Vassaṃ upagantvā pana aruṇaṃ anuṭṭhāpetvāpi",
  "tika-vin13t:2819_2": "tadaheva sattāhakaraṇīyena pakkamantassāpi antosattāhe nivattentassāpi anāpatti.",
  "tika-vin13t:2820_0": "313-5. Mātāpitūnaṃ pañcannaṃ sahadhammikānañca atthāya gilānatadupaṭṭhākabhattaṃ",
  "tika-vin13t:2820_1": "osadhañca esissaṃ vā pucchissāmi vā upaṭṭhissaṃ vā gantvā ahaṃ nābhirataṃ vūpakāsessaṃ",
  "tika-vin13t:2820_2": "vā kukkuccaṃ vinodanañca diṭṭhiṃ vivecanañca garukādikaṃ vuṭṭhānaṃ vāpi ussukkaṃ",
  "tika-vin13t:2820_3": "vāpi karissaṃ vāpi kāressaṃ vāpīti evamādinā sattāhakiccena pahitepi vā apahitepi",
  "tika-vin13t:2820_4": "vā gantuṃ labbhanti yojanā.",
  "tika-vin13t:2821_0": "Ettha pana labbhamānakavasena yojetvā vakkhamānanayena attho veditabbo. Mātādisutiyā",
  "tika-vin13t:2821_1": "teyeva gilāna-saddena gayhanti, tesaṃ upaṭṭhākā tadupaṭṭhākā, gilānā ca tadupaṭṭhākā",
  "tika-vin13t:2821_2": "ca, tesaṃ bhattanti samāso. Osadhanti tesaṃyeva gilānānaṃ bhesajjaṃ. Esissanti pariyesissāmi.",
  "tika-vin13t:2821_3": "Pucchissāmīti teyeva sattajane gilāne pucchissaṃ. Upaṭṭhissanti teyeva gilāne upaṭṭhahissāmi.",
  "tika-vin13t:2821_4": "Abhiramatīti abhirato, visabhāgarūpādidassanena sāsane na abhirato nābhirato. Abhiramaṇaṃ",
  "tika-vin13t:2821_5": "vā abhirataṃ, natthi abhiratamassāti nābhirato, taṃ. Sahadhammikesu yo nābhirato,",
  "tika-vin13t:2821_6": "taṃ vūpakāsessaṃ vikkhepaharaṇatthaṃ aññattha nayissāmi. Kukkuccanti pañcannaṃyeva",
  "tika-vin13t:2821_7": "uppannaṃ vinayakukkuccaṃ. Kitakayoge vikappena dutiyā. Diṭṭhinti tesaṃyeva micchādiṭṭhiyā.",
  "tika-vin13t:2821_8": "Garukamādikanti garukaṃ ādi yassāti viggaho. Ādi-saddena sāmaṇerānaṃ vassapucchanaṃ,",
  "tika-vin13t:2821_9": "sikkhāsamādayitukāmatā, tajjanīyādikammakaraṇaṃ saṅgahitaṃ. Vuṭṭhānanti bhikkhuno",
  "tika-vin13t:2821_10": "garukāpattiyā parivāsamānattadānādīhi vuṭṭhānaṃ. Ussukkanti vassapucchanādiussukkaṃ.",
  "tika-vin13t:2821_11": "Evamādināti ettha ādi-saddena diṭṭhigatādīnaṃ dhammakathākaraṇādiṃ saṅgaṇhāti. Gantuṃ",
  "tika-vin13t:2821_12": "labbhanti ettha gacchantena antoupacārasīmāyaṃ ṭhiteneva “antosattāhe āgacchissāmī”ti",
  "tika-vin13t:2821_13": "ābhogaṃ katvā gantabbaṃ. Sace ābhogaṃ akatvā upacārasīmaṃ atikkamati, chinnavasso",
  "tika-vin13t:2821_14": "hotīti vadanti. Sattāhakiccenāti sattāhassa labbhamānakaṃ vuttaṃ vakkhamānañca saṅghakammādi",
  "tika-vin13t:2821_15": "kiccaṃ sattāhakiccaṃ. Sattamaaruṇamattasseva vihāre uṭṭhāpanīyattā sattāhassa sākallena gahaṇaṃ.",
  "tika-vin13t:2822_0": "316. Saṅghakamme vajeti saṅghassa kicce uposathāgārādīsu senāsanesu vā cetiyachattavedikādīsu",
  "tika-vin13t:2822_1": "vā antamaso puggalikasenāsanesu vāpi kattabbanimitte vajeyyāti attho. Dhammasavanatthaṃ",
  "tika-vin13t:2822_2": "nimantito vāpi vaje, garūhi pesito vāpi vaje, garūnaṃ passituṃ vāpi vajeti yojetabbaṃ.",
  "tika-vin13t:2822_3": "Nimantitoti ettha sace paṭhamaṃyeva katikā katā hoti, “asukadivasaṃ nāma sannipatitabba”nti",
  "tika-vin13t:2822_4": "nimantitoyeva nāma hoti. Garūhīti ācariyupajjhāyehi. Pahitoti bhaṇḍadhovanādiatthāya",
  "tika-vin13t:2822_5": "pesito. Passitunti agilānepi.",
  "tika-vin13t:2823_0": "317. Bhaṇḍa…pe… dassane na vajeti yojanīyaṃ. Etthāpi nimittatthe sattamī. Bhaṇḍaṃ",
  "tika-vin13t:2823_1": "nāma cīvaraṃ. Ñātī mātāpitūhi aññe. Upaṭṭhākā upāsakā. “Ajjeva āgamissa”nti adūrago",
  "tika-vin13t:2823_2": "na pāpuṇeyya, labbhanti sambandho. Labbhanti imassa apāpuṇanaṃ vuttakammaṃ. Ajjevāgamissanti",
  "tika-vin13t:2823_3": "sāmantavihāraṃ gantvā puna āgacchantassa antarāmagge sace aruṇuggamanaṃ hoti, vassacchedopi",
  "tika-vin13t:2823_4": "na hoti, ratticchedadukkaṭañca natthīti vadanti.",
  "tika-vin13t:2824": "318. Sesañātīhīti mātāpitūhi avasesañātīhi. Niddisitvāvāti dānadhammasavanādīni. “Pahite pesite”ti cettha “labbha”nti anuvattanīyaṃ.",
  "tika-vin13t:2825_0": "319. Attano antarāye satīti corasarīsapavāḷajīvitabrahmacariyantarāye, antamaso bhesajjālābhapatirūpaupaṭṭhākālābhepi.",
  "tika-vin13t:2825_1": "“Vassacchedakāraṇampi sattāhakaraṇīyaṃ siyā”ti keci porāṇā vadanti, taṃ yuttaṃ viya",
  "tika-vin13t:2825_2": "dissati, sabbathā vassacchedena bahi vāsāya anuññātakāraṇaṃ sattāhamattaṃ bahi vītināmetvā",
  "tika-vin13t:2825_3": "antovihāreyeva vāsena vassacchedākāraṇaṃ kathaṃ nāma na siyāti. Chinnavasso no pavārayeti sambandho.",
  "tika-vin13t:2826_0": "320. “Asenāsanikenā”ti imināva viññāyamānatthattepi “ajjhokāse cā”ti vacanaṃ “ahaṃ",
  "tika-vin13t:2826_1": "abbhokāsiko, kiṃ me senāsanenā”ti vāsānivattanatthaṃ vuttaṃ. Rukkhassa susireti suddhe",
  "tika-vin13t:2826_2": "rukkhasusire. Mahantassa pana susirassa anto padaracchadanakuṭikaṃ katvā pavisanadvāraṃ",
  "tika-vin13t:2826_3": "yojetvā upagantuṃ vaṭṭati. “Viṭapepi aṭṭakaṃ bandhitvā”tiādi vuttanayameva. Tathā",
  "tika-vin13t:2826_4": "chattacāṭīsupi tadanurūpena veditabbaṃ. Chavakuṭi nāma ṭaṅkitamañcādibhedā kuṭi.",
  "tika-vin13t:2826_5": "Tattha ṭaṅkitamañco nāma dīghe mañcapāde majjhe vijjhitvā aṭaniyo pavesetvā kato,",
  "tika-vin13t:2826_6": "catunnaṃ pāsāṇānaṃ upari pāsāṇaṃ attharitvā katampi ṭaṅkitamañco.",
  "tika-vin13t:2827_0": "321. Asenāsanikenāti yassa tiṇapaṇṇaiṭṭhakasilāsudhāsaṅkhātānaṃ pañcannaṃ chadanānaṃ",
  "tika-vin13t:2827_1": "aññatarena channaṃ yojitadvārabandhanaṃ senāsanaṃ natthi, tena. Idaṃ pana vacībhedaṃ",
  "tika-vin13t:2827_2": "katvā adhiṭṭhānaṃ sandhāya vuttanti vadanti, tadayuttaṃ, tathā ca sati nāvādīsu viya",
  "tika-vin13t:2827_3": "visuṃ vidhānena bhavitabbanti. Nāvāsatthavajūpagoti iminā asenāsanikena nāvādīsu",
  "tika-vin13t:2827_4": "vassaṃ upagantuṃ vaṭṭatīti dīpeti. Tattha ca kuṭikaṃ pariyesitvā labhantena tattha",
  "tika-vin13t:2827_5": "pavisitvā vihārābhāvato “vihāre”ti avatvā “idha vassaṃ upemī”ti tikkhattuṃ vattabbaṃ,",
  "tika-vin13t:2827_6": "alabhantena ālayo kātabbo. Pavāretuñcāti ca-saddena vassacchedanimittāya āpattiyā",
  "tika-vin13t:2827_7": "abhāvaṃ sampiṇḍeti. “Vaje satthe nāvāyanti tīsu ṭhānesu natthi vassacchede āpatti,",
  "tika-vin13t:2827_8": "pavāretuñca labbhatī”ti aṭṭhakathāyaṃ vuttaṃ. Vassacchedeti ca “anujānāmi, bhikkhave,",
  "tika-vin13t:2827_9": "yena vajo tena gantu”nti vuttattā, satthassa nāvāya ca gamanasabhāveneva ṭhitattā",
  "tika-vin13t:2827_10": "ca vassūpagataṭṭhāne avasitvā aññattha gamanamattaṃ sandhāya vuttanti veditabbaṃ.",
  "tika-vin13t:2828": "Vassūpanāyikaniddesavaṇṇanā niṭṭhitā.",
  "tika-vin13t:2829": "40. Avebhaṅgiyaniddesavaṇṇanā",
  "tika-vin13t:2830_0": "322-5. Ārāmā…pe… mattikabhaṇḍānīti ete pañca avibhājiyāti sambandhitabbaṃ. Pañcāti",
  "tika-vin13t:2830_1": "“ārāmārāmavatthūni eka”ntiādinā rāsivasena pañca, sarūpavasena panetāni paṇṇaṃ tiṇe",
  "tika-vin13t:2830_2": "pakkhipitvā pañcavīsatividhāni honti. Tathā cāha –",
  "tika-vin13t:2831": "“Dvisaṅgahāni dve honti, tatiyaṃ catusaṅgahaṃ;",
  "tika-vin13t:2832": "Catutthaṃ navakoṭṭhāsaṃ, pañcamaṃ aṭṭhabhedanaṃ.",
  "tika-vin13t:2833": "“Iti pañcahi rāsīhi, pañcanimmalalocano;",
  "tika-vin13t:2834": "Pañcavīsavidhaṃ nātho, garubhaṇḍaṃ pakāsayī”ti. ;",
  "tika-vin13t:2835_0": "Tattha ārāmo nāma pupphārāmo vā phalārāmo vā. Ārāmavatthu nāma tesaṃyeva patiṭṭhānokāso,",
  "tika-vin13t:2835_1": "vinaṭṭhesu vā tesu porāṇakabhūmibhāgo. Vihāro nāma pāsādādi yaṃ kiñci senāsanaṃ.",
  "tika-vin13t:2835_2": "Lohakumbhī nāma kāḷalohena vā tambalohena vā katakumbhī. Kaṭāhādīsupi eseva nayo.",
  "tika-vin13t:2835_3": "Ettha bhāṇakanti arañjaro vuccati. Vārakoti ghaṭo. Rāsiṃ apekkhitvā eteti pulliṅganiddeso.",
  "tika-vin13t:2835_4": "Avibhājiyāti mūlacchejjavasena avebhaṅgiyā. Parivattanavasena pana paribhuñjantassa",
  "tika-vin13t:2835_5": "vissajjentassa ca anāpatti. Avissajjiyāni cāti ca-saddena avebhaṅgiyāni cāti avuttaṃ sampiṇḍeti.",
  "tika-vin13t:2836_0": "326-8. Ekantagarubhaṇḍattā ādito tayo rāsī ṭhapetvā catuttharāsito paṭṭhāya garubhaṇḍāgarubhaṇḍe",
  "tika-vin13t:2836_1": "vibhajituṃ “vallī”tiādi āraddhaṃ. Aḍḍhabāhumattāpi valli ca aṭṭhaṅgulāyato veḷu ca",
  "tika-vin13t:2836_2": "muṭṭhimattampi tiṇādi ca ekampi paṇṇañca pākatā vā pañcavaṇṇā vā tālapakkappamāṇāpi",
  "tika-vin13t:2836_3": "mattikā ca tālapakkappamāṇāpi sudhā ca tālapakkappamāṇāpi kaṅguṭṭhaādikā ca dinnā",
  "tika-vin13t:2836_4": "vā tatthajātakā vā saṅghikā rakkhitā abhājiyā, rajjuyottādi ca dinnā saṅghikā abhājiyāti",
  "tika-vin13t:2836_5": "yojanā. Veḷu pariṇāhato paṇṇasūcidaṇḍamatto gahetabbo. Tiṇaṃ muñjaṃ pabbajañca ādisaddasaṅgahitaṃ",
  "tika-vin13t:2836_6": "ṭhapetvā avasesaṃ yaṃ kiñci tiṇaṃ. Paṇṇo aṭṭhaṅgulappamāṇo rittapotthako garubhaṇḍameva.",
  "tika-vin13t:2836_7": "Pākatāti pakatiyā jātā. Pañcavaṇṇāti rattasetādipañcavaṇṇā. Sudhākaṅguṭṭhādayo mattikaggahaṇena",
  "tika-vin13t:2836_8": "gahitā. Kaṅguṭṭhaādikāti ādi-saddena sajjurasajātihiṅgulakādīnaṃ gahaṇaṃ. Dinnāti",
  "tika-vin13t:2836_9": "saṅghassa dinnā. Tatthajātāti saṅghikabhūmiyaṃ jātā. Rajjuyottādīti suttamakacivākanāḷikerahīracammamayā",
  "tika-vin13t:2836_10": "rajju ca yottādi ca. Ādi-saddena makacivākādike vaṭṭetvā katā ekavaṭṭā gahitā. Byatirekavasena",
  "tika-vin13t:2836_11": "panettha catuttharāsimhi itare bhājiyāti veditabbā. Saṅghike kamme, cetiyassa vā",
  "tika-vin13t:2836_12": "kamme niṭṭhite bhājiyāti yojanīyaṃ.",
  "tika-vin13t:2837_0": "329. Lohabhaṇḍesu bhikkhusāruppaṃ pattādi vā tathā vippakatākataṃ lohabhaṇḍaṃ tathā",
  "tika-vin13t:2837_1": "pādagaṇhakaṃ vārakaṃ bhājiyanti yojanā. Pattādīti ayopatto ayathālakaṃ tambalohathālakaṃ",
  "tika-vin13t:2837_2": "añjanisalākā kaṇṇamalaharaṇī sūci paṇṇasūci khuddako pipphalako khuddakaṃ ārakaṇḍakaṃ",
  "tika-vin13t:2837_3": "kuñcikā tāḷādi. Vippakatanti apariniṭṭhitaṃ. Akatanti sabbaso akataṃ. Pādagaṇhakanti",
  "tika-vin13t:2837_4": "sīhaḷadīpe pādagaṇhanakaṃ. Pādo nāma catutthaṃso, magadhanāḷiyā pañcanāḷimattā. Magadhanāḷi",
  "tika-vin13t:2837_5": "ca nāmesā ūnapañcapasatā veditabbā. Tathā ghaṭako telabhājanañca. Yāya vāsiyā ṭhapetvā",
  "tika-vin13t:2837_6": "dantakaṭṭhacchedanaṃ vā ucchutacchanaṃ vā aññaṃ mahākammaṃ kātuṃ na sakkā, ayaṃ bhājiyā.",
  "tika-vin13t:2837_7": "Sammuñjanidaṇḍakhaṇanakaṃ pana adaṇḍakaṃ phalamattameva, yaṃ sakkā sipāṭikāya pakkhipitvā",
  "tika-vin13t:2837_8": "pariharituṃ, ayaṃ bhājanīyā. Tipukoṭṭakaupakaraṇesu tipucchedanakasatthakaṃ suvaṇṇakārūpakaraṇesu",
  "tika-vin13t:2837_9": "suvaṇṇacchedanakasatthakaṃ cammakāraupakaraṇesu cammachindanakaṃ khuddakasatthaṃ",
  "tika-vin13t:2837_10": "nahāpitatuṇṇakāraupakaraṇesu ṭhapetvā mahākattariṃ mahāsaṇḍāsañca mahāpipphalakañca",
  "tika-vin13t:2837_11": "sabbāni bhājanīyabhaṇḍāni. Tathā kuñcikā. Vuttavipallāsena pana lohabhaṇḍe abhājiyāti veditabbā.",
  "tika-vin13t:2838_0": "330. “Veḷumhī”tiādinā dārubhaṇḍāni dasseti. Dārubhaṇḍena pana saṅgahetvā sabbāpi",
  "tika-vin13t:2838_1": "dāruveḷucammupāhanādivikati veditabbā. Chattadaṇḍo ca salākā cāti dvando. Upāhanāya",
  "tika-vin13t:2838_2": "daṇḍako upāhanadaṇḍako.",
  "tika-vin13t:2839_0": "331. Anuññātavāsidaṇḍoti anuññātavāsiyā daṇḍo. Araṇañjanisiṅgādīti ādi-saddena añjanisalākā",
  "tika-vin13t:2839_1": "chattaṃ muṭṭhipaṇṇaṃ upāhanā dhammakaraṇo pādagaṇhanakato anatirittaṃ āmalakatumbaṃ",
  "tika-vin13t:2839_2": "āmalakaghaṭo lābukatumbaṃ lābukaghaṭo visāṇatumbanti idaṃ saṅgaṇhāti.",
  "tika-vin13t:2840_0": "332. Yathāvuttato aññaṃ dārubhaṇḍesu garubhaṇḍaṃ. Mattikāmayo pādaghaṭako bhājiyoti",
  "tika-vin13t:2840_1": "yojanā. Pādaghaṭakoti pādassa pahonako ghaṭako. Iminā mattikābhaṇḍaṃ upalakkheti,",
  "tika-vin13t:2840_2": "tasmā patto thālakaṃ kuṇḍikāti imāni bhājanīyāni, vuttāvasesā abhājiyā.",
  "tika-vin13t:2841_0": "333-4. Garunā garubhaṇḍañca thāvarañca parivatteyya, thāvarena ca thāvarampi parivatteyyāti",
  "tika-vin13t:2841_1": "yojetabbaṃ. Garunā mañcapīṭhādinā. Thāvaranti ārāmādi paṭhamarāsidvayaṃ. Tathā katvā",
  "tika-vin13t:2841_2": "ca bhuñjitunti evañca parivattetvā tato ābhataṃ kappiyabhaṇḍaṃ paribhuñjeyyāti attho,",
  "tika-vin13t:2841_3": "vidhimhi ayaṃ tuṃpaccayo. Phātikammena vallādiṃ gaṇheti sambandhanīyaṃ. Phātikammaṃ",
  "tika-vin13t:2841_4": "nāma samakaṃ vā atirekaṃ vā tadagghanakaṃ vā vaḍḍhikammaṃ. Sesanti paṭhamarāsittikanti.",
  "tika-vin13t:2842": "Avebhaṅgiyaniddesavaṇṇanā niṭṭhitā.",
  "tika-vin13t:2843": "41. Pakiṇṇakaniddesavaṇṇanā",
  "tika-vin13t:2844_0": "335. Sadvārabandhane sodukkhalakapāsake ṭhāne divā sayantena parivattakaṃ dvāraṃ",
  "tika-vin13t:2844_1": "bandheyyāti sambandho. Dvārañca dvārabandhanañca dvārabandhanāni majjhepadalopavasena,",
  "tika-vin13t:2844_2": "bandhana-saddeneva vā dvārabāhā vuccanti, saha dvārabandhanehīti sadvārabandhanaṃ,",
  "tika-vin13t:2844_3": "ṭhānaṃ. Heṭṭhā udukkhalakañca upari pāsako ca, saha udukkhalapāsakehīti samāso. Tādise",
  "tika-vin13t:2844_4": "ṭhāne pākārādiparikkhepena bhavitabbanti parikkhitteti viññāyati. So ca uccato sahaseyyappahonake",
  "tika-vin13t:2844_5": "vuttanayoti vadanti. Sayantenāti pāde bhūmito mocetvā nipajjantena. Parivattakanti",
  "tika-vin13t:2844_6": "saṃvaraṇavivaraṇavasena ito cito ca parivattanayoggaṃ. Dvāranti antamaso dussasāṇidvārampi.",
  "tika-vin13t:2844_7": "Bandheyyāti sabbantimena vidhinā yāvatā sīsaṃ na pavisati, tāvatāpi bandheyya, saṃvareyyāti vuttaṃ hoti.",
  "tika-vin13t:2845_0": "336. Ābhogo cāpīti “esa jaggissatī”ti ābhogo cāpi. Ca-saddena “dvāraṃ jaggāhī”ti",
  "tika-vin13t:2845_1": "vacanampi samuccinoti. Savase taṃ ākāraṃ vināti sassa attano vase āyatte ṭhāne, yattha",
  "tika-vin13t:2845_2": "pana bahūnaṃ sañcaraṇattā dvāraṃ saṃvutampi saṃvutaṭṭhāne na tiṭṭhati, dvāraṃ alabhantā",
  "tika-vin13t:2845_3": "pākāraṃ abhiruhitvāpi vicaranti, tādise pariveṇe saṃvaraṇakiccaṃ natthi. Atha vā",
  "tika-vin13t:2845_4": "sassa vaso āyatto, na yakkhādīnaṃ tehi gahitakattassa, bandhitvā nipajjāpitattassa",
  "tika-vin13t:2845_5": "ca abhāvenāti savaso. Tasmiṃ sati pubbe vuttadvāraṃ saṃvaraṇaābhogakaraṇavacanasaṅkhātaṃ ākāranti attho.",
  "tika-vin13t:2846_0": "337. Ratanānīti muttādīni dasavidhāni. Tattha pana jātiphalikaṃ upādāya sabbopi maṇi",
  "tika-vin13t:2846_1": "veḷuriyopi lohitaṅko masāragallo ca dhotāpi adhotaviddhāpi anāmāsā, kācamaṇi ca pānīyasaṅkho",
  "tika-vin13t:2846_2": "dhoto adhotopi āmāsā, silā dhotaviddhā suvaṇṇena saddhiṃ pacitā muggavaṇṇā ca anāmāsā.",
  "tika-vin13t:2846_3": "Cetiyagharagopakānaṃ suvaṇṇacetiye kacavarameva harituṃ vaṭṭati. Ārakūṭalohampi jātarūpagatikameva.",
  "tika-vin13t:2846_4": "Itthirūpānīti antamaso piṭṭhamayaitthirūpānipi. Dhaññanti antamaso tatthajātakampi",
  "tika-vin13t:2846_5": "magge pasāritampi sattavidhaṃ dhaññaṃ. Kīḷāvasena aparaṇṇāni tālaphalādīnipi anāmāsāni,",
  "tika-vin13t:2846_6": "pasāritampi na maddantena gantabbaṃ, asati magge maggaṃ adhiṭṭhāya gantabbaṃ. Itthipasādhananti",
  "tika-vin13t:2846_7": "antamaso piḷandhanatthāya ṭhapitaṃ nivāsanatālapaṇṇamuddikampi.",
  "tika-vin13t:2847_0": "338. Sitthatelodatelehīti madhusitthakaniyyāsādīsu yena kenaci telamissakasilesena",
  "tika-vin13t:2847_1": "ca udakamissakatelena ca. Phaṇahatthaphaṇehīti phaṇamiva phaṇaṃ, aṅgulīhi phaṇakiccakaraṇena",
  "tika-vin13t:2847_2": "hatthoyeva phaṇaṃ hatthaphaṇaṃ, dantamayādi yaṃ kiñci phaṇañceva hatthaphaṇañcāti",
  "tika-vin13t:2847_3": "dvando. Osaṇṭheyyāti olikhitvā sannisīdāpeyya.",
  "tika-vin13t:2848_0": "339. Ekapāvuraṇā vā ekattharaṇā vā na tuvaṭṭayuṃ, ekamañce na tuvaṭṭayunti yojanā.",
  "tika-vin13t:2848_1": "Ekaṃ pāvuraṇaṃ ekaṃ attharaṇaṃ etesanti viggaho. Na tuvaṭṭayunti na nipajjeyyuṃ.",
  "tika-vin13t:2848_2": "Ekasmiṃ bhājane vāpi na bhuñjeyyunti yojetabbaṃ.",
  "tika-vin13t:2849_0": "340. Manussānaṃ pamāṇaṅgulena aṭṭha aṅgulāni yassa, adhikena sahitaṃ aṭṭhaṅgulanti",
  "tika-vin13t:2849_1": "samāso. Lasuṇaṃ magadhesu jātaṃ āmalakabhaṇḍikaṃ lasuṇaṃ na khādeyyāti sambandho.",
  "tika-vin13t:2849_2": "Na akallakoti agilāno.",
  "tika-vin13t:2850_0": "341. Hīnukkaṭṭhehi jātiādīhi ukkaṭṭhaṃ vā hīnaṃ vā ujuṃ vā aññāpadesena vā davā vade,",
  "tika-vin13t:2850_1": "dubbhāsitanti sambandho. Jātiādīhīti jātināmagottakammasippaābādhaliṅgakilesaāpattiakkosehi.",
  "tika-vin13t:2850_2": "Ukkaṭṭhanti jātyādīhiyeva ukkaṭṭhaṃ upasampannaṃ anupasampannaṃ vā. Davāti keḷihasādhippāyatāya.",
  "tika-vin13t:2850_3": "Ujuṃ vāti “caṇḍālosī”tiādinā nayena. Aññāpadesena vāti “santi idhekacce caṇḍālā”tiādinā nayena.",
  "tika-vin13t:2851_0": "342. Dīghe nakheti maṃsappamāṇato. Dīghe keseti dvaṅgulato. Sacepi na dīghā, dumāsato",
  "tika-vin13t:2851_1": "ekadivasampi atikkāmetuṃ na labhati. Dīghe nāsalometi nāsato bahi nikkhante. Vīsatimaṭṭhanti",
  "tika-vin13t:2851_2": "vīsatiyā nakhānaṃ maṭṭhañca. Sambādheti ubhosu upakacchakesu, muttakaraṇe ca lomahāraṇañca",
  "tika-vin13t:2851_3": "na labbhāti sambandhanīyaṃ. Na labbhāti ete maṭṭhādayo na labbhantīti attho, nipāto",
  "tika-vin13t:2851_4": "vā labbhāti. Ābādhappaccayā pana sambādhe lomaṃ saṃharituṃ vaṭṭati.",
  "tika-vin13t:2852_0": "343. Saṅghuddiṭṭhaṃ vā saṅghikaṃ vā sayanāsanaṃ yathāvuḍḍhaṃ na bādheyyāti yojanā.",
  "tika-vin13t:2852_1": "Saṅghassa uddiṭṭhaṃ saṅghuddiṭṭhaṃ, saṅghaṃ uddissa katanti adhippāyo. Yo yo vuḍḍho",
  "tika-vin13t:2852_2": "yathāvuḍḍhaṃ, vuḍḍhappaṭipāṭiyāti attho. Na bādheyyāti na paṭibāheyya. Allapādā nāma",
  "tika-vin13t:2852_3": "yehi akkantaṭṭhāne udakaṃ paññāyati. Sayanāsananti mañcapīṭhādi, iminā paribhaṇḍakatā",
  "tika-vin13t:2852_4": "bhūmītipi upalakkhitā. Sudhotapādakaṃ vāpi saupāhano tathevāti sambandho. Sudhotapādakanti",
  "tika-vin13t:2852_5": "dhotapādeheva akkamitabbaṭṭhānaṃ. Dhotā pādā yassa akkamanassāti kiriyāvisesanasamāso.",
  "tika-vin13t:2852_6": "Yadi pana tattha nevāsikā adhotapādehipi vaḷañjenti, tatheva vaḷañjetuṃ vaṭṭati.",
  "tika-vin13t:2852_7": "Tathevāti paribhaṇḍakataṃ bhūmiṃ senāsanaṃ vā nakkameti attho.",
  "tika-vin13t:2853_0": "344. Saṅghāṭiyāti adhiṭṭhitasaṅghāṭiyā. Pāde pariggahetvā āsanaṃ pallattho, pallatthaṃ",
  "tika-vin13t:2853_1": "karotīti pallatthātidhātussa pallattheti rūpaṃ. Vihārepi antaragharepi pallatthikāya",
  "tika-vin13t:2853_2": "na nisīdeyyāti adhippāyo, parikammakataṃ bhittādinti yojanā. Parikammakatanti setavaṇṇena",
  "tika-vin13t:2853_3": "vā cittakammena vā kataparikammaṃ. Ādi-saddo dvāravātapānādiṃ saṅgaṇhāti. Na apassayeti",
  "tika-vin13t:2853_4": "cīvarādinā appaṭicchādetvā apassayanaṃ na kareyya. No na ācameti neva na ācame, ācameyyāti",
  "tika-vin13t:2853_5": "attho. Dve paṭisedhā pakatiyatthaṃ gamentīti. Santeti iminā udake asante anāpattīti dīpeti.",
  "tika-vin13t:2854_0": "345. Akappiyasamādāneti bhikkhūnaṃ sāmaṇerānaṃ akappiye samādāne. Davāti nipāto,",
  "tika-vin13t:2854_1": "kīḷādhippāyenāti attho. Silāpavijjhaneti antamaso hatthayantenapi sakkharikāyapi",
  "tika-vin13t:2854_2": "khipane. Sabhāgāya desanāya āvikamme ca dukkaṭanti yojetabbaṃ. Sabhāgāyāti vatthuvasena",
  "tika-vin13t:2854_3": "samāno bhāgo etissā āpattiyāti viggaho. Ca-saddo tādisiyā paṭiggahaṇamattaṃ samuccinoti.",
  "tika-vin13t:2855_0": "346. Paṭissavo nāma “ubhopi mayaṃ idha vassaṃ vasissāma, ekato uddisāpemā”tiādipaṭijānanaṃ,",
  "tika-vin13t:2855_1": "tassa visaṃvādo pacchā akaraṇaṃ paṭissavavisaṃvādo, tasmiṃ, nimittatthe bhummaṃ.",
  "tika-vin13t:2855_2": "Suddhacittassāti kathanasamaye “karissāmī”ti evaṃ pavattacittassa. Itarassāti aññassa asuddhacittassa.",
  "tika-vin13t:2856": "347. Kicceti sukkhakaṭṭhādiggahaṇakicce sati eva porisaṃ purisappamāṇaṃ abhiruheyyāti sambandho. Āpadāsūti vāḷamigadassanādīsu.",
  "tika-vin13t:2857_0": "348. Parissāvanaṃ vināti sambandho. Addhānanti heṭṭhimantena addhayojanasaṅkhātaṃ",
  "tika-vin13t:2857_1": "addhānaṃ. Sace na hoti parissāvanaṃ vā dhammakaraṇo vā, saṅghāṭikaṇṇopi adhiṭṭhātabbo.",
  "tika-vin13t:2857_2": "Yācamānassāti parissāvanaṃ yācantassa.",
  "tika-vin13t:2858": "349. Ābādhappaccayā aññatra sesaṅge ca attaghātane ca dukkaṭanti yojanā. Sesaṅgeti aṅgajātato kaṇṇanāsādiavasese avayavacchedane. Attaghātaneti āhārupacchedādinā attano māraṇe.",
  "tika-vin13t:2859_0": "350. Tūlikāya kayiramānaṃ itthipurisādikaṃ cittañca potthakañca kaṭṭhādīsu kayiramānaṃ",
  "tika-vin13t:2859_1": "cittapotthakāni, tāniyeva rūpānīti samāso. Jātakādīni pana parehi kārāpetuṃ labbhanti.",
  "tika-vin13t:2859_2": "Mālākammādīni sayampi kātuṃ labbhanti. Ārāmāraññagehesu bhuñjantaṃ na uṭṭhāpeyyāti",
  "tika-vin13t:2859_3": "yojetabbaṃ. Vihārasaṅkhāto ārāmo ca araññañca antaragharasaṅkhātaṃ gehañcāti dvando.",
  "tika-vin13t:2859_4": "“Ārāma…pe… gehesū”ti vattabbe e-kārassa a-kārakaraṇena gāthābandhavasena vuttaṃ.",
  "tika-vin13t:2859_5": "Okāse kate pana “pavisathā”ti vutte ca pavisitabbaṃ upanisīditabbañca.",
  "tika-vin13t:2860_0": "351. Pumayuttāni yānāni ca sivikañca hatthavaṭṭakañca pāṭaṅkiñca abhiruhituṃ gilānassa",
  "tika-vin13t:2860_1": "kappateti sambandho. Pumayuttānīti assagavādipurisayuttāni, na dhenuyuttāni, sārathi",
  "tika-vin13t:2860_2": "pana itthī vā hotu puriso vā, vaṭṭati. Hatthavaṭṭakepi eseva nayo, yānānīti rathasakaṭādīni,",
  "tika-vin13t:2860_3": "sivikanti pīṭhakasivikaṃ, pīṭhakayānanti attho. Pāṭaṅkīti andolikā. Gilānassāti ettha",
  "tika-vin13t:2860_4": "gilāno nāma na appakenapi sīsābādhādimattena veditabbo, yo pana na sakkoti vinā yānena",
  "tika-vin13t:2860_5": "gantuṃ, evarūpo veditabbo. Tathā hi yānaṃ anujānantena bhagavatā kosalesu janapadesu",
  "tika-vin13t:2860_6": "bhagavantaṃ dassanāya sāvatthiṃ gacchantaṃ aññataraṃ gilānaṃ bhikkhuṃ gantumasakkuṇeyyatāya",
  "tika-vin13t:2860_7": "aññatarasmiṃ rukkhamūle nisinnaṃ disvā manussehi taṃ pavattiṃ ñatvā “ehi, bhante,",
  "tika-vin13t:2860_8": "gamissāmā”ti vutte “nāhaṃ, āvuso, gamissāmi, gilānomhī”ti vuttavatthusmiṃ anuññātaṃ,",
  "tika-vin13t:2860_9": "tathā vadanto ca so bhikkhu gamanupacchedasādhakameva gelaññaṃ sandhāyāhāti viññāyati",
  "tika-vin13t:2860_10": "adhippetatthanipphattiyā upacchinnattā, apica yānena ekaparicchedāya upāhanāya paricchedaṃ",
  "tika-vin13t:2860_11": "ṭhapentena aṭṭhakathācariyena “gilānena bhikkhunā saupāhanenāti ettha gilāno nāma",
  "tika-vin13t:2860_12": "yo na sakkoti anupāhanena gāmaṃ pavisitu”nti aṭṭhakathāyaṃ vuttaṃ, tasmā yathāvuttagilānova",
  "tika-vin13t:2860_13": "gilānoti niṭṭhamettha gantabbaṃ.",
  "tika-vin13t:2861": "352. Davaṃ karaṇeti keḷiyā karaṇe. Aññassāti antamaso dussīlassāpi. Upalāḷaneti “pattaṃ dassāmi, cīvaraṃ dassāmī”tiādinā.",
  "tika-vin13t:2862": "353. Vivaritvā na dassayeti sambandhanīyaṃ. Tā bhikkhuniyo.",
  "tika-vin13t:2863_0": "354. Ovādanti bhikkhunīhi terasiyaṃ vā cātuddasiyaṃ vā āgantvā uposathaṃ pucchitvā",
  "tika-vin13t:2863_1": "“cātuddaso”tiādinā bhikkhunā ācikkhite puna tāhi uposathadivase samāgantvā ovādūpasaṅkamanayācanaṃ,",
  "tika-vin13t:2863_2": "taṃ pātimokkhuddesakassa ārocetvā tena katasanniṭṭhānaṃ gahetvā pāṭipade paccāharitabbanti",
  "tika-vin13t:2863_3": "ajānanakaṃ bālañca tathā kātuṃ asamatthaṃ gilānañca pāṭipade gantukāmaṃ gamiyañca",
  "tika-vin13t:2863_4": "vajjetvā aññassa gahaṇapaccāharaṇāni akātuṃ na vaṭṭati. Tena vuttaṃ “na gaṇhato”tiādi.",
  "tika-vin13t:2864_0": "355. Lokāyatanti niratthakakāraṇappaṭisaṃyuttaṃ titthiyasatthaṃ. Tiracchānavijjā",
  "tika-vin13t:2864_1": "ca imināva upalakkhitā. Na vāceyyāti paresaṃ na vāceyya. Imināva attano pariyāpuṇanampi",
  "tika-vin13t:2864_2": "paṭikkhittaṃ lokāyatatiracchānavijjāti ca rāgadosamohavaḍḍhāni buddhādigarahitā saggamokkhānaṃ",
  "tika-vin13t:2864_3": "tiro tiriyato añcitā gatā pavattā kabbanāṭakādikā sabbāpi vijjā anulomavasena vā",
  "tika-vin13t:2864_4": "vinayapariyāyaṃ patvā garuke ṭhātabbanti vinayayuttitopi saṅgahitāti veditabbā. Evañca",
  "tika-vin13t:2864_5": "no garūnamupadeso. Peḷāyapīti yattha pātiṃ ṭhapetvā sukhino bhuñjanti, tambalohena",
  "tika-vin13t:2864_6": "rajatena vā katāya tāya āsittakūpadhānasaṅkhātāya peḷāya ṭhapetvā.",
  "tika-vin13t:2865_0": "356. Pārutañca nivāsanañca, gihīnaṃ hatthisoṇḍādivasena pārutanivāsanaṃ yassa pārupanassa",
  "tika-vin13t:2865_1": "nivāsanassāti kiriyāvisesanasamāso. Gihipārutanivāsanaṃ na pārupe na nivāseyyāti",
  "tika-vin13t:2865_2": "sambandho. Saṃvelliyaṃ na nivāseyyāti mallakammakarādayo viya kacchaṃ katvā na nivāseyya.",
  "tika-vin13t:2865_3": "Evaṃ nivāsetuṃ gilānassāpi maggappaṭipannassāpi na vaṭṭati. Yampi maggaṃ gacchantā",
  "tika-vin13t:2865_4": "ekaṃ vā dve vā koṇe ukkhipitvā antaravāsakassa upari lagganti, na vaṭṭati. Evaṃ apārupitvā",
  "tika-vin13t:2865_5": "anivāsetvā ca nibbikāraṃ parimaṇḍalaṃ pārupitabbaṃ timaṇḍalaṃ paṭicchādentena parimaṇḍalaṃ",
  "tika-vin13t:2865_6": "nivāsetabbañca, tathā apārupitvā anivāsetvā ca ārāme vā antaraghare vā anādarena",
  "tika-vin13t:2865_7": "yaṃ kiñci vikāraṃ karontassa dukkaṭaṃ. Dāyanti vanaṃ. Nālimpayeyyāti “sabbūpakārāni",
  "tika-vin13t:2865_8": "vinassantū”ti vā khiḍḍādhippāyena vā nālimpayeyya.",
  "tika-vin13t:2866": "357. Vaḍḍhiṃ no payojaye aññātakappavārite no yāceti yojanā. Aññassāti sahadhammikassāpi. Katipāhaṃ bhutvā vāti yojanīyaṃ. Punoti nipāto.",
  "tika-vin13t:2867_0": "358. Daṇḍinaṃ ñatvā vā añatvā vā uddissa rakkhaṃ yācane daṇḍite daṇḍo assa gīvāti",
  "tika-vin13t:2867_1": "yojanā. Daṇḍaṃ gaṇhatīti paccayantassa daṇḍinaṃ daṇḍaggahaṇanti attho. Uddissāti",
  "tika-vin13t:2867_2": "“amhākaṃ vihāre asukena ca asukena ca idaṃ nāma kata”nti, “karissa”nti vā evaṃ atītaṃ",
  "tika-vin13t:2867_3": "vā anāgataṃ vā ārabbha. Yācaneti vohārikesu yācane sati. Daṇḍiteti tehi daṇḍe gahite",
  "tika-vin13t:2867_4": "so daṇḍo assa yācakassa bhikkhuno gīvā, iṇaṃ hotīti attho. Vohārikehi pana “kenā”ti",
  "tika-vin13t:2867_5": "vutte “asukenāti vattuṃ amhākaṃ na vaṭṭati, tumheyeva jānissatha, kevalañhi mayaṃ",
  "tika-vin13t:2867_6": "rakkhaṃ yācāma, taṃ no detha, avahaṭabhaṇḍañca maṃ āharāpethā”ti vattabbaṃ. Evaṃ",
  "tika-vin13t:2867_7": "anodissa ācikkhaṇā hoti, sā vaṭṭati. Pārājikādikāti pārājikathullaccayadukkaṭāni.",
  "tika-vin13t:2868": "359.",
  "tika-vin13t:2869": "“Harantesu parikkhāraṃ,",
  "tika-vin13t:2870": "Coro coroti bhāsite;",
  "tika-vin13t:2871": "Anatthāyesaṃ gaṇhante”ti. –",
  "tika-vin13t:2872_0": "Pāṭhehi bhavitabbaṃ. Evañhi sati “harantesū”ti bahuvacanena saha ghaṭate. Parikkhāraṃ",
  "tika-vin13t:2872_1": "harantesu esaṃ anatthāya “coro coro”ti bhāsite daṇḍaṃ gaṇhante tattakaṃ assa gīvāti",
  "tika-vin13t:2872_2": "yojetabbaṃ. Harantesūti coresu gahetvā gacchantesu. Esanti corānaṃ. Gaṇhanteti vohārikajane",
  "tika-vin13t:2872_3": "gaṇhante. Yattakaṃ gahitaṃ, tattakaṃ assa bhikkhuno gīvā, bhaṇḍadeyyaṃ hotīti attho.",
  "tika-vin13t:2873_0": "360. Pākārakuṭṭānaṃ bahi vaḷañje vāpi vīhādināḷikerādiropime harite vāpi vighāsuccārasaṅkāramuttaṃ",
  "tika-vin13t:2873_1": "nāvalokiya chaḍḍeyya, dukkaṭanti sambandho. Vaḷañje nāvalokiyāti ca iminā oloketvā",
  "tika-vin13t:2873_2": "vā avaḷañje vā vighāsādīni chaḍḍentassa anāpattīti dīpeti. Vīhi ādi yesaṃ sāliādīnaṃ",
  "tika-vin13t:2873_3": "te vīhādayo, nāḷikero ādi yesaṃ ambapanasādīnaṃ te nāḷikerādayo, vīhādayo ca nāḷikerādayo",
  "tika-vin13t:2873_4": "cāti dvando, tesaṃ ropo, tena nibbattaṃ vīhādi…pe… ropimaṃ. Hariteti haritaṭṭhāne.",
  "tika-vin13t:2873_5": "Vighāso nāma ucchiṭṭhodakacalakādi.",
  "tika-vin13t:2874_0": "361. Dhammayuttampi naccañca gītañca vāditañca yojāpetuñca payojetuñca payuttāni",
  "tika-vin13t:2874_1": "passituñca “upahāraṃ karomā”ti vutte sampaṭicchituṃ vā na labbhanti sambandho. Dhammayuttampīti",
  "tika-vin13t:2874_2": "ratanattayaguṇūpasaṃhitatāya antamaso dhammena puññena saṃyuttampi. Naccanti antamaso",
  "tika-vin13t:2874_3": "morasukamakkaṭādīnaṃ naccampi. Gītanti antamaso gītassa pubbabhāge kayiramānaṃ dantagītampi.",
  "tika-vin13t:2874_4": "Vāditanti antamaso udakabherivāditampi. Yojāpetunti aññehi kārāpetuṃ. Payojetunti",
  "tika-vin13t:2874_5": "attanā kātuṃ. Āyatakena gītassarena dhammampi bhāsituṃ na vaṭṭati. Payuttānīti parehi",
  "tika-vin13t:2874_6": "yehi kehici katāni. Passitunti iminā anolocanadassanampi gahitanti sotuntipi attho",
  "tika-vin13t:2874_7": "viññāyati. Antarārāme ṭhitassa passato anāpatti. Vīthiyaṃ ṭhatvā gīvaṃ parivattetvā",
  "tika-vin13t:2874_8": "passatopi āpattiyeva. Yena kenaci karaṇīyena gataṭṭhāne passati, suṇāti vā, anāpatti.",
  "tika-vin13t:2874_9": "Sampaṭicchitunti “sādhū”ti sampaṭicchituṃ. “Upahārakaraṇaṃ nāma sundara”nti vattuṃ",
  "tika-vin13t:2874_10": "vaṭṭati. Vā-saddo samuccaye.",
  "tika-vin13t:2875": "362. “Kīḷatthaṃ kataṃ rājāgāra”ntiādinā sambandhitabbaṃ. Cittena vicittakaṃ āgāraṃ cittāgārakaṃ.",
  "tika-vin13t:2876_0": "363. Āsanena nave na paṭibāheyyāti yojanā. Āsanenāti āsanato. Na paṭibāheyyāti na",
  "tika-vin13t:2876_1": "uṭṭhāpeyya. Uṇhe cīvaraṃ na nidaheyyāti yojanīyaṃ. Na nidaheyyāti adhikaṃ na nidaheyya.",
  "tika-vin13t:2876_2": "Garunāti ācariyupajjhāyena. Paṇāmitoti “mā idha pavisā”tiādinā nikkaḍḍhito.",
  "tika-vin13t:2877_0": "364. Sattahi āpattīhi ca bhikkhuṃ vāpi aññeneva ca upāsakaṃ vāpi parammukhā akkosane",
  "tika-vin13t:2877_1": "dukkaṭanti yojetabbaṃ. Āpattīhi cāti ca-saddo avadhāraṇe. Aññeneva cāti ettha eva",
  "tika-vin13t:2877_2": "cāti nipātasamudāyo, eko eva vā avadhāraṇe, vuttato aññeneva “asaddho”tiādināti attho.",
  "tika-vin13t:2877_3": "Parammukhāti nipāto, tassa asammukheti attho. Sammukhā vadantassa pācittiyaṃ. Pāpagarahaṇavasena",
  "tika-vin13t:2877_4": "pana vadato anāpatti.",
  "tika-vin13t:2878": "365. Saddhādeyyaṃ saddhāya dātabbaṃ cīvarañca ca-saddena avasesampi vinipātetuṃ nāsetuṃ na labbhaṃ, pitūnaṃ labbhanti sambandho. Ñātīnampīti pi-saddo sambhāvane.",
  "tika-vin13t:2879_0": "366. Aññatra vassaṃvuttho aññato bhāgaṃ gaṇheyya, dukkaṭanti sambandho. Aññatrāti",
  "tika-vin13t:2879_1": "aññasmiṃ vihāre. Aññatoti aññavihārato. Paṭideyyāti gahitaṭṭhāne dadeyya. Gahite",
  "tika-vin13t:2879_2": "tasmiṃ vatthusmiṃ naṭṭhe vā jiṇṇe vā tassa gīvāho tīti sambandho. Codito no dadeyya,",
  "tika-vin13t:2879_3": "tesaṃ dhuranikkhepato bhaṇḍagghakāriyo hotīti yojanā. Coditoti vatthusāmikehi “dehī”ti",
  "tika-vin13t:2879_4": "vutto. Tesanti tasmiṃ vihāre lābhīnaṃ bhikkhūnaṃ.",
  "tika-vin13t:2880_0": "367. Santaruttaro vā kallo saupāhano vā gāmaṃ na paviseyya, cāmarīmakasabījaniṃ na",
  "tika-vin13t:2880_1": "dhāreyyāti yojanīyaṃ. Antarañca uttarañca, saha antaruttarena santaruttaro. Aggaḷagutte",
  "tika-vin13t:2880_2": "vihāre saṅghāṭiṃ nikkhipitvā gantuṃ vaṭṭati. Āraññakena pana bhaṇḍukkhalikāya pakkhipitvā",
  "tika-vin13t:2880_3": "pāsāṇarukkhasusirādīsu paṭicchannesu ṭhapetvā gantabbaṃ. Antaruttarānaṃ nikkhepe",
  "tika-vin13t:2880_4": "ayameva nayo. Kalloti agilāno. Makasānaṃ bījanī makasabījanī, camarīnaṃ vāḷehi katā",
  "tika-vin13t:2880_5": "makasabījanīti samāso.",
  "tika-vin13t:2881_0": "368. Ārāmato bahīti sambandhanīyaṃ. Ārāmatoti ārāmūpacārato. Na dhāreyyāti agilāno",
  "tika-vin13t:2881_1": "na dhāreyya. Yassa pana kāyadāho vā pittakopo vā hoti, cakkhu vā dubbalaṃ, añño vā",
  "tika-vin13t:2881_2": "koci ābādho vinā chattena uppajjati, tassa gāme vā araññe vā chattaṃ vaṭṭati. Guttiyā",
  "tika-vin13t:2881_3": "labbhatīti vasse cīvaraguttatthaṃ, vāḷamigacorabhayesu attaguttatthampi labbhatīti",
  "tika-vin13t:2881_4": "attho. Ekapaṇṇachattaṃ pana sabbattheva vaṭṭati.",
  "tika-vin13t:2882_0": "369. Ubhatokājaṃ na gāheyyāti sambandho. Ubhato daṇḍassa ubhayakoṭiyaṃ bhārabandhakājaṃ",
  "tika-vin13t:2882_1": "ubhatokājaṃ, alopatappuriso. Ekantarikakājakanti antarameva antarikaṃ, ekañca antarikañcāti",
  "tika-vin13t:2882_2": "dvando, ekantarike bhārabandhakājanti tappuriso ekatokājakaṃ, antarikakājakanti vuttaṃ",
  "tika-vin13t:2882_3": "hoti. Hatthe olambo assa bhārassāti samāso.",
  "tika-vin13t:2883_0": "370. Anokāsakatanti “karotu me āyasmā okāsaṃ, ahaṃ taṃ vattukāmo”ti evaṃ codakena",
  "tika-vin13t:2883_1": "okāse kārāpite natthi okāso kato anena cuditakenāti bahubbīhi. Codeyyāti cāvanaakkosakammavuṭṭhānādhippāyena",
  "tika-vin13t:2883_2": "codeyya. Uposathappavāraṇaṭṭhapanaanuvijjadhammakathādhippāyesu okāsakammaṃ natthi.",
  "tika-vin13t:2883_3": "Suddhassāti anāpattikatāya suddhassa. Avatthusminti akāraṇe. Tathāti dukkaṭaṃ atidisati.",
  "tika-vin13t:2883_4": "Karontenāpi “bhūtameva nu kho āpattiṃ vadati, abhūta”nti evaṃ upaparikkhitvā kātabbā.",
  "tika-vin13t:2883_5": "“Anujānāmi, bhikkhave, puggalaṃ tulayitvā okāsaṃ kātu”nti hi vuttaṃ.",
  "tika-vin13t:2884_0": "371. Sattānaṃ pakataṅgulena aṭṭhaṅgulādhikaṃ mañcappaṭipādaṃ vā uccapādakaṃ mañcaṃ",
  "tika-vin13t:2884_1": "vā na dhārayeti yojanā. Pakatiyā aṅgulaṃ pakataṅgulaṃ. Tañca vaḍḍhakiaṅgulaṃ veditabbaṃ.",
  "tika-vin13t:2884_2": "Aṭṭha ca tāni aṅgulāni ca, tehi tamadhikaṃ yassāti samāso. Mañcānaṃ paṭipādo, yattha",
  "tika-vin13t:2884_3": "mañcapāde nikkhipanti. Aṭṭhaṅgulato uccā pādā yassāti bahubbīhi.",
  "tika-vin13t:2885_0": "372. Mūgabbatādinti mūgānamiva tuṇhībhāvasaṅkhātaṃ vataṃ ādi yassa govatādino titthiyavatassāti",
  "tika-vin13t:2885_1": "samāso. Khurameva bhaṇḍaṃ khurabhaṇḍaṃ. Pubbe nhāpito nhāpitapubbako, visesanassa paranipāto.",
  "tika-vin13t:2886_0": "373. Hatthakammanti hatthena kātabbaṃ vaḍḍhakiādīnaṃ kammaṃ. Anussaraṇaṃ “kappiyattaṃ",
  "tika-vin13t:2886_1": "me yena yācitaṃ, amhehi imassa dātabba”nti evaṃ cittappavattianusāro, tassā yācanāya",
  "tika-vin13t:2886_2": "anusāro tadanusāro, tato laddhaṃ yaṃ kiñci gahetunti yojanā. Kammato niggato nikkammo,",
  "tika-vin13t:2886_3": "vighāsādādi. Taṃ ayācitvāpi kāretunti sambandho. Āharāpetunti araññato ānetuṃ. Aparasantakanti",
  "tika-vin13t:2886_4": "dārutiṇapalālādikaṃ aparapariggahitaṃ.",
  "tika-vin13t:2887_0": "374. Gihīnaṃ yattakaṃ deti, gopake dente gahetuṃ labbhaṃ, saṅghacetiyasantake yathāparicchedaṃ",
  "tika-vin13t:2887_1": "gahetuṃ labbhanti yojanā. Detīti gopako bhikkhūnaṃ deti. Gahetunti tattakaṃ gahetuṃ.",
  "tika-vin13t:2887_2": "Saṅghacetiyasantaketi vetanagopakehi dīyamāne saṅghassa cetiyassa ca santake. Yathāparicchedanti",
  "tika-vin13t:2887_3": "yaṃ tesaṃ saṅghena anuññātaṃ hoti “divase divase ettakaṃ nāma khādathā”ti, taṃ paricchedaṃ",
  "tika-vin13t:2887_4": "anatikkamma. Saṅghike ca cetiyasantake ca keṇiyā gahetvā ārakkhantasseva hi dāne paricchedo natthi.",
  "tika-vin13t:2888_0": "375. “Kāyavācāhi dvīhi āpattiṃ āpajjeyyā”ti yebhuyyavasena vuttaṃ, methunadhamme",
  "tika-vin13t:2888_1": "parūpakkame sati sādiyantassa akiriyasamuṭṭhānabhāvasambhavato. Chahi vāti āpattuppattikāraṇasaṅkhātehi",
  "tika-vin13t:2888_2": "chahi samuṭṭhānehi vā āpattiṃ āpajjeyyāti sambandho. Sabbāpattīnañhi kāyo vācā kāyavācā",
  "tika-vin13t:2888_3": "kāyacittaṃ vācācittaṃ kāyavācācittanti cha samuṭṭhānāni. Tattha purimāni tīṇi acittakāni,",
  "tika-vin13t:2888_4": "pacchimāni sacittakāni.",
  "tika-vin13t:2889": "Tidhā ekasamuṭṭhānā, pañcadhā dvisamuṭṭhitā;",
  "tika-vin13t:2890": "Dvidhā ticaturo ṭhānā, ekadhā chasamuṭṭhitā.",
  "tika-vin13t:2891_0": "Tattha catutthena pañcamena chaṭṭhena ca samuṭṭhānato ekasamuṭṭhānā tidhā. Paṭhamacatutthehi",
  "tika-vin13t:2891_1": "ca dutiyapañcamehi ca tatiyachaṭṭhehi ca catutthachaṭṭhehi ca pañcamachaṭṭhehi ca",
  "tika-vin13t:2891_2": "samuṭṭhānato dvisamuṭṭhitā pañcadhā. Paṭhamehi ca tīhi pacchimehi ca tīhi samuṭṭhānato",
  "tika-vin13t:2891_3": "tisamuṭṭhānā dvidhā. Paṭhamatatiyacatutthachaṭṭhehi ca dutiyatatiyapañcamachaṭṭhehi",
  "tika-vin13t:2891_4": "ca samuṭṭhānato catusamuṭṭhānā dvidhā. Chahipi samuṭṭhito chasamuṭṭhānā ekadhā. Alajji…pe…",
  "tika-vin13t:2891_5": "saññitāya cāti imehi chahi vā āpattiṃ āpajjeyyāti sambandho. Yo sañcicca āpattiṃ",
  "tika-vin13t:2891_6": "āpajjati, āpattiṃ parigūhati, agatigamanañca gacchati, ediso vuccati alajjī puggalo.",
  "tika-vin13t:2891_7": "Alajjī ca aññāṇo ca kukkuccapakato ca kukkuccena abhibhūtoti dvando. Bhāve ttappaccayo.",
  "tika-vin13t:2892_0": "Tattha yo akappiyabhāvaṃ jānantoyeva madditvā vītikkamaṃ karoti, ayaṃ alajjitā āpajjati.",
  "tika-vin13t:2892_1": "Mando momūho kattabbākattabbaṃ ajānanto akattabbaṃ karoti, kattabbaṃ virādheti, ayaṃ",
  "tika-vin13t:2892_2": "aññāṇattā āpajjati. Kappiyākappiyaṃ nissāya kukkucce uppanne vinayadharaṃ apucchitvā",
  "tika-vin13t:2892_3": "madditvā vītikkamati, ayaṃ kukkuccapakatattā āpajjati. Satiyā plavo sammoho satiplavo,",
  "tika-vin13t:2892_4": "sahaseyyaticīvaravippavāsādīni satiplavā āpajjati. Kappañca akappiyañca kappākappiyaṃ,",
  "tika-vin13t:2892_5": "kappākappiye saññā, sā assa atthīti kappā…pe… saññī, tassa bhāvoti tā-paccayo. Ya-lopena",
  "tika-vin13t:2892_6": "pana “saññitā”ti vuttaṃ, karaṇatthe vā paccattavacanaṃ. Te ca “akappiye”tiādīnaṃ",
  "tika-vin13t:2892_7": "yathākkamena yujjanti. Tattha yo acchamaṃsaṃ “sūkaramaṃsa”nti khādati, vikāle kālasaññitāya",
  "tika-vin13t:2892_8": "bhuñjati, ayaṃ akappiye kappiyasaññitāya āpajjati. Yo pana sūkaramaṃsaṃ “acchamaṃsa”nti",
  "tika-vin13t:2892_9": "khādati, kāle vikālasaññāya bhuñjati, ayaṃ kappiye akappiyasaññitāya āpajjati.",
  "tika-vin13t:2893": "376. Alajjiaññāṇatāya kāyavācāhi āpattiṃ chādayeti yojanā. Liṅgeti liṅgaparivattananimittaṃ. Liṅge saṅghe ca gaṇe ca ekasmiṃ cāti āpattivuṭṭhiti catudhā hotīti seso.",
  "tika-vin13t:2894_0": "377. Paccayadvayeti cīvare piṇḍapāte ca. Parikathobhāsaviññattīti abhilāpamattametaṃ.",
  "tika-vin13t:2894_1": "Sahacaritassa pana nimittakammassāpi ettheva saṅgaho veditabbo. Tattha pariyāyena",
  "tika-vin13t:2894_2": "kathanaṃ parikathā. Ujukameva avatvā yathā adhippāyo vibhūto hoti, evaṃ obhāsanaṃ",
  "tika-vin13t:2894_3": "obhāso. Paccaye uddissa yathā adhippāyo ñāyati, evaṃ viññāpanaṃ viññatti. Nimittakaraṇaṃ",
  "tika-vin13t:2894_4": "nimittakammaṃ. Tatiyeti senāsane. Seseti gilānapaccaye.",
  "tika-vin13t:2895_0": "378. Pañcannaṃ sahadhammikānaṃ accaye dānaṃ na rūhatīti sambandho. Accaye dānanti",
  "tika-vin13t:2895_1": "“mamaccayena mayhaṃ santakaṃ upajjhāyassa hotū”tiādinā evaṃ attano apagame dānaṃ.",
  "tika-vin13t:2895_2": "Tanti accayena dinnaṃ cīvarādikaṃ saṅghasseva ca hoti, na bhikkhunoti adhippāyo.",
  "tika-vin13t:2895_3": "Gihīnaṃ panāti gihīnaṃ accaye dānaṃ pana. Idamettha dānaggahaṇalakkhaṇaṃ – “idaṃ",
  "tika-vin13t:2895_4": "tuyhaṃ dammī”tiādinā sammukhā vā “itthannāmassa demī”tiādinā parammukhāpi dinnaṃyeva",
  "tika-vin13t:2895_5": "hoti. “Tuyhaṃ gaṇhāhī”ti vutte “mayhaṃ gaṇhāmī”ti vadati, sudinnaṃ suggahitañca.",
  "tika-vin13t:2895_6": "“Tava santakaṃ karohi, tava santakaṃ hotu, tava santakaṃ kārāpehī”ti vutte “mama",
  "tika-vin13t:2895_7": "santakaṃ karomi, mama santakaṃ hotu, mama santakaṃ karissāmī”ti vadati. Duddinnaṃ",
  "tika-vin13t:2895_8": "duggahitañca. Sace pana “tava santakaṃ karohī”ti vutte “sādhu, bhante, mayhaṃ gaṇhāmī”ti",
  "tika-vin13t:2895_9": "gaṇhāti, suggahitanti.",
  "tika-vin13t:2896_0": "379. Bhikkhu vā sāmaṇero vā upassaye bhikkhunīnaṃ vihāre kālaṃ kayirātha yadi kālaṅkareyya,",
  "tika-vin13t:2896_1": "tattha tasmiṃ ubhinnaṃ santake bhikkhusaṅgho eva dāyajjo sāmī hotīti seso. Sesepīti",
  "tika-vin13t:2896_2": "avasese bhikkhunisikkhamānasāmaṇerisantakepi. Ayaṃ nayoti yadi te bhikkhūnaṃ vihāre",
  "tika-vin13t:2896_3": "kālaṃ kareyyuṃ, tesaṃ santake bhikkhunisaṅgho eva dāyajjoti ayameva nayoti attho.",
  "tika-vin13t:2897_0": "380. “Imaṃ netvā asukassa dehī”ti dinnaṃ yāva parassa hatthaṃ na pāpuṇāti, tāva purimasseva,",
  "tika-vin13t:2897_1": "yo pahiṇati, tassevāti attho. Dammīti “itthannāmassa demī”ti dinnaṃ pana pacchimasseva,",
  "tika-vin13t:2897_2": "yassa pahiṇati, tasseva santakanti attho. Imaṃ vidhiṃ “vuttanayena ime sāmino hontī”ti",
  "tika-vin13t:2897_3": "etaṃ pakāraṃ ñatvā vissāsaggāhaṃ vā gaṇhe, matakacīvaraṃ vā adhiṭṭheti yojanā. Vissāsagāhanti",
  "tika-vin13t:2897_4": "sāmīsu jīvantesu vissāsena gāhaṃ gahetvā. Matakacīvaraṃ adhiṭṭheti tesu matesu aññe",
  "tika-vin13t:2897_5": "ce bhikkhū na santi, “mayhaṃ taṃ pāpuṇātī”ti matakacīvaraṃ adhiṭṭheyya. Aññesaṃ adatvā",
  "tika-vin13t:2897_6": "dūre ṭhapitamatakaparikkhārā pana tattha tattha saṅghasseva honti. Bhikkhumhi kālakate",
  "tika-vin13t:2897_7": "saṅgho sāmī pattacīvare, apica gilānupaṭṭhākā bahūpakārā, saṅghena ticīvarañca pattañca",
  "tika-vin13t:2897_8": "gilānupaṭṭhākānaṃ dātabbaṃ. Yaṃ tattha lahubhaṇḍaṃ lahuparikkhāraṃ, taṃ sammukhībhūtena",
  "tika-vin13t:2897_9": "saṅghena bhājetabbaṃ. Yaṃ tattha garubhaṇḍaṃ garuparikkhāraṃ, taṃ āgatānāgatassa",
  "tika-vin13t:2897_10": "cātuddisassa saṅghassa avissajjiyaṃ avebhaṅgiyaṃ. Gilānupaṭṭhāko nāma gihī vā hotu",
  "tika-vin13t:2897_11": "pabbajito vā, antamaso mātugāmopi, sabbe bhāgaṃ labhanti. Bahū ce sabbe samaggā hutvā",
  "tika-vin13t:2897_12": "upaṭṭhahanti, sabbesaṃ samabhāgo dātabbo. Yo panettha visesena upaṭṭhahati, tassa viseso kātabbo.",
  "tika-vin13t:2898_0": "381. “Lohabhaṇḍe paharaṇiṃ ṭhapetvā sabbaṃ kappatī”tiādinā yojetabbaṃ. Paharaṇinti",
  "tika-vin13t:2898_1": "āvudhaṃ. Pādukā ca saṅkamanīyo pallaṅko cāti dvando. Mattikāmaye katakaṃ kumbhakārikañca",
  "tika-vin13t:2898_2": "ṭhapetvā sabbaṃ kappatīti yojanīyaṃ, dhaniyasseva sabbamattikāmayakuṭi kumbhakārikāti.",
  "tika-vin13t:2899": "Pakiṇṇakaniddesavaṇṇanā niṭṭhitā.",
  "tika-vin13t:2900": "42. Desanāniddesavaṇṇanā",
  "tika-vin13t:2901_0": "382. Idāni desanānidassanabyāsena heṭṭhā avuttāni kānici sikkhāpadāni upadisituṃ",
  "tika-vin13t:2901_1": "“cāgo”tiādimāha. Bhikkhubhāvassa yo cāgo, sā pārājikadesanāti sambandho. Bhavati",
  "tika-vin13t:2901_2": "anenāti bhāvo, saddappavattinimittaṃ, bhikkhuno bhāvo bhikkhu-saddassa pavattinimittaṃ",
  "tika-vin13t:2901_3": "bhikkhukiccaṃ bhikkhubhāvo, tassa. Disī uccāraṇe, uccāraṇā pakāsanā desanā. “Channamativassati,",
  "tika-vin13t:2901_4": "vivaṭṭaṃ nātivassatī”ti hi vuttaṃ. Idha pana bhikkhubhāvapariccāgoyeva pārājikāya",
  "tika-vin13t:2901_5": "pakāsanā nāma pārājikāya desanā. “Yo”ti vuttattā “so”ti vattuṃ yuttaṃ, tathāpi sabbādīhi",
  "tika-vin13t:2901_6": "vuttassa vā liṅgamādiyyate vakkhamānassa vāti vakkhamānadesanāpekkhāya “so”ti vuttaṃ.",
  "tika-vin13t:2901_7": "Yathā yena pakārena “chādeti jānamāpanna”ntiādinā vuttaṃ yathāvuttaṃ, tena. Vuttamanatikkammāti",
  "tika-vin13t:2901_8": "abyayībhāvavasena vā attho veditabbo. Idhāpi garukāpattiyā vuṭṭhānānatikkameneva",
  "tika-vin13t:2901_9": "pakāsanā desanā siyāti “vuṭṭhānaṃ garukāpattidesanā”ti vuccati.",
  "tika-vin13t:2902": "383. Idāni vattabbaṃ sandhāya “eva”nti vuttaṃ. Ekassāti ekassa bhikkhuno.",
  "tika-vin13t:2903": "384. Tumhamūleti tumhākaṃ mūle samīpe. Paṭidesemīti pakāsemi. Saṃvareyyāsīti saṃyameyyāsi, saṃvare patiṭṭheyyāsīti attho.",
  "tika-vin13t:2904_0": "385. Nissajjitvānāti ekabahubhāvaṃ sannihitāsannihitabhāvaṃ ñatvā “idaṃ me, bhante,",
  "tika-vin13t:2904_1": "cīvara”ntiādinā nissajjitvā. Tenāti yassa cīvaraṃ nissaṭṭhaṃ, tena. “Imaṃ…pe… dammī”ti",
  "tika-vin13t:2904_2": "nissaṭṭhacīvaraṃ deyyanti sambandhitabbaṃ. “Imaṃ cīvaraṃ dasāhātikkanta”ntiādinā yojetabbaṃ.",
  "tika-vin13t:2905": "386. (Ka) cīvaranti ticīvarādhiṭṭhānanayena adhiṭṭhitesu saṅghāṭiādīsu yaṃ kiñci cīvaraṃ. Vippavutthanti vippayuttena vutthaṃ.",
  "tika-vin13t:2906_0": "(Kha) akālacīvaranti anatthate kathine vassānassa pacchimamāsaṃ ṭhapetvā sese ekādasamāse,",
  "tika-vin13t:2906_1": "atthate kathine tañca māsaṃ hemantike cattāro māse ca ṭhapetvā sese sattamāse uppannaṃ,",
  "tika-vin13t:2906_2": "kālepi saṅghassa vā “idaṃ akālacīvara”nti ekapuggalassa vā “idaṃ tuyhaṃ dammī”ti",
  "tika-vin13t:2906_3": "uddisitvā dinnaṃ. Itaraṃ pana kālacīvaraṃ. Māsātikkantanti akālacīvare uppanne ūnassa",
  "tika-vin13t:2906_4": "pāripūriyā saṅghagaṇādito satiyā paccāsāya māsamekaṃ parihāro labbhati, taṃ māsaṃ atikkantaṃ.",
  "tika-vin13t:2907": "(Ga) purāṇacīvaranti yaṃ antamaso ussīsakaṃ katvā nipanno. Cīvaraṃ nāma channaṃ aññataraṃ vikappanūpagaṃ. Eseva nayo sabbesu vakkhamānacīvarappaṭisaṃyuttasikkhāpadesu.",
  "tika-vin13t:2908": "(Gha) aññatra pārivattakāti antamaso harītakīkhaṇḍenapi pārivattakaṃ vinā.",
  "tika-vin13t:2909_0": "(Ṅa) gahapatikanti bhikkhūsu apabbajitakaṃ. Aññatra samayāti acchinnacīvaranaṭṭhacīvarasamayaṃ",
  "tika-vin13t:2909_1": "vinā, acchinnacīvarehi pana sākhāpalāsaṃ attanā bhañjitvāpi vākādīni gaṇhitvāpi nivāsetuṃ",
  "tika-vin13t:2909_2": "vaṭṭati, pageva viññatti. Cīvaraṃ viññāpitanti sambandho. Kanti āha “aññātaka”ntiādi.",
  "tika-vin13t:2910_0": "(Ca) taduttarīti tato vuttappamāṇato uttari, acchinnacīvarena bhikkhunā kāyena vā",
  "tika-vin13t:2910_1": "vācāya vā abhiharitvā pavāritacīvarato tīsu naṭṭhesu dve sāditabbāni, dvīsu naṭṭhesu",
  "tika-vin13t:2910_2": "ekaṃ sāditabbaṃ. Pakatiyā santaruttarena carantena dvīsu naṭṭhesu dveyeva sāditabbāni,",
  "tika-vin13t:2910_3": "ekasmiṃ naṭṭhe ekaṃyeva sāditabbaṃ. Yassa ekaṃyeva hoti, tasmiṃ naṭṭhe dve sāditabbāni.",
  "tika-vin13t:2911": "(Cha) appavāritoti gahapatinā vā gahapatāniyā vā. Vikappanti paṭhamaadhippetato mūlaṃ vaḍḍhāpento sundarakāmatāya “āyataṃ vā”tiādinā visiṭṭhakappaṃ adhikavidhānaṃ.",
  "tika-vin13t:2912": "(Ja) aññātake gahapatiketi bahūnaṃ vasena vuttamattameva purimato viseso.",
  "tika-vin13t:2913_0": "(Jha) codanāyāti “attho me, āvuso, cīvarenā”ti codanāya. Ṭhānenāti kāyacodanamāha.",
  "tika-vin13t:2913_1": "Rājādīhi pesitena hi dūtena veyyāvaccakarassa hatthe cīvaracetāpanne nikkhitte tisso",
  "tika-vin13t:2913_2": "codanā anuññātā, codanāya diguṇaṃ ṭhānaṃ, tasmā sace codetiyeva, na tiṭṭhati, cha",
  "tika-vin13t:2913_3": "codanā labbhanti. Sace tiṭṭhatiyeva, na codeti, dvādasa ṭhānāni labbhanti. Sace ubhayaṃ",
  "tika-vin13t:2913_4": "karoti, ekāya codanāya dve ṭhānāni hāpetabbāni.",
  "tika-vin13t:2914": "(Ṭa) suddhāni ca tāni kāḷakāni ca jātiyā rajanena vā.",
  "tika-vin13t:2915_0": "(Ṭha) tulanti catūhi tulāhi kāretukāmataṃ sandhāya vuttaṃ. Atthato pana yattakehi",
  "tika-vin13t:2915_1": "eḷakalomehi kātukāmo hoti, tesu dve koṭṭhāsā kāḷakānaṃ, eko odātānaṃ, eko gocariyānaṃ",
  "tika-vin13t:2915_2": "gahetabbo. Tulā nāma palasataṃ. Gocariyā nāma kapilavaṇṇā. Idaṃ me santhataṃ kārāpitanti yojanā.",
  "tika-vin13t:2916_0": "(Ṇa) tiyojanaparamanti gahitaṭṭhānato tīṇi yojanāni paramo assa atikkamanassāti bhāvanapuṃsakavasena",
  "tika-vin13t:2916_1": "attho veditabbo. Atikkāmitānīti antamaso suttakenapi bhaṇḍakatabhaṇḍaharaṇaṃ vinā",
  "tika-vin13t:2916_2": "antamaso vātābādhappaṭikāratthaṃ kaṇṇacchidde pakkhittāni atikkāmitāni.",
  "tika-vin13t:2917_0": "387-9. Nissajjitvānāti vuttanayena vatthūni nissajjitvā. Athāti desitānantaraṃ. “Imaṃ",
  "tika-vin13t:2917_1": "jānāhī”ti gihiṃ vadeti yojanā. Soti ārāmikādiko gihī. “Iminā kiṃ āharāmī”ti vadeyyāti",
  "tika-vin13t:2917_2": "sambandho. Vadeyyāti yadi vadati. Imanti avatvāti “imaṃ āharā”ti avatvā bhikkhūnaṃ",
  "tika-vin13t:2917_3": "kappiyaṃ telādinti vadeti sambandho. Ādinti sandhivasena niggahitaṃ. Tena parivattetvāna",
  "tika-vin13t:2917_4": "so yaṃ kappiyaṃ āharatīti yojanā. Tenāti nissaggiyavatthunā. Dvepete ṭhapetvāti ete",
  "tika-vin13t:2917_5": "rūpiyappaṭiggāhakarūpiyasaṃvohārake dve ṭhapetvā sesehi paribhuñjituṃ labbhanti sambandho.",
  "tika-vin13t:2917_6": "Paribhuñjitunti taṃ bhuñjituṃ. Tatoti parivattitakappiyato. Aññenāti antamaso ārāmikenāpi.",
  "tika-vin13t:2917_7": "Tesanti vuttānaṃ dvinnaṃ.",
  "tika-vin13t:2918_0": "390. Antamaso tannibbattā rukkhacchāyāpīti sambandho. Tannibbattāti nissaṭṭhavatthunā",
  "tika-vin13t:2918_1": "kiṇitvā gahitaārāme rukkhacchāyā tannibbattā hotīti tato nibbattāti samāso. Ādito",
  "tika-vin13t:2918_2": "santhatattayanti ādimhi kosiyasuddhakāḷakadvebhāgasanthatattayaṃ.",
  "tika-vin13t:2919_0": "391. Evaṃ ce no labhethāti evaṃ parivattetvā kappiyakārako no ce labheyya, so gihī",
  "tika-vin13t:2919_1": "“imaṃ chaḍḍehī”ti saṃsiyo vattabbo, evaṃ rūpiyachaḍḍako gihī no ce labheyya, sammato",
  "tika-vin13t:2919_2": "bhikkhu chaḍḍeyyāti sambandho. Sammatoti “yo chandāgatiṃ na gaccheyyā”tiādinā vuttapañcaṅgasamannāgato",
  "tika-vin13t:2919_3": "rūpiyachaḍḍakasammutiyā sammato bhikkhu.",
  "tika-vin13t:2920_0": "392. Etānīti paṭiggahitarūpiyāni. Dutiyaṃ pattanti ūnapañcabandhane sati viññāpitapattaṃ",
  "tika-vin13t:2920_1": "saṅghe vattuṃ labbhareti padasambandho. Vattunti “ahaṃ bhante rūpiyaṃ paṭiggahesi”ntiādinā",
  "tika-vin13t:2920_2": "vattuṃ. Sesāni avasesanissaggiyavatthūni saṅghe ekasmiṃ gaṇe ca vattuṃ labbhareti",
  "tika-vin13t:2920_3": "yojanā. Bhāsantarenapi vattuṃ labbhanti na kevalaṃ pāḷibhāsāyameva, sīhaḷādibhāsāyapi",
  "tika-vin13t:2920_4": "nissajjituṃ labbhatīti attho.",
  "tika-vin13t:2921": "393. (Ka) nānappakāranti cīvarādīnaṃ kappiyabhaṇḍānaṃ vasena anekavidhaṃ. Kayo gahaṇaṃ, vikkayo dānaṃ. Kayo ca vikkayo ca kayavikkayaṃ.",
  "tika-vin13t:2922_0": "(Ga) ūnapañcabandhanenāti ūnāni pañca bandhanāni yassa, tena, itthambhūtalakkhaṇe",
  "tika-vin13t:2922_1": "karaṇavacanaṃ. Yathākathañci pana pañcabandhano patto, pañcabandhanokāso vā, so apatto,",
  "tika-vin13t:2922_2": "aññaṃ viññāpetuṃ vaṭṭati.",
  "tika-vin13t:2923_0": "394. Sammannitvānāti padabhājanīye vuttañattidutiyakammena sammannitvā. Saṅghassa",
  "tika-vin13t:2923_1": "pattantanti anta-saddena pattānaṃ ante bhavo lāmako pattoyeva gahito, nissaṭṭhapattassa",
  "tika-vin13t:2923_2": "vijjamānaguṇaṃ vatvā theraṃ, therassa pattaṃ dutiyattheraṃ gāhāpetvā eteneva upāyena",
  "tika-vin13t:2923_3": "yāvasaṅghanavakaṃ gāhāpetvā yo tattha sannipatitasaṅghassa pattesu pariyanto patto,",
  "tika-vin13t:2923_4": "taṃ pattanti. Tassāti katanissajjanassa bhikkhuno. Dāpayeti sammatena pattagāhāpakena dāpeyya.",
  "tika-vin13t:2924": "395. (Ka) bhesajjanti bhesajjakiccaṃ karotu vā, mā vā, evaṃ laddhavohāraṃ sappiādikaṃ sattāhakālikaṃ.",
  "tika-vin13t:2925_0": "(Kha) gimhānassa pacchimamāse purimo addhamāso pariyesanakaraṇānaṃ khettaṃ, pacchimaddhamāso",
  "tika-vin13t:2925_1": "pariyesanakaraṇanivāsanānaṃ khettaṃ, vassikamāsā cattāropi adhiṭṭhānena saha catunnampi",
  "tika-vin13t:2925_2": "khettaṃ, imeyeva pañcamāsā kucchisamayo, itarasattamāsā piṭṭhisamayo. Piṭṭhisamaye",
  "tika-vin13t:2925_3": "pariyesantassa nissaggiyaṃ pācittiyaṃ, kucchisamaye ca atirekaddhamāse katvā paridahato",
  "tika-vin13t:2925_4": "nissaggiyaṃ pācittiyaṃ. Tena vuttaṃ “atirekamāse sese”ti.",
  "tika-vin13t:2926_0": "(Ga) sāmaṃ datvāti veyyāvaccādīni paccāsīsamāno sayameva datvā. Acchinnanti taṃ akarontaṃ",
  "tika-vin13t:2926_1": "disvā sakasaññāya acchinnaṃ. Bhikkhunopi cīvaraṃ ṭhapetvā aññaṃ parikkhāraṃ, anupasampannassa",
  "tika-vin13t:2926_2": "ca yaṃ kiñci parikkhāraṃ acchindato dukkaṭaṃ. Pariccajitvā dinnaṃ sakasaññaṃ vinā",
  "tika-vin13t:2926_3": "acchindanto bhaṇḍagghena kāretabbo.",
  "tika-vin13t:2927": "(Ṅa) vikappanti “āyatañca karohi vitthatañcā”tiādikaṃ adhikavidhānaṃ.",
  "tika-vin13t:2928_0": "(Ca) accekacīvaranti gamikagilānagabbhiniabhinavuppannasaddhānaṃ aññatarena pavāraṇamāsassa",
  "tika-vin13t:2928_1": "juṇhapakkhapañcamito paṭṭhāya “vassāvāsikaṃ dassāmī”ti dinnaṃ accāyikacīvaraṃ. Accekacīvarassa",
  "tika-vin13t:2928_2": "anatthate kathine ekādasadivasādhiko māso, atthate kathine ekādasadivasādhikā pañca",
  "tika-vin13t:2928_3": "māsā cīvarakālasamayo, taṃ atikkāmentassa nissaggiyaṃ pācittiyaṃ. Tena vuttaṃ “cīvarakālasamayaṃ",
  "tika-vin13t:2928_4": "atikkāmita”nti. Kālo ca so samayo ca cīvarassa kālasamayo, taṃ.",
  "tika-vin13t:2929_0": "(Cha) sappaṭibhaye āraññakasenāsane vassaṃ upagantvā viharantena bhikkhunā tiṇṇaṃ",
  "tika-vin13t:2929_1": "cīvarānaṃ aññataraṃ cīvaraṃ purimikāya upagantvā mahāpavāraṇāya pavāritatā, kattikamāsatā,",
  "tika-vin13t:2929_2": "pañcadhanusatikapacchi mappamāṇayuttasenāsanatā, sāsaṅkasappaṭibhayatāti evaṃ vuttacaturaṅgasampattiyāantaraghare",
  "tika-vin13t:2929_3": "nikkhipitvā sati paccaye chārattaparamaṃ tena cīvarena vippavasitabbaṃ. Tato ce uttari",
  "tika-vin13t:2929_4": "vippavaseyya, nissaggiyaṃ pācittiyaṃ. Tena vuttaṃ “atirekachāratta”ntiādi.",
  "tika-vin13t:2930": "(Ja) jānanti jānanto.",
  "tika-vin13t:2931": "396. Ādimhi viyāti paṭhamanissaggiye viya.",
  "tika-vin13t:2932_0": "397. (Kha) antaragharaṃ paviṭṭhāya bhikkhuniyā hatthato khādanīyādippaṭiggahaṇe ca",
  "tika-vin13t:2932_1": "bhikkhūsu kulesu bhuñjantesu “idha pūvaṃ, sūpaṃ dethā”tiādinā nayena vosāsamānāya",
  "tika-vin13t:2932_2": "bhikkhuniyā anapasādanena ca sekhasammatesu kulesu pubbe animantitassa khādanīyādīnaṃ",
  "tika-vin13t:2932_3": "paṭiggahaṇe ca sappaṭibhaye āraññakasenāsane viharantassa pubbe appaṭisaṃviditakhādanīyādippaṭiggahaṇe",
  "tika-vin13t:2932_4": "ca pāṭidesanīyaṃ nāma āpattinikāyo vutto. Tena vuttaṃ “gārayha”ntiādi.",
  "tika-vin13t:2933_0": "398. “Adesanāgāminiya”ntiādi “na desaye”ti ettha kammaṃ. Pārājikā saṅghādisesā ca",
  "tika-vin13t:2933_1": "adesanāgāminiyo nāma. Na āpatti anāpatti, taṃ. Katadesanaṃ desitaṃ. Nānāsaṃvāsanissīmaṭṭhitānaṃ",
  "tika-vin13t:2933_2": "na desayeti sambandho. Evaṃ catupañcahi na desaye, manasā na desaye, apakatattānaṃ",
  "tika-vin13t:2933_3": "na desaye, nānā “ekā”ti na desayeti. Manasāti kevalaṃ citteneva. Nānāti sambahulā",
  "tika-vin13t:2933_4": "āpattiyo “ekā”ti vatvā. Ekaṃ pana āpattiṃ “sambahulā”ti desetuṃ vaṭṭatīti.",
  "tika-vin13t:2934": "Desanāniddesavaṇṇanā niṭṭhitā.",
  "tika-vin13t:2935": "43. Chandadānaniddesavaṇṇanā",
  "tika-vin13t:2936": "399. Kammappatteti uposathādino kammassa patte yutte anurūpe. Saṅghe samāgateti catuvaggādike saṅghe ekattha sannipatite. Ettha ca chandahārakenāpi saddhiṃ catuvaggādiko veditabbo.",
  "tika-vin13t:2937_0": "400. Chandadānādividhiṃ dassetuṃ “eka”ntiādimāha. Upāgammāti santiṃ āpattiṃ pakāsetvā",
  "tika-vin13t:2937_1": "tato pacchā upagantvā. Chandaṃ dadeti vakkhamānesu tīsu ekenapi bahi uposathaṃ katvā",
  "tika-vin13t:2937_2": "āgato chandaṃ dadeyya, kenaci karaṇīyena sannipātaṭṭhānaṃ gantvā kāyasāmaggiṃ adento",
  "tika-vin13t:2937_3": "pana pārisuddhiṃ dento chandaṃ dadeyya.",
  "tika-vin13t:2938_0": "402. Ubhinnaṃ dāne kiṃpayojananti āha “pārisuddhī”tiādi. Pārisuddhippadānena saṅghassa",
  "tika-vin13t:2938_1": "attano cāpi uposathaṃ sampādetīti sambandho. Parisuddhi eva pārisuddhi, tassa padānaṃ,",
  "tika-vin13t:2938_2": "tena. Nanu ca pārisuddhitāpadānamattameva uposathakammaṃ nāmāti pārisuddhippadānaṃ",
  "tika-vin13t:2938_3": "attano uposathaṃ sampādetu, kathaṃ saṅghassāti? Vuccate – pārisuddhidānassa dhammakammatāsampādanena",
  "tika-vin13t:2938_4": "saṅghassāpi uposathaṃ sampādetīti.",
  "tika-vin13t:2939_0": "Ettha pana catūsu ekassa chandapārisuddhiṃ āharitvā tayo pārisuddhiuposathaṃ karonti,",
  "tika-vin13t:2939_1": "tīsu vā ekassa chandapārisuddhiṃ āharitvā dve pātimokkhaṃ uddisanti, adhammena vaggaṃ",
  "tika-vin13t:2939_2": "uposathakammaṃ. Cattāro pārisuddhiuposathaṃ karonti, tayo vā dve vā pātimokkhaṃ uddisanti,",
  "tika-vin13t:2939_3": "adhammena samaggaṃ. Catūsu ekassa āharitvā tayo pātimokkhaṃ uddisanti, tīsu vā ekassa",
  "tika-vin13t:2939_4": "āharitvā dve pārisuddhiuposathaṃ karonti, dhammena vaggaṃ. Sace pana cattāro sannipatitvā",
  "tika-vin13t:2939_5": "pātimokkhaṃ uddisanti, tayo pārisuddhiuposathaṃ, dve aññamaññaṃ pārisuddhiuposathaṃ",
  "tika-vin13t:2939_6": "karonti, dhammena samaggaṃ. Pavāraṇakammesupi pañcasu ekassa pavāraṇaṃ āharitvā cattāro",
  "tika-vin13t:2939_7": "gaṇañattiṃ ṭhapetvā pavārenti, catūsu tīsu vā ekassa āharitvā tayo dve vā saṅghañattiṃ",
  "tika-vin13t:2939_8": "ṭhapetvā pavārenti, adhammena vaggaṃ pavāraṇakammantiādi vuttanayameva. Sesakammaṃ",
  "tika-vin13t:2939_9": "vibādhatīti avasesasaṅghakiccaṃ vibādheti aladdhādhippāyattāti adhippāyo.",
  "tika-vin13t:2940": "403. Dvayanti uposathakaraṇañceva avasesakiccañca. Attano na sādhetīti sambandhanīyaṃ.",
  "tika-vin13t:2941_0": "404. Hareyyāti pubbe vuttaṃ suddhikachandaṃ vā imaṃ vā chandapārisuddhiṃ hareyya.",
  "tika-vin13t:2941_1": "Paramparā na hārayeti paramparā na āhareyya. Kasmāti āha “paramparāhaṭā”tiādi. Tenāti",
  "tika-vin13t:2941_2": "paṭhamato gahitachandapārisuddhikena. Paramparāhaṭāti yathā biḷālasaṅkhalikāya paṭhamaṃ",
  "tika-vin13t:2941_3": "valayaṃ dutiyaṃ pāpuṇāti, tatiyaṃ na pāpuṇāti, evaṃ dutiyassa āgacchati, tatiyassa",
  "tika-vin13t:2941_4": "na āgacchati. “Parimparāhaṭā chanda-pārisuddhi na gacchatī”ti vā pāṭho.",
  "tika-vin13t:2942": "405. Sabbūpacāranti “ekaṃsaṃ cīvaraṃ katvā” tiādi sabbaṃ upacāraṃ.",
  "tika-vin13t:2943": "406. So āgato ārocetvā saṅghaṃ pavāreyyāti yojanā. Athāti anantaratthe. Āgatoti pavāraṇaṃ gahetvā āgato bhikkhu. Ārocetvāti bhikkhusaṅghassa ārocetvā. Evanti vakkhamānakkamena.",
  "tika-vin13t:2944": "407-8. Gahetvā hārakoti sambandho. Nāhaṭāti āhaṭāva na hotīti attho. Hārako saṅghaṃ patvā tathā heyya, āhaṭā hotīti yojanā. Tathā heyyāti vibbhantādiko bhaveyya.",
  "tika-vin13t:2945": "409. Saṅghaṃ patto pamatto vā sutto vā nārocayeyya anāpatti cāti sambandho. Ca-saddo chandapārisuddhiharaṇaṃ sampiṇḍetīti.",
  "tika-vin13t:2946": "Chandadānaniddesavaṇṇanā niṭṭhitā.",
  "tika-vin13t:2947": "44. Uposathaniddesavaṇṇanā",
  "tika-vin13t:2948_0": "410. Duve uposathāti sulabhappavattivasena vuttaṃ. Tayo pana divasavaseneva uposathā",
  "tika-vin13t:2948_1": "cātuddasiko pannarasiko sāmaggikoti. Tattha hemantagimhavassānānaṃ tiṇṇaṃ utūnaṃ",
  "tika-vin13t:2948_2": "tatiyasattamapakkhesu dve dve katvā cha cātuddasikā, sesā pannarasikāti evaṃ ekasaṃvacchare",
  "tika-vin13t:2948_3": "catuvīsatiuposathā. Idaṃ tāva lokassa pakaticārittaṃ. “Āgantukehi āvāsikānaṃ anuvattitabba”ntiādivacanato",
  "tika-vin13t:2948_4": "pana tathārūpapaccaye sati aññasmimpi cātuddase uposathaṃ kātuṃ vaṭṭati.",
  "tika-vin13t:2949_0": "411. Suttuddeso saṅghassevāti yojanā. Adhiṭṭhānañca taṃ uposatho cāti kammadhārayo.",
  "tika-vin13t:2949_1": "Sesānanti dvinnaṃ tiṇṇaṃ vā. “Duve”tiādinā ca cātuddaso pannaraso sāmaggīti divasavasena,",
  "tika-vin13t:2949_2": "suttuddeso adhiṭṭhānaṃ pārisuddhīti karaṇappakārena, saṅghuposatho gaṇuposatho puggaluposathoti",
  "tika-vin13t:2949_3": "puggalavasena cāti nava uposathā dīpitā honti.",
  "tika-vin13t:2950": "412. Pubbakicceti –",
  "tika-vin13t:2951": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin13t:2952": "Uposathassa etāni, pubbakiccanti vuccatī”ti. –",
  "tika-vin13t:2953": "Evaṃ aṭṭhakathācariyehi vutte pubbakaraṇānantaraṃ kattabbe pubbakicce.",
  "tika-vin13t:2954": "Pubbakaraṇeti –",
  "tika-vin13t:2955": "“Sammajjanī padīpo ca, udakaṃ āsanena ca;",
  "tika-vin13t:2956": "Uposathassa etāni, pubbakaraṇanti vuccatī”ti. –",
  "tika-vin13t:2957_0": "Evaṃ aṭṭhakathācariyeheva vutte sabbapaṭhamaṃ kattabbe pubbakaraṇe. Pattakalleti",
  "tika-vin13t:2957_1": "uposathādīnaṃ catunnaṃ aṅgānaṃ sambhavena patto kālo imassāti pattakālaṃ, pattakālameva",
  "tika-vin13t:2957_2": "pattakallaṃ. Kiṃ taṃ? Uposathādikammaṃ. Taṃ pana catūhi aṅgehi saṅgahitaṃ. Yathāhu aṭṭhakathācariyā –",
  "tika-vin13t:2958": "“Uposatho yāvatikā ca bhikkhū kammappattā,",
  "tika-vin13t:2959": "Sabhāgāpattiyo ca na vijjanti;",
  "tika-vin13t:2960": "Vajjanīyā ca puggalā tasmiṃ na honti,",
  "tika-vin13t:2961": "Pattakallanti vuccatī”ti. ;",
  "tika-vin13t:2962": "Samāniteti sammā ānīte pavattiteti attho. Soti suttuddeso. Pañcadhāti nidānuddeso pārājikuddeso saṅghādisesuddeso aniyatuddeso vitthāruddesoti evaṃ pañcadhā.",
  "tika-vin13t:2963_0": "413. Vināntarāyanti rājantarāyo corantarāyo agyantarāyo udakantarāyo manussantarāyo",
  "tika-vin13t:2963_1": "amanussantarāyo vāḷantarāyo sarīsapantarāyo jīvitantarāyo brahmacariyantarāyoti vuttesu",
  "tika-vin13t:2963_2": "dasasu yaṃ kiñci antarāyaṃ vinā. Saṅkhepenāti vinā vitthāraṃ. “Ettha dvīsu tīsu vā",
  "tika-vin13t:2963_3": "uddesesu visadesu therova issaro”ti vuttattā avattantepi vaṭṭatīti yojanā. Etthāti",
  "tika-vin13t:2963_4": "pañcasu uddesesu. Avattanteti therassa vitthārena avattamāne appaguṇe. Vaṭṭatīti",
  "tika-vin13t:2963_5": "saṃkhittena uddisitumpi vaṭṭati. Imināva yassa kassaci uddesakassa avattantepi vaṭṭatīti",
  "tika-vin13t:2963_6": "viññāyati. Dvīsu vattamānesu issaratte adhike vattabbameva natthīti dassanatthaṃ",
  "tika-vin13t:2963_7": "“tīsū”ti vuttaṃ. “Therova issaro”tiādinā idaṃ paridīpeti – dve akhaṇḍā suvisadā vācuggatā,",
  "tika-vin13t:2963_8": "therādheyyaṃ pātimokkhaṃ, sace pana ettakampi visadaṃ kātuṃ na sakkoti, byattassa",
  "tika-vin13t:2963_9": "bhikkhuno āyattaṃ hoti, tasmā sayaṃ uddisitabbaṃ, aññā vā ajjhesitabboti.",
  "tika-vin13t:2964_0": "414. Uddisante samā vā atha thokikā vā yadi āgaccheyyunti sambandhanīyaṃ. Uddisante",
  "tika-vin13t:2964_1": "āvāsikehi pātimokkhe uddissamāne. Samā vā thokikā vāti āvāsikehi samā vā thokikā",
  "tika-vin13t:2964_2": "vā āgantukā bhikkhū. Avasesakaṃ sotabbanti iminā ettāvatāpi uposatho katoyeva nāmāti dīpeti.",
  "tika-vin13t:2965_0": "415. Uddiṭṭhamatteti uddiṭṭhaṃyeva uddiṭṭhamattaṃ. Matta-saddo avadhāraṇe. Sakalāya",
  "tika-vin13t:2965_1": "ekaccāya vā uṭṭhitāya samā vā thokikā vā yadi āgaccheyyunti yojanā. Sakalāyāti sabbāya",
  "tika-vin13t:2965_2": "parisāya. Esaṃ santike pārisuddhiṃ kareyyunti esaṃ āvāsikānaṃ samīpe te āgantukā",
  "tika-vin13t:2965_3": "bhikkhū pārisuddhiuposathaṃ kareyyunti attho. Atha bahukā ce, sabbavikappesu pubbakiccaṃ",
  "tika-vin13t:2965_4": "katvāti yojanīyaṃ. Vikappīyanti parikappīyantīti vikappā, avasesasavanapārisuddhiuposathavidhānā",
  "tika-vin13t:2965_5": "sabbe ca te vikappā ceti sabbavikappā. Tesu. Punuddiseti puna pātimokkhaṃ uddiseyya.",
  "tika-vin13t:2966_0": "416. Itarānanti āgantukānaṃ. Itaroti cātuddaso. Ettha pana yesaṃ pannaraso, te atītaṃ",
  "tika-vin13t:2966_1": "uposathaṃ cātuddasikaṃ akaṃsūti veditabbā. Ayametthādhippāyo – tādise paccaye sati",
  "tika-vin13t:2966_2": "cātuddasikassa katattā tesaṃ yathāvuttatatiyasattamapakkhasaṅkhātacātuddasike sampatte",
  "tika-vin13t:2966_3": "terasīcātuddasīkattabbattā anuposathattā pana tattha uposatho na katoti cātuddasoyeva",
  "tika-vin13t:2966_4": "pannaraso jāto. Samānetareti samā ūnā itareti padacchedo. Itareti āgantukā. Purimānaṃ",
  "tika-vin13t:2966_5": "anuvattantūti āvāsikehi “ajjuposatho pannaraso”ti pubbakicce kayiramāne purimānaṃ",
  "tika-vin13t:2966_6": "āvāsikānaṃ anuvattantūti attho. Sacedhikāti yadi āgantukā bahukā honti. Purimāti",
  "tika-vin13t:2966_7": "āvāsikā. Tesaṃ anuvattantūti tesaṃ āgantukānaṃ “ajjuposatho cātuddaso”ti pubbakicce",
  "tika-vin13t:2966_8": "kayiramāne anuvattantu. Sesepīti āgantukānaṃ pannarasavārepi. Ayaṃ nayoti “āgantukānaṃ",
  "tika-vin13t:2966_9": "pannaraso itarānaṃ sacetaro”tiādiko ayameva nayo. Ettha pana yesaṃ pannaraso, te",
  "tika-vin13t:2966_10": "tiroraṭṭhato vā āgatā atītaṃ vā uposathaṃ cātuddasikaṃ akaṃsūti veditabbo.",
  "tika-vin13t:2967_0": "417. Atītuposathassa cātuddasiyaṃ katattā cātuddasiyaṃ pannarasuposatho katoti pannarasī",
  "tika-vin13t:2967_1": "āvāsikānaṃ pāṭipado jātoti āha “āvāsikānaṃ pāṭipado”ti. Itarānanti āgantukānaṃ. Uposathoti",
  "tika-vin13t:2967_2": "pannaraso uposatho. Samathokānanti attanā samānaṃ vā thokānaṃ vā āgantukānaṃ. Mūlaṭṭhāti",
  "tika-vin13t:2967_3": "āvāsikā. Kāmato dentūti attano icchāya dentu.",
  "tika-vin13t:2968_0": "418. No ce dentīti yadi āvāsikā kāyasāmaggiṃ na denti, tesaṃ pana āvāsikānaṃ hiyyo",
  "tika-vin13t:2968_1": "uposathassa katattā ajja uposathakaraṇaṃ natthi. Bahūsu anicchāya kāyasāmaggiṃ dadeyyāti",
  "tika-vin13t:2968_2": "yojanā. Bahūsūti āgantukesu bahukesu. Bahi vā vajeti āvāsikabhikkhuparisā nissīmaṃ vā vajeyyāti attho.",
  "tika-vin13t:2969": "419. Sāveyya suttanti pātimokkhasaṅkhātaṃ suttaṃ vāyamitvā sāveyya.",
  "tika-vin13t:2970_0": "420. Sammajjituṃ …pe… udakāsanaṃ paññapetuñca mahātherena pesito kallo na kareyya",
  "tika-vin13t:2970_1": "tathāti sambandho. Kalloti agilāno. Tathāti dukkaṭaṃ atidisati. Āsanesu asati antamaso",
  "tika-vin13t:2970_2": "sākhābhaṅgampi kappiyaṃ kārāpetvā paññapetabbaṃ. Tele asati kapalle aggipi jāletabbo.",
  "tika-vin13t:2971_0": "421-3. Paṭṭhapetvā dakāsananti paribhojanīyapānīyodakañca āsanañca sannihitaṃ katvā.",
  "tika-vin13t:2971_1": "Gaṇañattinti idāni vakkhamānaṃ gaṇena ṭhapetabbaṃ ñattiṃ. Teti aññe duve bhikkhū.",
  "tika-vin13t:2971_2": "Samattapubbārambhenāti samatto niṭṭhito pubbesu uttarāsaṅgaekaṃsakaraṇādīsu ārambho",
  "tika-vin13t:2971_3": "yassāti tipadabahubbīhi. Navena te evamīriyāti sambandho. Teti itare dve.",
  "tika-vin13t:2972": "424. Kattabbaṃ katvā pubbakiccādikaṃ sampādetvā navo evaṃ īriyoti yojanā.",
  "tika-vin13t:2973_0": "427. Yatthāti yasmiṃ vihāre ekekassa pārisuddhiṃ haritvānāti sambandho. Ekekassāti",
  "tika-vin13t:2973_1": "ettha vicchāyaṃ dvittaṃ. Kiriyāya guṇena dabbena vā bhinne atthe byāpituṃ icchā vicchā.",
  "tika-vin13t:2973_2": "Ettha pana chandapārisuddhiharaṇasaṅkhātāya kiriyāya catūsu ca tīsu ca dvīsu ca bhinnamekekaṃ",
  "tika-vin13t:2973_3": "byāpituṃ sambandhituṃ icchāti vicchā. Itarītareti etthāpi karaṇakiriyāvasena veditabbaṃ.",
  "tika-vin13t:2973_4": "Tayo dve eko vā taṃ taṃ saṅghuposathaṃ gaṇuposathaṃ puggaluposathaṃ vāti vuttaṃ hoti.",
  "tika-vin13t:2973_5": "Ayametthādhippāyo – catūsu ekassa āharitvā tayo pārisuddhiuposathaṃ karonti, tīsu",
  "tika-vin13t:2973_6": "vā ekassa āharitvā dve saṅghuposathaṃ karonti, adhammena vaggaṃ uposathakammaṃ. Atha",
  "tika-vin13t:2973_7": "pana ekassa āharitvā tayo saṅghuposathaṃ karonti, ekassa āharitvā dve pārisuddhiuposathaṃ",
  "tika-vin13t:2973_8": "karonti, adhammena vaggaṃ nāma hoti. Yadi pana cattāropi sannipatitvā pārisuddhiuposathaṃ",
  "tika-vin13t:2973_9": "karonti, tayo vā dve vā saṅghuposathaṃ karonti, adhammena samaggaṃ nāma hotīti. Tabbipariyāyena",
  "tika-vin13t:2973_10": "dhammena samaggaṃ veditabbaṃ.",
  "tika-vin13t:2974_0": "428. Vagge samagge vā “vaggo”ti saññino vimatissa vā karoto dukkaṭanti sambandho.",
  "tika-vin13t:2974_1": "Vaggeti vaggasaṅghe. Vimatissāti “vaggo nu kho, samaggo”ti evaṃ vematikassa. Imināva",
  "tika-vin13t:2974_2": "kukkuccapakatavāropi upalakkhito. Karototi uposathaṃ karontassa. Bhedādhippāyena",
  "tika-vin13t:2974_3": "karototi yojanā. Ettha pana pāpassa balavatāya thullaccayaṃ vuttaṃ. Saññinoti saññāsīsena",
  "tika-vin13t:2974_4": "cittaṃ vuttaṃ, cittavatoti attho.",
  "tika-vin13t:2975_0": "429-30. “Ukkhittassā”tiādinā vajjanīyapuggale dasseti. Ukkhittassāti kattuatthe sāmivacanaṃ.",
  "tika-vin13t:2975_1": "Nisinnasaddassa kammasādhanattā ukkhittādīhi kattūhi bhavitabbanti. “Sesāna”nti visesanassa",
  "tika-vin13t:2975_2": "bhikkhūnaṃ byabhicārena sātthakatā. Abhabbassa paṇḍakādiekādasavidhassa abhabbassa.",
  "tika-vin13t:2975_3": "Nisinnaparisāyañca pātimokkhaṃ na uddiseti sambandho. Sabhāgāpattiko tathā na uddiseti",
  "tika-vin13t:2975_4": "yojetabbaṃ. Vikālabhojanādivatthuto samāno bhāgo koṭṭhāso etissāti sabhāgā, sā āpatti assāti bahubbīhi.",
  "tika-vin13t:2976_0": "Chandena parivutthenāti ettha catubbidhaṃ pārivāsiyaṃ parisapārivāsiyaṃ rattipārivāsiyaṃ",
  "tika-vin13t:2976_1": "chandapārivāsiyaṃ ajjhāsayapārivāsiyanti. Tattha bhikkhū kenacideva karaṇīyena sannipatitā",
  "tika-vin13t:2976_2": "honti, atha meghuṭṭhānādinā kenacideva karaṇīyena anokāso, atha “aññattha gacchāmā”ti",
  "tika-vin13t:2976_3": "chandaṃ avissajjitvāva uṭṭhahanti, idaṃ parisapārivāsiyaṃ nāma kiñcāpi parisapārivāsiyaṃ,",
  "tika-vin13t:2976_4": "chandassa pana avissaṭṭhattā kammaṃ kātuṃ vaṭṭati.",
  "tika-vin13t:2977_0": "“Yāva pana sabbe sannipatanti, tāva dhammaṃ suṇissāmā”ti ekaṃ ajjhesanti, tasmiṃ",
  "tika-vin13t:2977_1": "dhammakathaṃ kathenteyeva aruṇo uggacchati, sace cātuddasikaṃ kātuṃ nisinnā, pannarasoti",
  "tika-vin13t:2977_2": "kātuṃ vaṭṭati, sace pannarasikaṃ kātuṃ nisinnā, pāṭipade anuposathe uposathaṃ kātuṃ",
  "tika-vin13t:2977_3": "na vaṭṭati, aññaṃ pana saṅghakiccaṃ kātuṃ vaṭṭati, idaṃ rattipārivāsiyaṃ nāma.",
  "tika-vin13t:2978_0": "Evaṃ pana nisinne koci nakkhattapāṭhako bhikkhu “ajja nakkhattaṃ dāruṇaṃ, imaṃ kammaṃ",
  "tika-vin13t:2978_1": "mā karothā”ti vadati, te tassa vacanena chandaṃ vissajjetvā tattheva nisinnā honti,",
  "tika-vin13t:2978_2": "athañño āgantvā “nakkhattaṃ paṭimānentaṃ, attho bālaṃ upaccagā”ti vatvā “kiṃ nakkhattena,",
  "tika-vin13t:2978_3": "karothā”ti vadati, idaṃ chandapārivāsiyañceva ajjhāsayapārivāsiyañca. Ekasmiṃ pārivāsiye",
  "tika-vin13t:2978_4": "puna chandapārisuddhiṃ ānetvā kammaṃ kātuṃ vaṭṭati.",
  "tika-vin13t:2979": "431. Āpannañca vematikañca adesayitvā vā nāvikatvā vā uposathaṃ kātuṃ na ca kappatīti sambandho. Nāvikatvāti garukāpattiṃ anāvikatvā. Na cāti neva.",
  "tika-vin13t:2980_0": "432. Aṭṭhitoposathāti aṭṭhito avissaṭṭho uposatho yasminti bahubbīhi. Tadahūti tasmiṃ",
  "tika-vin13t:2980_1": "uposathadivase. Antarāyaṃ vā saṅghaṃ vā vinā adhiṭṭhātuṃ sīmameva vā na vajeti yojanā.",
  "tika-vin13t:2980_2": "Adhiṭṭhātunti iminā gaṇuposathampi upalakkheti. Sīmanti iminā nadimpi.",
  "tika-vin13t:2981": "Uposathaniddesavaṇṇanā niṭṭhitā.",
  "tika-vin13t:2982": "45. Pavāraṇāniddesavaṇṇanā",
  "tika-vin13t:2983_0": "433. “Aññamaññappavāraṇā”tyādīnaṃ aññamaññehi kātabbā pavāraṇā. Tattha tiṇṇaṃ catunnañca",
  "tika-vin13t:2983_1": "gaṇañattiṃ ṭhapetvā aññamaññappavāraṇā, dvinnaṃ pana aṭṭhapetvāva. Adhiṭṭhānanti",
  "tika-vin13t:2983_2": "adhiṭṭhānappavāraṇā, yupaccayantānaṃ bhāve niyatanapuṃsakattā “adhiṭṭhāna”nti vuttaṃ.",
  "tika-vin13t:2983_3": "Sesā pañcādīhi kātabbā avasesā saṅghappavāraṇā saṅghavasena ñattiṃ ṭhapetvā kātabbā.",
  "tika-vin13t:2983_4": "Etena navasu saṅghappavāraṇādayo tisso dassitā. Nava hi pavāraṇā cātuddasī pannarasī",
  "tika-vin13t:2983_5": "sāmaggīti divasavasena, tevācī dvevācī ekavācīti kattabbākāravasena, saṅghe pavāraṇā,",
  "tika-vin13t:2983_6": "gaṇe pavāraṇā, puggale pavāraṇāti kārakavasena ca. Tattha purimavassaṃvutthānaṃ pubbakattikapuṇṇamā",
  "tika-vin13t:2983_7": "vā tesaṃyeva sace bhaṇḍanakārakehi upaddutā pavāraṇaṃ paccukkaḍḍhanti, atha kattikamāsassa",
  "tika-vin13t:2983_8": "kāḷapakkhacātuddaso vā pacchimakattikapuṇṇamā vā pacchimavassaṃvutthānañca pacchimakattikapuṇṇamā",
  "tika-vin13t:2983_9": "eva vā pavāraṇādivasā honti. Idaṃ pana pakaticārittaṃ. Tathārūpappaccaye sati dvinnaṃ",
  "tika-vin13t:2983_10": "kattikapuṇṇamānaṃ purimesu cātuddasesupi pavāraṇaṃ kātuṃ vaṭṭati. Bhinnassa pana",
  "tika-vin13t:2983_11": "saṅghassa sāmaggiyaṃ yo koci divaso pavāraṇādivaso hoti. Imā divasavasena tisso pavāraṇā.",
  "tika-vin13t:2983_12": "Kattabbākāravasena pana vakkhamānanayena viññātabbā.",
  "tika-vin13t:2984": "434. “Pubbakicce”tiādīsu –",
  "tika-vin13t:2985": "“Sammajjanī padīpo ca, udakaṃ āsanena ca;",
  "tika-vin13t:2986": "Pavāraṇāya etāni, pubbakaraṇanti vuccati.",
  "tika-vin13t:2987": "“Chandappavāraṇā utukkhānaṃ, bhikkhugaṇanā ca ovādo;",
  "tika-vin13t:2988": "Pavāraṇāya etāni, pubbakiccanti vuccati.",
  "tika-vin13t:2989": "“Pavāraṇā yāvatikā ca bhikkhū kammappattā,",
  "tika-vin13t:2990": "Sabhāgāpattiyo ca na vijjanti;",
  "tika-vin13t:2991": "Vajjanīyā ca puggalā tasmiṃ na honti,",
  "tika-vin13t:2992": "Pattakallanti vuccatī”ti. –",
  "tika-vin13t:2993_0": "Evaṃ aṭṭhakathāyaṃ vuttā pubbakiccādayo veditabbā. Ñattinti idāni vakkhamānaṃ sāmaññaṃ",
  "tika-vin13t:2993_1": "saṅghañattiṃ. Evaṃ pana ñattiyā ṭhapitāya kāraṇe sati tevācikadvevācikaekavācikasamānavassikavasenapi",
  "tika-vin13t:2993_2": "pavāretuṃ vaṭṭati. Ayameva pana ñatti “saṅgho pavāreyyā”ti ettha “saṅgho tevācikaṃ",
  "tika-vin13t:2993_3": "pavāreyya, saṅgho dvevācikaṃ pavāreyya, saṅgho ekavācikaṃ pavāreyya, saṅgho samānavassikaṃ",
  "tika-vin13t:2993_4": "pavāreyyā”tipi ṭhapetuṃ vaṭṭati. Cātuddasiyaṃ pana sāmaggiyañca “cātuddasī sāmaggī”ti vattabbaṃ.",
  "tika-vin13t:2994": "437. Theresu ukkuṭikaṃ nisajja pavārentesu navo yāva sayaṃ pavāreti, tāva ukkuṭiko eva acchatūti yojanā. Acchatūti nisīdeyya.",
  "tika-vin13t:2995_0": "440-2. Dhammasākacchā ca kalaho cāti dvando. Rattiyā khepitabhāvato tevācikāya okāse",
  "tika-vin13t:2995_1": "asati dasavidhe vā antarāye sati “suṇātu me…pe… samānavassikaṃ pavāreyyā”ti anurūpato",
  "tika-vin13t:2995_2": "ñattiṃ vatvā yathāṭhapitañattiyā anurūpena pavāreyyāti sambandho veditabbo. Anurūpatoti",
  "tika-vin13t:2995_3": "“suṇātu me…pe… dānaṃ dentehi ratti khepitā, sace…pe… ratti vibhāyissati, yadi saṅghassa",
  "tika-vin13t:2995_4": "pattakalla”ntiādinā tena khepitarattiyā anurūpena. “Suṇātu me bhante saṅgho, ayaṃ",
  "tika-vin13t:2995_5": "rājantarāyo, sace saṅgho tevācikaṃ…pe… saṅgho bhavissati, athāyaṃ rājantarāyo bhavissati,",
  "tika-vin13t:2995_6": "yadi saṅghassa pattakalla”ntiādinā rājantarāyādīnaṃ anurūpena vāti attho. “Athāyaṃ",
  "tika-vin13t:2995_7": "brahmacariyantarāyo bhavissatī”ti pana peyyālavasena ante vuttaṃ brahmacariyantarāyaṃ",
  "tika-vin13t:2995_8": "gahetvā vuttaṃ. “Dvevācika”ntiādikaṃ pana visuṃ visuṃ vattabbampi laṅghanakkamena",
  "tika-vin13t:2995_9": "sampiṇḍetvā vuttaṃ. Vacanasamaye pana “dvevācikaṃ pavāreyya”iccādinā vattabbaṃ. Āgaccheyyuṃ",
  "tika-vin13t:2995_10": "yadi samāādikā cāti “āgaccheyyuṃ yadi samā”iccādayo uposathe vuttā gāthāyo ca. Etthāti",
  "tika-vin13t:2995_11": "etissaṃ pavāraṇāyaṃ. Ayameva ca āharaṇakkamo –",
  "tika-vin13t:2996": "Āgaccheyyuṃ yadi samā, pavārenteva thokikā;",
  "tika-vin13t:2997": "Pavāritā te suppavāritā, aññehi ca pavāriyaṃ;",
  "tika-vin13t:2998": "Pavāritesu sakalā-yekaccāyuṭṭhitāya vā.",
  "tika-vin13t:2999": "Pavāreyyuñca te tesaṃ, santike bahukā sace;",
  "tika-vin13t:3000": "Katvā sabbavikappesu, pubbakiccaṃ punuddiseti.",
  "tika-vin13t:3001": "“Āvāsikānaṃ pannaraso”tiādikā gāthāyo pana etthāpi samānā.",
  "tika-vin13t:3002": "443. Ñattiṃ vatvāti vakkhamānagaṇañattiṃ vatvā.",
  "tika-vin13t:3003": "444. Samudīriyāti aññe dve tayo vā vakkhamānakkamena vattabbā.",
  "tika-vin13t:3004": "446-8. Kattabbaṃ katvāti yojetabbaṃ. Kattabbanti pubbakiccādikaṃ. Navenapi “ahaṃ bhante…pe… paṭikarissāmī”ti thero īriyoti yojetabbaṃ. Evanti idāni vakkhamānaṃ parāmasati.",
  "tika-vin13t:3005": "449. “Yasmi”ntiādi vuttanayattā uttānameva.",
  "tika-vin13t:3006_0": "450. Gāthāyoti “vagge samagge vaggoti, saññino”tiādikā heṭṭhā vuttagāthāyo vā. Ayaṃ",
  "tika-vin13t:3006_1": "panettha viseso – karototi ettha pavāraṇaṃ karototi attho gahetabbo. Tatiya gāthāya",
  "tika-vin13t:3006_2": "“pātimokkhaṃ na uddise”ti apanetvā “no kareyya pavāraṇa”nti padaṃ pakkhipitabbaṃ.",
  "tika-vin13t:3006_3": "Catutthagāthāya “anuposathe”tiādigāthābandhaṃ apanetvā “neva pavāraṇe kātuṃ, sā kappati",
  "tika-vin13t:3006_4": "pavāraṇā”ti pakkhipitabbaṃ. Pañcamagāthāya “aṭṭhitoposathāvāsā”ti apanetvā “pavāraṇāṭhitāvāsā”ti pakkhipitabbaṃ.",
  "tika-vin13t:3007_0": "451. Saṅghamhi pavāritevāti purimavassūpagate saṅghamhi pavārite eva. Pārisuddhiuposathaṃ",
  "tika-vin13t:3007_1": "kareyyāti na ekasmiṃ uposathagge dve ñattiyo ṭhapetabbāti adhippāyo. Pacchimikāya",
  "tika-vin13t:3007_2": "upagantvā apariniṭṭhitavasso avuttho. Anupāgatoti vassaṃ anupāgato. Ayametthādhippāyo",
  "tika-vin13t:3007_3": "– purimikāya vassaṃ upagatā pañca vā atirekā vā pacchimikāya upagatā tehi samā vā",
  "tika-vin13t:3007_4": "ūnatarā vā purimikāya vā upagatehi pacchimikāya upagatā thokatarā ceva honti, saṅghappavāraṇāya",
  "tika-vin13t:3007_5": "gaṇaṃ pūrenti saṅghappavāraṇāvasena ñattiṃ ṭhapetvā, atha ca ubhopi ekato hutvā saṅghaṃ",
  "tika-vin13t:3007_6": "na pūrenti, gaṇaṃ pana pūrenti, gaṇañattiṃ ṭhapetvā pavāretabbaṃ, pacchā tesaṃ santike",
  "tika-vin13t:3007_7": "pārisuddhiuposatho kātabbo. Yadi pana purimikāya eko, pacchimikāya eko, ekena ekassa",
  "tika-vin13t:3007_8": "santike pavāretabbaṃ, ekena pārisuddhiuposatho kātabbo. Sace purimehi vassūpagatehi",
  "tika-vin13t:3007_9": "pacchā vassūpagatā ekenapi adhikā saṅghaṃ pūrenti, paṭhamaṃ pātimokkhaṃ uddisitvā",
  "tika-vin13t:3007_10": "pacchā tesaṃ santike pavāretabbanti. Gaṇepi eseva nayo. Evamuparipi yathāyogaṃ cintanīyaṃ.",
  "tika-vin13t:3008_0": "452. Cātumāsiniyāti aparakattikapuṇṇamāyaṃ. Saṅghenāti paṭhamaṃ vassūpagatena saṅghena.",
  "tika-vin13t:3008_1": "Vutthā vassā yehi te vutthavassā, pacchimavassūpagatā. Sace appatarā siyunti iminā",
  "tika-vin13t:3008_2": "yadi adhikatarā vā samasamā vā honti, pavāraṇāñattiṃ ṭhapetvā pacchimavassūpagatehi",
  "tika-vin13t:3008_3": "paṭhamaṃ pavārite pacchā itarehi pārisuddhiuposatho kātabboti dīpetīti.",
  "tika-vin13t:3009": "Pavāraṇāniddesavaṇṇanā niṭṭhitā.",
  "tika-vin13t:3010": "46. Saṃvaraniddesavaṇṇanā",
  "tika-vin13t:3011_0": "453. Saṃvaraṇaṃ cakkhudvārādīnaṃ satikavāṭena pidahanaṃ saṃvaro. Tattha kiñcāpi cakkhundriye",
  "tika-vin13t:3011_1": "saṃvaro natthi, na hi cakkhupasādaṃ nissāya sati uppajjati, neva bhavaṅgasamaye āvajjanādīnaṃ",
  "tika-vin13t:3011_2": "aññatarasamaye, javanakkhaṇe pana uppajjatīti tadā saṃvaro hoti, evaṃ honte pana",
  "tika-vin13t:3011_3": "so cakkhudvārādīnaṃ saṃvaroti vuccati. Cakkhusotādibhedehīti cakkhu ca sotañca, tāni",
  "tika-vin13t:3011_4": "ādi yesaṃ, teva bhedā cāti samāso, tehi dvārehi. Abhijjhādippavattiyā accantopakārakattā",
  "tika-vin13t:3011_5": "karaṇatthe cettha tatiyā. Etena cakkhusotaghānajivhākāyamanasaṅkhātāni dvārāni vuttāni.",
  "tika-vin13t:3011_6": "Rūpasaddādigocareti rūpasaddagandharasaphoṭṭhabbadhammasaṅkhāte visaye. Abhijjhādomanassādippavattinti",
  "tika-vin13t:3011_7": "ettha parasampattiṃ abhimukhaṃ jhāyatīti abhijjhā, balavataṇhā. Ādi-saddena micchādiṭṭhiādayo",
  "tika-vin13t:3011_8": "aneke akusalā dhammā saṅgahitā.",
  "tika-vin13t:3012_0": "454. Sakaṃ cittaṃ kiṭṭhādiṃ duppasuṃ viya niggaṇheyyāti sambandho. Kiṭṭhanti kiṭṭhaṭṭhāne",
  "tika-vin13t:3012_1": "uppannaṃ sassaṃ gahitaṃ. Kiṭṭhaṃ adatīti kiṭṭhādi, taṃ. Sampajānoti sātthakasappāyagocaraasammohasaṅkhātena",
  "tika-vin13t:3012_2": "catusampajaññena sammā pajāno. Iminā indriyasaṃvarasīlaṃ kathitaṃ.",
  "tika-vin13t:3013": "Saṃvaraniddesavaṇṇanā niṭṭhitā.",
  "tika-vin13t:3014": "47. Suddhiniddesavaṇṇanā",
  "tika-vin13t:3015_0": "455. Desanā saṃvaro eṭṭhi paccavekkhaṇanti bhedato suddhi catubbidhāti sambandho.",
  "tika-vin13t:3015_1": "“Paccavekkhaṇaṃ bhedato”ti vattabbe niggahitalopo daṭṭhabbo, desanāsuddhi saṃvarasuddhi",
  "tika-vin13t:3015_2": "pariyeṭṭhisuddhi paccavekkhaṇasuddhīti catubbidhāti vuttaṃ hoti. Tattha sujjhatīti",
  "tika-vin13t:3015_3": "suddhi, yathādhammaṃ desanāya suddhi desanāsuddhi. Vuṭṭhānassāpi cettha desanāya",
  "tika-vin13t:3015_4": "eva saṅgaho daṭṭhabbo. Mūlāpattīnaṃ pana abhikkhutāpaṭiññāva desanāti heṭṭhā vuttā,",
  "tika-vin13t:3015_5": "sāvassa pārājikāpannassa visuddhi nāma hoti. Ayañhi yasmā pārājikaṃ āpanno, tasmā",
  "tika-vin13t:3015_6": "bhikkhubhāve ṭhatvā abhabbo jhānādīni adhigantuṃ. Bhikkhubhāvo hissa saggantarāyo",
  "tika-vin13t:3015_7": "ceva hoti, maggantarāyo ca. Vuttañhetaṃ –",
  "tika-vin13t:3016": "“Sāmaññaṃ dupparāmaṭṭhaṃ, nirayāyūpakaḍḍhatī”ti. ;",
  "tika-vin13t:3017": "Aparampi vuttaṃ –",
  "tika-vin13t:3018": "“Sithilo hi paribbajo, bhiyyo ākirate raja”nti. ;",
  "tika-vin13t:3019_0": "Iccassa bhikkhubhāvo visuddhi nāma na hoti. Yasmā pana gihiādiko hutvā dānasaraṇasīlasaṃvarādīhi",
  "tika-vin13t:3019_1": "saggamaggaṃ vā jhānavimokkhamaggaṃ vā ārādhetuṃ bhabbo hoti, tasmāssa gihiādibhāvo",
  "tika-vin13t:3019_2": "visuddhi nāma hoti. Adhiṭṭhānavisiṭṭhena saṃvarena visuddhi saṃvaravisuddhi. Dhammena",
  "tika-vin13t:3019_3": "samena paccayānaṃ eṭṭhiyā suddhi eṭṭhisuddhi. Catūsu paccayesu paccavekkhaṇena suddhi",
  "tika-vin13t:3019_4": "paccavekkhaṇasuddhi. “Catubbidhā pātī”tiādīsu pātimokkhasaṃvarasammatanti “pātimokkhasaṃvaro”ti sammataṃ sīlaṃ.",
  "tika-vin13t:3020": "456. Cittādhiṭṭhānasaṃvarā sujjhatīti indriyasaṃvaro saṃvarasuddhīti vuttoti yojanā.",
  "tika-vin13t:3021": "457. Anesanaṃ pahāya dhammena uppādentassa eṭṭhiyā suddhattā ājīvanissitaṃ eṭṭhisuddhīti vuttanti sambandho. Uppādentassāti paccaye uppādentassa.",
  "tika-vin13t:3022": "458. Paccavekkhaṇasujjhanāti hetumhi pañcamīti.",
  "tika-vin13t:3023": "Suddhiniddesavaṇṇanā niṭṭhitā.",
  "tika-vin13t:3024": "48. Santosaniddesavaṇṇanā",
  "tika-vin13t:3025_0": "459. Paṃsukūlaṃ piṇḍiyālopo rukkhamūlaṃ pūtimuttabhesajjanti ime cattāro paccayā",
  "tika-vin13t:3025_1": "appagghanakatāya appā ceva kassacipi ālayābhāvena anavajjā ca gatagataṭṭhāne labbhamānatāya",
  "tika-vin13t:3025_2": "sulabhā cāti vuccanti, tenāha “appenā”tiādi. Mattaññūti pariyesanappaṭiggahaṇaparibhogavissajjanesu",
  "tika-vin13t:3025_3": "catūsu mattaññutāvasena pamāṇaññū.",
  "tika-vin13t:3026": "460. Kathaṃ santuṭṭhoti āha “atīta”ntiādi. Paccuppannena yāpentoti yathālābhayathābalayathāsāruppavasena paccuppannena yathāvuttacatubbidhapaccayena yāpentoti.",
  "tika-vin13t:3027": "Santosaniddesavaṇṇanā niṭṭhitā.",
  "tika-vin13t:3028": "49. Caturārakkhaniddesavaṇṇanā",
  "tika-vin13t:3029_0": "461-2. Buddhānussati …pe… maraṇassatīti imā caturārakkhā nāmāti seso. Ārakattādināti",
  "tika-vin13t:3029_1": "ārakabhāvo ārakattaṃ, taṃ ādi yassa “arīnaṃ hatattā”tiādikassa taṃ ārakattādi. Tena",
  "tika-vin13t:3029_2": "tena maggena savāsanānaṃ arānaṃ hatattā ārakā sabbakilesehi suvidūravidūre ṭhitoti",
  "tika-vin13t:3029_3": "ā-kārassa rassattaṃ, ka-kārassa ha-kāraṃ sānunāsikaṃ katvā “araha”nti padasiddhi",
  "tika-vin13t:3029_4": "veditabbā. “Ārakā”ti ca vutte sāmaññajotanāya visese avaṭṭhānato, visesatthinā ca",
  "tika-vin13t:3029_5": "visesassa anuppayojitabbattā “kilesehī”ti labbhati.",
  "tika-vin13t:3030_0": "Sammāti aviparītaṃ. Sāmanti sayameva, aparaneyyo hutvāti attho. “Sambuddho”ti hi",
  "tika-vin13t:3030_1": "ettha saṃ-saddo “saya”nti etassa atthassa bodhako daṭṭhabbo. Buddhatoti bhāvappadhānoyaṃ",
  "tika-vin13t:3030_2": "niddeso, buddhattāti attho. “Arahaṃ” iti vā “sammāsambuddho” iti vā bhagavato navabhede",
  "tika-vin13t:3030_3": "guṇe yā punappunaṃ anussati, sā buddhānussatīti yojanā. “Sammāsambuddho itī”ti vattabbe",
  "tika-vin13t:3030_4": "a-kāro sandhivasena āgato. Iti-saddo panettha ādiattho, iccādīti attho. Navabhedeti",
  "tika-vin13t:3030_5": "“anuttaro purisadammasārathī”ti ekato gahetvā. Ettha pana upacāro uppajjati, na appanā,",
  "tika-vin13t:3030_6": "tathā maraṇassatiyaṃ. Itaresu pana ubhayampi uppajjatīti veditabbaṃ. Buddhānussati.",
  "tika-vin13t:3031_0": "463-4. “Sīmaṭṭhā”tiādinā mettābhāvanaṃ dasseti. Sīmaṭṭhasaṅgheti sīmāyaṃ tiṭṭhatīti",
  "tika-vin13t:3031_1": "sīmaṭṭho, sova saṅgho. Gocaragāmamhi issare janeti sambandho. Tattha mānuse upādāya",
  "tika-vin13t:3031_2": "sabbasattesūti yojetabbaṃ. Tatthāti tasmiṃ gāme. Sukhitā hontu averāti padacchedo.",
  "tika-vin13t:3031_3": "Ādināti “abyāpajjā hontu, anīghā hontu, sukhī attānaṃ pariharantū”ti iminā. Paricchijja",
  "tika-vin13t:3031_4": "paricchijjāti “imasmiṃ vihāre sabbe bhikkhū”tiādinā evampi paricchinditvā paricchinditvā. Mettābhāvanā.",
  "tika-vin13t:3032_0": "465-6. Idāni asubhaṃ niddisanto sabbapaṭhamaṃ sādhetabbaṃ sattavidhamuggahakosallaṃ",
  "tika-vin13t:3032_1": "“vaṇṇe”ccādinā dasseti. Sattavidhañhi taṃ nayato āgataṃ vācāsajjhāyamanasāsajjhāyehi",
  "tika-vin13t:3032_2": "saddhiṃ. Tattha paṭhamaṃ vācāya sajjhāyantena cattāri tacapañcakādīni paricchinditvā",
  "tika-vin13t:3032_3": "anulomappaṭilomavasena kātabbaṃ. Yathā pana vacasā, tatheva manasāpi sajjhāyo kātabbo.",
  "tika-vin13t:3032_4": "Vacasā sajjhāyo hi manasā sajjhāyassa paccayo. So pana lakkhaṇappaṭivedhassa paccayo.",
  "tika-vin13t:3032_5": "Tattha vaṇṇo nāma kesādīnaṃ vaṇṇo. Saṇṭhānaṃ tesaṃyeva saṇṭhānaṃ. Okāso tesaṃyeva",
  "tika-vin13t:3032_6": "patiṭṭhokāso. Disā nābhito uddhaṃ uparimadisā, adho heṭṭhimā. Paricchedo nāma “ayaṃ",
  "tika-vin13t:3032_7": "koṭṭhāso heṭṭhā ca upari ca tiriyañca iminā nāma paricchinno”ti evaṃ sabhāgaparicchedo",
  "tika-vin13t:3032_8": "ceva “kesā na lomā, lomā na kesā”ti evaṃ amissakatāvasena visabhāgaparicchedo ca.",
  "tika-vin13t:3032_9": "Kesādikoṭṭhāse vavatthapetvāti sambandho. Vavatthapetvāti vuttanayena vavatthapetvā.",
  "tika-vin13t:3033_0": "Evaṃ vavatthapentena yathāvuttaṃ sattavidhaṃ uggahakosallaṃ sampādetvā aṭṭhārasavidhaṃ",
  "tika-vin13t:3033_1": "manasikārakosallaṃ sampādetabbanti dassetuṃ “anupubbato”tiādimāha. Tattha appanāto",
  "tika-vin13t:3033_2": "tayo ca suttantāti ime cattāropi nayatovāgate nātisīghādīsu pakkhipitvā dasavidhatā",
  "tika-vin13t:3033_3": "veditabbā. Anupubbatoti sajjhāyakaraṇato paṭṭhāya anupaṭipāṭiyā. Nātisīghaṃ nātisaṇikaṃ",
  "tika-vin13t:3033_4": "katvāti kiriyāvisesanaṃ. Vikkhepaṃ paṭibāhayanti kammaṭṭhānaṃ vissajjetvā bahiddhā",
  "tika-vin13t:3033_5": "puthuttārammaṇe cetaso vikkhepaṃ paṭibāhanto. Paṇṇattiṃ samatikkammāti yāyaṃ “kesā",
  "tika-vin13t:3033_6": "lomā”ti paṇṇatti, taṃ atikkamitvā, “paṭikkūla”nti cittaṃ ṭhapetvāti adhippāyo. Anupubbato",
  "tika-vin13t:3033_7": "muñcantassāti yo yo koṭṭhāso na upaṭṭhāti, taṃ taṃ anukkamena muñcato, tassa “bhāvanā”ti",
  "tika-vin13t:3033_8": "iminā sambandho veditabbo.",
  "tika-vin13t:3034_0": "467. Evaṃ ubhayakosallaṃ sampādetvā sabbakoṭṭhāse vaṇṇādivasena vavatthapetvā vaṇṇādivaseneva",
  "tika-vin13t:3034_1": "pañcadhā paṭikkūlatā vavatthapetabbāti dassetuṃ “vaṇṇā”tiādimāha. Vaṇṇa…pe… okāsehi",
  "tika-vin13t:3034_2": "koṭṭhāse paṭikkūlāti bhāvanā asubhanti yojanā. Tatra kesā tāva pakativaṇṇena kāḷakā",
  "tika-vin13t:3034_3": "addāriṭṭhakavaṇṇā, saṇṭhānato dīghavaṭṭatulādaṇḍasaṇṭhānā, disato uparimadisāya jātā,",
  "tika-vin13t:3034_4": "okāsato ubhosu passesu kaṇṇacūḷikāhi, purato naḷāṭantena, pacchato gaḷavāṭakena paricchinnā,",
  "tika-vin13t:3034_5": "sīsakaṭāhaveṭhanaallacammaṃ kesānaṃ okāso. Paricchedato kesā sīsaveṭhanacamme vīhaggamattaṃ",
  "tika-vin13t:3034_6": "pavisitvā patiṭṭhitena heṭṭhā attano mūlatalena, upari ākāsena, tiriyaṃ aññamaññena",
  "tika-vin13t:3034_7": "paricchinnā. Dve kesā ekato natthīti ayaṃ sabhāgaparicchedo. “Kesā na lomā, lomā",
  "tika-vin13t:3034_8": "na kesā”ti evaṃ avasesaekatiṃ sakoṭṭhāsehi amissīkatā kesā nāma pāṭiyekko eko koṭṭhāsoti",
  "tika-vin13t:3034_9": "ayaṃ visabhāgaparicchedo. Idaṃ kesānaṃ vaṇṇādito nicchayanaṃ. Idaṃ pana nesaṃ vaṇṇādivasena",
  "tika-vin13t:3034_10": "pañcadhā paṭikkūlato nicchayanaṃ – kesā nāmete vaṇṇatopi paṭikkūlā āsayatopi saṇṭhānatopi",
  "tika-vin13t:3034_11": "gandhatopi okāsatopi paṭikkūlāti evaṃ sesakoṭṭhāsānampi yathāyogaṃ veditabbaṃ.",
  "tika-vin13t:3035_0": "Uddhumātādivatthūsūti uddhumātakavinīlakavipubbakavicchiddakavikkhāyitakavikkhittakahatavi-",
  "tika-vin13t:3035_1": "kkhittakalohitakapuḷavakaaṭṭhikasaṅkhātesu dasesu aviññāṇakaasubhavatthūsu asubhākāraṃ",
  "tika-vin13t:3035_2": "gahetvā pavattā bhāvanā vā asubhanti sambandho. Asubhabhāvanā.",
  "tika-vin13t:3036_0": "468. “Maraṇaṃ me bhavissatī”ti vā “jīvitaṃ me uparujjhatī”ti vā “maraṇaṃ maraṇa”nti",
  "tika-vin13t:3036_1": "vā yoniso bhāvayitvānāti yojanā. Jīvitanti rūpajīvitindriyañca arūpajīvitindriyañca.",
  "tika-vin13t:3036_2": "Yonisoti upāyena. Evaṃ pavattayatoyeva hi ekaccassa nīvaraṇāni vikkhambhanti, maraṇārammaṇā",
  "tika-vin13t:3036_3": "sati saṇṭhāti, upacārappattameva kammaṭṭhānaṃ hoti.",
  "tika-vin13t:3037_0": "469-470. Yassa pana ettāvatā na hoti, tena vadhakapaccūpaṭṭhānādīhi aṭṭhahākārehi",
  "tika-vin13t:3037_1": "maraṇaṃ anussaritabbanti dassetuṃ “vadhakassevā”tiādimāha. Vadhakassa iva upaṭṭhānāti",
  "tika-vin13t:3037_2": "“imassa sīsaṃ chindissāmī”ti asiṃ gahetvā gīvāya sañcārayamānassa vadhakassa viya",
  "tika-vin13t:3037_3": "maraṇassa upaṭṭhānato. Sampattīnaṃ vipattitoti bhogasampattiyā jīvitasampattiyā ca",
  "tika-vin13t:3037_4": "vināsamaraṇasaṅkhātavipattito. Upasaṃharatoti yasamahattato puññamahattato thāmamahattato",
  "tika-vin13t:3037_5": "iddhimahattato paññāmahattato paccekabuddhato sammāsambuddhatoti imehi sattahākārehi",
  "tika-vin13t:3037_6": "attano upasaṃharaṇato. Kāyabahusādhāraṇāti asītiyā kimikulānaṃ, anekasatānaṃ rogānaṃ,",
  "tika-vin13t:3037_7": "bāhirānañca ahivicchikādīnaṃ maraṇassa paccayānaṃ sādhāraṇato. Āyudubbalatoti assāsapassāsūpanibaddhattairiyāpathūpanibaddhattādinā",
  "tika-vin13t:3037_8": "āyuno dubbalato. Kālavavatthānassa abhāvatoti “imasmiṃyeva kāle maritabbaṃ, na aññasmi”nti",
  "tika-vin13t:3037_9": "evaṃ kālavavatthānassa abhāvato. Addhānassa paricchedāti “manussānaṃ jīvitassa paricchedo",
  "tika-vin13t:3037_10": "nāma etarahi paritto, addhā yo ciraṃ jīvati, so vassasataṃ jīvatī”ti evaṃ addhānassa",
  "tika-vin13t:3037_11": "kālassa paricchedato.",
  "tika-vin13t:3038_0": "Ettha pana kammaṭṭhānaṃ bhāvetvā vipassanāya saha paṭisambhidāhi arahattaṃ pattukāmena",
  "tika-vin13t:3038_1": "buddhaputtena yaṃ kātabbaṃ, taṃ ādikammikassa kulaputtassa vasena ādito paṭṭhāya",
  "tika-vin13t:3038_2": "saṅkhepenopadissāma. Catubbidhaṃ tāva sīlaṃ sodhetabbaṃ. Tattha tividhā visujjhanā",
  "tika-vin13t:3038_3": "anāpajjanaṃ, āpannavuṭṭhānaṃ, kilesehi ca appaṭipīḷanaṃ. Evaṃ visuddhasīlassa hi",
  "tika-vin13t:3038_4": "bhāvanā sampajjati. Yampidaṃ cetiyaṅgaṇavattādīnaṃ vasena ābhisamācārikasīlaṃ vuccati,",
  "tika-vin13t:3038_5": "tampi sādhukaṃ paripūretabbaṃ. Tato –",
  "tika-vin13t:3039": "“Āvāso ca kulaṃ lābho, gaṇo kammañca pañcamaṃ;",
  "tika-vin13t:3040": "Addhānaṃ ñāti ābādho, gantho iddhīti te dasā”ti. –",
  "tika-vin13t:3041": "Evaṃ vuttesu dasasu palibodhesu yo palibodho, yo upacchinditabbo. Evaṃ upacchinnapalibodhena –",
  "tika-vin13t:3042": "“Piyo garu bhāvanīyo, vattā ca vacanakkhamo;",
  "tika-vin13t:3043": "Gambhīrañca kathaṃ kattā, no cāṭṭhāne niyojako”ti. –",
  "tika-vin13t:3044_0": "Evaṃ vuttalakkhaṇaṃ ācariyaṃ upasaṅkamitvā kammaṭṭhānaṃ uggahetabbaṃ. Taṃ duvidhaṃ",
  "tika-vin13t:3044_1": "hoti sabbatthakakammaṭṭhānañca pārihāriyakammaṭṭhānañca. Tattha sabbatthakakammaṭṭhānaṃ",
  "tika-vin13t:3044_2": "nāma bhikkhusaṅghādīsu mettā, maraṇassati ca, “asubhasaññā”tipi eke. Etaṃ pana tayaṃ",
  "tika-vin13t:3044_3": "sabbattha atthayitabbaṃ icchitabbanti katvā, adhippetassa ca yogānuyogakammassa padaṭṭhānattā",
  "tika-vin13t:3044_4": "“sabbatthakakammaṭṭhāna”nti vuccati. Aṭṭhatiṃsārammaṇesu pana yaṃ yassa caritānukūlaṃ,",
  "tika-vin13t:3044_5": "taṃ tassa niccaṃ pariharitabbattā yathāvutteneva nayena “pārihāriyakammaṭṭhāna”nti vuccati, tato –",
  "tika-vin13t:3045": "“Mahāvāsaṃ navāvāsaṃ, jarāvāsañca panthaniṃ;",
  "tika-vin13t:3046": "Soṇḍiṃ paṇṇañca pupphañca, phalaṃ patthitameva ca.",
  "tika-vin13t:3047": "“Nagaraṃ dārunā khettaṃ, visabhāgena paṭṭanaṃ;",
  "tika-vin13t:3048": "Paccantasīmāsappāyaṃ, yattha mitto na labbhati.",
  "tika-vin13t:3049": "“Aṭṭhārasetāni ṭhānāni, iti viññāya paṇḍito;",
  "tika-vin13t:3050": "Ārakā parivajjeyya, maggaṃ sappaṭibhayaṃ yathā”ti. –",
  "tika-vin13t:3051_0": "Vuttaaṭṭhārasasenāsanadosavajjitaṃ “idha, bhikkhave, senāsanaṃ nātidūraṃ hoti naccāsannaṃ",
  "tika-vin13t:3051_1": "gamanāgamanasampannaṃ divā appākiṇṇaṃ rattiṃ appasaddaṃ appanigghosaṃ appaḍaṃsamakasavātātapasarīsapasamphassaṃ.",
  "tika-vin13t:3051_2": "Tasmiṃ kho pana senāsane viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā.",
  "tika-vin13t:3051_3": "Tasmiṃ kho pana senāsane therā bhikkhū viharanti bahussutā āgatāgamā dhammavinayadharā",
  "tika-vin13t:3051_4": "mātikādharā. Te kālena kālaṃ upasaṅkamitvā paripucchati paripañhati ‘idaṃ bhante",
  "tika-vin13t:3051_5": "kathaṃ, imassa ko attho’ti. Tassa te āyasmanto avivaṭañceva vivaranti, anuttānīkatañca",
  "tika-vin13t:3051_6": "uttāniṃ karonti, anekavihitesu ca kaṅkhāṭhānīyesu dhammesu kaṅkhaṃ paṭivinodenti.",
  "tika-vin13t:3051_7": "Evaṃ kho, bhikkhave, senāsanaṃ pañcaṅgasamannāgataṃ hotī”ti vuttapañcaṅgasamannāgataṃ",
  "tika-vin13t:3051_8": "senāsanaṃ upagamma tattha vasantena “dīghāni kesalomanakhāni chinditabbāni, jiṇṇacīvaresu",
  "tika-vin13t:3051_9": "aggaḷaanuvātaparibhaṇḍadānādinā daḷhīkammaṃ vā tantacchedādīsu tunnakammaṃ vā kātabbaṃ,",
  "tika-vin13t:3051_10": "kiliṭṭhāni rajitabbāni, sace patte malaṃ hoti, patto pacitabbo, mañcapīṭhādīni sodhetabbānī”ti",
  "tika-vin13t:3051_11": "evaṃ vuttaupacchinnakhuddakapalibodhena katabhattakiccena bhattasammadaṃ vinodetvā",
  "tika-vin13t:3051_12": "ratanattayaguṇānussaraṇena cittaṃ sampahaṃsetvā ācariyuggahato ekapadampi asammuyhantena manasi kātabbanti.",
  "tika-vin13t:3052": "Caturārakkhaniddesavaṇṇanā niṭṭhitā.",
  "tika-vin13t:3053": "50. Vipassanāniddesavaṇṇanā",
  "tika-vin13t:3054_0": "471-2. Nāmarūpanti cittacetasikasaṅkhātaṃ nāmañca aṭṭhavīsatividhaṃ rūpañca. “Namanalakkhaṇaṃ",
  "tika-vin13t:3054_1": "nāmaṃ, ruppanalakkhaṇaṃ rūpaṃ, nāmarūpato na añño attādiko koci atthī”ti evaṃ jhānalābhī",
  "tika-vin13t:3054_2": "ce, jhānato vuṭṭhāya jhānagataṃ vā vipassanāyāniko ce, pakiṇṇakabhūtaṃ nāmarūpaṃ",
  "tika-vin13t:3054_3": "pariggahetvā. Pātimokkhasaṃvarādi sīlavisuddhi, caturārakkhavasena dīpitā sopacārasamādhisaṅkhātā",
  "tika-vin13t:3054_4": "cittavisuddhi ca vuttāva nāmāti iminā diṭṭhivisuddhi kathitā. Tato tassa paccayañca",
  "tika-vin13t:3054_5": "pariggahetvāti sambandho. Tassa paccayanti “paṭisandhikkhaṇe nāmarūpadvayameva avijjātaṇhāupādānakammehi",
  "tika-vin13t:3054_6": "uppajjati, na issarādikāraṇenā”tiādinā tassa kāraṇaṃ, iminā kaṅkhāvitaraṇavisuddhi dassitā.",
  "tika-vin13t:3055_0": "Hutvā abhāvato aniccāti sabbepi nāmarūpasaṅkhārā uppajjitvā abhāvāpajjanato aniccā.",
  "tika-vin13t:3055_1": "Udayabbayapīḷanā dukkhāti uppādanirodhavasena pīḷanato dukkhā. Avasavattittā anattāti",
  "tika-vin13t:3055_2": "attano vase avattanato anattāti evaṃ saṅkhārehi saddhiṃ tilakkhaṇaṃ āropetvā. Punappunaṃ",
  "tika-vin13t:3055_3": "sammasantoti yathāvuttanayena sammasanto samathayāniko vipassanāyāniko ca yogāvacaro.",
  "tika-vin13t:3055_4": "Iminā maggāmaggañāṇadassanavisuddhi, paṭipadāñāṇadassanavisuddhi ca dassitā. Saṅkhārānameva",
  "tika-vin13t:3055_5": "hi udayabbayādinānupassanato udayabbayabhaṅgabhayaādīnavanibbidāmuñcitukamyatāpaṭisaṅkhānupassanāsa-",
  "tika-vin13t:3055_6": "ṅkhārupekkhāñāṇasaṅkhātassa aṭṭhavidhassa ñāṇassa vasena sikhāppattaṃ vipassanāñāṇaṃ",
  "tika-vin13t:3055_7": "paṭipadāñāṇadassanavisuddhi nāma. Anupubbena sabbasaṃyojanakkhayaṃ pāpuṇeyyāti iminā",
  "tika-vin13t:3055_8": "ñāṇadassanavisuddhi dassitā. Sabbasaṃyojanakkhayanti orambhāgiyānaṃ pañcannaṃ saṃyojanānaṃ",
  "tika-vin13t:3055_9": "heṭṭhā maggattayena khepitattā, itaresaṃ uddhambhāgiyānaṃ saṃyojanānaṃ khepitattā",
  "tika-vin13t:3055_10": "ca sabbesaṃ saṃyojanānaṃ khayante jātaṃ arahattamaggaṃ.",
  "tika-vin13t:3056": "Nigamanakathāvaṇṇanā",
  "tika-vin13t:3057": "473. Yasmā kāraṇā yā sikkhanā, ayaṃ bhikkhukiccaṃ, ato tasmā kāraṇāti attho.",
  "tika-vin13t:3058": "474. Niccaso lokavicārinoti niccaṃ loke vicarato. Mālutasseva parissamo na sambhotīti yojanā. Mālutassevāti vātassa iva. Na sambhotīti na hoti.",
  "tika-vin13t:3059_0": "475-6. Tambapaṇṇi eva tambapaṇṇiyo, ketu viya ketu, tambapaṇṇiye ketūti tappuriso.",
  "tika-vin13t:3059_1": "Tena racitā dhammavinayaññupasaṃsitā ayaṃ khuddasikkhā parimāṇato gāthānaṃ pañcamattehi",
  "tika-vin13t:3059_2": "satehi ettāvatā niṭṭhānamupāgatāti sambandho.",
  "tika-vin13t:3060": "Nigamanakathāvaṇṇanā niṭṭhitā.",
  "tika-vin13t:3061": "Nigamanakathā",
  "tika-vin13t:3062": "Kārāpitetirucire pavare vihāre;",
  "tika-vin13t:3063": "Mānādhikāripurinā garunā guṇena;",
  "tika-vin13t:3064": "Vassaṃ vasaṃ damiḷaso vidhahaṃ akāsiṃ;",
  "tika-vin13t:3065": "Ākaṅkhaṭīka jinasāsanasampavuddhiṃ.",
  "tika-vin13t:3066": "Puññena sattharacanājanitena tena;",
  "tika-vin13t:3067": "Sambuddhasāsanavarodayakāraṇena;",
  "tika-vin13t:3068": "Lokāmisesu pana me samayaṃ alaggo;",
  "tika-vin13t:3069": "Sambuddhasāsanavarodayamācareyyaṃ.",
  "tika-vin13t:3070": "Atthesu akkharapadesu vinicchayesu;",
  "tika-vin13t:3071": "Pubbāparesu likhitaṃ khalitaṃ yadatthi;",
  "tika-vin13t:3072": "Ohāya khantumarahanti vadantu santā;",
  "tika-vin13t:3073": "Diṭṭhāparādhamatha vā kimulālanena.",
  "tika-vin13t:3074": "Yenantatantaratanākaramanthanena;",
  "tika-vin13t:3075": "Manthācalollasitañāṇavarena laddhā;",
  "tika-vin13t:3076": "Sārāmatātisukhitā sukhayanti caññe;",
  "tika-vin13t:3077": "Te me jayanti garavo garavo guṇehi.",
  "tika-vin13t:3078": "Paratthasampādanato, puññenādhigatenahaṃ;",
  "tika-vin13t:3079": "Paratthasampādanako, bhaveyyaṃ jātijātiyaṃ.",
  "tika-vin13t:3080": "Sisso āha –",
  "tika-vin13t:3081": "Paramappicchatānekasantosopasamesinaṃ;",
  "tika-vin13t:3082": "Sucisallekhavuttīnaṃ, sadāraññanivāsinaṃ.",
  "tika-vin13t:3083": "Sāsanujjotakārīnaṃ, ācerattamupāgataṃ;",
  "tika-vin13t:3084": "Udumbaragirikhyātayatīnaṃ yatipuṅgavaṃ.",
  "tika-vin13t:3085": "Medhaṅkara iti khyātanāmadheyyaṃ tapodhanaṃ;",
  "tika-vin13t:3086": "Theraṃ thiradayāmedhānidhānaṃ sādhupūjitaṃ.",
  "tika-vin13t:3087": "Sissaṃ sahāyamāgamma, kalyāṇamittamattano;",
  "tika-vin13t:3088": "Sodhetuṃ sāsanaṃ satthu, parakkamamakāsi yo.",
  "tika-vin13t:3089": "Susaddasiddhiṃ yo yoganicchayaṃ sabbhi vaṇṇitaṃ;",
  "tika-vin13t:3090": "Akā subodhālaṅkāraṃ, vuttodayamanākulaṃ.",
  "tika-vin13t:3091": "Saṅgharakkhitanāmena, mahātherena dhīmatā;",
  "tika-vin13t:3092": "Nivāsabhūtenānekaguṇānappicchatādinaṃ.",
  "tika-vin13t:3093": "Teneva racitā sādhu, sāsanodayakārinā;",
  "tika-vin13t:3094": "Khuddasikkhāya ṭīkāpi, sumaṅgalappasādanī.",
  "tika-vin13t:3095": "Nigamanakathā niṭṭhitā.",
  "tika-vin13t:3096": "Iti sumaṅgalappasādanī nāma",
  "tika-vin13t:3097": "Khuddasikkhā-abhinavaṭīkā samattā.",
  "tika-vin13t:3098": "Namo tassa bhagavato arahato sammāsambuddhassa",
  "tika-vin13t:3099": "Mūlasikkhā",
  "tika-vin13t:3100": "Ganthārambhakathā",
  "tika-vin13t:3101": "Natvā nāthaṃ pavakkhāmi, mūlasikkhaṃ samāsato;",
  "tika-vin13t:3102": "Bhikkhunā navakenādo, mūlabhāsāya sikkhituṃ.",
  "tika-vin13t:3103": "1. Pārājikaniddeso",
  "tika-vin13t:3104": "1.",
  "tika-vin13t:3105": "Saṃ nimittaṃ pavesanto, bhikkhu maggattaye cuto;",
  "tika-vin13t:3106": "Pavesanaṭṭhituddhāra-paviṭṭhe cepi sādiyaṃ.",
  "tika-vin13t:3107": "2.",
  "tika-vin13t:3108": "Adinnaṃ mānusaṃ bhaṇḍaṃ, theyyāyekena ādiyaṃ;",
  "tika-vin13t:3109": "Pañcavīsāvahāresu, garukaṃ ce cuto bhave.",
  "tika-vin13t:3110": "3.",
  "tika-vin13t:3111": "Ādiyanto harantova-harantopiriyāpathaṃ;",
  "tika-vin13t:3112": "Vikopento tathā ṭhānā, cāventopi parājiko.",
  "tika-vin13t:3113": "4.",
  "tika-vin13t:3114": "Tattha nānekabhaṇḍānaṃ, pañcakānaṃ vasā pana;",
  "tika-vin13t:3115": "Avahārā dasañceti, viññātabbā vibhāvinā.",
  "tika-vin13t:3116": "5.",
  "tika-vin13t:3117": "Sāhatthāṇattiko ceva, nissaggo cātthasādhako;",
  "tika-vin13t:3118": "Dhuranikkhepanañceva, idaṃ sāhatthapañcakaṃ.",
  "tika-vin13t:3119": "6.",
  "tika-vin13t:3120": "Pubbasahappayogo ca, saṃvidhāharaṇampi ca;",
  "tika-vin13t:3121": "Saṅketakammaṃ nimittaṃ, pubbappayogapañcakaṃ.",
  "tika-vin13t:3122": "7.",
  "tika-vin13t:3123": "Theyyāpasayhaparikappa-ppaṭicchannakusādikā;",
  "tika-vin13t:3124": "Avahārā ime pañca, viññātabbā vibhāvinā.",
  "tika-vin13t:3125": "8.",
  "tika-vin13t:3126": "Manussapāṇaṃ pāṇoti, jānaṃ vadhakacetasā;",
  "tika-vin13t:3127": "Jīvitā yo viyojeti, sāsanā so parājito.",
  "tika-vin13t:3128": "9.",
  "tika-vin13t:3129": "Jhānādibhedaṃ hadaye asantaṃ,",
  "tika-vin13t:3130": "Aññapadesañca vinādhimānaṃ;",
  "tika-vin13t:3131": "Manussajātissa vadeyya bhikkhu,",
  "tika-vin13t:3132": "Ñātakkhaṇe tena parājiko bhaveti.",
  "tika-vin13t:3133": "2. Garukāpattiniddeso",
  "tika-vin13t:3134": "10.",
  "tika-vin13t:3135": "Mocetukāmacittena, upakkamma vimocayaṃ;",
  "tika-vin13t:3136": "Sukkamaññatra supinā, samaṇo garukaṃ phuse.",
  "tika-vin13t:3137": "11.",
  "tika-vin13t:3138": "Kāyasaṃsaggarāgena, manussitthiṃ parāmasaṃ;",
  "tika-vin13t:3139": "Itthisaññī upakkamma, samaṇo garukaṃ phuse.",
  "tika-vin13t:3140": "12.",
  "tika-vin13t:3141": "Duṭṭhullavācassādena, maggaṃ vārabbha methunaṃ;",
  "tika-vin13t:3142": "Obhāsanto manussitthiṃ, suṇamānaṃ garuṃ phuse.",
  "tika-vin13t:3143": "13.",
  "tika-vin13t:3144": "Vaṇṇaṃ vatvāttanokāma-pāricariyāya methunaṃ;",
  "tika-vin13t:3145": "Itthiṃ methunarāgena, yācamāno garuṃ phuse.",
  "tika-vin13t:3146": "14.",
  "tika-vin13t:3147": "Sandesaṃ paṭiggaṇhitvā, purisassitthiyāpi vā;",
  "tika-vin13t:3148": "Vīmaṃsitvā haraṃpaccā, samaṇo garukaṃ phuse.",
  "tika-vin13t:3149": "15.",
  "tika-vin13t:3150": "Cāvetukāmo codento, amūlantimavatthunā;",
  "tika-vin13t:3151": "Codāpayaṃ vā samaṇo, suṇamānaṃ garuṃ phuse.",
  "tika-vin13t:3152": "16.",
  "tika-vin13t:3153": "Lesamattaṃ upādāya, amūlantimavatthunā;",
  "tika-vin13t:3154": "Cāvetukāmo codento, suṇamānaṃ garuṃ phuseti.",
  "tika-vin13t:3155": "3. Nissaggiyaniddeso",
  "tika-vin13t:3156": "17.",
  "tika-vin13t:3157": "Vikappanamadhiṭṭhāna-makatvā kālacīvaraṃ;",
  "tika-vin13t:3158": "Dasāhamatimāpeti, tassa nissaggiyaṃ siyā.",
  "tika-vin13t:3159": "18.",
  "tika-vin13t:3160": "Bhikkhusammutiyāññatra, ticīvaramadhiṭṭhitaṃ;",
  "tika-vin13t:3161": "Ekāhamatimāpeti, nissaggi samayaṃ vinā.",
  "tika-vin13t:3162": "19.",
  "tika-vin13t:3163": "Aññātikā bhikkhuniyā, purāṇacīvaraṃ pana;",
  "tika-vin13t:3164": "Dhovāpeti rajāpeti, ākoṭāpeti taṃ siyā.",
  "tika-vin13t:3165": "20.",
  "tika-vin13t:3166": "Aññātikā bhikkhuniyā, hatthato kiñci mūlakaṃ;",
  "tika-vin13t:3167": "Adatvā cīvarādāne, nissaggiyamudīritaṃ.",
  "tika-vin13t:3168": "21.",
  "tika-vin13t:3169": "Appavāritamaññātiṃ, viññāpentassa cīvaraṃ;",
  "tika-vin13t:3170": "Aññatra samayā tassa, nissaggiyamudīritaṃ.",
  "tika-vin13t:3171": "22.",
  "tika-vin13t:3172": "Rajataṃ jātarūpaṃ vā, māsakaṃ vā kahāpaṇaṃ;",
  "tika-vin13t:3173": "Gaṇheyya vā gaṇhāpeyya, nissaggi sādiyeyya vā.",
  "tika-vin13t:3174": "23.",
  "tika-vin13t:3175": "Parivatteyya nissaggi, rajatādi catubbidhaṃ;",
  "tika-vin13t:3176": "Kappiyaṃ kappiyenāpi, ṭhapetvā sahadhammike.",
  "tika-vin13t:3177": "24.",
  "tika-vin13t:3178": "Vikappanamadhiṭṭhāna-makatvāna pamāṇikaṃ;",
  "tika-vin13t:3179": "Dasāhamatimāpeti, pattaṃ nissaggiyaṃ siyā.",
  "tika-vin13t:3180": "25.",
  "tika-vin13t:3181": "Pañcabandhanato ūna-patte sati paraṃ pana;",
  "tika-vin13t:3182": "Viññāpeti navaṃ pattaṃ, tassa nissaggiyaṃ siyā.",
  "tika-vin13t:3183": "26.",
  "tika-vin13t:3184": "Paṭiggahetvā bhuñjanto, sappitelādikaṃ pana;",
  "tika-vin13t:3185": "Sattāhamatimāpeti, tassa nissaggiyaṃ siyā.",
  "tika-vin13t:3186": "27.",
  "tika-vin13t:3187": "Bhikkhussa cīvaraṃ datvā, acchindantassa taṃ puna;",
  "tika-vin13t:3188": "Sakasaññāya nissaggi, acchindāpayatopi vā.",
  "tika-vin13t:3189": "28.",
  "tika-vin13t:3190": "Appavāritamaññātiṃ, suttaṃ yāciya cīvaraṃ;",
  "tika-vin13t:3191": "Vāyāpentassa nissaggi, vinā ñātippavārite.",
  "tika-vin13t:3192": "29.",
  "tika-vin13t:3193": "Jānanto bhikkhu saṅghassa, lābhaṃ pariṇataṃ pana;",
  "tika-vin13t:3194": "Attano pariṇāmeti, tassa nissaggiyaṃ siyāti.",
  "tika-vin13t:3195": "4. Pācittiyaniddeso",
  "tika-vin13t:3196": "30.",
  "tika-vin13t:3197": "Sampajānamusāvāde, pācittiyamudīritaṃ;",
  "tika-vin13t:3198": "Bhikkhuñca omasantassa, pesuññaharaṇepi ca.",
  "tika-vin13t:3199": "31.",
  "tika-vin13t:3200": "Ṭhapetvā bhikkhuniṃ bhikkhuṃ, aññena piṭakattayaṃ;",
  "tika-vin13t:3201": "Padasodhammaṃ bhaṇantassa, pācittiyamudīritaṃ.",
  "tika-vin13t:3202": "32.",
  "tika-vin13t:3203": "Anupasampanneneva, sayitvāna tirattiyaṃ;",
  "tika-vin13t:3204": "Pācitti sahaseyyāya, catutthatthaṅgate puna.",
  "tika-vin13t:3205": "33.",
  "tika-vin13t:3206": "Itthiyā ekarattampi, seyyaṃ kappayatopi vā;",
  "tika-vin13t:3207": "Desentassa vinā viññuṃ, dhammañca chappaduttariṃ.",
  "tika-vin13t:3208": "34.",
  "tika-vin13t:3209": "Duṭṭhullaṃ bhikkhuno vajjaṃ, bhikkhusammutiyā vinā;",
  "tika-vin13t:3210": "Abhikkhuno vadantassa, pācittiyamudīritaṃ.",
  "tika-vin13t:3211": "35.",
  "tika-vin13t:3212": "Khaṇeyya vā khaṇāpeyya, pathaviñca akappiyaṃ;",
  "tika-vin13t:3213": "Bhūtagāmaṃ vikopeyya, tassa pācittiyaṃ siyā.",
  "tika-vin13t:3214": "36.",
  "tika-vin13t:3215": "Ajjhokāse tu mañcādiṃ, katvā santharaṇādikaṃ;",
  "tika-vin13t:3216": "Saṅghikaṃ yāti pācitti, akatvāpucchanādikaṃ.",
  "tika-vin13t:3217": "37.",
  "tika-vin13t:3218": "Saṅghikāvasathe seyyaṃ, katvā santharaṇādikaṃ;",
  "tika-vin13t:3219": "Akatvāpucchanādiṃ yo, yāti pācitti tassapi.",
  "tika-vin13t:3220": "38.",
  "tika-vin13t:3221": "Jānaṃ sappāṇakaṃ toyaṃ, pācitti paribhuñjato;",
  "tika-vin13t:3222": "Aññātikā bhikkhuniyā, ṭhapetvā pārivattakaṃ.",
  "tika-vin13t:3223": "39.",
  "tika-vin13t:3224": "Cīvaraṃ deti pācitti, cīvaraṃ sibbatopi ca;",
  "tika-vin13t:3225": "Atirittaṃ akāretvā, pavāretvāna bhuñjato.",
  "tika-vin13t:3226": "40.",
  "tika-vin13t:3227": "Bhikkhuṃ āsādanāpekkho, pavāreti pavāritaṃ;",
  "tika-vin13t:3228": "Anatirittena bhutte tu, pācittiyamudīritaṃ.",
  "tika-vin13t:3229": "41.",
  "tika-vin13t:3230": "Sannidhibhojanaṃ bhuñje, vikāle yāvakālikaṃ;",
  "tika-vin13t:3231": "Bhuñjato vāpi pācitti, agilāno paṇītakaṃ.",
  "tika-vin13t:3232": "42.",
  "tika-vin13t:3233": "Viññāpetvāna bhuñjeyya, sappibhattādikampi ca;",
  "tika-vin13t:3234": "Appaṭiggahitaṃ bhuñje, dantakaṭṭhodakaṃ vinā.",
  "tika-vin13t:3235": "43.",
  "tika-vin13t:3236": "Titthiyassa dade kiñci, bhuñjitabbaṃ sahatthato;",
  "tika-vin13t:3237": "Nisajjaṃ vāraho kappe, mātugāmena cekato.",
  "tika-vin13t:3238": "44.",
  "tika-vin13t:3239": "Surāmerayapānepi, pācittiyamudīritaṃ;",
  "tika-vin13t:3240": "Aṅgulipatodake cāpi, hasadhammepi codake.",
  "tika-vin13t:3241": "45.",
  "tika-vin13t:3242": "Anādarepi pācitti, bhikkhuṃ bhīsayatopi vā;",
  "tika-vin13t:3243": "Bhayānakaṃ kathaṃ katvā, dassetvā vā bhayānakaṃ.",
  "tika-vin13t:3244": "46.",
  "tika-vin13t:3245": "Ṭhapetvā paccayaṃ kiñci, agilāno jaleyya vā;",
  "tika-vin13t:3246": "Jotiṃ jalāpayeyyāpi, tassa pācittiyaṃ siyā.",
  "tika-vin13t:3247": "47.",
  "tika-vin13t:3248": "Kappabindumanādāya, navacīvarabhogino;",
  "tika-vin13t:3249": "Hasāpekkhassa pācitti, bhikkhuno cīvarādikaṃ.",
  "tika-vin13t:3250": "48.",
  "tika-vin13t:3251": "Apanetvā nidhentassa, nidhāpentassa vā pana;",
  "tika-vin13t:3252": "Jānaṃ pāṇaṃ mārentassa, tiracchānagatampi ca.",
  "tika-vin13t:3253": "49.",
  "tika-vin13t:3254": "Chādetukāmo chādeti, duṭṭhullaṃ bhikkhunopi ca;",
  "tika-vin13t:3255": "Gāmantaragatassāpi, saṃvidhāyitthiyā saha.",
  "tika-vin13t:3256": "50.",
  "tika-vin13t:3257": "Bhikkhuṃ paharato vāpi, talasattikamuggire;",
  "tika-vin13t:3258": "Codeti vā codāpeti, garukāmūlakenapi.",
  "tika-vin13t:3259": "51.",
  "tika-vin13t:3260": "Kukkuccuppādane cāpi, bhaṇḍanatthāyupassutiṃ;",
  "tika-vin13t:3261": "Sotuṃ bhaṇḍanajātānaṃ, yāti pācittiyaṃ siyā.",
  "tika-vin13t:3262": "52.",
  "tika-vin13t:3263": "Saṅghassa lābhaṃ pariṇāmitaṃ tu,",
  "tika-vin13t:3264": "Nāmeti yo taṃ parapuggalassa;",
  "tika-vin13t:3265": "Pucchaṃ akatvāpi ca santabhikkhuṃ,",
  "tika-vin13t:3266": "Pācitti gāmassa gate vikāleti.",
  "tika-vin13t:3267": "5. Pakiṇṇakaniddeso",
  "tika-vin13t:3268": "53.",
  "tika-vin13t:3269": "Saṅghikaṃ garubhaṇḍaṃ yo, deti aññassa issaro;",
  "tika-vin13t:3270": "Thullaccayaṃ yathāvatthuṃ, theyyā pārājikādipi.",
  "tika-vin13t:3271": "54.",
  "tika-vin13t:3272": "Kusādimayacīrāni, kambalaṃ kesavālajaṃ;",
  "tika-vin13t:3273": "Samayaṃ vinā dhārayato, lūkapakkhājinakkhipaṃ.",
  "tika-vin13t:3274": "55.",
  "tika-vin13t:3275": "Satthakamme vatthikamme, saṃ nimittañca chindato;",
  "tika-vin13t:3276": "Thullaccayaṃ manussānaṃ, maṃsādibhojanepi vā.",
  "tika-vin13t:3277": "56.",
  "tika-vin13t:3278": "Kadalerakakkadussāni, potthakaṃ sabbanīlakaṃ;",
  "tika-vin13t:3279": "Sabbapītādikañcāpi, dhārayantassa dukkaṭaṃ.",
  "tika-vin13t:3280": "57.",
  "tika-vin13t:3281": "Hatthissuragasoṇānaṃ, sīhabyagghacchadīpinaṃ;",
  "tika-vin13t:3282": "Taracchassa ca maṃsādiṃ, uddissakatakampi ca.",
  "tika-vin13t:3283": "58.",
  "tika-vin13t:3284": "Anāpucchitamaṃsañca, bhuñjato dukkaṭaṃ siyā;",
  "tika-vin13t:3285": "Yātānupubbaṃ hitvāna, dakatitthādikaṃ vaje.",
  "tika-vin13t:3286": "59.",
  "tika-vin13t:3287": "Sahasā vubbhajitvāna, pavise nikkhameyya vā;",
  "tika-vin13t:3288": "Vaccapassāvakuṭikaṃ, vinā ukkāsikaṃ vise.",
  "tika-vin13t:3289": "60.",
  "tika-vin13t:3290": "Nitthunanto kare vaccaṃ, dantakaṭṭhañca khādayaṃ;",
  "tika-vin13t:3291": "Vaccapassāvadoṇīnaṃ, bahi vaccādikaṃ kare.",
  "tika-vin13t:3292": "61.",
  "tika-vin13t:3293": "Kharena cāvalekheyya, kaṭṭhaṃ pāteyya kūpake;",
  "tika-vin13t:3294": "Ūhatañca na dhoveyya, uklāpañca na sodhaye.",
  "tika-vin13t:3295": "62.",
  "tika-vin13t:3296": "Dakakiccaṃ karontassa, katvā “capucapū”ti ca;",
  "tika-vin13t:3297": "Anajjhiṭṭhova therena, pātimokkhampi uddise.",
  "tika-vin13t:3298": "63.",
  "tika-vin13t:3299": "Anāpucchāya pañhassa, kathane vissajjanepi ca;",
  "tika-vin13t:3300": "Sajjhāyakaraṇe dīpa-jālane vijjhāpanepi ca.",
  "tika-vin13t:3301": "64.",
  "tika-vin13t:3302": "Vātapānakavāṭāni, vivareyya thakeyya vā;",
  "tika-vin13t:3303": "Vandanādiṃ kare naggo, gamanaṃ bhojanādikaṃ.",
  "tika-vin13t:3304": "65.",
  "tika-vin13t:3305": "Parikammaṃ kare kāre, tipaṭicchannakaṃ vinā;",
  "tika-vin13t:3306": "Kāyaṃ nahāyaṃ ghaṃseyya, kuṭṭe thambhe tarumhi vā.",
  "tika-vin13t:3307": "66.",
  "tika-vin13t:3308": "Kuruvindakasuttena, aññamaññassa kāyato;",
  "tika-vin13t:3309": "Agilāno bahārāme, careyya saupāhano.",
  "tika-vin13t:3310": "67.",
  "tika-vin13t:3311": "Upāhanaṃ yo dhāreti, sabbanīlādikampi ca;",
  "tika-vin13t:3312": "Nimittaṃ itthiyā ratto, mukhaṃ vā bhikkhadāyiyā.",
  "tika-vin13t:3313": "68.",
  "tika-vin13t:3314": "Ujjhānasaññī aññassa, pattaṃ vā attano mukhaṃ;",
  "tika-vin13t:3315": "Ādāsādimhi passeyya, uccāsanamahāsane.",
  "tika-vin13t:3316": "69.",
  "tika-vin13t:3317": "Nisajjādiṃ karontassa, dukkaṭaṃ vandanepi ca;",
  "tika-vin13t:3318": "Ukkhittānupasampanna-nānāsaṃvāsakādinaṃ.",
  "tika-vin13t:3319": "70.",
  "tika-vin13t:3320": "Ekato paṇḍakitthīhi, ubhatobyañjanena vā;",
  "tika-vin13t:3321": "Dīghāsane nisīdeyya, adīghe āsane pana.",
  "tika-vin13t:3322": "71.",
  "tika-vin13t:3323": "Asamānāsanikena, mañcapīṭhe sayeyya vā;",
  "tika-vin13t:3324": "Kulasaṅgahatthaṃ dadato, phalapupphādikampi ca.",
  "tika-vin13t:3325": "72.",
  "tika-vin13t:3326": "Ganthimādiṃ kare kāre, jinavāritapaccaye;",
  "tika-vin13t:3327": "Paribhuñjeyya abyatto, anissāya vaseyya vā.",
  "tika-vin13t:3328": "73.",
  "tika-vin13t:3329": "Anuññātehi aññassa, bhesajjaṃ vā kare vade;",
  "tika-vin13t:3330": "Kare sāpattiko bhikkhu, uposathappavāraṇaṃ.",
  "tika-vin13t:3331": "74.",
  "tika-vin13t:3332": "Dvārabandhādike ṭhāne, parivattakavāṭakaṃ;",
  "tika-vin13t:3333": "Apidhāya vinābhogaṃ, niyogaṃ vā saye divā.",
  "tika-vin13t:3334": "75.",
  "tika-vin13t:3335": "Dhaññitthirūparatanaṃ, āvudhitthipasādhanaṃ;",
  "tika-vin13t:3336": "Tūriyabhaṇḍaṃ phalaṃ rukkhe, pubbaṇṇādiñca āmase.",
  "tika-vin13t:3337": "76.",
  "tika-vin13t:3338": "Sasitthodakatelehi, phaṇahatthaphaṇehi vā;",
  "tika-vin13t:3339": "Kesamosaṇṭhanekasmiṃ, bhājane bhojanepi ca.",
  "tika-vin13t:3340": "77.",
  "tika-vin13t:3341": "Ekattharaṇapāvuraṇā, sayeyyuṃ dvekamañcake;",
  "tika-vin13t:3342": "Dantakaṭṭhañca khādeyya, adhikūnaṃ pamāṇato.",
  "tika-vin13t:3343": "78.",
  "tika-vin13t:3344": "Yojeti vā yojāpeti, naccaṃ gītañca vāditaṃ;",
  "tika-vin13t:3345": "Dassanaṃ savanaṃ tesaṃ, karontassa ca dukkaṭaṃ.",
  "tika-vin13t:3346": "79.",
  "tika-vin13t:3347": "Vīhādiropime cāpi, bahipākārakuṭṭake;",
  "tika-vin13t:3348": "Vaccādichaḍḍanādimhi, dīghakesādidhāraṇe.",
  "tika-vin13t:3349": "80.",
  "tika-vin13t:3350": "Nakhamaṭṭhakaraṇādimhi, sambādhe lomahāraṇe;",
  "tika-vin13t:3351": "Parikammakataṃ bhūmiṃ, akkame saupāhano.",
  "tika-vin13t:3352": "81.",
  "tika-vin13t:3353": "Adhotaallapādehi, saṅghikaṃ mañcapīṭhakaṃ;",
  "tika-vin13t:3354": "Parikammakataṃ bhittiṃ, āmasantassa dukkaṭaṃ.",
  "tika-vin13t:3355": "82.",
  "tika-vin13t:3356": "Saṅghāṭiyāpi pallatthe, dupparibhuñjeyya cīvaraṃ;",
  "tika-vin13t:3357": "Akāyabandhano gāmaṃ, vaje katvāna vaccakaṃ.",
  "tika-vin13t:3358": "83.",
  "tika-vin13t:3359": "Nācameyya dake sante, samādeyya akappiye;",
  "tika-vin13t:3360": "Desanārocanādimhi, sabhāgāpattiyāpi ca.",
  "tika-vin13t:3361": "84.",
  "tika-vin13t:3362": "Na vase vassaṃ visaṃvāde, suddhacitte paṭissavaṃ;",
  "tika-vin13t:3363": "Vassaṃ vasitvā gamane, ananuññātakiccato.",
  "tika-vin13t:3364": "85.",
  "tika-vin13t:3365": "Vināpadaṃ tarussuddhaṃ, porisamhābhirūhaṇe;",
  "tika-vin13t:3366": "Aparissāvanoddhānaṃ, vaje taṃ yācato na de.",
  "tika-vin13t:3367": "86.",
  "tika-vin13t:3368": "Attano ghātane itthi-rūpādiṃ kārayeyya vā;",
  "tika-vin13t:3369": "Hitvā mālādikaṃ cittaṃ, jātakādiṃ sayaṃ kare.",
  "tika-vin13t:3370": "87.",
  "tika-vin13t:3371": "Bhuñjantamuṭṭhape tassa, sālādīsu nisīdato;",
  "tika-vin13t:3372": "Vuḍḍhānaṃ pana okāsaṃ, adatvā vāpi dukkaṭaṃ.",
  "tika-vin13t:3373": "88.",
  "tika-vin13t:3374": "Yānādimabhirūheyya, kallako ratanattayaṃ;",
  "tika-vin13t:3375": "Ārabbha vade davañña-parisāyopalālane.",
  "tika-vin13t:3376": "89.",
  "tika-vin13t:3377": "Kāyādiṃ vivaritvāna, bhikkhunīnaṃ na dassaye;",
  "tika-vin13t:3378": "Vāce lokāyataṃ palitaṃ, gaṇheyya gaṇhāpeyya vā.",
  "tika-vin13t:3379": "90.",
  "tika-vin13t:3380": "Yattha katthaci peḷāyaṃ, bhuñjato pattahatthako;",
  "tika-vin13t:3381": "Vātapānakavāṭaṃ vā, paṇāme sodakampi ca.",
  "tika-vin13t:3382": "91.",
  "tika-vin13t:3383": "Uṇheyya paṭisāmeyya, atiuṇheyya vodakaṃ;",
  "tika-vin13t:3384": "Ṭhapeyya bhūmiyaṃ pattaṃ, aṅke vā mañcapīṭhake.",
  "tika-vin13t:3385": "92.",
  "tika-vin13t:3386": "Miḍḍhante paribhaṇḍante, pāde chatte ṭhapeti vā;",
  "tika-vin13t:3387": "Calakādiṃ ṭhape pattaṃ, patte vā hatthadhovane.",
  "tika-vin13t:3388": "93.",
  "tika-vin13t:3389": "Pattena nīharantassa, ucchiṭṭhamudakampi ca;",
  "tika-vin13t:3390": "Akappiyampi pattaṃ vā, paribhuñjeyya dukkaṭaṃ.",
  "tika-vin13t:3391": "94.",
  "tika-vin13t:3392": "Vade “jīvā”ti khipite, na sikkhati anādaro;",
  "tika-vin13t:3393": "Parimaṇḍalakādimhi, sekhiye dukkaṭaṃ siyā.",
  "tika-vin13t:3394": "95.",
  "tika-vin13t:3395": "Yo bhaṇḍagāre payutova bhaṇḍakaṃ,",
  "tika-vin13t:3396": "Mātūna pācittiyamassa gopaye;",
  "tika-vin13t:3397": "Davāya hīnenapi jātiādinā,",
  "tika-vin13t:3398": "Vadeyya dubbhāsitamuttamampi yoti.",
  "tika-vin13t:3399": "6. Vattādikaṇḍaniddeso",
  "tika-vin13t:3400": "96.",
  "tika-vin13t:3401": "Upajjhācariyavattañca, gamikāgantukampi ca;",
  "tika-vin13t:3402": "Senāsanādivattañca, kātabbaṃ piyasīlinā.",
  "tika-vin13t:3403": "97.",
  "tika-vin13t:3404": "Hatthapāse ṭhito kiñci, gahitabbaṃ dade tidhā;",
  "tika-vin13t:3405": "Gahetukāmo gaṇheyya, dvidhāyaṃ sampaṭiggaho.",
  "tika-vin13t:3406": "98.",
  "tika-vin13t:3407": "Saṅghāṭimuttarāsaṅgaṃ, tathā antaravāsakaṃ;",
  "tika-vin13t:3408": "“Etaṃ imaṃ adhiṭṭhāmi”, tathā “paccuddharāmi”ti.",
  "tika-vin13t:3409": "99.",
  "tika-vin13t:3410": "“Imaṃ imāni etāni, etampi cīvara”nti vā;",
  "tika-vin13t:3411": "“Parikkhāracoḷānī”ti, tathā “paccuddharāmi”ti.",
  "tika-vin13t:3412": "100.",
  "tika-vin13t:3413": "“Etaṃ imaṃ adhiṭṭhāmi, pattaṃ paccuddharāmi”ti;",
  "tika-vin13t:3414": "Evaṃ paccuddharedhiṭṭhe, cīvarādiṃ yathāvidhi.",
  "tika-vin13t:3415": "101.",
  "tika-vin13t:3416": "Sañcarittaṃ vinā sesā, sacittā garukantimā;",
  "tika-vin13t:3417": "Acchinnaṃ pariṇataṃ hitvā, nissaggiyamacittakaṃ.",
  "tika-vin13t:3418": "102.",
  "tika-vin13t:3419": "Padasodhammaṃ duve seyyā, itthiyā dhammadesanā;",
  "tika-vin13t:3420": "Duve senāsanānīpi, sibbanaṃ cīvarassapi.",
  "tika-vin13t:3421": "103.",
  "tika-vin13t:3422": "Pavāritaṃ surāpānaṃ, pañcasannidhiādikaṃ;",
  "tika-vin13t:3423": "Jotinujjālanañceva, kappabindumanādikaṃ;",
  "tika-vin13t:3424": "Gāmappavesanantete, pācittīsu acittakā.",
  "tika-vin13t:3425": "104.",
  "tika-vin13t:3426": "Pakiṇṇakesu uddissa-kataṃ hitvāññamaṃsakaṃ;",
  "tika-vin13t:3427": "Ekattharaṇapāvuraṇaṃ, ekamañce tuvaṭṭanaṃ;",
  "tika-vin13t:3428": "Ekato bhuñjanañcāpi, naccagītādisattapi.",
  "tika-vin13t:3429": "105.",
  "tika-vin13t:3430": "Akāyabandhanañcāpi, pattahatthakavāṭakaṃ;",
  "tika-vin13t:3431": "Acittakamidaṃ sabbaṃ, sesamettha sacittakaṃ.",
  "tika-vin13t:3432": "106.",
  "tika-vin13t:3433": "Vītikkamanacittena, sacittakamacittakaṃ;",
  "tika-vin13t:3434": "Paññattijānanenāpi, vadantācariyā tathā.",
  "tika-vin13t:3435": "107.",
  "tika-vin13t:3436": "Pubbakaraṇādikaṃ katvā, uposathappavāraṇaṃ;",
  "tika-vin13t:3437": "Navadhā dīpitaṃ sabbaṃ, kātabbaṃ piyasīlinā.",
  "tika-vin13t:3438": "108.",
  "tika-vin13t:3439": "Sammajjanī padīpo ca, udakaṃ āsanena ca;",
  "tika-vin13t:3440": "Uposathassa etāni, pubbakaraṇanti vuccati.",
  "tika-vin13t:3441": "109.",
  "tika-vin13t:3442": "Chandapārisuddhiutukkhānaṃ, bhikkhugaṇanā ca ovādo;",
  "tika-vin13t:3443": "Uposathassa etāni, pubbakiccanti vuccati.",
  "tika-vin13t:3444": "110.",
  "tika-vin13t:3445": "Uposatho yāvatikā ca bhikkhū kammappattā,",
  "tika-vin13t:3446": "Sabhāgāpattiyo ca na vijjanti;",
  "tika-vin13t:3447": "Vajjanīyā ca puggalā tasmiṃ na honti,",
  "tika-vin13t:3448": "Pattakallanti vuccati.",
  "tika-vin13t:3449": "111. Pubbakaraṇapubbakiccāni samāpetvā desitāpattikassa samaggassa bhikkhusaṅghassa anumatiyā pātimokkhaṃ uddisituṃ ārādhanaṃ karoma.",
  "tika-vin13t:3450": "112.",
  "tika-vin13t:3451": "Pārisuddhiadhiṭṭhāna-suttuddesavasā tidhā;",
  "tika-vin13t:3452": "Gaṇapuggalasaṅghā ca, taṃ kareyyuṃ yathākkamaṃ.",
  "tika-vin13t:3453": "113.",
  "tika-vin13t:3454": "Cātuddaso pannaraso, sāmaggī dinato tidhā;",
  "tika-vin13t:3455": "Dinapuggalakattabbā-kārato te naveritā.",
  "tika-vin13t:3456": "114.",
  "tika-vin13t:3457": "Tayo tayoti katvāna, dinapuggalabhedato;",
  "tika-vin13t:3458": "Tevācīdvekavācīti, nava vuttā pavāraṇā.",
  "tika-vin13t:3459": "115.",
  "tika-vin13t:3460": "Kattikantimapakkhamhā, hemaṃ phaggunapuṇṇamā;",
  "tika-vin13t:3461": "Tassa antimapakkhamhā, gimhaṃ āsāḷhipuṇṇamā;",
  "tika-vin13t:3462": "Vassakālaṃ tato sesaṃ, catuvīsatuposathā.",
  "tika-vin13t:3463": "116.",
  "tika-vin13t:3464": "Cātuddasā cha etesu, pakkhā tatiyasattamā;",
  "tika-vin13t:3465": "Ñeyyā pannarasā sesā, aṭṭhārasa uposathā.",
  "tika-vin13t:3466": "117. “Chandaṃ dammi, chandaṃ me hara, chandaṃ me ārocehī”ti chandaṃ dātabbaṃ.",
  "tika-vin13t:3467": "118. “Pārisuddhiṃ dammi, pārisuddhiṃ me hara, pārisuddhiṃ me ārocehī”ti pārisuddhi dātabbā.",
  "tika-vin13t:3468": "119. “Pavāraṇaṃ dammi, pavāraṇaṃ me hara, pavāraṇaṃ me ārocehi, mamatthāya pavārehī”ti pavāraṇā dātabbā.",
  "tika-vin13t:3469_0": "120. Āpattidesakena “ahaṃ, bhante, sambahulā nānāvatthukā āpattiyo āpajjiṃ, tā tumhamūle",
  "tika-vin13t:3469_1": "paṭidesemī”ti vatvā paṭiggaṇhantena “passasi, āvuso, tā āpattiyo”ti vutte “āma, bhante,",
  "tika-vin13t:3469_2": "passāmī”ti vatvā puna paṭiggaṇhantena “āyatiṃ, āvuso, saṃvareyyāsī”ti vutte “sādhu,",
  "tika-vin13t:3469_3": "suṭṭhu, bhante saṃvarissāmī”ti tikkhattuṃ vatvā desetabbaṃ.",
  "tika-vin13t:3470": "121. Vematiṃ ārocentena “ahaṃ, bhante, sambahulāsu nānāvatthukāsu āpattīsu vematiko, yadā nibbematiko bhavissāmi, tadā tā āpattiyo paṭikarissāmī”ti tikkhattuṃ vatvā ārocetabbaṃ.",
  "tika-vin13t:3471": "122. “Ajja me uposatho ‘pannaraso, cātuddaso’ti vā adhiṭṭhāmī”ti tikkhattuṃ vatvā puggalena adhiṭṭhānuposatho kātabbo.",
  "tika-vin13t:3472": "123. Dvīsu pana therena “parisuddho ahaṃ āvuso, ‘parisuddho’ti maṃ dhārehī”ti tikkhattuṃ vattabbaṃ. Navakenapi tatheva vattabbaṃ. “Bhante, dhārethā”ti vacanaṃ viseso.",
  "tika-vin13t:3473_0": "124. Tīsu pana “suṇantu me āyasmantā, ajjuposatho pannaraso, yadāyasmantānaṃ pattakallaṃ,",
  "tika-vin13t:3473_1": "mayaṃ aññamaññaṃ pārisuddhiuposathaṃ kareyyāmā”ti ñattiṃ ṭhapetvā paṭipāṭiyā vuttanayena",
  "tika-vin13t:3473_2": "pārisuddhiuposatho kātabbo.",
  "tika-vin13t:3474": "125. “Ajja me pavāraṇā ‘cātuddasī, pannarasī’ti vā adhiṭṭhāmī”ti tikkhattuṃ vatvā ekena pavāretabbaṃ.",
  "tika-vin13t:3475_0": "126. Dvīsu pana therena “ahaṃ, āvuso, āyasmantaṃ pavāremi diṭṭhena vā sutena vā parisaṅkāya",
  "tika-vin13t:3475_1": "vā, vadatu maṃ āyasmā anukampaṃ upādāya, passanto paṭikarissāmī”ti tikkhattuṃ vatvā",
  "tika-vin13t:3475_2": "pavāretabbaṃ. Navakenāpi tatheva vattabbaṃ. “Bhante”ti vacanaṃ viseso.",
  "tika-vin13t:3476_0": "127. Tīsu vā catūsu vā pana “suṇantu me āyasmantā, ajja pavāraṇā pannarasī, yadāyasmantānaṃ",
  "tika-vin13t:3476_1": "pattakallaṃ, mayaṃ aññamaññaṃ pavāreyyāmā”ti ñattiṃ ṭhapetvā therena “ahaṃ, āvuso,",
  "tika-vin13t:3476_2": "āyasmante pavāremi diṭṭhena vā sutena vā parisaṅkāya vā, vadantu maṃ āyasmantā anukampaṃ",
  "tika-vin13t:3476_3": "upādāya, passanto paṭikarissāmī”ti tikkhattuṃ vatvā pavāretabbaṃ. Navakehipi tatheva",
  "tika-vin13t:3476_4": "paṭipāṭiyā pavāretabbaṃ. “Bhante”tivacanaṃ viseso.",
  "tika-vin13t:3477_0": "128. Catūhi adhikesu pana “suṇātu me āvuso saṅgho, ajja pavāraṇā pannarasī, yadi",
  "tika-vin13t:3477_1": "saṅghassa pattakallaṃ, saṅgho pavāreyyā”ti ñattiṃ ṭhapetvā vuḍḍhatarena “saṅghaṃ,",
  "tika-vin13t:3477_2": "āvuso, pavāremi diṭṭhena vā sutena vā parisaṅkāya vā, vadantu maṃ āyasmanto anukampaṃ",
  "tika-vin13t:3477_3": "upādāya, passanto paṭikarissāmī”ti tikkhattuṃ vatvā pavāretabbaṃ. Navakehipi tatheva",
  "tika-vin13t:3477_4": "paṭipāṭiyā “saṅghaṃ, bhante, pavāremi diṭṭhena vā sutena vā parisaṅkāya vā, vadantu",
  "tika-vin13t:3477_5": "maṃ āyasmanto anukampaṃ upādāya, passanto paṭikarissāmī”ti tikkhattuṃ vatvā pavāretabbaṃ.",
  "tika-vin13t:3478": "Mūlasikkhā niṭṭhitā.",
  "tika-vin13t:3479": "Namo tassa bhagavato arahato sammāsambuddhassa",
  "tika-vin13t:3480": "Mūlasikkhā-ṭīkā",
  "tika-vin13t:3481": "Ganthārambhakathā",
  "tika-vin13t:3482": "Sabbakāmadadaṃ sabbaratane ratanattayaṃ;",
  "tika-vin13t:3483": "Uttamaṃ uttamataraṃ, vanditvā vandanārahaṃ.",
  "tika-vin13t:3484": "Caraṇe brahmacārīnaṃ, ācariyānaṃ siraṃ mama;",
  "tika-vin13t:3485": "Ṭhapetvāna karissāmi, mūlasikkhatthavaṇṇanaṃ.",
  "tika-vin13t:3486": "Ganthārambhakathāvaṇṇanā",
  "tika-vin13t:3487_0": "Tatthādo tāva sabbasakkatassa sabbasattuttamassa satthuno paṇāmaṃ dassento āha “natvā",
  "tika-vin13t:3487_1": "nātha”ntyādi. Nāthaṃ catūhi nāthaṅgehi samannāgataṃ bhagavantaṃ natvā vanditvā ādo",
  "tika-vin13t:3487_2": "ādimhi upasampannato paṭṭhāya navakena bhikkhunā adhunā pabbajitena upasampannena",
  "tika-vin13t:3487_3": "mūlabhāsāya māgadhabhāsāya sikkhituṃ samāsato saṅkhepena mūlasikkhaṃ ahaṃ pavakkhāmīti piṇḍattho.",
  "tika-vin13t:3488_0": "Ayaṃ pana avayavattho – natvāti tanninnatappoṇatappabbhāro hutvā kāyavacīmanodvārehi",
  "tika-vin13t:3488_1": "vanditvāti attho. Nāthatīti nātho, veneyyānaṃ hitasukhaṃ mettāyanavasena āsīsati",
  "tika-vin13t:3488_2": "patthetīti attho, atha vā nāthati veneyyagate kilese upatāpetīti attho, nāthati vā",
  "tika-vin13t:3488_3": "yācatīti attho. Bhagavā hi “sādhu, bhikkhave, bhikkhu kālena kālaṃ attasampattiṃ",
  "tika-vin13t:3488_4": "paccavekkheyyā”tiādinā sattānaṃ taṃ taṃ hitappaṭipattiṃ yācitvāpi karuṇāya samussāhito",
  "tika-vin13t:3488_5": "te tattha niyojeti. Paramena vā cittissariyena samannāgato sabbasatte īsati abhibhavatīti",
  "tika-vin13t:3488_6": "paramissaro bhagavā “nātho”ti vuccati. Sabbo cāyamattho saddasatthānusārato veditabbo.",
  "tika-vin13t:3488_7": "Pavakkhāmīti pakārena kathessāmi. Mūlasikkhāti adhisīlaadhicittaadhipaññāvasena tissopi",
  "tika-vin13t:3488_8": "sikkhā, upasampannassa suppatiṭṭhitabhāvasādhanaṭṭhena mūlā ca sā sikkhitabbato sikkhā",
  "tika-vin13t:3488_9": "cāti mūlasikkhā. Ganthavasenettha saṅkhipitvā vuttattā taddīpano gantho “mūlasikkhā”ti vuccati.",
  "tika-vin13t:3489_0": "Tattha katamaṃ sīlaṃ, katamaṃ adhisīlaṃ, katamaṃ cittaṃ, katamaṃ adhicittaṃ, katamā",
  "tika-vin13t:3489_1": "paññā, katamā adhipaññāti? Vuccate – pañcaṅgaaṭṭhaṅgadasaṅgasīlaṃ tāva sīlameva.",
  "tika-vin13t:3489_2": "Pātimokkhasaṃvarasīlaṃ pana “adhisīla”nti vuccati. Tañhi sūriyo viya pajjotānaṃ,",
  "tika-vin13t:3489_3": "sineru viya pabbatānaṃ sabbalokiyasīlānaṃ adhikañceva uttamañca. Pātimokkhasaṃvaratopi",
  "tika-vin13t:3489_4": "ca maggaphalasampayuttameva sīlaṃ adhisīlaṃ, taṃ pana idha nādhippetaṃ. Na hi taṃ",
  "tika-vin13t:3489_5": "sikkhanto methunaṃ dhammaṃ paṭisevati. Kāmāvacarāni pana aṭṭha kusalacittāni, lokiyaaṭṭhasamāpatticittāni",
  "tika-vin13t:3489_6": "ca ekajjhaṃ katvā cittameva. Vipassanāpādakaṃ aṭṭhasamāpatticittaṃ pana “adhicitta”nti",
  "tika-vin13t:3489_7": "vuccati. Tañhi sabbalokiyacittānaṃ adhikañceva uttamañca. Tatopi ca maggaphalacittameva",
  "tika-vin13t:3489_8": "adhicittaṃ, taṃ pana idha nādhippetaṃ. Na hi taṃ sikkhanto methunaṃ dhammaṃ paṭisevati.",
  "tika-vin13t:3489_9": "“Atthi dinnaṃ, atthi yiṭṭha”ntiādinayappavattaṃ kammassakatāñāṇaṃ paññā, tilakkhaṇākāraparicchedakaṃ",
  "tika-vin13t:3489_10": "pana vipassanāñāṇaṃ “adhipaññā”ti vuccati. Sā hi sabbalokiyapaññānaṃ adhikā ceva",
  "tika-vin13t:3489_11": "uttamā ca. Tatopi ca maggaphalapaññāva adhipaññā, sā pana idha nādhippetā. Na hi",
  "tika-vin13t:3489_12": "taṃ sikkhanto methunaṃ dhammaṃ paṭisevati.",
  "tika-vin13t:3490_0": "Tāsu tīsu adhisīlasikkhā cārittavārittavasena duvidhampi sīlaṃ yathānusiṭṭhaṃ paṭipajjamānena,",
  "tika-vin13t:3490_1": "tappaṭipakkhe kilese tadaṅgappahānavasena pajahantena sikkhitabbā. Adhicittasikkhā",
  "tika-vin13t:3490_2": "yathāvuttesu ārammaṇesu abhiyogavasena jhānappaṭipakkhānaṃ nīvaraṇagaṇānaṃ vikkhambhanappahānaṃ",
  "tika-vin13t:3490_3": "kurumānena sikkhitabbā. Adhipaññāsikkhā pana yathānurūpaṃ tadaṅgappahānasamucchedavasena",
  "tika-vin13t:3490_4": "sānusaye kilese samucchindantena sikkhitabbā. Tasmā suppatiṭṭhitabhāvasādhanaṭṭhena",
  "tika-vin13t:3490_5": "mūlā ca sā sikkhitabbato sikkhā cāti mūlasikkhā, kammavacanicchāyaṃ “mūlasikkha”nti vuttaṃ.",
  "tika-vin13t:3491_0": "Samāsīyate saṅkhipīyateti samāso, tato samāsato. Samaggena saṅghena ñatticatutthena",
  "tika-vin13t:3491_1": "kammena akuppena ṭhānārahena upasampannoti bhikkhu. Tattha sabbantimena pariyāyena",
  "tika-vin13t:3491_2": "pañcavaggakaraṇīye kamme yāvatikā bhikkhū kammappattā, tesaṃ āgatattā, chandārahānaṃ",
  "tika-vin13t:3491_3": "chandassa āhaṭattā, sammukhībhūtānañca appaṭikkosanato ekasmiṃ kamme samaggabhāvaṃ",
  "tika-vin13t:3491_4": "upagatena saṅghena tīhi anussāvanāhi ekāya ñattiyā kātabbakammasaṅkhātena ñatticatutthena",
  "tika-vin13t:3491_5": "dhammikena vinayakammena vatthuñattianussāvanasīmāparisāsampattisampannattā akopetabbataṃ,",
  "tika-vin13t:3491_6": "appaṭikkositabbataṃ upagatena ṭhānārahena kāraṇārahena satthusāsanārahena upasampanno",
  "tika-vin13t:3491_7": "nāma, uparibhāvaṃ samāpanno pattoti attho. Bhikkhubhāvo hi uparibhāvo. Tañcesa yathāvuttena",
  "tika-vin13t:3491_8": "kammena samāpannattā “upasampanno”ti vuccati, tena bhikkhunā. Ūnapañcavassatāya navako,",
  "tika-vin13t:3491_9": "tena navakena adhunā pabbajitena, acirapabbajitenāti vuttaṃ hoti. Ādoti ādimhiyevāti",
  "tika-vin13t:3491_10": "attho, ādito paṭṭhāyāti vā. Api ca thero “ādo”ti vacanena saddhāpabbajitānaṃ kulaputtānaṃ",
  "tika-vin13t:3491_11": "ālasiyadosena, appaṭipajjantānaṃ aññāṇadosena ca aññathā paṭipajjantānaṃ saṃvegaṃ",
  "tika-vin13t:3491_12": "janeti. Kathaṃ? Atidullabhaṃ khaṇaṃ samavāyaṃ paṭilabhitvā taṅkhaṇaṃ na kusītena",
  "tika-vin13t:3491_13": "vā niratthakakathāpasutena vā vītināmetabbaṃ, kiṃ kātabbaṃ? Ādito paṭṭhāya nirantarameva",
  "tika-vin13t:3491_14": "tīsu sikkhāsu ādaro janetabboti.",
  "tika-vin13t:3492": "“Sā māgadhī mūlabhāsā, narā yāyādikappikā;",
  "tika-vin13t:3493": "Brahmāno cassutālāpā, sambuddhā cāpi bhāsare”ti. –",
  "tika-vin13t:3494": "Vacanato mūlabhāsāyāti māgadhamūlāya bhāsāya, sabhāvaniruttiyā bhāsāyāti vuttaṃ hoti. Sikkhitunti uggaṇhituṃ.",
  "tika-vin13t:3495": "1. Pārājikaniddesavaṇṇanā",
  "tika-vin13t:3496_0": "1. Idāni sabbasikkhānaṃ pana mūlabhūtattā adhisīlasikkhāva paṭhamaṃ vuttā, tatrāpi",
  "tika-vin13t:3496_1": "mahāsāvajjattā, mūlacchejjavasena pavattanato ca sabbapaṭhamaṃ pārājikaṃ jānitabbanti",
  "tika-vin13t:3496_2": "dassento “saṃ nimitta”ntyādimāha. Tattha maggattaye saṃ nimittaṃ pavesanto bhikkhu",
  "tika-vin13t:3496_3": "cutoti attho. Saṃ nimittanti attano aṅgajātaṃ, sabbantimena paricchedena ekatilabījamattampi",
  "tika-vin13t:3496_4": "attano aṅgajātanti vuttaṃ hoti. Bhikkhūti anikkhittasikkho. Maggattayeti ettha manussāmanussatiracchānagatānaṃ",
  "tika-vin13t:3496_5": "vasena tisso itthiyo, tayo ubhatobyañjanakā, tayo paṇḍakā, tayo purisāti pārājikavatthubhūtānaṃ",
  "tika-vin13t:3496_6": "nimittānaṃ nissayā dvādasa sattā honti. Tesaṃ vaccapassāvamukhamaggavasena tayo maggā.",
  "tika-vin13t:3496_7": "Tattha manussitthiyā tayo, amanussitthiyā tayo, tiracchānagatitthiyā tayoti nava,",
  "tika-vin13t:3496_8": "tathā manussubhatobyañjanakādīnaṃ. Manussapaṇḍakādīnaṃ pana vaccamukhamaggavasena",
  "tika-vin13t:3496_9": "dve dveti cha, tathā manussapurisādīnanti sabbesaṃ vasena tiṃsa maggā honti. Te sabbe",
  "tika-vin13t:3496_10": "pariggahetvā idha “maggattaye”ti vuttaṃ, tasmiṃ maggattaye, dvādasannaṃ sattānaṃ",
  "tika-vin13t:3496_11": "tīsu maggesu yattha katthaci maggeti attho. Cutoti sakkattā vā brahmattā vā cutasatto",
  "tika-vin13t:3496_12": "viya sāsanato cuto hoti, pārājiko hotīti attho.",
  "tika-vin13t:3497_0": "Idāni pavesanaṃ nāma na kevalaṃ attupakkameneva hoti, parūpakkamenāpi hoti, tatthāpi",
  "tika-vin13t:3497_1": "sevanacitte sati pārājiko hotīti dassanatthaṃ “pavesanā”tyādi vuttaṃ. Tassattho –",
  "tika-vin13t:3497_2": "yo bhikkhu pavesanaṭṭhitauddharaṇapaviṭṭhakkhaṇesu aññataraṃ khaṇaṃ cepi sādiyaṃ",
  "tika-vin13t:3497_3": "sādiyanto sacepi tasmiṃ khaṇe sevanacittaṃ upaṭṭhāpento, cuto pārājiko hoti. Yo pana",
  "tika-vin13t:3497_4": "sabbaso asādiyanto āsīvisamukhaṃ aṅgārakāsuṃ paviṭṭhaṃ viya ca maññati, so nipparādho",
  "tika-vin13t:3497_5": "hoti. Ettha pana ṭhitaṃ nāma sukkavissaṭṭhisamayappattaṃ. Paṭhamapārājikaṃ.",
  "tika-vin13t:3498_0": "2-7. Idāni dutiyaṃ dassetuṃ “adinnaṃ mānusaṃ bhaṇḍa”ntyādimāha. Tattha yo bhikkhu",
  "tika-vin13t:3498_1": "adinnaṃ mānusaṃ garukaṃ bhaṇḍaṃ pañcavīsāvahāresu yena kenaci avahārena ādiyanto",
  "tika-vin13t:3498_2": "cuto bhaveti sambandho. Adinnanti yaṃ kiñci parapariggahitaṃ sassāmikaṃ bhaṇḍaṃ,",
  "tika-vin13t:3498_3": "taṃ tehi sāmikehi kāyena vā vācāya vā na dinnanti adinnaṃ, anissaṭṭhaṃ apariccattaṃ",
  "tika-vin13t:3498_4": "rakkhitaṃ gopitaṃ mamāyitaṃ parapariggahitaṃ. Manussassa idanti mānusaṃ, manussasantakaṃ,",
  "tika-vin13t:3498_5": "“bhaṇḍa”ntiminā tulyādhikaraṇaṃ. Theyyāyekenāti theyyāya ekena, ekena avahārenāti",
  "tika-vin13t:3498_6": "attho. Liṅgabhedaṃ katvā vuttaṃ. “Theyyā kenacī”ti vā pāṭho. Tattha thenoti coro,",
  "tika-vin13t:3498_7": "thenassa bhāvo theyyā, karaṇatthe cetaṃ paccattavacanaṃ, tasmā kenaci theyyena avahārenāti",
  "tika-vin13t:3498_8": "attho. Ādiyanti ādiyanto gaṇhanto. Pañcavīsāvahāresūti pañcapañcake samodhānetvā",
  "tika-vin13t:3498_9": "pañcavīsati avahārā. Tattha pañcapañcakāni nāma nānābhaṇḍapañcakaṃ ekabhaṇḍapañcakaṃ",
  "tika-vin13t:3498_10": "sāhatthikapañcakaṃ pubbappayogapañcakaṃ theyyāvahārapañcakanti.",
  "tika-vin13t:3499_0": "Tattha saviññāṇakāviññāṇakamissakabhaṇḍavasena nānābhaṇḍapañcakaṃ, saviññāṇakabhaṇḍavasena",
  "tika-vin13t:3499_1": "ekabhaṇḍapañcakaṃ. Tattha nānābhaṇḍavasena tāva evaṃ veditabbo – yo ārāmaṃ abhiyuñjati,",
  "tika-vin13t:3499_2": "āpatti dukkaṭassa. Sāmikassa vimatiṃ uppādeti, āpatti thullaccayassa. Sāmiko “na",
  "tika-vin13t:3499_3": "mayhaṃ bhavissatī”ti dhuraṃ nikkhipati, āpatti pārājikassa. Aññassa bhaṇḍaṃ haranto",
  "tika-vin13t:3499_4": "sīse bhāraṃ theyyacitto āmasati, āpatti dukkaṭassa. Phandāpeti, āpatti thullaccayassa.",
  "tika-vin13t:3499_5": "Khandhaṃ oropeti, āpatti pārājikassa. Upanikkhittaṃ bhaṇḍaṃ “dehi me bhaṇḍa”nti vuccamāno",
  "tika-vin13t:3499_6": "“nāhaṃ gaṇhāmī”ti bhaṇati, āpatti dukkaṭassa. Sāmikassa vimatiṃ uppādeti, āpatti",
  "tika-vin13t:3499_7": "thullaccayassa. Sāmiko “na mayhaṃ dassatī”ti dhuraṃ nikkhipati, āpatti pārājikassa.",
  "tika-vin13t:3499_8": "“Sahabhaṇḍahārakaṃ nessāmī”ti paṭhamaṃ pādaṃ saṅkāmeti, āpatti thullaccayassa. Dutiyaṃ",
  "tika-vin13t:3499_9": "pādaṃ saṅkāmeti, āpatti pārājikassa. Thalaṭṭhaṃ bhaṇḍaṃ theyyacitto āmasati, āpatti",
  "tika-vin13t:3499_10": "dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.",
  "tika-vin13t:3499_11": "Ayamettha nānābhaṇḍavasena yojanā. Ekabhaṇḍavasena pana sassāmikaṃ dāsaṃ vā tiracchānaṃ",
  "tika-vin13t:3499_12": "vā yathāvuttena abhiyogādinā nayena ādiyati vā harati vā avaharati vā iriyāpathaṃ",
  "tika-vin13t:3499_13": "kopeti vā ṭhānā cāveti vāti. Ayamettha ekabhaṇḍavasena yojanā.",
  "tika-vin13t:3500_0": "Pañca avahārā sāhatthiko āṇattiko nissaggiyo atthasādhako dhuranikkhepoti. Tattha",
  "tika-vin13t:3500_1": "sāhatthiko nāma parassa bhaṇḍaṃ sahatthā avaharati. Āṇattiko nāma “asukassa bhaṇḍaṃ",
  "tika-vin13t:3500_2": "avaharā”ti aññaṃ āṇāpeti. Nissaggiyo nāma antosuṅkaghāte ṭhito bahisuṅkaghātaṃ pāteti,",
  "tika-vin13t:3500_3": "āpatti pārājikassa. Atthasādhako nāma “asukaṃ bhaṇḍaṃ yadā sakkosi, tadā avaharā”ti",
  "tika-vin13t:3500_4": "āṇāpeti. Tattha sace paro anantarāyiko hutvā taṃ avaharati, āṇāpako āṇattikkhaṇeyeva",
  "tika-vin13t:3500_5": "pārājiko hoti, avahārako pana avahaṭakāle, ayaṃ atthasādhako. Dhuranikkhepo pana",
  "tika-vin13t:3500_6": "upanikkhittabhaṇḍavasena veditabboti idaṃ sāhatthikapañcakaṃ.",
  "tika-vin13t:3501_0": "Aparepi pañca avahārā pubbappayogo sahappayogo saṃvidhāvahāro saṅketakammaṃ nimittakammanti.",
  "tika-vin13t:3501_1": "Tattha āṇattivasena pubbappayogo veditabbo, ṭhānācāvanavasena sahappayogo. Saṃvidhāvahāro",
  "tika-vin13t:3501_2": "nāma sambahulā bhikkhū “amukaṃ nāma gehaṃ gantvā, chadanaṃ vā bhinditvā, sandhiṃ",
  "tika-vin13t:3501_3": "vā chinditvā bhaṇḍaṃ harissāmā”ti saṃvidahitvā gacchanti, tesu eko bhaṇḍaṃ avaharati,",
  "tika-vin13t:3501_4": "tassuddhāre sabbesaṃ pārājikaṃ. Saṅketakammaṃ nāma sañjānanakammaṃ kālaparicchedavasena",
  "tika-vin13t:3501_5": "saññākaraṇaṃ. Ettha ca “purebhattaṃ avaharā”ti vutte ajja vā purebhattaṃ avaharatu,",
  "tika-vin13t:3501_6": "sve vā anāgate saṃvacchare vā, natthi visaṅketo, saṅketakārakassa āṇattikkhaṇe, itarassa",
  "tika-vin13t:3501_7": "ṭhānā cāvaneti evaṃ āpatti ubhinnaṃ pārājikassa. Nimittakammaṃ nāma saññuppādanatthaṃ",
  "tika-vin13t:3501_8": "kassaci nimittassa karaṇaṃ akkhinikhaṇanahatthālaṅghanapāṇippahāraaṅguliphoṭanagīvunnāmanaukkāsanādinā",
  "tika-vin13t:3501_9": "anekappakāraṃ. Avahārako āṇāpakena yaṃ nimittasaññaṃ katvā vuttaṃ, taṃ “eta”nti maññamāno",
  "tika-vin13t:3501_10": "tameva avaharati, ubhinnaṃ pārājikaṃ. Yaṃ “avaharā”ti vuttaṃ, taṃ “eta”nti maññamāno",
  "tika-vin13t:3501_11": "aññaṃ tasmiṃyeva ṭhāne ṭhapitaṃ avaharati, mūlaṭṭhassa anāpatti. Idaṃ pubbappayogapañcakaṃ.",
  "tika-vin13t:3502_0": "Aparepi pañca avahārā theyyāvahāro pasayhāvahāro parikappāvahāro paṭicchannāvahāro",
  "tika-vin13t:3502_1": "kusāvahāroti. Tattha yo kūṭamānakūṭakahāpaṇādīhi vañcetvā gaṇhāti, tassevaṃ gaṇhato",
  "tika-vin13t:3502_2": "avahāro theyyāvahāro. Yo santajjetvā sayaṃ dassetvā tesaṃ santakaṃ gaṇhāti, yo vā",
  "tika-vin13t:3502_3": "attano pattabalito ca adhikaṃ balakkārena gaṇhāti rājarājamahāmattādayo viya, tassevaṃ",
  "tika-vin13t:3502_4": "gaṇhato avahāro pasayhāvahāro. Parikappetvā gaṇhato panāvahāro parikappāvahāro. So",
  "tika-vin13t:3502_5": "duvidho bhaṇḍokāsaparikappavasena. Tatra yo “sāṭako ce, gaṇhissāmi, suttaṃ ce, na",
  "tika-vin13t:3502_6": "gaṇhissāmī”ti parikappetvā andhakāre pasibbakaṃ gaṇhāti, tatra sāṭako ce, uddhāreyeva",
  "tika-vin13t:3502_7": "pārājikaṃ, suttaṃ ce hoti, rakkhati. Ayaṃ bhaṇḍaparikappo nāma. Yo ṭhānaṃ parikappetvā",
  "tika-vin13t:3502_8": "bhaṇḍaṃ gaṇhāti, tassa taṃ parikappitaparicchedaṃ atikkantamatte pārājikaṃ. Ayaṃ",
  "tika-vin13t:3502_9": "okāsaparikappo nāma. Evamimesaṃ dvinnaṃ parikappānaṃ vasena parikappetvā gaṇhato",
  "tika-vin13t:3502_10": "avahāro parikappāvahāro. Paṭicchādetvā parassa bhaṇḍaṃ gaṇhato avahāro paṭicchannāvahāro",
  "tika-vin13t:3502_11": "nāma. Kusaṃ saṅkāmetvā avaharaṇaṃ kusāvahāro. Yo kusaṃ pātetvā cīvare bhājiyamāne",
  "tika-vin13t:3502_12": "attano koṭṭhāsassa samīpe ṭhitaṃ appagghataraṃ vā mahagghataraṃ vā samasamaṃ vā parassa",
  "tika-vin13t:3502_13": "koṭṭhāsaṃ disvā sace paṭhamataraṃ parakoṭṭhāsato kusadaṇḍakaṃ uddharati, attano koṭṭhāse",
  "tika-vin13t:3502_14": "pātetukāmatāya uddhāre rakkhati, pātanepi rakkhati, attano koṭṭhāsato pana kusadaṇḍaṃ",
  "tika-vin13t:3502_15": "uddharati, uddhāre rakkhati, taṃ uddharitvā parakoṭṭhāse pātentassa hatthato muttamatte",
  "tika-vin13t:3502_16": "pārājikaṃ. Ayaṃ kusāvahāro nāmāti imesu pañcavīsāvahāresu yena kenaci avahārena gaṇhanto",
  "tika-vin13t:3502_17": "pārājiko bhaveti attho.",
  "tika-vin13t:3503_0": "Garukanti pañcamāsakaṃ. Vīsatimāsako hi kahāpaṇo, kahāpaṇassa catuttho bhāgo pādo",
  "tika-vin13t:3503_1": "nāma, tasmā pañcamāsakaṃ vā pādaṃ vā garukanti veditabbaṃ. Tattha “cattāro vīhayo",
  "tika-vin13t:3503_2": "guñjā, dve guñjā māsako bhave”ti vacanato vīhivasena cattālīsa vīhayo dasa guñjā",
  "tika-vin13t:3503_3": "pañcamāsakoti veditabbo. Yaṃ pana sāmaṇerasikkhāyaṃ “vīsativīhī”ti vuttaṃ, taṃ neva",
  "tika-vin13t:3503_4": "pāḷiyaṃ, na aṭṭhakathāyaṃ atthi, vīmaṃsitabbametaṃ. Dutiyapārājikaṃ.",
  "tika-vin13t:3504_0": "8. Idāni tatiyaṃ dassetuṃ “manussapāṇaṃ pāṇo”tyādi vuttaṃ. Tattha yo bhikkhu “manussapāṇo”",
  "tika-vin13t:3504_1": "iti jānanto vadhakacittena manussapāṇaṃ jīvitā viyojeti, so bhikkhu sāsanā pārājiko",
  "tika-vin13t:3504_2": "hotīti samudāyattho.",
  "tika-vin13t:3505_0": "Manussapāṇanti mātukucchismiṃ paṭisandhicittena sahuppannaṃ atiparittaṃ kalalarūpaṃ",
  "tika-vin13t:3505_1": "ādiṃ katvā pakatiyā vīsavassasatāyukassa sattassa yāva maraṇakālā etthantare anupubbena",
  "tika-vin13t:3505_2": "vuddhippatto attabhāvo, eso manussapāṇo nāma, evarūpaṃ manussapāṇanti attho. Pāṇoti",
  "tika-vin13t:3505_3": "jānanti “pāṇo” iti jānanto “taṃ jīvitā voropemī”ti jānanto. Vadhakacetasāti vadhakacittena,",
  "tika-vin13t:3505_4": "itthambhūte karaṇavacanaṃ, vadhakacitto hutvā maraṇādhippāyo hutvāti vuttaṃ hoti.",
  "tika-vin13t:3505_5": "Jīvitāti jīvitindriyato. Yoti aniyamavacanaṃ. Soti etena niyamanaṃ veditabbaṃ. Viyojetīti",
  "tika-vin13t:3505_6": "vuttappakāraṃ manussaviggahaṃ kalalakālepi tāpanamaddanehi vā bhesajjasampadānena",
  "tika-vin13t:3505_7": "vā tato vā uddhampi tadanurūpena upakkamena jīvitā viyojetīti attho. Sāsanāti parāpubbajidhātuppayoge",
  "tika-vin13t:3505_8": "nissakkavacanaṃ, tena satthusāsanatoti attho. Parājitoti parājayamāpanno. Hotīti",
  "tika-vin13t:3505_9": "pāṭhaseso. Tatiyapārājikaṃ.",
  "tika-vin13t:3506_0": "9. Idāni catutthaṃ dassetuṃ “jhānādibheda”ntyādi vuttaṃ. Tattha yo bhikkhu aññāpadesañca",
  "tika-vin13t:3506_1": "adhimānañca vajjetvā hadaye asantaṃ jhānādibhedaṃ dhammaṃ manussajātikassa sattassa",
  "tika-vin13t:3506_2": "vadeyya, tasmiṃ khaṇe ñāte so tato sāsanā pārājiko eva hotīti attho.",
  "tika-vin13t:3507_0": "Jhānādibhedanti “jhānaṃ vimokkho samādhi samāpatti ñāṇadassanaṃ maggabhāvanā phalasacchikiriyā",
  "tika-vin13t:3507_1": "kilesappahānaṃ vinīvaraṇatā cittassa suññāgāre abhiratī”ti evaṃ vuttaṃ jhānādibhedaṃ",
  "tika-vin13t:3507_2": "uttarimanussadhammaṃ. Hadayeti citte. Asantanti asaṃvijjamānaṃ. Aññāpadesanti “yo",
  "tika-vin13t:3507_3": "te vihāre vasi, so bhikkhu paṭhamassa jhānassa lābhī”tiādinā nayena aññāpadesaṃ vajjetvāti",
  "tika-vin13t:3507_4": "attho. Vināti vajjanatthe nipāto, tassa vajjetvāti attho. Adhimānanti “adhigatā mayā”ti",
  "tika-vin13t:3507_5": "evaṃ uppannaṃ mānanti attho. Adhigato mānoti viggaho, taṃ adhimānaṃ vajjetvāti attho.",
  "tika-vin13t:3507_6": "Manussajātissāti manussajātikassa, na devabrahmādīsu aññatarassāti attho. Vadeyyāti",
  "tika-vin13t:3507_7": "āroceyya. Ñātakkhaṇeti ñāte khaṇeti chedo, tasmiṃ tenārocitakkhaṇe manussajātikena",
  "tika-vin13t:3507_8": "ñāteti attho. Tenāti nissakke karaṇavacanaṃ, tato sāsanato pārājikoti attho. Catutthapārājikaṃ.",
  "tika-vin13t:3508": "Pārājikaniddesavaṇṇanā niṭṭhitā.",
  "tika-vin13t:3509": "2. Garukāpattiniddesavaṇṇanā",
  "tika-vin13t:3510_0": "10. Idāni saṅghādisesaṃ pakāsetuṃ “mocetukāmacittenā”tiādimāraddhaṃ. Tattha mocetuṃ",
  "tika-vin13t:3510_1": "kāmetīti mocetukāmaṃ, mocetukāmañca taṃ cittañcāti mocetukāmacittaṃ, tena, mocanassādacittenāti",
  "tika-vin13t:3510_2": "attho. Ekādasannañhi rāgānaṃ ekena mocanassādena āpatti hotīti vuttaṃ hoti.",
  "tika-vin13t:3511_0": "Tatrime ekādasa assādā mocanassādo muccanassādo muttassādo methunassādo phassassādo",
  "tika-vin13t:3511_1": "kaṇḍūvanassādo dassanassādo nisajjassādo vācassādo gehasitapemaṃ vanabhaṅgiyanti.",
  "tika-vin13t:3511_2": "Tattha mocanassādacetanāya cetento ceva assādento ca upakkamati, muccati, saṅghādiseso,",
  "tika-vin13t:3511_3": "na muccati ce, thullaccayaṃ. Sace pana sayanakāle rāgapariyuṭṭhito hutvā ūrunā vā",
  "tika-vin13t:3511_4": "muṭṭhinā vā aṅgajātaṃ gāḷhaṃ pīḷetvā mocanatthāya saussāho supati, supantassa cassa",
  "tika-vin13t:3511_5": "asuci muccati, saṅghādiseso. Muccanassāde attano dhammatāya muccamānaṃ assādeti,",
  "tika-vin13t:3511_6": "na upakkamati, muccati, anāpatti. Muttassāde attano dhammatāya mutte ṭhānā cute asucimhi",
  "tika-vin13t:3511_7": "pacchā assādentassa vinā upakkamena muccati, anāpatti. Methunassāde methunarāgena",
  "tika-vin13t:3511_8": "mātugāmaṃ gaṇhāti, tena asuci muccati, anāpatti, dukkaṭaṃ pana āpajjati. Phassassādo",
  "tika-vin13t:3511_9": "duvidho ajjhattiko bāhiro cāti. Tattha attano nimittaṃ “thaddhaṃ, mudukanti jānissāmī”ti",
  "tika-vin13t:3511_10": "vā lolabhāvena vā kīḷāpayato asuci muccati, anāpatti. Bāhiraphassassāde pana kāyasaṃsaggarāgena",
  "tika-vin13t:3511_11": "itthiṃ phusato, āliṅgato ca asuci muccati, anāpatti, kāyasaṃsaggasaṅghādisesaṃ pana āpajjati.",
  "tika-vin13t:3512_0": "Kaṇḍūvanassāde daddukacchupiḷakapāṇakādīnaṃ aññatarena khajjamānaṃ nimittaṃ kaṇḍūvanassādena",
  "tika-vin13t:3512_1": "kaṇḍūvato asuci muccati, anāpatti. Dassanassāde itthiyā anokāsaṃ upanijjhāyato asuci",
  "tika-vin13t:3512_2": "muccati, anāpatti, dukkaṭaṃ pana hoti. Nisajjassāde mātugāmena saddhiṃ raho nisinnassa",
  "tika-vin13t:3512_3": "muttepi anāpatti, rahonisajjāpatti pana hoti. Vācassāde mātugāmaṃ methunappaṭisaṃyuttāhi",
  "tika-vin13t:3512_4": "vācāhi obhāsantassa muttepi anāpatti, duṭṭhullavācāsaṅghādisesaṃ pana āpajjati. Gehasitapeme",
  "tika-vin13t:3512_5": "mātādīnaṃ mātādipemena āliṅganādiṃ karontassa muttepi anāpatti. Vanabhaṅgaṃ santhavakaraṇatthāya",
  "tika-vin13t:3512_6": "itthiyā pesitapupphādivanabhaṅgasaññitaṃ paṇṇākāraṃ “itthannāmāya imaṃ pesita”nti",
  "tika-vin13t:3512_7": "assādena āmasantassa muttepi anāpattīti. Evametesu mocanassādena āpatti hotīti dassetuṃ",
  "tika-vin13t:3512_8": "“mocetu…pe… nā”ti vuttaṃ. Atha vā mocetukāmaṃ cittaṃ yassa soyaṃ mocetukāmacitto,",
  "tika-vin13t:3512_9": "tena, itthambhūte karaṇavacanaṃ, mocetukāmacitto hutvāti attho.",
  "tika-vin13t:3513_0": "Upakkammāti hatthādīsu yena kenaci nimitte upakkamitvāti attho. Vimocayanti yaṃ antamaso",
  "tika-vin13t:3513_1": "ekā khuddakamakkhikā piveyya, tattakampi vimocentoti attho. Sukkanti nīlapītalohitodātatakkateladakakhīradadhisappivaṇṇasaṅkhātesu",
  "tika-vin13t:3513_2": "dasavidhesu sukkesu yaṃ kiñci sukkaṃ. Aññatra supināti yā supinante sukkavissaṭṭhi",
  "tika-vin13t:3513_3": "hoti, taṃ ṭhapetvāti attho. Samaṇoti yo koci upasampanno. Garukanti saṅghādisesaṃ.",
  "tika-vin13t:3513_4": "Phuseti āpajjeyyāti attho. Cetanā upakkamo muccananti imānettha tīṇi aṅgānīti. Sukkavissaṭṭhisikkhāpadaṃ.",
  "tika-vin13t:3514_0": "11. Idāni kāyasaṃsaggaṃ dassetuṃ “kāyasaṃsaggarāgenā”tiādimāraddhaṃ. Bhikkhu manussitthiyā",
  "tika-vin13t:3514_1": "manussitthisaññī hutvā kāyasaṃsaggarāgena upakkamitvā manussitthiṃ parāmasanto saṅghādisesaṃ",
  "tika-vin13t:3514_2": "āpajjeyyāti yojanā. Tattha kāyasaṃsaggarāgenāti hatthaggahaṇādikāyasamphassena rāgena",
  "tika-vin13t:3514_3": "kāyamissarāgena. Manussitthinti tadahujātampi jīvamānakamanussitthiṃ. Parāmasanti",
  "tika-vin13t:3514_4": "parāmasanto, itthīti saññā itthisaññā, sā assa atthīti itthisaññī, itthisaññī hutvāti",
  "tika-vin13t:3514_5": "attho. Manussitthī, itthisaññitā, kāyasaṃsaggarāgo, tena rāgena vāyāmo, hatthaggāhādisamāpajjananti",
  "tika-vin13t:3514_6": "imānettha pañca aṅgāni. Kāyasaṃsaggasikkhāpadaṃ.",
  "tika-vin13t:3515_0": "12. Idāni duṭṭhullaṃ dassetuṃ “duṭṭhullavācassādenā”tiādi āraddhaṃ. Tattha duṭṭhullavācassādenāti",
  "tika-vin13t:3515_1": "vaccamaggapassāvamaggamethunadhammappaṭisaṃyuttavācassādarāgena. Maggaṃ vārabbha",
  "tika-vin13t:3515_2": "methunanti vaccamaggapassāvamaggānaṃ aññataraṃ maggaṃ vā methunaṃ vā ārabbhāti attho.",
  "tika-vin13t:3515_3": "Obhāsantoti avabhāsanto. Manussitthinti viññuṃ paṭibalaṃ subhāsitadubbhāsitaṃ duṭṭhullāduṭṭhullaṃ",
  "tika-vin13t:3515_4": "sallakkhaṇasamatthaṃ manussitthiṃ. Suṇamānanti suṇantiṃ. Iminā paṭibalāyapi itthiyā",
  "tika-vin13t:3515_5": "aviññattipathe ṭhitāya dūtena vā paṇṇena vā ārocentassa duṭṭhullavācāpatti na hotīti",
  "tika-vin13t:3515_6": "dīpitaṃ hoti. Manussitthī, itthisaññitā, duṭṭhullavācassādarāgo, tena rāgena obhāsanaṃ,",
  "tika-vin13t:3515_7": "taṅkhaṇavijānananti imānettha pañca aṅgāni. Duṭṭhullavācassādasikkhāpadaṃ.",
  "tika-vin13t:3516_0": "13. Idāni attakāmapāricariyaṃ dassetuṃ “vaṇṇa”ntyādi vuttaṃ. Tattha yo bhikkhu attano",
  "tika-vin13t:3516_1": "kāmapāricariyāya vaṇṇaṃ vatvā methunarāgena itthiṃ methunaṃ yācamāno garuṃ phuseti",
  "tika-vin13t:3516_2": "sambandho. Vaṇṇaṃ vatvāti guṇaṃ ānisaṃsaṃ pakāsetvā. Attanokāmapāricariyāyāti methunadhammasaṅkhātena",
  "tika-vin13t:3516_3": "kāmena pāricariyā kāmapāricariyā, attano atthāya kāmapāricariyā attanokāmapāricariyā,",
  "tika-vin13t:3516_4": "aluttasamāsoyaṃ. Atha vā attanoti katvatthe sāmivacanaṃ, attano kāmitā icchitāti",
  "tika-vin13t:3516_5": "attanokāmā, sayaṃ methunarāgavasena patthitāti attho, attanokāmā ca sā pāricariyā",
  "tika-vin13t:3516_6": "cāti attanokāmapāricariyā, tāya attanokāmapāricariyāya, “etadaggaṃ, bhagini, pāricariyānaṃ,",
  "tika-vin13t:3516_7": "yā mādisaṃ sīlavantaṃ kalyāṇadhammaṃ brahmacāriṃ etena dhammena paricareyyā”ti evaṃ",
  "tika-vin13t:3516_8": "vaṇṇaṃ vatvāti attho. Yācadhātuno dvikammikattā “itthiṃ methunaṃ yācamāno”ti vuttaṃ.",
  "tika-vin13t:3516_9": "Tattha itthinti duṭṭhullobhāsane vuttappakāraṃ itthiṃ. Manussitthī, itthisaññitā,",
  "tika-vin13t:3516_10": "attakāmapāricariyāya rāgo, tena rāgena vaṇṇabhaṇanaṃ, taṅkhaṇavijānananti imānettha",
  "tika-vin13t:3516_11": "pañca aṅgāni. Attakāmapāricariyasikkhāpadaṃ.",
  "tika-vin13t:3517_0": "14. Idāni sañcarittaṃ dassetuṃ “sandesa”ntyādimāraddhaṃ. Tattha bhikkhu purisassa",
  "tika-vin13t:3517_1": "vā sandesaṃ, itthiyā vā sandesaṃ paṭiggahetvā vīmaṃsitvā paccāharanto garukaṃ phuseti",
  "tika-vin13t:3517_2": "sambandho. Tattha sandesanti “gaccha, bhante, itthannāmaṃ māturakkhitaṃ brūhi ‘hohi",
  "tika-vin13t:3517_3": "kira itthannāmassa bhariyā dhanakkītā”ti evaṃ vuttaṃ purisassa sāsanaṃ, “gaccha,",
  "tika-vin13t:3517_4": "bhante, itthannāmaṃ purisaṃ brūhi ‘ahaṃ tassa bhariyā bhavissāmī”ti evaṃ vuttaṃ itthiyā",
  "tika-vin13t:3517_5": "sāsanaṃ. Paṭiggaṇhitvāti “sādhu upāsakā”ti vā “hotū”ti vā “ārocessāmī”ti vā yena",
  "tika-vin13t:3517_6": "kenaci ākārena vacībhedaṃ katvā vā sīsakampanādīhi vā paṭiggaṇhitvā sampaṭicchitvāti",
  "tika-vin13t:3517_7": "attho. Vīmaṃsitvāti vuttappakārena sāsanaṃ gahetvā purisassa vā itthiyā vā tesaṃ",
  "tika-vin13t:3517_8": "avassārocanakānaṃ mātāpitābhātābhaginiādīnaṃ vā ārocetvāti attho. Haraṃpaccāti ettha",
  "tika-vin13t:3517_9": "“paccāhara”nti vattabbe chandahānibhayā hara-saddaṃ pubbanipātaṃ katvā vuttanti daṭṭhabbaṃ.",
  "tika-vin13t:3517_10": "Yattha pahitena tattha gantvā tena ārocitā sā itthī “sādhū”ti sampaṭicchatu vā paṭikkhipatu",
  "tika-vin13t:3517_11": "vā lajjāya vā tuṇhī hotu, puna āgantvā tassa purisassa haranto ettāvatā imāya paṭiggahaṇārocanappaccāharaṇasaṅkhātāya",
  "tika-vin13t:3517_12": "tivaṅgasampattiyā so bhikkhu saṅghādisesaṃ āpajjeyyāti attho. Tesaṃ manussajātikatā,",
  "tika-vin13t:3517_13": "alaṃvacanīyatā, paṭiggaṇhanavīmaṃsanappaccāharaṇānīti imānettha pañca aṅgāni. Sañcarittasikkhāpadaṃ.",
  "tika-vin13t:3518_0": "15. Idāni amūlakaṃ pakāsetuṃ “cāvetukāmo”tiādimāraddhaṃ. Cāvetukāmo bhikkhu amūlantimavatthunā",
  "tika-vin13t:3518_1": "aññaṃ suṇamānaṃ bhikkhuṃ codento vā codāpento vā garuṃ phuseti sambandho. Tattha",
  "tika-vin13t:3518_2": "cāvetukāmoti brahmacariyā cāvetukāmo. Codentoti “tvaṃ pārājikaṃ dhammaṃ āpannosi,",
  "tika-vin13t:3518_3": "assamaṇosi, asakyaputtiyosī”tiādīhi vacanehi sayaṃ codentoti attho. Evaṃ codentassa",
  "tika-vin13t:3518_4": "vācāya vācāya saṅghādiseso. Amūlantimavatthunāti yaṃ codakena cuditakamhi puggale",
  "tika-vin13t:3518_5": "adiṭṭhaṃ asutaṃ aparisaṅkitaṃ, idaṃ etesaṃ dassanasavanaparisaṅkitasaṅkhātānaṃ mūlānaṃ",
  "tika-vin13t:3518_6": "abhāvato nāssa mūlanti amūlaṃ, antimaṃ vatthu yassa pārājikassa tadidaṃ antimavatthu,",
  "tika-vin13t:3518_7": "amūlañca taṃ antimavatthu ceti amūlantimavatthu, tena amūlantimavatthunā, bhikkhuno",
  "tika-vin13t:3518_8": "anurūpesu ekūnavīsatiyā pārājikesu aññatarenāti attho. Codāpayanti codāpayanto, tassa",
  "tika-vin13t:3518_9": "samīpe ṭhatvā aññaṃ bhikkhuṃ āṇāpetvā codāpento tassa āṇattassa vācāya vācāya garuṃ",
  "tika-vin13t:3518_10": "phuseti attho. Suṇamānanti iminā parammukhā dūtena vā paṇṇena vā codentassa na ruhatīti",
  "tika-vin13t:3518_11": "dīpitaṃ hoti. Parammukhā pana sattahi āpattikkhandhehi vadantassa dukkaṭaṃ. Yaṃ codeti,",
  "tika-vin13t:3518_12": "tassa upasampannoti saṅkhyūpagamanaṃ, tasmiṃ suddhasaññitā, yena pārājikena codeti,",
  "tika-vin13t:3518_13": "tassa diṭṭhādivasena amūlakatā, cāvanādhippāyena sammukhā codanā, tassa taṅkhaṇavijānananti",
  "tika-vin13t:3518_14": "imānettha pañca aṅgāni. Amūlakasikkhāpadaṃ.",
  "tika-vin13t:3519_0": "16. Idāni aññabhāgiyaṃ dassetuṃ “lesamatta”ntiādimāha. Tattha lesamattamupādāyāti",
  "tika-vin13t:3519_1": "jātināmagottaliṅgāpattipattacīvarūpajjhāyācariyasenāsanalesasaṅkhātesu dasasu lesesu",
  "tika-vin13t:3519_2": "yo tasmiṃ puggale dissati, taṃ lesamattaṃ upādāya nissāya bhikkhuṃ brahmacariyā cāvetukāmo",
  "tika-vin13t:3519_3": "amūlantimavatthunā suṇamānaṃ bhikkhuṃ codento garuṃ phuseti attho. Kathaṃ? Añño khattiyajātiko",
  "tika-vin13t:3519_4": "iminā codakena pārājikaṃ dhammaṃ ajjhāpajjanto diṭṭho hoti, so aññaṃ attano veriṃ",
  "tika-vin13t:3519_5": "khattiyajātikaṃ bhikkhuṃ passitvā taṃ khattiyajātilesaṃ gahetvā evaṃ “khattiyo mayā",
  "tika-vin13t:3519_6": "diṭṭho pārājikaṃ dhammaṃ ajjhāpajjanto, tvaṃ khattiyo pārājikaṃ dhammaṃ āpannosī”ti",
  "tika-vin13t:3519_7": "vā “tvaṃ so khattiyo, nāñño, pārājikaṃ dhammaṃ ajjhāpannosī”ti vā codeti, evaṃ nāmalesādayopi",
  "tika-vin13t:3519_8": "veditabbā. Aṅgāni panettha anantarasadisāni. Aññabhāgiyasikkhāpadaṃ.",
  "tika-vin13t:3520": "Garukāpattiniddesavaṇṇanā niṭṭhitā.",
  "tika-vin13t:3521": "3. Nissaggiyaniddesavaṇṇanā",
  "tika-vin13t:3522_0": "17. Idāni cīvaravidhiṃ dassetuṃ “vikappana”ntyādimuddhaṭaṃ. Yo bhikkhu akālacīvaraṃ",
  "tika-vin13t:3522_1": "vikappanañca adhiṭṭhānañca akatvā dasāhaṃ atikkāmeti, tassa bhikkhuno nissaggiyaṃ",
  "tika-vin13t:3522_2": "siyāti piṇḍattho. Tattha akālacīvaranti akāle cīvaraṃ, khomaṃ kappāsikaṃ koseyyaṃ",
  "tika-vin13t:3522_3": "kambalaṃ sāṇaṃ bhaṅganti jātito cha cīvarāni, dukūlaṃ paṭṭuṇṇaṃ somārapaṭṭaṃ cīnapaṭṭaṃ",
  "tika-vin13t:3522_4": "iddhijaṃ devadinnanti imāni pana cha anulomacīvarāni. Tesu dukūlaṃ sāṇassa anulomaṃ",
  "tika-vin13t:3522_5": "vākamayattā. Paṭṭuṇṇādīni tīṇi koseyyassa anulomāni pāṇakehi katasuttamayattā. Iddhijādīni",
  "tika-vin13t:3522_6": "dvayāni khomādīnaṃ anulomāni tesamaññatarabhāvato. Imesaṃ channaṃ cīvarānaṃ aññataraṃ akālacīvaraṃ.",
  "tika-vin13t:3523_0": "Vikappanamadhiṭṭhānanti ettha pana vikappanūpagaṃ adhiṭṭhānūpagañca evaṃ veditabbaṃ.",
  "tika-vin13t:3523_1": "Tatrāyaṃ pāḷi – “anujānāmi, bhikkhave, āyāmena aṭṭhaṅgulaṃ sugataṅgulena caturaṅgulavitthataṃ",
  "tika-vin13t:3523_2": "pacchimacīvaraṃ vikappetu”nti. Majjhimassa purisassa dīghaso dve vidatthiyo, tiriyaṃ",
  "tika-vin13t:3523_3": "vidatthi. Dve vikappanā sammukhāvikappanā ca parammukhāvikappanā ca. Kathaṃ? “Imaṃ",
  "tika-vin13t:3523_4": "cīvaraṃ tuyhaṃ vikappemī”ti vattabbaṃ, ayaṃ sammukhāvikappanā. “Mayhaṃ santakaṃ paribhuñja",
  "tika-vin13t:3523_5": "vā vissajjehi vā yathāpaccayaṃ vā karohī”ti, ekassa santike “imaṃ cīvaraṃ tissassa",
  "tika-vin13t:3523_6": "bhikkhuno vikappemī”ti vattabbaṃ, ayaṃ aparāpi sammukhāvikappanā. Tena bhikkhunā",
  "tika-vin13t:3523_7": "“tissassa bhikkhuno santakaṃ paribhuñja vā vissajjehi vā yathāpaccayaṃ vā karohī”ti,",
  "tika-vin13t:3523_8": "“imaṃ cīvaraṃ tuyhaṃ vikappanatthāya dammī”ti vattabbaṃ, tena vattabbo “ko te mitto",
  "tika-vin13t:3523_9": "vā sandiṭṭho vā sambhatto vā”ti, tato itarena “tisso bhikkhū”ti vattabbaṃ, puna tena",
  "tika-vin13t:3523_10": "“ahaṃ tissassa bhikkhuno dammī”ti vattabbaṃ, ayaṃ parammukhāvikappanā. “Tissassa",
  "tika-vin13t:3523_11": "bhikkhuno santakaṃ paribhuñja vā vissajjehi vā yathāpaccayaṃ vā karohī”ti vutte paccuddhāro",
  "tika-vin13t:3523_12": "nāma hoti. Bahuke “imānī”ti, ahatthapāse “etaṃ, etānī”ti vā. Evaṃ vikappanañca akatvāti attho.",
  "tika-vin13t:3524_0": "Ticīvarassa pana pamāṇaṃ ukkaṭṭhaparicchedena sugatacīvarato ūnakaṃ vaṭṭati, lāmakaparicchedena",
  "tika-vin13t:3524_1": "saṅghāṭiyā, uttarāsaṅgassa ca dīghato muṭṭhipañcakaṃ, tiriyaṃ muṭṭhittikaṃ, antaravāsako",
  "tika-vin13t:3524_2": "dīghato muṭṭhipañcako, tiriyaṃ dvihatthopi aḍḍhateyyo vā vaṭṭati. Vuttappamāṇato",
  "tika-vin13t:3524_3": "adhikañca ūnakañca “parikkhāracoḷa”nti adhiṭṭhātabbaṃ. Dve cīvarassa adhiṭṭhānā kāyena",
  "tika-vin13t:3524_4": "vā adhiṭṭheti, vācāya vā adhiṭṭheti. Ticīvaraṃ adhiṭṭhahantena rajitvā kappabinduṃ",
  "tika-vin13t:3524_5": "datvā purāṇasaṅghāṭiṃ “imaṃ saṅghāṭiṃ paccuddharāmī”ti paccuddharitvā navaṃ saṅghāṭiṃ",
  "tika-vin13t:3524_6": "hatthena gahetvā “imaṃ saṅghāṭiṃ adhiṭṭhāmī”ti cittena ābhogaṃ katvā kāyavikāraṃ",
  "tika-vin13t:3524_7": "karontena kāyena adhiṭṭhātabbā, idaṃ kāyena adhiṭṭhānaṃ. Taṃ yena kenaci sarīrāvayavena",
  "tika-vin13t:3524_8": "aphusantassa na vaṭṭati. Vācāya adhiṭṭhānaṃ pana vacībhedaṃ katvā vācāya adhiṭṭhātabbaṃ,",
  "tika-vin13t:3524_9": "sace hatthapāse “imaṃ saṅghāṭiṃ adhiṭṭhāmī”ti, sace ahatthapāse ṭhapitaṭṭhānaṃ sallakkhetvā",
  "tika-vin13t:3524_10": "“etaṃ saṅghāṭiṃ adhiṭṭhāmī”ti vācā bhinditabbā. Esa nayo uttarāsaṅge, antaravāsake",
  "tika-vin13t:3524_11": "ca. Ticīvarādīni sabbāni ekato katvā “imāni cīvarāni parikkhāracoḷāni adhiṭṭhāmī”ti",
  "tika-vin13t:3524_12": "adhiṭṭhātumpi vaṭṭatīti. Evaṃ adhiṭṭhānañca akatvāti attho.",
  "tika-vin13t:3525_0": "Dasa ahāni dasāhaṃ. Atimāpetīti atikkāmeti. Tassāti tassa bhikkhuno. Nissaggiyanti",
  "tika-vin13t:3525_1": "nissajjanaṃ nissaggiyaṃ, pubbabhāge kattabbassa vinayakammassetaṃ nāmaṃ, nissaggiyamassa",
  "tika-vin13t:3525_2": "atthīti nissaggiyaṃ, kiṃ taṃ? Pācittiyaṃ, taṃ atikkāmayato sahanissaggiyavinayakammaṃ",
  "tika-vin13t:3525_3": "pācittiyaṃ siyā, ayamettha attho. Taṃ panetaṃ cīvaraṃ yaṃ divasaṃ uppannaṃ, tassa",
  "tika-vin13t:3525_4": "yo aruṇo, so uppannadivasanissito, tasmā cīvaruppādadivasena saddhiṃ ekādase aruṇuggamane",
  "tika-vin13t:3525_5": "dasāhātikkamitaṃ hotīti. Cīvarassa attano santakatā, jātippamāṇayuttatā, chinnapalibodhabhāvo,",
  "tika-vin13t:3525_6": "atirekacīvaratā, dasāhātikkamoti imānettha pañca aṅgāni. Paṭhamakathinasikkhāpadaṃ.",
  "tika-vin13t:3526_0": "18. Idāni dutiyaṃ dassetuṃ “bhikkhusammutiyā”tyādimāraddhaṃ. Yo bhikkhusammutiṃ vajjetvā",
  "tika-vin13t:3526_1": "kālañca vinā adhiṭṭhitaṃ ticīvaraṃ ekāhaṃ atikkamāpeti, tassa nissaggiyaṃ siyāti",
  "tika-vin13t:3526_2": "sambandho. Tattha bhikkhusammutiyāññatrāti yaṃ saṅgho gilānassa bhikkhuno ticīvarena",
  "tika-vin13t:3526_3": "vippavāsasammutiṃ deti, taṃ ṭhapetvā. Ticīvaramadhiṭṭhitanti karaṇatthe upayogavacanaṃ,",
  "tika-vin13t:3526_4": "tena ticīvarādhiṭṭhānanayena adhiṭṭhitesu saṅghāṭiādīsu yena kenaci cīvarena. Ekāhanti",
  "tika-vin13t:3526_5": "ekarattaṃ. Atimāpetīti vippavasati, viyutto vasatīti attho. Tassa aladdhasammutikassa",
  "tika-vin13t:3526_6": "bhikkhuno ekarattampi cīvarena vippavāsato nissaggiyaṃ pācittiyaṃ siyāti attho. Samayaṃ",
  "tika-vin13t:3526_7": "vināti cīvarakālaṃ vajjetvā. Adhiṭṭhitacīvaratā, anatthatakathinatā, aladdhasammutitā,",
  "tika-vin13t:3526_8": "rattivippavāsoti imānettha cattāri aṅgāni. Dutiyakathinasikkhāpadaṃ.",
  "tika-vin13t:3527_0": "19. Idāni purāṇacīvaraṃ dassetuṃ “aññātikā”tyādi āraddhaṃ. Tattha aññātikāti aññātikāya",
  "tika-vin13t:3527_1": "“paṭisaṅkhā yoniso”tiādīsu viya, aññātikāya neva mātusambandhena na pitusambandhena",
  "tika-vin13t:3527_2": "sambaddhāyāti vuttaṃ hoti. Bhikkhuniyāti aṭṭhavācikakammena upasampannāya. Ākoṭāpetīti",
  "tika-vin13t:3527_3": "paharāpeti. Tanti nissaggiyaṃ pācittiyaṃ bhaveyyāti attho. Purāṇacīvaratā, upacāre",
  "tika-vin13t:3527_4": "ṭhatvā aññātikāya bhikkhuniyā āṇāpanaṃ, tassā dhovanādīni cāti imānettha tīṇi aṅgāni.",
  "tika-vin13t:3527_5": "Purāṇacīvarasikkhāpadaṃ.",
  "tika-vin13t:3528_0": "20. Kiñci mūlakanti kiñci pābhataṃ. Cīvarādāneti cīvarassa ādāne cīvarappaṭiggahaṇe.",
  "tika-vin13t:3528_1": "Vikappanūpagacīvaratā, pārivattakābhāvo, aññātikāya hatthato gahaṇanti imānettha",
  "tika-vin13t:3528_2": "tīṇi aṅgāni. Cīvarappaṭiggahaṇasikkhāpadaṃ.",
  "tika-vin13t:3529_0": "21. Appavāritanti “vadeyyātha, bhante, yena attho”ti icchāpitaṃ icchaṃ ruciṃ uppāditaṃ,",
  "tika-vin13t:3529_1": "na pavāritanti appavāritaṃ. Viññāpentassāti yācantassa. Aññatra samayāti naṭṭhacīvarakālaṃ",
  "tika-vin13t:3529_2": "ṭhapetvā. Vikappanūpagacīvaratā, samayābhāvo, aññātakaviññatti, tāya ca paṭilābhoti",
  "tika-vin13t:3529_3": "imānettha cattāri aṅgāni. Aññātakaviññattisikkhāpadaṃ.",
  "tika-vin13t:3530_0": "22. Rajatanti rūpiyaṃ. Jātarūpanti suvaṇṇaṃ. Māsakanti tayo māsakā lohamāsako dārumāsako",
  "tika-vin13t:3530_1": "jatumāsakoti. Tattha lohamāsakoti tambalohādīhi katamāsako. Dārumāsakoti sāradārunā",
  "tika-vin13t:3530_2": "vā veḷupesikāya vā antamaso tālapaṇṇenapi rūpaṃ chinditvā katamāsako. Jatumāsakoti",
  "tika-vin13t:3530_3": "lākhāya vā niyyāsena vā rūpaṃ samuṭṭhāpetvā katamāsako. Kahāpaṇanti suvaṇṇamayaṃ",
  "tika-vin13t:3530_4": "vā rūpiyamayaṃ vā pākatikaṃ vā. Gaṇheyyāti attano atthāya dīyamānaṃ vā katthaci ṭhitaṃ",
  "tika-vin13t:3530_5": "vā nippariggahaṃ disvā sayaṃ gaṇheyya. Gaṇhāpeyyāti tadeva aññena gāhāpeyya. Nissaggīti",
  "tika-vin13t:3530_6": "gahaṇādīsu yaṃ kiñci karontassa aghanabaddhesu vatthugaṇanāya nissaggi siyāti attho.",
  "tika-vin13t:3530_7": "Sādiyeyya vāti kāyavācāhi appaṭikkhipitvā cittena adhivāseyya. Jātarūparajatabhāvo,",
  "tika-vin13t:3530_8": "attuddesikatā, gahaṇādīsu aññatarabhāvoti imānettha tīṇi aṅgāni. Rūpiyappaṭiggahaṇasikkhāpadaṃ.",
  "tika-vin13t:3531_0": "23. Rajatādicatubbidhaṃ akappiyaṃ kappiyenāpi parivatteyya sahadhammike ṭhapetvā,",
  "tika-vin13t:3531_1": "nissaggiyaṃ siyāti sambandho. Tattha akappiyanti akappiyavatthuṃ. Kappiyenāti kappiyavatthunā.",
  "tika-vin13t:3531_2": "Sahadhammiketi bhikkhubhikkhunisāmaṇerasāmaṇerisikkhamānasaṅkhāte pañca sahadhammike.",
  "tika-vin13t:3531_3": "Rūpiyabhāvo, parivattanañcāti imānettha dve aṅgāni. Rūpiyaparivattanasikkhāpadaṃ.",
  "tika-vin13t:3532_0": "24. “Imaṃ pattaṃ tuyhaṃ vikappemī”tiādinā vikappanañca “imaṃ pattaṃ adhiṭṭhāmī”tiādinā",
  "tika-vin13t:3532_1": "adhiṭṭhānañca akatvāti attho. Pamāṇikanti etthāyaṃ vinicchayo – anupahatapurāṇasālitaṇḍulānaṃ",
  "tika-vin13t:3532_2": "sukoṭṭitaparisuddhānaṃ dve magadhanāḷiyo gahetvā tehi taṇḍulehi anuttaṇḍulamakilinnamapiṇḍitaṃ",
  "tika-vin13t:3532_3": "suvisadaṃ kundamakuḷarāsisadisaṃ avassāvitodanaṃ pacitvā niravasesaṃ patte pakkhipitvā",
  "tika-vin13t:3532_4": "tassa odanassa catutthabhāgappamāṇo nātighano nātitanuko hatthahāriyo sabbasambhārasaṅkhato",
  "tika-vin13t:3532_5": "muggasūpo pakkhipitabbo, tato ālopassa anurūpaṃ yāvacarimālopappahonakaṃ macchamaṃsādibyañjanaṃ",
  "tika-vin13t:3532_6": "pakkhipitabbaṃ. Sappitelatakkarasakañjikādīni pana agaṇanūpagāni honti. Tāni hi odanagatikāni",
  "tika-vin13t:3532_7": "neva hāpetuṃ, na vaḍḍhetuṃ sakkonti. Evametaṃ sabbampi pakkhittaṃ sace pana pattassa",
  "tika-vin13t:3532_8": "mukhavaṭṭiyā heṭṭhimarājisamaṃ tiṭṭhati, suttena vā hīrena vā chindantassa suttassa",
  "tika-vin13t:3532_9": "vā hīrassa vā heṭṭhimantaṃ phusati, ayaṃ ukkaṭṭho nāma patto. Sace taṃ rājiṃ atikkamma",
  "tika-vin13t:3532_10": "thūpīkataṃ tiṭṭhati, ayaṃ ukkaṭṭhomako nāma patto. Sace taṃ rājiṃ na sampāpuṇāti,",
  "tika-vin13t:3532_11": "antogatameva hoti, ayaṃ ukkaṭṭhukkaṭṭho nāma. Ukkaṭṭhato upaḍḍhappamāṇo majjhimo.",
  "tika-vin13t:3532_12": "Majjhimato upaḍḍhappamāṇo omako. Tesampi vuttanayeneva pabhedo veditabbo. Iccetesu",
  "tika-vin13t:3532_13": "ukkaṭṭhukkaṭṭho ca omakomako cāti dve apattā, sesā satta pattā pamāṇayuttā nāmāti",
  "tika-vin13t:3532_14": "evaṃ pamāṇena yutto pamāṇiko, taṃ pamāṇikaṃ. Pattanti sattasu pattesu aññataraṃ pattaṃ.",
  "tika-vin13t:3532_15": "Pattassa attano santakatā, pamāṇayuttatā, adhiṭṭhānūpagatā, atirekapattatā, dasāhātikkamoti",
  "tika-vin13t:3532_16": "imānettha pañca aṅgāni. Paṭhamapattasikkhāpadaṃ.",
  "tika-vin13t:3533_0": "25. Yo bhikkhu pañcabandhanato ūnapatte sati paraṃ pana navaṃ pattaṃ viññāpeti, tassapi",
  "tika-vin13t:3533_1": "bhikkhuno nissaggiyaṃ siyāti sambandho. Tattha paranti aññaṃ, “navaṃ patta”ntiminā",
  "tika-vin13t:3533_2": "tulyādhikaraṇaṃ. Adhiṭṭhānūpagapattassa ūnapañcabandhanatā, attuddesikatā, kataviññatti,",
  "tika-vin13t:3533_3": "tāya ca paṭilābhoti imānettha cattāri aṅgāni. Ūnapañcabandhanasikkhāpadaṃ.",
  "tika-vin13t:3534_0": "26. Yo sappitelādikaṃ pana bhesajjaṃ paṭiggahetvā sattāhaparamaṃ sannidhikārakaṃ",
  "tika-vin13t:3534_1": "bhuñjanto sattāhaṃ atikkāmeti, tassa nissaggiyaṃ siyāti attho. Tattha sappitelādikanti",
  "tika-vin13t:3534_2": "ettha ādi-saddo navanītamadhuphāṇitaṃ saṅgaṇhāti. Tattha sappi nāma gavādīnaṃ sappi,",
  "tika-vin13t:3534_3": "yesaṃ maṃsaṃ kappati, tesaṃ sappi, tathā navanītaṃ. Telaṃ nāma tilasāsapamadhukaeraṇḍavasādīhi",
  "tika-vin13t:3534_4": "nibbattaṃ. Madhu nāma makkhikāmadhumeva. Ucchurasaṃ upādāya pana apakkā vā avatthukapakkā",
  "tika-vin13t:3534_5": "vā sabbāpi ucchuvikati phāṇitanti veditabbaṃ. Bhesajjavidhānasikkhāpadaṃ.",
  "tika-vin13t:3535_0": "27. Bhikkhussa cīvaraṃ datvā puna taṃ cīvaraṃ sakasaññāya acchindantassa vā acchindāpayatopi",
  "tika-vin13t:3535_1": "vā nissaggiyaṃ siyāti yojanā. Tattha datvāti veyyāvaccādīni paccāsīsamāno datvā.",
  "tika-vin13t:3535_2": "Acchindantassāti veyyāvaccādīni akarontaṃ disvā balakkārena gaṇhantassa, tathā acchindāpayatoti.",
  "tika-vin13t:3535_3": "Vikappanūpagacīvaratā, sāmaṃdinnatā, sakasaññitā, upasampannatā, kodhavasena acchindanaṃ",
  "tika-vin13t:3535_4": "vā acchindāpanaṃ vāti imānettha pañca aṅgāni. Acchindanasikkhāpadaṃ.",
  "tika-vin13t:3536_0": "28. Appavāritaṃ aññātiṃ gahapatiṃ suttaṃ yācitvā ñātippavārite vajjetvā tantavāyehi",
  "tika-vin13t:3536_1": "cīvaraṃ vāyāpentassa nissaggiyaṃ siyāti piṇḍattho. Tattha suttanti chabbidhaṃ khomasuttādikaṃ",
  "tika-vin13t:3536_2": "vā tesaṃ anulomaṃ vā. Yāciyāti cīvaratthāya yācitvā. Cīvaratthāya viññāpitasuttaṃ,",
  "tika-vin13t:3536_3": "attuddesikatā, akappiyatantavāyena akappiyaviññattiyā vāyāpananti imānettha tīṇi",
  "tika-vin13t:3536_4": "aṅgāni. Suttaviññattisikkhāpadaṃ.",
  "tika-vin13t:3537_0": "29. Yo bhikkhu saṅghassa pariṇataṃ lābhaṃ jānanto attano pariṇāmeti, tassa nissaggiyaṃ",
  "tika-vin13t:3537_1": "siyāti attho. Tattha jānanti jānanto. Lābhanti labhitabbaṃ cīvarādivatthuṃ. Pariṇatanti",
  "tika-vin13t:3537_2": "saṅghassa ninnaṃ saṅghassa poṇaṃ saṅghassa pabbhāraṃ hutvā ṭhitaṃ. Attano pariṇāmetīti",
  "tika-vin13t:3537_3": "“mayhaṃ dethā”tiādīni vadanto attani ninnaṃ karoti. Saṅghe pariṇatabhāvo, taṃ ñatvā",
  "tika-vin13t:3537_4": "attano pariṇāmanaṃ, paṭilābhoti imānettha tīṇi aṅgāni. Pariṇāmanasikkhāpadaṃ.",
  "tika-vin13t:3538": "Nissaggiyaniddesavaṇṇanā niṭṭhitā.",
  "tika-vin13t:3539": "4. Pācittiyaniddesavaṇṇanā",
  "tika-vin13t:3540_0": "30. Idāni pācittiyaṃ dassetuṃ “sampajānamusāvāde”tyādi āraddhaṃ. Tattha sampajānamusāvādeti",
  "tika-vin13t:3540_1": "nimittatthe bhummavacanaṃ, tasmā yo bhikkhu sampajānanto musā vadati, tassa tannimittaṃ",
  "tika-vin13t:3540_2": "taṃhetu tappaccayā pācittiyaṃ udīritanti attho. Bhikkhuñca omasantassāti jātināmagottakammasippavayaābādhaliṅgakilesāpattiakkosesu",
  "tika-vin13t:3540_3": "bhūtena vā abhūtena vā yena kenaci mukhasattinā bhikkhuṃ ovijjhantassa bhikkhuno",
  "tika-vin13t:3540_4": "pācittiyaṃ udīritanti attho. Pesuññaharaṇepi cāti bhikkhussa pesuññaharaṇe, jātiādīhi",
  "tika-vin13t:3540_5": "akkosavatthūhi bhikkhuṃ akkosantassa bhikkhuno sutvā bhikkhuno piyakamyatāya vā bhedādhippāyena",
  "tika-vin13t:3540_6": "vā yo akkuddho, tassa bhikkhussa kāyena vā vācāya vā pesuññaharaṇavacane pācittiyaṃ udīritanti attho.",
  "tika-vin13t:3541_0": "31. Saṅgītittayamāruḷhaṃ piṭakattayaṃ dhammaṃ bhikkhuñca bhikkhuniñca ṭhapetvā aññena",
  "tika-vin13t:3541_1": "puggalena saddhiṃ ekato padaṃ padaṃ bhaṇantassa bhikkhuno padagaṇanāya pācittiyaṃ",
  "tika-vin13t:3541_2": "udīritanti samudāyattho.",
  "tika-vin13t:3542_0": "32. Anupasampannenevāti bhikkhuṃ ṭhapetvā antamaso pārājikavatthubhūtena tiracchānagatenāpi",
  "tika-vin13t:3542_1": "saha tirattiyaṃ sayitvā catutthadivase atthaṅgate sūriye puna sahaseyyāya pācitti",
  "tika-vin13t:3542_2": "siyāti sambandho. Tattha sahaseyyāyāti sabbacchannaparicchinne, yebhuyyenacchannaparicchinne",
  "tika-vin13t:3542_3": "vā senāsane pubbāpariyena vā ekakkhaṇe vā ekato nisajjanāya. Tattha chadanaṃ anāhacca",
  "tika-vin13t:3542_4": "diyaḍḍhahatthubbedhena pākārādinā paricchinnampi sabbaparicchinnamicceva veditabbaṃ.",
  "tika-vin13t:3543_0": "33. Ekarattampi itthiyā saddhiṃ seyyaṃ kappayato tassa bhikkhunopi pācitti siyāti",
  "tika-vin13t:3543_1": "attho. Tattha itthiyāti antamaso tadahujātāyapi manussitthiyā. Desentassa vinā viññuṃ,",
  "tika-vin13t:3543_2": "dhammañca chappaduttarinti viññuṃ purisaṃ vinā itthiyā chappadato uttariṃ dhammaṃ",
  "tika-vin13t:3543_3": "desentassa bhikkhuno pācitti siyāti attho. Tattha “chappaduttari”nti ettha eko gāthāpādo",
  "tika-vin13t:3543_4": "ekaṃ padanti evaṃ sabbattha padappamāṇaṃ veditabbaṃ. Cha padāni chappadaṃ, chappadato",
  "tika-vin13t:3543_5": "uttariṃ chappaduttariṃ.",
  "tika-vin13t:3544_0": "34. Bhikkhusammutiṃ ṭhapetvā bhikkhuno duṭṭhullaṃ vajjaṃ abhikkhuno vadantassa pācittiyaṃ",
  "tika-vin13t:3544_1": "udīritanti attho. Tattha duṭṭhullanti idha saṅghādisesaṃ adhippetaṃ. Bhikkhusammutiyāti",
  "tika-vin13t:3544_2": "yaṃ saṅgho abhiṇhāpattikassa bhikkhuno āyatiṃ saṃvaratthāya āpattīnañca kulānañca",
  "tika-vin13t:3544_3": "pariyantaṃ katvā vā akatvā vā tikkhattuṃ apaloketvā katikaṃ karoti, taṃ ṭhapetvā.",
  "tika-vin13t:3544_4": "Abhikkhunoti anupasampannassa. Vadantassāti ārocentassa.",
  "tika-vin13t:3545_0": "35. Yo akappiyaṃ pathaviṃ khaṇeyya vā khaṇāpeyya vā, tassa pācittiyaṃ siyā. Tattha",
  "tika-vin13t:3545_1": "akappiyanti uddhanapacanādivasena vā tathā tathā adaḍḍhā vā jātapathavī vuccati.",
  "tika-vin13t:3545_2": "Sā tividhā suddhamissapuñjavasena. Tattha suddhapathavī nāma pakatiyā suddhapaṃsu",
  "tika-vin13t:3545_3": "vā suddhamattikā vā. Missapathavī nāma yattha paṃsuto vā mattikato vā pāsāṇasakkharakathalamarumbavālukāsu",
  "tika-vin13t:3545_4": "aññatarassa tatiyabhāgo hoti. Puñjapathavī nāma atirekacātumāsaṃ ovaṭṭho paṃsupuñjo",
  "tika-vin13t:3545_5": "vā mattikāpuñjo vā hoti. Vuttalakkhaṇena pana missakapuñjopi piṭṭhipāsāṇe ṭhitasukhumarajampi",
  "tika-vin13t:3545_6": "ca deve phusayante sakiṃ ce tintaṃ, cātumāsaccayena tintokāso puñjapathavīsaṅkhameva",
  "tika-vin13t:3545_7": "gacchati. Yo bhikkhu bhūtagāmaṃ vikopeyya, tassa pācittiyaṃ siyāti sambandho. Tattha",
  "tika-vin13t:3545_8": "bhūtagāmanti bhavanti, abhavuṃ cāti bhūtā, jāyanti vaḍḍhanti jātā vaḍḍhitā cāti attho,",
  "tika-vin13t:3545_9": "gāmoti rāsi, bhūtānaṃ gāmo, bhūtā eva vā gāmoti bhūtagāmo, patiṭṭhitaharitatiṇarukkhādīnametaṃ",
  "tika-vin13t:3545_10": "adhivacanaṃ. Taṃ bhūtagāmaṃ. Vikopeyyāti chedanabhedanādīni kareyya.",
  "tika-vin13t:3546_0": "36. Yo bhikkhu saṅghikaṃ mañcādiṃ ajjhokāse santharaṇādikaṃ katvā āpucchanādikaṃ",
  "tika-vin13t:3546_1": "akatvā yāti, tassa pācitti siyāti attho. Tattha saṅghikanti saṅghassa santakaṃ. Mañcādinti",
  "tika-vin13t:3546_2": "ettha ādi-saddena pīṭhabhisikocchādiṃ saṅgaṇhāti. Santharaṇādikanti santharaṇādiṃ",
  "tika-vin13t:3546_3": "katvā vā kārāpetvā vā. Āpucchanādikanti āpucchanaṃ vā uddharaṇaṃ vā uddharāpanaṃ",
  "tika-vin13t:3546_4": "vāti attho. Yātīti gacchati.",
  "tika-vin13t:3547_0": "37. Yo bhikkhu saṅghikāvasathe seyyaṃ santharaṇādikaṃ katvā āpucchanādikaṃ akatvā",
  "tika-vin13t:3547_1": "yāti, tassa bhikkhuno pācitti siyāti attho. Tattha saṅghikāvasatheti saṅghassa santake",
  "tika-vin13t:3547_2": "āvasathe vihāre gabbhe vā aññasmiṃ vā sabbaparicchinne guttasenāsane. Seyyanti bhisi",
  "tika-vin13t:3547_3": "cimilikā pāvuraṇaṃ uttarattharaṇaṃ bhūmattharaṇaṃ taṭṭikā cammakkhaṇḍaṃ nisīdanaṃ",
  "tika-vin13t:3547_4": "paccattharaṇaṃ tiṇasanthāro paṇṇasanthāroti evamādikaṃ. Santharaṇādikanti tesu yena",
  "tika-vin13t:3547_5": "kenaci attharaṇādikaṃ katvā vā kārāpetvā vā.",
  "tika-vin13t:3548_0": "38-9. Yo pana bhikkhu jānaṃ sappāṇakaṃ toyaṃ paribhuñjaye, tassa bhikkhuno pācitti",
  "tika-vin13t:3548_1": "siyāti yojanā. Tattha jānaṃ sappāṇakanti “sappāṇakamida”nti disvā vā sutvā vā yena",
  "tika-vin13t:3548_2": "kenaci ākārena jānanto. Toyanti udakaṃ. Paribhuñjayeti paribhuñjeyya. Yo bhikkhu",
  "tika-vin13t:3548_3": "pārivattakaṃ ṭhapetvā aññātikāya bhikkhuniyā cīvaraṃ deti, tassa bhikkhuno pācitti",
  "tika-vin13t:3548_4": "siyā. Cīvarappaṭiggahaṇasikkhāpade bhikkhu paṭiggāhako idha bhikkhunī, ayaṃ viseso.",
  "tika-vin13t:3548_5": "Aññātikāya bhikkhuniyā cīvaraṃ sibbatopi tassa bhikkhuno pācitti siyāti attho. Cīvaranti",
  "tika-vin13t:3548_6": "nivāsanapārupanūpagaṃ. Sibbatoti sayaṃ sibbantassa sūciṃ pavesetvā nīharaṇe payogagaṇanāya",
  "tika-vin13t:3548_7": "pācitti. Sibbāpentassa pana “sibbā”ti vutto sacepi sabbaṃ sūcikammaṃ niṭṭhāpesi,",
  "tika-vin13t:3548_8": "ekameva pācitti, āṇattassa payogagaṇanāya pācitti hoti. Pavāretvāna atirittaṃ akāretvā",
  "tika-vin13t:3548_9": "bhuñjato pācitti siyāti attho. Tatrāyaṃ vinicchayo – odano sattu kummāso maccho maṃsanti",
  "tika-vin13t:3548_10": "pañcannaṃ bhojanānaṃ aññataraṃ sāsapamattampi ajjhoharitvā bhojanaṃ paṭikkhepaṃ katvā",
  "tika-vin13t:3548_11": "aññena iriyāpathena “alametaṃ sabba”nti atirittaṃ akāretvā paribhuñjato pācitti hotīti.",
  "tika-vin13t:3549_0": "40. Yo bhikkhu āsādanāpekkho bhuttāviṃ pavāritaṃ bhikkhuṃ “handa, bhikkhu, khāda",
  "tika-vin13t:3549_1": "vā bhuñja vā”ti anatirittena pavāreti, bhojane bhutte tassa pācittiyaṃ udīritanti",
  "tika-vin13t:3549_2": "attho. Tattha āsādanāpekkhoti āsādanaṃ codanaṃ maṅkukaraṇabhāvaṃ apekkhamāno.",
  "tika-vin13t:3550_0": "41-2. Yo bhikkhu sannidhibhojanaṃ bhuñjeyya, tassa bhikkhuno pācitti siyāti attho.",
  "tika-vin13t:3550_1": "Tattha sannidhibhojananti paṭiggahetvā ekarattaṃ vītināmitabhojanaṃ. Vikāle yāvakālikaṃ",
  "tika-vin13t:3550_2": "bhuñjato vāpi pācitti siyāti yojanā. Tattha vikāleti vigatakāle, majjhanhikātikkamato",
  "tika-vin13t:3550_3": "paṭṭhāya yāva aruṇuggamanāti attho. Yāvakālikanti vanamūlaphalādikaṃ āmisabhojanaṃ.",
  "tika-vin13t:3550_4": "Agilāno bhikkhu paṇītakaṃ sappibhattādikampi viññāpetvāna bhuñjeyya, tassa bhikkhuno",
  "tika-vin13t:3550_5": "pācitti siyāti yojanā. Tattha agilānoti kallako. Paṇītakanti sappitelamadhuphāṇitamacchamaṃsakhīradadhisaṅkhātehi",
  "tika-vin13t:3550_6": "saṃsaṭṭhaṃ sattadhaññanibbattaṃ paṇītabhojanaṃ. Yo bhikkhu dantakaṭṭhodakaṃ vajjetvā",
  "tika-vin13t:3550_7": "appaṭiggahitakaṃ bhuñjeyya, pācitti siyāti attho. Tattha appaṭiggahitanti kāyena",
  "tika-vin13t:3550_8": "vā kāyappaṭibaddhena vā gaṇhantassa hatthapāse ṭhatvā kāyakāyappaṭibaddhanissaggiyānaṃ",
  "tika-vin13t:3550_9": "aññatarena na dinnaṃ appaṭiggahitaṃ nāma.",
  "tika-vin13t:3551_0": "43. Yo bhikkhu titthiyassa sahatthato kiñci bhuñjitabbaṃ dadeyya, tassa pācitti siyāti",
  "tika-vin13t:3551_1": "sambandho. Tattha titthiyassāti aññatitthiyassa. Kiñci bhuñjitabbanti yaṃ kiñci bhojanīyaṃ.",
  "tika-vin13t:3551_2": "Sahatthatoti sahatthā. Yo bhikkhu mātugāmena ekato raho nisajjaṃ kappeyya, tassa",
  "tika-vin13t:3551_3": "pācitti siyāti sambandho. Tattha rahoti paṭicchanne. Kappeti kappeyya. Ekatoti saddhiṃ.",
  "tika-vin13t:3552_0": "44. Surāmerayapānepīti ettha piṭṭhādīhi kataṃ majjaṃ surā. Pupphādīhi kato āsavo",
  "tika-vin13t:3552_1": "merayaṃ. Yo bhikkhu tadubhayampi bījato paṭṭhāya kusaggenāpi pivati, tassa tappānapaccayā",
  "tika-vin13t:3552_2": "pācittiyaṃ udīritanti attho. Aṅgulipatodake cāpīti aṅgulīhi upakacchakādīnaṃ ghaṭṭanapaccayā",
  "tika-vin13t:3552_3": "pācitti siyāti attho. Hasadhammepi codaketi uparigopphake udake hasadhamme kīḷānimittaṃ",
  "tika-vin13t:3552_4": "tassa pācitti siyāti attho.",
  "tika-vin13t:3553_0": "45. Anādarepi pācittīti puggalassa vā dhammassa vā anādarakaraṇepi pācitti siyāti",
  "tika-vin13t:3553_1": "attho. Yo bhikkhu upasampannena paññattena vuccamāno tassa vā vacanaṃ akattukāmatāya,",
  "tika-vin13t:3553_2": "taṃ vā dhammaṃ asikkhitukāmatāya anādariyaṃ karoti, tassa tasmiṃ anādariye pācitti",
  "tika-vin13t:3553_3": "siyāti attho. Bhayānakaṃ kathaṃ katvā vā bhayānakaṃ rūpaṃ dassetvā vā bhikkhuṃ bhīsayatopi",
  "tika-vin13t:3553_4": "pācitti siyāti attho.",
  "tika-vin13t:3554_0": "46. Yo bhikkhu agilāno kiñci paccayaṃ ṭhapetvā jotiṃ jaleyya vā jalāpeyya vā, tassa",
  "tika-vin13t:3554_1": "pācittiyaṃ siyāti sambandho. Tattha kiñci paccayanti padīpujjalanaṃ vā pattapacanādīsu",
  "tika-vin13t:3554_2": "jotikaraṇaṃ vāti evarūpaṃ paccayaṃ ṭhapetvā. Jotinti aggiṃ.",
  "tika-vin13t:3555_0": "47-8. Kappabinduṃ anādāya navacīvarabhogino navaṃ cīvaraṃ bhuñjantassa pācitti siyāti",
  "tika-vin13t:3555_1": "attho. Kappabindunti morakkhimaṇḍalamaṅgulapiṭṭhīnaṃ aññatarappamāṇaṃ kappabinduṃ.",
  "tika-vin13t:3555_2": "Anādāyāti anādiyitvā. Bhikkhuno cīvarādikaṃ parikkhāraṃ apanetvā nidhentassa vā nidhāpentassa",
  "tika-vin13t:3555_3": "vā hasāpekkhassa bhikkhuno pācitti siyāti attho. Cīvarādikanti ādi-saddena pattanisīdanasūcigharakāyabandhanādiṃ",
  "tika-vin13t:3555_4": "saṅgaṇhāti. Nidhentassāti nidahantassa. Hasāpekkhassāti hasādhippāyassa. Jānaṃ pāṇaṃ",
  "tika-vin13t:3555_5": "hane bhikkhu, tiracchānagatampi cāti yo bhikkhu “pāṇo”ti jānanto tiracchānagataṃ",
  "tika-vin13t:3555_6": "pāṇaṃ khuddakampi mahantampi haneyya, tassa pācittiyaṃ siyāti attho.",
  "tika-vin13t:3556_0": "49. Chādetukāmo chādeti, duṭṭhullaṃ bhikkhunopi cāti yo bhikkhu bhikkhuno duṭṭhullasaṅkhātaṃ",
  "tika-vin13t:3556_1": "saṅghādisesaṃ chādetukāmo hutvā chādeti, tassa pācittiyaṃ siyāti attho. Itthiyā saha",
  "tika-vin13t:3556_2": "saṃvidhāya gāmantaragatassa bhikkhuno pācittiyaṃ siyāti yojanā.",
  "tika-vin13t:3557_0": "50. Bhikkhuṃ vā pahareyyāthāti yo bhikkhu bhikkhuṃ pahareyya, tassa pācittiyaṃ siyāti",
  "tika-vin13t:3557_1": "yojanā. Talasattikamuggireti yo bhikkhu paharaṇākāraṃ dassento kāyaṃ vā kāyappaṭibaddhaṃ",
  "tika-vin13t:3557_2": "vā uggireyya, tassa pācittiyaṃ siyāti attho. Codeyya vā codāpeyya, bhikkhuṃ amūlakena",
  "tika-vin13t:3557_3": "cāti yo bhikkhu bhikkhuṃ amūlakena saṅghādisesena codeyya vā codāpeyya vā, tassa",
  "tika-vin13t:3557_4": "pācittiyaṃ siyāti attho. Tattha amūlakenāti diṭṭhādimūlavirahitena.",
  "tika-vin13t:3558_0": "51. Kukkuccuppādane cāpīti “ūnavīsativasso tvaṃ maññe”tiādīni bhaṇanto kukkuccaṃ",
  "tika-vin13t:3558_1": "uppādeyya, tassa kukkuccuppādanapaccayā pācittiyaṃ hoti. Yo bhikkhu bhaṇḍanatthāya",
  "tika-vin13t:3558_2": "bhaṇḍanajātānaṃ vacanaṃ sotuṃ upassutiṃ yāti, tassa pācittiyaṃ siyāti sambandho.",
  "tika-vin13t:3558_3": "Tattha bhaṇḍanatthāyāti kalahatthāya. Bhaṇḍanajātānanti kalahajātānaṃ. Upassutinti sutisamīpaṃ.",
  "tika-vin13t:3559_0": "52. Yo bhikkhu saṅghassa pariṇāmitaṃ yaṃ lābhaṃ, taṃ parapuggalassa nāmeti, tassa",
  "tika-vin13t:3559_1": "pācittiyaṃ siyāti sambandho. Tattha nāmetīti pariṇāmeti. Pucchaṃ akatvāti “vikāle",
  "tika-vin13t:3559_2": "gāmappavesanaṃ āpucchāmī”ti vā “gāmaṃ pavisissāmī”ti vā anāpucchitvā. Santabhikkhunti",
  "tika-vin13t:3559_3": "antoupacārasīmāya dassanūpacāre bhikkhuṃ disvā yaṃ sakkā hoti pakativacanena āpucchituṃ,",
  "tika-vin13t:3559_4": "tādisaṃ vijjamānaṃ bhikkhuṃ. Gāmassāti gāmaṃ, kammatthe sāmivacanaṃ. Gateti sampadānatthe",
  "tika-vin13t:3559_5": "bhummavacanaṃ, gatassāti attho. Santaṃ bhikkhuṃ anāpucchitvā vikāle gāmaṃ gatassa",
  "tika-vin13t:3559_6": "bhikkhuno pācittiyaṃ siyāti attho. Sesaṃ uttānamevāti.",
  "tika-vin13t:3560": "Pācittiyaniddesavaṇṇanā niṭṭhitā.",
  "tika-vin13t:3561": "5. Pakiṇṇakaniddesavaṇṇanā",
  "tika-vin13t:3562_0": "53. Idāni pakiṇṇakaṃ dassetuṃ “saṅghika”ntyādi āraddhaṃ. Tattha yo bhikkhu issaro",
  "tika-vin13t:3562_1": "hutvā saṅghikaṃ garubhaṇḍaṃ aññassa deti, tassa thullaccayaṃ siyā. Theyyāya aññassa",
  "tika-vin13t:3562_2": "deti, yathāvatthu pārājikādi siyā, dukkaṭavatthu dukkaṭaṃ, thullaccayavatthu thullaccayaṃ,",
  "tika-vin13t:3562_3": "pārājikavatthu pārājikaṃ siyāti vuttaṃ hoti.",
  "tika-vin13t:3563_0": "54. Kusādimayacīrānīti ettha ādi-saddo vākaphalakaṃ saṅgaṇhāti, kusamayacīraṃ vākamayacīraṃ",
  "tika-vin13t:3563_1": "phalakamayacīranti. Tattha kuse ganthetvā katacīraṃ kusamayacīraṃ. Vākamayacīraṃ",
  "tika-vin13t:3563_2": "nāma tāpasānaṃ vakkalaṃ. Phalakamayacīraṃ nāma phalakasaṇṭhānāni phalakāni sibbetvā",
  "tika-vin13t:3563_3": "katacīraṃ. Kambalaṃ kesavālajanti kesajaṃ kambalaṃ vālajaṃ kambalaṃ, kesakambalaṃ",
  "tika-vin13t:3563_4": "vālakambalanti attho. Kesehi tante vāyitvā katakambalaṃ kesakambalaṃ. Camarivālehi",
  "tika-vin13t:3563_5": "vāyitvā katakambalaṃ vālakambalaṃ. Samayaṃ vināti naṭṭhacīvarakālaṃ ṭhapetvā. Dhārayato",
  "tika-vin13t:3563_6": "dhārayantassa. Lūkapakkhājinakkhipanti ulūkapakkhiajinakkhipaṃ. Tattha ulūkapakkhīti",
  "tika-vin13t:3563_7": "ulūkasakuṇapakkhehi katanivāsanaṃ. Ajinakkhipanti salomaṃ sakhuraṃ ajinamigacammaṃ.",
  "tika-vin13t:3563_8": "Naṭṭhacīvarakālaṃ ṭhapetvā imesu sattasu vatthūsu yaṃ kiñci dhārayato thullaccayaṃ siyāti attho.",
  "tika-vin13t:3564_0": "55. Satthakena kattabbaṃ kammaṃ satthakammaṃ, tasmiṃ satthakamme. Vatthimhi kattabbaṃ",
  "tika-vin13t:3564_1": "kammaṃ vatthikammaṃ, tasmiṃ vatthikamme. Saṃ nimittanti attano aṅgajātaṃ. Taṃ chindato",
  "tika-vin13t:3564_2": "thullaccayaṃ siyāti sambandho. Maṃsādibhojaneti ettha ādi-saddo aṭṭhilohitacammalomāni",
  "tika-vin13t:3564_3": "saṅgaṇhāti. Tasmā manussānaṃ maṃsaaṭṭhilohitacammalomabhojanapaccayā thullaccayaṃ siyāti attho.",
  "tika-vin13t:3565_0": "56. Kadalerakakkadussānīti ettha kadalierakaakkavākehi katāni vatthāni dhārayantassa",
  "tika-vin13t:3565_1": "dukkaṭaṃ. Potthakanti makacivākehi kataṃ potthakadussaṃ. Sabbapītādikanti ettha ādi-saddena",
  "tika-vin13t:3565_2": "sabbalohitakasabbakaṇhakasabbamañjeṭṭhikaṃ saṅgaṇhāti. Tattha sabbameva nīlakaṃ sabbanīlakaṃ.",
  "tika-vin13t:3565_3": "Evaṃ sesesupi. Nīlaṃ ummārapupphavaṇṇaṃ. Pītaṃ kaṇikārapupphavaṇṇaṃ. Lohitaṃ jayasumanapupphavaṇṇaṃ.",
  "tika-vin13t:3565_4": "Kaṇhakaṃ addāriṭṭhakavaṇṇaṃ. Mañjeṭṭhikaṃ lākhārasavaṇṇaṃ. Imesu aṭṭhasu vatthūsu",
  "tika-vin13t:3565_5": "yaṃ kiñci dhārayantassa dukkaṭaṃ siyāti attho.",
  "tika-vin13t:3566_0": "57-8. Hatthissuragasoṇānanti hatthiassauragasoṇānaṃ maṃsaṃ aṭṭhirudhiracammalomāni.",
  "tika-vin13t:3566_1": "Sīhabyagghacchadīpinanti sīhabyagghaacchadīpīnaṃ maṃsādīni. Taracchassa ca maṃsādiṃ",
  "tika-vin13t:3566_2": "uddissakatamaṃsañca anāpucchitamaṃsañca bhuñjato dukkaṭaṃ siyā. Dakatitthādikanti",
  "tika-vin13t:3566_3": "ettha ādi-saddo vaccapassāvakuṭiyo saṅgaṇhāti. Tena yātānupubbaṃ āgatappaṭipāṭiṃ",
  "tika-vin13t:3566_4": "hitvāna vajjetvā nahānatitthañca vaccakuṭiñca passāvakuṭiñca vaje vajeyya gaccheyya,",
  "tika-vin13t:3566_5": "dukkaṭaṃ tassa siyāti attho.",
  "tika-vin13t:3567_0": "59. Sahasāti vegasā vegena. Vubbhajitvānāti antaravāsakaṃ dūratova ukkhipitvā, va-kāro",
  "tika-vin13t:3567_1": "sandhivasenāgato. Paviseti paviseyya. Vaccapassāvakuṭikanti vaccakuṭikaṃ passāvakuṭikaṃ.",
  "tika-vin13t:3567_2": "Viseti paviseyya. Yo bhikkhu vaccapassāvakuṭikaṃ sahasā paviseyya vā nikkhameyya",
  "tika-vin13t:3567_3": "vā, ubbhajitvā vā paviseyya vā nikkhameyya vā, ukkāsikaṃ vajjetvā taṃ paviseyya,",
  "tika-vin13t:3567_4": "tassa dukkaṭaṃ siyāti yojanā.",
  "tika-vin13t:3568": "60. Nitthunanto vaccaṃ kareyya dantakaṭṭhañca khādanto, tassa dukkaṭaṃ siyāti attho. Vaccapassāvadoṇīnaṃ bahi vaccādikaṃ vaccapassāvaṃ kareyya, tassa dukkaṭaṃ siyā.",
  "tika-vin13t:3569_0": "61. Kharena cāvalekheyyāti phālitakaṭṭhena vā pharusena vā gaṇṭhikena vā pūtikaṭṭhena",
  "tika-vin13t:3569_1": "vā susirena vā avalekheyyāti attho. Kaṭṭhanti avalekhanakaṭṭhaṃ. Kūpaketi vaccakūpake.",
  "tika-vin13t:3569_2": "Ūhatañcāti gūthamakkhitañca. Na dhoveyyāti attanā vā na dhoveyya parena vā na dhovāpeyya.",
  "tika-vin13t:3569_3": "Uklāpañcāti kacavarañca. Na sodhayena sammajjeyya.",
  "tika-vin13t:3570_0": "62. Capucapūti saddaṃ katvā udakakiccaṃ karontassa ācamantassa dukkaṭaṃ siyāti attho.",
  "tika-vin13t:3570_1": "Anajjhiṭṭhovāti anāṇattoyeva. Therenāti saṅghattherena. Pātimokkhanti pātimokkhuddesaṃ.",
  "tika-vin13t:3570_2": "Uddise uddiseyya, dukkaṭaṃ siyā.",
  "tika-vin13t:3571_0": "63. Anāpucchāya pañhassa kathane, anāpucchāya pañhassa vissajjane, anāpucchāya sajjhāyakaraṇe,",
  "tika-vin13t:3571_1": "anāpucchāya padīpajālane, anāpucchāya padīpavijjhāpaneti imesu catūsu paccayesu tassa dukkaṭaṃ siyā.",
  "tika-vin13t:3572_0": "64. Anāpucchā vātapānakavāṭāni vivareyya vā thakeyya vā, tassa dukkaṭaṃ siyāti sambandho.",
  "tika-vin13t:3572_1": "Vandanādinti ettha ādi-saddo vandāpanaṃ saṅgaṇhāti. Yo bhikkhu naggo vandanaṃ kareyya,",
  "tika-vin13t:3572_2": "vandāpanaṃ kareyya, gamanaṃ kareyya, bhojanaṃ kareyya, pivanaṃ kareyya, khādanaṃ",
  "tika-vin13t:3572_3": "kareyya, gahaṇaṃ kareyya, dānaṃ kareyya, tassa sabbattha dukkaṭanti sambandho.",
  "tika-vin13t:3573_0": "65. Tipaṭicchannakaṃ vināti “anujānāmi, bhikkhave, tisso paṭicchādiyo jantāgharappaṭicchādiṃ",
  "tika-vin13t:3573_1": "udakappaṭicchādiṃ vatthappaṭicchādi”nti evaṃ vuttā tisso paṭicchādiyo samāhaṭāti",
  "tika-vin13t:3573_2": "“tipaṭicchādī”ti vuttaṃ. Tipaṭicchannakaṃ ṭhapetvā parikammaṃ sayaṃ kareyya, paraṃ",
  "tika-vin13t:3573_3": "kārāpeyya, tassa dukkaṭaṃ siyāti attho. Yo bhikkhu nahāyaṃ nahāyanto kuṭṭe vā thambhe",
  "tika-vin13t:3573_4": "vā tarumhi vā kāyaṃ upaghaṃseyya, tassa dukkaṭaṃ siyā.",
  "tika-vin13t:3574_0": "66. Yo bhikkhu nahāyanto kuruvindakasuttena kāyaṃ ghaṃseyya, kāyato kāyena aññamaññaṃ",
  "tika-vin13t:3574_1": "ghaṃseyya, tassa dukkaṭaṃ siyāti sambandho. Yo agilāno saupāhano bahārāme bahiārāme",
  "tika-vin13t:3574_2": "careyya, tassa dukkaṭaṃ siyāti sambandho.",
  "tika-vin13t:3575_0": "67. Sabbanīlādikampi cāti ettha ādi-saddo lohitodātapītakaṇhamañjeṭṭhamahāraṅgamahānāmaraṅgarattādayo",
  "tika-vin13t:3575_1": "upāhanāyo saṅgaṇhāti. Yo bhikkhu sabbanīlasabbalohitādikaṃ upāhanaṃ dhāreti, tassa",
  "tika-vin13t:3575_2": "dukkaṭaṃ siyāti sambandho. Yo bhikkhu ratto rattacitto tadahujātāyapi itthiyā nimittaṃ",
  "tika-vin13t:3575_3": "passeyya, tassa dukkaṭaṃ siyā. Yo bhikkhu bhikkhadāyiyā bhikkhadāyikāya itthiyā mukhaṃ",
  "tika-vin13t:3575_4": "passeyya, tassa dukkaṭaṃ siyā.",
  "tika-vin13t:3576_0": "68-9. Yo bhikkhu ujjhānasaññī hutvā aññassa bhikkhuno pattaṃ vā passeyya, tassa dukkaṭaṃ",
  "tika-vin13t:3576_1": "siyā. Ādāsādimhi udakapatte attano mukhaṃ passeyya, tassa dukkaṭaṃ siyā. Uccāsanamahāsane",
  "tika-vin13t:3576_2": "nisajjādiṃ nisīdanasayanādiṃ karontassa bhikkhuno dukkaṭaṃ siyā. Ukkhittānupasampannanānāsaṃvāsakādīnaṃ",
  "tika-vin13t:3576_3": "vandanepi dukkaṭaṃ siyāti sambandho. Tattha ukkhittoti āpattiyā adassane ukkhittako,",
  "tika-vin13t:3576_4": "āpattiyā appaṭikamme ukkhittako, pāpikāya diṭṭhiyā appaṭinissagge ukkhittakoti tividhopi",
  "tika-vin13t:3576_5": "idhādhippeto. Anupasampannoti iminā bhikkhunisāmaṇerasāmaṇerisikkhamānapaṇḍakaitthisikkhāpaccakkhātakā",
  "tika-vin13t:3576_6": "gahitā. Nānāsaṃvāsakāti laddhinānāsaṃvāsakā gahitā. Ādi-saddena chinnamūlakā gahitā.",
  "tika-vin13t:3577_0": "70-71. Yo dīghāsane paṇḍakitthīhi paṇḍakena vā itthiyā vā ubhatobyañjanena vā ekato",
  "tika-vin13t:3577_1": "nisīdeyya, tassa dukkaṭaṃ siyā. Adīghe āsaneti rasse āsane. Yo bhikkhu rassāsane",
  "tika-vin13t:3577_2": "mañce vā pīṭhe vā asamānāsanikena ekato sayeyya, tassa dukkaṭaṃ siyāti attho. Phalapupphādikanti",
  "tika-vin13t:3577_3": "ettha ādi-saddena veḷucuṇṇadantakaṭṭhamattikādayo saṅgahitā. Kulasaṅgahatthāya phalapupphādikaṃ",
  "tika-vin13t:3577_4": "dadato dukkaṭaṃ siyāti sambandho.",
  "tika-vin13t:3578_0": "72-3. Yo bhikkhu ganthimādiṃ sayaṃ kareyya, paraṃ kārāpeyya, tassa dukkaṭaṃ siyā.",
  "tika-vin13t:3578_1": "Yo bhikkhu jinena vāritapaccaye paribhuñjeyya, tassa dukkaṭaṃ siyā. Abyatto bālo",
  "tika-vin13t:3578_2": "yo bhikkhu ācariyupajjhāye anissāya nissayaṃ aggahetvā vaseyya, tassa dukkaṭaṃ siyā.",
  "tika-vin13t:3578_3": "Yo bhikkhu anuññātehi mātāpituādīhi puggalehi aññassa puggalassa bhesajjaṃ kareyya",
  "tika-vin13t:3578_4": "vā vadeyya vā, tassa dukkaṭaṃ siyā. Sāpattiko yo bhikkhu uposathappavāraṇaṃ kareyya,",
  "tika-vin13t:3578_5": "tassa dukkaṭaṃ siyāti sambandho. Tattha jinena bhagavatā vāritā jinavāritā, jinavāritā",
  "tika-vin13t:3578_6": "ca te paccayā ceti jinavāritapaccayā, te jinavāritapaccaye. Dvemātikāappaguṇatāya abyatto.",
  "tika-vin13t:3579_0": "74. Yo bhikkhu ābhogaṃ vā niyogaṃ vā vajjetvā dvārabandhādike ṭhāne parivattakavāṭakaṃ",
  "tika-vin13t:3579_1": "apidhāya divā sayeyya, tassa dukkaṭaṃ siyāti sambandho. Dvārabandhādiketi yena kenaci",
  "tika-vin13t:3579_2": "parikkhitte abbhokāsepi rukkhamūlepi antamaso iminā lakkhaṇena yuttaākāsaṅgaṇepi.",
  "tika-vin13t:3579_3": "Apidhāyāti apidahitvā. Vinābhoganti “esa dvāraṃ jaggissatī”ti ābhogaṃ ṭhapetvāti",
  "tika-vin13t:3579_4": "attho. Niyoganti avasaṭṭhānaṃ, attano avasaṃ bahusādhāraṇaṭṭhānaṃ ṭhapetvā. “Savaso”ti",
  "tika-vin13t:3579_5": "vā pāṭho, savaso hutvāti attho. Divāti divākāle.",
  "tika-vin13t:3580_0": "75. Dhaññanti sāli vīhi yavo godhumo kaṅgu varako kudrūsakoti sattavidhaṃ dhaññaṃ.",
  "tika-vin13t:3580_1": "Itthirūpanti dārulohamayādiitthirūpaṃ. Ratananti muttādidasavidhaṃ ratanaṃ. Āvudhanti",
  "tika-vin13t:3580_2": "sattitomarādisabbāvudhabhaṇḍaṃ. Itthipasādhananti itthiyā sīsādialaṅkāraṃ. Tūriyabhaṇḍanti",
  "tika-vin13t:3580_3": "dhamanasaṅkhādisabbaṃ tūriyabhaṇḍaṃ. Phalarukkheti phalitarukkhe. Pubbaṇṇādikanti",
  "tika-vin13t:3580_4": "muggamāsādikaṃ. Ādi-saddena vākurakuminādayo gahitā. Etesu yaṃ kiñci āmaseyya, tassa",
  "tika-vin13t:3580_5": "dukkaṭaṃ siyāti attho.",
  "tika-vin13t:3581_0": "76. Sasitthodakatelehīti yo pana madhusitthakatelena vā udakamissakatelena vā yena",
  "tika-vin13t:3581_1": "kenaci cikkhallena vā. Phaṇahatthaphaṇehi vāti dantamayādiphaṇena vā phaṇakiccasādhakehi",
  "tika-vin13t:3581_2": "hatthaṅgulīhi vā kocchena vā kesamosaṇṭhane dukkaṭaṃ siyāti attho. Ekasmiṃ bhājane",
  "tika-vin13t:3581_3": "bhojananimitte dukkaṭaṃ siyāti attho.",
  "tika-vin13t:3582_0": "77. Dve bhikkhū ekattharaṇā sayeyyūṃ, dve bhikkhū ekapāvuraṇā sayeyyuṃ, dve bhikkhū",
  "tika-vin13t:3582_1": "ekamañcake sayeyyuṃ, tesaṃ dukkaṭāni hontīti sambandho. Pamāṇato adhikaṃ vā ūnaṃ",
  "tika-vin13t:3582_2": "vā dantakaṭṭhaṃ khādeyya, tassa dukkaṭaṃ siyāti yojanā. Tattha adhikanti aṭṭhaṅgulato",
  "tika-vin13t:3582_3": "adhikaṃ. Ūnanti caturaṅgulato ūnaṃ.",
  "tika-vin13t:3583_0": "78. Yo bhikkhu naccañca gītañca vāditañca yojeti vā yojāpeti vā, tassa dukkaṭaṃ siyā.",
  "tika-vin13t:3583_1": "Tesaṃ naccānaṃ dassanaṃ, tesaṃ gītānaṃ savanaṃ, tesaṃ vāditānaṃ savanañca karontassa",
  "tika-vin13t:3583_2": "dukkaṭaṃ siyāti attho.",
  "tika-vin13t:3584_0": "79. Vīhādiropimeti vīhiādīnaṃ ruhanaṭṭhāne. Bahipākārakuṭṭaketi pākārakuṭṭānaṃ bahi.",
  "tika-vin13t:3584_1": "Vaccādichaḍḍanādimhīti vaccapassāvasaṅkāracalakādīnaṃ chaḍḍanavissajjanapaccayā dukkaṭaṃ",
  "tika-vin13t:3584_2": "siyāti attho. Dīghakesādidhāraṇeti dīghakesadhāraṇe dīghanakhadhāraṇe dukkaṭaṃ siyāti attho.",
  "tika-vin13t:3585_0": "80. Nakhamaṭṭhakaraṇādimhīti ettha ādi-saddena rajanakaraṇaṃ gahitaṃ. Sambādhe lomahāraṇeti",
  "tika-vin13t:3585_1": "sambādhe upakacchakamuttakaraṇaṭṭhāne lomuddharaṇe. Saupāhano bhikkhu parikammakataṃ",
  "tika-vin13t:3585_2": "bhūmiṃ akkameyyāti sambandho.",
  "tika-vin13t:3586": "81. Adhotaallapādehīti yo bhikkhu adhotapādehi vā allapādehi vā saṅghikaṃ mañcaṃ vā pīṭhaṃ vā akkameyya, parikammakataṃ bhittiṃ vā kāyato āmasantassa dukkaṭaṃ siyāti attho.",
  "tika-vin13t:3587_0": "82-3. Saṅghāṭiyāpi pallattheti adhiṭṭhitacīvarena vihāre vā antaraghare vā pallatthikaṃ",
  "tika-vin13t:3587_1": "kareyya, tassa dukkaṭaṃ. Dupparibhuñjeyya cīvaranti tiṇṇaṃ cīvarānaṃ aññataraṃ cīvaraṃ",
  "tika-vin13t:3587_2": "dupparibhogena paribhuñjeyya. Akāyabandhanoti kāyabandhanavirahito bhikkhu gāmaṃ",
  "tika-vin13t:3587_3": "vajeyya gaccheyya. Yo bhikkhu vaccakaṃ uccāraṃ katvāna udake sante nācameyya udakasuddhiṃ",
  "tika-vin13t:3587_4": "na kareyya, tassa dukkaṭaṃ siyāti attho. Samādeyya akappiyeti bhikkhuṃ vā sāmaṇerādike",
  "tika-vin13t:3587_5": "sesasahadhammike vā akappiye niyojeyya, tassa dukkaṭaṃ siyāti attho. Sabhāgāpattiyā",
  "tika-vin13t:3587_6": "desanārocanapaccayā dukkaṭaṃ siyāti attho. Sabhāgāti ettha vatthusabhāgatāva idhādhippetā, na āpattisabhāgatā.",
  "tika-vin13t:3588_0": "84. Na vase vassanti yo bhikkhu vassaṃ na vaseyya na upagaccheyya, tassa dukkaṭaṃ",
  "tika-vin13t:3588_1": "siyā. Visaṃvāde suddhacitteti ettha sampadānatthe bhummavacanaṃ, paṭissavaṃ visaṃvādentassa",
  "tika-vin13t:3588_2": "suddhacittassa dukkaṭaṃ siyāti attho. Vassaṃ vasitvā ananuññātakiccato ananuññātakiccena",
  "tika-vin13t:3588_3": "bhikkhuno gamane dukkaṭaṃ siyāti yojanā.",
  "tika-vin13t:3589_0": "85. Āpadaṃ vajjetvā tarussa uddhaṃ porisamhā abhiruhaṇe dukkaṭaṃ siyāti sambandho.",
  "tika-vin13t:3589_1": "Āpadanti antarāyaṃ. Tarussāti rukkhassa. Porisamhāti ekaporisappamāṇā majjhimassa",
  "tika-vin13t:3589_2": "purisassa pañcahatthā. Aparissāvano yo bhikkhu addhānaṃ gaccheyya, yo ca bhikkhu",
  "tika-vin13t:3589_3": "taṃ parissāvanaṃ yācato na dadeyya, tassa dukkaṭaṃ siyāti yojanā. Addhānanti addhayojanameva antimamaddhānaṃ.",
  "tika-vin13t:3590_0": "86. Attano ghātane dukkaṭaṃ siyāti sambandho. Yo bhikkhu itthirūpādirūpaṃ kareyya",
  "tika-vin13t:3590_1": "vā kārāpeyya vā, tassa dukkaṭaṃ siyā. Mālādikaṃ vicittaṃ ṭhapetvā jātakādivatthuṃ",
  "tika-vin13t:3590_2": "sayaṃ kareyya, dukkaṭaṃ siyāti sambandho.",
  "tika-vin13t:3591": "87. Bhuñjantamuṭṭhapeti yo bhikkhu bhuñjantaṃ uṭṭhāpeyya, tassa dukkaṭaṃ siyā. Bhattasālādīsu vuḍḍhānaṃ okāsaṃ adatvā nisīdato dukkaṭaṃ siyāti yojanā.",
  "tika-vin13t:3592_0": "88. Yānānīti vayhaṃ ratho sakaṭaṃ sandamānikādīni. Kallakoti agilāno. Agilāno yo",
  "tika-vin13t:3592_1": "bhikkhu yānāni abhiruheyya, tassa dukkaṭaṃ siyāti attho. Vade davanti keḷiṃ vadeyya,",
  "tika-vin13t:3592_2": "ratanattayaṃ ārabbha keḷiṃ vadeyya, tassa dukkaṭaṃ siyāti attho. Aññaparisāya upalālane dukkaṭaṃ hoti.",
  "tika-vin13t:3593_0": "89. Kāyādinti ettha ādi-saddo ūrunimittaṃ saṅgaṇhāti. Kāyaṃ vā ūruṃ vā nimittaṃ vā",
  "tika-vin13t:3593_1": "vivaritvā bhikkhunīnaṃ na dassaye na dasseyyāti attho. Lokāyataṃ tiracchānādivijjaṃ",
  "tika-vin13t:3593_2": "na ca sayaṃ vāceyya, parañca na vācāpeyya. Palitaṃ gaṇheyya vā gaṇhāpeyya vā, tassa",
  "tika-vin13t:3593_3": "dukkaṭaṃ siyāti yojanā.",
  "tika-vin13t:3594_0": "90-92. Yattha katthaci peḷāyaṃ pakkhipitvā bhattaṃ bhuñjantassa dukkaṭaṃ siyāti sambandho.",
  "tika-vin13t:3594_1": "Pattahatthako yo bhikkhu vātapānaṃ vā kavāṭaṃ vā paṇāme paṇāmeyya, sodakaṃ pattaṃ",
  "tika-vin13t:3594_2": "uṇheyya uṇhe otāpeyya vā paṭisāmeyya vā, vodakaṃ pattaṃ atiuṇheyya atiṭhapeyya, tassa",
  "tika-vin13t:3594_3": "dukkaṭaṃ siyāti attho. Yo bhikkhu pattaṃ bhūmiyaṃ vā aṅke vā mañce vā pīṭhe vā miḍḍhante",
  "tika-vin13t:3594_4": "vā paribhaṇḍante vā pāde vā chatte vā ṭhapeyya, tassa dukkaṭaṃ siyāti sambandho.",
  "tika-vin13t:3594_5": "Bhūmiyanti yena kenaci anatthatāya paṃsusakkharamissāya. Aṅketi dvinnaṃ ūrūnaṃ majjhe.",
  "tika-vin13t:3594_6": "Miḍḍhanteti miḍḍhapariyante. Paribhaṇḍanteti bāhirapasse katāya tanukamiḍḍhiyā ante.",
  "tika-vin13t:3594_7": "Yo bhikkhu calakādiṃ vā patte ṭhapeyya, patte vā hatthadhovane hatthassa dhovanappaccayā",
  "tika-vin13t:3594_8": "tassa dukkaṭaṃ siyāti sambandho.",
  "tika-vin13t:3595_0": "93. Ucchiṭṭhaṃ mukhadhovanaṃ udakampi pattena nīharantassa bhikkhuno dukkaṭaṃ siyā.",
  "tika-vin13t:3595_1": "Yo bhikkhu akappiyaṃ pattaṃ paribhuñjeyya, tassa dukkaṭaṃ siyāti attho. Tattha akappiyaṃ",
  "tika-vin13t:3595_2": "pattanti dārumayapattādiṃ.",
  "tika-vin13t:3596_0": "94. Yo bhikkhu khipite “jīvā”ti vade vadeyya, tassa dukkaṭaṃ siyāti attho. Yo bhikkhu",
  "tika-vin13t:3596_1": "parimaṇḍalakādimhi pañcasattati sekhiye anādaro hutvā na sikkhati, tassa dukkaṭaṃ siyāti sambandho.",
  "tika-vin13t:3597_0": "95. Yo bhikkhu bhaṇḍāgāre payuto mātuyā pituno ca bhaṇḍakaṃ gopeyya, assa bhikkhuno",
  "tika-vin13t:3597_1": "pācittiyaṃ siyāti sambandho. Tattha payutoti bhaṇḍāgāre byāpāravasena yuttappayutto.",
  "tika-vin13t:3597_2": "Gopayeti gopeyya. Yo bhikkhu davāya hīnena jātiādinā uttamampi vadeyya, dubbhāsitaṃ",
  "tika-vin13t:3597_3": "siyāti sambandho. Tattha hīnehi vā ukkaṭṭhehi vā jātiādīhi evaṃ ukkaṭṭhaṃ vā hīnaṃ",
  "tika-vin13t:3597_4": "vā “caṇḍālosī”tiādinā nayena ujuṃ vā “santi idhekacce caṇḍālavenanesādā”tiādinā nayena",
  "tika-vin13t:3597_5": "aññāpadesena vā upasampannaṃ vā anupasampannaṃ vā akkosādhippāyaṃ vinā kevalaṃ kīḷādhippāyena",
  "tika-vin13t:3597_6": "vadeyya, dubbhāsitaṃ siyāti.",
  "tika-vin13t:3598": "Pakiṇṇakaniddesavaṇṇanā niṭṭhitā.",
  "tika-vin13t:3599": "6. Vattādikaṇḍaniddesavaṇṇanā",
  "tika-vin13t:3600_0": "96. Idāni vattaṃ dassetuṃ “upajjhācariyavatta”nti vuttaṃ. Tattha upajjhāyavattañca",
  "tika-vin13t:3600_1": "ācariyavattañca gamikavattañca āgantukavattañca senāsanādivattañca piyasīlena bhikkhunā",
  "tika-vin13t:3600_2": "kātabbanti sambandho. Gamikāgantukanti gamikaṃ āgantukanti chedo, gamikavattaṃ āgantukavattañcāti attho.",
  "tika-vin13t:3601_0": "97. Dātukāmo hatthapāse ṭhito kiñci gahitabbaṃ ekena purisena gahitabbaṃ ukkhipanakkhamaṃ",
  "tika-vin13t:3601_1": "vatthuṃ tidhā tīsu pakāresu ekenākārena dadeyya, gahetukāmo bhikkhu dvidhā dvīsu",
  "tika-vin13t:3601_2": "ekena gaṇheyya, ayaṃ pañcaṅgo paṭiggahoti attho.",
  "tika-vin13t:3602_0": "98-100. Dūre ṭhitaṃ cīvaraṃ ṭhapitokāsaṃ sallakkhetvā “eta”nti vattabbaṃ. Hatthapāse",
  "tika-vin13t:3602_1": "ṭhitaṃ hatthena āmasitvā “ima”nti vattabbaṃ. “Etaṃ adhiṭṭhāmi, imaṃ adhiṭṭhāmī”ti",
  "tika-vin13t:3602_2": "imesaṃ padānaṃ majjhe saṅghāṭiādīsu paccekaṃ yojetvā ticīvaraṃ adhiṭṭheyya. Kathaṃ?",
  "tika-vin13t:3602_3": "“Etaṃ saṅghāṭiṃ adhiṭṭhāmi, imaṃ saṅghāṭiṃ adhiṭṭhāmī”ti adhiṭṭheyya. Evaṃ sesesu",
  "tika-vin13t:3602_4": "ca cīvaresu. Yathā cīvarādiṃ vidhānaṃ evaṃ pattepi adhiṭṭheyya paccuddhareyyāti attho.",
  "tika-vin13t:3603_0": "101. Sañcarittaṃ ṭhapetvā sesā garukā ca pārājikā ca sacittakāti sambandho. Antimāti",
  "tika-vin13t:3603_1": "pārājikā. Acchinnasikkhāpadaṃ, pariṇatasikkhāpadañcāti imaṃ dvayaṃ ṭhapetvā sesaṃ",
  "tika-vin13t:3603_2": "nissaggiyaṃ acittakanti attho.",
  "tika-vin13t:3604": "102-3. Gāmappavesananteteti gāmappavesanaṃ iti ete. Pācittīsu ete padasodhammādayo gāmappavesanantā sattarasa sikkhāpadā acittakā.",
  "tika-vin13t:3605_0": "104-5. Pakiṇṇakesu uddissakataṃ ṭhapetvā aññamaṃsakaṃ sesamaṃsaṃ acittakanti attho.",
  "tika-vin13t:3605_1": "Ettha pakiṇṇakesu aññamaṃsādikaṃ pattahattho kavāṭakantaṃ terasavidhaṃ idaṃ sikkhāpadaṃ",
  "tika-vin13t:3605_2": "acittakaṃ, sesaṃ sabbaṃ sacittakanti attho.",
  "tika-vin13t:3606_0": "106. Ācariyā vītikkamanacittena sacittakaṃ acittakanti vadanti, paññattijānanena",
  "tika-vin13t:3606_1": "cittena tathā sacittakaṃ acittakanti ācariyā vadantīti attho. Tathā-saddena “sacittakaṃ",
  "tika-vin13t:3606_2": "acittaka”nti idaṃ gahitaṃ.",
  "tika-vin13t:3607": "107-9. Pubbakaraṇādikanti ettha ādi-saddo pubbakiccaṃ saṅgaṇhāti. Tattha –",
  "tika-vin13t:3608": "“Sammajjanī padīpo ca, udakaṃ āsanena ca;",
  "tika-vin13t:3609": "Uposathassa etāni, pubbakaraṇanti vuccati.",
  "tika-vin13t:3610": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin13t:3611": "Uposathassa etāni, pubbakiccanti vuccatī”ti. –",
  "tika-vin13t:3612": "Evaṃ pubbakaraṇādikaṃ navadhā dīpitaṃ sabbaṃ uposathappavāraṇaṃ piyasīlinā kātabbanti attho.",
  "tika-vin13t:3613": "112. Yathākkamanti etthāyamadhippāyo – gaṇo pārisuddhiuposathaṃ kareyya, puggalo adhiṭṭhānauposathaṃ kareyya, saṅgho suttuddesauposathaṃ kareyyāti.",
  "tika-vin13t:3614_0": "113. Cātuddaso pannaraso, sāmaggī dinato tidhāti cātuddaso uposatho, pannaraso uposatho,",
  "tika-vin13t:3614_1": "sāmaggīuposathoti dinato tidhā honti. Dinato puggalato kattabbākārato te uposathā",
  "tika-vin13t:3614_2": "nava iti īritāti attho.",
  "tika-vin13t:3615": "114. Tevācī dvekavācīti tevācikā pavāraṇā, dvevācikā pavāraṇā, ekavācikā pavāraṇā iti nava pavāraṇā vuttā.",
  "tika-vin13t:3616": "115. Tassāti phaggunamāsassa. Tato sesanti āsāḷhiantimapakkhamhā yāva kattikapuṇṇamā vassakālanti attho. Ettha hi ekasmiṃ saṃvacchare catuvīsatiuposathā honti.",
  "tika-vin13t:3617": "116. Etesūti etesu tīsu catūsu ekekasmiṃ utumhi tatiyapakkhā sattamapakkhā. Cātuddasāti cha cātuddasāti attho. Sesāni uttānatthānevāti.",
  "tika-vin13t:3618": "Vattādikaṇḍaniddesavaṇṇanā niṭṭhitā.",
  "tika-vin13t:3619": "Nigamanakathā",
  "tika-vin13t:3620": "Ettāvatā samāraddhā, mūlasikkhatthavaṇṇanā;",
  "tika-vin13t:3621": "Niṭṭhitā yā samāsena, aḍḍhamāsassa accaye.",
  "tika-vin13t:3622": "Adhunūpasampannānaṃ, hitatthāya samāsato;",
  "tika-vin13t:3623": "Imaṃ atthaṃ vaṇṇayatā, yaṃ puññaṃdhigataṃ mayā.",
  "tika-vin13t:3624": "Tena puññenayaṃ loko, sukhāya paṭipattiyā;",
  "tika-vin13t:3625": "Pāpuṇātu visuddhāya, nibbānaṃ ajaraṃ padaṃ.",
  "tika-vin13t:3626": "Nānātarugaṇākiṇṇe, nānākusalakāmino;",
  "tika-vin13t:3627": "Ramme yuddhānapatino, vihāre vasatā satā.",
  "tika-vin13t:3628": "Sāsane siddhipattassa, siddhinā ñāṇasiddhinā;",
  "tika-vin13t:3629": "Paṇḍitena katā esā, mūlasikkhatthavaṇṇanā.",
  "tika-vin13t:3630": "Mūlasikkhā-ṭīkā samattā."
}