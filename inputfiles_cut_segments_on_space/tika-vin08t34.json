{
  "tika-vin08t34:0": "34. Pakiṇṇakavinicchayakathā",
  "tika-vin08t34:1_0": "Evaṁ kammākammavinicchayakathaṁ kathetvā idāni pakiṇṇakavinicchayakathaṁ kathetuṁ",
  "tika-vin08t34:1_1": "‘‘idāni pakiṇṇakakathā veditabbā’’tiādimāha. Tattha pakārena kiṇṇāti pakiṇṇā, divāseyyāti",
  "tika-vin08t34:1_2": "kathā viya visuṁ visuṁ appavattitvā ekasmiṁyeva paricchede karaṇavasena pavattā gaṇabhojanakathādayo.",
  "tika-vin08t34:1_3": "Pakiṇṇakā sakatthe ka-paccayavasena.",
  "tika-vin08t34:2": "Tatrāyaṁ pakiṇṇakamātikā –",
  "tika-vin08t34:3": "Gaṇabhojanakathā ca, paramparā ca bhojanā;",
  "tika-vin08t34:4": "Anāpucchā paṁsukūlaṁ, tato acchinnacīvaraṁ.",
  "tika-vin08t34:5": "Paṭibhānacittaṁ vippa-katabhojanameva ca;",
  "tika-vin08t34:6": "Uddisantuddisāpentā, tivassantarikā tathā.",
  "tika-vin08t34:7": "Dīghāsanaṁ gilānupa-ṭṭhānaṁ maraṇavaṇṇakaṁ;",
  "tika-vin08t34:8": "Attapātanamappacca-vekkhitvā nisinnaṁ tathā.",
  "tika-vin08t34:9": "Davāya silāvijjhanaṁ, dāyāḷimpanakaṁ tathā;",
  "tika-vin08t34:10": "Micchādiṭṭhikulābhataṁ, gopakadānameva ca.",
  "tika-vin08t34:11": "Dhammikāyācanā ceva, uccārādīna chaḍḍanaṁ;",
  "tika-vin08t34:12": "Nhāne rukkhaghaṁsanāni, valikādīna dhāraṇaṁ.",
  "tika-vin08t34:13": "Dīghakesā ādāsādi, naccādyaṅgacchedādi ca;",
  "tika-vin08t34:14": "Patto sabbapaṁsukūlaṁ, parissavana naggiyaṁ.",
  "tika-vin08t34:15": "Gandhapupphaṁ āsittakaṁ, maḷorikekabhājanaṁ;",
  "tika-vin08t34:16": "Celapati pādaghaṁsī, bījanī chattameva ca.",
  "tika-vin08t34:17": "Nakhālomā kāyabandhā, nivāsanapārupanā;",
  "tika-vin08t34:18": "Kāja dantakaṭṭhañceva, rukkhārohanakampi ca.",
  "tika-vin08t34:19": "Chandāropā lokāyatā, khipitaṁ lasuṇaṁ tathā;",
  "tika-vin08t34:20": "Na akkamitabbādīni, avandiyā ca vandiyā.",
  "tika-vin08t34:21": "Vandanākārakathā ca, āsandādikathāpi ca;",
  "tika-vin08t34:22": "Uccāsanamahāsanaṁ, pāsādaparibhogakaṁ.",
  "tika-vin08t34:23": "Upāhanaṁ yānañceva, cīvaraṁ chinnacīvaraṁ;",
  "tika-vin08t34:24": "Akappiyacīvarañca, cīvarassa vicāraṇā.",
  "tika-vin08t34:25": "Daṇḍakathinakañceva, gahapaticīvaraṁ tathā;",
  "tika-vin08t34:26": "Chacīvaraṁ rajanādi, atirekañca cīvaraṁ.",
  "tika-vin08t34:27": "Aṭṭhavaraṁ nisīdanaṁ, adhammakammameva ca;",
  "tika-vin08t34:28": "Okāso saddhādeyyo ca, santaruttarakopi ca.",
  "tika-vin08t34:29": "Cīvaranikkhepo ceva, satthavatthikammaṁ tathā;",
  "tika-vin08t34:30": "Nahāpito dasabhāgo, pātheyyaṁ padesopi ca.",
  "tika-vin08t34:31": "Saṁsaṭṭhaṁ pañcabhesajjaṁ, dutiyaṁ vasā mūlakaṁ;",
  "tika-vin08t34:32": "Piṭṭhaṁ kasāva paṇṇañca, phalañca jatu loṇakaṁ.",
  "tika-vin08t34:33": "Cuṇṇaṁ amanussābādhaṁ, añjanaṁ natthumeva ca;",
  "tika-vin08t34:34": "Dhūmanettaṁ telapākaṁ, sedaṁ lohitamocanaṁ.",
  "tika-vin08t34:35": "Pādabbhañjaṁ gaṇḍābādho, visañca gharadinnako;",
  "tika-vin08t34:36": "Duṭṭhagahaṇiko paṇḍu-rogo chavidosopi ca.",
  "tika-vin08t34:37": "Abhisannadosakāyo, loṇasuvīrako tathā;",
  "tika-vin08t34:38": "Antovutthādikathā ca, uggahitapaṭiggaho.",
  "tika-vin08t34:39": "Tato nihatakathā ca, purebhattapaṭiggaho;",
  "tika-vin08t34:40": "Vanaṭṭhaṁ pokkharaṭṭhañca, tathā akatakappataṁ.",
  "tika-vin08t34:41": "Yāgukathā guḷakathā, mahāpadesameva ca;",
  "tika-vin08t34:42": "Ānisaṁsakathā ceti, pakiṇṇakamhi āgatā.",
  "tika-vin08t34:43": "Gaṇabhojanakathā",
  "tika-vin08t34:44_0": "1. Tattha gaṇitabbo saṅkhyātabboti gaṇo, yo koci samūho, idha pana catuvaggādigaṇo",
  "tika-vin08t34:44_1": "adhippeto. Bhuñjate bhojanaṁ, byavaharaṇabhāvasaṅkhātā bhojanakiriyā, gaṇassa bhojanaṁ",
  "tika-vin08t34:44_2": "gaṇabhojanaṁ, tasmiṁ. Gaṇabhojane pācittiyaṁ hotīti ettha janakahetumhi bhummavacanaṁ.",
  "tika-vin08t34:44_3": "Aññatra samayāti gilānādisattavidhaṁ samayaṁ ṭhapetvā. Imassa sikkhāpadassa viññattiṁ",
  "tika-vin08t34:44_4": "katvā bhuñjanavatthusmiṁ paññattattā viññattito gaṇabhojanaṁ vatthuvaseneva pākaṭanti",
  "tika-vin08t34:44_5": "taṁ avatvā ‘‘gaṇabhojanaṁ nāma yattha…pe… nimantitā bhuñjantī’’ti nimantanavasenevassa",
  "tika-vin08t34:44_6": "padabhājane gaṇabhojanaṁ vuttaṁ. Kiñci pana sikkhāpadaṁ vatthuanurūpampi siyāti ‘‘padabhājane",
  "tika-vin08t34:44_7": "vuttanayeneva gaṇabhojanaṁ hotī’’ti kesañci āsaṅkā bhaveyyāti tannivattanatthaṁ ‘‘gaṇabhojanaṁ",
  "tika-vin08t34:44_8": "dvīhi ākārehi pasavatī’’ti vuttaṁ. Ekato gaṇhantīti ettha aññamaññassa dvādasahatthaṁ",
  "tika-vin08t34:44_9": "amuñcitvā ṭhitā ekato gaṇhanti nāmāti gahetabbaṁ. ‘‘Amhākaṁ catunnampi bhattaṁ dehī’ti",
  "tika-vin08t34:44_10": "vā viññāpeyyu’’nti vacanato, heṭṭhā ‘‘tvaṁ ekassa bhikkhuno bhattaṁ dehi, tvaṁ dvinnanti",
  "tika-vin08t34:44_11": "evaṁ viññāpetvā’’ti vacanato ca attano atthāya aññena viññattampi sādiyantassa gaṇabhojanaṁ",
  "tika-vin08t34:44_12": "hotiyevāti daṭṭhabbaṁ. Evaṁ viññattito pasavatīti ettha viññattiyā sati gaṇantassa",
  "tika-vin08t34:44_13": "ekato hutvā gahaṇe iminā sikkhāpadena āpatti, visuṁ gahaṇe paṇītabhojanasūpodanaviññattīhi āpatti veditabbā.",
  "tika-vin08t34:45_0": "Pañcannaṁ bhojanānaṁ nāmaṁ gahetvāti ettha ‘‘bhojanaṁ gaṇhathāti vuttepi gaṇabhojanaṁ",
  "tika-vin08t34:45_1": "hotiyevā’’ti vadanti. ‘‘Heṭṭhā addhānagamanavatthusmiṁ, nāvābhiruhanavatthusmiñca",
  "tika-vin08t34:45_2": "‘idheva, bhante, bhuñjathā’ti vutte yasmā kukkuccāyantā na paṭiggaṇhiṁsu, tasmā ‘bhuñjathā’ti",
  "tika-vin08t34:45_3": "vuttepi gaṇabhojanaṁ hotiyevā’’ti tīsupi gaṇṭhipadesu vuttaṁ. ‘‘Pañcannaṁ bhojanānaṁ",
  "tika-vin08t34:45_4": "nāmaṁ gahetvā nimantetī’’ti vuttattā pana ‘‘odanaṁ bhuñjathā’’ti vā ‘‘bhattaṁ bhuñjathā’’ti",
  "tika-vin08t34:45_5": "vā bhojananāmaṁ gahetvāva vutte gaṇabhojanaṁ hoti, na aññathā. ‘‘Idheva, bhante,",
  "tika-vin08t34:45_6": "bhuñjathā’’ti etthāpi ‘‘odana’’nti vā ‘‘bhatta’’nti vā vatvāva te evaṁ nimantesunti",
  "tika-vin08t34:45_7": "gahetabbaṁ. Gaṇavasena vā nimantitattā te bhikkhū apakataññutāya kukkuccāyantā na",
  "tika-vin08t34:45_8": "paṭiggaṇhiṁsūti ayaṁ amhākaṁ khanti, vīmaṁsitvā yuttataraṁ gahetabbaṁ. Vimativinodaniyaṁ",
  "tika-vin08t34:45_9": "(vi. vi. ṭī. pācittiya 2.217-218) pana ‘‘yena kenaci vevacanenāti vuttattā ‘bhojanaṁ",
  "tika-vin08t34:45_10": "gaṇhathā’tiādisāmaññanāmenapi gaṇabhojanaṁ hoti. Yaṁ pana pāḷiyaṁ addhānagamanādivatthūsu",
  "tika-vin08t34:45_11": "‘idheva bhuñjathā’ti vuttavacanassa kukkuccāyanaṁ, tampi odanādināmaṁ gahetvā vuttattā",
  "tika-vin08t34:45_12": "eva katanti veditabba’’nti vuttaṁ.",
  "tika-vin08t34:46_0": "Kurundīvacane vicāretīti pañcakhaṇḍādivasena saṁvidahati. Ghaṭṭetīti anuvātaṁ chinditvā",
  "tika-vin08t34:46_1": "hatthena, daṇḍakena vā ghaṭṭeti. Suttaṁ karotīti suttaṁ vaṭṭeti. Valetīti daṇḍake",
  "tika-vin08t34:46_2": "vā hatthe vā āvaṭṭeti. ‘‘Abhinavasseva cīvarassa karaṇaṁ idha cīvarakammaṁ nāma,",
  "tika-vin08t34:46_3": "purāṇacīvare sūcikammaṁ cīvarakammaṁ nāma na hotī’’ti vadanti. Vimativinodaniyaṁ",
  "tika-vin08t34:46_4": "(vi. vi. ṭī. pācittiya 2.217-218) pana ‘‘āgantukapaṭṭanti acchinditvā anvādhiṁ āropetvā",
  "tika-vin08t34:46_5": "karaṇacīvaraṁ sandhāya vuttaṁ. Ṭhapetīti ekaṁ antaṁ cīvare bandhanavasena ṭhapeti.",
  "tika-vin08t34:46_6": "Paccāgataṁ sibbatīti tasseva dutiyaantaṁ parivattitvā āhataṁ sibbati. Āgantukapaṭṭaṁ",
  "tika-vin08t34:46_7": "bandhatīti cīvarena laggaṁ karonto punappunaṁ tattha tattha suttena bandhati. Ghaṭṭetīti",
  "tika-vin08t34:46_8": "pamāṇena gahetvā daṇḍādīhi ghaṭṭeti. Suttaṁ karotīti suttaṁ tiguṇādibhāvena vaṭṭeti.",
  "tika-vin08t34:46_9": "Valetīti anekaguṇasuttaṁ hatthena vā cakkadaṇḍena vā vaṭṭeti ekattaṁ karoti. Parivattanaṁ",
  "tika-vin08t34:46_10": "karotīti parivattanadaṇḍayantakaṁ karoti. Yasmiṁ suttaguḷaṁ pavesetvā veḷunāḷikādīsu",
  "tika-vin08t34:46_11": "ṭhapetvā paribbhamāpetvā suttakoṭito paṭṭhāya ākaḍḍhantī’’ti vuttaṁ. Vajirabuddhiṭīkāyaṁ",
  "tika-vin08t34:46_12": "(vajira. ṭī. pācittiya 209-218) na ‘‘āgantukapaṭṭaṁ moghasuttena sibbitvā ṭhapenti.",
  "tika-vin08t34:46_13": "Tattha anuvāte yathā ekatalaṁ hoti, tathā hatthehi ghaṭṭeti. Valetīti āvaṭṭeti. Parivattananti",
  "tika-vin08t34:46_14": "suttaṁ gaṇhantānaṁ sukhaggahaṇatthaṁ suttaparivattanaṁ karoti, paṭṭaṁ sibbantānaṁ",
  "tika-vin08t34:46_15": "sukhasibbanatthaṁ paṭṭaparivattanañca, navacīvarakārako idhādhippeto, na itaro’’ti vuttaṁ.",
  "tika-vin08t34:47_0": "Animantitacatutthanti animantito catuttho yassa bhikkhucatukkassa, taṁ animantitacatutthaṁ.",
  "tika-vin08t34:47_1": "Evaṁ sesesupi. Tenāha ‘‘pañcannaṁ catukkāna’’nti, ‘‘catutthe āgate na yāpentīti vacanato",
  "tika-vin08t34:47_2": "sace añño koci āgacchanto natthi, cattāroyeva ca tattha nisinnā yāpetuṁ na sakkonti,",
  "tika-vin08t34:47_3": "na vaṭṭatī’’ti vadanti. Gaṇabhojanāpattijanakanimantanabhāvato ‘‘akappiyanimantana’’nti",
  "tika-vin08t34:47_4": "vuttaṁ. Sampavesetvāti nisīdāpetvā. Gaṇo bhijjatīti gaṇo āpattiṁ na āpajjatīti adhippāyo.",
  "tika-vin08t34:47_5": "Vimativinodaniyaṁ (vi. vi. ṭī. pācittiya 2.220) pana ‘‘sampavesetvāti tehi yojetvā.",
  "tika-vin08t34:47_6": "Gaṇo bhijjatīti nimantitasaṅgho na hotīti attho’’ti vuttaṁ.",
  "tika-vin08t34:48_0": "‘‘Yattha cattāro bhikkhū…pe… bhuñjantī’’ti imāya pāḷiyā saṁsandanato ‘‘itaresaṁ pana",
  "tika-vin08t34:48_1": "gaṇapūrako hotī’’ti vuttaṁ. Avisesenāti ‘‘gilāno vā cīvarakārako vā’’ti avisesetvā",
  "tika-vin08t34:48_2": "sabbasādhāraṇavacanena. Tasmāti avisesitattā.",
  "tika-vin08t34:49_0": "Adhivāsetvā gatesūti ettha akappiyanimantanādhivāsanakkhaṇe pubbapayoge dukkaṭampi",
  "tika-vin08t34:49_1": "natthi, viññattito pasavane pana viññattikkhaṇe itarasikkhāpadehi dukkaṭaṁ hotīti",
  "tika-vin08t34:49_2": "gahetabbaṁ. Bhutvā gatesūti ettha āgatesupi bhojanakicce niṭṭhite gaṇhituṁ vaṭṭati.",
  "tika-vin08t34:49_3": "Tāni ca tehi ekato na gahitānīti yehi bhojanehi visaṅketo natthi, tāni bhojanāni",
  "tika-vin08t34:49_4": "tehi bhikkhūhi ekato na gahitāni ekena pacchā gahitattā. Mahāthereti bhikkhū sandhāya",
  "tika-vin08t34:49_5": "vuttaṁ. Nimantanaṁ sādiyathāti nimantanabhattaṁ paṭiggaṇhatha. Yānīti kummāsādīni",
  "tika-vin08t34:49_6": "tehi bhikkhūhi ekena pacchā gahitattā ekato na gahitāni. Bhattuddesakena paṇḍitena",
  "tika-vin08t34:49_7": "bhavitabbaṁ…pe… mocetabbāti etena bhattuddesakena akappiyanimantane sādite sabbesampi",
  "tika-vin08t34:49_8": "sāditaṁ hoti, ekato gaṇhantānaṁ gaṇabhojanāpatti ca hotīti dasseti. Dūtassa dvāre",
  "tika-vin08t34:49_9": "āgantvā puna ‘‘bhattaṁ gaṇhathā’’ti vacanabhayena ‘‘gāmadvāre aṭṭhatvā’’ti vuttaṁ.",
  "tika-vin08t34:49_10": "Tattha tattha gantvāti antaravīthiādīsu tattha tattha ṭhitānaṁ santikaṁ gantvā. Bhikkhūnaṁ",
  "tika-vin08t34:49_11": "atthāya gharadvāre ṭhapetvā dīyamānepi eseva nayo. Nivattathāti vutte pana nivattituṁ",
  "tika-vin08t34:49_12": "vaṭṭatīti ‘‘nivattathā’’ti vicchinditvā pacchā ‘‘bhattaṁ gaṇhathā’’ti vuttattā vaṭṭati.",
  "tika-vin08t34:50": "Paramparabhojanakathā",
  "tika-vin08t34:51_0": "2. Paramparabhojanakathāyaṁ pana parassa parassa bhojanaṁ paramparabhojanaṁ. Kiṁ",
  "tika-vin08t34:51_1": "taṁ? Paṭhamaṁ nimantitabhattaṁ ṭhapetvā aññassa bhojanakiriyā. Paramparabhojanaṁ",
  "tika-vin08t34:51_2": "gaṇabhojanaṁ viya viññattito ca nimantanato ca na pasavatīti āha ‘‘paramparabhojanaṁ",
  "tika-vin08t34:51_3": "panā’’tiādi. Pana-saddo visesatthajotako. Vikappanāvaseneva taṁ bhattaṁ asantaṁ nāma",
  "tika-vin08t34:51_4": "hotīti anupaññattivasena vikappanaṁ aṭṭhapetvā yathāpaññattasikkhāpadameva ṭhapitaṁ.",
  "tika-vin08t34:51_5": "Parivāre (pari. 86) pana vikappanāyaṁ anujānanampi anupaññattisadisanti katvā ‘‘catasso",
  "tika-vin08t34:51_6": "anupaññattiyo’’ti vuttaṁ, mahāpaccariyādīsu vuttanayaṁ pacchā vadanto pāḷiyā saṁsandanato",
  "tika-vin08t34:51_7": "parammukhāvikappanameva patiṭṭhāpeti. Keci pana ‘‘tadā attano santike ṭhapetvā bhagavantaṁ",
  "tika-vin08t34:51_8": "aññassa abhāvato thero sammukhāvikappanaṁ nākāsi, bhagavatā ca visuṁ sammukhāvikappanā",
  "tika-vin08t34:51_9": "na vuttā, tathāpi sammukhāvikappanāpi vaṭṭatī’’ti vadanti. Teneva mātikāṭṭhakathāyampi",
  "tika-vin08t34:51_10": "(kaṅkhā. aṭṭha. paramparabhojanasikkhāpadavaṇṇanā) ‘‘yo bhikkhu pañcasu sahadhammikesu",
  "tika-vin08t34:51_11": "aññatarassa ‘mayhaṁ bhattapaccāsaṁ tuyhaṁ dammī’ti vā ‘vikappemī’ti vā evaṁ sammukhā",
  "tika-vin08t34:51_12": "vā ‘itthannāmassa dammī’ti vā ‘vikappemī’ti vā evaṁ parammukhā vā paṭhamanimantanaṁ",
  "tika-vin08t34:51_13": "avikappetvā pacchā nimantitakule laddhabhikkhato ekasitthampi ajjhoharati, pācittiya’’nti vuttaṁ.",
  "tika-vin08t34:52_0": "Pañcahi bhojanehi nimantitassa yena yena paṭhamaṁ nimantito, tassa tassa bhojanato",
  "tika-vin08t34:52_1": "uppaṭipāṭiyā avikappetvā vā parassa parassa bhojanaṁ paramparabhojananti āha ‘‘sace",
  "tika-vin08t34:52_2": "pana mūlanimantanaṁ heṭṭhā hoti, pacchimaṁ pacchimaṁ upari, taṁ uparito paṭṭhāya",
  "tika-vin08t34:52_3": "bhuñjantassa āpattī’’ti. Hatthaṁ anto pavesetvā sabbaheṭṭhimaṁ gaṇhantassa majjhe",
  "tika-vin08t34:52_4": "ṭhitampi antohatthagataṁ hotīti āha ‘‘hatthaṁpana…pe… yathā yathā vā bhuñjantassa",
  "tika-vin08t34:52_5": "anāpattī’’ti. Khīrassa rasassa ca bhattena amissaṁ hutvā upari ṭhitattā ‘‘khīraṁ",
  "tika-vin08t34:52_6": "vā rasaṁ vā pivato anāpattī’’ti vuttaṁ.",
  "tika-vin08t34:53_0": "‘‘Mahāupāsakoti gehassāmiko. Mahāaṭṭhakathāyaṁ ‘āpattī’ti vacanena kurundiyaṁ ‘vaṭṭatī’ti",
  "tika-vin08t34:53_1": "vacanaṁ viruddhaṁ viya dissati. Dvinnampi adhippāyo mahāpaccariyaṁ vibhāvito’’ti",
  "tika-vin08t34:53_2": "mahāgaṇṭhipade vuttaṁ.",
  "tika-vin08t34:54_0": "Sabbe nimantentīti akappiyanimantanavasena nimantenti. ‘‘Paramparabhojanaṁ nāma pañcannaṁ",
  "tika-vin08t34:54_1": "bhojanānaṁ aññatarena bhojanena nimantito, taṁ ṭhapetvā aññaṁ pañcannaṁ bhojanānaṁ",
  "tika-vin08t34:54_2": "aññataraṁ bhojanaṁ bhuñjati, etaṁ paramparabhojanaṁ nāmā’’ti vuttattā satipi bhikkhācariyāya",
  "tika-vin08t34:54_3": "paṭhamaṁ laddhabhāve ‘‘piṇḍāya caritvā laddhaṁ bhattaṁ bhuñjati, āpattī’’ti vuttaṁ.",
  "tika-vin08t34:55_0": "Vimativinodaniyaṁ (vi. vi. ṭī. pācittiya 2.229) pana ‘‘khīraṁ vā rasaṁ vāti pañcabhojanāmissaṁ",
  "tika-vin08t34:55_1": "bhattato upari ṭhitaṁ sandhāya vuttaṁ. Tañhi abhojanattā uppaṭipāṭiyā pivatopi anāpatti.",
  "tika-vin08t34:55_2": "Tenāha ‘bhuñjantenā’tiādī’’ti vuttaṁ. Vajirabuddhiṭīkāyaṁ (vajira. ṭī. pācittiya",
  "tika-vin08t34:55_3": "229) pana ‘‘ettha ‘mahāupāsako bhikkhū nimanteti…pe… pacchā laddhaṁ bhattaṁ bhuñjantassa",
  "tika-vin08t34:55_4": "āpatti. Piṇḍāya caritvā laddhabhattaṁ bhuñjati, āpattī’ti aṭṭhakathāyaṁ vacanato,",
  "tika-vin08t34:55_5": "‘kālasseva piṇḍāya caritvā bhuñjimhā’ti pāḷito, khandhake ‘na ca, bhikkhave, aññatra",
  "tika-vin08t34:55_6": "nimantane aññassa bhojjayāgu paribhuñjitabbā, yo bhuñjeyya, yathādhammo kāretabbo’ti",
  "tika-vin08t34:55_7": "vacanato ca nimantetvā vā pavedetu animantetvā vā, paṭhamagahitanimantitassa bhikkhuno",
  "tika-vin08t34:55_8": "paṭhamanimantanabhojanato aññaṁ yaṁ kiñci parasantakaṁ bhojanaṁ paramparabhojanāpattiṁ",
  "tika-vin08t34:55_9": "karoti. Attano santakaṁ, saṅghagaṇato laddhaṁ vā agahaṭṭhasantakaṁ vaṭṭati, nimantanato",
  "tika-vin08t34:55_10": "paṭhamaṁ nibaddhattā pana niccabhattādiparasantakampi vaṭṭatī’’ti vuttaṁ.",
  "tika-vin08t34:56": "Anāpucchākathā",
  "tika-vin08t34:57_0": "3. Anāpucchākathāyaṁ ‘‘pakativacanenāti ettha yaṁ dvādasahatthabbhantare ṭhitena",
  "tika-vin08t34:57_1": "sotuṁ sakkā bhaveyya, taṁ pakativacanaṁ nāma. Āpucchitabboti ‘ahaṁ itthannāmassa",
  "tika-vin08t34:57_2": "gharaṁ gacchāmī’ti vā ‘cārittakaṁ āpajjāmī’ti vā īdisena vacanena āpucchitabbo. Sesamettha",
  "tika-vin08t34:57_3": "uttānameva. Pañcannaṁ bhojanānaṁ aññatarena nimantanasādiyanaṁ, santaṁ bhikkhuṁ anāpucchā,",
  "tika-vin08t34:57_4": "bhattiyagharato aññagharappavesanaṁ, majjhanhikānatikkamo, samayassa vā āpadānaṁ",
  "tika-vin08t34:57_5": "vā abhāvoti imāni panettha pañca aṅgānī’’ti sāratthadīpaniyaṁ (sārattha. ṭī. pācittiya",
  "tika-vin08t34:57_6": "3.298) ettakameva vuttaṁ, vimativinodaniyaṁ (vi. vi. ṭī. pacittiya 2.298) pana ‘‘pariyesitvā",
  "tika-vin08t34:57_7": "ārocanakiccaṁ natthīti vuttattā yo apariyesitabbo upasaṅkamituṁ yuttaṭṭhāne dissati,",
  "tika-vin08t34:57_8": "so sacepi pakativacanassa savanūpacāraṁ atikkamma ṭhito, upasaṅkamitvā āpucchitabbo.",
  "tika-vin08t34:57_9": "Tenāha ‘apica…pe… yaṁ passati, so āpucchitabbo’tiādi. Anāpattivāre cettha antarārāmādīnaññeva",
  "tika-vin08t34:57_10": "vuttattā vihārato gāmavīthiṁ anuññātakāraṇaṁ vinā atikkamantassāpi āpatti hoti, na",
  "tika-vin08t34:57_11": "pana gharūpacāraṁ atikkamantasseva. Yaṁ pana pāḷiyaṁ ‘aññassa gharūpacāraṁ okkamantassa…pe…",
  "tika-vin08t34:57_12": "paṭhamapādaṁ ummāraṁ atikkāmetī’tiādi vuttaṁ, taṁ gāme paviṭṭhaṁ sandhāya vuttaṁ,",
  "tika-vin08t34:57_13": "tathāpi aññassa gharūpacāraṁ anokkamitvā vīthimajjheneva gantvā icchiticchitagharadvārābhimukhe",
  "tika-vin08t34:57_14": "ṭhatvā manusse oloketvā gacchantassapi pācittiyameva. Tattha keci ‘vīthiyaṁ atikkamantassa",
  "tika-vin08t34:57_15": "gharūpacāragaṇanāya āpattiyo’ti vadanti. Aññe pana ‘yāni kulāni uddissa gato, tesaṁ",
  "tika-vin08t34:57_16": "gaṇanāyā’ti. Pañcannaṁ bhojanānaṁ aññatarena nimantanasādiyanaṁ, santaṁ bhikkhuṁ",
  "tika-vin08t34:57_17": "anāpucchanā, bhattiyagharato aññagharūpasaṅkamanaṁ, majjhanhikānatikkamo, samayāpadānaṁ",
  "tika-vin08t34:57_18": "abhāvoti imānettha pañca aṅgānī’’ti. Vikālagāmappavesanepi ‘‘aparikkhittassa gāmassa",
  "tika-vin08t34:57_19": "upacāro adinnādāne vuttanayeneva veditabbo’’ti iminā dutiyaleḍḍupāto idha upacāroti",
  "tika-vin08t34:57_20": "dasseti. Sesamettha uttānameva. Santaṁ bhikkhuṁ anāpucchanā, anuññātakāraṇābhāvo,",
  "tika-vin08t34:57_21": "vikāle gāmappavesananti imāni panettha tīṇi aṅgāni.",
  "tika-vin08t34:58": "Paṁsukūlakathā",
  "tika-vin08t34:59": "4. Paṁsukūlakathāyaṁ abhinne sarīreti abbhuṇhe allasarīre. ‘‘Abbhuṇhe’’ti imināpi vuttameva pariyāyabhedamantarena vibhāvetuṁ ‘‘allasarīre’’ti vuttaṁ.",
  "tika-vin08t34:60_0": "Visabhāgasarīreti itthisarīre. Visabhāgasarīrattā accāsannena na bhavitabbanti āha",
  "tika-vin08t34:60_1": "‘‘sīse vā’’tiādi. Vaṭṭatīti visabhāgasarīrepi attanāva vuttavidhiṁ kātuṁ sāṭakañca",
  "tika-vin08t34:60_2": "gahetuṁ vaṭṭati . Keci pana ‘‘kiñcāpi iminā sikkhāpadena anāpatti, itthirūpaṁ pana",
  "tika-vin08t34:60_3": "āmasantassa dukkaṭa’’nti vadanti. ‘‘Yathākammaṁ gatoti tato petattabhāvato matabhāvaṁ",
  "tika-vin08t34:60_4": "dasseti. Abbhuṇheti āsannamaraṇatāya sarīrassa uṇhasamaṅgitaṁ dasseti, tenevāha ‘allasarīre’ti.",
  "tika-vin08t34:60_5": "Kuṇapasabhāvaṁ upagatampi bhinnameva allabhāvato bhinnattā. Visabhāgasarīreti itthisarīre.",
  "tika-vin08t34:60_6": "‘Sīse vā’tiādi adhakkhake ubbhajāṇumaṇḍale padese cittavikārappattiṁ sandhāya vuttaṁ,",
  "tika-vin08t34:60_7": "yattha katthaci anāmasantena kataṁ sukatameva. Matasarīrampi hi yena kenaci ākārena",
  "tika-vin08t34:60_8": "sañcicca phusantassa anāmāsadukkaṭamevāti vadanti, taṁ yuttameva. Na hi apārājikavatthukepi",
  "tika-vin08t34:60_9": "cittādiitthirūpe bhavantaṁ dukkaṭaṁ pārājikavatthubhūte matitthisarīre nivattatī’’ti",
  "tika-vin08t34:60_10": "vimativinodaniyaṁ (vi. vi. ṭī. 1.135) vutta.",
  "tika-vin08t34:61_0": "Imasmiṁ ṭhāne ācariyena avuttāpi paṁsukūlakathā paṁsukūlasāmaññena veditabbā. Sā",
  "tika-vin08t34:61_1": "hi cīvarakkhandhake (mahāva. 340) evaṁ āgatā ‘‘tena kho pana samayena ye te bhikkhū",
  "tika-vin08t34:61_2": "gahapaticīvaraṁ sādiyanti, te kukkuccāyantā paṁsukūlaṁ na sādiyanti ‘ekaṁyeva bhagavatā",
  "tika-vin08t34:61_3": "cīvaraṁ anuññātaṁ, na dve’ti. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:61_4": "gahapaticīvaraṁ sādiyantena paṁsukūlampi sādiyituṁ, tadubhayenapāhaṁ, bhikkhave,",
  "tika-vin08t34:61_5": "santuṭṭhiṁ vaṇṇemī’’ti. Tattha ‘‘ekaṁyeva bhagavatā cīvaraṁ anuññātaṁ, na dveti te",
  "tika-vin08t34:61_6": "‘kira itarītarena cīvarenā’ti etassa ‘gahapatikena vā paṁsukūlena vā’ti evaṁ atthaṁ",
  "tika-vin08t34:61_7": "sallakkhiṁsu. Tattha pana itarītarenapīti appagghenapi mahagghenapi yena kenacīti",
  "tika-vin08t34:61_8": "attho’’ti aṭṭhakathāyaṁ vutto, tasmā dhutaṅgaṁ asamādiyitvā vinayapaṁsukūlamattasādiyakena",
  "tika-vin08t34:61_9": "bhikkhunā gahapaticīvarampi sāditabbaṁ hoti, paṁsukūladhutaṅgadharassa pana gahapaticīvaraṁ",
  "tika-vin08t34:61_10": "na vaṭṭati ‘‘gahapaticīvaraṁ paṭikkhipāmi, paṁsukūlikaṅgaṁ samādiyāmī’’ti samādānatoti daṭṭhabbaṁ.",
  "tika-vin08t34:62_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t34:62_1": "honti. Ekacce bhikkhū susānaṁ okkamiṁsu paṁsukūlāya, ekacce bhikkhū nāgamesuṁ. Ye",
  "tika-vin08t34:62_2": "te bhikkhū susānaṁ okkamiṁsu paṁsukūlāya, te paṁsukūlāni labhiṁsu. Ye te bhikkhū",
  "tika-vin08t34:62_3": "nāgamesuṁ, te evamāhaṁsu ‘‘amhākampi, āvuso, bhāgaṁ dethā’’ti. Te evamāhaṁsu ‘‘na",
  "tika-vin08t34:62_4": "mayaṁ, āvuso, tumhākaṁ bhāgaṁ dassāma, kissa tumhe nāgamitthā’’ti. Bhagavato etamatthaṁ",
  "tika-vin08t34:62_5": "ārocesuṁ – anujānāmi, bhikkhave, nāgamentānaṁ nākāmā bhāgaṁ dātunti. Tattha nāgamesunti",
  "tika-vin08t34:62_6": "yāva te susānato āgacchanti, tāva te na acchiṁsu, pakkamiṁsuyeva. Nākāmā bhāgaṁ dātunti",
  "tika-vin08t34:62_7": "na anicchāya dātuṁ. Yadi pana icchanti, dātabbo.",
  "tika-vin08t34:63_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t34:63_1": "honti. Ekacce bhikkhū susānaṁ okkamiṁsu paṁsukūlāya, ekacce bhikkhū āgamesuṁ. Ye",
  "tika-vin08t34:63_2": "te bhikkhū susānaṁ okkamiṁsu paṁsukūlāya, te paṁsukūlāni labhiṁsu. Ye te bhikkhū",
  "tika-vin08t34:63_3": "āgamesuṁ, te evamāhaṁsu ‘‘amhākampi, āvusā,e bhāgaṁ dethā’’ti. Te evamāhaṁsu ‘‘na",
  "tika-vin08t34:63_4": "mayaṁ, āvuso, tumhākaṁ bhāgaṁ dassāma, kissa tumhe na okkamitthā’’ti. Bhagavato etamatthaṁ",
  "tika-vin08t34:63_5": "ārocesuṁ – anujānāmi, bhikkhave, āgamentānaṁ akāmā bhāgaṁ dātunti.",
  "tika-vin08t34:64_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t34:64_1": "honti. Ekacce bhikkhū paṭhamaṁ susānaṁ okkamiṁsu paṁsukūlāya, ekacce bhikkhū pacchā",
  "tika-vin08t34:64_2": "okkamiṁsu. Ye te bhikkhū paṭhamaṁ susānaṁ okkamiṁsu paṁsukūlāya, te paṁsukūlāni labhiṁsu.",
  "tika-vin08t34:64_3": "Ye te bhikkhū pacchā okkamiṁsu, te na labhiṁsu. Te evamāhaṁsu ‘‘amhākampi, āvuso,",
  "tika-vin08t34:64_4": "bhāgaṁ dethā’’ti. Te evamāhaṁsu ‘‘na mayaṁ, āvuso, tumhākaṁ bhāgaṁ dassāma, kissa",
  "tika-vin08t34:64_5": "tumhe pacchā okkamitthā’’ti. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:64_6": "pacchā okkantānaṁ nākāmā bhāgaṁ dātunti.",
  "tika-vin08t34:65_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t34:65_1": "honti. Te sadisā susānaṁ okkamiṁsu paṁsukūlāya. Ekacce bhikkhū paṁsukūlāni labhiṁsu,",
  "tika-vin08t34:65_2": "ekacce bhikkhū na labhiṁsu. Ye te bhikkhū na labhiṁsu, te evamāhaṁsu ‘‘amhākampi,",
  "tika-vin08t34:65_3": "āvuso, bhāgaṁ dethā’’ti. Te evamāhaṁsu ‘‘na mayaṁ, āvuso, tumhākaṁ bhāgaṁ dassāma,",
  "tika-vin08t34:65_4": "kissa tumhe na labhitthā’’ti. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:65_5": "sadisānaṁ okkantānaṁ akāmā bhāgaṁ dātunti.",
  "tika-vin08t34:66_0": "Tattha āgamesunti upacāre acchiṁsu. Tenāha bhagavā ‘‘anujānāmi, bhikkhave, āgamentānaṁ",
  "tika-vin08t34:66_1": "akāmā bhāgaṁ dātu’’nti. Upacāreti susānassa āsannappadese. Yadi pana manussā ‘‘idhāgatā",
  "tika-vin08t34:66_2": "eva gaṇhantū’’ti denti, saññāṇaṁ vā katvā gacchanti ‘‘sampattā gaṇhantū’’ti . Sampattānaṁ",
  "tika-vin08t34:66_3": "sabbesampi pāpuṇāti. Sace chaḍḍetvā gatā, yena gahitaṁ, so eva sāmī. Sadisā susānaṁ",
  "tika-vin08t34:66_4": "okkamiṁsūti sabbe samaṁ okkamiṁsu, ekadisāya vā okkamiṁsūtipi attho.",
  "tika-vin08t34:67_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t34:67_1": "honti. Te katikaṁ katvā susānaṁ okkamiṁsu paṁsukūlāya. Ekacce bhikkhū paṁsukūlāni",
  "tika-vin08t34:67_2": "labhiṁsu, ekacce bhikkhū na labhiṁsu. Ye te bhikkhū na labhiṁsu, te evamāhaṁsu ‘‘amhākampi,",
  "tika-vin08t34:67_3": "āvuso, bhāgaṁ dethā’’ti. Te evamāhaṁsu ‘‘na mayaṁ, āvuso, tumhākaṁ bhāgaṁ dassāma,",
  "tika-vin08t34:67_4": "kissa tumhe na labhitthā’’ti. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:67_5": "katikaṁ katvā okkantānaṁ akāmā bhāgaṁ dātunti. Tattha te katikaṁ katvāti ‘‘laddhaṁ",
  "tika-vin08t34:67_6": "paṁsukūlaṁ sabbe bhājetvā gaṇhissāmā’’ti bahimeva katikaṁ katvā. Chaḍḍetvā gatāti",
  "tika-vin08t34:67_7": "kiñci avatvāyeva chaḍḍetvā gatā. Etena ‘‘bhikkhū gaṇhantū’’ti chaḍḍite eva akāmā",
  "tika-vin08t34:67_8": "bhāgadānaṁ vihitaṁ, kevalaṁ chaḍḍite pana katikāya asati ekato bahūsu paviṭṭhesu",
  "tika-vin08t34:67_9": "yena gahitaṁ, tena akāmā bhāgo na dātabboti dasseti. Samānā disā puratthimādibhedā",
  "tika-vin08t34:67_10": "etesanti sadisāti āha ‘‘ekadisāya vā okkamiṁsū’’ti.",
  "tika-vin08t34:68": "Acchinnacīvarakathā",
  "tika-vin08t34:69_0": "5. Acchinnacīvarakathāyaṁ anupubbakathāti anupubbena vinicchayakathā. Sesaparikkhārānaṁ",
  "tika-vin08t34:69_1": "saddhivihārikehi gahitattā nivāsanapārupanameva avasiṭṭhanti āha ‘‘nivāsanapārupanamattaṁyeva",
  "tika-vin08t34:69_2": "haritvā’’ti. Saddhivihārikānaṁ tāva āgamanassa vā anāgamanassa vā ajānanatāya vuttaṁ",
  "tika-vin08t34:69_3": "‘‘therehi neva tāva…pe… bhuñjitabba’’nti. Paresampi atthāya labhantīti attano cīvaraṁ",
  "tika-vin08t34:69_4": "dadamānā sayaṁ sākhābhaṅgena paṭicchādentīti tesaṁ atthāyapi bhañjituṁ labhanti.",
  "tika-vin08t34:69_5": "‘‘Tiṇena vā paṇṇena vā paṭicchādetvā āgantabba’’nti vacanato īdisesu bhūtagāmapātabyatāpi",
  "tika-vin08t34:69_6": "anuññātāyeva hotīti āha ‘‘neva bhūtagāmapātabyatāya pācittiyaṁ hotī’’ti. Na tesaṁ",
  "tika-vin08t34:69_7": "dhāraṇe dukkaṭanti tesaṁ titthiyadhajānaṁ dhāraṇepi dukkaṭaṁ natthi.",
  "tika-vin08t34:70_0": "Yāni ca nesaṁ vatthāni dentīti sambandho. Therānaṁ sayameva dinnattā vuttaṁ ‘‘acchinnacīvaraṭṭhāneṭhitattā’’ti.",
  "tika-vin08t34:70_1": "Yadi laddhiṁ gaṇhāti, titthiyapakkantako nāma hoti. Tasmā vuttaṁ ‘‘laddhiṁ aggahetvā’’ti.",
  "tika-vin08t34:70_2": "‘‘No ce hoti, saṅghassa vihāracīvaraṁ vā…pe… āpatti dukkaṭassā’’ti iminā antarāmagge",
  "tika-vin08t34:70_3": "paviṭṭhavihārato nikkhamitvā aññattha attano abhirucitaṭṭhānaṁ gacchantassa dukkaṭaṁ",
  "tika-vin08t34:70_4": "vuttaṁ, iminā ca ‘‘yaṁ āvāsaṁ paṭhamaṁ upagacchatī’’ti vuttaṁ antarāmagge ṭhitavihārampi",
  "tika-vin08t34:70_5": "sace naggo hutvā gacchati, dukkaṭamevāti veditabbaṁ. Yadi evaṁ tattha kasmā na vuttanti",
  "tika-vin08t34:70_6": "ce? Anokāsattā. Tattha hi ‘‘anujānāmi, bhikkhave, acchinnacīvarassa vā…pe… cīvaraṁ",
  "tika-vin08t34:70_7": "viññāpetu’’nti iminā sambandhena saṅghikampi cīvaraṁ nivāsetuṁ pārupituñca anujānanto",
  "tika-vin08t34:70_8": "‘‘yaṁ āvāsaṁ paṭhamaṁ…pe… gahetvā pārupitu’’nti āha, tasmā tattha anokāsattā dukkaṭaṁ na vuttaṁ.",
  "tika-vin08t34:71_0": "Vihāracīvaranti senāsanacīvaraṁ. Cimilikāhīti paṭapilotikāhi. Tassa uparīti bhūmattharaṇassa",
  "tika-vin08t34:71_1": "upari. Videsagatenāti aññaṁ cīvaraṁ alabhitvā videsagatena. Ekasmiṁ…pe… ṭhapetabbanti",
  "tika-vin08t34:71_2": "ettha sesena gahetvā āgatattā ṭhapentena ca saṅghikaparibhogavaseneva ṭhapitattā",
  "tika-vin08t34:71_3": "aññasmiṁ senāsane niyamitampi aññattha ṭhapetuṁ vaṭṭatīti vadanti. Paribhogenevāti",
  "tika-vin08t34:71_4": "aññaṁ cīvaraṁ alabhitvā paribhuñjanena.",
  "tika-vin08t34:72_0": "Paribhogajiṇṇanti yathā tena cīvarena sarīraṁ paṭicchādetuṁ na sakkā, evaṁ jiṇṇaṁ.",
  "tika-vin08t34:72_1": "Kappiyavohārenāti kayavikkayāpattito mocanatthaṁ vuttaṁ. ‘‘Viññāpentassā’’ti imasseva",
  "tika-vin08t34:72_2": "atthaṁ vibhāveti ‘‘cetāpentassa parivattāpentassā’’ti. Attano dhanena hi viññāpanaṁ",
  "tika-vin08t34:72_3": "nāma parivattanamevāti adhippāyo. Saṅghavasena pavāritānaṁ viññāpane vattaṁ dasseti",
  "tika-vin08t34:72_4": "‘‘pamāṇameva vaṭṭatī’’ti. Saṅghavasena hi pavārite sabbesaṁ sādhāraṇattā adhikaṁ",
  "tika-vin08t34:72_5": "viññāpetuṁ na vaṭṭati. Yaṁ yaṁ pavāretīti yaṁ yaṁ cīvarādiṁ dassāmīti pavāreti. Viññāpanakiccaṁ",
  "tika-vin08t34:72_6": "natthīti vinā viññattiyā dīyamānattā viññāpetvā kiṁ karissatīti adhippāyo. Aññassatthāyāti",
  "tika-vin08t34:72_7": "etthapi ‘‘ñātakānaṁ pavāritāna’’nti idaṁ anuvattatiyevāti āha ‘‘attano ñātakapavārite’’tiādi.",
  "tika-vin08t34:72_8": "Vikappanupagacīvaratā, samayābhāvo, aññātakaviññatti, tāya ca paṭilābhoti imānettha cattāri aṅgāni.",
  "tika-vin08t34:73_0": "Vimativinodaniyaṁ (vi. vi. ṭī. 1.515) pana pāḷiyaṁ dhammanimantanāti samaṇesu vattabbācāradhammamattavasena",
  "tika-vin08t34:73_1": "nimantanā, dātukāmatāya katanimantanā na hotīti attho. Teneva ‘‘viññāpessatī’’ti",
  "tika-vin08t34:73_2": "vuttaṁ. Aññātakaappavāritato hi viññatti nāma hoti.",
  "tika-vin08t34:74_0": "‘‘Tiṇena vā paṇṇena vā paṭicchādetvā āgantabba’’nti iminā bhūtagāmavikopanaṁ anuññātanti",
  "tika-vin08t34:74_1": "āha ‘‘nevabhūtagāmapātabyatāyā’’tiādi. Paṭhamaṁ suddhacittena liṅgaṁ gahetvā pacchā",
  "tika-vin08t34:74_2": "laddhiṁ gaṇhantopi titthiyapakkantako evāti āha ‘‘nivāsetvāpi laddhi na gahetabbā’’ti.",
  "tika-vin08t34:75_0": "Yaṁ āvāsaṁ paṭhamaṁ upagacchatīti etthapi vihāracīvarādiatthāya pavisantenapi tiṇādīhi",
  "tika-vin08t34:75_1": "paṭicchādetvāva gantabbaṁ, ‘‘na tveva naggena āgantabba’’nti sāmaññato dukkaṭassa",
  "tika-vin08t34:75_2": "vuttattā. Cimilikāhīti paṭapilotikāhi. Paribhogenevāti aññaṁ cīvaraṁ alabhitvā paribhuñjanena.",
  "tika-vin08t34:75_3": "Paribhogajiṇṇanti yathā taṁ cīvaraṁ paribhuñjiyamānaṁ obhaggavibhaggatāya asāruppaṁ hoti, evaṁ jiṇṇaṁ.",
  "tika-vin08t34:76_0": "Aññassatthāyāti etthapi ‘‘ñātakānaṁ pavāritāna’’nti idaṁ anuvattatevāti āha ‘‘attano",
  "tika-vin08t34:76_1": "ñātakapavārite’’tiādi. Idha pana aññassa acchinnanaṭṭhacīvarassa atthāya aññātakaappavārite",
  "tika-vin08t34:76_2": "viññāpentassa nissaggiyena anāpattīti attho gahetabbo, itarathā ‘‘ñātakānaṁ pavāritāna’’nti",
  "tika-vin08t34:76_3": "iminā viseso na bhaveyya, teneva anantarasikkhāpade vakkhati ‘‘aṭṭhakathāsu (pārā.",
  "tika-vin08t34:76_4": "aṭṭha. 2.526) pana ñātakapavāritaṭṭhāne…pe… pamāṇameva vaṭṭatīti vuttaṁ, taṁ pāḷiyā",
  "tika-vin08t34:76_5": "na sametī’’ti ca ‘‘yasmā panidaṁ sikkhāpadaṁ aññassatthāya viññāpanavatthusmiṁyeva",
  "tika-vin08t34:76_6": "paññattaṁ, tasmā idha ‘aññassatthāyā’ti na vutta’’nti ca. Vikappanupagacīvaratā,",
  "tika-vin08t34:76_7": "samayābhāvo, aññātakaviññatti, tāya ca paṭilābhoti imānettha cattāri aṅgāni.",
  "tika-vin08t34:77_0": "‘‘Tañce aññātako gahapati vā gahapatānī vā bahūhi cīvarehi abhihaṭṭhuṁ pavāreyya,",
  "tika-vin08t34:77_1": "santaruttaraparamaṁ tena bhikkhunā tato cīvaraṁ sāditabbaṁ, tato ce uttari sādiyeyya,",
  "tika-vin08t34:77_2": "nissaggiyaṁ pācittiya’’nti imasmiṁ taduttarisikkhāpade (pārā. 523) abhihaṭṭhunti",
  "tika-vin08t34:77_3": "ettha abhīti upasaggo, haritunti attho, gaṇhitunti vuttaṁ hoti. Pavāreyyāti icchāpeyya,",
  "tika-vin08t34:77_4": "icchaṁ ruciṁ uppādeyya vadeyya nimanteyyāti attho. Abhihaṭṭhuṁ pavārentena pana yathā",
  "tika-vin08t34:77_5": "vattabbaṁ. Taṁ ākāraṁ dassetuṁ ‘‘yāvattakaṁ icchasi, tāvattakaṁ gaṇhāhī’’ti evamassa",
  "tika-vin08t34:77_6": "padabhājanaṁ vuttaṁ. Atha vā yathā ‘‘nekkhammaṁ daṭṭhu khemato’’ti ettha disvāti",
  "tika-vin08t34:77_7": "attho, evamidhapi abhihaṭṭhuṁ pavāreyyāti abhiharitvā pavāreyyāti attho. Tattha kāyābhihāro",
  "tika-vin08t34:77_8": "vācābhihāroti duvidho abhihāro. Kāyena vā hi vatthādīni abhiharitvā pādamūle ṭhapetvā",
  "tika-vin08t34:77_9": "‘‘yattakaṁ icchasi, tattakaṁ gaṇhāhī’’ti vadanto pavāreyya, vācāya vā ‘‘amhākaṁ dussakoṭṭhāgāraṁ",
  "tika-vin08t34:77_10": "paripuṇṇaṁ, yattakaṁ icchasi, tattakaṁ gaṇhāhī’’ti vadanto pavāreyya, tadubhayampi",
  "tika-vin08t34:77_11": "ekajjhaṁ katvā ‘‘abhihaṭṭhuṁ pavāreyyā’’ti vuttaṁ.",
  "tika-vin08t34:78_0": "Santaruttaraparamanti saantaraṁ uttaraṁ paramaṁ assa cīvarassāti santaruttaraparamaṁ,",
  "tika-vin08t34:78_1": "nivāsanena saddhiṁ pārupanaṁ ukkaṭṭhaparicchedo assāti vuttaṁ hoti. Tato cīvaraṁ",
  "tika-vin08t34:78_2": "sāditabbanti tato abhihaṭacīvarato ettakaṁ cīvaraṁ gahetabbaṁ, na ito paranti attho.",
  "tika-vin08t34:78_3": "Yasmā pana acchinnasabbacīvarena tecīvarikeneva bhikkhunā evaṁ paṭipajjitabbaṁ, aññena",
  "tika-vin08t34:78_4": "aññathāpi, tasmā taṁ vibhāgaṁ dassetuṁ ‘‘sace tīṇi naṭṭhāni hontī’’tiādinā nayenassa",
  "tika-vin08t34:78_5": "padabhājanaṁ vuttaṁ.",
  "tika-vin08t34:79_0": "Tatrāyaṁ vinicchayo – yassa tīṇi naṭṭhāni, tena dve sāditabbāni, ekaṁ nivāsetvā ekaṁ",
  "tika-vin08t34:79_1": "pārupitvā aññaṁ sabhāgaṭṭhānato pariyesissati. Yassa dve naṭṭhāni, tena ekaṁ sāditabbaṁ.",
  "tika-vin08t34:79_2": "Sace pakatiyāva santaruttarena carati, dve sāditabbāni, evaṁ ekaṁ sādiyanteneva samo",
  "tika-vin08t34:79_3": "bhavissati. Yassa tīsu ekaṁ naṭṭhaṁ, na sāditabbaṁ. Yassa pana dvīsu ekaṁ naṭṭhaṁ,",
  "tika-vin08t34:79_4": "ekaṁ sāditabbaṁ. Yassa ekaṁyeva hoti, tañca naṭṭhaṁ, dve sāditabbāni. Bhikkhuniyā",
  "tika-vin08t34:79_5": "pana pañcasupi naṭṭhesu dve sāditabbāni, catūsu naṭṭhesu ekaṁ sāditabbaṁ, tīsu naṭṭhesu",
  "tika-vin08t34:79_6": "kiñci na sāditabbaṁ, ko pana vādo dvīsu vā ekasmiṁ vā. Yena kenaci hi santaruttaraparamatāya",
  "tika-vin08t34:79_7": "ṭhātabbaṁ, tato uttari na labbhatīti idamettha lakkhaṇaṁ.",
  "tika-vin08t34:80_0": "Sesakaṁ āharissāmīti dve cīvarāni katvā sesaṁ puna āharissāmīti attho. Na acchinnakāraṇāti",
  "tika-vin08t34:80_1": "bāhusaccādiguṇavasena denti. Ñātakānantiādīsu ñātakānaṁ dentānaṁ sādiyantassa, pavāritānaṁ",
  "tika-vin08t34:80_2": "dentānaṁ sādiyantassa, attano dhanena sādiyantassa anāpattīti attho. Aṭṭhakathāsu",
  "tika-vin08t34:80_3": "pana ‘‘ñātakapavāritaṭṭhāne pakatiyā bahumpi vaṭṭati, acchinnakāraṇā pamāṇameva vaṭṭatī’’ti",
  "tika-vin08t34:80_4": "vuttaṁ, taṁ pāḷiyā na sameti. Yasmā panidaṁ sikkhāpadaṁ aññassatthāya viññāpanavatthusmiṁyeva",
  "tika-vin08t34:80_5": "paññattaṁ, tasmā idha ‘‘aññassatthāyā’’ti na vuttaṁ. Sesaṁ uttānatthameva. Samuṭṭhānādīsu",
  "tika-vin08t34:80_6": "idampi chasamuṭṭhānaṁ , kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ,",
  "tika-vin08t34:80_7": "ticittaṁ, tivedananti.",
  "tika-vin08t34:81_0": "Sattame pāḷiyaṁ paggāhikasālanti dussavāṇijakānaṁ āpaṇaṁ, ‘‘paggāhitasāla’’ntipi",
  "tika-vin08t34:81_1": "paṭhanti. Abhīti upasaggoti tassa visesatthābhāvaṁ dasseti. Tenāha ‘‘haritunti attho’’ti.",
  "tika-vin08t34:81_2": "Varasaddassa icchāyaṁ vattamānattā āha ‘‘icchāpeyyā’’ti. Daṭṭhu khematoti ettha gāthābandhavasena",
  "tika-vin08t34:81_3": "anunāsikalopo daṭṭhabbo. Saantaranti antaravāsakasahitaṁ. Uttaranti uttarāsaṅgaṁ.",
  "tika-vin08t34:81_4": "Assa cīvarassāti sāditabbacīvarassa. Acchinnasabbacīvarenāti acchinnāni sabbāni tīṇi",
  "tika-vin08t34:81_5": "cīvarāni assāti acchinnasabbacīvaro, tenāti attho. Yassa hi acchindanasamaye tīṇi",
  "tika-vin08t34:81_6": "cīvarāni sannihitāni honti, tāni sabbāni acchinnānīti so ‘‘acchinnasabbacīvaro’’ti",
  "tika-vin08t34:81_7": "vuccati. Teneva ‘‘acchinnasabbacīvarena tecīvarikenā’’ti vuttaṁ. Tecīvarikenāti hi",
  "tika-vin08t34:81_8": "acchindanasamaye ticīvarassa sannihitabhāvaṁ sandhāya vuttaṁ, na pana vinaye tecīvarikābhāvaṁ,",
  "tika-vin08t34:81_9": "dhutaṅgatecīvarikabhāvaṁ vā sandhāya. Evaṁ paṭipajjitabbanti ‘‘santaruttaraparamaṁ",
  "tika-vin08t34:81_10": "tena bhikkhunā tato cīvaraṁ sāditabba’’nti vuttavidhinā paṭipajjitabbaṁ. Aññenāti",
  "tika-vin08t34:81_11": "acchinnaasabbacīvarena. Yassa tīsu cīvaresu ekaṁ vā dve vā cīvarāni acchinnāni honti,",
  "tika-vin08t34:81_12": "tenāti attho. Aññathāpīti ‘‘santaruttaraparama’’nti vuttavidhānato aññathāpi. Yassa",
  "tika-vin08t34:81_13": "hi tīsu dve cīvarāni acchinnāni honti, ekaṁ sāditabbaṁ, ekasmiṁ acchinne na sāditabbanti",
  "tika-vin08t34:81_14": "na tassa santaruttaraparamasādiyanaṁ sambhavati. Ayameva ca attho padabhājanena vibhāvito.",
  "tika-vin08t34:81_15": "Tenāha ‘‘taṁ vibhāgaṁ dassetu’’nti.",
  "tika-vin08t34:82_0": "Keci pana ‘‘tecīvarikenāti vuttattā ticīvaraṁ parikkhāracoḷavasena adhiṭṭhahitvā",
  "tika-vin08t34:82_1": "paribhuñjato tasmiṁ naṭṭhe bahūnipi gahetuṁ labhatī’’ti vadanti, taṁ na gahetabbaṁ.",
  "tika-vin08t34:82_2": "Padabhājanassa hi adhippāyaṁ dassentena yasmā pana ‘‘acchinnasabbacīvarena…pe… taṁ",
  "tika-vin08t34:82_3": "vibhāgaṁ dassetu’’nti vuttaṁ, padabhājane ca na tādiso attho upalabbhati, tasmā taṁ",
  "tika-vin08t34:82_4": "na gahetabbameva. Yampi mātikāṭṭhakathāyaṁ (kaṅkhā. aṭṭha. tatuttarisikkhāpadavaṇṇanā)",
  "tika-vin08t34:82_5": "vuttaṁ ‘‘yassa adhiṭṭhitaticīvarassa tīṇi naṭṭhānī’’ti, tatthapi adhiṭṭhitaggahaṇaṁ",
  "tika-vin08t34:82_6": "sarūpakathanamattanti gahetabbaṁ, na pana ticīvarādhiṭṭhānena adhiṭṭhitacīvarassevāti",
  "tika-vin08t34:82_7": "evamattho gahetabbo pāḷiyaṁ aṭṭhakathāyañca tathā atthassāsambhavato . Na hi ticīvarādhiṭṭhānena",
  "tika-vin08t34:82_8": "adhiṭṭhitacīvarasseva idaṁ sikkhāpadaṁ paññattanti sakkā viññātuṁ. Purimasikkhāpadena",
  "tika-vin08t34:82_9": "hi acchinnacīvarassa aññātakaviññattiyā anuññātattā pamāṇaṁ ajānitvā viññāpanavatthusmiṁ",
  "tika-vin08t34:82_10": "pamāṇato sādiyanaṁ anujānantena bhagavatā idaṁ sikkhāpadaṁ paññattaṁ, tasmā parikkhāracoḷikassa",
  "tika-vin08t34:82_11": "bahumpi sādituṁ vaṭṭatīti ayamattho neva pāḷiyā sameti, na ca bhagavato adhippāyaṁ anulometi.",
  "tika-vin08t34:83_0": "Yassa tīṇi naṭṭhāni, tena dve sāditabbānīti ettha yassa ticīvarato adhikampi cīvaraṁ",
  "tika-vin08t34:83_1": "aññattha ṭhitaṁ atthi, tadā tassa cīvarassa alabbhanīyabhāvato tenapi sādituṁ vaṭṭatīti",
  "tika-vin08t34:83_2": "veditabbaṁ. Pakatiyāva santaruttarena caratīti sāsaṅkasikkhāpadavasena vā avippavāsasammutivasena",
  "tika-vin08t34:83_3": "vā tatiyassa alābhena vā carati. ‘‘Dve naṭṭhānī’’ti adhikārattā vuttaṁ ‘‘dve sāditabbānī’’ti.",
  "tika-vin08t34:83_4": "Ekaṁ sādiyanteneva samo bhavissatīti tiṇṇaṁ cīvarānaṁ dvīsu naṭṭhesu ekaṁ sādiyantena",
  "tika-vin08t34:83_5": "samo bhavissati ubhinnampi santaruttaraparamatāya avaṭṭhānato. Yassa ekaṁyeva hotīti",
  "tika-vin08t34:83_6": "aññena kenaci kāraṇena vinaṭṭhasesacīvaraṁ sandhāya vuttaṁ.",
  "tika-vin08t34:84_0": "‘‘Sesakaṁ tumheva hotūti dentī’’ti vuttattā ‘‘pamāṇayuttaṁ gaṇhissāma, sesakaṁ āharissāmā’’ti",
  "tika-vin08t34:84_1": "vatvā gahetvā gamanasamayepi ‘‘sesakampi tumhākaṁyeva hotū’’ti vadanti, laddhakappiyameva.",
  "tika-vin08t34:84_2": "Pavāritānanti acchinnakālato pubbeyeva pavāritānaṁ. Pāḷiyā na sametīti santaruttaraparamato",
  "tika-vin08t34:84_3": "uttari sādiyane anāpattidassanatthaṁ ‘‘anāpatti ñātakānaṁ pavāritāna’’nti vuttattā",
  "tika-vin08t34:84_4": "na sameti. Santaruttaraparamaṁ sādiyantassa hi āpattippasaṅgoyeva natthi, sati ca",
  "tika-vin08t34:84_5": "sikkhāpadena āpattippasaṅge anāpatti yuttā dassetunti adhippāyo. Keci pana ‘‘pamāṇameva",
  "tika-vin08t34:84_6": "vaṭṭatīti idaṁ sallekhadassanatthaṁ vutta’’nti vadanti.",
  "tika-vin08t34:85_0": "Yasmā panidaṁ…pe… na vuttanti etthāyamadhippāyo – ‘‘aññassatthāyā’’ti vuccamāne aññesaṁ",
  "tika-vin08t34:85_1": "atthāya pamāṇaṁ atikkamitvāpi gaṇhituṁ vaṭṭatīti āpajjati, tañca aññassatthāya viññāpanavatthusmiṁ",
  "tika-vin08t34:85_2": "paññattattā vatthunā saṁsandiyamānaṁ na sameti. Na hi yaṁ vatthuṁ nissāya sikkhāpadaṁ",
  "tika-vin08t34:85_3": "paññattaṁ, tasmiṁyeva anāpattivacanaṁ yuttanti. Gaṇṭhipadesu pana tīsupi ‘‘imassa",
  "tika-vin08t34:85_4": "sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṁ",
  "tika-vin08t34:85_5": "okāsoyeva natthi, tasmā na vutta’’nti kathitaṁ. Idha ‘‘aññassatthāyā’’ti avuttattā",
  "tika-vin08t34:85_6": "aññesaṁ atthāya ñātakapavāritesu adhikaṁ viññāpentassa āpattīti ce? Na, tattha purimasikkhāpadeneva",
  "tika-vin08t34:85_7": "anāpattisiddhito. Tatuttaritā, acchinnādikāraṇatā, aññātakaviññatti, tāya ca paṭilābhoti",
  "tika-vin08t34:85_8": "imānettha cattāri aṅgāni.",
  "tika-vin08t34:86_0": "Vimativinodaniyaṁ (vi. vi. ṭī. 1.522-524) pana ‘‘pāḷiyaṁ paggāhikasālanti dussāpaṇaṁ.",
  "tika-vin08t34:86_1": "Tañhi vāṇijakehi dussāni paggahetvā dassanaṭṭhānatāya ‘paggāhikasālā’ti vuccati.",
  "tika-vin08t34:86_2": "Assa cīvarassāti sāditabbacīvarassa. Tecīvarikenāti iminā acchinnaticīvarato aññassa",
  "tika-vin08t34:86_3": "vihārādīsu nihitassa cīvarassa abhāvaṁ dasseti . Yadi bhaveyya, viññāpetuṁ na vaṭṭeyya,",
  "tika-vin08t34:86_4": "tāvakālikaṁ nivāsetvā attano cīvaraṁ gahetabbaṁ. Tāvakālikampi alabhantassa bhūtagāmavikopanaṁ",
  "tika-vin08t34:86_5": "katvā tiṇapaṇṇehi chadanaṁ viya viññāpanampi vaṭṭati eva. Aññenāti acchinnaasabbacīvarena.",
  "tika-vin08t34:86_6": "‘Dve naṭṭhānī’ti adhikārato vuttaṁ ‘dve sāditabbānī’ti. Pāḷiyā na sametīti ‘anāpatti",
  "tika-vin08t34:86_7": "ñātakānaṁ pavāritāna’nti (pārā. 526) imāya pāḷiyā na sameti tatuttari viññāpanaāpattippasaṅge",
  "tika-vin08t34:86_8": "eva vuttattā. Aññassatthāyāti na vuttanti idaṁ aññassatthāya tatuttari viññāpane",
  "tika-vin08t34:86_9": "nissaggiyaṁ pācittiyaṁ hotīti imamatthaṁ dīpeti. Tañca pācittiyaṁ yesaṁ atthāya viññāpeti,",
  "tika-vin08t34:86_10": "tesaṁ vā siyā viññāpakasseva vā, na tāva tesaṁ, tehi aviññāpitattā, nāpi viññāpakassa,",
  "tika-vin08t34:86_11": "attānaṁ uddissa aviññattattā. Tasmā aññassatthāya viññāpentassapi nissaggiyaṁ pācittiyaṁ",
  "tika-vin08t34:86_12": "na dissati. Pāḷiyaṁ pana imassa sikkhāpadassa attano sādiyanapaṭibaddhatāvasena pavattattā",
  "tika-vin08t34:86_13": "‘aññassatthāyā’ti anāpattivāre na vuttanti vadanti, tañca yuttaṁ viya dissati, vīmaṁsitvā",
  "tika-vin08t34:86_14": "gahetabbaṁ. Tatuttaricīvaratā, acchinnādikāraṇatā, aññātakaviññatti, tāya ca paṭilābhoti",
  "tika-vin08t34:86_15": "imānettha cattāri aṅgānī’’ti.",
  "tika-vin08t34:87_0": "Idaṁ tatuttarisikkhāpadavinicchayaṁ ācariyena avuttampi acchinnacīvarādhikāreyeva",
  "tika-vin08t34:87_1": "pavattattā amhehi gahitaṁ, aññātakaviññattisikkhāpadassa samayesu acchinnacīvarakāle",
  "tika-vin08t34:87_2": "aññātakānaṁ viññāpetabbabhāvo bhagavatā vutto, tehi dinnacīvarassa mattaso gahitabhāvo",
  "tika-vin08t34:87_3": "tatuttarisikkhāpadena vutto. Tasmā acchinnacīvaraadhikāroyeva hotīti.",
  "tika-vin08t34:88": "Cīvaraacchindanavinicchayakathā",
  "tika-vin08t34:89_0": "Ito paraṁ acchindanasāmaññena cīvaraacchindanavinicchayaṁ vakkhāma – tattha yampi",
  "tika-vin08t34:89_1": "tyāhanti yampi te ahaṁ. So kira ‘‘mama pattacīvaraupāhanapaccattharaṇāni vahanto",
  "tika-vin08t34:89_2": "mayā saddhiṁ cārikaṁ pakkamissatī’’ti adāsi. Tenevamāha ‘‘mayā saddhiṁ janapadacārikaṁ",
  "tika-vin08t34:89_3": "pakkamissatī’’ti. Acchindīti balakkārena aggahesi, sakasaññāya gahitattā panassa",
  "tika-vin08t34:89_4": "pārājikaṁ natthi, kilametvā gahitattā āpatti paññattā.",
  "tika-vin08t34:90_0": "Sayaṁ acchindati, nissaggiyaṁ pācittiyanti ekaṁ cīvaraṁ ekābaddhāni ca bahūni acchindato",
  "tika-vin08t34:90_1": "ekā āpatti, ekato abaddhāni visuṁ visuṁ ṭhitāni bahūni acchindato, ‘‘saṅghāṭiṁ āhara,",
  "tika-vin08t34:90_2": "uttarāsaṅgaṁ āharā’’ti evaṁ āharāpayato ca vatthugaṇanāya āpattiyo. ‘‘Mayā dinnāni",
  "tika-vin08t34:90_3": "sabbāni āharā’’ti vadatopi ekavacaneneva sambahulā āpattiyo.",
  "tika-vin08t34:91_0": "Aññaṁ āṇāpeti, āpatti dukkaṭassāti ‘‘cīvaraṁ gaṇhā’’ti āṇāpeti, ekaṁ dukkaṭaṁ. Āṇatto",
  "tika-vin08t34:91_1": "bahūni gaṇhāti, ekaṁ pācittiyaṁ. ‘‘Saṅghāṭiṁ gaṇha, uttarāsaṅgaṁ gaṇhā’’ti vadato",
  "tika-vin08t34:91_2": "vācāya vācāya dukkaṭaṁ. ‘‘Mayā dinnāni sabbāni gaṇhā’’ti vadato ekavācāya sambahulā āpattiyo.",
  "tika-vin08t34:92_0": "Aññaṁ parikkhāranti vikappanupagapacchimaṁ cīvaraṁ ṭhapetvā yaṁ kiñci antamaso sūcimpi.",
  "tika-vin08t34:92_1": "Veṭhetvā ṭhapitasūcīsupi vatthugaṇanāya dukkaṭāni. Sithilaveṭhitāsu evaṁ. Gāḷhaṁ",
  "tika-vin08t34:92_2": "katvā baddhāsu pana ekameva dukkaṭanti mahāpaccariyaṁ vuttaṁ. Sūcighare pakkhittāsupi",
  "tika-vin08t34:92_3": "eseva nayo. Thavikāya pakkhipitvā sithilabaddhagāḷhabaddhesu tikaṭukādīsu bhesajjesupi eseva nayo.",
  "tika-vin08t34:93_0": "So vā detīti ‘‘bhante, tumhākaṁyeva idaṁ sāruppa’’nti evaṁ vā deti. Atha vā pana",
  "tika-vin08t34:93_1": "‘‘āvuso, mayaṁ tuyhaṁ ‘vattapaṭipattiṁ karissati, amhākaṁ santike upajjhaṁ gaṇhissati,",
  "tika-vin08t34:93_2": "dhammaṁ pariyāpuṇissatī’ti cīvaraṁ adamhā, sodāni tvaṁ na vattaṁ karosi, na upajjhaṁ",
  "tika-vin08t34:93_3": "gaṇhāsi, na dhammaṁ pariyāpuṇāsī’’ti evamādīhi vutto ‘‘bhante, cīvaratthāya maññe",
  "tika-vin08t34:93_4": "bhaṇatha, idaṁ vo cīvara’’nti deti, evampi so vā deti. Disāpakkantaṁ vā pana daharaṁ",
  "tika-vin08t34:93_5": "‘‘nivattetha na’’nti bhaṇati, so na nivattati. ‘‘Cīvaraṁ gahetvā rundhathā’’ti evaṁ",
  "tika-vin08t34:93_6": "ce nivattati, sādhu. Sace ‘‘pattacīvaratthāya maññe tumhe bhaṇatha, gaṇhatha na’’nti",
  "tika-vin08t34:93_7": "deti, evampi soyeva deti. Vibbhantaṁ vā disvā ‘‘mayaṁ tuyhaṁ ‘vattaṁ karissatī’ti",
  "tika-vin08t34:93_8": "pattacīvaraṁ adamhā, sodāni tvaṁ vibbhamitvā carasī’’ti vadati, itaro ‘‘gaṇhatha",
  "tika-vin08t34:93_9": "tumhākaṁ pattacīvara’’nti deti, evampi so vā deti. ‘‘Mama santike upajjhaṁ gaṇhantasseva",
  "tika-vin08t34:93_10": "te demi, aññattha gaṇhantassa na demi. Vattaṁ karontasseva demi, akarontassa na demi.",
  "tika-vin08t34:93_11": "Dhammaṁ pariyāpuṇantasseva demi, apariyāpuṇantassa na demi. Avibbhamantasseva demi,",
  "tika-vin08t34:93_12": "vibbhamantassa na demī’’ti evaṁ pana dātuṁ na vaṭṭati, dadato dukkaṭaṁ, āharāpetuṁ",
  "tika-vin08t34:93_13": "pana vaṭṭati. Cajitvā dinnaṁ acchinditvā gaṇhanto bhaṇḍagghena kāretabbo. Sesamettha",
  "tika-vin08t34:93_14": "uttānameva. Ayaṁ samantapāsādikato uddhaṭavinicchayo.",
  "tika-vin08t34:94_0": "Yampi tyāhanti ettha yanti kāraṇavacanaṁ, tasmā evamettha sambandho veditabbo – ‘‘mayā",
  "tika-vin08t34:94_1": "saddhiṁ janapadacārikaṁ pakkamissatīti yaṁ kāraṇaṁ nissāya ahaṁ te, āvuso, cīvaraṁ",
  "tika-vin08t34:94_2": "adāsiṁ, taṁ na karosī’’ti kupito anattamano acchindīti. Yanti vā cīvaraṁ parāmasati.",
  "tika-vin08t34:94_3": "Tattha ‘‘mayā saddhiṁ janapadacārikaṁ pakkamissatīti yampi te ahaṁ cīvaraṁ adāsiṁ,",
  "tika-vin08t34:94_4": "taṁ cīvaraṁ gaṇhissāmī’’ti kupito anattamano acchindīti sambandhitabbaṁ.",
  "tika-vin08t34:95_0": "Āṇattobahūni gaṇhāti, ekaṁ pācittiyanti ‘‘cīvaraṁ gaṇhā’’ti āṇattiyā ekacīvaravisayattā",
  "tika-vin08t34:95_1": "ekameva pācittiyaṁ. Vācāya vācāya dukkaṭanti ettha acchinnesu vatthugaṇanāya pācittiyāni.",
  "tika-vin08t34:95_2": "Ekavācāya sambahulā āpattiyoti idaṁ acchinnesu vatthugaṇanāya āpajjitabbaṁ pācittiyāpattiṁ",
  "tika-vin08t34:95_3": "sandhāya vuttaṁ, āṇattiyā āpajjitabbaṁ pana dukkaṭaṁ ekameva.",
  "tika-vin08t34:96": "Evanti iminā ‘‘vatthugaṇanāya dukkaṭānī’’ti idaṁ parāmasati. Eseva nayoti sithilaṁ gāḷhañca pakkhittāsu āpattiyā bahuttaṁ ekattañca atidisati.",
  "tika-vin08t34:97_0": "Āvuso mayantiādīsu gaṇhitukāmatāya evaṁ vuttepi teneva dinnattā anāpatti. Amhākaṁsantike",
  "tika-vin08t34:97_1": "upajjhaṁ gaṇhissatīti idaṁ sāmaṇerassapi dānaṁ dīpeti, tasmā kiñcāpi pāḷiyaṁ ‘‘bhikkhussa",
  "tika-vin08t34:97_2": "sāmaṁ cīvaraṁ datvā’’ti vuttaṁ, tathāpi anupasampannakāle datvāpi upasampannakāle",
  "tika-vin08t34:97_3": "acchindantassa pācittiyamevāti veditabbaṁ. Acchindanasamaye upasampannabhāvoyeva",
  "tika-vin08t34:97_4": "hettha pamāṇaṁ. Detīti tuṭṭho vā kupito vā deti. Ruddhathāti nivāretha. Evaṁ pana",
  "tika-vin08t34:97_5": "dātuṁ na vaṭṭatīti ettha evaṁ dinnaṁ na tāva ‘‘tassa santaka’’nti anadhiṭṭhahitvāva",
  "tika-vin08t34:97_6": "paribhuñjitabbanti veditabbaṁ. Āharāpetuṁ pana vaṭṭatīti evaṁ dinnaṁ bhatisadisattā",
  "tika-vin08t34:97_7": "āharāpetuṁ vaṭṭati. Cajitvā dinnanti vuttanayena adatvā anapekkhena hutvā tasseva",
  "tika-vin08t34:97_8": "dinnaṁ. Bhaṇḍagghena kāretabboti sakasaññāya vinā gaṇhanto bhaṇḍaṁ agghāpetvā āpattiyā",
  "tika-vin08t34:97_9": "kāretabbo. Vikappanupagapacchimacīvaratā, sāmaṁ dinnatā, sakasaññitā, upasampannatā,",
  "tika-vin08t34:97_10": "kodhavasena acchindanaṁ vā acchindāpanaṁ vāti imānettha pañca aṅgāni. Ayaṁ sāratthadīpanīpāṭho",
  "tika-vin08t34:97_11": "(sārattha. ṭī. 2.635).",
  "tika-vin08t34:98_0": "Vimativinodaniyaṁ (vi. vi. ṭī. 1.631) pana ‘‘yampi…pe… acchindīti ettha yaṁ te ahaṁ",
  "tika-vin08t34:98_1": "cīvaraṁ adāsiṁ, taṁ ‘mayā saddhiṁ pakkamissatī’ti saññāya adāsiṁ, na aññathāti kupito",
  "tika-vin08t34:98_2": "acchindīti evaṁ ajjhāharitvā yojetabbaṁ. Ekaṁ dukkaṭanti yadi āṇatto avassaṁ acchindati,",
  "tika-vin08t34:98_3": "āṇattikkhaṇe eva pācittiyaṁ. Yadi na acchindati, tadā eva dukkaṭanti daṭṭhabbaṁ.",
  "tika-vin08t34:98_4": "Ekavācāya sambahulāpattiyoti yadi āṇatto anantarāyena acchindati, āṇattikkhaṇeyeva",
  "tika-vin08t34:98_5": "vatthugaṇanāya pācittiyāpattiyo payogakaraṇakkhaṇeyeva āpattiyā āpajjitabbato, cīvaraṁ",
  "tika-vin08t34:98_6": "pana acchinneyeva nissaggiyaṁ hoti. Yadi so na acchindati, āṇattikkhaṇe ekameva dukkaṭanti",
  "tika-vin08t34:98_7": "daṭṭhabbaṁ. Evamaññatthapi īdisesu nayo ñātabbo. Upajjhaṁ gaṇhissatīti sāmaṇerassa",
  "tika-vin08t34:98_8": "dānaṁ dīpeti, tena ca sāmaṇerakāle datvā upasampannakāle acchindatopi pācittiyaṁ",
  "tika-vin08t34:98_9": "dīpeti. ‘‘Bhikkhussa sāmaṁ cīvaraṁ datvā’’ti idaṁ ukkaṭṭhavasena vuttaṁ. Āharāpetuṁ",
  "tika-vin08t34:98_10": "pana vaṭṭatīti kamme akate bhatisadisattā vuttaṁ. Vikappanupagapacchimacīvaratā,",
  "tika-vin08t34:98_11": "sāmaṁ dinnatā, sakasaññitā, upasampannatā, kodhavasena acchindanaṁ vā acchindāpanaṁ",
  "tika-vin08t34:98_12": "vāti imānettha pañca aṅgānī’’ti vuttaṁ.",
  "tika-vin08t34:99": "Paṭibhānacittakathā",
  "tika-vin08t34:100_0": "6. Paṭibhānacittakathāyaṁ aṭṭhakathāyaṁ vuttanayeneva suviññeyyanti sāratthadīpaniyaṁ",
  "tika-vin08t34:100_1": "na kiñci vuttaṁ, vimativinodaniyaṁ (vi. vi. ṭī. cūḷavagga 2.299) pana ‘‘karohīti",
  "tika-vin08t34:100_2": "vattuṁ na vaṭṭatīti āṇattiyā eva paṭikkhittattā dvārapālaṁ ‘kiṁ na karosī’tiādinā",
  "tika-vin08t34:100_3": "pariyāyena vattuṁ vaṭṭati. Jātakapakaraṇanti jātakapaṭisaṁyuttaṁ itthipurisādi yaṁ",
  "tika-vin08t34:100_4": "kiñci rūpaṁ adhippetaṁ. ‘Parehi kārāpetu’nti vuttattā buddharūpampi sayaṁ kātuṁ na labhatī’’ti vuttaṁ.",
  "tika-vin08t34:101": "Vippakatabhojanakathā",
  "tika-vin08t34:102_0": "7. Vippakatabhojanakathāyampi sāratthadīpanī vimativinodanī vajirabuddhiṭīkāsu na",
  "tika-vin08t34:102_1": "kiñci vuttaṁ. Paṭhamaṁ kataṁ pakataṁ, vi aniṭṭhitaṁ pakataṁ vippakataṁ, vippakataṁ",
  "tika-vin08t34:102_2": "bhojanaṁ yena so vippakatabhojano, paṭhamaṁ bhuñjitvā aniṭṭhitabhojanakicco bhikkhu.",
  "tika-vin08t34:102_3": "Vuttena bhikkhunā pavisitabbanti sambandho. Rittahatthampi uṭṭhāpetuṁ na vaṭṭatīti",
  "tika-vin08t34:102_4": "ettha kāraṇamāha ‘‘vippakatabhojanoyeva hi so hotī’’ti, yāgukhajjakādīsupi pītesu",
  "tika-vin08t34:102_5": "khāditesupi bhattassa abhuttattā aniṭṭhitabhojanakicco hoti. Pavārito hoti, tena",
  "tika-vin08t34:102_6": "vattabboti pavāritena āsanā vuṭṭhitena bhuñjituṁ alabhamānattā attano santike udake",
  "tika-vin08t34:102_7": "asante vattabboti attho. Sesaṁ suviññeyyameva.",
  "tika-vin08t34:103": "Uddisantauddisāpanakathā",
  "tika-vin08t34:104_0": "8. Uddisantauddisāpanakathāyaṁ uddisantenāti uddesaṁ dentena, pāḷiṁ vācentenāti attho.",
  "tika-vin08t34:104_1": "Uddisāpentenāti uddesaṁ gaṇhantena, pāḷiṁ vācāpentenāti attho. Uccatarepīti pi-saddena",
  "tika-vin08t34:104_2": "samānāsanaṁ sampiṇḍeti. Nīcatarepīti etthāpi eseva nayo.",
  "tika-vin08t34:105": "Tivassantarikakathā",
  "tika-vin08t34:106_0": "9. Tivassantarikakathāyaṁ tīṇi vassāni tivassaṁ, tīṇi vā vassāni tivassāni, tivassānaṁ",
  "tika-vin08t34:106_1": "antaraṁ tivassantaraṁ, tivassantare ṭhitoti tivassantaro, tena tivassantarena, antara-saddo",
  "tika-vin08t34:106_2": "majjhatthavācako, ṇa-paccayo ṭhitatthe. Tenāha vajirabuddhiṭīkāyaṁ (vajira. ṭī. cūḷavagga",
  "tika-vin08t34:106_3": "320) ‘‘tivassantarenāti tiṇṇaṁ vassānaṁ anto ṭhitenā’’ti. Aṭṭhakathāyaṁ (cūḷava.",
  "tika-vin08t34:106_4": "aṭṭha. 320) pana sarūpameva dassento ‘‘tivassantaro nāmā’’tiādimāha. Ime sabbeti",
  "tika-vin08t34:106_5": "sabbe tividhā ime samānāsanikā. Sesaṁ suviññeyyameva.",
  "tika-vin08t34:107": "Dīghāsanakathā",
  "tika-vin08t34:108_0": "10. Dīghāsanakathāyaṁ saṁhārimaṁ vāti saṁharituṁ yuttaṁ kaṭasārakādi. Asaṁhārimaṁ",
  "tika-vin08t34:108_1": "vāti saṁharituṁ asakkuṇeyyaṁ pāsāṇādi āsanaṁ. Tenāha sāratthadīpaniyaṁ (sārattha.",
  "tika-vin08t34:108_2": "ṭī. cūḷavagga 3.320) ‘‘dīghāsanaṁ nāma mañcapīṭhavinimuttaṁ yaṁ kiñci tiṇṇannaṁ ekato",
  "tika-vin08t34:108_3": "sukhaṁ nisīdituṁ pahotī’’ti. Kasmā pana ‘‘tiṇṇannaṁ pahotī’’ti vuttaṁ, nanu dvinnaṁ",
  "tika-vin08t34:108_4": "pahonakāsanampi dīghamevāti codanaṁ sandhāyāha ‘‘anujānāmi…pe… ettakaṁ pacchimaṁ",
  "tika-vin08t34:108_5": "dīghāsananti hi vutta’’nti. Dvinnaṁ pahonake hi adīghāsane samānāsanikeheva saha",
  "tika-vin08t34:108_6": "nisīdituṁ vaṭṭati, tiṇṇannaṁ pahonakato paṭṭhāya gahite dīghāsane pana asamānāsanikehipi",
  "tika-vin08t34:108_7": "saha nisīdituṁ vaṭṭati. Yadi evaṁ paṇḍakādīhipi saha nisīdituṁ vaṭṭeyyāti codanaṁ",
  "tika-vin08t34:108_8": "manasi katvā āha ‘‘anujānāmi, bhikkhave, ṭhapetvā paṇḍaka’’ntiādi. Tattha attho suviññeyyova.",
  "tika-vin08t34:109": "Gilānupaṭṭhānakathā",
  "tika-vin08t34:110_0": "11. Gilānupaṭṭhānakathāyaṁ palipannoti nimuggo, makkhitoti attho. Uccāretvāti ukkhipitvā.",
  "tika-vin08t34:110_1": "Samānācariyakoti ettha ‘‘sacepi ekassa ācariyassa eko antevāsiko hoti, eko saddhivihāriko,",
  "tika-vin08t34:110_2": "etepi aññamaññaṁ samānācariyakā evā’’ti vadanti. Bhesajjaṁ yojetuṁ asamattho hotīti",
  "tika-vin08t34:110_3": "vejjena ‘‘idañcidañca bhesajjaṁ gahetvā iminā yojetvā dātabba’’nti vutte tathā kātuṁ",
  "tika-vin08t34:110_4": "asamatthoti attho. Nīhātunti nīharituṁ, chaḍḍetunti attho. Vimativinodaniyaṁ (vi.",
  "tika-vin08t34:110_5": "vi. ṭī. mahāvagga 2.365-366) pana ‘‘bhūmiyaṁ paribhaṇḍaṁ akāsīti gilānena nipannabhūmiyaṁ",
  "tika-vin08t34:110_6": "kiliṭṭhaṭṭhānaṁ dhovitvā haritūpalittaṁ kāresīti attho. Bhesajjaṁ yojetuṁ asamatthoti",
  "tika-vin08t34:110_7": "parehi vuttavidhimpi kātuṁ asamattho’’ti vuttaṁ.",
  "tika-vin08t34:111": "Maraṇavaṇṇakathā",
  "tika-vin08t34:112_0": "12. Maraṇavaṇṇakathāyaṁ maraṇatthikāva hutvāti imassa kāyassa bhedena saggapāpanādhippāyattā",
  "tika-vin08t34:112_1": "atthato maraṇatthikāva hutvā. Maraṇatthikabhāvaṁ ajānantāti ‘‘evaṁ adhippāyino maraṇatthikā",
  "tika-vin08t34:112_2": "nāma hontī’’ti attano maraṇatthikabhāvaṁ ajānantā. Na hi te attano cittappavattiṁ",
  "tika-vin08t34:112_3": "na jānanti. Vohāravasenāti pubbabhāgavohāravasena, maraṇādhippāyassa sanniṭṭhāpakacetanākkhaṇe",
  "tika-vin08t34:112_4": "karuṇāya abhāvato kāruññena pāse baddhasūkaramocanaṁ viya na hotīti adhippāyo. ‘‘Yathāyunā’’ti",
  "tika-vin08t34:112_5": "vuttamevatthaṁ yathānusandhināti pariyāyantarena vuttaṁ, yathānusandhinā yathāyuparicchedenāti",
  "tika-vin08t34:112_6": "vuttaṁ hoti. Atha vā yathānusandhināti yathānuppabandhena, yāva tasmiṁ bhave santānassa",
  "tika-vin08t34:112_7": "anuppabandho avicchinnapavatti hoti, tāva ṭhatvāti vuttaṁ hoti.",
  "tika-vin08t34:113_0": "Vimativinodaniyaṁ (vi. vi. ṭī. 1.180) ‘‘vohāravasenāti pubbabhāgavohāravasena maraṇādhippāyassa",
  "tika-vin08t34:113_1": "sanniṭṭhāpakacetanākkhaṇe karuṇāya abhāvato, kāruññena pāse baddhasūkaramocanaṁ viya",
  "tika-vin08t34:113_2": "na hotīti adhippāyo. ‘Yathāyunā’ti vuttamevatthaṁ yathānusandhināti pariyāyantarena",
  "tika-vin08t34:113_3": "vutta’’nti vuttaṁ. Vajirabuddhiṭīkāyaṁ (vajira. ṭī. pārājika 180) pana ‘‘maraṇatthikāva",
  "tika-vin08t34:113_4": "hutvāti imassa kāyassa bhedena saggapāpanādhippāyattā atthato maraṇatthikāva hutvā.",
  "tika-vin08t34:113_5": "‘‘Evaṁadhippāyino maraṇatthikā nāma hontī’’ti attano maraṇatthikabhāvaṁ ajānantā",
  "tika-vin08t34:113_6": "āpannā pārājikaṁ. Na hi te attano cittappavattiṁ na jānantīti vuccanti. Vohāravasenāti",
  "tika-vin08t34:113_7": "pubbabhāge vohāravasena, sanniṭṭhāne panetaṁ natthi, pāse baddhasūkaramocane viya",
  "tika-vin08t34:113_8": "na hoti. Yathānusandhināti antarā amaritvāti attho’’ti vuttaṁ.",
  "tika-vin08t34:114": "Attapātanakathā",
  "tika-vin08t34:115_0": "13. Attapātanakathāyaṁ vibhattibyattayenāti vibhattivipariṇāmena. Visesādhigamoti",
  "tika-vin08t34:115_1": "samādhi vipassanā ca. Ativiya pākaṭattā ‘‘hatthappatto viya dissatī’’ti vuttaṁ. Upacchindatīti",
  "tika-vin08t34:115_2": "visesādhigamassa vikkhepo mā hotūti āhāraṁ upacchindati. Visesādhigamanti lokuttaradhammapaṭilābhaṁ.",
  "tika-vin08t34:115_3": "Byākaritvāti ārocetvā. Upacchindati, na vaṭṭatīti yasmā sabhāgānaṁ lajjībhikkhūnaṁyeva",
  "tika-vin08t34:115_4": "ariyā attanā adhigatavisesaṁ tādise kāraṇe sati ārocenti, te ca bhikkhū appatirūpāya",
  "tika-vin08t34:115_5": "anesanāya paccayaṁ na pariyesanti, tasmā tehi pariyesitapaccaye kukkuccaṁ uppādetvā",
  "tika-vin08t34:115_6": "āhāraṁ upacchindituṁ na vaṭṭatīti attho. Sabhāgānañhi byākatattā upacchindituṁ na",
  "tika-vin08t34:115_7": "labhati. Te hi kappiyakhettaṁ ārocenti. Teneva ‘‘sabhāgānañhi lajjībhikkhūnaṁ kathetuṁ",
  "tika-vin08t34:115_8": "vaṭṭatīti idaṁ ‘upacchindati, na vaṭṭatī’ti imassa kāraṇaṁ dassentena vutta’’nti",
  "tika-vin08t34:115_9": "tīsupi gaṇṭhipadesu vuttaṁ. Atha vā visesādhigamaṁ byākaritvāti idaṁ visesassa adhigatabhāvadassanatthaṁ",
  "tika-vin08t34:115_10": "vuttaṁ, adhigamantarāyaṁ āsaṅkanteneva ca āhārupacchedo kātabboti anuññātattā adhigatena",
  "tika-vin08t34:115_11": "na kātabboti dassetuṁ ‘‘visesādhigamaṁ byākaritvā āhāraṁ upacchindati, na vaṭṭatī’’ti",
  "tika-vin08t34:115_12": "vuttaṁ. Kiṁ pana ariyā attanā adhigatavisesaṁ aññesaṁ ārocentīti imissā codanāya",
  "tika-vin08t34:115_13": "‘‘sabhāgānañhi lajjībhikkhūnaṁ kathetuṁ vaṭṭatī’’ti vuttaṁ, ayamettha yuttataroti",
  "tika-vin08t34:115_14": "amhākaṁ khanti, gaṇṭhipadepi ayamattho dassitoyevāti.",
  "tika-vin08t34:116_0": "Vimativinodaniyampi (vi. vi. ṭī. 1.182-183) ‘‘vibhattibyattayenāti vibhattivipariṇāmena.",
  "tika-vin08t34:116_1": "Visesādhigamoti samādhi vipassanā ca. Visesādhigamanti lokuttaradhammapaṭilābhaṁ.",
  "tika-vin08t34:116_2": "Byākaritvāti ārocetvā, idañca visesassa adhigatabhāvadassanatthaṁ vuttaṁ. Adhigatavisesā",
  "tika-vin08t34:116_3": "hi diṭṭhānugatiāpajjanatthaṁ lajjībhikkhūnaṁ avassaṁ adhigamaṁ byākaronti, adhigatavisesena",
  "tika-vin08t34:116_4": "pana abyākaritvāpi āhāraṁ upacchindituṁ na vaṭṭati, adhigamantarāyavinodanatthameva",
  "tika-vin08t34:116_5": "āhārupacchedassa anuññātattā tadadhigame so na kātabbova. Kiṁ panādhigamaṁ ārocetuṁ",
  "tika-vin08t34:116_6": "vaṭṭatīti āha sabhāgānañhītiādī’’ti vuttaṁ. Vajirabuddhiṭīkāyaṁ (vajira. ṭī. pārājika",
  "tika-vin08t34:116_7": "181-183) ‘‘hatthappatto viya dissati, ‘tassa vikkhepo mā hotū’ti upacchindati, visesādhigamaṁ",
  "tika-vin08t34:116_8": "byākaritvā tappabhavaṁ sakkāraṁ lajjāyanto āhāraṁ upacchindati sabhāgānaṁ byākatattā.",
  "tika-vin08t34:116_9": "Te hi kappiyakhettaṁ ārocentī’’ti vuttaṁ.",
  "tika-vin08t34:117": "Appaccavekkhitvānisinnakathā",
  "tika-vin08t34:118_0": "14. Appaccavekkhitvā nisinnakathāyaṁ appaṭivekkhitvāti anupaparikkhitvā. Uddhaṁ vā",
  "tika-vin08t34:118_1": "adho vā saṅkamantīti pacchā āgatānaṁ okāsadānatthaṁ nisinnapāḷiyā uddhaṁ vā adho",
  "tika-vin08t34:118_2": "vā gacchanti. Paṭivekkhaṇakiccaṁ natthīti pacchā āgatehi upaparikkhaṇakiccaṁ natthi.",
  "tika-vin08t34:118_3": "Heṭṭhā kismiñci vijjamāne sāṭakaṁ valiṁ gaṇhātīti āha ‘‘yasmiṁ vali na paññāyatī’’ti.",
  "tika-vin08t34:118_4": "Paṭivekkhaṇañcetaṁ gihīnaṁ santakeyevāti daṭṭhabbaṁ. Vimativinodaniyampi (vi. vi.",
  "tika-vin08t34:118_5": "ṭī. 1.180) ‘‘heṭṭhā kismiñci vijjamāne sāṭakaṁ valiṁ gaṇhātīti āha ‘yasmiṁ vali na",
  "tika-vin08t34:118_6": "paññāyatī’ti. Paṭivekkhaṇañcetaṁ gihīnaṁ santake evāti daṭṭhabba’’nti ettakameva",
  "tika-vin08t34:118_7": "vuttaṁ, vajirabuddhiṭīkāyampi (vajira. ṭī. pārājika 180) ‘‘appaṭivekkhitvāti avicāretvā.",
  "tika-vin08t34:118_8": "Heṭṭhimabhāge hi kismiñci vijjamāne vali paññāyatī’’ti ettakameva.",
  "tika-vin08t34:119": "Davāyasilāvijjhanakathā",
  "tika-vin08t34:120_0": "15. Davāyasilāvijjhanakathāyaṁ davāsaddo hasādhippāyavācako. Paṭipubbavidha-dhātu",
  "tika-vin08t34:120_1": "pavaṭṭanatthoti āha ‘‘hasādhippāyena pāsāṇo na pavaṭṭetabbo’’ti. Silāsaddassa pāsāṇavācakattā",
  "tika-vin08t34:120_2": "so eva na paṭivijjhitabboti codanaṁ sandhāyāha ‘‘na kevalañcā’’tiādi. Yadi evaṁ sabbesampi",
  "tika-vin08t34:120_3": "atthāya na vaṭṭeyyāti āha ‘‘cetiyādīnaṁ atthāyā’’tiādi. Dhovanadaṇḍakanti bhaṇḍadhovanadaṇḍaṁ.",
  "tika-vin08t34:120_4": "Vimativinodaniyaṁ (vi. vi. ṭī. 1.182-183) pana ‘‘bhaṇḍakaṁ vā dhovantāti cīvaraṁ",
  "tika-vin08t34:120_5": "vā dhovantā. Dhovanadaṇḍakanti cīvaradhovanadaṇḍa’’nti vuttaṁ.",
  "tika-vin08t34:121": "Dāyālimpanakathā",
  "tika-vin08t34:122_0": "16. Dāyālimpanakathāyaṁ alla…pe… pācittiyanti sukkhaṭṭhānepi aggiṁ pātetvā iminā",
  "tika-vin08t34:122_1": "adhippāyena ālimpentassa pācittiyameva. Dukkaṭanti sukkhaṭṭhāne vā sukkhaṁ ‘‘asukkha’’nti",
  "tika-vin08t34:122_2": "avavatthapetvā vā aggiṁ pātentassa dukkaṭaṁ. Kīḷādhippāyepi eseva nayo, kīḷādhippāyo",
  "tika-vin08t34:122_3": "ca paṭapaṭāyamānasaddassādavaseneva veditabbo. Paṭipakkhabhūto aggi paṭaggi. Parittakaraṇanti",
  "tika-vin08t34:122_4": "ārakkhakaraṇaṁ. Sayaṁ vā uṭṭhitanti vāteritānaṁ veḷuādīnaṁ aññamaññasaṅghaṭṭanena",
  "tika-vin08t34:122_5": "samuṭṭhitaṁ. Nirupādānoti indhanarahito. Vimativinodaniyaṁ (vi. vi. ṭī. 1.190) pana",
  "tika-vin08t34:122_6": "‘‘khiḍḍādhippāyenapi dukkaṭanti sukkhatiṇādīsu aggikaraṇaṁ sandhāya vuttaṁ. Allesu",
  "tika-vin08t34:122_7": "pana kīḷādhippāyenapi karontassa pācittiyameva. Paṭipakkhabhūto, paṭimukhaṁ gacchanto",
  "tika-vin08t34:122_8": "vā aggi paṭaggi, tassa allatiṇādīsupi dānaṁ anuññātaṁ. Taṁ dentena dūratova āgacchantaṁ",
  "tika-vin08t34:122_9": "dāvaggiṁ disvā vihārassa samantato ekakkhaṇe akatvā ekadesato paṭṭhāya vihārassa",
  "tika-vin08t34:122_10": "samantato saṇikaṁ jhāpetvā yathā mahantopi aggi vihāraṁ pāpuṇituṁ na sakkoti, evaṁ",
  "tika-vin08t34:122_11": "vihārassa samantā abbhokāsaṁ katvā paṭaggi dātabbo. So ḍāvaggino paṭipathaṁ gantvā",
  "tika-vin08t34:122_12": "ekato hutvā tena saha nibbāti. Parittakaraṇanti samantā rukkhatiṇādicchedanaparikhākhaṇanādiārakkhakaraṇaṁ.",
  "tika-vin08t34:122_13": "Tenāha ‘tiṇakuṭikānaṁ samantā bhūmitacchana’ntiādī’’ti, vajirabuddhiṭīkāyaṁ (vajira.",
  "tika-vin08t34:122_14": "ṭī. pārājika 190) pana ‘‘parittanti rakkhaṇaṁ, taṁ dassetuṁ ‘samantā bhūmitacchana’ntiādi",
  "tika-vin08t34:122_15": "vutta’’nti ettakameva vuttaṁ.",
  "tika-vin08t34:123": "Micchādiṭṭhikulābhatakathā",
  "tika-vin08t34:124_0": "17. Micchādiṭṭhikulābhatakathāyaṁ natthi saddhā etesūti assaddhā, maccharino, tesu",
  "tika-vin08t34:124_1": "assaddhesu. Micchādiṭṭhiyā yuttāni kulāni micchādiṭṭhikulāni, majjhelopatatiyātappurisasamāso,",
  "tika-vin08t34:124_2": "‘‘natthi dinna’’ntiādinayappavattāya dasavatthukāya micchādiṭṭhiyā yuttakulāni, tesu.",
  "tika-vin08t34:124_3": "Micchādiṭṭhikulesu labhitvāti sambandho. Asakkaccakārīnaṁ tesaṁ sakkaccakaraṇena,",
  "tika-vin08t34:124_4": "appaṇītadāyīnaṁ tesaṁ paṇītadānena bhavitabbamettha kāraṇenāti kāraṇaṁ upaparikkhitvāva",
  "tika-vin08t34:124_5": "bhuñjituṁ yuttanti āha ‘‘anupaparikkhitvā neva attanā bhuñjitabbaṁ, na paresaṁ dātabba’’nti.",
  "tika-vin08t34:124_6": "Yena kāraṇena bhavitabbaṁ, taṁ dassetuṁ ‘‘visamissampi hī’’tiādi vuttaṁ. Na kevalaṁ",
  "tika-vin08t34:124_7": "piṇḍapātamevāti āha ‘‘yampī’’tiādi. Tattha kāraṇamāha ‘‘apihitavatthusmimpi hī’’tiādi.",
  "tika-vin08t34:124_8": "Tato aññampi dasseti gandhahaliddādimakkhitotiādinā . Tatthapi kāraṇaṁ dassetumāha",
  "tika-vin08t34:124_9": "‘‘sarīre rogaṭṭhānānī’’tiādi.",
  "tika-vin08t34:125": "Gopakadānakathā",
  "tika-vin08t34:126_0": "18. Gopakadānakathāyaṁ paresaṁ santakaṁ gopeti rakkhatīti gopako, tassa dānaṁ gopakadānaṁ,",
  "tika-vin08t34:126_1": "uyyānapālakādīhi bhikkhūnaṁ dātabbadānaṁ. Tattha paṇṇaṁ āropetvāti ‘‘ettakeheva rukkhehi",
  "tika-vin08t34:126_2": "ettakameva gahetabba’’nti paṇṇaṁ āropetvā, likhitvāti vuttaṁ hoti. Nimittasaññaṁ",
  "tika-vin08t34:126_3": "katvāti saṅketaṁ katvā. Dārakāti tesaṁ puttanattādayo dārakā. Aññepi ye keci gopakā",
  "tika-vin08t34:126_4": "honti, te sabbepi vuttā. Sabbatthapi gihīnaṁ gopakadāne yattakaṁ gopakā denti, tattakaṁ",
  "tika-vin08t34:126_5": "gahetabbaṁ. Saṅghike pana yathāparicchedameva gahetabbanti dīpitattā ‘‘atthato eka’’nti",
  "tika-vin08t34:126_6": "vuttaṁ. Vimativinodaniyampi (vi. vi. ṭī. 1.156) ‘‘paṇṇaṁ āropetvāti ‘ettake rukkhe",
  "tika-vin08t34:126_7": "rakkhitvā tato ettakaṁ gahetabba’nti paṇṇaṁ āropetvā. Nimittasaññaṁ katvāti saṅketaṁ",
  "tika-vin08t34:126_8": "katvā. Dārakāti tesaṁ puttanattādayo ye keci gopenti, te sabbepi idha ‘dārakā’ti",
  "tika-vin08t34:126_9": "vuttā’’ti, vajirabuddhiṭīkāyaṁ (vajira. ṭī. pārājika 156) pana ‘‘ārāmarakkhakāti",
  "tika-vin08t34:126_10": "vissatthavasena gahetabbaṁ. Adhippāyaṁ ñatvāti ettha yassa dānaṁ paṭiggaṇhantaṁ bhikkhuṁ,",
  "tika-vin08t34:126_11": "bhāgaṁ vā sāmikā na rakkhanti na daṇḍenti, tassa dānaṁ appaṭicchādetvā gahetuṁ vaṭṭatīti",
  "tika-vin08t34:126_12": "idha sanniṭṭhānaṁ, tampi ‘na vaṭṭati saṅghike’ti vutta’’nti vuttaṁ.",
  "tika-vin08t34:127_0": "Yatthāti yasmiṁ āvāse. Aññesaṁ abhāvanti aññesaṁ āgantukabhikkhūnaṁ abhāvaṁ. Tatthāti",
  "tika-vin08t34:127_1": "tādise āvāse. Bhājetvā khādantīti āgantukānampi sampattānaṁ bhājetvā khādantīti adhippāyo.",
  "tika-vin08t34:127_2": "Catūsu paccayesu sammā upanentīti ambaphalādīni vikkiṇitvā cīvarādīsu catūsu paccayesu",
  "tika-vin08t34:127_3": "sammā upanenti. Cīvaratthāya niyametvā dinnāti ‘‘imesaṁ rukkhānaṁ phalāni vikkiṇitvā",
  "tika-vin08t34:127_4": "cīvaresuyeva upanetabbāni, na bhājetvā khāditabbānī’’ti evaṁ niyametvā dinnā. Tesupi",
  "tika-vin08t34:127_5": "āgantukā anissarāti paccayaparibhogatthāya niyametvā dinnattā bhājetvā khādituṁ anissarā.",
  "tika-vin08t34:127_6": "Na tesu…pe… ṭhātabbanti ettha āgantukehi heṭṭhā vuttanayena bhājetvā khāditabbanti",
  "tika-vin08t34:127_7": "adhippāyo. Tesaṁ katikāya ṭhātabbanti ‘‘bhājetvā na khāditabba’’nti vā ‘‘ettakesu",
  "tika-vin08t34:127_8": "rukkhesu phalāni gaṇhissāmā’’ti vā ‘‘ettakāni phalāni gaṇhissāmā’’ti vā ‘‘ettakānaṁ",
  "tika-vin08t34:127_9": "divasānaṁ abbhantare gaṇhissāmā’’ti vā ‘‘na kiñci gaṇhissāmā’’ti vā evaṁ katāya āvāsikānaṁ",
  "tika-vin08t34:127_10": "katikāya āgantukehi ṭhātabbaṁ. Mahāaṭṭhakathāyaṁ ‘‘anissarā’’ti vacanena dīpitoyeva",
  "tika-vin08t34:127_11": "attho mahāpaccariyaṁ ‘‘catunnaṁ paccayāna’’ntiādinā vitthāretvā dassito. Paribhogavasenevāti",
  "tika-vin08t34:127_12": "ettha eva-saddo aṭṭhānappayutto, paribhogavasena tameva bhājetvāti yojetabbaṁ. Ettha",
  "tika-vin08t34:127_13": "etasmiṁ vihāre, raṭṭhevā.",
  "tika-vin08t34:128_0": "Senāsanapaccayanti senāsanañca tadatthāya niyametvā ṭhapitañca. Lāmakakoṭiyāti lāmakaṁ",
  "tika-vin08t34:128_1": "ādiṁ katvā, lāmakasenāsanato paṭṭhāyāti vuttaṁ hoti. Senāsanepi tiṇādīni lāmakakoṭiyāva",
  "tika-vin08t34:128_2": "vissajjetabbāni, senāsanaparikkhārāpi lāmakakoṭiyāva vissajjetabbā. Mūlavatthucchedaṁ",
  "tika-vin08t34:128_3": "pana katvā na upanetabbanti iminā kiṁ vuttaṁ hoti? Tīsupi gaṇṭhipadesu tāva idaṁ",
  "tika-vin08t34:128_4": "vuttaṁ ‘‘sabbāni senāsanāni na vissajjetabbānīti vuttaṁ hotī’’ti. Lāmakakoṭiyā vissajjantehipi",
  "tika-vin08t34:128_5": "senāsanabhūmiyo na vissajjetabbāti ayamattho vutto hotīti no khanti. Vīmaṁsitvā yaṁ",
  "tika-vin08t34:128_6": "ruccati, taṁ gahetabbaṁ.",
  "tika-vin08t34:129_0": "Dhammasantakena buddhapūjaṁ kātuṁ, buddhasantakena vā dhammapūjaṁ kātuṁ vaṭṭati na",
  "tika-vin08t34:129_1": "vaṭṭatīti? ‘‘Tathāgatassa kho etaṁ, vāseṭṭha, adhivacanaṁ dhammakāyo itipī’’ti ca",
  "tika-vin08t34:129_2": "‘‘yo kho, vakkali, dhammaṁ passati, so maṁ passatī’’ti (saṁ. ni. 3.87) ca vacanato",
  "tika-vin08t34:129_3": "vaṭṭatīti vadanti. Keci pana ‘‘evaṁ sante ‘yo, bhikkhave, maṁ upaṭṭhaheyya, so gilānaṁ",
  "tika-vin08t34:129_4": "upaṭṭhaheyyā’ti (mahāva. 365) vacanato buddhasantakena gilānassapi bhesajjaṁ kātuṁ",
  "tika-vin08t34:129_5": "yuttanti āpajjeyya, tasmā na vaṭṭatī’’ti vadanti, taṁ akāraṇaṁ. Na hi ‘‘yo, bhikkhave,",
  "tika-vin08t34:129_6": "maṁ upaṭṭhaheyya, so gilānaṁ upaṭṭhaheyyā’’ti (mahāva. 365) iminā attano ca gilānassa",
  "tika-vin08t34:129_7": "ca ekasadisatā, tadupaṭṭhānassa vā samaphalatā vuttā. Ayañhettha attho – ‘‘yo maṁ",
  "tika-vin08t34:129_8": "ovādānusāsanīkaraṇena upaṭṭhaheyya, so gilānaṁ upaṭṭhaheyya, mama ovādakārakena gilāno",
  "tika-vin08t34:129_9": "upaṭṭhātabbo’’ti (mahāva. aṭṭha. 365). Bhagavato ca gilānassa ca upaṭṭhānaṁ ekasadisanti",
  "tika-vin08t34:129_10": "evaṁ panettha attho na gahetabbo, tasmā ‘‘yo vo, ānanda, mayā dhammo ca vinayo ca",
  "tika-vin08t34:129_11": "desito paññatto, so vo mamaccayena satthā’’ti (dī. ni. 2.216) vacanato ‘‘ahañca kho",
  "tika-vin08t34:129_12": "panidāni ekakova ovadāmi anusāsāmi, mayi parinibbute imāni caturāsīti buddhasahassāni",
  "tika-vin08t34:129_13": "tumhe ovadissanti anusāsissantī’’ti (dī. ni. aṭṭha. 2.216) vuttattā ca bahussutaṁ",
  "tika-vin08t34:129_14": "bhikkhuṁ pasaṁsantena ca ‘‘yo bahussuto, na so tumhākaṁ sāvako nāma, buddho nāma",
  "tika-vin08t34:129_15": "esa cundā’’ti vuttattā dhammagarukattā ca tathāgatassa pubbanayo eva pasatthataroti",
  "tika-vin08t34:129_16": "amhākaṁ khanti. Vimativinodaniyampi ‘‘yatthāti yasmiṁ āvāse. Aññesanti aññesaṁ āgantukānaṁ.",
  "tika-vin08t34:129_17": "Tesupi āgantukā anissarāti senāsane nirantaraṁ vasantānaṁ cīvaratthāya dāyakehi,",
  "tika-vin08t34:129_18": "bhikkhūhi vā niyametvā dinnattā bhājetvā khādituṁ anissarā. Āgantukehipi icchantehi",
  "tika-vin08t34:129_19": "tasmiṁ vihāre vassānādīsu pavisitvā cīvaratthāya gahetabbaṁ. Tesaṁ katikāya ṭhātabbanti",
  "tika-vin08t34:129_20": "sabbāni phalāphalāni abhājetvā ‘ettakesu rukkhesu phalāni bhājetvā paribhuñjissāma,",
  "tika-vin08t34:129_21": "aññesu phalāphalehi senāsanāni paṭijaggissāmā’ti vā ‘piṇḍapātādipaccayaṁ sampādessāmā’ti",
  "tika-vin08t34:129_22": "vā ‘kiñcipi abhājetvā catupaccayatthāyeva upanemā’ti vā evaṁ sammā upanentānaṁ āvāsikānaṁ",
  "tika-vin08t34:129_23": "katikāya āgantukehi ṭhātabbaṁ. Mahāaṭṭhakathāyaṁ ‘anissarā’ti vacanena dīpito eva",
  "tika-vin08t34:129_24": "attho, mahāpaccariyaṁ ‘catunnaṁ paccayāna’ntiādinā vitthāretvā dassito. Paribhogavasenevāti",
  "tika-vin08t34:129_25": "ettha eva-saddo aṭṭhānappayutto, paribhogavasena tameva bhājetvāti yojetabbaṁ. Etthāti",
  "tika-vin08t34:129_26": "etasmiṁ vihāre, raṭṭhe vā. Senāsanapaccayanti senāsanañca tadatthāya niyametvā ṭhapitañca.",
  "tika-vin08t34:129_27": "‘Ekaṁ vā dve vā varasenāsanāni ṭhapetvā’ti vuttamevatthaṁ puna byatirekamukhena dassetuṁ",
  "tika-vin08t34:129_28": "‘mūlavatthucchedaṁ pana katvā na upanetabba’nti vuttaṁ, senāsanasaṅkhātavatthuno",
  "tika-vin08t34:129_29": "mūlacchedaṁ katvā sabbāni senāsanāni na vissajjetabbānīti attho. Keci panettha ‘ekaṁ",
  "tika-vin08t34:129_30": "vā dve vā varasenāsanāni ṭhapetvā lāmakato paṭṭhāya vissajjantehipi senāsanabhūmiyo",
  "tika-vin08t34:129_31": "na vissajjetabbāti ayamattho vutto’ti vadanti, tampi yuttameva imassapi atthassa",
  "tika-vin08t34:129_32": "avassaṁ vattabbato, itarathā keci saha vatthunāpi vissajjetabbaṁ maññeyyu’’nti.",
  "tika-vin08t34:130_0": "Vajirabuddhiṭīkāyaṁ (vajira. ṭī. pārājika 153) ‘‘ettha etasmiṁ vihāre paracakkādibhayaṁ",
  "tika-vin08t34:130_1": "āgataṁ. Mūlavatthucchedanti ‘sabbasenāsanānaṁ ete issarā’ti vacanato itare anissarāti",
  "tika-vin08t34:130_2": "dīpitaṁ hoti. Ayameva bhikkhu issaroti yattha so icchati, tattha attañātahetuṁ labhatīti",
  "tika-vin08t34:130_3": "kira attho, api ca ‘daharo’ti vadanti. Savatthukanti saha bhūmiyāti vuttaṁ hotī’’ti.",
  "tika-vin08t34:131": "Dhammikārakkhayācanakathā",
  "tika-vin08t34:132_0": "19. Dhammikārakkhayācanakathāyaṁ ‘‘gīvāyevāti āṇattiyā abhāvato. Tesaṁ anatthakāmatāyāti",
  "tika-vin08t34:132_1": "‘coro’ti vuttaṁ mama vacanaṁ sutvā keci daṇḍissanti, jīvitā voropessantīti evaṁ saññāya.",
  "tika-vin08t34:132_2": "Etena kevalaṁ bhayena vā parikkhāraggahaṇatthaṁ vā sahasā ‘coro’ti vutte daṇḍitepi",
  "tika-vin08t34:132_3": "na dosoti dasseti. Rājapurisānañhi ‘coro aya’nti uddissakathane eva gīvā. Bhikkhūnaṁ,",
  "tika-vin08t34:132_4": "pana ārāmikādīnaṁ vā sammukhā ‘asuko coro evamakāsī’ti kenaci vuttavacanaṁ nissāya",
  "tika-vin08t34:132_5": "ārāmikādīsu rājapurisānaṁ vatvā daṇḍāpentesupi bhikkhussa na gīvā rājapurisānaṁ avuttattā,",
  "tika-vin08t34:132_6": "yesañca vuttaṁ, tehi sayaṁ corassa adaṇḍitattāti gahetabbaṁ. ‘Tvaṁ etassa santakaṁ",
  "tika-vin08t34:132_7": "acchindā’ti āṇattopi hi sace aññena acchindāpeti, āṇāpakassa anāpatti visaṅketattā.",
  "tika-vin08t34:132_8": "Attano vacanakaranti idaṁ sāmīcivasena vuttaṁ. Vacanaṁ akarontānaṁ rājapurisānampi",
  "tika-vin08t34:132_9": "‘iminā gahitaparikkhāraṁ āharāpehi, mā cassa daṇḍaṁ karohī’ti uddissa vadantassapi",
  "tika-vin08t34:132_10": "daṇḍe gahitepi na gīvā eva daṇḍaggahaṇassa paṭikkhittattā ‘asukabhaṇḍaṁ avaharā’ti",
  "tika-vin08t34:132_11": "āṇāpetvā vippaṭisāre uppanne puna paṭikkhipane (pārā. 121) viya. Dāsādīnaṁ sampaṭicchane",
  "tika-vin08t34:132_12": "viya tadatthāya aḍḍakaraṇe bhikkhūnampi dukkaṭanti āha ‘kappiyaaḍḍo nāma, na vaṭṭatī’ti.",
  "tika-vin08t34:132_13": "Kenaci pana bhikkhunā khettādiatthāya vohārikānaṁ santikaṁ gantvā aḍḍe katepi taṁ",
  "tika-vin08t34:132_14": "khettādisampaṭicchane viya sabbesaṁ akappiyaṁ na hoti pubbe eva saṅghasantakattā.",
  "tika-vin08t34:132_15": "Bhikkhusseva pana payogavasena āpattiyo honti. Dāsādīnampi pana atthāya rakkhaṁ yācituṁ",
  "tika-vin08t34:132_16": "vohārikena puṭṭhena saṅghassa uppannaṁ kappiyakkamaṁ vattuṁ ārāmikādīhi ca aḍḍaṁ",
  "tika-vin08t34:132_17": "kārāpetuṁ vaṭṭati eva. Vihāravatthādikappiyaaḍḍaṁ pana bhikkhunā sayampi kātuṁ vaṭṭatī’’ti",
  "tika-vin08t34:132_18": "vimativinodaniyaṁ (vi. vi. ṭī. pācittiya 2.679) āgato.",
  "tika-vin08t34:133_0": "Vajirabuddhiṭīkāyaṁ (vajira. ṭī. pācittiya 681) ‘‘gīvāti kevalaṁ gīvā eva hoti, na",
  "tika-vin08t34:133_1": "pārājikaṁ. Kārāpetvā dātabbāti ettha sace āvudhabhaṇḍaṁ hoti, tassa dhārā na kārāpetabbā,",
  "tika-vin08t34:133_2": "aññena pana ākārena saññāpetabba’’nti vuttaṁ.",
  "tika-vin08t34:134": "Uccārādichaḍḍanakathā",
  "tika-vin08t34:135_0": "20. Uccārādichaḍḍanakathāyaṁ aṭṭhame uccārādichaḍḍane ‘‘uccārādibhāvo, anapalokanaṁ,",
  "tika-vin08t34:135_1": "vaḷañjanaṭṭhānaṁ, tirokuṭṭapākāratā, chaḍḍanaṁ vā chaḍḍāpanaṁ vāti imāni panettha",
  "tika-vin08t34:135_2": "pañca aṅgāni, navame haritūpari chaḍḍane sabbesanti bhikkhussa bhikkhuniyā ca. Idha",
  "tika-vin08t34:135_3": "khettapālakā ārāmādigopakā ca sāmikā evā’’ti ettakameva sāratthadīpaniyaṁ (sārattha.",
  "tika-vin08t34:135_4": "ṭī. pācittiya 3.830) vuttaṁ. Vimativinodaniyaṁ (vi. vi. ṭī. pācittiya 2.830) pana",
  "tika-vin08t34:135_5": "‘‘aṭṭhame vaḷañjiyamānatirokuṭṭāditā, anapaloketvā uccārādīnaṁ chaḍḍanādīti dve aṅgāni.",
  "tika-vin08t34:135_6": "Navame ‘matthakacchinnanāḷikerampī’ti vuttattā haritūpari chaḍḍanameva paṭikkhittaṁ.",
  "tika-vin08t34:135_7": "Tenāha ‘anikkhittabījesū’tiādi. Yattha ca chaḍḍetuṁ vaṭṭati, tattha harite vaccādiṁ",
  "tika-vin08t34:135_8": "kātumpi vaṭṭati eva. Sabbesanti bhikkhubhikkhunīna’’nti vuttaṁ. Vajirabuddhiṭīkāyaṁ",
  "tika-vin08t34:135_9": "(vajira. ṭī. pācittiya 832) pana ‘‘sāmike apaloketvāva chaḍḍetīti katthaci potthake",
  "tika-vin08t34:135_10": "natthi, katthaci atthi, atthibhāvova seyyo kiriyākiriyattā sikkhāpadassa. Idha khettapālakā",
  "tika-vin08t34:135_11": "ārāmādigopakā ca sāmikā eva. ‘Saṅghassa khette ārāme ca tattha kacavaraṁ na chaḍḍetabbanti",
  "tika-vin08t34:135_12": "katikā ce natthi, bhikkhussa chaḍḍetuṁ vaṭṭati saṅghapariyāpannattā, na bhikkhunīnaṁ.",
  "tika-vin08t34:135_13": "Tāsampi bhikkhunisaṅghasantake vuttanayena vaṭṭati, na tattha bhikkhussa. Evaṁ santepi",
  "tika-vin08t34:135_14": "sāruppavaseneva kātabbanti vutta’’nti vuttaṁ.",
  "tika-vin08t34:136_0": "Bhikkhuvibhaṅge pana sekhiyavaṇṇanāyaṁ (pāci. aṭṭha. 651) ‘‘asañciccāti paṭicchannaṭṭhānaṁ",
  "tika-vin08t34:136_1": "gacchantassa sahasā uccāro vā passāvo vā nikkhamati, asañciccakato nāma, anāpatti.",
  "tika-vin08t34:136_2": "Na hariteti ettha yampi jīvarukkhassa mūlaṁ pathaviyaṁ dissamānaṁ gacchati, sākhā",
  "tika-vin08t34:136_3": "vā bhūmilaggā gacchati, sabbaṁ haritasaṅkhātameva, khandhe nisīditvā appaharitaṭṭhāne",
  "tika-vin08t34:136_4": "pātetuṁ vaṭṭati. Appaharitaṭṭhānaṁ olokentasseva sahasā nikkhamati, gilānaṭṭhāne",
  "tika-vin08t34:136_5": "ṭhito hoti, vaṭṭati. Appaharite katoti appaharitaṁ alabhantena tiṇaṇḍupakaṁ vā palālaṇḍupakaṁ",
  "tika-vin08t34:136_6": "vā ṭhapetvā katopi pacchā haritaṁ ottharati, vaṭṭatiyeva. ‘Kheḷena cettha siṅghāṇikāpi",
  "tika-vin08t34:136_7": "saṅgahitā’ti mahāpaccariyaṁ vuttaṁ. Na udaketi etaṁ paribhogaudakameva sandhāya vuttaṁ.",
  "tika-vin08t34:136_8": "Vaccakuṭisamauddādiudakesu pana aparibhogesu anāpatti. Deve vassante samantato udakogho",
  "tika-vin08t34:136_9": "hoti, anudakaṭṭhānaṁ olokentasseva nikkhamati, vaṭṭati. Mahāpaccariyaṁ vuttaṁ etādise",
  "tika-vin08t34:136_10": "kāle anudakaṭṭhānaṁ alabhantena kātuṁ vaṭṭatī’’ti vuttaṁ. Tassaṁ vaṇṇanāyaṁ vimativinodaniyañca",
  "tika-vin08t34:136_11": "(vi. vi. ṭī. pācittiya 2.652) ‘‘kheḷena cettha siṅghāṇikāpi saṅgahitāti ettha udakagaṇḍusakaṁ",
  "tika-vin08t34:136_12": "katvā ucchukacavarādiñca mukheneva harituṁ udakesu chaḍḍetuṁ vaṭṭatīti daṭṭhabba’’nti vuttaṁ.",
  "tika-vin08t34:137_0": "Imasmiṁ ṭhāne paṇḍitehi vicāretabbaṁ atthi – ‘‘vaccakuṭisamuddādiudakesu pana aparibhogesu",
  "tika-vin08t34:137_1": "anāpattī’’ti aṭṭhakathāyaṁ vuttaṁ, evaṁ sante nadījātassarādīsu āpatti vā anāpatti",
  "tika-vin08t34:137_2": "vāti. Tattha samuddādīti ādi-saddena nadījātassarāpi saṅgahitāva, tasmā anāpattīti",
  "tika-vin08t34:137_3": "ce? Na cevaṁ daṭṭhabbaṁ. Yadi hi samuddādīti ettha ādi-saddena nadījātassarāpi saṅgahitā,",
  "tika-vin08t34:137_4": "evaṁ sati ṭīkācariyā vadeyyuṁ, na pana vadanti, aṭṭhakathāyañca ‘‘vaccakuṭisamuddādiudakesū’’ti",
  "tika-vin08t34:137_5": "ettakameva vadeyya, tathā pana avatvā ‘‘aparibhogesū’’ti hetumantavisesanapadampi",
  "tika-vin08t34:137_6": "gahitaṁ. Tena ñāyati ‘‘ādisaddena aparibhogāni candanikādiudakāni eva gahitāni, na",
  "tika-vin08t34:137_7": "paribhogāni nadījātassarādiudakānī’’ti. Tena ca vaccakuṭisamuddādiudakāni aparibhogattā",
  "tika-vin08t34:137_8": "anāpattikarāni honti, nadījātassarādiudakāni pana paribhogattā āpattikarānīti. Kathaṁ",
  "tika-vin08t34:137_9": "pana ‘‘aparibhogesū’’ti imassa padassa hetumantapadabhāvo jānitabboti? Yuttito āgamato",
  "tika-vin08t34:137_10": "ca. Kathaṁ yuttito? ‘‘Vaccakuṭisamuddādiudakāni paribhogānipi santi, aparibhogānipī’’ti",
  "tika-vin08t34:137_11": "abyabhicāriyabhāvato. Byabhicāre hi sambhave eva sati visesanaṁ sātthakaṁ siyā. Kathaṁ",
  "tika-vin08t34:137_12": "āgamato? Vuttañhetaṁ ācariyabuddhadattattherena vinayavinicchaye (vi. vi. 1954) ‘‘tesaṁ",
  "tika-vin08t34:137_13": "aparibhogattā’’ti. Tasmā ādi-saddena aparibhogāniyeva udakāni gahitāni, na paribhogāni.",
  "tika-vin08t34:137_14": "Vuttañhetaṁ vinayavinicchayaṭīkāyaṁ ‘‘vaccakuṭisamuddādiudakesūti ettha ādi-saddena",
  "tika-vin08t34:137_15": "sabbaṁ aparibhogajalaṁ saṅgayhati, teneva tesaṁ aparibhogattameva kāraṇamāhā’’ti,",
  "tika-vin08t34:137_16": "tasmā manussānaṁ paribhogesu nadījātassarataḷākapokkharaṇiyādiudakesu uccārapassāvādikaraṇaṁ",
  "tika-vin08t34:137_17": "na vaṭṭatīti jānitabbametaṁ. ‘‘Deve vassante samantato udakogho hoti, anudakaṭṭhānaṁ",
  "tika-vin08t34:137_18": "olokentasseva nikkhamati, vaṭṭati. Mahāpaccariyaṁ vuttaṁ etādise kāle anudakaṭṭhānaṁ",
  "tika-vin08t34:137_19": "alabhantena kātuṁ vaṭṭatīti vutta’’nti aṭṭhakathāyaṁ āgatattā mahantesu nadījātassarādīsu",
  "tika-vin08t34:137_20": "nāvādīhi gatakāle tādise kāraṇe sati ‘‘tīraṁ upanehī’’ti vatvā ‘‘upanetuṁ asakkuṇeyyaṭṭhāne",
  "tika-vin08t34:137_21": "udakepi kātuṁ vaṭṭati, anāpattī’’ti aṭṭhakathānulomato viññāyati, upaparikkhitvā gahetabbaṁ.",
  "tika-vin08t34:138": "Nahānerukkhādighaṁsanakathā",
  "tika-vin08t34:139_0": "21. Nahāne rukkhādighaṁsananti ettha aṭṭhapadākārenāti aṭṭhapadaphalakākārena, jūtaphalakasadisanti",
  "tika-vin08t34:139_1": "vuttaṁ hoti. Mallakamūlakasaṇṭhānenāti kheḷamallakamūlasaṇṭhānena. Vimativinodaniyaṁ",
  "tika-vin08t34:139_2": "(vi. vi. ṭī. cūḷavagga 2.243) pana ‘‘aṭṭhapadākārenāti jūtaphalake aṭṭhagabbharājiākārena.",
  "tika-vin08t34:139_3": "Mallakamūlasaṇṭhānenāti kheḷamallakamūlasaṇṭhānena. Idañca vaṭṭādhārakaṁ sandhāya",
  "tika-vin08t34:139_4": "vuttaṁ. Kaṇṭake uṭṭhāpetvā katavaṭṭakapālassetaṁ adhivacanaṁ. Puthupāṇikanti muṭṭhiṁ",
  "tika-vin08t34:139_5": "akatvā vikasitahatthatalehi piṭṭhiparikammaṁ vuccati. Etameva sandhāya hatthaparikamma’’nti",
  "tika-vin08t34:139_6": "vuttaṁ. Vajirabuddhiṭīkāyaṁ (vajira. ṭī. cūḷavagga 244) pana ‘‘puthupāṇinā kattabbaṁ",
  "tika-vin08t34:139_7": "kammaṁ puthupāṇikamma’’nti vuttaṁ.",
  "tika-vin08t34:140_0": "Evaṁ pāḷianusāreneva nahāne kattabbākattabbaṁ dassetvā idāni nahānatitthe nahāyantānaṁ",
  "tika-vin08t34:140_1": "bhikkhūnaṁ nahānavidhiṁ dassento ‘‘idaṁ panettha nahānavatta’’ntiādimāha. Tattha",
  "tika-vin08t34:140_2": "passantānaṁ appasādāvahanato, gihipurisānaṁ kammaṁ viyāti garahitabbabhāvato ca vuttaṁ",
  "tika-vin08t34:140_3": "‘‘yattha vā tattha vā…pe… na otaritabba’’nti. Aññesu sammukhībhūtesu anudakasāṭakena",
  "tika-vin08t34:140_4": "nahāyituṁ dukkarattā ‘‘sabbadisā pana oloketvā vivittabhāvaṁ ñatvā’’ti vuttaṁ. Evampi",
  "tika-vin08t34:140_5": "khāṇugumbalatādīhi paṭicchannāpi hutvā tiṭṭheyyunti āha ‘‘khāṇu…pe… ukkāsitvā’’ti.",
  "tika-vin08t34:140_6": "Uddhaṁmukhena cīvarāpanayanaṁ harāyitabbaṁ siyāti vuttaṁ ‘‘avakujja…pe… apanetvā’’ti.",
  "tika-vin08t34:140_7": "Tato kāyabandhanaṭṭhapanavattamāha ‘‘kāyabandhana’’ntyādinā . Tato udakasāṭikāya",
  "tika-vin08t34:140_8": "sati taṁ nivāsetvā otaritabbaṁ siyā, tāya asatiyā kiṁ kātabbanti codanaṁ sandhāyāha",
  "tika-vin08t34:140_9": "‘‘sace’’tiādi. Tattha pubbe ‘‘ṭhitakeneva na otaritabba’’nti ahirikākārassa paṭisiddhattā",
  "tika-vin08t34:140_10": "idha hirimantākāraṁ dasseti udakante ukkuṭikaṁ nisīditvā nivāsanaṁ mocetvāti. Uṇṇaṭṭhāne,",
  "tika-vin08t34:140_11": "samaṭṭhāne vā pasārite sati vā tena aññattha gaccheyyāti āha ‘‘sace ninnaṭṭhāna’’ntiādi.",
  "tika-vin08t34:141_0": "Otarantena kiṁ kātabbanti pucchaṁ sandhāya ‘‘otarantena saṇika’’ntyādi. Tattha pubbe",
  "tika-vin08t34:141_1": "‘‘vegena na otaritabba’’nti paṭisiddhānurūpamāha ‘‘saṇika’’nti. Atigambhīraṁ gacchanto",
  "tika-vin08t34:141_2": "udakoghataraṅgavātādīhi paharanto calitakāyo siyā, atiuttāne nisīdanto appaṭicchannakāyo",
  "tika-vin08t34:141_3": "siyāti vuttaṁ ‘‘nābhippamāṇamattaṁ otaritvā’’ti. Attano hatthavikārādīhi vīciṁ uṭṭhāpento,",
  "tika-vin08t34:141_4": "saddañca karonto uddhaṭacapalabhāvo siyāti vuttaṁ ‘‘vīciṁ anuṭṭhapentena saddaṁ akarontena",
  "tika-vin08t34:141_5": "nivattitvā’’ti. Nivattitvā kiṁ kātabbanti āha āgatadisābhimukhena nimujjitabba’’nti,",
  "tika-vin08t34:141_6": "abhimukhena hutvāti pāṭhaseso. Idāni tapphalaṁ dassento ‘‘eva’’ntyādimāha. Tato ummujjantena",
  "tika-vin08t34:141_7": "kiṁ kātabbanti pucchāyamāha ‘‘ummujjantenapī’’tiādi. Sesaṁ suviññeyyameva. Cīvaraṁ",
  "tika-vin08t34:141_8": "pārupitvāva ṭhātabbaṁ, kasmāti ce? Na tāva kāyato udakaṁ otarati, tasmā thokaṁ kālaṁ",
  "tika-vin08t34:141_9": "uttarāsaṅgaṁ cīvaraṁ ubhohi hatthehi ante gahetvā purato katvā ṭhātabbaṁ. Tato kāyassa",
  "tika-vin08t34:141_10": "sukkhabhāvaṁ ñatvā cīvaraṁ pārupitvā yathāruci gantabbanti.",
  "tika-vin08t34:142": "Valikādikathā",
  "tika-vin08t34:143_0": "22. Valikādikathāyaṁ ‘‘muttolambakādīnanti ādi-saddena kuṇḍalādiṁ saṅgaṇhāti. Palambakasuttanti",
  "tika-vin08t34:143_1": "yaññopacitākārena olambakasutta’’nti sāratthadīpaniyaṁ (sārattha. ṭī. cūḷavagga 3.245).",
  "tika-vin08t34:143_2": "Vimativinodaniyaṁ (vi. vi. ṭī. cūḷavagga 2.245) pana ‘‘muttolambakādīnanti ādi-saddena",
  "tika-vin08t34:143_3": "kuṇḍalādiṁ saṅgaṇhāti. Palambakasuttanti brāhmaṇānaṁ yaññopacitasuttādiākāraṁ vuccati.",
  "tika-vin08t34:143_4": "Valayanti hatthapādavalaya’’nti vuttaṁ. Vajirabuddhiṭīkāyaṁ (vajira. ṭī. cūḷavagga",
  "tika-vin08t34:143_5": "245) pana ‘‘kaṇṇato nikkhantamuttolambakādīnaṁ kuṇḍalādīnanti likhitaṁ. ‘Kāyūra’nti",
  "tika-vin08t34:143_6": "pāḷipāṭho. ‘Keyūrādīnī’ti ācariyenuddhaṭa’’nti vuttaṁ.",
  "tika-vin08t34:144": "Dīghakesakathā",
  "tika-vin08t34:145_0": "23. Dīghakesakathāyaṁ sāratthadīpaniyaṁ na kiñci vuttaṁ. Vimativinodaniyaṁ (vi. vi.",
  "tika-vin08t34:145_1": "ṭī. cūḷavagga 2.246) pana ‘‘dvaṅguleti upayogabahuvacanaṁ, dvaṅgulappamāṇaṁ atikkāmetuṁ",
  "tika-vin08t34:145_2": "na vaṭṭatīti attho. Ettha ca dumāsassa vā dvaṅgulassa vā atikkantabhāvaṁ ajānantassapi",
  "tika-vin08t34:145_3": "kesamassugaṇanāya acittakāpattiyo hontīti vadanti. Kocchenāti usīrahīrādīni bandhitvā",
  "tika-vin08t34:145_4": "samakaṁ chinditvā gahitakocchena. Cikkalenāti silesayuttatelena. Uṇhābhitattarajasirānampīti",
  "tika-vin08t34:145_5": "uṇhābhitattānaṁ rajokiṇṇasirānaṁ. Addahatthenāti allahatthenā’’ti vuttaṁ.",
  "tika-vin08t34:146_0": "Upari pana pāḷiyaṁ (cūḷava. 275) ‘‘tena kho pana samayena chabbaggiyā bhikkhū massuṁ",
  "tika-vin08t34:146_1": "kappāpenti. Massuṁ vaḍḍhāpenti. Golomikaṁ kārāpenti. Caturassakaṁ kārāpenti. Parimukhaṁ",
  "tika-vin08t34:146_2": "kārāpenti. Aḍḍhadukaṁ kārāpenti. Dāṭhikaṁ ṭhapenti. Sambādhe lomaṁ saṁharāpenti.",
  "tika-vin08t34:146_3": "Manussā ujjhāyanti khīyanti vipācenti ‘seyyathāpi gihī kāmabhogino’ti . Bhagavato",
  "tika-vin08t34:146_4": "etamatthaṁ ārocesuṁ – na, bhikkhave, massu kappāpetabbaṁ. Na massu vaḍḍhāpetabbaṁ.",
  "tika-vin08t34:146_5": "Na golomikaṁ kārāpetabbaṁ. Na caturassakaṁ kārāpetabbaṁ. Na parimukhaṁ kārāpetabbaṁ.",
  "tika-vin08t34:146_6": "Na aḍḍhadukaṁ kārāpetabbaṁ. Na dāṭhikā ṭhapetabbā. Na sambādhe lomaṁ saṁharāpetabbaṁ,",
  "tika-vin08t34:146_7": "yo saṁharāpeyya, āpatti dukkaṭassā’’ti āgataṁ. Aṭṭhakathāyampi (cūḷava. aṭṭha. 275)",
  "tika-vin08t34:146_8": "‘‘massuṁ kappāpentīti kattariyā massuṁ chedāpenti. Massuṁ vaḍḍhāpentīti massuṁ dīghaṁ",
  "tika-vin08t34:146_9": "kārenti. Golomikanti hanukamhi dīghaṁ katvā ṭhapitaṁ eḷakamassu vuccati. Caturassakanti",
  "tika-vin08t34:146_10": "catukoṇaṁ. Parimukhanti udare lomasaṁharaṇaṁ. Aḍḍhadukanti udare lomarājiṭṭhapanaṁ.",
  "tika-vin08t34:146_11": "Āpatti dukkaṭassāti massukappāpanādīsu sabbattha āpatti dukkaṭassā’’ti vuttaṁ.",
  "tika-vin08t34:147_0": "Puna pāḷiyaṁ (cūḷava. 275) ‘‘tena kho pana samayena bhikkhū sakkharikāyapi madhusitthakenapi",
  "tika-vin08t34:147_1": "nāsikālomaṁ gāhāpenti, nāsikā dukkhā honti. Anujānāmi, bhikkhave, saṇḍāsanti. Tena",
  "tika-vin08t34:147_2": "kho pana samayena chabbaggiyā bhikkhū palitaṁ gāhāpenti. Manussā ujjhāyanti khīyanti",
  "tika-vin08t34:147_3": "vipācenti ‘seyyathāpi gihī kāmabhogino’ti. Bhagavato etamatthaṁ ārocesuṁ – na, bhikkhave,",
  "tika-vin08t34:147_4": "palitaṁ gāhāpetabbaṁ, yo gāhāpeyya, āpatti dukkaṭassā’’ti āgataṁ. ‘‘Sakkharādīhi",
  "tika-vin08t34:147_5": "nāsikālomaggāhāpane āpatti natthi, anurakkhaṇatthaṁ pana saṇḍāso anuññāto’’ti aṭṭhakathāyaṁ",
  "tika-vin08t34:147_6": "vuttaṁ. ‘‘Na, bhikkhave, palitaṁ gāhāpetabbanti ettha bhamukāya vā nalāṭe vā dāṭhikāya",
  "tika-vin08t34:147_7": "vā uggantvā bībhacchaṁ ṭhitaṁ, tādisaṁ lomaṁ palitaṁ vā apalitaṁ vā gāhāpetuṁ vaṭṭatī’’ti ca vuttaṁ.",
  "tika-vin08t34:148": "Ādāsādikathā",
  "tika-vin08t34:149_0": "24. Ādāsādikathāyaṁ ādāso nāma maṇḍanapakatikānaṁ manussānaṁ attano mukhacchāyādassanatthaṁ",
  "tika-vin08t34:149_1": "kaṁsalohādīhi kato bhaṇḍaviseso. Udakapatto nāma udakaṭṭhapanako pātisarāvādiko bhājanaviseso.",
  "tika-vin08t34:149_2": "Kaṁsapattādīnīti ādāsabhāvena akatāni parisuddhabhāvena ālokakarāni vatthūni. Ādi-saddena",
  "tika-vin08t34:149_3": "suvaṇṇarajatajātiphalikādayo saṅgaṇhāti, kañjiyādīnīti ettha ādi-saddena dravajātikāni",
  "tika-vin08t34:149_4": "telamadhukhīrādīni. Ābādhapaccayāti attano mukhe uppannavaṇapaccayā. Tenāha ‘‘sañchavi",
  "tika-vin08t34:149_5": "nu kho me vaṇo’’tiādi. Āyuṁ saṅkharotīti āyusaṅkhāro. Ko so? Attabhāvo, taṁ āyusaṅkhāraṁ,",
  "tika-vin08t34:149_6": "taṁ olokento kenākārena olokeyyāti pucchāyamāha ‘‘jiṇṇo nu khomhi noti eva’’nti.",
  "tika-vin08t34:149_7": "Tassattho – mama attabhāvo jiṇṇo nu kho vā, no jiṇṇo nu kho vāti evaṁ iminā manasikārena",
  "tika-vin08t34:149_8": "kammaṭṭhānasīsena oloketuṁ vaṭṭati. ‘‘Sobhati nu kho me attabhāvo, no vā’’ti evaṁ",
  "tika-vin08t34:149_9": "pavattena attasinehavasena oloketuṁ na vaṭṭatīti.",
  "tika-vin08t34:150_0": "Na mukhaṁ ālimpitabbanti vippasannachavivaṇṇakarehi mukhalepanehi na limpitabbaṁ.",
  "tika-vin08t34:150_1": "Na ummadditabbanti nānāummaddanehi na ummadditabbaṁ. Na cuṇṇetabbanti mukhacuṇṇakena",
  "tika-vin08t34:150_2": "na makkhetabbaṁ. Na manosilikāya mukhaṁ lañjetabbanti manosilāya tilakādilañjanāni",
  "tika-vin08t34:150_3": "na kātabbāni . Na kevalaṁ manosilāyameva, haritālādīhipi tāni na vaṭṭantiyeva. Aṅgarāgādayo pākaṭāyeva.",
  "tika-vin08t34:151": "Naccādikathā",
  "tika-vin08t34:152_0": "25. Naccādikathāyaṁ ‘‘sādhugītanti aniccatādipaṭisaṁyuttagītaṁ. Caturassena vattenāti",
  "tika-vin08t34:152_1": "paripuṇṇena uccāraṇavattena. Taraṅgavattādīnaṁ uccāraṇavidhānāni naṭṭhappayogānī’’ti",
  "tika-vin08t34:152_2": "sāratthadīpaniyaṁ (sārattha. ṭī. cūḷavagga 3.248-249) vuttaṁ, vimativinodaniyampi",
  "tika-vin08t34:152_3": "(vi. vi. ṭī. cūḷavagga 2.248-249) ‘‘sādhugītanti aniccatādipaṭisaññuttaṁ gītaṁ. Caturassena",
  "tika-vin08t34:152_4": "vattenāti paripuṇṇena uccāraṇavattena. Taraṅgavattādīnaṁ sabbesaṁ sāmaññalakkhaṇaṁ",
  "tika-vin08t34:152_5": "dassetuṁ ‘sabbesaṁ…pe… lakkhaṇa’nti vuttaṁ. Yattakāhi mattāhi akkharaṁ paripuṇṇaṁ",
  "tika-vin08t34:152_6": "hoti, tatopi adhikamattāyuttaṁ katvā kathanaṁ vikārakathanaṁ nāma, tathā akatvā kathanameva",
  "tika-vin08t34:152_7": "lakkhaṇanti attho’’ti vuttaṁ. Vajirabuddhiṭīkāyaṁ (vajira. ṭī. cūḷavagga 248-249)",
  "tika-vin08t34:152_8": "pana ‘‘sādhugītaṁ nāma parinibbutaṭṭhāne gītanti likhitaṁ. Dantagītaṁ gāyitukāmānaṁ",
  "tika-vin08t34:152_9": "vākkaraṇīyaṁ. Dantagītassa vibhāvanatthaṁ ‘yaṁ gāyissāmā’tiādimāha. Caturassavattaṁ",
  "tika-vin08t34:152_10": "nāma catupādagāthāvattaṁ. ‘Taraṅgavattādīni uccāraṇavidhānāni naṭṭhappayogānī’ti",
  "tika-vin08t34:152_11": "likhita’’nti vuttaṁ.",
  "tika-vin08t34:153": "Aṅgacchedādikathā",
  "tika-vin08t34:154_0": "26. Aṅgacchedādikathāyaṁ ‘‘attano aṅgajātaṁ chindantasseva thullaccayaṁ, tato aññaṁ",
  "tika-vin08t34:154_1": "chindantassa dukkaṭaṁ, ābādhapaccayā chindantassa anāpattī’’ti aṭṭhakathāyaṁ vuttaṁ.",
  "tika-vin08t34:154_2": "Vimativinodaniyaṁ (vi. vi. ṭī. cūḷavagga 2.251) pana ‘‘aṅgajātanti bījavirahitaṁ",
  "tika-vin08t34:154_3": "purisanimittaṁ. Bīje hi chinne opakkamikapaṇḍako nāma abhabbo hotīti vadanti. Eke",
  "tika-vin08t34:154_4": "pana ‘bījassapi chedanakkhaṇe dukkaṭāpatti eva, kamena purisindriyādike antarahite",
  "tika-vin08t34:154_5": "paṇḍako nāma abhabbo hoti, tadā liṅganāsanāya nāsetabbo’ti vadanti. Tādisaṁ vā dukkhaṁ",
  "tika-vin08t34:154_6": "uppādentassāti muṭṭhippahārādīhi attano dukkhaṁ uppādentassā’’ti vuttaṁ.",
  "tika-vin08t34:155": "Pattakathā",
  "tika-vin08t34:156_0": "28. Pattakathāyaṁ ‘‘bhūmiādhāraketi valayādhārake. Dāruādhārakadaṇḍādhārakesūti ekadārunā",
  "tika-vin08t34:156_1": "kataādhārake, bahūhi daṇḍakehi kataādhārake vāti attho . Tīhi daṇḍehi kato pana na",
  "tika-vin08t34:156_2": "vaṭṭati. Bhūmiyaṁ pana nikkujjitvā ekameva ṭhapetabbanti ettha ‘dve ṭhapentena upari",
  "tika-vin08t34:156_3": "ṭhapitapattaṁ ekena passena bhūmiyaṁ phusāpetvā ṭhapetuṁ vaṭṭatī’ti vadanti. Ālindakamiḍḍhikādīnanti",
  "tika-vin08t34:156_4": "pamukhamiḍḍhikādīnaṁ. Parivattetvā tattheva patiṭṭhātīti ettha ‘parivattetvā tatiyavāre",
  "tika-vin08t34:156_5": "tattheva miḍḍhiyā patiṭṭhātī’ti gaṇṭhipadesu vuttaṁ. Paribhaṇḍanteti ettha paribhaṇḍaṁ",
  "tika-vin08t34:156_6": "nāma gehassa bahikuṭṭapādassa thirabhāvatthaṁ katā tanukamiḍḍhikā vuccati. Tanukamiḍḍhikāyāti",
  "tika-vin08t34:156_7": "khuddakamiḍḍhikāya. Miḍḍhantepi ādhārake ṭhapetuṁ vaṭṭati. ‘Anujānāmi, bhikkhave,",
  "tika-vin08t34:156_8": "ādhāraka’nti hi vacanato miḍḍhādīsu yattha katthaci ādhārakaṁ ṭhapetvā tattha pattaṁ",
  "tika-vin08t34:156_9": "ṭhapetuṁ vaṭṭati ādhārake ṭhapanokāsassa aniyamitattāti vadanti. ‘Pattamāḷo nāma",
  "tika-vin08t34:156_10": "vaṭṭetvā pattānaṁ agamanatthaṁ vaṭṭaṁ vā caturassaṁ vā iṭṭhakādīhi parikkhipitvā",
  "tika-vin08t34:156_11": "kato’ti gaṇṭhipadesu vuttaṁ. Ghaṭikanti upari yojitaṁ aggaḷaṁ. Tāvakālikaṁ paribhuñjituṁ",
  "tika-vin08t34:156_12": "vaṭṭatīti sakideva gahetvā tena āmisaṁ paribhuñjitvā chaḍḍetuṁ vaṭṭatīti adhippāyo.",
  "tika-vin08t34:156_13": "Ghaṭikaṭāheti bhājanakapāle. Pāḷiyaṁ abhuṁ meti ettha bhavatīti bhū, vaḍḍhi. Na bhūti",
  "tika-vin08t34:156_14": "abhū, avaḍḍhi. Bhayavasena pana sā itthī ‘abhu’nti āha, vināso mayhanti attho. Chavasīsassa",
  "tika-vin08t34:156_15": "pattanti chavasīsamayaṁ pattaṁ. Pakativikārasambandhe cetaṁ sāmivacanaṁ. Abhedepi",
  "tika-vin08t34:156_16": "vā tadupacāravasenevāyaṁ vohāro ‘silāputtakassa sarīra’ntiādīsu viya. Cabbetvāti",
  "tika-vin08t34:156_17": "khāditvā. Ekaṁ udakagaṇḍusaṁ gahetvāti vāmahattheneva pattaṁ ukkhipitvā mukhena gaṇḍusaṁ",
  "tika-vin08t34:156_18": "gahetvā. Ucchiṭṭhahatthenāti sāmisena hatthena. Ettāvatāti ekagaṇḍusaṁ gahaṇamattena.",
  "tika-vin08t34:156_19": "Luñcitvāti tato maṁsaṁ uddharitvā. Etesu sabbesu paṇṇattiṁ jānātu vā, mā vā, āpattiyevā’’ti",
  "tika-vin08t34:156_20": "sāratthadīpaniyaṁ (sārattha. ṭī. cūḷavagga 3.253-255) vuttaṁ.",
  "tika-vin08t34:157_0": "Vimativinodaniyaṁ (vi. vi. ṭī. cūḷavagga 2.252) pana ‘‘gihivikaṭānīti gihisantakāni.",
  "tika-vin08t34:157_1": "Pāḷiyaṁ na acchupiyantīti na phussitāni honti. Rūpakākiṇṇāni itthirūpādiākiṇṇāni.",
  "tika-vin08t34:157_2": "Bhūmiādhāraketi dantādīhi kate valayādhārake. Etassa valayādhārakassa anucchavitāya",
  "tika-vin08t34:157_3": "ṭhapitā pattā na parivattantīti ‘tayo patte ṭhapetuṁ vaṭṭatī’ti vuttaṁ. Anuccatañhi",
  "tika-vin08t34:157_4": "sandhāya ayaṁ ‘bhūmiādhārako’ti vutto. Dāruādhārakadaṇḍādhārakesūti ekadārunā kataādhārake",
  "tika-vin08t34:157_5": "ca bahūhi daṇḍakehi kataādhārake ca, ete ca uccatarā honti pattehi saha patanasabhāvā,",
  "tika-vin08t34:157_6": "tena ‘susajjitesū’ti vuttaṁ. Bhamakoṭisadisenāti yattha dhamakaraṇādiṁ pavesetvā",
  "tika-vin08t34:157_7": "likhanti, tassa bhamakassa koṭiyā sadiso. Tādisassa dāruādhārakassa avitthiṇṇatāya",
  "tika-vin08t34:157_8": "ṭhapitopi patto patatīti ‘anokāso’ti vutto. Ālindakamiḍḍhikādīnanti pamukhamiḍḍhikādīnaṁ,",
  "tika-vin08t34:157_9": "uccavatthukānanti attho. Bāhirapasseti pāsādādīnaṁ bahikuṭṭe. Tanukamiḍḍhikāyāti",
  "tika-vin08t34:157_10": "vedikāya. Sabbattha pana hatthappamāṇato abbhantare ṭhapetuṁ vaṭṭati, ādhārake pana",
  "tika-vin08t34:157_11": "tato bahipi vaṭṭati. Aññena pana bhaṇḍakenāti aññena bhārabhaṇḍena bhaṇḍakena. ‘Bandhitvā",
  "tika-vin08t34:157_12": "olambitu’nti ca vuttattā pattatthavikāya aṁsabaddhako yathā laggitaṭṭhānato na parigaḷati,",
  "tika-vin08t34:157_13": "tathā sabbathāpi bandhitvā ṭhapetuṁ vaṭṭati. Bandhitvāpi upari ṭhapetuṁ na vaṭṭatīti",
  "tika-vin08t34:157_14": "‘upari nisīdantā ottharitvā bhindantī’ti vuttaṁ. Tattha ṭhapetuṁ vaṭṭatīti nisīdanasaṅkābhāvato",
  "tika-vin08t34:157_15": "vuttaṁ. Bandhitvā vāti bandhitvā ṭhapitachatte vā. Yo kocīti bhattapūropi tucchapattopi.",
  "tika-vin08t34:157_16": "Pariharitunti divase divase piṇḍāya caraṇatthāya ṭhapetuṁ. Pattaṁ alabhantena pana",
  "tika-vin08t34:157_17": "ekadivasaṁ piṇḍāya caritvā bhuñjitvā chaḍḍetuṁ vaṭṭati. Paṇṇapuṭādīsupi eseva nayo.",
  "tika-vin08t34:157_18": "Chavasīsassapattoti chavasīsamayo patto, pakativikārasambandhe cetaṁ sāmivacanaṁ.",
  "tika-vin08t34:157_19": "Cabbetvāti niṭṭhubhitvā. ‘Paṭiggahaṁ katvā’ti vuttattā ucchiṭṭhahatthena udakaṁ gahetvā",
  "tika-vin08t34:157_20": "pattaṁ paripphositvā dhovanaghaṁsanavasena hatthaṁ dhovituṁ vaṭṭati. Ettakena hi",
  "tika-vin08t34:157_21": "pattaṁ paṭiggahaṁ katvā hattho dhovito nāma na hoti. Ekaṁ udakagaṇḍusaṁ gahetvāti",
  "tika-vin08t34:157_22": "pattaṁ aphusitvā tattha udakameva ucchiṭṭhahatthena ukkhipitvā gaṇḍusaṁ katvā, vāmahattheneva",
  "tika-vin08t34:157_23": "vā pattaṁ ukkhipitvā mukhena gaṇḍusaṁ gahetumpi vaṭṭati. Bahi udakena vikkhāletvāti",
  "tika-vin08t34:157_24": "dvīsu aṅgulīsu āmisamattaṁ vikkhāletvā bahi gahetumpi vaṭṭati. Paṭikhāditukāmoti",
  "tika-vin08t34:157_25": "ettha sayaṁ na khāditukāmopi aññesaṁ khādanārahaṁ ṭhapetuṁ labhati. Tattheva katvāti",
  "tika-vin08t34:157_26": "patteyeva yathāṭhapitaṭṭhānato anuddharitvā. Luñcitvāti tato maṁsameva niravasesaṁ",
  "tika-vin08t34:157_27": "uppaṭṭetvā’’ti vuttaṁ.",
  "tika-vin08t34:158_0": "Vajirabuddhiṭīkāyaṁ (vajira. ṭī. cūḷavagga 254) pana ‘‘ālindakamiḍḍhikādīnanti pamukhamiḍḍhikādīnaṁ.",
  "tika-vin08t34:158_1": "Parivattetvā tatthevāti ettha ‘parivattetvā tatiyavāre tattheva miḍḍhikāya patiṭṭhātī’ti",
  "tika-vin08t34:158_2": "likhitaṁ. Paribhaṇḍaṁ nāma gehassa bahikuṭṭapādassa thirabhāvatthaṁ katā tanukamiḍḍhikā",
  "tika-vin08t34:158_3": "vuccati, ettha ‘parivattetvā patto bhijjatīti adhikaraṇabhedāsaṅkāraabhāve ṭhāne",
  "tika-vin08t34:158_4": "ṭhapetuṁ vaṭṭatī’ti likhitaṁ. Pattamāḷo vattetvā pattānaṁ apatanatthaṁ vaṭṭaṁ vā",
  "tika-vin08t34:158_5": "caturassaṁ vā iṭṭhakādīhi parikkhipitvā māḷakacchannena kato. ‘Pattamaṇḍalikā pattapacchikā",
  "tika-vin08t34:158_6": "kālapaṇṇādīhi katā’ti ca likhitaṁ. Miḍḍhante ādhārake ṭhapetuṁ vaṭṭati pattasandhāraṇatthaṁ",
  "tika-vin08t34:158_7": "vuttattā. Mañce ādhārakepi na vaṭṭati nisīdanapaccayā vāritattā. Āsannabhūmikattā",
  "tika-vin08t34:158_8": "olambetuṁ vaṭṭati. ‘Aṁsakūṭe laggetvāti (cūḷava. aṭṭha. 254) vacanato aggahatthe",
  "tika-vin08t34:158_9": "laggetvā aṅke ṭhapetuṁ na vaṭṭatī’ti keci vadanti, na sundaraṁ. Na kevalaṁ yassa",
  "tika-vin08t34:158_10": "pattotiādi yadi hatthena gahitapatte bhedasaññā, pageva aññena sarīrāvayavenāti katvā",
  "tika-vin08t34:158_11": "vuttaṁ. Pāḷiyaṁ pana pacuravohāravasena vuttaṁ. Ghaṭikapālamayaṁ ghaṭikaṭāhaṁ. Chavasīsassa",
  "tika-vin08t34:158_12": "pattanti ‘silāputtakassa sarīraṁ, khīrassa dhārā’tiādivohāravasena vuttaṁ, mañce",
  "tika-vin08t34:158_13": "nisīdituṁ āgatoti attho. Pisācillikāti pisācadārakātipi vadanti. Dinnakameva paṭiggahitameva.",
  "tika-vin08t34:158_14": "Cabbetvāti khāditvā. Aṭṭhīni ca kaṇṭakāni ca aṭṭhikaṇṭakāni. Etesu sabbesu paṇṇattiṁ",
  "tika-vin08t34:158_15": "jānātu vā, mā vā, āpattiyevāti likhita’’nti vuttaṁ.",
  "tika-vin08t34:159": "Sabbapaṁsukūlādikathā",
  "tika-vin08t34:160_0": "29. Sabbapaṁsukūlādikathāyaṁ paṁsu viya kucchitabhāvena ulati pavattatīti paṁsukūlaṁ,",
  "tika-vin08t34:160_1": "sabbaṁ taṁ etassāti sabbapaṁsukūliko, pattacīvarādikaṁ sabbaṁ samaṇaparikkhāraṁ paṁsukūlaṁyeva",
  "tika-vin08t34:160_2": "katvā dhāraṇasīloti attho. Samaṇaparikkhāresu katamaṁ paṁsukūlaṁ katvā dhāretuṁ vaṭṭatīti",
  "tika-vin08t34:160_3": "pucchaṁ sandhāyāha ‘‘ettha pana cīvarañca mañcapīṭhañca paṁsukūlaṁ vaṭṭatī’’ti. Tattha",
  "tika-vin08t34:160_4": "ca cīvaraṁ vinayavasena ca dhutaṅgasamādānavasena ca vaṭṭati, mañcapīṭhaṁ vinayavaseneva.",
  "tika-vin08t34:160_5": "Katamaṁ paṁsukūlaṁ na vaṭṭatīti āha ‘‘ajjhoharaṇīyaṁ pana dinnameva gahetabba’’nti,",
  "tika-vin08t34:160_6": "na adinnaṁ, tasmā paṁsukūlaṁ na vaṭṭatīti adhippāyo. Ettha ca ‘‘ajjhoharaṇīya’’nti",
  "tika-vin08t34:160_7": "vacanena piṇḍapātagilānapaccayabhesajjapaakkhāravasena ubhopi paccaye dasseti.",
  "tika-vin08t34:161": "Parissāvanakathā",
  "tika-vin08t34:162_0": "30. Parissāvanakathāyaṁ addhānamaggo nāma sabbantimaparicchedena aḍḍhayojanappamāṇo,",
  "tika-vin08t34:162_1": "tattakaṁ maggaṁ parissāvanaṁ aggahetvā gacchantopi aññena aparissāvanakena bhikkhunā",
  "tika-vin08t34:162_2": "yāciyamāno hutvā adentopi na vaṭṭati, āpattiyeva. ‘‘Anujānāmi, bhikkhave, parissāvana’’nti",
  "tika-vin08t34:162_3": "anujānitvā ‘‘coḷakaṁ nappahoti. Bhagavato etamatthaṁ ārocesuṁ – anujānāmi , bhikkhave,",
  "tika-vin08t34:162_4": "kaṭacchuparissāvana’’nti (cūḷava. 258) vuttattā pakatiparissāvanato kaṭacchuparissāvanaṁ",
  "tika-vin08t34:162_5": "khuddakanti viññāyati. Pakatiparissāvanassa vidhānaṁ aṭṭhakathāyaṁ na vuttaṁ, kaṭacchuparissāvanassa",
  "tika-vin08t34:162_6": "pana vidhānaṁ ‘‘kaṭacchuparissāvanaṁ nāma tīsu daṇḍakesu vinandhitvā kata’’nti (cūḷava.",
  "tika-vin08t34:162_7": "aṭṭha. 258) vuttaṁ. Kaṭacchuparissāvanaṁ vatvā puna ‘‘coḷakaṁ nappahoti. Bhagavato",
  "tika-vin08t34:162_8": "etamatthaṁ ārocesuṁ – anujānāmi, bhikkhave, dhamakaraṇa’’nti (cūḷava. 258) vuttattā",
  "tika-vin08t34:162_9": "kaṭacchuparissāvanatopi dhamakaraṇo khuddakataroti viññāyati. Dhamakaraṇassa vidhānaṁ",
  "tika-vin08t34:162_10": "heṭṭhā parikkhārakathāyaṁ vuttameva. ‘‘Bhikkhū navakammaṁ karonti, parissāvanaṁ na",
  "tika-vin08t34:162_11": "sammati. Bhagavato etamatthaṁ ārocesuṁ – anujānāmi, bhikkhave, daṇḍaparissāvana’’nti",
  "tika-vin08t34:162_12": "(cūḷava 259) vuttattā pakatiparissāvanatopi daṇḍaparissāvanaṁ mahantataranti viññāyati.",
  "tika-vin08t34:162_13": "‘‘Daṇḍaparissāvanaṁ na sammati. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:162_14": "ottharaka’’nti (cūḷava. 259) vacanato daṇḍaparissāvanatopi ottharakaṁ mahantataranti",
  "tika-vin08t34:162_15": "viññāyati. Tesaṁ pana dvinnampi parissāvanānaṁ vidhānaṁ aṭṭhakathāyaṁ (cūḷava. aṭṭha. 259) āgatameva.",
  "tika-vin08t34:163": "Naggakathā",
  "tika-vin08t34:164_0": "31. Naggakathāyaṁ na naggena naggo abhivādetabboti naggena navakatarena bhikkhunā",
  "tika-vin08t34:164_1": "naggo vuḍḍhataro bhikkhu na abhivādetabbo na vanditabbo. Kasmā? ‘‘Na, bhikkhave,",
  "tika-vin08t34:164_2": "naggena naggo abhivādetabbo, yo abhivādeyya, āpatti dukkaṭassā’’ti (cūḷava. 261)",
  "tika-vin08t34:164_3": "bhagavatā vacanato na abhivādetabboti yojanā . Ettha pana vadi abhivādanathutīsūti",
  "tika-vin08t34:164_4": "dhātussa curādigaṇattā ṇe-paccayo hoti, na hetvatthattā.",
  "tika-vin08t34:165": "‘‘Akammakehi dhātūhi, bhāve kiccā bhavanti te;",
  "tika-vin08t34:166": "Sakammakehi kammatthe, arahasakkatthadīpakā’’ti. –",
  "tika-vin08t34:167": "Vacanato kammatthe tabba-paccayoti daṭṭhabbo. Na naggena abhivādetabbanti ettha tu naggena bhikkhunā na abhivādetabbanti ettakameva yojanā. Nanu ca bho –",
  "tika-vin08t34:168": "‘‘Kiccā dhātuhyakammehi, bhāveyeva napuṁsake;",
  "tika-vin08t34:169": "Tadantā pāyato kamme, sakammehi tiliṅgikā’’ti. –",
  "tika-vin08t34:170": "Vacanato, imissā ca dhātuyā sakammattā kammaṁ ajjhāharitabbaṁ, kammānurūpañca liṅgaṁ ṭhapetabbaṁ, atha kasmā ettakameva yojanā katāti? Kammavacanicchābhāvato. Vuttañhi –",
  "tika-vin08t34:171": "‘‘Kammassāvacanicchāyaṁ, sakammākhyātapaccayā;",
  "tika-vin08t34:172": "Bhāvepi taṁ yathā gehe, devadattena paccate’’ti.",
  "tika-vin08t34:173_0": "Yathā ākhyātapaccayasaṅkhātā vibhattiyo sakammakadhātuto bhavantāpi kammavacanicchāya",
  "tika-vin08t34:173_1": "asati kammaṁ avatvā bhāvatthameva vadanti, evaṁ kiccapaccayāpi sakammakadhātuto bhavantāpi",
  "tika-vin08t34:173_2": "kammavacanicchāyābhāvato kammaṁ avatvā bhāvatthameva vadanti, tasmā kammañca anajjhāharitaṁ,",
  "tika-vin08t34:173_3": "kammānurūpañca liṅgaṁ na ṭhapitaṁ, bhāvatthānurūpameva ṭhapitanti daṭṭhabbaṁ. Ettha",
  "tika-vin08t34:173_4": "hi ‘‘ayaṁ nāma puggalo abhivādetabbo’’ti acintetvā sāmaññato kattārameva gahetvā",
  "tika-vin08t34:173_5": "ṭhapitoti veditabbo.",
  "tika-vin08t34:174_0": "Na naggena naggo abhivādāpetabboti ettha pana naggena vuḍḍhatarena bhikkhunā naggo",
  "tika-vin08t34:174_1": "navakataro bhikkhu na abhivādāpetabbo, na vandāpetabboti yojanā. Ettha hi sakāritassa",
  "tika-vin08t34:174_2": "kiccapaccayassa diṭṭhattā, dhātuyā ca sakammakattā navakataro bhikkhu dhātukattā",
  "tika-vin08t34:174_3": "hoti, vuḍḍhataro bhikkhu dhātukammaṁ , puna kāritasambandhe vuḍḍhataro bhikkhu kāritakattā",
  "tika-vin08t34:174_4": "hoti, navakataro bhikkhu kāritakammaṁ. Vuttañhi –",
  "tika-vin08t34:175": "‘‘Hetukriyāya sambandhī-bhāvā kammanti manyate;",
  "tika-vin08t34:176": "Hetukriyāpadhānattā, aññathānupapattito’’ti.",
  "tika-vin08t34:177_0": "Na naggena abhivādāpetabbanti ettha tu naggena vuḍḍhatarena bhikkhunā na abhivādāpetabbaṁ,",
  "tika-vin08t34:177_1": "na vandāpetabbanti yojanā, etthāpi kammavacanicchāyābhāvato vuttanayena bhāveyeva",
  "tika-vin08t34:177_2": "kiccapaccayo hotīti daṭṭhabbo. Nanu vandāpake sati vandāpetabbo labbhatiyeva, atha",
  "tika-vin08t34:177_3": "‘‘kasmā kammavacanicchāyābhāvato’’ti vuttanti? ‘‘Vatticchānupubbikā saddapaṭipattī’’ti",
  "tika-vin08t34:177_4": "vacanato vatticchābhāvato na vuttanti. Vuttañhetaṁ pubbācariyehi –",
  "tika-vin08t34:178": "‘‘Vatticchā na bhave santa-mapyasantampi sā bhave;",
  "tika-vin08t34:179": "Taṁ yathānudarā kaññā, samuddo kuṇḍikāti cā’’ti.",
  "tika-vin08t34:180": "Itaresupi suviññeyyameva. Paṭicchādenti aṅgamaṅgāni etāhīti paṭicchādiyo.",
  "tika-vin08t34:181": "Gandhapupphakathā",
  "tika-vin08t34:182_0": "32. Gandhapupphakathāyaṁ ‘‘gandhagandhaṁ pana gahetvā kavāṭe pañcaṅguliṁ dātuṁ vaṭṭatī’’ti",
  "tika-vin08t34:182_1": "vacanato gandhe dinne paṭiggahituṁ vaṭṭati, no limpitunti siddhaṁ. Idāni pana manussā",
  "tika-vin08t34:182_2": "bhikkhū bhojetvā hatthadhovanāvasāne hatthavāsatthāya gandhavilepanaṁ denti, taṁ",
  "tika-vin08t34:182_3": "bhikkhū paṭiggahetvā ekacce hatthameva limpenti, ekacce kāyampi mukhampi ālimpenti,",
  "tika-vin08t34:182_4": "‘‘sugandho vatā’’tiādīni vatvā haṭṭhapahaṭṭhākāraṁ karonti, taṁ vaṭṭati, na vaṭṭatīti?",
  "tika-vin08t34:182_5": "‘‘Kavāṭe pañcaṅgulikaṁ dātuṁ vaṭṭatī’’ti vihāre kavāṭadhūpanamattasseva vuttattā",
  "tika-vin08t34:182_6": "kāyadhūpanassa avuttattā, ‘‘mālāgandhavilepanadhāraṇamaṇḍanavibhūsanaṭṭhānā veramaṇī’’ti",
  "tika-vin08t34:182_7": "vacanassānulomato ca na vaṭṭatīti dissati, vīmaṁsitvā gahetabbaṁ. ‘‘Pupphaṁ gahetvā",
  "tika-vin08t34:182_8": "vihāre ekamantaṁ nikkhipitu’’nti vacanato pupphe dinne gahetuṁ vaṭṭati, na piḷandhanādīni",
  "tika-vin08t34:182_9": "kātunti siddhaṁ. Idāni pana bhikkhūsu gandhapupphesu laddhesu ‘‘surabhigandhaṁ vatidaṁ",
  "tika-vin08t34:182_10": "puppha’’ntiādīni vatvā pahaṭṭhākāraṁ katvā siṅghanti, taṁ vaṭṭati, na vaṭṭatīti?",
  "tika-vin08t34:182_11": "Tampi vihāreyeva ekamantaṁ ṭhapanassa vuttattā siṅghitabbādibhāvassa avuttattā, mālāgandhādipāṭhassa",
  "tika-vin08t34:182_12": "anulomato ca na vaṭṭatīti dissati, vīmaṁsitvā gahetabbaṁ. ‘‘Ekamantaṁ nikkhipitu’’nti",
  "tika-vin08t34:182_13": "vacanassa pana sāmatthiyato cetiyapaṭimāpūjanādīni ca kātuṁ vaṭṭatīti viññāyati.",
  "tika-vin08t34:183": "Āsittakūpadhānakathā",
  "tika-vin08t34:184_0": "33. Āsittakūpadhānakathāyaṁ manussānaṁ bharaṇasīlataṁ sandhāya ‘‘tambalohena vā rajatena",
  "tika-vin08t34:184_1": "vā’’ti vuttaṁ, vikappanatthena pana vā-saddena hiraññena vā suvaṇṇena vātiādiṁ saṅgaṇhāti.",
  "tika-vin08t34:184_2": "Paṭikkhittattā panāti bhagavatā pana āsittakūpadhānassa sāmaññavasena paṭikkhittattā.",
  "tika-vin08t34:184_3": "Na kevalaṁ ratanapeḷā eva na vaṭṭati, atha kho dārumayāpīti. Ettha pi-saddo sampiṇḍanattho,",
  "tika-vin08t34:184_4": "taṁ na vilīvamayatālapaṇṇamayavettamayādikaṁ sampiṇḍeti.",
  "tika-vin08t34:185": "Maḷorikakathā",
  "tika-vin08t34:186_0": "34. Maḷorikakathāyaṁ ‘‘anujānāmi, bhikkhave, maḷorika’’nti gilāno bhikkhu bhuñjamāno",
  "tika-vin08t34:186_1": "na sakkoti hatthena pattaṁ sandhāretuṁ, tasmā anuññātaṁ. Pubbe pattasaṅgopanatthaṁ",
  "tika-vin08t34:186_2": "ādhārako anuññāto, idāni bhuñjanatthaṁ. Daṇḍādhārako vuccatīti daṇḍādhārako padhānato",
  "tika-vin08t34:186_3": "maḷorikoti vuccati. Yaṭṭhi…pe… pīṭhādīnipi ādhārakasāmaññena ettheva paviṭṭhānīti",
  "tika-vin08t34:186_4": "sambandho. Ādhārakaṁ nāma chiddaṁ viddhampi atthi, aviddhampi atthi, tesu katamaṁ",
  "tika-vin08t34:186_5": "vaṭṭatīti āha ‘‘ādhārasaṅkhepagamanato hi…pe… vaṭṭatiyevā’’ti.",
  "tika-vin08t34:187": "Ekabhājanādikathā",
  "tika-vin08t34:188_0": "35. Ekabhājanādikathāyaṁ ekatobhuñjanaṁ nāma ekabhājanasmiṁ ekakkhaṇeyeva sahabhuñjanaṁ,",
  "tika-vin08t34:188_1": "na nānābhājane. Ekabhājanasmimpi na nānākkhaṇeti āha ‘‘sace panā’’tiādi. Tasmiṁ apagate",
  "tika-vin08t34:188_2": "tassa apagatattā itarassa sesakaṁ bhuñjituṁ vaṭṭati. Iminā ekakkhaṇe abhuñjanabhāvaṁ",
  "tika-vin08t34:188_3": "dasseti. Itarassapītiādīsu itarassapīti itarītarakathanaṁ, sesabhuñjakaitarato itarassāti",
  "tika-vin08t34:188_4": "attho. Tena paṭhamaṁ gahetvā gatabhikkhumevāha. Tasmiṁ khīṇe tassa khaṇattā paṭhamaṁ",
  "tika-vin08t34:188_5": "gahitavatthussa khīṇattā puna gahetuṁ vaṭṭati. Iminā sahaabhuñjanabhāvaṁ dasseti.",
  "tika-vin08t34:189_0": "Na ekamañce nipajjitabbaṁ satipi nānāattharaṇe ‘‘na ekamañce tuvaṭṭitabbaṁ, yo tuvaṭṭeyya,",
  "tika-vin08t34:189_1": "āpatti dukkaṭassā’’ti (cūḷava. 264) vacanato. Na ekattharaṇe nipajjitabbaṁ satipi",
  "tika-vin08t34:189_2": "nānāmañce ‘‘na ekattharaṇā tuvaṭṭitabba’’nti (cūḷava. 264) vacanato, pageva ubhinnaṁ",
  "tika-vin08t34:189_3": "ekatteti attho. Yadi evaṁ nānāmañcanānāattharaṇesu asantesu kathaṁ anāpatti siyāti",
  "tika-vin08t34:189_4": "cintāyamāha ‘‘vavatthānaṁ panā’’tiādi. Ekattharaṇapāvuraṇehīti ettha pana ayaṁ ekattharaṇapāvuraṇasaddo",
  "tika-vin08t34:189_5": "na catthasamāso hoti, atha kho bāhiratthasamāsoti āha ‘‘ekaṁ attharaṇañceva pāvuraṇañca",
  "tika-vin08t34:189_6": "etesanti ekattharaṇapāvuraṇā’’ti, tipadatulyādhikaraṇabāhiratthasamāsoyaṁ. Kesametamadhivacanantyāha",
  "tika-vin08t34:189_7": "‘‘ekaṁ antaṁ attharitvā ekaṁ pārupitvā nipajjantānametaṁ adhivacana’’nti, evaṁ nipajjantānaṁ",
  "tika-vin08t34:189_8": "bhikkhūnaṁ etaṁ ekattharaṇapāvuraṇapadaṁ adhivacanaṁ hotīti adhippāyo. Kesaṁ pana",
  "tika-vin08t34:189_9": "antanti āha ‘‘saṁhārimāna’’ntiādi.",
  "tika-vin08t34:190": "Celapaṭikakathā",
  "tika-vin08t34:191_0": "36. Celapaṭikakathāyaṁ celapaṭikanti celasantharaṁ. Kiṁ pana bhagavato sikkhāpadapaññāpane",
  "tika-vin08t34:191_1": "kāraṇanti? ‘‘Bodhirājakumāro kira ‘sace ahaṁ puttaṁ lacchāmi, akkamissati me bhagavā",
  "tika-vin08t34:191_2": "celapaṭika’nti iminā ajjhāsayena santhari, abhabbo cesa puttalābhāya, tasmā bhagavā",
  "tika-vin08t34:191_3": "na akkami. Yadi akkameyya, pacchā puttaṁ alabhanto ‘nāyaṁ sabbaññū’ti diṭṭhiṁ gaṇheyya,",
  "tika-vin08t34:191_4": "idaṁ tāva bhagavato anakkamane kāraṇaṁ. Yasmā pana bhikkhūpi ye ajānantā akkameyyuṁ,",
  "tika-vin08t34:191_5": "te gihīnaṁ paribhūtā bhaveyyuṁ, tasmā bhikkhū paribhavato mocetuṁ sikkhāpadaṁ paññapesi,",
  "tika-vin08t34:191_6": "idaṁ sikkhāpadapaññāpane kāraṇa’’nti aṭṭhakathāyaṁ (cūḷava. aṭṭha. 268) vuttaṁ.",
  "tika-vin08t34:192_0": "Sāratthadīpaniyaṁ (sārattha. ṭī. cūḷavagga 3.268) pana ‘‘bhagavā tuṇhī ahosīti ‘kissa",
  "tika-vin08t34:192_1": "nu kho atthāya rājakumārena ayaṁ mahāsakkāro kato’ti āvajjento puttapatthanāya katabhāvaṁ",
  "tika-vin08t34:192_2": "aññāsi. So hi rājaputto aputtako, sutañcānena ahosi ‘buddhānaṁ kira adhikāraṁ katvā",
  "tika-vin08t34:192_3": "manasā icchitaṁ labhantī’ti, so ‘sacāhaṁ puttaṁ labhissāmi, sammāsambuddho imaṁ celapaṭikaṁ",
  "tika-vin08t34:192_4": "akkamissati. No ce labhissāmi, na akkamissatī’ti patthanaṁ katvā santharāpesi. Atha",
  "tika-vin08t34:192_5": "bhagavā ‘nibbattissati nu kho etassa putto’ti āvajjetvā ‘na nibbattissatī’ti addasa.",
  "tika-vin08t34:192_6": "Pubbe kira so ekasmiṁ dīpe vasamāno bhariyāya samānacchando anekasakuṇapotake khādi.",
  "tika-vin08t34:192_7": "‘Sacassa mātugāmo puññavā bhaveyya, puttaṁ labheyya, ubhohi pana samānacchandehi",
  "tika-vin08t34:192_8": "hutvā pāpakammaṁ kataṁ , tenassa putto na nibbattissatīti aññāsi. Dusse pana akkante",
  "tika-vin08t34:192_9": "‘buddhānaṁ adhikāraṁ katvā patthitaṁ labhantīti loke anussavo, mayā ca mahāadhikāro",
  "tika-vin08t34:192_10": "kato, na ca puttaṁ labhāmi, tucchaṁ idaṁ vacana’nti micchāgāhaṁ gaṇheyya. Titthiyāpi",
  "tika-vin08t34:192_11": "‘natthi samaṇānaṁ akattabbaṁ nāma, celapaṭikampi maddantā āhiṇḍantī’ti ujjhāyeyyuṁ,",
  "tika-vin08t34:192_12": "etarahi ca akkamantesu bahū bhikkhū paracittaviduno, te bhabbattaṁ jānitvā akkamissanti.",
  "tika-vin08t34:192_13": "Abhabbataṁ jānitvā na akkamissanti. Anāgate pana upanissayo mando bhavissati, anāgataṁ",
  "tika-vin08t34:192_14": "na jānissanti. Tesu akkamantesu sace patthitaṁ samijjhissati, iccetaṁ kusalaṁ. No",
  "tika-vin08t34:192_15": "ce ijjhissati, ‘pubbe bhikkhusaṅghassa adhikāraṁ katvā icchiticchitaṁ labhanti, idāni",
  "tika-vin08t34:192_16": "na labhanti, teyeva maññe bhikkhū paṭipattipūrakā ahesuṁ, ime pana paṭipattiṁ pūretuṁ",
  "tika-vin08t34:192_17": "na sakkontī’ti manussā vippaṭisārino bhavissantīti imehi tīhi kāraṇehi bhagavā akkamituṁ",
  "tika-vin08t34:192_18": "anicchanto tuṇhī ahosi. Pacchimaṁ janataṁ tathāgato anukampatīti idaṁ pana thero",
  "tika-vin08t34:192_19": "vuttesu kāraṇesu tatiyakāraṇaṁ sandhāyāhā’’ti vuttaṁ.",
  "tika-vin08t34:193_0": "Pāḷiyaṁ (cūḷava. 268) ‘‘yāciyamānena celapaṭikaṁ akkamitu’’nti vacanato yāciyamānena",
  "tika-vin08t34:193_1": "eva akkamitabbaṁ, no ayāciyamānenāti siddhaṁ, tatthapi ‘‘maṅgalatthāyā’’ti (cūḷava.",
  "tika-vin08t34:193_2": "268) vacanato maṅgalatthāya yāciyamānena akkamitabbaṁ, na sirisobhaggādiatthāya yāciyamānenāti",
  "tika-vin08t34:193_3": "ca, tatthapi ‘‘gihīna’’nti (cūḷava. 268) vacanato gihīnaṁ eva celasantharaṁ akkamitabbaṁ,",
  "tika-vin08t34:193_4": "na pabbajitānanti ca. Aṭṭhakathāyaṁ (cūḷava. aṭṭha. 268) ‘‘yā kāci itthī apagatagabbhā",
  "tika-vin08t34:193_5": "vā hotu, garugabbhā vā’’ti aniyamavācakena vā-saddena vacanato na kevalaṁ imā dveyeva",
  "tika-vin08t34:193_6": "gahetabbā, atha kho ‘‘patiṭṭhitagabbhā vā vijātiputtā vā’’tiādinā yā kāci maṅgalikāyo",
  "tika-vin08t34:193_7": "itthiyopi purisāpi gahetabbā. ‘‘Evarūpesu ṭhānesū’’ti vuttattā na kevalaṁ yathāvuttaṭṭhānesuyeva,",
  "tika-vin08t34:193_8": "atha kho taṁsadisesu yesu kesuci maṅgalaṭṭhānesu yesaṁ kesañci gihīnaṁ maṅgalatthāya",
  "tika-vin08t34:193_9": "yāciyamānānaṁ celasantharaṁ akkamituṁ vaṭṭatīti sijjhati, vīmaṁsitvā gahetabbaṁ.",
  "tika-vin08t34:193_10": "Pāḷiyaṁ (cūḷava. 268) ‘‘anujānāmi, bhikkhave, dhotapādakaṁ akkamitu’’nti sāmaññavasena",
  "tika-vin08t34:193_11": "vacanato, aṭṭhakathāyañca (cūḷava. aṭṭha. 268) ‘‘taṁ akkamituṁ vaṭṭatī’’ti avisesena",
  "tika-vin08t34:193_12": "vuttattā dhotapādakaṁ ayāciyamānenapi bhikkhunā akkamitabbanti siddhaṁ, ‘‘dhotehi",
  "tika-vin08t34:193_13": "pādehi akkamanatthāyā’’ti pana vuttattā adhotehi akkamituṁ na vaṭṭatīti ca, vīmaṁsitvā gahetabbaṁ.",
  "tika-vin08t34:194": "Pādaghaṁsanīyakathā",
  "tika-vin08t34:195_0": "37. Pādaghaṁsanīyakathāyaṁ paṭhamaṁ tāva akappiyapādaghaṁsaniṁ dassetuṁ ‘‘katakaṁ",
  "tika-vin08t34:195_1": "na vaṭṭatī’’ti āha. Katakaṁ nāma kīdisanti pucchāya sati vuttaṁ ‘‘katakaṁ nāma padumakaṇṇikākāra’’ntiādi.",
  "tika-vin08t34:195_2": "Kasmā paṭikkhittanti vuttaṁ ‘‘bāhulikānuyogattā’’ti. Tato kappiyapādaghaṁsaniyo dassetumāha",
  "tika-vin08t34:195_3": "‘‘anujānāmi, bhikkhave, tisso pādaghaṁsaniyo’’tiādi. Sesaṁ suviññeyyameva.",
  "tika-vin08t34:196": "Bījanīkathā",
  "tika-vin08t34:197_0": "38. Bījanīkathāyaṁ paṭhamaṁ tāva akappiyabījaniṁ dassetuṁ ‘‘camarīvālehi katabījanī",
  "tika-vin08t34:197_1": "na vaṭṭatī’’ti āha. Tato kappiyachabījaniyo dassetuṁ ‘‘makasabījanīādi vaṭṭatī’’ti",
  "tika-vin08t34:197_2": "āha. Tattha kappiyachabījaniyo nāma makasabījanī, vākamayabījanī, usīramayabījanī,",
  "tika-vin08t34:197_3": "morapiñchamayabījanī, vidhūpanaṁ, tālavaṇṭañcāti. Tāsaṁ visesaṁ dassetuṁ ‘‘vidhūpananti",
  "tika-vin08t34:197_4": "bījanī vuccatī’’tiādimāha . Usīramayaṁ morapiñchamayañca suviññeyyattā na vuttaṁ.",
  "tika-vin08t34:197_5": "‘‘Bījaninti caturassabījaniṁ. Tālavaṇṭanti tālapattādīhi kataṁ maṇḍalikabījani’’nti",
  "tika-vin08t34:197_6": "sāratthadīpaniyaṁ (sārattha. ṭī. cūḷavagga 3.269) vuttaṁ.",
  "tika-vin08t34:198": "Chattakathā",
  "tika-vin08t34:199_0": "39. Chattakathāyaṁ chattaṁ nāma tīṇi chattāni setacchattaṁ, kilañjacchattaṁ, paṇṇacchattanti.",
  "tika-vin08t34:199_1": "Tattha setacchattanti vatthapaliguṇṭhitaṁ paṇḍaracchattaṁ. Kilañjacchattanti vilīvacchattaṁ.",
  "tika-vin08t34:199_2": "Paṇṇacchattanti tālapaṇṇādīhi yehi kehici kataṁ. Maṇḍalabaddhaṁ salākabaddhanti idaṁ",
  "tika-vin08t34:199_3": "pana tiṇṇampi chattānaṁ pañjaradassanatthaṁ vuttaṁ. Tāni hi maṇḍalabaddhāni ceva",
  "tika-vin08t34:199_4": "honti salākabaddhāni ca. Yampi tatthajātakadaṇḍena kataṁ ekapaṇṇacchattaṁ hoti, tampi",
  "tika-vin08t34:199_5": "chattameva. ‘‘Vilīvacchattanti veṇuvilīvehi kataṁ chattaṁ. Tatthajātakadaṇḍakena",
  "tika-vin08t34:199_6": "katanti tālapaṇṇaṁ saha daṇḍakena chinditvā tameva chattadaṇḍaṁ karonti gopālakādayo",
  "tika-vin08t34:199_7": "viya, taṁ sandhāyetaṁ vutta’’nti sāratthadīpaniyaṁ (sārattha. ṭī. pācittiya 3.634)",
  "tika-vin08t34:199_8": "vuttaṁ. Vimativinodaniyaṁ (vi. vi. ṭī. pācittiya 2.634) pana ‘‘vilīvacchattanti veṇupesikāhi",
  "tika-vin08t34:199_9": "kataṁ. Maṇḍalabaddhānīti dīghasalākāsu tiriyaṁ valayākārena salākaṁ ṭhapetvā suttehi",
  "tika-vin08t34:199_10": "baddhāni dīghañca tiriyañca ujukameva salākāyo ṭhapetvā daḷhabaddhāni ceva tiriyaṁ",
  "tika-vin08t34:199_11": "ṭhapetvā dīghadaṇḍakeheva saṅkocārahaṁ katvā sutteheva tiriyaṁ baddhāni. Tatthajātakadaṇḍakena",
  "tika-vin08t34:199_12": "katanti saha daṇḍakena chinnatālapaṇṇādīhi kata’’nti vuttaṁ. Idha pana chattadhārakapuggalavasena",
  "tika-vin08t34:199_13": "vuttaṁ, tasmā agilānassa bhikkhuno chattaṁ dhāretuṁ na vaṭṭati. Sesaṁ suviññeyyameva.",
  "tika-vin08t34:200": "Nakhakathā",
  "tika-vin08t34:201_0": "40. Nakhakathāyaṁ dīghanakhadhāraṇapaccayā uppanne vatthusmiṁ ‘‘na, bhikkhave, dīghā",
  "tika-vin08t34:201_1": "nakhā dhāretabbā, yo dhāreyya, āpatti dukkaṭassā’’ti (cūḷava. 274) vacanato dhārentassa",
  "tika-vin08t34:201_2": "āpatti. ‘‘Nakhenapi nakhaṁ chindanti, mukhenapi nakhaṁ chindanti, kuṭṭepi ghaṁsanti,",
  "tika-vin08t34:201_3": "aṅguliyo dukkhā honti. Bhagavato etamatthaṁ ārocesuṁ – anujānāmi, bhikkhave, nakhacchedana’’nti",
  "tika-vin08t34:201_4": "(cūḷava. 274) vacanato nakhacchedanasatthakaṁ dhāretuṁ vaṭṭati. Heṭṭhā ca ‘‘nakhacchedanaṁ",
  "tika-vin08t34:201_5": "valitakaṁyeva karonti, tasmā taṁ vaṭṭatī’’ti aṭṭhakathāyaṁ (pārā. aṭṭha. 1.85) vuttaṁ.",
  "tika-vin08t34:201_6": "‘‘Valitakanti nakhacchedanakāle daḷhaggahaṇatthaṁ valīhi yuttameva karonti, tasmā",
  "tika-vin08t34:201_7": "taṁ vaṭṭatī’’ti vimativinodaniyaṁ (vi. vi. ṭī. 1.85) vuttaṁ. Maṁsappamāṇenāti aṅgulaggamaṁsappamāṇena.",
  "tika-vin08t34:201_8": "Vīsatimaṭṭhanti vīsatipi hatthapādanakhe likhitamaṭṭhe karonti. Sesaṁ suviññeyyameva.",
  "tika-vin08t34:202": "Lomakathā",
  "tika-vin08t34:203_0": "Lomakathāyaṁ ‘‘sambādhelomaṁ saṁharāpenti. Manussā ujjhāyanti khīyanti vipācenti",
  "tika-vin08t34:203_1": "seyyathāpi gihī kāmabhogino’’ti vatthusmiṁ uppanne ‘‘na, bhikkhave…pe… dukkaṭassā’’ti",
  "tika-vin08t34:203_2": "(cūḷava. 275) vacanato saṁharāpentassa āpatti. Aññatarassa bhikkhuno sambādhe vaṇo",
  "tika-vin08t34:203_3": "hoti, bhesajjaṁ na tiṭṭhatīti imissā aṭṭhuppattiyā ‘‘anujānāmi, bhikkhave, ābādhapaccayā",
  "tika-vin08t34:203_4": "sambādhe lomaṁ saṁharāpetu’’nti (cūḷava. 275) vacanato ābādhapaccayā bhesajjapatiṭṭhāpanatthāya",
  "tika-vin08t34:203_5": "sambādhe lomaṁ harāpentassa anāpatti. ‘‘Seyyathāpi pisācillikā’’ti manussānaṁ ujjhāyanapaccayā",
  "tika-vin08t34:203_6": "‘‘na, bhikkhave, dīghaṁ nāsikālomaṁ dhāretabbaṁ, yo dhāreyya, āpatti dukkaṭassā’’ti",
  "tika-vin08t34:203_7": "(cūḷava. 275) vacanato dhāraṇapaccayā āpatti. ‘‘Anujānāmi, bhikkhave, saṇḍāsa’’nti",
  "tika-vin08t34:203_8": "anurakkhaṇatthāya saṇḍāso anuññāto, tasmā nāsikālomaṁ saṇḍāsena harāpetuṁ vaṭṭati.",
  "tika-vin08t34:203_9": "Palitanti paṇḍarakesaṁ. Gāhetuṁ na vaṭṭati ‘‘mā me jarābhāvo hotū’’ti manasi katattā.",
  "tika-vin08t34:203_10": "Bībhacchaṁ hutvāti virūpaṁ hutvā. Palitaṁ vā apalitaṁ vāti paṇḍaraṁ vā apaṇḍaraṁ",
  "tika-vin08t34:203_11": "vā. Gāhāpetuṁ vaṭṭati appasādāvahattāti.",
  "tika-vin08t34:204": "Kāyabandhanakathā",
  "tika-vin08t34:205_0": "41. Kāyabandhanakathāyaṁ akāyabandhanenāti abandhitakāyabandhanena. Bhikkhunāti seso.",
  "tika-vin08t34:205_1": "Atha vā akāyabandhanenāti abandhitakāyabandhano hutvāti itthambhūtatthe karaṇavacanaṁ",
  "tika-vin08t34:205_2": "yathā ‘‘bhinnena sīsena paggharantena lohitena paṭivisake ujjhāpesī’’ti. Tenāha ‘‘abandhitvā",
  "tika-vin08t34:205_3": "nikkhamantena yattha sarati, tattha bandhitabba’’nti. Kāyabandhanaṁ nāma cha kāyabandhanāni",
  "tika-vin08t34:205_4": "kalābukaṁ, deḍḍubhakaṁ, murajaṁ, maddavīṇaṁ, paṭṭikaṁ, sūkarantakanti. Tattha kalābukaṁ",
  "tika-vin08t34:205_5": "nāma bahurajjukaṁ. Deḍḍubhakaṁ nāma udakasappasīsasadisaṁ. Murajaṁ nāma murajavaṭṭisaṇṭhānaṁ",
  "tika-vin08t34:205_6": "veṭhetvā kataṁ. Maddavīṇaṁ nāma pāmaṅgasaṇṭhānaṁ. Īdisañhi ekampi na vaṭṭati, pageva",
  "tika-vin08t34:205_7": "bahūni. Tasmā paṭikkhittāni akappiyakāyabandhanāni nāma cattāri honti, paṭṭikaṁ,",
  "tika-vin08t34:205_8": "sūkarantakanti imāni dve kāyabandhanāni bhagavatā anuññātāni kappiyakāyabandhanāni",
  "tika-vin08t34:205_9": "nāma, tassa pakativītā vā macchakaṇṭakavāyimā vā paṭṭikā vaṭṭati, sesā kuñjaracchikādibhedā",
  "tika-vin08t34:205_10": "na vaṭṭati. Sūkarantakaṁ nāma kuñcikakosakasaṇṭhānaṁ hoti, ekarajjukaṁ, pana muddikakāyabandhanañca",
  "tika-vin08t34:205_11": "sūkarantakaṁ anulometi. Imehi pana dvīhi saddhiṁ aṭṭha kāyabandhanāni honti. ‘‘Anujānāmi,",
  "tika-vin08t34:205_12": "bhikkhave, murajaṁ maddavīṇa’’nti idaṁ dasāsuyeva anuññātanti pāmaṅgadasā cettha",
  "tika-vin08t34:205_13": "catunnaṁ upari na vaṭṭati. Sobhakaṁ nāma veṭhetvā mukhavaṭṭisibbanaṁ. Guṇakaṁ nāma",
  "tika-vin08t34:205_14": "mudiṅgasaṇṭhānena sibbanaṁ. Evaṁ sibbitā hi anto thirā hontīti vuccati. Pavanantoti",
  "tika-vin08t34:205_15": "pāsanto vuccati. Vajirabuddhiṭīkāyaṁ (vajira. ṭī. cūḷavagga 277-278) pana ‘‘muddikakāyabandhanaṁ",
  "tika-vin08t34:205_16": "nāma caturassaṁ akatvā sajjitaṁ . Pāmaṅgadasā caturassā. Mudiṅgasaṇṭhānenāti saṅghāṭiyā",
  "tika-vin08t34:205_17": "mudiṅgasibbanākārena varakasīsākārena. Pavanantoti pāsanto, ‘dasāmūla’nti ca likhitaṁ.",
  "tika-vin08t34:205_18": "Akāyabandhanena sañcicca vā asañcicca vā gāmappavesane āpatti. Saritaṭṭhānato bandhitvā",
  "tika-vin08t34:205_19": "pavisitabbaṁ, nivattitabbaṁ vāti likhita’’nti vuttaṁ.",
  "tika-vin08t34:206": "Nivāsanapārupanakathā",
  "tika-vin08t34:207_0": "42. Nivāsanapārupanakathāyaṁ hatthisoṇḍādivasena gihinivatthaṁ na nivāsetabbanti",
  "tika-vin08t34:207_1": "ettha hatthisoṇḍakaṁ (cūḷava. aṭṭha. 280; kaṅkhā. aṭṭha. parimaṇḍalasikkhāpadavaṇṇanā)",
  "tika-vin08t34:207_2": "nāma nābhimūlato hatthisoṇḍasaṇṭhānaṁ olambakaṁ katvā nivatthaṁ coḷikaitthīnaṁ nivāsanaṁ",
  "tika-vin08t34:207_3": "viya. Macchavāḷakaṁ nāma ekato dasantaṁ ekato pāsantaṁ olambitvā nivatthaṁ. Catukaṇṇakaṁ",
  "tika-vin08t34:207_4": "nāma uparito dve, heṭṭhato dveti evaṁ cattāro kaṇṇe dassetvā nivatthaṁ. Tālavaṇṭakaṁ",
  "tika-vin08t34:207_5": "nāma tālavaṇṭākārena sāṭakaṁ olambitvā nivāsanaṁ. Satavalikaṁ nāma dīghasāṭakaṁ anekakkhattuṁ",
  "tika-vin08t34:207_6": "obhujitvā ovaṭṭikaṁ karontena nivatthaṁ, vāmadakkhiṇapassesu vā nirantaraṁ valiyo",
  "tika-vin08t34:207_7": "dassetvā nivatthaṁ. Sace pana jāṇuto paṭṭhāya ekaṁ vā dve vā valiyo paññāyanti, vaṭṭati.",
  "tika-vin08t34:207_8": "Saṁvelliyaṁ nivāsentīti mallakammakārādayo viya kacchaṁ bandhitvā nivāsenti, evaṁ",
  "tika-vin08t34:207_9": "nivāsetuṁ gilānassapi maggappaṭipannassapi na vaṭṭati. Setapaṭapārutādivasena na",
  "tika-vin08t34:207_10": "gihipārutaṁ pārupitabbanti ettha yaṁ kiñci setapaṭapārutaṁ paribbājakapārutaṁ ekasāṭakapārutaṁ",
  "tika-vin08t34:207_11": "soṇḍapārutaṁ antepurikapārutaṁ mahājeṭṭhakapārutaṁ kuṭipavesakapārutaṁ brāhmaṇapārutaṁ",
  "tika-vin08t34:207_12": "pāḷikārakapārutanti evamādi parimaṇḍalalakkhaṇato aññathā pārutaṁ sabbametaṁ gihipārutaṁ",
  "tika-vin08t34:207_13": "nāma, tasmā yathā setapaṭā aḍḍhapālakanigaṇṭhā pārupanti, yathā ca ekacce paribbājakā",
  "tika-vin08t34:207_14": "uraṁ vivaritvā dvīsu aṁsakūṭesu pāvuraṇaṁ ṭhapenti, yathā ca ekasāṭakā manussā nivatthasāṭakassa",
  "tika-vin08t34:207_15": "ekena antena piṭṭhiṁ pārupitvā ubho kaṇṇe ubhosu aṁsakūṭesu ṭhapenti, yathā ca surāsoṇḍādayo",
  "tika-vin08t34:207_16": "sāṭakena gīvaṁ parikkhipitvā ubho ante ure vā olambenti, piṭṭhiyaṁ vā khipenti, yathā",
  "tika-vin08t34:207_17": "ca antepurikāyo akkhitārakamattaṁ dassetvā oguṇṭhikaṁ pārupanti, yathā ca mahājeṭṭhā",
  "tika-vin08t34:207_18": "dīghasāṭakaṁ nivāsetvā tasseva ekena antena sakalasarīraṁ pārupanti, yathā ca kassakā",
  "tika-vin08t34:207_19": "khettakuṭiṁ pavisantā sāṭakaṁ paliveṭhetvā upakacchake pakkhipitvā tasseva ekena",
  "tika-vin08t34:207_20": "antena sarīraṁ pārupanti, yathā ca brāhmaṇā ubhinnaṁ upakacchakānaṁ antare sāṭakaṁ",
  "tika-vin08t34:207_21": "pavesetvā aṁsakūṭesu pārupanti, yathā ca pāḷikārako bhikkhu ekaṁsapārupanena pārutaṁ",
  "tika-vin08t34:207_22": "vāmabāhuṁ vivaritvā cīvaraṁ aṁsakūṭe āropeti. Evaṁ apārupitvā sabbepi ete aññe ca",
  "tika-vin08t34:207_23": "evarūpe pārupanadose vajjetvā nibbikāraṁ parimaṇḍalaṁ pārupitabbaṁ. Tathā apārupitvā",
  "tika-vin08t34:207_24": "ārāme vā antaraghare vā anādarena yaṁ kiñci vikāraṁ karontassa dukkaṭaṁ.",
  "tika-vin08t34:208": "Kājakathā",
  "tika-vin08t34:209_0": "43. Kājakathāyaṁ muṇḍaveṭhīti yathā rañño kuhiñci gacchanto parikkhārabhaṇḍaggahaṇamanussāti",
  "tika-vin08t34:209_1": "adhippāyo. Ubhatokājanti ekasmiṁyeva kāje purato ca pacchato ca ubhosu bhāgesu laggetvā",
  "tika-vin08t34:209_2": "vahitabbabhāraṁ. Ekatokājanti ekato pacchatoyeva laggetvā vahitabbabhāraṁ. Antarākājanti",
  "tika-vin08t34:209_3": "majjhe laggetvā dvīhi vahitabbabhāraṁ. Sīsabhārādayo sīsādīhi vahitabbabhārādayo",
  "tika-vin08t34:209_4": "eva. Olambakanti hatthena olambitvā vahitabbabhāraṁ. Etesu ubhatokājameva na vaṭṭati, sesā vaṭṭanti.",
  "tika-vin08t34:210": "Dantakaṭṭhakathā",
  "tika-vin08t34:211_0": "44. Dantakaṭṭhakathāyaṁ dantakaṭṭhassa akhādane pañca dose, khādane pañcānisaṁse",
  "tika-vin08t34:211_1": "ca dassetvā bhagavatā bhikkhūnaṁ dantakaṭṭhaṁ anuññātaṁ. Tattha pañca dosā nāma acakkhussaṁ,",
  "tika-vin08t34:211_2": "mukhaṁ duggandhaṁ, rasaharaṇiyo na visujjhanti, pittaṁ semhaṁ bhattaṁ pariyonandhati,",
  "tika-vin08t34:211_3": "bhattamassa nacchādetīti. Tattha acakkhussanti cakkhūnaṁ hitaṁ na hoti, parihāniṁ",
  "tika-vin08t34:211_4": "janeti. Nacchādetīti na ruccati. Pañcānisaṁsā vuttapaṭipakkhato veditabbā. Tato dīghadantakaṭṭhakhādane",
  "tika-vin08t34:211_5": "ca atimadāhakadantakaṭṭhakhādane ca dukkaṭaṁ paññapetvā aṭṭhaṅgulaparamaṁ caturaṅgulapacchimaṁ",
  "tika-vin08t34:211_6": "dantakaṭṭhaṁ anuññātaṁ. Tattha aṭṭhaṅgulaṁ paramaṁ etassa dantakaṭṭhassāti aṭṭhaṅgulaparamaṁ.",
  "tika-vin08t34:211_7": "Caturaṅgulaṁ pacchimaṁ pamāṇaṁ etassa dantakaṭṭhassāti caturaṅgulapacchimaṁ. Atimadāhakanti",
  "tika-vin08t34:211_8": "atikhuddakaṁ. Aṭṭhaṅgulaṁ mahādantakaṭṭhaṁ nāma, caturaṅgulaṁ khuddakadantakaṭṭhaṁ",
  "tika-vin08t34:211_9": "nāma, pañcachasattaṅgulaṁ majjhimadantakaṭṭhaṁ nāma. Tena vuttaṁ ‘‘duvidhena udakena",
  "tika-vin08t34:211_10": "tividhena dantakaṭṭhenā’’ti. ‘‘Aṭṭhaṅgulaparamanti manussānaṁ pamāṇaṅgulena aṭṭhaṅgulaparama’’nti",
  "tika-vin08t34:211_11": "aṭṭhakathāya (cūḷava. aṭṭha. 282) māha.",
  "tika-vin08t34:212_0": "Ettha ca pamāṇaṅgulenāti idaṁ pakatiaṅgulenāti gahetvā manussānaṁ pakatiaṅgulena",
  "tika-vin08t34:212_1": "aṭṭhaṅgulato adhikappamāṇaṁ dantakaṭṭhaṁ na vaṭṭatīti vadanti. Tattakameva ca katvā",
  "tika-vin08t34:212_2": "khādanti. Aṭṭhakathāyaṁ pana ‘‘manussānaṁ pamāṇaṅgulena’’ icceva vuttaṁ, na ‘‘pakatiaṅgulenā’’ti.",
  "tika-vin08t34:212_3": "Tasmā yaṁ vaḍḍhakihatthato aṅgulaṁ pamāṇaṁ katvā manussā gehādīni minanti, tena manussānaṁ",
  "tika-vin08t34:212_4": "pamāṇaṅgulabhūtena vaḍḍhakiaṅgulena aṭṭhaṅgulaparamanti attho gahetabbo. Vuttañhi",
  "tika-vin08t34:212_5": "sāratthadīpaniyaṁ (sārattha. ṭī. cūḷavagga 3.280-282) ‘‘pamāṇaṅgulenāti vaḍḍhakiaṅgulaṁ",
  "tika-vin08t34:212_6": "sandhāya vutta’’nti. Vimativinodaniyañca (vi. vi. ṭī. cūḷavagga 2.282) ‘‘pamāṇaṅgulenāti",
  "tika-vin08t34:212_7": "vaḍḍhakiaṅgulena, keci pana ‘pakatiaṅgulenā’ti vadanti, taṁ caturaṅgulapacchimavacanena",
  "tika-vin08t34:212_8": "sameti. Na hi pakatiaṅgulena caturaṅgulappamāṇaṁ dantakaṭṭhaṁ kaṇṭhe avilaggaṁ khādituṁ sakkā’’ti.",
  "tika-vin08t34:213": "Rukkharohanakathā",
  "tika-vin08t34:214_0": "45. Rukkhārohanakathāyaṁ puriso pamāṇo yassa rukkhassāti poriso, uddhaṁ ukkhipitahatthena",
  "tika-vin08t34:214_1": "saddhiṁ manussakāyappamāṇo pañcahatthamattaucco rukkhapadeso, taṁ porisaṁ rukkhaṁ,",
  "tika-vin08t34:214_2": "avayave samudāyavohāro yathā ‘‘samuddo diṭṭho’’ti, ābhuso padanti gacchanti pavattantīti",
  "tika-vin08t34:214_3": "āpadā, parissayā. Yāva attho atthi etasmiṁ rukkheti yāvadattho, rukkho, attha-saddo",
  "tika-vin08t34:214_4": "payojanavācako. Yāva tasmiṁ rukkhe bhikkhussa attho payojanaṁ atthi, tāva abhiruhitabboti",
  "tika-vin08t34:214_5": "adhippāyo. Sesaṁ suviññeyyameva.",
  "tika-vin08t34:215": "Chandāropanakathā",
  "tika-vin08t34:216_0": "46. Chandāropanakathāyaṁ chandasoti sakkaṭabhāsāya. Na āropetabbanti vācanāmaggaṁ",
  "tika-vin08t34:216_1": "na āropetabbaṁ. Sakāya niruttiyāti māgadhabhāsāya. Tattha santehi katāti sakkaṭā,",
  "tika-vin08t34:216_2": "aṭṭhakavāmakādīhi samitapāpehi isīhi katāti attho. Atha vā sakkaritabbā pūjitabbāti",
  "tika-vin08t34:216_3": "sakkaṭā manussānaṁ hitasukhāvahanato, tadatthikehi manussehi pūjitabbāti attho. Bhāsīyateti",
  "tika-vin08t34:216_4": "bhāsā, sakkaṭā ca sā bhāsā cāti sakkaṭabhāsā. Vedattayagatā nirutti, sassa esāti",
  "tika-vin08t34:216_5": "sakā, bhagavato vacanantyattho. Magadhe jātā māgadhikā, ādikappakāle magadharaṭṭhe",
  "tika-vin08t34:216_6": "jātāti attho. Uccateti utti, nīharitvā utti nirutti, piṭakattayato nīharitvā kathīyatetyattho.",
  "tika-vin08t34:216_7": "Vuttañhetaṁ porāṇehi –",
  "tika-vin08t34:217": "‘‘Sā māgadhī mūlabhāsā;",
  "tika-vin08t34:218": "Narā yāyādikappikā;",
  "tika-vin08t34:219": "Brahmāno cāssutālāpā;",
  "tika-vin08t34:220": "Sambuddhā cāpi bhāsare’’ti.",
  "tika-vin08t34:221": "Sesaṁ suviññeyyameva.",
  "tika-vin08t34:222": "Lokāyatakathā",
  "tika-vin08t34:223_0": "47. Lokāyatakathāyaṁ lokiyanti patiṭṭhahanti puññāpuññāni tabbipāko cāti loko, sattaloko.",
  "tika-vin08t34:223_1": "Ābhuso yatanti vīriyaṁ karonti etthāti āyataṁ, lokassa āyataṁ lokāyataṁ, sattānaṁ",
  "tika-vin08t34:223_2": "bhuso vīriyakaraṇaṭṭhānantyattho. Kiṁ taṁ? Titthiyasatthaṁ. Sabbaṁ ucchiṭṭhaṁ, kasmā?",
  "tika-vin08t34:223_3": "Sakuṇādīhi paribhuttapubbattā. Sabbaṁ anucchiṭṭhaṁ imassa avasesabhojanassa kenaci",
  "tika-vin08t34:223_4": "aparibhuttapubbattā. Seto kāko aṭṭhissa setattā, kāḷo bako pādassa kāḷattāti. Natthi",
  "tika-vin08t34:223_5": "attho etthāti niratthakaṁ, niratthakameva kāraṇaṁ niratthakakāraṇaṁ. Tena paṭisaṁyuttaṁ",
  "tika-vin08t34:223_6": "niratthakakāraṇapaṭisaṁyuttaṁ. Taranti etthāti titthaṁ, paṭṭanaṁ. Titthaṁ viyāti",
  "tika-vin08t34:223_7": "titthaṁ, laddhi, taṁ etesaṁ atthīti titthiyā, viparītadassanā. Sāsanti attano sāvake",
  "tika-vin08t34:223_8": "etthāti satthaṁ, titthiyānaṁ satthaṁ titthiyasatthaṁ. Na tiracchānavijjā pariyāpuṇitabbāti",
  "tika-vin08t34:223_9": "ettha tiracchānavijjā nāma yā kāci bāhirakā anatthasañhitā. Na pariyāpuṇitabbāti",
  "tika-vin08t34:223_10": "attanā na pariyāpuṇitabbā. Na vācetabbāti paresaṁ na vācetabbā. Sesaṁ suviññeyyameva.",
  "tika-vin08t34:224": "Khipitakathā",
  "tika-vin08t34:225_0": "48. Khipitakathāyaṁ khipīyitthāti khipito. Khipi abyattasaddeti dhātu. Bhāvenabhāvalakkhaṇattā",
  "tika-vin08t34:225_1": "tasmiṁ khipiteti vibhatyantaṁ. ‘‘Yasmiṁ kismiñci puggale’’ti lakkhaṇavantakattā ajjhāharitabbo.",
  "tika-vin08t34:225_2": "Jīvāti jīva pāṇadhāraṇeti dhātu, vibhattilopo. Yasmiṁ kismiñci puggale khipite bhikkhunā",
  "tika-vin08t34:225_3": "‘‘jīvā’’ti vacanaṁ na vattabbaṁ, bhikkhusmiṁ khipite gihinā ‘‘jīvatha bhante’’ti",
  "tika-vin08t34:225_4": "vuccamāne sati ‘‘ciraṁ jīvā’’ti bhikkhunā vattuṁ vaṭṭatīti yojanā. ‘‘Vuccamāne’’ti",
  "tika-vin08t34:225_5": "ettha pana lakkhaṇassa kammavācakattā tena samānādhikaraṇaṁ kammabhūtaṁ ‘‘bhikkhusmi’’nti",
  "tika-vin08t34:225_6": "lakkhaṇavantakammaṁ ajjhāharitabbaṁ yathā kiṁ ‘‘gosu duyhamānāsu puriso āgato’’ti",
  "tika-vin08t34:225_7": ". Apare pana ācariyā īdisesu ṭhānesu ‘‘santesū’’ti padaṁ ajjhāharitvā idameva lakkhaṇapadaṁ,",
  "tika-vin08t34:225_8": "‘‘gosu duyhamānāsū’’ti padadvayaṁ pana ‘‘santesū’’ti ettha pakativikativasena kattā",
  "tika-vin08t34:225_9": "evāti vadanti, vīmaṁsitvā gahetabbaṁ.",
  "tika-vin08t34:226": "Lasuṇakathā",
  "tika-vin08t34:227_0": "49. Lasuṇakathāyaṁ ‘‘lasuṇaṁ nāma māgadhaka’’nti (pāci. 795) pāḷiyaṁ āgataṁ. Aṭṭhakathāyaṁ",
  "tika-vin08t34:227_1": "(pāci. aṭṭha. 795) pana ‘‘māgadhakanti magadhesu jātaṁ. Magadharaṭṭhe jātalasuṇameva",
  "tika-vin08t34:227_2": "hi idha lasuṇanti adhippetaṁ, tampi bhaṇḍikalasuṇameva, na ekadvitimiñjakaṁ. Kurundiyaṁ",
  "tika-vin08t34:227_3": "pana ‘jātidesaṁ avatvā ‘māgadhakaṁ nāma bhaṇḍikalasuṇa’nti vutta’’nti vuttaṁ. Sace",
  "tika-vin08t34:227_4": "dve tayo bhaṇḍike ekatoyeva saṅkharitvā ajjhoharati, ekaṁ pācittiyaṁ. Bhinditvā ekekaṁ",
  "tika-vin08t34:227_5": "miñjaṁ khādantiyā pana payogagaṇanāya pācittiyāni, idaṁ bhikkhunīnaṁ vasena pācittiyaṁ,",
  "tika-vin08t34:227_6": "bhikkhussa pana dukkaṭaṁ.",
  "tika-vin08t34:228_0": "Palaṇḍukādīnaṁ vaṇṇena vā miñjāya vā nānattaṁ veditabbaṁ. Vaṇṇena tāva palaṇḍuko",
  "tika-vin08t34:228_1": "nāma paṇḍuvaṇṇo hoti. Bhañjanako lohitavaṇṇo, haritako haritavaṇṇo, miñjāya pana",
  "tika-vin08t34:228_2": "palaṇḍukassa ekā miñjā hoti, bhañjanakassa dve, haritakassa tisso, cāpalasuṇo amiñjako.",
  "tika-vin08t34:228_3": "Aṅkuramattameva hi tassa hoti. Mahāpaccariyādīsu pana ‘‘palaṇḍukassa tīṇi miñjāni,",
  "tika-vin08t34:228_4": "bhañjanakassa dve, haritakassa eka’’nti vuttaṁ. Ete palaṇḍukādayo sabhāveneva vaṭṭanti,",
  "tika-vin08t34:228_5": "sūpasampākādīsu pana māgadhakampi vaṭṭati. Tañhi paccamānesu muggasūpādīsu vā macchamaṁsavikatiyā",
  "tika-vin08t34:228_6": "vā telādīsu vā badarasāḷavādīsu vā ambilapākādīsu vā uttaribhaṅge vā yattha katthaci",
  "tika-vin08t34:228_7": "antamaso yāgupattepi pakkhipituṁ vaṭṭatīti vuttaṁ. ‘‘Sabhāvenevāti sūpasampākādiṁ",
  "tika-vin08t34:228_8": "vināva. Badarasāḷavaṁ nāma badaraphalāni sukkhāpetvā cuṇṇetvā kattabbā khādanīyavikatī’’ti",
  "tika-vin08t34:228_9": "sāratthadīpaniyaṁ (sārattha. ṭī. pācittiya 3.793-797) vuttaṁ.",
  "tika-vin08t34:229": "Naakkamitabbādikathā",
  "tika-vin08t34:230_0": "50. Naakkamitabbādikathāyaṁ ‘‘paribhaṇḍakatabhūmi nāma saṇhamattikāhi katā kāḷavaṇṇādibhūmi",
  "tika-vin08t34:230_1": ". Senāsanaṁ mañcapīṭhādikāyeva. Tatheva vaḷañjetuṁ vaṭṭatīti aññehi āvāsikehi bhikkhūhi",
  "tika-vin08t34:230_2": "paribhuttanīhārena paribhuñjituṁ vaṭṭati. ‘Nevāsikā pakatiyā anatthatāya bhūmiyā",
  "tika-vin08t34:230_3": "ṭhapenti ce, tesampi anāpattiyevā’ti gaṇṭhipadesu vuttaṁ. ‘Dvārampī’tiādinā vuttadvāravātapānādayo",
  "tika-vin08t34:230_4": "aparikammakatāpi na apassayitabbā. Lomesūti lomesu phusantesū’’ti sāratthadīpaniyaṁ",
  "tika-vin08t34:230_5": "(sārattha. ṭī. cūḷavagga 3.324) vuttaṁ. Vimativinodaniyampi (vi. vi. ṭī. cūḷavagga",
  "tika-vin08t34:230_6": "2.324) ‘‘paribhaṇḍakatabhūmi vāti kāḷavaṇṇādikatasaṇhabhūmi vā. Senāsanaṁ vāti mañcapīṭhādi",
  "tika-vin08t34:230_7": "vā. Tatheva vaḷañjetuṁ vaṭṭatīti iminā nevāsikehi dhotapādādīhi vaḷañjanaṭṭhāne sañcicca",
  "tika-vin08t34:230_8": "adhotapādādīhi vaḷañjantasseva āpatti paññattāti dasseti , ‘dvārampī’tiādinā sāmaññato",
  "tika-vin08t34:230_9": "vuttattā dvāravātapānādayo aparikammakatāpi na apassayitabbā. Ajānitvā apassayantassapi",
  "tika-vin08t34:230_10": "idha lomagaṇanāya āpattī’’ti vuttaṁ. Vajirabuddhiṭīkāyaṁ (vajira. ṭī. cūḷavagga 323-324)",
  "tika-vin08t34:230_11": "‘‘nevāsikā pakatiyā anatthatāya bhūmiyā ṭhapenti ce, tesampi anāpattiyevāti likhitaṁ,",
  "tika-vin08t34:230_12": "dvāravātapānādayo aparikammakatāpi na apassayitabbāti likhita’’nti vuttaṁ.",
  "tika-vin08t34:231": "Avandiyavandiyakathā",
  "tika-vin08t34:232_0": "51. Avandiyavandiyakathāyaṁ idha pakaraṇācariyena senāsanakkhandhakapāḷivasena dasa",
  "tika-vin08t34:232_1": "avandiyā, tayo vandiyā ca vuttā, aṭṭhakathāṭīkāsu ca na kiñci vuttā, tasmā idha āgatanayeneva",
  "tika-vin08t34:232_2": "attho daṭṭhabbo. Parivārapāḷiyaṁ (pari. 467 ādayo) pana upālipañcake pañcapañcakavasena",
  "tika-vin08t34:232_3": "pañcavīsati avandiyā, pañca vandiyā ca vuttā. Kathaṁ? ‘‘Kati nu kho, bhante, avandiyāti?",
  "tika-vin08t34:232_4": "Pañcime, upāli, avandiyā. Katame pañca? Antaragharaṁ paviṭṭho avandiyo, racchagato",
  "tika-vin08t34:232_5": "avandiyo, otamasiko avandiyo, asamannāharanto avandiyo, sutto avandiyo. Ime kho,",
  "tika-vin08t34:232_6": "upāli, pañca avandiyā. Aparepi, upāli, pañca avandiyā. Katame pañca? Yāgupāne avandiyo,",
  "tika-vin08t34:232_7": "bhattagge avandiyo, ekāvatto avandiyo, aññavihito avandiyo, naggo avandiyo. Ime kho,",
  "tika-vin08t34:232_8": "upāli, pañca avandiyā. Aparepi, upāli, pañca avandiyā. Katame pañca? Khādanto avandiyo,",
  "tika-vin08t34:232_9": "bhuñjanto avandiyo, uccāraṁ karonto avandiyo, passāvaṁ karonto avandiyo, ukkhittako",
  "tika-vin08t34:232_10": "avandiyo. Ime kho, upāli, pañca avandiyā. Aparepi, upāli, pañca avandiyā. Katame",
  "tika-vin08t34:232_11": "pañca? Pureupasampannena pacchāupasampanno avandiyo, anupasampanno avandiyo , nānāsaṁvāsako",
  "tika-vin08t34:232_12": "vuḍḍhataro adhammavādī avandiyo, mātugāmo avandiyo, paṇḍako avandiyo. Ime kho, upāli,",
  "tika-vin08t34:232_13": "pañca avandiyā. Aparepi, upāli, pañca avandiyā. Katame pañca? Pārivāsiko avandiyo,",
  "tika-vin08t34:232_14": "mūlāyapaṭikassanāraho avandiyo, mānattāraho avandiyo, mānattacāriko avandiyo, abbhānāraho",
  "tika-vin08t34:232_15": "avandiyo. Ime kho, upāli, pañca avandiyā’’ti.",
  "tika-vin08t34:233_0": "‘‘Kati nu kho, bhante, vandiyāti? Pañcime, upāli, vandiyā. Katame pañca? Pacchāupasampannena",
  "tika-vin08t34:233_1": "pureupasampanno vandiyo, nānāsaṁvāsako vuḍḍhataro dhammavādī vandiyo, ācariyo vandiyo,",
  "tika-vin08t34:233_2": "upajjhāyo vandiyo, sadevake loke samārake sabrahmake sassamaṇabrāhmaṇiyā pajāya sadevamanussāya",
  "tika-vin08t34:233_3": "tathāgato arahaṁ sammāsambuddho vandiyo. Ime kho, upāli, pañca vandiyā’’ti.",
  "tika-vin08t34:234_0": "Aṭṭhakathāyañca (pari. aṭṭha. 467) ‘‘otamasitoti andhakāragato. Tañhi vandantassa",
  "tika-vin08t34:234_1": "mañcapādādīsupi nalāṭaṁ paṭihaññeyya. Asamannāharantoti kiccappasutattā vandanaṁ",
  "tika-vin08t34:234_2": "asamannāharanto. Suttoti niddaṁ okkanto. Ekāvattoti ekato āvatto sapattapakkhe ṭhito",
  "tika-vin08t34:234_3": "verī visabhāgapuggalo vuccati, ayaṁ avandiyo. Ayañhi vandiyamāno pādenapi pahareyya.",
  "tika-vin08t34:234_4": "Aññavihitoti aññaṁ cintayamāno. Khādantoti piṭṭhakhajjakādīni khādanto. Uccārañca",
  "tika-vin08t34:234_5": "passāvañca karonto anokāsagatattā avandiyo. Ukkhittakoti tividhenapi ukkhepanīyakammena",
  "tika-vin08t34:234_6": "ukkhittako avandiyo, tajjanīyādikammakatā pana cattāro vanditabbā, uposathapavāraṇāpi",
  "tika-vin08t34:234_7": "tehi saddhiṁ labbhanti. Ādito paṭṭhāya ca vuttesu avandiyesu naggañca ukkhittakañca",
  "tika-vin08t34:234_8": "vandantasseva hoti āpatti , itaresaṁ pana asāruppaṭṭhena ca antarā vuttakāraṇena",
  "tika-vin08t34:234_9": "ca vandanā paṭikkhittā. Ito paraṁ pacchāupasampannādayo dasapi āpattivatthubhāveneva",
  "tika-vin08t34:234_10": "avandiyā. Te vandantassa hi niyameneva āpatti. Iti imesu pañcasu pañcakesu terasa",
  "tika-vin08t34:234_11": "jane vandantassa anāpatti, dvādasannaṁ vandanāya āpatti. Ācariyo vandiyoti pabbajjācariyo",
  "tika-vin08t34:234_12": "upasampadācariyo nissayācariyo uddesācariyo ovādācariyoti ayaṁ pañcavidhopi ācariyo vandiyo’’ti āgato.",
  "tika-vin08t34:235_0": "‘‘Antarāvuttakāraṇenāti tañhi vandantassa mañcapādādīsu nalāṭaṁ paṭihaññeyyātiādinā",
  "tika-vin08t34:235_1": "vuttakāraṇenā’’ti sāratthadīpaniyaṁ (sārattha. ṭī. parivāra 3.467) vuttaṁ. Vimativinodaniyaṁ",
  "tika-vin08t34:235_2": "(vi. vi. ṭi. parivāra 2.467) pana ‘‘mañcapādādīsupi nalāṭaṁ paṭihaññeyyāti andhakāre",
  "tika-vin08t34:235_3": "cammakhaṇḍaṁ paññapetvā vandituṁ onamantassa nalāṭaṁ vā akkhi vā mañcādīsu paṭihaññati.",
  "tika-vin08t34:235_4": "Etena vandatopi āpattiabhāvaṁ vatvā vandanāya sabbathā paṭikkhepābhāvañca dīpeti.",
  "tika-vin08t34:235_5": "Evaṁ sabbattha suttantarehi appaṭikkhittesu. Naggādīsu pana vandituṁ na vaṭṭatīti.",
  "tika-vin08t34:235_6": "Ekato āvattoti ekasmiṁ dosāgatipakkhe parivatto, paviṭṭhoti attho. Tenāha ‘sapattapakkhe",
  "tika-vin08t34:235_7": "ṭhito’ti. Vandiyamānoti onamitvā vandiyamāno. Vanditabbesu uddesācariyo nissayācariyo",
  "tika-vin08t34:235_8": "ca yasmā navakāpi honti, tasmā ‘te vuḍḍhā eva vandiyā’ti vanditabbā’’ti āgataṁ. Vajirabuddhiṭīkāyaṁ",
  "tika-vin08t34:235_9": "(vajira. ṭī. parivāra 467) ‘‘ekāvattotipi paṭhanti, tassa kuddho kodhābhibhūtoti",
  "tika-vin08t34:235_10": "kira attho. Ekavatthotipi keci, uttarāsaṅgaṁ apanetvā ṭhitoti kira attho. Taṁ sabbaṁ",
  "tika-vin08t34:235_11": "aṭṭhakathāyaṁ uddhaṭapāḷiyā virujjhati. Ekāvattoti hi uddhaṭaṁ, tasmā na gahetabbaṁ.",
  "tika-vin08t34:235_12": "Antarā vuttakāraṇenāti kiccappasutattā asamannāharanto ‘nalāṭaṁ paṭihaññeyyā’tiādivuttakāraṇenā’’ti āgataṁ.",
  "tika-vin08t34:236_0": "Dutiyagāthāsaṅgaṇikaṭṭhakathāyaṁ (pari. aṭṭha. 477) ‘‘dasa puggalā nābhivādetabbāti",
  "tika-vin08t34:236_1": "senāsanakkhandhake vuttā dasa janā. Añjalisāmīcena cāti sāmīcikammena saddhiṁ añjali",
  "tika-vin08t34:236_2": "ca tesaṁ na kātabbo. Neva pānīyapucchanatālavaṇṭaggahaṇādi khandhakavattaṁ tesaṁ",
  "tika-vin08t34:236_3": "dassetabbaṁ, na añjali paggaṇhitabboti attho. Dasannaṁ dukkaṭanti tesaṁyeva dasannaṁ",
  "tika-vin08t34:236_4": "evaṁ karontassa dukkaṭaṁ hotī’’ti āgataṁ, tasmā añjalikammamattampi nesaṁ na kattabbanti.",
  "tika-vin08t34:237_0": "‘‘Navakatarena, bhante, bhikkhunā vuḍḍhatarassa bhikkhuno pāde vandantena kati dhamme",
  "tika-vin08t34:237_1": "ajjhattaṁ upaṭṭhāpetvā pādā vanditabbāti? Navakatarenupāli, bhikkhunā vuḍḍhatarassa",
  "tika-vin08t34:237_2": "bhikkhuno pāde vandantena pañca dhamme ajjhattaṁ upaṭṭhāpetvā pādā vanditabbā. Katame",
  "tika-vin08t34:237_3": "pañca? Navakatarenupāli, bhikkhunā vuḍḍhatarassa bhikkhuno pāde vandantena ekaṁsaṁ",
  "tika-vin08t34:237_4": "uttarāsaṅgaṁ katvā añjaliṁ paggahetvā ubhohi pāṇitalehi pādāni parisambāhantena pemañca",
  "tika-vin08t34:237_5": "gāravañca upaṭṭhāpetvā pādā vanditabbā. Navakatarenupāli, bhikkhunā vuḍḍhatarassa",
  "tika-vin08t34:237_6": "bhikkhuno pāde vandantena ime pañca dhamme ajjhattaṁ upaṭṭhāpetvā pādā vanditabbā’’ti",
  "tika-vin08t34:237_7": "(pari. 469) imasmiṁ ṭhāne sammāsambuddhena āyasmato upālissa vandanānayova ācikkhito.",
  "tika-vin08t34:238_0": "Pañcapatiṭṭhitena vanditvāti ettha pañcasarūpañca kathitaṁ. Kathaṁ? Vuḍḍhatarassa",
  "tika-vin08t34:238_1": "pāde vandantena ubho aṁse vivaritvā vanditabbā, na ca ubho aṁse pārupitvā vanditabbā,",
  "tika-vin08t34:238_2": "atha kho ekaṁsaṁ uttarāsaṅgaṁ karitvā vanditabbāti. Etena saṅghāṭi pana ekaṁsaṁ katāpi",
  "tika-vin08t34:238_3": "akatāpi natthi dosoti pakāsito hoti. ‘‘Dasanakhasamodhānasamujjalaṁ karapuṭasaṅkhātaṁ",
  "tika-vin08t34:238_4": "añjaliṁ paggahetvāva vanditabbā, na hatthatalapakāsanamattena vā na hatthamuṭṭhipakāsanādinā",
  "tika-vin08t34:238_5": "vā vanditabbā’’ti ca ‘‘na ekena hatthena cīvarakaṇṇachupanādimattena vanditabbā,",
  "tika-vin08t34:238_6": "atha kho ubhohi pāṇitalehi pādāni parisambāhantena vanditabbā’’ti ca ‘‘evaṁ vandantehi",
  "tika-vin08t34:238_7": "na duṭṭhacittañca anādarañca upaṭṭhāpetvā vanditabbā, atha kho pemañca gāravañca",
  "tika-vin08t34:238_8": "upaṭṭhāpetvā pādā vanditabbā’’ti ca evaṁ vandanānayo ācikkhito hoti.",
  "tika-vin08t34:239_0": "Kathaṁ pañcapatiṭṭhitasarūpaṁ kathitaṁ? Idha ekaṁsaṁ uttarāsaṅgaṁ karitvāti ekaṁ,",
  "tika-vin08t34:239_1": "añjaliṁ paggahetvāti ekaṁ, ubhohi pāṇitalehi pādāni parisambāhantenāti ekaṁ, pemañca",
  "tika-vin08t34:239_2": "upaṭṭhāpetvāti ekaṁ, gāravañca upaṭṭhāpetvāti ekaṁ, evaṁ pañcapatiṭṭhitasarūpaṁ kathitaṁ",
  "tika-vin08t34:239_3": "hoti. Tenāha ‘‘pañca dhamme ajjhattaṁ upaṭṭhāpetvā pādā vanditabbā’’ti. Evaṁ sakalalokassa",
  "tika-vin08t34:239_4": "hitasukhakārakena dhammassāminā kāyapaṇāmamanopaṇāmavasena mahato hitasukhassa pavattanatthaṁ",
  "tika-vin08t34:239_5": "āyasmato upālittherassa ācikkhitena vandanānayena vandituṁ vaṭṭati.",
  "tika-vin08t34:240_0": "Idāni pana ācariyā abhinavaāgatānaṁ daharānañca sāmaṇerānañca vandanānayaṁ sikkhantā",
  "tika-vin08t34:240_1": "na imaṁ āhaccabhāsitaṁ pāḷiṁ gahetvā sikkhanti, atha kho paveṇīāgatanayaṁyeva gahetvā",
  "tika-vin08t34:240_2": "sikkhanti. Kathaṁ? Yadi ṭhatvā vandatha, dve pādatalāni samaṁ bhūmiyaṁ patiṭṭhāpetvā",
  "tika-vin08t34:240_3": "dve hatthatalāni samaṁ phusāpetvā nalāṭe patiṭṭhāpetvā vanditabbābhimukhaṁ onamitvā",
  "tika-vin08t34:240_4": "vandathāti, ayaṁ nayo ‘‘evaṁ mahāsatto suvaṇṇakadali viya bārāṇasinagarābhimukhaṁ",
  "tika-vin08t34:240_5": "onamitvā mātāpitaro vanditvā’’ti imaṁ jātakaṭṭhakathāvacanañca ‘‘dasanakhasamodhānasamujjalaṁ",
  "tika-vin08t34:240_6": "añjaliṁ paggayha sirasmiṁ patiṭṭhāpetvā’’tiādiaṭṭhakathāvacanañca anulometi. Idha",
  "tika-vin08t34:240_7": "pana dve pādatalāni, dve hatthatalāni, nalāṭañcāti pañcasu patiṭṭhitānīti sarūpaṁ",
  "tika-vin08t34:240_8": "vadanti. Yadi nisīditvā vandatha, paṭhamaṁ dve pādatalāni bhūmiyaṁ samaṁ patiṭṭhāpetvā",
  "tika-vin08t34:240_9": "dve jāṇumaṇḍalāni samaṁ ussāpetvā dve kapparāni dvinnaṁ jāṇūnaṁ upari samaṁ ṭhapetvā",
  "tika-vin08t34:240_10": "dve hatthatalāni samaṁ phusitāni katvā añjalisaṅkhātaṁ karapuṭaṁ sirasaṅkhāte nalāṭe",
  "tika-vin08t34:240_11": "patiṭṭhāpetvā vandatha. Tato onamitvā dve jāṇumaṇḍalāni ca dve kapparāni ca bhūmiyaṁ",
  "tika-vin08t34:240_12": "samaṁ patiṭṭhāpetvā dve hatthatalāni pasāretvā samaṁ bhūmiyaṁ ṭhapetvā sīsaṁ ubhinnaṁ",
  "tika-vin08t34:240_13": "hatthapiṭṭhīnaṁ upari katvā bhūmiyaṁ patiṭṭhāpetvā vandathāti. Ettha tu dve pādatalāni",
  "tika-vin08t34:240_14": "ekaṁ katvā, tathā dve jāṇumaṇḍalāni ekaṁ, dve kapparāni ekaṁ, dve hatthatalāni ekaṁ,",
  "tika-vin08t34:240_15": "sīsaṁ ekaṁ katvā pañcapatiṭṭhitasarūpaṁ kathenti. Esa nayo pāḷiaṭṭhakathāṭīkāsu na diṭṭho.",
  "tika-vin08t34:241_0": "Samīpaṁ gantvā pādānaṁ vandanakāle pana ekacce paṭhamaṁ attano sīsaṁ hatthena parāmasitvā",
  "tika-vin08t34:241_1": "tena hatthadvayena therānaṁ jāṇumaṇḍalaṁ cīvarassa upariyeva sambāhanti. Ekacce paṭhamaṁ",
  "tika-vin08t34:241_2": "therānaṁ jāṇumaṇḍalaṁ sacīvaraṁyeva parāmasitvā teneva hatthadvayena attano sīsaṁ",
  "tika-vin08t34:241_3": "parāmasanti. Ekacce chupanamattameva karonti. Esapi nayo na kismiñci diṭṭho. Rāmaññadesiyā",
  "tika-vin08t34:241_4": "pana bhikkhū evaṁ samīpaṁ gantvā vandanakāle therānaṁ pādaggaṁ apassantāpi pariyesitvā",
  "tika-vin08t34:241_5": "cīvarato nīharitvā pādaggameva punappunaṁ hatthena sambāhitvā sīsena pavaṭṭetvā cumbitvā",
  "tika-vin08t34:241_6": "lehitvā cirappavāsāgatapiyamanāpaupajjhāyaṁ vā ācariyaṁ vā passantā viya katvā vandanti.",
  "tika-vin08t34:241_7": "Taṁ kiriyaṁ parivārapāḷiyaṁ ‘‘ubhohi pāṇitalehi pādāni parisambāhantena pemañca gāravañca",
  "tika-vin08t34:241_8": "upaṭṭhāpetvā pādā vanditabbā’’ti āgatapāḷiyā saṁsandati viya dissati. Tepi na sabbe",
  "tika-vin08t34:241_9": "pāḷiṁ passanti, paveṇīvaseneva karonti, tasmā sabbesaṁ hitatthaṁ pāḷinayo amhehi",
  "tika-vin08t34:241_10": "uddhaṭo. Paveṇīāgatanayato hi pāḷinayo balavataro, tasmā bhagavato āṇaṁ garuṁ karontehi",
  "tika-vin08t34:241_11": "sappurisehi pāḷinayo samāsevitabboti amhākaṁ khanti, vīmaṁsitvā gahetabbaṁ.",
  "tika-vin08t34:242": "Āsandādikathā",
  "tika-vin08t34:243_0": "55. Āsandādikathāyaṁ caturassapīṭhanti samacaturassaṁ. Aṭṭhaṅgulapādaṁ vaṭṭatīti",
  "tika-vin08t34:243_1": "aṭṭhaṅgulapādakameva vaṭṭati. Pamāṇātikkantopi vaṭṭatīti samacaturassameva sandhāya",
  "tika-vin08t34:243_2": "vuttaṁ. Āyatacaturassā pana sattaṅgapañcaṅgāpi uccapādā na vaṭṭanti. Vetteheva caturassādiākārena",
  "tika-vin08t34:243_3": "kataṁ bhaddapīṭhanti āha ‘‘vettamayapīṭha’’nti. Dārupaṭṭikāya uparīti aṭaniākārena",
  "tika-vin08t34:243_4": "ṭhitadārupaṭalassa heṭṭhā. Uddhaṁ pādaṁ katvā pavesanakālañhi sandhāya ‘‘uparī’’ti",
  "tika-vin08t34:243_5": "vuttaṁ. Eḷakassa pacchimapādadvayaṁ viya vaṅkākārena ṭhitattā panetaṁ ‘‘eḷakapādapīṭha’’nti",
  "tika-vin08t34:243_6": "(vi. vi. ṭī. cūḷavagga 2.297) vuttaṁ.",
  "tika-vin08t34:244": "Uccāsayanamahāsayanakathā",
  "tika-vin08t34:245_0": "56. Uccāsayanamahāsayanakathāyaṁ ‘‘vāḷarūpānīti āharimāni vāḷarūpāni, ‘akappiyarūpākulo",
  "tika-vin08t34:245_1": "akappiyamañco pallaṅko’ti sārasamāse vuttaṁ. Dīghalomako mahākojavoti caturaṅgulādhikalomo",
  "tika-vin08t34:245_2": "kāḷakojavo. ‘Caturaṅgulādhikāni kira tassa lomānī’ti vacanato caturaṅgulato heṭṭhā",
  "tika-vin08t34:245_3": "vaṭṭatīti vadanti. Vānacitro uṇṇāmayattharaṇoti bhitticchedādivasena vicitro uṇṇāmayattharaṇo.",
  "tika-vin08t34:245_4": "Ghanapupphako uṇṇāmayattharaṇoti uṇṇāmayalohitattharaṇo . Pakatitūlikāti rukkhatūlalatātūlapoṭakītūlasaṅkhātānaṁ",
  "tika-vin08t34:245_5": "tiṇṇaṁ tūlānaṁ aññatarapuṇṇā tūlikā. ‘Uddalomīti ubhatodasaṁ uṇṇāmayattharaṇaṁ. Ekantalomīti",
  "tika-vin08t34:245_6": "ekatodasaṁ uṇṇāmayattharaṇa’nti dīghanikāyaṭṭhakathāyaṁ vuttaṁ. Sārasamāse pana ‘uddalomīti",
  "tika-vin08t34:245_7": "ekatouggatapupphaṁ. Ekantalomīti ubhatouggatapuppha’nti vuttaṁ. ‘Koseyyakaṭṭissamayanti",
  "tika-vin08t34:245_8": "koseyyakasaṭamaya’nti ācariyadhammapālattherena vuttaṁ. Suddhakoseyyanti ratanaparisibbanarahitaṁ.",
  "tika-vin08t34:245_9": "Dīghanikāyaṭṭhakathāyaṁ panettha ‘ṭhapetvā tūlikaṁ sabbāneva gonakādīni ratanaparisibbitāni",
  "tika-vin08t34:245_10": "na vaṭṭantī’ti vuttaṁ. Tattha ‘ṭhapetvā tūlika’nti etena ratanaparisibbanarahitāpi",
  "tika-vin08t34:245_11": "tūlikā na vaṭṭatīti dīpeti. ‘Ratanaparisibbitāni na vaṭṭantī’ti iminā pana yāni ratanaparisibbitāni,",
  "tika-vin08t34:245_12": "tāni bhūmattharaṇavasena yathānurūpaṁ mañcādīsu ca upanetuṁ vaṭṭatīti dīpitanti veditabbaṁ.",
  "tika-vin08t34:245_13": "Ettha ca vinayapariyāyaṁ patvā garuke ṭhātabbattā idha vuttanayenevettha vinicchayo",
  "tika-vin08t34:245_14": "veditabbo. Suttantikadesanāya pana gahaṭṭhānampi vasena vuttattā tesaṁ saṅgaṇhanatthaṁ",
  "tika-vin08t34:245_15": "‘ṭhapetvā tūlikaṁ…pe… vaṭṭatī’ti vuttanti apare.",
  "tika-vin08t34:246_0": "Ajinacammehīti ajinamigacammehi. Tāni kira cammāni sukhumatarāni, tasmā dupaṭṭatipaṭṭāni",
  "tika-vin08t34:246_1": "katvā sibbanti. Tena vuttaṁ ‘ajinappaveṇī’ti. Uttaraṁ uparibhāgaṁ chādetīti uttaracchado,",
  "tika-vin08t34:246_2": "vitānaṁ, tañca lohitavitānaṁ idhādhippetanti āha ‘uparibaddhena rattavitānenā’ti,",
  "tika-vin08t34:246_3": "‘rattavitānesu ca kāsāvaṁ vaṭṭati, kusumbhādirattameva na vaṭṭatī’ti gaṇṭhipadesu",
  "tika-vin08t34:246_4": "vuttaṁ. Mahāupadhānanti pamāṇātikkantaṁ upadhānaṁ. Ettha ca kiñcāpi dīghanikāyaṭṭhakathāyaṁ",
  "tika-vin08t34:246_5": "‘alohitakāni dvepi vaṭṭantiyeva, tato uttari labhitvā aññesaṁ dātabbāni. Dātumasakkonto",
  "tika-vin08t34:246_6": "mañce tiriyaṁ attharitvā uparipaccattharaṇaṁ datvā nipajjitumpi labhatī’ti avisesena",
  "tika-vin08t34:246_7": "vuttaṁ, senāsanakkhandhakavaṇṇanāyaṁ (cūḷava. aṭṭha. 297) pana ‘agilānassa sīsūpadhānañca",
  "tika-vin08t34:246_8": "pādūpadhānañcāti dvayameva vaṭṭati. Gilānassa bimbohanāni santharitvā upari ca paccattharaṇaṁ",
  "tika-vin08t34:246_9": "datvā nipajjitumpi vaṭṭatī’ti vuttattā gilānoyeva mañce tiriyaṁ attharitvā nipajjituṁ",
  "tika-vin08t34:246_10": "vaṭṭatīti veditabbaṁ. Abhinissāya nisīditunti apassāya nisīditu’’nti ettako vinicchayo",
  "tika-vin08t34:246_11": "sāratthadīpaniyaṁ āgato.",
  "tika-vin08t34:247_0": "Vimativinodaniyaṁ (vi. vi. ṭī. mahāvagga 2.254) – pana vāḷarūpānīti āharimāni vāḷarūpāni.",
  "tika-vin08t34:247_1": "Caturaṅgulādhikānīti uddalomīekantalomīhi visesadassanaṁ. Caturaṅgulato hi ūnāni",
  "tika-vin08t34:247_2": "kira uddalomīādīsu pavisanti. Vānacitro uṇṇāmayattharaṇoti nānāvaṇṇehi uṇṇāmayasuttehi",
  "tika-vin08t34:247_3": "bhitticchedādivasena vāyitvā katacittattharaṇo. Ghanapupphakoti bahalarāgo. Pakatitūlikāti",
  "tika-vin08t34:247_4": "tūlapuṇṇā bhisi. Vikatikāti sīharūpādivasena vānacitrāva gayhati. ‘‘Uddalomīti ubhatodasaṁ",
  "tika-vin08t34:247_5": "uṇṇāmayattharaṇaṁ. Ekantalomīti ekantadasaṁ uṇṇāmayattharaṇa’’nti dīghanikāyaṭṭhakathāyaṁ",
  "tika-vin08t34:247_6": "vuttaṁ. Koseyyakaṭṭissamayanti kosiyasuttānaṁ antarā suvaṇṇamayasuttāni pavesetvā",
  "tika-vin08t34:247_7": "vītaṁ, suvaṇṇasuttaṁ kira kaṭṭissaṁ kasaṭanti ca vuccati. Teneva ‘‘koseyyakasaṭamaya’’nti",
  "tika-vin08t34:247_8": "ācariyadhammapālattherena vuttanti vadanti. Ratanaparisibbitanti suvaṇṇalittaṁ. Suddhakoseyyanti",
  "tika-vin08t34:247_9": "ratanaparisibbanarahitaṁ.",
  "tika-vin08t34:248_0": "Ajinamigacammānaṁ atisukhumattā dupaṭṭatipaṭṭāni katvā sibbantīti vuttaṁ ‘‘ajinappaveṇī’’ti.",
  "tika-vin08t34:248_1": "Rattavitānenāti sabbarattena vitānena. Yaṁ pana nānāvaṇṇaṁ vānacittaṁ vā lepacittaṁ",
  "tika-vin08t34:248_2": "vā, taṁ vaṭṭati. Ubhatolohitakūpadhānepi eseva nayo. Citraṁ vāti idaṁ pana sabbathā",
  "tika-vin08t34:248_3": "kappiyattā vuttaṁ, na pana ubhatoupadhānesu akappiyattā. Na hi lohitakasaddo citte",
  "tika-vin08t34:248_4": "vaṭṭati. Paṭaliggahaṇeneva cittakassapi attharaṇassa saṅgahetabbappasaṅgato. Kāsāvaṁ",
  "tika-vin08t34:248_5": "pana lohitaṅgavohāraṁ na gacchati, tasmā vitānepi ubhatoupadhānepi vaṭṭati. Sace",
  "tika-vin08t34:248_6": "pamāṇayuttantiādi aññassa pamāṇātikkantassa bimbohanassa paṭikkhittabhāvadassanatthaṁ",
  "tika-vin08t34:248_7": "vuttaṁ, na pana uccāsayanamahāsayanabhāvadassanatthaṁ tathā avuttattā, taṁ pana upadhānaṁ",
  "tika-vin08t34:248_8": "uposathikānaṁ gahaṭṭhānaṁ vaṭṭati. Uccāsayanamahāsayanameva hi tadā tesaṁ na vaṭṭati.",
  "tika-vin08t34:248_9": "Dīghanikāyaṭṭhakathādīsu kiñcāpi ‘‘ṭhapetvā tūlikaṁ sabbāneva gonakādīni ratanaparisibbitāni",
  "tika-vin08t34:248_10": "na vaṭṭantī’’ti vuttaṁ, vinayaṭṭhakathā eva pana kappiyākappiyabhāve pamāṇanti gahetabbaṁ.",
  "tika-vin08t34:248_11": "Abhinissāyāti apassāyāti vuttaṁ.",
  "tika-vin08t34:249": "Pāsādaparibhogakathā",
  "tika-vin08t34:250_0": "Pāsādaparibhogakathāyaṁ sāratthadīpaniyaṁ vajirabuddhiṭīkāyañca na kiñci vuttaṁ.",
  "tika-vin08t34:250_1": "Vimativinodaniyaṁ (vi. vi. ṭī. cūḷavagga 2.320) pana ‘‘suvaṇṇarajatādivicitrānīti",
  "tika-vin08t34:250_2": "saṅghikasenāsanaṁ sandhāya vuttaṁ. Puggalikaṁ pana suvaṇṇādivicitraṁ bhikkhussa sampaṭicchitumeva",
  "tika-vin08t34:250_3": "na vaṭṭati ‘na kenaci pariyāyena jātarūparajataṁ sāditabba’nti (mahāva. 299) vuttattā.",
  "tika-vin08t34:250_4": "Tenevettha aṭṭhakathāyaṁ (cūḷava. aṭṭha. 320) ‘saṅghikavihāre vā puggalikavihāre",
  "tika-vin08t34:250_5": "vā’ti vuttaṁ. Gonakādiakappiyabhaṇḍavisaye eva vuttaṁ ekabhikkhussapi tesaṁ gahaṇe",
  "tika-vin08t34:250_6": "dosābhāvā’’ti vuttaṁ.",
  "tika-vin08t34:251": "Upāhanakathā",
  "tika-vin08t34:252_0": "Upāhanakathāyaṁ ‘‘addāriṭṭhakavaṇṇāti abhinavāriṭṭhaphalavaṇṇā, udakena tintakākapattavaṇṇātipi",
  "tika-vin08t34:252_1": "vadanti. Uṇṇāhi katapādukāti uṇṇālomamayakambalehi, uṇṇālomehi eva vā katapādukā.",
  "tika-vin08t34:252_2": "Kāḷasīhoti kāḷamukhavānarajāti. Sesamettha pāḷito ca aṭṭhakathāto ca suviññeyyamevā’’ti",
  "tika-vin08t34:252_3": "sāratthadīpaniyaṁ (sārattha. ṭī. mahāvagga 3.246) vuttaṁ. Vimativinodaniyaṁ (vi.",
  "tika-vin08t34:252_4": "vi. ṭī. mahāvagga 2.246) pana ‘‘addāriṭṭhakavaṇṇāti allāriṭṭhaphalavaṇṇā, tintakākapakkhavaṇṇātipi",
  "tika-vin08t34:252_5": "vadanti. Rajananti uparilittanīlādivaṇṇaṁ sandhāya vuttaṁ. Tenāha ‘coḷakena puñchitvā’ti.",
  "tika-vin08t34:252_6": "Tañhi tathā puñchite vigacchati. Yaṁ pana cammassa duggandhāpanayanatthaṁ kāḷarattādirajanehi",
  "tika-vin08t34:252_7": "rañjitattā kāḷarattādivaṇṇaṁ hoti, taṁ coḷādīhi apanetuṁ na sakkā cammagatikameva,",
  "tika-vin08t34:252_8": "tasmā taṁ vaṭṭatīti daṭṭhabbaṁ. Khallakanti sabbapaṇhipidhānacammaṁ aparigaḷanatthaṁ",
  "tika-vin08t34:252_9": "paṇhiyā uparibhāge apidhāya āropanabandhanamattaṁ vaṭṭati. Vicitrāti saṇṭhānato vicitrapaṭṭā",
  "tika-vin08t34:252_10": "adhippetā, na vaṇṇato sabbaso apanetabbesu khallakādīsu paviṭṭhattā. Biḷālasadisamukhattā",
  "tika-vin08t34:252_11": "mahāulūkā pakkhibiḷālāti vuccanti, tesaṁ cammaṁ nāma pakkhalomameva. Uṇṇāhi katapādukāti",
  "tika-vin08t34:252_12": "ettha uṇṇāmayakambalehi katapādukā saṅgayhanti. Kāḷasīhoti kāḷamukhavānarajāti. Cammaṁ",
  "tika-vin08t34:252_13": "na vaṭṭatīti nisīdanattharaṇaṁ kātuṁ na vaṭṭati, bhūmattharaṇādivasena paribhogo",
  "tika-vin08t34:252_14": "vaṭṭatevā’’ti vuttaṁ.",
  "tika-vin08t34:253_0": "Vajirabuddhiṭīkāyaṁ (vajira. ṭī. mahāvagga 259) pana ‘‘migamātukoti tassa nāmaṁ,",
  "tika-vin08t34:253_1": "vātamigoti ca tassa nāmaṁ. ‘Kāḷasīho kāḷamukho kapī’ti likhitaṁ. Cammaṁ na vaṭṭatīti",
  "tika-vin08t34:253_2": "yena pariyāyena cammaṁ vaṭṭissati, so parato āvibhavissati. ‘Attano puggalikavasena",
  "tika-vin08t34:253_3": "paccāhāro paṭikkhitto’ti vuttaṁ. ‘Na, bhikkhave, kiñci cammaṁ dhāretabba’nti ettāvatā",
  "tika-vin08t34:253_4": "siddhe ‘na, bhikkhave, gocamma’nti idaṁ parato ‘anujānāmi, bhikkhave, sabbapaccantimesu",
  "tika-vin08t34:253_5": "janapadesu cammāni attharaṇānī’ti (mahāva. 259) ettha anumatippasaṅgabhayā vuttanti",
  "tika-vin08t34:253_6": "veditabba’’nti vuttaṁ.",
  "tika-vin08t34:254": "Yānakathā",
  "tika-vin08t34:255_0": "Yānakathāyaṁ ‘‘anujānāmi, bhikkhave, purisayuttaṁ hatthavaṭṭaka’’nti (mahāva. 253)",
  "tika-vin08t34:255_1": "ettha anujānāmi, bhikkhave, purisayuttaṁ, anujānāmi, bhikkhave, hatthavaṭṭakanti",
  "tika-vin08t34:255_2": "evaṁ paccekaṁ vākyaparisamāpanaṁ adhippetanti āha ‘‘purisayuttaṁ itthisārathi vā…pe…",
  "tika-vin08t34:255_3": "purisā vā, vaṭṭatiyevā’’ti. ‘‘Pīṭhakasivikanti pīṭhakayānaṁ. Pāṭaṅkinti andolikāyetaṁ",
  "tika-vin08t34:255_4": "adhivacana’’nti sāratthadīpaniyaṁ (sārattha. ṭī. mahāvagga 3.253) vuttaṁ, ‘‘pīṭhakasivikanti",
  "tika-vin08t34:255_5": "phalakādinā kataṁ pīṭhakayānaṁ. Paṭapotalikaṁ andolikā. Sabbampi yānaṁ upāhanenapi",
  "tika-vin08t34:255_6": "gantuṁ asamatthassa gilānassa anuññāta’’nti vimativinodaniyaṁ (vi. vi. ṭī. mahāvagga 2.253).",
  "tika-vin08t34:256": "Cīvarakathā",
  "tika-vin08t34:257_0": "57. Cīvarakathāyaṁ ‘‘ahatakappānanti ekavāradhotānaṁ. Utuddhaṭānanti ututo dīghakālato",
  "tika-vin08t34:257_1": "uddhaṭānaṁ hatavatthakānaṁ, pilotikānanti vuttaṁ hoti. Pāpaṇiketi antarāpaṇato patitapilotikacīvare.",
  "tika-vin08t34:257_2": "Ussāho karaṇīyoti pariyesanā kātabbā. Paricchedo panettha natthi, paṭṭasatampi vaṭṭati.",
  "tika-vin08t34:257_3": "Sabbamidaṁ sādiyantassa bhikkhuno vasena vuttaṁ. Aggaḷaṁ tunnanti ettha uddharitvā",
  "tika-vin08t34:257_4": "allīyāpanakhaṇḍaṁ aggaḷaṁ, suttena saṁsibbitaṁ tunnaṁ, vaṭṭetvā karaṇaṁ ovaṭṭikaṁ.",
  "tika-vin08t34:257_5": "Kaṇḍupakaṁ vuccati muddikā. Daḷīkammanti anuddharitvāva upassayaṁ katvā allīyāpanakaṁ",
  "tika-vin08t34:257_6": "vatthakhaṇḍa’’nti aṭṭhakathāyaṁ āgataṁ. Sāratthadīpaniyaṁ (sārattha. ṭī. mahāvagga",
  "tika-vin08t34:257_7": "3.348) pana ‘‘acchupeyyanti patiṭṭhapeyyaṁ. Hatavatthakānanti kālātītavatthānaṁ.",
  "tika-vin08t34:257_8": "Uddharitvā allīyāpanakhaṇḍanti dubbalaṭṭhānaṁ apanetvā allīyāpanavatthakhaṇḍa’’nti",
  "tika-vin08t34:257_9": "vuttaṁ. Diguṇaṁ saṅghāṭinti dupaṭṭaṁ saṅghāṭiṁ. Ekacciyanti ekapaṭṭaṁ aggapaṭṭaṁ.",
  "tika-vin08t34:257_10": "Aggaḷaṁ ajjhāpessanti jiṇṇaṭṭhāne pilotikakhaṇḍaṁ laggāpeyyaṁ.",
  "tika-vin08t34:258": "Chinnacīvarakathā",
  "tika-vin08t34:259_0": "Chinnacīvarakathāyaṁ tīsu pana cīvaresu dve vā ekaṁ vā chinditvā kātabbanti ettha",
  "tika-vin08t34:259_1": "‘‘anujānāmi, bhikkhave, chinnakaṁ saṅghāṭiṁ chinnakaṁ uttarāsaṅgaṁ chinnakaṁ antaravāsaka’’nti",
  "tika-vin08t34:259_2": "(mahāva. 345) vacanato pañcakhaṇḍasattakhaṇḍādivasena chinditvāva kātabbaṁ, na acchinditvāti",
  "tika-vin08t34:259_3": "attho. Sace nappahoti, āgantukapaṭṭaṁ dātabbanti ettha yadi chinditvā kate tiṇṇampi",
  "tika-vin08t34:259_4": "cīvarānaṁ atthāya sāṭako nappahoti, dve cīvarāni chinnakāni kātabbāni, ekaṁ cīvaraṁ",
  "tika-vin08t34:259_5": "acchinnakaṁ kattabbaṁ. Dvīsu cīvaresu chinditvā katesu sāṭako nappahoti, dve cīvarāni",
  "tika-vin08t34:259_6": "acchinnakāni, ekaṁ cīvaraṁ chinnakaṁ kātabbaṁ. Ekasmimpi cīvare chinditvā kate sāṭako",
  "tika-vin08t34:259_7": "nappahoti, evaṁ sati acchinditvā āgantukapaṭṭaṁ dātabbanti attho. Tamatthaṁ pāḷiyā",
  "tika-vin08t34:259_8": "sādhetuṁ ‘‘vuttañheta’’ntiādimāha. Tattha anvādhikampi āropetunti evaṁ appahonte",
  "tika-vin08t34:259_9": "sati āgantukapaṭṭampi āropetuṁ anujānāmīti attho.",
  "tika-vin08t34:260": "Akappiyacīvarakathā",
  "tika-vin08t34:261_0": "Akappiyacīvarakathāyaṁ ‘‘naggiyaṁ kusacīraṁ phalakacīraṁ kesakambalaṁ vāḷakambalaṁ",
  "tika-vin08t34:261_1": "ulūkapakkhikaṁ ajinakkhipa’’nti imāni titthiyasamādānattā thullaccayavatthūnīti bhagavatā",
  "tika-vin08t34:261_2": "paṭikkhittāni . Tattha naggiyanti naggabhāvo acelakabhāvo. Kusacīranti kusena ganthetvā",
  "tika-vin08t34:261_3": "katacīvaraṁ. Vākacīranti tāpasānaṁ vakkalaṁ. Phalakacīranti phalakasaṇṭhānāni phalakāni",
  "tika-vin08t34:261_4": "sibbitvā katacīvaraṁ. Kesakambalanti kesehi tante vāyitvā katakambalaṁ. Vālakambalanti",
  "tika-vin08t34:261_5": "cāmarīvālehi vāyitvā katakambalaṁ. Ulūkapakkhikanti ulūkasakuṇassa pakkhehi katanivāsanaṁ",
  "tika-vin08t34:261_6": ". Ajinakkhipanti salomaṁ sakhuraṁ ajinamigacammaṁ. Tāni titthiyaddhajabhūtāni acīvarabhāvena",
  "tika-vin08t34:261_7": "pākaṭānīti ācariyena idha na vuttāni. Potthako pana apākaṭoti taṁ vatvā sabbanīlakādīni",
  "tika-vin08t34:261_8": "dukkaṭavatthukāni vuttāni. ‘‘Tipaṭṭacīvarassa vā majjhe dātabbānī’’ti vuttattā tipaṭṭacīvaraṁ",
  "tika-vin08t34:261_9": "dhāretuṁ vaṭṭatīti siddhaṁ. Tipaṭṭādīnañca bahupaṭṭacīvarānaṁ antare īdisāni asāruppavaṇṇāni",
  "tika-vin08t34:261_10": "paṭapilotikāni kātabbānīti dasseti. Kañcukaṁ nāma sīsato paṭimuñcitvā kāyāruḷhavatthaṁ.",
  "tika-vin08t34:261_11": "Tenāha ‘‘phāletvā rajitvā paribhuñjituṁ vaṭṭatī’’ti. Veṭhananti sīsaveṭhanaṁ. Tirīṭanti",
  "tika-vin08t34:261_12": "makuṭaṁ. Tassa visesaṁ dassetuṁ ‘‘tirīṭakaṁ panā’’tiādimāha.",
  "tika-vin08t34:262": "Cīvaravicāraṇakathā",
  "tika-vin08t34:263_0": "Cīvaravicāraṇakathāyaṁ ‘‘paṇḍito, bhikkhave, ānando, mahāpañño, bhikkhave, ānando.",
  "tika-vin08t34:263_1": "Yatra hi nāma mayā saṁkhittena bhāsitassa vitthārena atthaṁ ājānissati, kusimpi nāma",
  "tika-vin08t34:263_2": "karissati, aḍḍhakusimpi nāma karissati, maṇḍalampi nāma karissati, aḍḍhamaṇḍalampi",
  "tika-vin08t34:263_3": "nāma karissati, vivaṭṭampi nāma karissati, anuvivaṭṭampi nāma karissati, gīveyyakampi",
  "tika-vin08t34:263_4": "nāma karissati, jaṅgheyyakampi nāma karissati, bāhantampi nāma karissati, chinnakaṁ",
  "tika-vin08t34:263_5": "bhavissati, satthalūkhaṁ samaṇasāruppaṁ paccatthikānañca anabhicchita’’nti (mahāva.",
  "tika-vin08t34:263_6": "345) vacanato ‘‘passasi tvaṁ, ānanda, magadhakhettaṁ acchibaddhaṁ pāḷibaddhaṁ mariyādabaddhaṁ",
  "tika-vin08t34:263_7": "siṅghāṭakabaddha’’nti bhagavato saṁkhittena vuttavacanaṁ sutvā āyasmā ānando bhagavato",
  "tika-vin08t34:263_8": "ajjhāsayānurūpaṁ sambahulānaṁ bhikkhūnaṁ cīvaraṁ saṁvidahi. Tathā idānipi evarūpaṁ",
  "tika-vin08t34:263_9": "cīvaraṁ saṁvidahitabbaṁ.",
  "tika-vin08t34:264_0": "Tattha ‘‘acchibaddhanti caturassakedārabaddhaṁ. Pāḷibaddhanti āyāmato ca vitthārato",
  "tika-vin08t34:264_1": "ca dīghamariyādabaddhaṁ. Mariyādabaddhanti antarantarā rassamariyādabaddhaṁ. Siṅghāṭakabaddhanti",
  "tika-vin08t34:264_2": "mariyādāya mariyādaṁ vinivijjhitvā gataṭṭhāne siṅghāṭakabaddhaṁ, catukkasaṇṭhānanti",
  "tika-vin08t34:264_3": "attho. Yatra hi nāmāti yo nāma. Kusimpi nāmātiādīsu kusīti āyāmato ca vitthārato",
  "tika-vin08t34:264_4": "ca anuvātādīnaṁ dīghapaṭṭānametaṁ adhivacanaṁ. Aḍḍhakusīti antarantarārassapaṭṭānaṁ",
  "tika-vin08t34:264_5": "nāmaṁ. Maṇḍalanti pañcakhaṇḍikassa cīvarassa ekekasmiṁ khaṇḍe mahāmaṇḍalaṁ. Aḍḍhamaṇḍalanti",
  "tika-vin08t34:264_6": "khuddakamaṇḍalaṁ. Vivaṭṭanti maṇḍalañca aḍḍhamaṇḍalañca ekato katvā sibbitaṁ majjhimakhaṇḍaṁ.",
  "tika-vin08t34:264_7": "Anuvivaṭṭanti tassa ubhosu passesu dve khaṇḍāni. Gīveyyakanti gīvāveṭhanaṭṭhāne daḷhīkaraṇatthaṁ",
  "tika-vin08t34:264_8": "aññasuttasaṁsibbitaṁ āgantukapaṭṭaṁ. Jaṅgheyyakanti jaṅghapāpuṇanaṭṭhāne tatheva",
  "tika-vin08t34:264_9": "saṁsibbitaṁ paṭṭaṁ. Gīvāṭṭhāne ca jaṅghaṭṭhāne ca paṭṭānametaṁ nāmanti. Bāhantanti",
  "tika-vin08t34:264_10": "anuvivaṭṭānaṁ bahi ekekaṁ khaṇḍaṁ. Iti pañcakhaṇḍikacīvarenetaṁ vicāritanti. Atha",
  "tika-vin08t34:264_11": "vā anuvivaṭṭanti vivaṭṭassa ekapassato dvinnaṁ ekapassato dvinnanti catunnampi khaṇḍānametaṁ",
  "tika-vin08t34:264_12": "nāmaṁ. Bāhantanti suppamāṇaṁ cīvaraṁ pārupantena saṁharitvā bāhāya upari ṭhapitā",
  "tika-vin08t34:264_13": "ubho antā bahimukhā tiṭṭhanti, tesaṁ etaṁ nāmaṁ. Ayameva hi nayo mahāaṭṭhakathāyaṁ",
  "tika-vin08t34:264_14": "vutto’’ti aṭṭhakathāyaṁ (mahāva. aṭṭha. 345) āgato.",
  "tika-vin08t34:265": "Cīvarasibbanakathā",
  "tika-vin08t34:266_0": "Daṇḍakathinenacīvarasibbanakathāyaṁ – tena kho pana samayena bhikkhū tattha tattha",
  "tika-vin08t34:266_1": "khīlaṁ nikkhanitvā sambandhitvā cīvaraṁ sibbenti, cīvaraṁ vikaṇṇaṁ hoti. Bhagavato",
  "tika-vin08t34:266_2": "etamatthaṁ ārocesuṁ – anujānāmi, bhikkhave, kathinaṁ kathinarajjuṁ, tattha tattha",
  "tika-vin08t34:266_3": "obandhitvā cīvaraṁ sibbetunti. Visame kathinaṁ pattharanti, kathinaṁ paribhijjati…pe…",
  "tika-vin08t34:266_4": "na, bhikkhave, visame kathinaṁ pattharitabbaṁ, yo patthareyya, āpatti dukkaṭassāti.",
  "tika-vin08t34:267_0": "Chamāya kathinaṁ pattharanti, kathinaṁ paṁsukitaṁ hoti. Anujānāmi, bhikkhave, tiṇasanthārakanti.",
  "tika-vin08t34:267_1": "Kathinassa anto jīrati. Anujānāmi, bhikkhave, anuvātaṁ paribhaṇḍaṁ āropetunti. Kathinaṁ",
  "tika-vin08t34:267_2": "nappahoti. Anujānāmi, bhikkhave, daṇḍakathinaṁ bidalakaṁ salākaṁ vinandhanarajjuṁ",
  "tika-vin08t34:267_3": "vinandhanasuttakaṁ vinandhitvā cīvaraṁ sibbetunti. Suttantarikāyo visamā honti. Anujānāmi,",
  "tika-vin08t34:267_4": "bhikkhave, kaḷimbhakanti. Suttā vaṅkā honti. Anujānāmi, bhikkhave, moghasuttakanti.",
  "tika-vin08t34:268_0": "Tena kho pana samayena bhikkhū adhotehi pādehi kathinaṁ akkamanti, kathinaṁ dussati.",
  "tika-vin08t34:268_1": "Bhagavato etamatthaṁ ārocesuṁ – na, bhikkhave, adhotehi pādehi kathinaṁ akkamitabbaṁ,",
  "tika-vin08t34:268_2": "yo akkameyya, āpatti dukkaṭassāti.",
  "tika-vin08t34:269_0": "Tena kho pana samayena bhikkhū allehi pādehi kathinaṁ akkamanti, kathinaṁ dussati.",
  "tika-vin08t34:269_1": "Bhagavato etamatthaṁ ārocesuṁ – na, bhikkhave, allehi pādehi kathinaṁ akkamitabbaṁ,",
  "tika-vin08t34:269_2": "yo akkameyya, āpatti dukkaṭassāti.",
  "tika-vin08t34:270_0": "Tena kho pana samayena bhikkhū saupāhanā kathinaṁ akkamanti, kathinaṁ dussati. Bhagavato",
  "tika-vin08t34:270_1": "etamatthaṁ ārocesuṁ – na, bhikkhave, saupāhanena kathinaṁ akkamitabbaṁ. Yo akkameyya,",
  "tika-vin08t34:270_2": "āpatti dukkaṭassāti.",
  "tika-vin08t34:271": "Tena kho pana samayena bhikkhū cīvaraṁ sibbantā aṅguliyā paṭiggaṇhanti, aṅguliyo dukkhā honti. Bhagavato etamatthaṁ ārocesuṁ – anujānāmi, bhikkhave, paṭiggahanti.",
  "tika-vin08t34:272_0": "Tena kho pana samayena chabbaggiyā bhikkhū uccāvace paṭiggahe dhārenti suvaṇṇamayaṁ",
  "tika-vin08t34:272_1": "rūpiyamayaṁ. Manussā ujjhāyanti khīyanti vipācenti ‘‘seyyathāpi gihī kāmabhogino’’ti.",
  "tika-vin08t34:272_2": "Bhagavato etamatthaṁ ārocesuṁ – na, bhikkhave, uccāvacā paṭiggahā dhāretabbā, yo",
  "tika-vin08t34:272_3": "dhāreyya, āpatti dukkaṭassāti. Anujānāmi, bhikkhave, aṭṭhimayaṁ…pe… saṅkhanābhimayanti.",
  "tika-vin08t34:273_0": "Tena kho pana samayena sūciyopi satthakāpi paṭiggahāpi nassanti. Bhagavato etamatthaṁ",
  "tika-vin08t34:273_1": "ārocesuṁ – anujānāmi, bhikkhave, āvesanavitthakanti. Āvesanavitthake samākulā honti.",
  "tika-vin08t34:273_2": "Bhagavato etamatthaṁ ārocesuṁ – anujānāmi, bhikkhave, paṭiggahathavikanti. Aṁsabaddhako",
  "tika-vin08t34:273_3": "na hoti…pe… anujānāmi, bhikkhave, aṁsabaddhakaṁ bandhanasuttakanti.",
  "tika-vin08t34:274_0": "Tena kho pana samayena bhikkhū abbhokāse cīvaraṁ sibbantā sītenapi uṇhenapi kilamanti.",
  "tika-vin08t34:274_1": "Bhagavato etamatthaṁ ārocesuṁ – anujānāmi, bhikkhave, kathinasālaṁ kathinamaṇḍapanti.",
  "tika-vin08t34:274_2": "Kathinasālā nīcavatthukā hoti, udakena ottharīyati. Bhagavato etamatthaṁ ārocesuṁ",
  "tika-vin08t34:274_3": "– anujānāmi, bhikkhave, uccavatthukaṁ kātunti. Cayo paripatati. Anujānāmi, bhikkhave,",
  "tika-vin08t34:274_4": "cinituṁ tayo caye iṭṭhakacayaṁ, silācayaṁ, dārucayanti. Ārohantā vihaññanti. Anujānāmi,",
  "tika-vin08t34:274_5": "bhikkhave, tayo sopāne iṭṭhakasopānaṁ, silāsopānaṁ, dārusopānanti. Ārohantā paripatanti.",
  "tika-vin08t34:274_6": "Anujānāmi, bhikkhave, ālambanabāhanti. Kathinasālāya tiṇacuṇṇaṁ paripatati . Anujānāmi,",
  "tika-vin08t34:274_7": "bhikkhave, ogumphetvā ullittāvalittaṁ kātuṁ setavaṇṇaṁ kāḷavaṇṇaṁ gerukaparikammaṁ",
  "tika-vin08t34:274_8": "mālākammaṁ latākammaṁ makaradantakaṁ pañcapaṭikaṁ cīvararajjunti.",
  "tika-vin08t34:275_0": "Tena kho pana samayena bhikkhū cīvaraṁ sibbetvā tatheva kathinaṁ ujjhitvā pakkamanti,",
  "tika-vin08t34:275_1": "undūrehipi upacikāhipi khajjati. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:275_2": "kathinaṁ saṅgharitunti. Kathinaṁ paribhijjati. Anujānāmi, bhikkhave, goghaṁsikāya",
  "tika-vin08t34:275_3": "kathinaṁ saṅgharitunti. Kathinaṁ viniveṭhiyati. Anujānāmi, bhikkhave, bandhanarajjunti.",
  "tika-vin08t34:276_0": "Tena kho pana samayena bhikkhū kuṭṭepi thambhepi kathinaṁ ussāpetvā pakkamanti, paripatitvā",
  "tika-vin08t34:276_1": "kathinaṁ bhijjati. Bhagavato etamatthaṁ ārocesuṁ – anujānāmi, bhikkhave, bhittikhīle",
  "tika-vin08t34:276_2": "vā nāgadante vā laggetunti. Ayaṁ khuddakavatthukhandhake āgato pāḷipāṭho.",
  "tika-vin08t34:277_0": "‘‘Kathinanti nisseṇimpi, tattha attharitabbakaṭasārakakilañjānaṁ aññatarampi. Kathinarajjunti",
  "tika-vin08t34:277_1": "yāya dupaṭṭacīvaraṁ sibbantā kathine cīvaraṁ vibandhanti. Kathinaṁ nappahotīti dīghassa",
  "tika-vin08t34:277_2": "bhikkhuno pamāṇena kataṁ kathinaṁ ittarassa bhikkhuno cīvaraṁ patthariyamānaṁ nappahoti,",
  "tika-vin08t34:277_3": "antoyeva hoti, daṇḍake na pāpuṇātīti attho. Daṇḍakathinanti tassa majjhe ittarassa",
  "tika-vin08t34:277_4": "bhikkhuno pamāṇena aññaṁ nisseṇiṁ bandhituṁ anujānāmīti attho. Bidalakanti daṇḍakathinappamāṇena",
  "tika-vin08t34:277_5": "kaṭasārakassa pariyante paṭisaṁharitvā duguṇakaraṇaṁ. Salākanti dupaṭṭacīvarassa",
  "tika-vin08t34:277_6": "antare pavesanasalākaṁ. Vinandhanarajjunti mahānisseṇiyā saddhiṁ khuddakanisseṇiṁ",
  "tika-vin08t34:277_7": "vinandhituṁ rajjuṁ. Vinandhanasuttakanti khuddakanisseṇiyā cīvaraṁ vinandhituṁ suttakaṁ.",
  "tika-vin08t34:277_8": "Vinandhitvā cīvaraṁ sibbitunti tena suttakena tattha cīvaraṁ vinandhitvā sibbetuṁ.",
  "tika-vin08t34:277_9": "Visamā hontīti kāci khuddakā honti, kāci mahantā. Kaḷimbhakanti pamāṇasaññākaraṇaṁ",
  "tika-vin08t34:277_10": "yaṁ kiñci tālapaṇṇādiṁ. Moghasuttakanti vaḍḍhakīnaṁ dārūsu kāḷasuttena viya haliddisuttena",
  "tika-vin08t34:277_11": "saññākaraṇaṁ. Aṅguliyā paṭiggaṇhantīti sūcimukhaṁ aṅguliyā paṭicchanti. Paṭiggahanti",
  "tika-vin08t34:277_12": "aṅgulikosakaṁ. Āvesanavitthakaṁ nāma yaṁ kiñci pāticaṅkoṭakādi. Uccavatthukanti paṁsuṁ",
  "tika-vin08t34:277_13": "ākiritvā uccavatthukaṁ kātuṁ anujānāmīti attho. Ogumphetvā ullittāvalittaṁ kātunti",
  "tika-vin08t34:277_14": "chadanaṁ odhunitvā ghanadaṇḍakaṁ katvā anto ceva bahi ca mattikāya limpitunti attho.",
  "tika-vin08t34:277_15": "Goghaṁsikāyāti veḷuṁ vā rukkhadaṇḍakaṁ vā anto katvā tena saddhiṁ saṁharitunti attho.",
  "tika-vin08t34:277_16": "Bandhanarajjunti tathā saṁharitassa bandhanarajju’’nti ayaṁ aṭṭhakathāpāṭho (cūḷava. aṭṭha. 256).",
  "tika-vin08t34:278_0": "‘‘Anuvātaṁ paribhaṇḍanti kilañjādīsu karotīti gaṇṭhipadesu vuttaṁ. Bidalakanti duguṇakaraṇasaṅkhātassa",
  "tika-vin08t34:278_1": "kiriyāvisesassa adhivacanaṁ. Kassa duguṇakaraṇaṁ? Yena kilañjādinā mahantaṁ kathinaṁ",
  "tika-vin08t34:278_2": "atthataṁ, tassa. Tañhi daṇḍakathinappamāṇena pariyante saṁharitvā duguṇaṁ kātabbaṁ.",
  "tika-vin08t34:278_3": "Paṭiggahanti aṅgulikañcukaṁ. Pāti nāma paṭiggahasaṇṭhānena kato bhājanaviseso. Na",
  "tika-vin08t34:278_4": "sammatīti nappahoti. Nīcavatthukaṁ cinitunti bahikuṭṭassa samantato nīcavatthukaṁ",
  "tika-vin08t34:278_5": "katvā cinitu’’nti sāratthadīpaniyaṁ (sārattha. ṭī. cūḷavagga 3.260-262).",
  "tika-vin08t34:279_0": "‘‘Nisseṇimpīti catūhi daṇḍehi cīvarappamāṇena āyatacaturassaṁ katvā baddhapaṭalampi.",
  "tika-vin08t34:279_1": "Ettha hi cīvarakoṭiyo samakaṁ bandhitvā cīvaraṁ yathāsukhaṁ sibbanti. Tattha attharitabbanti",
  "tika-vin08t34:279_2": "tassā nisseṇiyā upari cīvarassa upatthambhanatthāya attharitabbaṁ. Kathinasaṅkhātāya",
  "tika-vin08t34:279_3": "nisseṇiyā cīvarassa bandhanakarajju kathinarajjūti majjhimapadalopī samāsoti āha",
  "tika-vin08t34:279_4": "‘‘yāyā’’tiādi. Tattha yasmā dvinnaṁ paṭalānaṁ ekasmiṁ adhike jāte tattha valiyo honti,",
  "tika-vin08t34:279_5": "tasmā dupaṭṭacīvarassa paṭaladvayampi samakaṁ katvā bandhanakarajju kathinarajjūti",
  "tika-vin08t34:279_6": "veditabbaṁ. Pāḷiyaṁ (cūḷava. 256) kathinassa anto jīratīti kathine baddhassa cīvarassa",
  "tika-vin08t34:279_7": "pariyanto jīratī’’ti vimativinodaniyaṁ vuttaṁ.",
  "tika-vin08t34:280_0": "‘‘Bidalakaṁ nāma diguṇakaraṇasaṅkhātassa kiriyāvisesassa adhivacanaṁ. Kassa diguṇakaraṇaṁ?",
  "tika-vin08t34:280_1": "Yena kilañjādinā mahantaṁ kathinaṁ atthataṁ, tassa. Tañhi daṇḍakathinappamāṇena pariyante",
  "tika-vin08t34:280_2": "saṁharitvā diguṇaṁ kātabbaṁ, aññathā khuddakacīvarassa anuvātaparibhaṇḍādividhānakaraṇe",
  "tika-vin08t34:280_3": "hatthassa okāso na hoti. Salākāya sati dvinnaṁ cīvarānaṁ aññataraṁ ñatvā sibbitāsibbitaṁ",
  "tika-vin08t34:280_4": "sukhaṁ paññāyati. Daṇḍakathine kate na bahūhi sahāyehi payojanaṁ. ‘Asaṁkuṭitvā cīvaraṁ",
  "tika-vin08t34:280_5": "samaṁ hoti, koṇāpi samā hontī’ti likhitaṁ, ‘haliddisuttena saññākaraṇa’nti vuttattā",
  "tika-vin08t34:280_6": "‘haliddisuttena cīvaraṁ sibbetumpi vaṭṭatī’ti siddhaṁ. Tattha hi keci akappiyasaññino.",
  "tika-vin08t34:280_7": "Paṭiggaho nāma aṅgulikoso. Pātīti paṭiggahasaṇṭhānaṁ. Paṭiggahathavikanti aṅgulikosathavika’’nti",
  "tika-vin08t34:280_8": "vajirabuddhiṭīkāyaṁ (vajira. ṭī. cūḷavagga 256) āgataṁ.",
  "tika-vin08t34:281": "Gahapaticīvarādikathā",
  "tika-vin08t34:282_0": "Gahapaticīvarādikathāyaṁ ‘‘anujānāmi, bhikkhave, gahapaticīvaraṁ, yo icchati, paṁsukūliko",
  "tika-vin08t34:282_1": "hotu, yo icchati, gahapaticīvaraṁ sādiyatu, itarītarenapāhaṁ, bhikkhave, santuṭṭhiṁ",
  "tika-vin08t34:282_2": "vaṇṇemī’’ti (mahāva. 337) vacanato asamādinnadhutaṅgo yo bhikkhu paṁsukūlaṁ dhāretuṁ",
  "tika-vin08t34:282_3": "icchati, tena paṁsukūlikena bhavitabbaṁ . Yo pana gihīhi dinnaṁ gahapaticīvaraṁ sādiyituṁ",
  "tika-vin08t34:282_4": "icchati, tena gahapaticīvarasādiyakena bhavitabbaṁ. Samādinnadhutaṅgo pana bhikkhu",
  "tika-vin08t34:282_5": "‘‘gahapaticīvaraṁ paṭikkhipāmi, paṁsukūlikaṅgaṁ samādiyāmī’’ti adhiṭṭhahanato gahapaticīvaraṁ",
  "tika-vin08t34:282_6": "sādiyituṁ na vaṭṭati. Gahapaticīvaranti gahapatīhi dinnaṁ cīvaraṁ. Itarītarenapīti",
  "tika-vin08t34:282_7": "appagghenapi mahagghenapi yena kenacīti attho.",
  "tika-vin08t34:283_0": "‘‘Itarītarenāti itarena itarena. Itara-saddo pana aniyamavacano dvikkhattuṁ vuccamāno",
  "tika-vin08t34:283_1": "yaṁkiñci-saddehi samānattho hotīti vuttaṁ appagghenapi mahagghenapi yena kenacī’’ti",
  "tika-vin08t34:283_2": "sāratthadīpaniyaṁ (sārattha. ṭī. mahāvagga 3.337), ‘‘anujānāmi, bhikkhave, pāvāraṁ,",
  "tika-vin08t34:283_3": "anujānāmi, bhikkhave, koseyyapāvāraṁ, anujānāmi, bhikkhave, kojava’’nti (mahāva.",
  "tika-vin08t34:283_4": "337) vacanato pāvārādīnipi sampaṭicchituṁ vaṭṭati. Tattha pāvāroti salomako kappāsādibhedo.",
  "tika-vin08t34:283_5": "Anujānāmi, bhikkhave, kojavanti ettha pakatikojavameva vaṭṭati, mahāpiṭṭhiyakojavaṁ",
  "tika-vin08t34:283_6": "na vaṭṭati. Kojavanti uṇṇāmayo pāvārasadiso. ‘‘Mahāpiṭṭhi kojavanti hatthipiṭṭhīsu",
  "tika-vin08t34:283_7": "attharitabbatāya ‘mahāpiṭṭhiya’nti laddhasamaññaṁ caturaṅgulapupphaṁ kojava’’nti",
  "tika-vin08t34:283_8": "sāratthadīpaniyaṁ (sārattha. ṭī. mahāvagga 3.337) vuttaṁ. Vimativinodaniyampi (vi.",
  "tika-vin08t34:283_9": "vi. ṭī. mahāvagga 2.337) ‘‘mahāpiṭṭhiyakojavanti hatthipiṭṭhiyaṁ attharitabbatāya",
  "tika-vin08t34:283_10": "‘mahāpiṭṭhiya’nti laddhasamaññaṁ uṇṇāmayattharaṇa’’nti vuttaṁ. Vajirabuddhiṭīkāyaṁ",
  "tika-vin08t34:283_11": "(vajira. ṭī. mahāvagga 337) pana ‘‘mahāpiṭṭhiyakojavaṁ nāma atirekacaturaṅgulapupphaṁ",
  "tika-vin08t34:283_12": "kirā’’ti vuttaṁ. ‘‘Anujānāmi, bhikkhave, kambala’’nti (mahāva. 338) vacanato aḍḍhakāsiyādīni",
  "tika-vin08t34:283_13": "mahagghānipi kambalāni vaṭṭanti . Aḍḍhakāsiyanti ettha kāsīti sahassaṁ vuccati, taṁagghanako",
  "tika-vin08t34:283_14": "kāsiyo. Ayaṁ pana pañca satāni agghati, tasmā aḍḍhakāsiyoti vutto.",
  "tika-vin08t34:284": "Chacīvarakathā",
  "tika-vin08t34:285_0": "Chacīvarakathāyaṁ ‘‘anujānāmi, bhikkhave, cha cīvarāni khomaṁ kappāsikaṁ koseyyaṁ",
  "tika-vin08t34:285_1": "kambalaṁ sāṇaṁ bhaṅga’’nti (mahāva. 339) vacanato khomādīni cha cīvarāni dukūlādīni",
  "tika-vin08t34:285_2": "cha anulomacīvarāni ca vaṭṭanti. Tattha ‘‘khomanti khomasuttehi vāyitaṁ khomapaṭṭacīvaraṁ.",
  "tika-vin08t34:285_3": "Kappāsikanti kappāsato nibbattasuttehi vāyitaṁ. Koseyyanti kosakārakapāṇakehi nibbattasuttehi",
  "tika-vin08t34:285_4": "vāyitaṁ. Kambalanti uṇṇāmayacīvaraṁ. Sāṇanti sāṇasuttehi katacīvaraṁ. Bhaṅganti khomasuttādīni",
  "tika-vin08t34:285_5": "sabbāni, ekaccāni vā missetvā katacīvaraṁ. Bhaṅgampi vākamayamevāti keci. Dukūlaṁ",
  "tika-vin08t34:285_6": "paṭṭuṇṇaṁ somārapaṭaṁ cīnapaṭaṁ iddhijaṁ devadinnanti imāni pana cha cīvarāni etesaṁyeva",
  "tika-vin08t34:285_7": "anulomānīti visuṁ na vuttāni. Dukūlañhi sāṇassa anulomaṁ vākamayattā. Paṭṭuṇṇadese",
  "tika-vin08t34:285_8": "sañjātavatthaṁ paṭṭuṇṇaṁ. ‘Paṭṭuṇṇakoseyyaviseso’ti hi abhidhānakose vuttaṁ. Somāradese",
  "tika-vin08t34:285_9": "cīnadese ca jātavatthāni somāracīnapaṭāni. Paṭṭuṇṇādīni tīṇi koseyyassa anulomāni",
  "tika-vin08t34:285_10": "pāṇakehi katasuttamayattā. Iddhijaṁ ehibhikkhūnaṁ puññiddhiyā nibbattacīvaraṁ, taṁ",
  "tika-vin08t34:285_11": "khomādīnaṁ aññataraṁ hotīti tesaṁ eva anulomaṁ. Devatāhi dinnaṁ cīvaraṁ devadinnaṁ.",
  "tika-vin08t34:285_12": "Kapparukkhe nibbattaṁ jāliniyā devakaññāya anuruddhattherassa dinnavatthasadisaṁ,",
  "tika-vin08t34:285_13": "tampi khomādīnaṁyeva anulomaṁ hoti tesu aññatarabhāvato’’ti sāratthadīpaniyaṁ (sārattha.",
  "tika-vin08t34:285_14": "ṭī. 2.462-463) vuttaṁ.",
  "tika-vin08t34:286_0": "Vimativinodaniyaṁ (vi. vi. ṭī. 1.463) pana ‘‘khomanti khomasuttehi vāyitaṁ khomapaṭacīvaraṁ,",
  "tika-vin08t34:286_1": "taṁ vākamayanti vadanti. Kappāsasuttehi vāyitaṁ kappāsikaṁ. Evaṁ sesānipi. Kambalanti",
  "tika-vin08t34:286_2": "eḷakādīnaṁ lomamayasuttena vāyitaṁ paṭaṁ. Bhaṅganti khomasuttādīni sabbāni, ekaccāni",
  "tika-vin08t34:286_3": "vā missetvā vāyitaṁ cīvaraṁ, bhaṅgampi vākamayamevāti keci . Dukūlaṁ paṭṭuṇṇaṁ somārapaṭaṁ",
  "tika-vin08t34:286_4": "cīnapaṭaṁ iddhijaṁ devadinnanti imāni cha cīvarāni etesaññeva anulomānīti visuṁ na",
  "tika-vin08t34:286_5": "vuttāni. Dukūlañhi sāṇassa anulomaṁ vākamayattā. ‘Paṭṭuṇṇaṁ koseyyaviseso’ti abhidhānakose",
  "tika-vin08t34:286_6": "vuttaṁ. Somāradese cīnadese ca jātavatthāni somāracīnapaṭāni. Paṭṭuṇṇādīni tīṇi koseyyassa",
  "tika-vin08t34:286_7": "anulomāni pāṇakehi katasuttamayattā. Iddhijanti ehibhikkhūnaṁ puññiddhiyā nibbattacīvaraṁ,",
  "tika-vin08t34:286_8": "kapparukkhehi nibbattaṁ, devadinnañca khomādīnaṁ aññataraṁ hotīti tesaṁ sabbesaṁ",
  "tika-vin08t34:286_9": "anulomānī’’ti vuttaṁ.",
  "tika-vin08t34:287": "Rajanādikathā",
  "tika-vin08t34:288_0": "Rajanādikathāyaṁ ‘‘anujānāmi, bhikkhave, cha rajanāni mūlarajanaṁ khandharajanaṁ",
  "tika-vin08t34:288_1": "tacarajanaṁ pattarajanaṁ puppharajanaṁ phalarajana’’nti vacanato imesu chasu rajanesu",
  "tika-vin08t34:288_2": "ekakena cīvaraṁ rajitabbaṁ, na chakaṇena vā paṇḍumattikāya vā rajitabbaṁ. Tāya rajitacīvaraṁ",
  "tika-vin08t34:288_3": "dubbaṇṇaṁ hoti. Charajanānaṁ sarūpaṁ heṭṭhā parikkhārakathāyaṁ vuttameva. Tattha",
  "tika-vin08t34:288_4": "chakaṇenāti gomayena. Paṇḍumattikāyāti tambamattikāya. ‘‘Anujānāmi, bhikkhave, rajanaṁ",
  "tika-vin08t34:288_5": "pacituṁ cullaṁ rajanakumbhi’’nti (mahāva. 344) vacanato sītudakāya cīvaraṁ na rajitabbaṁ.",
  "tika-vin08t34:288_6": "Tāya hi rajitacīvaraṁ duggandhaṁ hoti. Tattha sītudakāti apakkarajanaṁ vuccati. ‘‘Anujānāmi,",
  "tika-vin08t34:288_7": "bhikkhave, uttarāḷumpaṁ bandhitu’’nti vacanato uttarāḷumpaṁ bandhituṁ vaṭṭati. Tattha",
  "tika-vin08t34:288_8": "uttarāḷumpanti vaṭṭādhārakaṁ, rajanakumbhiyā majjhe ṭhapetvā taṁ ādhārakaṁ parikkhipitvā",
  "tika-vin08t34:288_9": "rajanaṁ pakkhipituṁ anujānāmīti attho. Evañhi kate rajanaṁ na uttarati. Tattha ‘‘rajanakumbhiyā",
  "tika-vin08t34:288_10": "majjhe ṭhapetvāti antorajanakumbhiyā majjhe ṭhapetvā. Evaṁ vaṭṭādhārake antorajanakumbhiyā",
  "tika-vin08t34:288_11": "pakkhitte majjhe udakaṁ tiṭṭhati, vaṭṭādhārakato bahi samantā antokumbhiyaṁ rajanacchalli.",
  "tika-vin08t34:288_12": "Pakkhipitunti rajanacchalliṁ pakkhipitu’’nti sāratthadīpaniyaṁ (sārattha. ṭī. mahāvagga",
  "tika-vin08t34:288_13": "3.344) vuttaṁ. Vimativinodaniyaṁ (vi. vi. ṭī. mahāvagga 2.344) pana ‘‘evañhi kateti",
  "tika-vin08t34:288_14": "vaṭṭādhārassa anto rajanodakaṁ, bahi challikañca katvā viyojane kate. Na uttaratīti",
  "tika-vin08t34:288_15": "kevalaṁ udakato pheṇuṭṭhānābhāvā na uttaratī’’ti vuttaṁ. Vajirabuddhiṭīkāyaṁ (vajira.",
  "tika-vin08t34:288_16": "ṭī. mahāvagga 344) pana ‘‘gomaye āpatti natthi, virūpattā vāritaṁ. Kuṅkumapupphaṁ",
  "tika-vin08t34:288_17": "na vaṭṭatīti vadantī’’ti vuttaṁ.",
  "tika-vin08t34:289_0": "‘‘Anujānāmi, bhikkhave, udake vā nakhapiṭṭhikāya vā thevakaṁ dātu’’nti (mahāva. 344)",
  "tika-vin08t34:289_1": "vacanato tathā katvā rajanassa pakkāpakkabhāvo jānitabbo. Tattha udake vā nakhapiṭṭhikāya",
  "tika-vin08t34:289_2": "vāti sace paripakkaṁ hoti, udakapātiyā dinno thevo sahasā na visarati, nakhapiṭṭhiyampi",
  "tika-vin08t34:289_3": "avisaranto tiṭṭhati. ‘‘Anujānāmi, bhikkhave, rajanuḷuṅkaṁ daṇḍakathālaka’’nti (mahāva.",
  "tika-vin08t34:289_4": "344) vacanato rajanassa olokanakāle kumbhiyā rakkhaṇatthaṁ uḷuṅkadaṇḍakathālikāni",
  "tika-vin08t34:289_5": "icchitabbāni. Tattha rajanuḷuṅkanti rajanauḷuṅkaṁ. Daṇḍakathālakanti daṇḍameva daṇḍakaṁ.",
  "tika-vin08t34:289_6": "‘‘Anujānāmi, bhikkhave, rajanakolambaṁ rajanaghaṭa’’nti (mahāva. 344) vacanato tānipi",
  "tika-vin08t34:289_7": "icchitabbāni. Tattha rajanakolambanti rajanakuṇḍaṁ. Tattha rajanakuṇḍanti pakkarajanaṭṭhapanakaṁ",
  "tika-vin08t34:289_8": "mahāghaṭaṁ. ‘‘Anujānāmi, bhikkhave, rajanadoṇika’’nti (mahāva. 344) vacanato pātiyampi",
  "tika-vin08t34:289_9": "patte cīvare maddante cīvarassa paribhijjanato cīvararakkhaṇatthaṁ rajanadoṇikā icchitabbā.",
  "tika-vin08t34:289_10": "‘‘Anujānāmi, bhikkhave, tiṇasantharaka’’nti (mahāva. 344) vacanato chamāya cīvare",
  "tika-vin08t34:289_11": "patthariyamāne cīvarassa paṁsukitattā tato rakkhaṇatthaṁ tiṇasantharaṁ kātabbaṁ.",
  "tika-vin08t34:289_12": "‘‘Anujānāmi, bhikkhave, cīvaravaṁsaṁ cīvararajju’’nti (mahāva. 344) vacanato tiṇasanthārake",
  "tika-vin08t34:289_13": "upacikādīhi khajjamāne cīvaravaṁse vā cīvararajjuyā vā cīvaraṁ pattharitabbaṁ majjhena",
  "tika-vin08t34:289_14": "cīvare laggite rajanassa ubhato gaḷitattā.",
  "tika-vin08t34:290_0": "‘‘Anujānāmi, bhikkhave, kaṇṇe bandhitu’’nti (mahāva. 344) vacanato kaṇṇe bandhitabbaṁ",
  "tika-vin08t34:290_1": "cīvarassa kaṇṇe bandhiyamāne kaṇṇassa jiṇṇattā. ‘‘Anujānāmi, bhikkhave, kaṇṇasuttaka’’nti",
  "tika-vin08t34:290_2": "(mahāva. 344) vacanato kaṇṇasuttakena bandhitabbaṁ evaṁ bandhante rajanassa ekato",
  "tika-vin08t34:290_3": "gaḷitattā. ‘‘Anujānāmi, bhikkhave, samparivattakaṁ samparivattakaṁ rajetuṁ, na ca",
  "tika-vin08t34:290_4": "acchinne theve pakkamitu’’nti (mahāva. 344) vacanato tathā rajitabbaṁ. Yāva rajanabindu",
  "tika-vin08t34:290_5": "gaḷitaṁ na chijjati, tāva na aññatra gantabbaṁ. ‘‘Anujānāmi, bhikkhave, udake osāretu’’nti",
  "tika-vin08t34:290_6": "(mahāva. 344) vacanato patthinnaṁ cīvaraṁ udake osāretabbaṁ. Tattha patthinnanti",
  "tika-vin08t34:290_7": "atirajitattā thaddhaṁ. Udake osāretunti udake pakkhipitvā ṭhapetuṁ. Rajane pana nikkhante",
  "tika-vin08t34:290_8": "taṁ udakaṁ chaḍḍetvā cīvaraṁ madditabbaṁ. ‘‘Anujānāmi, bhikkhave, pāṇinā ākoṭetu’’nti",
  "tika-vin08t34:290_9": "(mahāva. 344) vacanato pharusaṁ cīvaraṁ pāṇinā ākoṭetabbaṁ. ‘‘Na, bhikkhave, acchinnakāni",
  "tika-vin08t34:290_10": "cīvarāni dhāretabbāni, yo dhāreyya, āpatti dukkaṭassā’’ti (mahāva. 344) vacanato",
  "tika-vin08t34:290_11": "acchinnakāni cīvarāni dantakāsāvāni na dhāretabbāni. Tattha dantakāsāvānīti ekaṁ",
  "tika-vin08t34:290_12": "vā dve vā vāre rajitvā dantavaṇṇāni dhārenti.",
  "tika-vin08t34:291": "Atirekacīvarakathā",
  "tika-vin08t34:292_0": "Atirekacīvarakathāyaṁ ‘‘na, bhikkhave, atirekacīvaraṁ dhāretabbaṁ, yo dhāreyya, yathādhammo",
  "tika-vin08t34:292_1": "kāretabbo’’ti (mahāva. 347) vacanato niṭṭhitacīvarasmiṁ ubbhatasmiṁ kathine dasāhato",
  "tika-vin08t34:292_2": "paraṁ atirekacīvaraṁ dhārentassa nissaggiyaṁ pācittiyaṁ. ‘‘Anujānāmi, bhikkhave,",
  "tika-vin08t34:292_3": "dasāhaparamaṁ atirekacīvaraṁ dhāretu’’nti (mahāva. 347) vacanato ubbhatepi kathine",
  "tika-vin08t34:292_4": "dasāhabbhantare dhārentassa atthatakathinānaṁ anubbhatepi kathine pañcamāsabbhantare",
  "tika-vin08t34:292_5": "tato parampi dasāhabbhantare anatthatakathinānampi dasāhabbhantare atirekacīvaraṁ",
  "tika-vin08t34:292_6": "anāpatti. ‘‘Anujānāmi, bhikkhave, atirekacīvaraṁ vikappetu’’nti (mahāva. 347) vacanato",
  "tika-vin08t34:292_7": "dasāhato paraṁ vikappetvā atirekacīvaraṁ dhāretuṁ vaṭṭati. Kittakaṁ pana cīvaraṁ",
  "tika-vin08t34:292_8": "vikappetabbanti? ‘‘Anujānāmi, bhikkhave, āyāmena aṭṭhaṅgulaṁ sugataṅgulena caturaṅgulavitthataṁ",
  "tika-vin08t34:292_9": "pacchimaṁ cīvaraṁ vikappetu’’nti (mahāva. 358) vacanato sabbantimena paricchedena",
  "tika-vin08t34:292_10": "sugataṅgulena aṭṭhaṅgulāyāmaṁ caturaṅgulavitthāraṁ cīvaraṁ vikappetuṁ vaṭṭati. Tattha",
  "tika-vin08t34:292_11": "sugataṅgulaṁ nāma majjhimapurisaṅgulasaṅkhātena vaḍḍhakīaṅgulena tivaṅgulaṁ hoti,",
  "tika-vin08t34:292_12": "manussānaṁ pakatiaṅgulena aḍḍhapañcakaṅgulaṁ, tasmā dīghato vaḍḍhakīhatthena ekahatthaṁ",
  "tika-vin08t34:292_13": "pakatihatthena diyaḍḍhahatthaṁ vitthārato vaḍḍhakīhatthena vidatthippamāṇaṁ pakatihatthena",
  "tika-vin08t34:292_14": "chaḷaṅgulādhikavidatthippamāṇaṁ pacchimaṁ cīvaraṁ vikappetuṁ vaṭṭati, tato ūnappamāṇaṁ",
  "tika-vin08t34:292_15": "na vaṭṭati, adhikappamāṇaṁ pana vaṭṭatīti daṭṭhabbaṁ.",
  "tika-vin08t34:293": "Aṭṭhavarakathā",
  "tika-vin08t34:294_0": "Aṭṭhavarakathāyaṁ ‘‘anujānāmi, bhikkhave, vassikasāṭikaṁ āgantukabhattaṁ gamikabhattaṁ",
  "tika-vin08t34:294_1": "gilānabhattaṁ gilānupaṭṭhākabhattaṁ gilānabhesajjaṁ dhuvayāguṁ bhikkhunisaṅghassa",
  "tika-vin08t34:294_2": "udakasāṭika’’nti vacanato imāni aṭṭha dānāni sampaṭicchituṁ vaṭṭati. Tattha nikkhittacīvarā",
  "tika-vin08t34:294_3": "hutvā kāyaṁ ovassantānaṁ bhikkhūnaṁ naggiyaṁ asuci jegucchaṁ paṭikūlaṁ hoti, tasmā",
  "tika-vin08t34:294_4": "vassikasāṭikā anuññātā. Āgantuko bhikkhu na vīthikusalo hoti, na gocarakusalo, kilanto",
  "tika-vin08t34:294_5": "piṇḍāya carati, tasmā āgantukabhattaṁ anuññātaṁ, gamiko bhikkhu attano bhattaṁ pariyesamāno",
  "tika-vin08t34:294_6": "satthā vā vihāyissati , yattha vā vāsaṁ gantukāmo bhavissati, tattha vikālena upagacchissati,",
  "tika-vin08t34:294_7": "kilanto addhānaṁ gamissati, tasmā gamikabhattaṁ. Gilānassa bhikkhuno sappāyāni bhojanāni",
  "tika-vin08t34:294_8": "alabhantassa ābādho vā abhivaḍḍhissati, kālakiriyā vā bhavissati, tasmā gilānabhattaṁ.",
  "tika-vin08t34:294_9": "Gilānupaṭṭhāko bhikkhu attano bhattaṁ pariyesamāno gilānassa ussūre bhattaṁ nīharissati,",
  "tika-vin08t34:294_10": "tasmā gilānupaṭṭhākabhattaṁ. Gilānassa bhikkhuno sappāyāni bhesajjāni alabhantassa",
  "tika-vin08t34:294_11": "ābādho vā abhivaḍḍhissati, kālakiriyā vā bhavissati, tasmā gilānabhesajjaṁ. Yasmā",
  "tika-vin08t34:294_12": "bhagavatā andhakavinde dasānisaṁse sampassamānena yāgu anuññātā, tasmā dhuvayāgu.",
  "tika-vin08t34:294_13": "Yasmā mātugāmassa naggiyaṁ asuci jegucchaṁ paṭikūlaṁ hoti, tasmā bhikkhunisaṅghassa",
  "tika-vin08t34:294_14": "udakasāṭikā anuññātā.",
  "tika-vin08t34:295": "Nisīdanādikathā",
  "tika-vin08t34:296_0": "Nisīdanādikathāyaṁ ‘‘anujānāmi, bhikkhave, kāyaguttiyā cīvaraguttiyā senāsanaguttiyā",
  "tika-vin08t34:296_1": "nisīdana’’nti (mahāva. 353) vacanato kāyādīnaṁ asucimuccanādito gopanatthāya nisīdanaṁ",
  "tika-vin08t34:296_2": "dhāretuṁ vaṭṭati. Tassa vidhānaṁ heṭṭhā vuttameva. ‘‘Anujānāmi, bhikkhave, yāvamahantaṁ",
  "tika-vin08t34:296_3": "paccattharaṇaṁ ākaṅkhati, tāvamahantaṁ paccattharaṇaṁ kātu’’nti vacanato atikhuddakena",
  "tika-vin08t34:296_4": "nisīdanena senāsanassa agopanattā mahantampi paccattharaṇaṁ kātuṁ vaṭṭati. ‘‘Anujānāmi,",
  "tika-vin08t34:296_5": "bhikkhave, yassa kaṇḍu vā pīḷakā vā assāvo vā thullakacchu vā ābādho, kaṇḍupaṭicchādi’’nti",
  "tika-vin08t34:296_6": "vacanato īdisesu ābādhesu santesu cīvarādiguttatthāya kaṇḍupaṭicchādi vaṭṭati. Tattha",
  "tika-vin08t34:296_7": "pamāṇaṁ heṭṭhā vuttameva. ‘‘Anujānāmi, bhikkhave , mukhapuñchanacoḷa’’nti (mahāva.",
  "tika-vin08t34:296_8": "355) vacanato mukhasodhanatthāya mukhapuñchanacoḷaṁ vaṭṭati. Tampi heṭṭhā vuttameva.",
  "tika-vin08t34:296_9": "‘‘Anujānāmi, bhikkhave, parikkhāracoḷaka’’nti vacanato ticīvare paripuṇṇe parissāvanathavikādīhi",
  "tika-vin08t34:296_10": "atthe sati parikkhāracoḷaṁ vaṭṭati. ‘‘Anujānāmi, bhikkhave, ticīvaraṁ adhiṭṭhātuṁ",
  "tika-vin08t34:296_11": "na vikappetuṁ, vassikasāṭikaṁ vassānaṁ cātumāsaṁ adhiṭṭhātuṁ tato paraṁ vikappetuṁ,",
  "tika-vin08t34:296_12": "nisīdanaṁ adhiṭṭhātuṁ na vikappetuṁ, paccattharaṇaṁ adhiṭṭhātuṁ na vikappetuṁ, kaṇḍupaṭicchādiṁ",
  "tika-vin08t34:296_13": "yāva ābādhā adhiṭṭhātuṁ tato paraṁ vikappetuṁ, mukhapuñchanacoḷaṁ adhiṭṭhātuṁ na",
  "tika-vin08t34:296_14": "vikappetuṁ, parikkhāracoḷaṁ adhiṭṭhātuṁ na vikappetu’’nti (mahāva. 358) vacanato",
  "tika-vin08t34:296_15": "vuttanayena adhiṭṭhānañca vikappanā ca kātabbā. Ayamettha saṅkhepo, vitthāro pana heṭṭhā vuttova.",
  "tika-vin08t34:297": "Adhammakammakathā",
  "tika-vin08t34:298_0": "58. Adhammakammakathāyaṁ na, bhikkhave…pe… dukkaṭassāti idaṁ ‘‘tena kho pana samayena",
  "tika-vin08t34:298_1": "chabbaggiyā bhikkhū saṅghamajjhe adhammakammaṁ karonti. Bhagavato etamatthaṁ ārocesuṁ",
  "tika-vin08t34:298_2": "– na, bhikkhave, adhammakammaṁ kātabbaṁ, yo kareyya, āpatti dukkaṭassā’’ti (mahāva.",
  "tika-vin08t34:298_3": "154) imaṁ uposathakkhandhake āgatapāṭhaṁ sandhāya vuttaṁ. Anujānāmi…pe… paṭikkositunti",
  "tika-vin08t34:298_4": "tatheva āgataṁ ‘‘bhagavato etamatthaṁ ārocesuṁ – anujānāmi, bhikkhave, adhammakamme",
  "tika-vin08t34:298_5": "kayiramāne paṭikkositu’’nti imaṁ. Tattha karontiyevāti paññattampi sikkhāpadaṁ madditvā",
  "tika-vin08t34:298_6": "adhammakammaṁ karontiyevāti attho. ‘‘Anujānāmi…pe… paṭikkositu’’nti evaṁ adhammakamme",
  "tika-vin08t34:298_7": "kayiramāne sati ‘‘pesalehi bhikkhūhi taṁ adhammakammaṁ akataṁ, kammaṁ dukkaṭaṁ kammaṁ",
  "tika-vin08t34:298_8": "puna kātabba’’nti evaṁ paṭikkositabbaṁ, na tuṇhībhāvena khamitabbanti attho. Iti",
  "tika-vin08t34:298_9": "vacanatoti idaṁ pana pubbapāṭhaṁ gahetvā iti vacanato. Adhammakammaṁ na kātabbanti",
  "tika-vin08t34:298_10": "aparapāṭhaṁ gahetvā iti vacanato kayiramānañca adhammakammaṁ bhikkhūhi nivāretabbanti",
  "tika-vin08t34:298_11": "dvidhā yojanā kātabbā.",
  "tika-vin08t34:299_0": "Nivārentehi cātiādi pana ‘‘tena kho pana samayena pesalā bhikkhū chabbaggiyehi bhikkhūhi",
  "tika-vin08t34:299_1": "adhammakamme kayiramāne paṭikkosanti, chabbaggiyā bhikkhū labhanti āghātaṁ, labhanti",
  "tika-vin08t34:299_2": "appaccayaṁ, vadhena tajjenti. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:299_3": "diṭṭhimpi āvikātu’’nti (mahāva. 154) pāṭhañca ‘‘tesaṁyeva santike diṭṭhiṁ āvikaronti,",
  "tika-vin08t34:299_4": "chabbaggiyā bhikkhū labhanti āghātaṁ, labhanti appaccayaṁ, vadhena tajjenti. Bhagavato",
  "tika-vin08t34:299_5": "etamatthaṁ ārocesuṁ – anujānāmi, bhikkhave, catūhi pañcahi paṭikkosituṁ, dvīhi tīhi",
  "tika-vin08t34:299_6": "diṭṭhiṁ āvikātuṁ, ekena adhiṭṭhātuṁ na metaṁ khamatī’’ti ime pāṭhe sandhāya vuttaṁ.",
  "tika-vin08t34:299_7": "Vacanatoti idaṁ pana pāḷiyaṁ tīṇi sampadānāni gahetvā tīhi kiriyāpadehi visuṁ visuṁ",
  "tika-vin08t34:299_8": "yojetabbaṁ. Sabbañcetaṁ anupaddavatthāya vuttaṁ, na āpattisabbhāvatoti yojanā. Kathaṁ",
  "tika-vin08t34:299_9": "anupaddavasambhavoti? Niggahakammaṁ kātuṁ asakkuṇeyyabhāvato, aññassa upaddavassa",
  "tika-vin08t34:299_10": "ca nivāraṇato. Tena vuttaṁ vajirabuddhiṭīkāyaṁ (vajira. ṭī. mahāvagga 154) ‘‘tesaṁ",
  "tika-vin08t34:299_11": "anupaddavatthāyāti saṅgho saṅghassa kammaṁ na karoti, aññopi upaddavo bahūnaṁ hoti, tasmā vutta’’nti.",
  "tika-vin08t34:300": "Okāsakatakathā",
  "tika-vin08t34:301_0": "59. Okāsakatakathāyaṁ na, bhikkhave, anokāsakatotiādi ‘‘tena kho pana samayena chabbaggiyā",
  "tika-vin08t34:301_1": "bhikkhū anokāsakataṁ bhikkhuṁ āpattiyā codenti. Bhagavato etamatthaṁ ārocesuṁ – na,",
  "tika-vin08t34:301_2": "bhikkhave, anokāsakato bhikkhu āpattiyā codetabbo, yo codeyya, āpatti dukkaṭassa.",
  "tika-vin08t34:301_3": "Anujānāmi, bhikkhave, okāsaṁ kārāpetvā āpattiyā codetuṁ, karotu āyasmā okāsaṁ, ahaṁ",
  "tika-vin08t34:301_4": "taṁ vattukāmo’’ti (mahāva. 153) idaṁ pāṭhaṁ sandhāya vuttaṁ. Adhippāyesu cāvanādhippāyoti,",
  "tika-vin08t34:301_5": "sāsanato cāvetukāmo. Akkosādhippāyoti paraṁ akkositukāmo paribhāsitukāmo. Kammādhippāyoti",
  "tika-vin08t34:301_6": "tajjanīyādikammaṁ kattukāmo. Vuṭṭhānādhippāyoti āpattito vuṭṭhāpetukāmo. Uposathappavāraṇaṭṭhapanādhippāyoti",
  "tika-vin08t34:301_7": "uposathaṁ, pavāraṇaṁ vā ṭhapetukāmo. Anuvijjanādhippāyoti upaparikkhitukāmo. Dhammakathādhippāyoti",
  "tika-vin08t34:301_8": "dhammaṁ desetukāmo. Iti paraṁ codentānaṁ bhikkhūnaṁ adhippāyabhedo anekavidho hotīti",
  "tika-vin08t34:301_9": "attho. Purimesu catūsu adhippāyesūti cāvanādhippāyaakkosādhippāyakammādhippāyavuṭṭhānādhippāyesu",
  "tika-vin08t34:301_10": "okāsaṁ akārāpentassa dukkaṭaṁ. Kārāpetvāpi sammukhā codentassa yathānurūpaṁ saṅghādisesapācittiyadukkaṭāni,",
  "tika-vin08t34:301_11": "asammukhā pana dukkaṭamevāti ayamettha piṇḍattho. Sesaṁ suviññeyyameva.",
  "tika-vin08t34:302_0": "‘‘Ṭhapanakkhettaṁ pana jānitabba’’nti vatvā taṁ dassento ‘‘suṇātu me’’tiādimāha.",
  "tika-vin08t34:302_1": "Anuvijjakassa anuvijjanādhippāyena vadantassa okāsakammaṁ natthīti yojanā. Dhammakathikassa",
  "tika-vin08t34:302_2": "anodissa kammaṁ kathentassa okāsakammaṁ natthi. Sace pana odissa katheti, āpatti,",
  "tika-vin08t34:302_3": "tasmā taṁ dassetvā gantabbanti yojetabbaṁ. Sesaṁ suviññeyyameva.",
  "tika-vin08t34:303": "Saddhādeyyavinipātanakathā",
  "tika-vin08t34:304_0": "60. Saddhādeyyavinipātanakathāyaṁ ‘‘mātāpitaroti kho, bhikkhave, vadamāne kiṁ vadeyyāma.",
  "tika-vin08t34:304_1": "Anujānāmi, bhikkhave, mātāpitūnaṁ dātuṁ, na ca, bhikkhave, saddhādeyyaṁ vinipātetabbaṁ,",
  "tika-vin08t34:304_2": "yo vinipāteyya, āpatti dukkaṭassā’’ti (mahāva. 361) vacanato dāyakehi saddhāya bhikkhussa",
  "tika-vin08t34:304_3": "dinnaṁ vinipātetvā gihīnaṁ dātuṁ na vaṭṭati. ‘‘Na ca, bhikkhave, saddhādeyyanti ettha",
  "tika-vin08t34:304_4": "sesañātīnaṁ dento vinipātetiyeva. Mātāpitaro pana sace rajje ṭhitāpi patthayanti,",
  "tika-vin08t34:304_5": "dātabba’’nti aṭṭhakathāyaṁ (mahāva. aṭṭha. 361) vuttattā bhātubhaginīādīnaṁ ñātakānampi",
  "tika-vin08t34:304_6": "dātuṁ na vaṭṭati. Vuttañhi ācariyadhammasirittherena khuddasikkhāyaṁ –",
  "tika-vin08t34:305": "‘‘Na labbhaṁ vinipātetuṁ, saddhādeyyañca cīvaraṁ;",
  "tika-vin08t34:306": "Labbhaṁ pitūnaṁ sesānaṁ, ñātīnampi na labbhatī’’ti.",
  "tika-vin08t34:307_0": "Kayavikkayasamāpattisikkhāpadavaṇṇanāyampi ‘‘mātaraṁ pana pitaraṁ vā ‘imaṁ dehī’ti",
  "tika-vin08t34:307_1": "vadato viññatti na hoti, ‘imaṁ gaṇhāhī’ti vadato saddhādeyyavinipātanaṁ na hoti.",
  "tika-vin08t34:307_2": "Aññātakaṁ ‘imaṁ dehī’ti vadato viññatti hoti, ‘imaṁ gaṇhāhī’ti vadato saddhādeyyavinipātanaṁ",
  "tika-vin08t34:307_3": "hoti. ‘Iminā imaṁ dehī’ti kayavikkayaṁ āpajjato nissaggiyaṁ hotī’’ti aṭṭhakathāyaṁ",
  "tika-vin08t34:307_4": "(pārā. aṭṭha. 2.595) vuttaṁ. Tattha ‘‘sesañātakesu saddhādeyyavinipātasambhavato",
  "tika-vin08t34:307_5": "tadabhāvaṭṭhānampi dassetuṁ ‘mātaraṁ pana pitaraṁ vā’ti vutta’’nti vimativinodaniyaṁ",
  "tika-vin08t34:307_6": "(vi. vi. ṭī. 1.593-595) vuttaṁ.",
  "tika-vin08t34:308": "Santaruttarakathā",
  "tika-vin08t34:309_0": "61. Santaruttarakathāyaṁ antara-saddo majjhavācako. Vasati sīlenāti vāsako, ‘‘antare",
  "tika-vin08t34:309_1": "vāsako antaravāsako’’ti vattabbe ‘‘rūpabhavo rūpa’’ntiādīsu viya uttarapadalopīsamāsavasena",
  "tika-vin08t34:309_2": "‘‘antaro’’ti vutto. Uttarasaddo uparivācako, ābhuso sajjatīti āsaṅgo, ‘‘uttare āsaṅgo",
  "tika-vin08t34:309_3": "uttarāsaṅgo’’ti vattabbe vuttanayena ‘‘uttaro’’ti vutto, antaro ca uttaro ca antaruttarā,",
  "tika-vin08t34:309_4": "saha antaruttarehi yo vattatīti santaruttaro, sahapubbapadabhinnādhikaraṇadvipadabahubbīhisamāso.",
  "tika-vin08t34:309_5": "Atha vā saha antarena ca uttarena ca yo vattatīti santaruttaro, tipadabahubbīhisamāso.",
  "tika-vin08t34:309_6": "Saṅghāṭiṁ ṭhapetvā antaravāsakauttarāsaṅgamattadharo hutvā gāmo na pavisitabboti",
  "tika-vin08t34:309_7": "attho. ‘‘Paribbājakamadakkhi tidaṇḍakenā’’tiādīsu viya itthambhūtalakkhaṇe cetaṁ",
  "tika-vin08t34:309_8": "karaṇavacanaṁ, tasmā antaravāsakaṁ timaṇḍalaṁ paṭicchādentena parimaṇḍalaṁ nivāsetvā",
  "tika-vin08t34:309_9": "kāyabandhanaṁ bandhitvā saṅghāṭiñca uttarāsaṅgañca diguṇaṁ katvā pārupitvā gāmo pavisitabbo.",
  "tika-vin08t34:310": "Cīvaranikkhepakathā",
  "tika-vin08t34:311_0": "62. Cīvaranikkhepakathāyaṁ saṁharīyateti saṅghāṭi, tassā saṅghāṭiyā, bhāvayoge kammatthe",
  "tika-vin08t34:311_1": "chaṭṭhī. Nikkhepāyāti ṭhapanāya, saṅghāṭiṁ aggahetvā vihāre ṭhapetvā gamanāya pañca",
  "tika-vin08t34:311_2": "kāraṇāni hontīti attho. Gilāno vā hotīti gahetvā gantuṁ asamattho gilāno vā hoti.",
  "tika-vin08t34:311_3": "Vassikasaṅketaṁ vā hotīti ‘‘vassikakālo aya’’nti saṅketaṁ vā kataṁ hoti. Nadīpāragataṁ",
  "tika-vin08t34:311_4": "vā hotīti nadiyā pāraṁ gantvā bhuñjitabbaṁ hoti. Aggaḷaguttivihāro vā hotīti aggaḷaṁ",
  "tika-vin08t34:311_5": "datvāpi dātabbo suguttavihāro vā hoti. Atthatakathinaṁ vā hotīti tasmiṁ vihāre kathinaṁ",
  "tika-vin08t34:311_6": "atthataṁ vā hoti atthatakathinānaṁ asamādānacārasambhavato. Sesaṁ suviññeyyameva.",
  "tika-vin08t34:311_7": "Āraññikassa pana vihāro na sugutto hotīti appabhikkhukattā corādīnaṁ gamanaṭṭhānato",
  "tika-vin08t34:311_8": "ca. Bhaṇḍukkhalikāyāti cīvarādiṭṭhapanabhaṇḍukkhalikāya. Sesaṁ suviññeyyaṁ.",
  "tika-vin08t34:312": "Satthakammavatthikammakathā",
  "tika-vin08t34:313_0": "63. Satthakammavatthikammakathāyaṁ satthakammaṁ vā vatthikammaṁ vāti ettha yena kenaci",
  "tika-vin08t34:313_1": "satthādinā chindanādi satthakammaṁ nāma hoti. Yena kenaci cammādinā vatthipīḷanaṁ",
  "tika-vin08t34:313_2": "vatthikammaṁ nāma. ‘‘Sambādhe dahanakammaṁ paṭikkhepābhāvā vaṭṭatī’’ti sāratthadīpaniyaṁ",
  "tika-vin08t34:313_3": "(sārattha. ṭī. mahāvagga 3.279). Vimativinodaniyaṁ (vi. vi. ṭī. mahāvagga 2.279)",
  "tika-vin08t34:313_4": "pana ‘‘vatthipīḷananti yathā vatthigatatelādi antosarīre ārohanti, evaṁ hatthena",
  "tika-vin08t34:313_5": "vatthimaddana’’nti vuttaṁ.",
  "tika-vin08t34:314_0": "Vajirabuddhiṭīkāyaṁ (vajira. ṭī. mahāvagga 279) pana ‘‘sambādheti vaccamagge, bhikkhussa",
  "tika-vin08t34:314_1": "bhikkhuniyā ca passāvamaggepi anulomato dahanaṁ paṭikkhepābhāvā vaṭṭati. Satthavatthikammānulomato",
  "tika-vin08t34:314_2": "na vaṭṭatīti ce? Na, paṭikkhittapaṭikkhepā, paṭikkhipitabbassa tapparamatādīpanato.",
  "tika-vin08t34:314_3": "Kiṁ vuttaṁ hoti? Pubbe paṭikkhittampi satthakammaṁ sampiṇḍetvā pacchā ‘na, bhikkhave…pe…",
  "tika-vin08t34:314_4": "thullaccayassā’ti dvikkhattuṁ satthakammassa parikkhepo kato. Tena sambādhassa sāmantā",
  "tika-vin08t34:314_5": "dvaṅgulaṁ paṭikkhipitabbaṁ nāma satthavatthikammato uddhaṁ natthīti dasseti. Kiñca",
  "tika-vin08t34:314_6": "bhiyyo – pubbe sambādheyeva satthakammaṁ paṭikkhittaṁ, pacchā sambādhassa sāmantā",
  "tika-vin08t34:314_7": "dvaṅgulampi paṭikkhittaṁ , tasmā tasseva paṭikkhepo, netarassāti siddhaṁ. Ettha ‘satthaṁ",
  "tika-vin08t34:314_8": "nāma satthahārakaṁ vāssa pariyeseyyā’tiādīsu (pārā. 167) viya yena chindati, taṁ",
  "tika-vin08t34:314_9": "sabbaṁ. Tena vuttaṁ ‘kaṇṭakena vā’tiādi. Khārudānaṁ panettha bhikkhunīvibhaṅge pasākhe",
  "tika-vin08t34:314_10": "pamukhe anuññātanti veditabbaṁ, eke pana ‘satthakammaṁ vā’ti pāṭhaṁ vikappetvā vatthikammaṁ",
  "tika-vin08t34:314_11": "karonti. Vatthīti kiṁ? Agghikā vuccati, tāya chindanaṁ vatthikammaṁ nāmāti ca atthaṁ",
  "tika-vin08t34:314_12": "vaṇṇayanti, te ‘satthahārakaṁ vāssa pariyeseyyā’ti imassa padabhājanīyaṁ dassetvā",
  "tika-vin08t34:314_13": "paṭikkhipitabbā. Aṇḍavuddhīti vātaṇḍakā, ādānavattīti anāhavattī’’ti vuttaṁ. Sesaṁ",
  "tika-vin08t34:314_14": "aṭṭhakathāyaṁ vuttanayeneva veditabbaṁ.",
  "tika-vin08t34:315": "Nahāpitapubbakathā",
  "tika-vin08t34:316_0": "64. Nahāpitapubbakathāyaṁ nahāpito pubbeti nahāpitapubbo, pubbe nahāpito hutvā idāni",
  "tika-vin08t34:316_1": "bhikkhubhūtoti attho. Tena nahāpitapubbena bhikkhunā. Khurabhaṇḍanti khurādinahāpitabhaṇḍaṁ,",
  "tika-vin08t34:316_2": "‘‘laddhātapatto rājakumāro’’tiādīsu viya upalakkhaṇanayoyaṁ. ‘‘Na, bhikkhave, pabbajitena",
  "tika-vin08t34:316_3": "akappiyaṁ samādapetabbaṁ, yo samādapeyya, āpatti dukkaṭassa. Na ca, bhikkhave, nahāpitapubbena",
  "tika-vin08t34:316_4": "khurabhaṇḍaṁ pariharitabbaṁ, yo parihareyya, āpatti dukkaṭassā’’ti (mahāva. 303)",
  "tika-vin08t34:316_5": "ca dvidhā paññatti, tasmā nahāpitapubbena vā anahāpitapubbena vā pabbajitena nāma",
  "tika-vin08t34:316_6": "akappiyasamādapanaṁ na kātabbaṁ. Nahāpitapubbena pana bhikkhunā khurena abhilakkhitaṁ",
  "tika-vin08t34:316_7": "khurabhaṇḍaṁ, khurabhaṇḍakhurakosanisitapāsāṇakhurathavikādayo na pariharitabbā eva.",
  "tika-vin08t34:316_8": "Sesaṁ aṭṭhakathāyaṁ vuttanayeneva veditabbaṁ. Vajirabuddhiṭīkāyaṁ (vajira. ṭī. mahāvagga",
  "tika-vin08t34:316_9": "300) pana ‘‘na, bhikkhave, pabbajitena akappiye samādapetabbanti vuttattā anupasampannassapi",
  "tika-vin08t34:316_10": "na kevalaṁ dasasu eva sikkhāpadesu, atha kho yaṁ bhikkhussa na kappati, tasmimpīti",
  "tika-vin08t34:316_11": "adhippāyo’’ti vuttaṁ.",
  "tika-vin08t34:317": "Dasabhāgakathā",
  "tika-vin08t34:318_0": "65. Dasabhāgakathāyaṁ saṅghikānīti saṅghasantakāni bījāni. Puggalikāyāti puggalassa",
  "tika-vin08t34:318_1": "santakāya bhūmiyā. Bhāgaṁ datvāti mūlabhāgasaṅkhātaṁ dasamabhāgaṁ bhūmisāmikānaṁ",
  "tika-vin08t34:318_2": "datvā. Paribhuñjitabbānīti tesaṁ bījānaṁ phalāni ropakehi paribhuñjitabbānīti attho.",
  "tika-vin08t34:318_3": "Sesaṁ suviññeyyameva . Idaṁ kira jambudīpe porāṇakacārittanti ādikappakāle paṭhamakappikā",
  "tika-vin08t34:318_4": "manussā bodhisattaṁ mahāsammataṁ nāma rājānaṁ katvā sabbepi attano attano taṇḍulaphalasālikhettato",
  "tika-vin08t34:318_5": "pavattataṇḍulaphalāni dasa koṭṭhāse katvā ekaṁ koṭṭhāsaṁ bhūmisāmikabhūtassa mahāsammatarājino",
  "tika-vin08t34:318_6": "datvā paribhuñjiṁsu. Tato paṭṭhāya jambudīpikānaṁ manussānaṁ cāritattā vuttaṁ. Teneva",
  "tika-vin08t34:318_7": "sāratthadīpanīnāmikāyampi vinayaṭīkāyaṁ (vajira. ṭī. mahāvagga 304) ‘‘dasabhāgaṁ",
  "tika-vin08t34:318_8": "datvāti dasamabhāgaṁ datvā. Tenevāha ‘dasa koṭṭhāse katvā eko koṭṭhāso bhūmisāmikānaṁ",
  "tika-vin08t34:318_9": "dātabbo’ti’’ vuttaṁ.",
  "tika-vin08t34:319": "Pātheyyakathā",
  "tika-vin08t34:320_0": "66. Pātheyyakathāyaṁ ‘‘anujānāmi, bhikkhave’’tiādi bhaddiyanagare amitaparibhogabhūtena",
  "tika-vin08t34:320_1": "meṇḍakaseṭṭhinā abhiyācito hutvā anuññātaṁ, idha pana paṭhamaṁ ‘‘anujānāmi, bhikkhave,",
  "tika-vin08t34:320_2": "pañca gorase khīraṁ dadhiṁ takkaṁ navanītaṁ sappi’’nti (mahāva. 299) pañca gorasā",
  "tika-vin08t34:320_3": "anuññātā. Tato paraṁ seṭṭhino abhiyācanānurūpaṁ vatvā anujānituṁ ‘‘santi, bhikkhave,",
  "tika-vin08t34:320_4": "maggā kantārā’’tiādimāha. Sesaṁ aṭṭhakathāyaṁ vuttanayeneva veditabbaṁ. Tathā alabhantena",
  "tika-vin08t34:320_5": "aññātakaappavāritaṭṭhānato yācitvāpi gahetabbanti etena evarūpesu kālesu viññattipaccayā",
  "tika-vin08t34:320_6": "doso natthīti dasseti. ‘‘Ekadivasena gamanīye magge ekabhattatthāya pariyesitabba’’nti",
  "tika-vin08t34:320_7": "vuttattā pana tato upari yācanaṁ na vaṭṭatīti dassitaṁ. ‘‘Dīghe addhāne’’tiādinā",
  "tika-vin08t34:320_8": "sace māsagamanīye magge sattāhagamanīyo eva kantāro hoti, tattha sattāhayāpanīyamattameva",
  "tika-vin08t34:320_9": "pātheyyaṁ pariyesitabbaṁ, tato paraṁ piṇḍacārikādivasena subhikkhasulabhapiṇḍamaggattā",
  "tika-vin08t34:320_10": "na pariyesitabbanti.",
  "tika-vin08t34:321": "Mahāpadesakathā",
  "tika-vin08t34:322_0": "67. Mahāpadesakathāyaṁ mahāpadesā nāma appaṭikkhittā dve, ananuññātā dveti cattāroti",
  "tika-vin08t34:322_1": "dassento ‘‘yaṁ bhikkhave’’tiādimāha. Tesu appaṭikkhittepi akappiyānulomakappiyānulomavasena",
  "tika-vin08t34:322_2": "dve, tathā ananuññātepīti.",
  "tika-vin08t34:323_0": "Tattha ‘‘parimaddantāti upaparikkhantā. Paṭṭaṇṇudese sañjātavatthaṁ paṭṭuṇṇaṁ. ‘Paṭṭuṇṇaṁ",
  "tika-vin08t34:323_1": "koseyyaviseso’ti hi abhidhānakose vuttaṁ. Cīnadese somāradese ca sañjātavatthāni",
  "tika-vin08t34:323_2": "cīnasomārapaṭāni. Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-vin08t34:323_3": "Iddhimayaṁ ehibhikkhūnaṁ puññiddhiyā nibbattacīvaraṁ, taṁ khomādīnaṁ aññataraṁ hotīti",
  "tika-vin08t34:323_4": "tesaṁyeva anulomaṁ. Devatāhi dinnacīvaraṁ devadattiyaṁ, taṁ kapparukkhe nibbattaṁ",
  "tika-vin08t34:323_5": "jāliniyā devakaññāya anuruddhattherassa dinnavatthasadisaṁ, tampi khomādīnaṁyeva",
  "tika-vin08t34:323_6": "anulomaṁ hoti tesu aññatarabhāvato. Dve paṭāni desanāmena vuttānīti tesaṁ sarūpadassanamattametaṁ,",
  "tika-vin08t34:323_7": "nāññanivattanapadaṁ paṭṭuṇṇapaṭṭassapi desanāmeneva vuttattā. Tumbāti tīṇi bhājanāni.",
  "tika-vin08t34:323_8": "Phalakatumbo lābuādi. Udakatumbo udakukkhipanakuṭako. Kilañjacchattanti veḷuvilīvehi",
  "tika-vin08t34:323_9": "vāyitvā katachatta’’nti sāratthadīpaniyaṁ (sārattha. ṭī. mahāvagga 3.305) vuttaṁ.",
  "tika-vin08t34:324_0": "‘‘Yāvakālikapakkānanti pakke sandhāya vuttaṁ. Āmāni pana anupasampannehi sītudake",
  "tika-vin08t34:324_1": "madditvā parissāvetvā dinnapānaṁ pacchābhattampi kappati eva. Ayañca attho mahāaṭṭhakathāyaṁ",
  "tika-vin08t34:324_2": "sarūpato avuttoti āha ‘kurundiyaṁ panā’tiādi. Ucchuraso nikasaṭoti idaṁ pātabbatāsāmaññena",
  "tika-vin08t34:324_3": "yāmakālikakathāyaṁ vuttaṁ, taṁ pana sattāhakālikamevāti gahetabbaṁ. Ime cattāro rasāti",
  "tika-vin08t34:324_4": "phalapattapupphaucchurasā cattāro’’ti vimativinodaniyaṁ (vi. vi. ṭī. mahāvagga 2.300)",
  "tika-vin08t34:324_5": "vuttaṁ. ‘‘Dve paṭā desanāmenevāti cīnapaṭasomārapaṭāni. Tīṇīti paṭṭuṇṇena saha tīṇi.",
  "tika-vin08t34:324_6": "Iddhimayaṁ ehibhikkhūnaṁ nibbattaṁ. Devadattiyaṁ anuruddhattherena laddha’’nti vajirabuddhiṭīkāyaṁ",
  "tika-vin08t34:324_7": "(vajira. ṭī. mahāvagga 305).",
  "tika-vin08t34:325": "Saṁsaṭṭhakathā",
  "tika-vin08t34:326_0": "Saṁsaṭṭhakathāyaṁ tadahupaṭiggahitaṁ kāle kappatītiādi sabbaṁ sambhinnarasaṁ sandhāya",
  "tika-vin08t34:326_1": "vuttaṁ. Sace hi challimpi apanetvā sakaleneva nāḷikeraphalena saddhiṁ pānakaṁ paṭiggahitaṁ",
  "tika-vin08t34:326_2": "hoti, nāḷikeraṁ apanetvā taṁ vikālepi kappati. Upari sappipiṇḍaṁ ṭhapetvā sītalapāyāsaṁ",
  "tika-vin08t34:326_3": "denti, yaṁ pāyāsena asaṁsaṭṭhaṁ sappi, taṁ apanetvā sattāhaṁ paribhuñjituṁ vaṭṭati.",
  "tika-vin08t34:326_4": "Baddhamadhuphāṇitādīsupi eseva nayo. Takkolajātiphalādīhi alaṅkaritvā piṇḍapātaṁ",
  "tika-vin08t34:326_5": "denti, tāni uddharitvā dhovitvā yāvajīvaṁ paribhuñjitabbāni, yāguyaṁ pakkhipitvā",
  "tika-vin08t34:326_6": "dinnasiṅgiverādīsupi, telādīsu pakkhipitvā dinnalaṭṭhimadhukādīsupi eseva nayo. Evaṁ",
  "tika-vin08t34:326_7": "yaṁ yaṁ asambhinnarasaṁ hoti, taṁ taṁ ekato paṭiggahitampi yathā suddhaṁ hoti, tathā",
  "tika-vin08t34:326_8": "dhovitvā vā tacchetvā vā tassa tassa kālassa vasena paribhuñjituṁ vaṭṭati.",
  "tika-vin08t34:327_0": "Sace pana sambhinnarasaṁ hoti saṁsaṭṭhaṁ, na vaṭṭati. Yāvakālikañhi attanā saddhiṁ",
  "tika-vin08t34:327_1": "sambhinnarasāni tīṇipi yāmakālikādīni attano sabhāvaṁ upaneti. Yāmakālikaṁ dvepi",
  "tika-vin08t34:327_2": "sattāhakālikādīni attano sabhāvaṁ upaneti. Sattāhakālikaṁ attanā saddhiṁ saṁsaṭṭhaṁ",
  "tika-vin08t34:327_3": "yāvajīvikaṁ attano sabhāvaññeva upaneti, tasmā tena tadahupaṭiggahitena saddhiṁ tadahupaṭiggahitaṁ",
  "tika-vin08t34:327_4": "vā purepaṭiggahitaṁ vā yāvajīvikaṁ sattāhaṁ kappati, dvīhapaṭiggahitena chāhaṁ…pe…",
  "tika-vin08t34:327_5": "sattāhapaṭiggahitena tadaheva kappatīti veditabbaṁ. Tasmāyeva hi ‘‘sattāhakālikena,",
  "tika-vin08t34:327_6": "bhikkhave, yāvajīvikaṁ tadahupaṭiggahita’’nti avatvā ‘‘paṭiggahitaṁ sattāhaṁ kappatī’’ti vuttaṁ.",
  "tika-vin08t34:328_0": "Kālayāmasattāhātikkamesu cettha vikālabhojanasannidhibhesajjasikkhāpadānaṁ vasena",
  "tika-vin08t34:328_1": "āpattiyo veditabbā. Imesu ca pana catūsu kālikesu yāvakālikaṁ yāmakālikanti idameva",
  "tika-vin08t34:328_2": "dvayaṁ antovutthakañceva sannidhikārakañca hoti, sattāhakālikañca yāvajīvikañca akappiyakuṭiyaṁ",
  "tika-vin08t34:328_3": "nikkhipitumpi vaṭṭati, sannidhimpi na janetīti. Sesaṁ sabbattha uttānatthameva.",
  "tika-vin08t34:329": "Pañcabhesajjakathā",
  "tika-vin08t34:330_0": "Pañcabhesajjakathāyaṁ ‘‘anujānāmi, bhikkhave, tāni pañca bhesajjāni kāle paṭiggahetvā",
  "tika-vin08t34:330_1": "kāle paribhuñjitu’’nti (mahāva. 261) vacanato sāradikena ābādhena phuṭṭhānaṁ bhikkhūnaṁ",
  "tika-vin08t34:330_2": "yāgupi pītā uggacchati, bhattampi bhuttaṁ uggacchati, te tena kisā honti lūkhā dubbaṇṇā",
  "tika-vin08t34:330_3": "uppaṇḍuppaṇḍukajātā dhamanisanthatagattā. Tesaṁ yaṁ bhesajjañceva assa bhesajjasammatañca,",
  "tika-vin08t34:330_4": "lokassa āhāratthañca phareyya, na ca oḷāriko āhāro paññāyeyya. Tatrimāni pañca bhesajjāni.",
  "tika-vin08t34:330_5": "Seyyathidaṁ – sappi navanītaṁ telaṁ madhu phāṇitaṁ, tāni bhesajjāni kāle paṭiggahetvā",
  "tika-vin08t34:330_6": "kāle paribhuñjituṁ vaṭṭati. Tattha ‘‘sāradikena ābādhenāti saradakāle uppannena pittābādhena.",
  "tika-vin08t34:330_7": "Tasmiñhi kāle vassodakenapi tementi, kaddamampi maddanti, antarantarā ābādhopi kharo",
  "tika-vin08t34:330_8": "hoti, tena tesaṁ pittaṁ koṭṭhabbhantaragataṁ hoti. Āhāratthañca phareyyāti āhāratthaṁ",
  "tika-vin08t34:330_9": "sādheyyā’’ti aṭṭhakathāyaṁ (mahāva. aṭṭha. 260) vuttaṁ. Vimativinodaniyaṁ (vi. vi.",
  "tika-vin08t34:330_10": "ṭī. mahāvagga 2.260) ‘‘pittaṁ koṭṭhabbhantaragataṁ hotīti bahisarīre byāpetvā ṭhitaṁ",
  "tika-vin08t34:330_11": "abaddhapittaṁ koṭṭhabbhantaragataṁ hoti, tena pittaṁ kupitaṁ hotīti adhippāyo’’ti vuttaṁ.",
  "tika-vin08t34:331_0": "Vajirabuddhiṭīkāyaṁ (vajira. ṭī. mahāvagga 260) ‘‘yaṁ bhesajjañceva assāti parato",
  "tika-vin08t34:331_1": "‘tadubhayena bhiyyosomattāya kisā hontī’tiādinā virodhadassanato nidānānapekkhaṁ",
  "tika-vin08t34:331_2": "yathālābhavasena vuttanti veditabbaṁ. Yathānidānaṁ kasmā na vuttanti ce? Tadaññāpekkhādhippāyato.",
  "tika-vin08t34:331_3": "Sabbabuddhakālepi hi sappiādīnaṁ sattāhakālikabhāvāpekkhoti. Tathā vacanena bhagavato",
  "tika-vin08t34:331_4": "adhippāyo. Teneva ‘āhāratthañca phareyya, na ca oḷāriko āhāro paññāyeyyā’ti vuttaṁ.",
  "tika-vin08t34:331_5": "Tathā hi kāle paṭiggahetvā kāle paribhuñjitunti ettha ca kālaparicchedo na kato,",
  "tika-vin08t34:331_6": "kutoyeva pana labbhā tadaññāpekkhādhippāyo bhagavatā mūlabhesajjādīni tāni paṭiggahetvā",
  "tika-vin08t34:331_7": "yāvajīvanti kālaparicchedo. Yaṁ pana ‘anujānāmi, bhikkhave, tāni bhesajjāni kāle",
  "tika-vin08t34:331_8": "paṭiggahetvā kāle paribhuñjitu’nti (mahāva. 260) vacanaṁ, taṁ ‘sannidhiṁ katvā aparāparasmiṁ",
  "tika-vin08t34:331_9": "divase kāle eva paribhuñjituṁ anujānāmī’ti adhippāyato vuttanti veditabbaṁ. Aññathā",
  "tika-vin08t34:331_10": "atisayattā bhagavato ‘yaṁ bhesajjañceva assā’tiādivitakkuppādo na sambhavati. Paṇītabhojanānumatiyā",
  "tika-vin08t34:331_11": "pasiddhattā ābādhānurūpasappāyāpekkhāya vuttānīti ce? Tañca na, ‘bhiyyosomattāyā’ti",
  "tika-vin08t34:331_12": "kisādibhāvāpattidassanato. Yathā ucchurasaṁ upādāya phāṇitanti vuttaṁ, tathā navanītaṁ",
  "tika-vin08t34:331_13": "upādāya sappīti vattabbato navanītaṁ visuṁ na vattabbanti ce? Na visesadassanādhippāyato.",
  "tika-vin08t34:331_14": "Yathā phāṇitaggahaṇena siddhepi parato ucchuraso visuṁ anuññāto ucchusāmaññato guḷodakaṭṭhāne",
  "tika-vin08t34:331_15": "ṭhapanādhippāyato, tathā navanīte visesavidhidassanādhippāyato navanītaṁ visuṁ anuññātanti",
  "tika-vin08t34:331_16": "veditabbaṁ. Visesavidhi panassa bhesajjasikkhāpadaṭṭhakathāvasena (pārā. aṭṭha. 2.619-621)",
  "tika-vin08t34:331_17": "veditabbo. Vuttañhi tattha ‘pacitvā sappiṁ katvā paribhuñjitukāmena adhotampi pacituṁ",
  "tika-vin08t34:331_18": "vaṭṭatī’ti. Tattha sappi pakkāva hoti, nāpakkā, tathā phāṇitampi. Navanītaṁ apakkamevā’’tiādi.",
  "tika-vin08t34:332": "Dutiyabhesajjakathā",
  "tika-vin08t34:333_0": "Dutiyabhesajjakathāyaṁ ‘‘anujānāmi, bhikkhave, tāni pañca bhesajjāni paṭiggahetvā",
  "tika-vin08t34:333_1": "kālepi vikālepi paribhuñjitu’’nti (mahāva. 261) vacanato ‘‘tāni pañca bhesajjāni",
  "tika-vin08t34:333_2": "kāle paṭiggahetvā kāle paribhuñjantānaṁ tesaṁ bhikkhūnaṁ yānipi tāni pākatikāni lūkhāni",
  "tika-vin08t34:333_3": "bhojanāni, tāni nacchādenti, pageva senesitāni. Te tena ceva sāradikena ābādhena",
  "tika-vin08t34:333_4": "phuṭṭhā iminā ca bhattācchādakena tadubhayena bhiyyosomattāya kisā hontī’’ti imasmiṁ",
  "tika-vin08t34:333_5": "vatthusmiṁ kālepi vikālepīti anuññātattā vikālepi paribhuñjituṁ vaṭṭati. Tattha ‘‘nacchādentīti",
  "tika-vin08t34:333_6": "na jīranti, na vātarogaṁ paṭippassambhetuṁ sakkonti. Senesitānīti siniddhāni. Bhattācchādakenāti",
  "tika-vin08t34:333_7": "bhattaṁ arocikenā’’ti aṭṭhakathāyaṁ (mahāva. aṭṭha. 261) vuttaṁ, ṭīkāsu (sārattha.",
  "tika-vin08t34:333_8": "ṭī. mahāvagga 3.261; vi. vi. ṭī. mahāvagga 2.261-262) pana ‘‘nacchādentīti ruciṁ",
  "tika-vin08t34:333_9": "na uppādentī’’ti ettakameva vuttaṁ, mahāvibhaṅge (pārā. 622) pana ‘‘yāni kho pana",
  "tika-vin08t34:333_10": "tāni gilānānaṁ bhikkhūnaṁ paṭisāyanīyāni bhesajjāni. Seyyathidaṁ – sappi navanītaṁ",
  "tika-vin08t34:333_11": "telaṁ madhu phāṇitaṁ, tāni paṭiggahetvā sattāhaparamaṁ sannidhikārakaṁ paribhuñjitabbāni,",
  "tika-vin08t34:333_12": "taṁ atikkāmayato nissaggiyaṁ pācittiya’’nti vacanato imesaṁ pañcabhesajjānaṁ sattāhakālikabhāvo",
  "tika-vin08t34:333_13": "veditabbo, idha pana aṭṭhuppattivasena vuttoti.",
  "tika-vin08t34:334": "Vasābhesajjakathā",
  "tika-vin08t34:335_0": "Vasābhesajjakathāyaṁ ‘‘anujānāmi, bhikkhave, vasāni bhesajjāni acchavasaṁ macchavasaṁ",
  "tika-vin08t34:335_1": "susukāvasaṁ sūkaravasaṁ gadrabhavasaṁ kāle paṭiggahitaṁ kāle nippakkaṁ kāle saṁsaṭṭhaṁ",
  "tika-vin08t34:335_2": "telaparibhogena paribhuñjituṁ. Vikāle ce, bhikkhave, paṭiggahitaṁ vikāle nippakkaṁ",
  "tika-vin08t34:335_3": "vikāle saṁsaṭṭhaṁ, tañce paribhuñjeyya, āpatti tiṇṇaṁ dukkaṭānaṁ. Kāle ce, bhikkhave,",
  "tika-vin08t34:335_4": "paṭiggahitaṁ vikāle nippakkaṁ vikāle saṁsaṭṭhaṁ, tañce paribhuñjeyya, āpatti dvinnaṁ",
  "tika-vin08t34:335_5": "dukkaṭānaṁ. Kāle ce, bhikkhave, paṭiggahitaṁ kāle nippakkaṁ vikāle saṁsaṭṭhaṁ, tañce",
  "tika-vin08t34:335_6": "paribhuñjeyya, āpatti dukkaṭassa. Kāle ce, bhikkhave, paṭiggahitaṁ kāle nippakkaṁ",
  "tika-vin08t34:335_7": "kāle saṁsaṭṭhaṁ, tañce paribhuñjeyya, anāpattī’’ti (mahāva. 262). Tattha ‘‘kāle paṭiggahitantiādīsu",
  "tika-vin08t34:335_8": "majjhanhike avītivatte paṭiggahetvā pacitvā parissāvetvā cāti attho. Telaparibhogena",
  "tika-vin08t34:335_9": "paribhuñjitunti sattāhakālikatelaparibhogena paribhuñjitu’’nti aṭṭhakathāyaṁ (mahāva.",
  "tika-vin08t34:335_10": "aṭṭha. 262) vuttaṁ, ṭīkāsu (sārattha. ṭī. mahāvagga 3.262; vi. vi. ṭī. mahāvagga",
  "tika-vin08t34:335_11": "2.261-262) pana ‘‘susukāti samudde bhavā ekā macchajāti, kumbhilātipi vadanti. Saṁsaṭṭhanti",
  "tika-vin08t34:335_12": "parissāvitaṁ. Telaparibhogenāti sattāhakālikaparibhogaṁ sandhāya vutta’’nti vuttaṁ.",
  "tika-vin08t34:335_13": "Ayamettha saṅkhepo, vitthāro pana heṭṭhā catukālikakathāyaṁ vuttoyeva.",
  "tika-vin08t34:336": "Mūlabhesajjakathā",
  "tika-vin08t34:337_0": "Mūlabhesajjakathāyaṁ ‘‘anujānāmi, bhikkhave, mūlāni bhesajjāni, haliddiṁ siṅgiveraṁ",
  "tika-vin08t34:337_1": "vacaṁ vacattaṁ ativisaṁ kaṭukarohiṇiṁ usīraṁ bhaddamuttakaṁ, yāni vā panaññānipi",
  "tika-vin08t34:337_2": "atthi mūlāni bhesajjāni neva khādanīye khādanīyatthaṁ pharanti, na bhojanīye bhojanīyatthaṁ",
  "tika-vin08t34:337_3": "pharanti, tāni paṭiggahetvā yāvajīvaṁ pariharituṁ, sati paccaye paribhuñjituṁ. Asati",
  "tika-vin08t34:337_4": "paccaye paribhuñjantassa āpatti dukkaṭassā’’ti. Tattha vacattanti setavacaṁ. Sesaṁ heṭṭhā vuttameva.",
  "tika-vin08t34:338": "Piṭṭhabhesajjakathā",
  "tika-vin08t34:339_0": "Piṭṭhabhesajjakathāyaṁ ‘‘anujānāmi, bhikkhave, nisadaṁ nisadapotaka’’nti (mahāva.",
  "tika-vin08t34:339_1": "263) vacanato pisitehi cuṇṇakatehi mūlabhesajjehi atthe sati nisadañca nisadapotakañca",
  "tika-vin08t34:339_2": "pariharituṁ vaṭṭati. Tattha nisadaṁ nisadapotakanti pisanasilā ca pisanapoto ca.",
  "tika-vin08t34:339_3": "Nisadanti pisanti cuṇṇavicuṇṇaṁ karonti mūlabhesajjādayo etthāti nisadaṁ, pisanasilā.",
  "tika-vin08t34:339_4": "Nisadanti pisanti cuṇṇavicuṇṇaṁ karonti mūlabhesajjādayo etenāti nisadaṁ, posetabboti",
  "tika-vin08t34:339_5": "poto, dārako. Khuddakappamāṇatāya poto viyāti poto, nisadañca taṁ poto cāti nisadapoto,",
  "tika-vin08t34:339_6": "taṁ nisadapotakaṁ. Nipubbasada cuṇṇakaraṇeti dhātu.",
  "tika-vin08t34:340": "Kasāvabhesajjakathā",
  "tika-vin08t34:341_0": "Kasāvabhesajjakathāyaṁ ‘‘anujānāmi, bhikkhave, kasāvāni bhesajjāni nimbakasāvaṁ kuṭajakasāvaṁ",
  "tika-vin08t34:341_1": "paṭolakasāvaṁ phaggavakasāvaṁ nattamālakasāvaṁ, yāni vā panaññānipi atthi kasāvāni",
  "tika-vin08t34:341_2": "bhesajjāni neva khādanīye khādanīyatthaṁ pharanti, na bhojanīye bhojanīyatthaṁ pharanti,",
  "tika-vin08t34:341_3": "tāni paṭiggahetvā yāvajīvaṁ pariharituṁ, sati paccaye paribhuñjituṁ, asati paccaye",
  "tika-vin08t34:341_4": "paribhuñjantassa āpatti dukkaṭassā’’ti (mahāva. 263) vacanato tānipi kasāvabhesajjāni",
  "tika-vin08t34:341_5": "paṭiggahetvā yāvajīvaṁ pariharituṁ sati paccaye paribhuñjituṁ vaṭṭati. Tattha phaggavanti",
  "tika-vin08t34:341_6": "latājāti. Nattamālanti karañjaṁ. ‘‘Kasāvehīti tacādīni udake tāpetvā gahitaūsarehī’’ti",
  "tika-vin08t34:341_7": "vimativinodaniyaṁ (vi. vi. ṭī. mahāvagga 2.263) vuttaṁ.",
  "tika-vin08t34:342": "Paṇṇabhesajjakathā",
  "tika-vin08t34:343_0": "Paṇṇabhesajjakathāyaṁ ‘‘anujānāmi, bhikkhave, paṇṇāni bhesajjāni nimbapaṇṇaṁ kuṭajapaṇṇaṁ",
  "tika-vin08t34:343_1": "paṭolapaṇṇaṁ nattamālapaṇṇaṁ phaggavapaṇṇaṁ sulasipaṇṇaṁ kappāsapaṇṇaṁ, yāni vā panaññānipi",
  "tika-vin08t34:343_2": "atthi paṇṇāni bhesajjāni neva khādanīye khādanīyatthaṁ pharanti, na bhojanīye bhojanīyatthaṁ",
  "tika-vin08t34:343_3": "pharanti, tāni paṭiggahetvā yāvajīvaṁ pariharituṁ, sati paccaye paribhuñjituṁ, asati",
  "tika-vin08t34:343_4": "paccaye paribhuñjantassa āpatti dukkaṭassā’’ti (mahāva. 263) vacanato khādanīyabhojanīyatthaṁ",
  "tika-vin08t34:343_5": "apharantāni tānipi paṇṇāni paṭiggahetvā yāvajīvaṁ pariharituṁ, sati paccaye paribhuñjituṁ",
  "tika-vin08t34:343_6": "vaṭṭati. Acchavasantiādīsu nissaggiyavaṇṇanāyaṁ (pārā. aṭṭha. 2.623) vuttanayeneva",
  "tika-vin08t34:343_7": "attho veditabbo. Mūlabhesajjādivinicchayopi khuddakavaṇṇanāyaṁ vuttoyeva, tasmā idha",
  "tika-vin08t34:343_8": "yaṁ yaṁ pubbe avuttaṁ, taṁ tadeva vaṇṇayissāma.",
  "tika-vin08t34:344": "Phalabhesajjakathā",
  "tika-vin08t34:345_0": "Phalabhesajjakathāyaṁ ‘‘anujānāmi, bhikkhave, phalāni bhesajjāni biḷaṅgaṁ pippaliṁ",
  "tika-vin08t34:345_1": "maricaṁ harītakaṁ vibhītakaṁ āmalakaṁ goṭṭhaphalaṁ, yāni vā panaññānipi atthi phalāni",
  "tika-vin08t34:345_2": "bhesajjāni neva khādanīye khādanīyatthaṁ pharanti, na bhojanīye bhojanīyatthaṁ pharanti,",
  "tika-vin08t34:345_3": "tāni paṭiggahetvā yāvajīvaṁ pariharituṁ, sati paccaye paribhuñjituṁ, asati paccaye",
  "tika-vin08t34:345_4": "paribhuñjantassa āpatti dukkaṭassā’’ti (mahāva. 263) vacanato khādanīyabhojanīyatthaṁ",
  "tika-vin08t34:345_5": "apharantāni tāni phalāni paṭiggahetvā yāvajīvaṁ pariharituṁ, sati paccaye paribhuñjitumpi vaṭṭati.",
  "tika-vin08t34:346": "Jatubhesajjakathā",
  "tika-vin08t34:347_0": "Jatubhesajjakathāyaṁ ‘‘anujānāmi, bhikkhave, jatūni bhesajjāni hiṅguṁ hiṅgujatuṁ",
  "tika-vin08t34:347_1": "hiṅgusipāṭikaṁ takaṁ takapattiṁ takapaṇṇiṁ sajjulasaṁ, yāni vā panaññānipi atthi",
  "tika-vin08t34:347_2": "jatūni bhesajjāni neva khādanīye khādanīyatthaṁ pharanti, na bhojanīye bhojanīyatthaṁ",
  "tika-vin08t34:347_3": "pharanti, tāni paṭiggahetvā yāvajīvaṁ pariharituṁ, sati paccaye paribhuñjituṁ, asati",
  "tika-vin08t34:347_4": "paccaye paribhuñjantassa āpatti dukkaṭassā’’ti (mahāva. 263) vacanato tāni jatūni",
  "tika-vin08t34:347_5": "bhesajjāni paṭiggahetvā yāvajīvaṁ pariharituṁ, sati paccaye paribhuñjituṁ vaṭṭati.",
  "tika-vin08t34:347_6": "Tattha hiṅguhiṅgujatuhiṅgusipāṭikā hiṅgujātiyoyeva. Takatakapattitakapaṇṇayo lākhājātiyo.",
  "tika-vin08t34:348_0": "Vajirabuddhiṭīkāyaṁ (vajira. ṭī. mahāvagga 263) pana ‘‘hiṅgujatu nāma hiṅgurukkhassa",
  "tika-vin08t34:348_1": "daṇḍapallavapavāḷapākanipphannā. Hiṅgusipāṭikā nāma tassa mūlasākhapākanipphannā.",
  "tika-vin08t34:348_2": "Takaṁ nāma tassa rukkhassa tacapākodakaṁ. Takapattīti tassa pattapākodakaṁ. Takapaṇṇīti",
  "tika-vin08t34:348_3": "tassa phalapākodakaṁ. Atha vā ‘takaṁ nāma lākhā. Takapattīti kittimalohasākhā . Takapaṇṇīti",
  "tika-vin08t34:348_4": "pakkalākhā’ti likhitaṁ. Sati paccayeti ettha satipaccayatā gilānāgilānavasena dvidhā",
  "tika-vin08t34:348_5": "veditabbā. Vikālabhojanasikkhāpadassa hi anāpattivāre yāmakālikādīnaṁ tiṇṇampi avisesena",
  "tika-vin08t34:348_6": "satipaccayatā vuttā. Imasmiṁ khandhake ‘anujānāmi, bhikkhave, gilānassa guḷaṁ agilānassa",
  "tika-vin08t34:348_7": "guḷodakaṁ. Anujānāmi, bhikkhave, gilānassa loṇasovīrakaṁ, agilānassa udakasambhinna’nti",
  "tika-vin08t34:348_8": "(mahāva. 273) vuttaṁ, tasmā siddhaṁ ‘satipaccayatā gilānāgilānavasena duvidhā’ti,",
  "tika-vin08t34:348_9": "aññathā asati paccaye guḷodakādi āpajjati, tato ca pāḷivirodho. Āhāratthanti āhārapayojanaṁ,",
  "tika-vin08t34:348_10": "āhārakiccayāpananti atthoti ca. Telaparibhogenāti sattāhakālikaparibhogena. Piṭṭhehīti",
  "tika-vin08t34:348_11": "pisitatelehi. Koṭṭhaphalanti koṭṭharukkhassa phalaṁ, madanaphalaṁ vāti ca likhita’’nti vuttaṁ.",
  "tika-vin08t34:349": "Loṇabhesajjakathā",
  "tika-vin08t34:350_0": "Loṇabhesajjakathāyaṁ ‘‘anujānāmi, bhikkhave, loṇāni bhesajjāni sāmuddikaṁ kāḷaloṇaṁ",
  "tika-vin08t34:350_1": "sindhavaṁ ubbhidaṁ bilaṁ, yāni vā panaññānipi atthi loṇāni bhesajjāni neva khādanīye",
  "tika-vin08t34:350_2": "khādanīyatthaṁ pharanti, na bhojanīye bhojanīyatthaṁ pharanti, tāni paṭiggahetvā",
  "tika-vin08t34:350_3": "yāvajīvaṁ pariharituṁ, sati paccaye paribhuñjituṁ, asati paccaye paribhuñjantassa",
  "tika-vin08t34:350_4": "āpatti dukkaṭassā’’ti (mahāva. 263) vacanato tāni loṇāni paṭiggahetvā yāvajīvaṁ pariharituṁ,",
  "tika-vin08t34:350_5": "sati paccaye paribhuñjituṁ vaṭṭati. Tattha sāmuddanti samuddatīre vālukaṁ viya santiṭṭhati.",
  "tika-vin08t34:350_6": "Kāḷaloṇanti pakatiloṇaṁ. Sindhavanti setavaṇṇaṁ pabbate uṭṭhahati. Ubbhidanti bhūmito",
  "tika-vin08t34:350_7": "aṅkuraṁ viya uṭṭhahati. Bilanti dabbasambhārehi saddhiṁ pacitaṁ, taṁ rattavaṇṇaṁ.",
  "tika-vin08t34:350_8": "Sāratthadīpaniyaṁ (sārattha. ṭī. mahāvagga 3.263) pana ‘‘ubbhidaṁ nāma ūsarapaṁsumaya’’nti",
  "tika-vin08t34:350_9": "vuttaṁ. Vimativinodaniyaṁ (vi. vi. ṭī. mahāvagga 2.263) pana ‘‘ubbhidanti ūsarapaṁsumayaṁ",
  "tika-vin08t34:350_10": "loṇaṁ. Bilanti loṇaviseso’’ti vuttaṁ. Vajirabuddhiṭīkāyampi tatheva vuttaṁ.",
  "tika-vin08t34:351": "Cuṇṇakathā",
  "tika-vin08t34:352_0": "Cuṇṇakathāyaṁ ‘‘anujānāmi, bhikkhave, yassa kaṇḍu vā pīḷakā vā assāvo vā thullakacchu",
  "tika-vin08t34:352_1": "vā ābādho kāyo vā duggandho cuṇṇāni bhesajjāni, agilānassa chakaṇaṁ mattikaṁ rajananippakkaṁ.",
  "tika-vin08t34:352_2": "Anujānāmi, bhikkhave, udukkhalaṁ musala’’nti (mahāva. 264). ‘‘Kāyo vā duggandhoti",
  "tika-vin08t34:352_3": "kassaci assādīnaṁ viya kāyagandho hoti, tassapi sirīsakosumbādicuṇṇāni vā gandhacuṇṇāni",
  "tika-vin08t34:352_4": "vā sabbāni vaṭṭanti. Chakaṇanti gomayaṁ. Rajananippakkanti rajanakasaṭaṁ, pākatikacuṇṇampi",
  "tika-vin08t34:352_5": "koṭṭetvā udakena temetvā nhāyituṁ vaṭṭati, etampi rajananippakkasaṅkhameva gacchatī’’ti",
  "tika-vin08t34:352_6": "aṭṭhakathāyaṁ (mahāva. aṭṭha. 264) vuttaṁ. Sāratthadīpaniyaṁ (sārattha. ṭī. mahāvagga",
  "tika-vin08t34:352_7": "3.264) pana ‘‘chakaṇanti gomayaṁ. Pākatikacuṇṇaṁ nāma apakkakasāvacuṇṇaṁ. Tena ṭhapetvā",
  "tika-vin08t34:352_8": "gandhacuṇṇaṁ sabbaṁ vaṭṭatīti vadantī’’ti vuttaṁ. Vimativinodaniyampi (vi. vi. ṭī.",
  "tika-vin08t34:352_9": "mahāvagga 2.264-265) ‘‘chakaṇanti gomayaṁ. Pākatikacuṇṇanti apakkakasāvacuṇṇaṁ, gandhacuṇṇaṁ",
  "tika-vin08t34:352_10": "pana na vaṭṭatī’’ti vuttaṁ. Vajirabuddhiṭīkāyampi (vajira. ṭī. mahāvagga 264) ‘‘chakaṇanti",
  "tika-vin08t34:352_11": "gomayaṁ. Pākatikacuṇṇaṁ nāma apakkakasāvacuṇṇaṁ. Tena ṭhapetvā gandhacuṇṇaṁ sabbaṁ",
  "tika-vin08t34:352_12": "vaṭṭatīti vadantī’’ti vuttaṁ. ‘‘Anujānāmi, bhikkhave, cuṇṇacālini’’nti (mahāva. 264)",
  "tika-vin08t34:352_13": "vacanato gilānānaṁ bhikkhūnaṁ cuṇṇehi bhesajjehi cālitehi atthe sati cuṇṇacālinī",
  "tika-vin08t34:352_14": "vaṭṭati. ‘‘Anujānāmi, bhikkhave, dussacālini’’nti (mahāva. 264) vacanato saṇhehi",
  "tika-vin08t34:352_15": "cuṇṇehi atthe sati dussacālinī vaṭṭati . ‘‘Cuṇṇacālininti udukkhale koṭṭitacuṇṇaparissāvani’’nti",
  "tika-vin08t34:352_16": "vimativinodaniyaṁ (vi. vi. ṭī. mahāvagga 2.264-265) vuttaṁ. Vajirabuddhiṭīkāyampi",
  "tika-vin08t34:352_17": "(vajira. ṭī. mahāvagga 264) ‘‘cālitehīti parissāvitehī’’ti vuttaṁ.",
  "tika-vin08t34:353": "Amanussikābādhakathā",
  "tika-vin08t34:354_0": "Amanussikābādhakathāyaṁ ‘‘anujānāmi, bhikkhave, amanussikābādhe āmakamaṁsaṁ āmakamaṁsalohita’’nti",
  "tika-vin08t34:354_1": "(mahāva. 264) vacanato yassa bhikkhuno āmakamaṁsaṁ khāditassa āmakalohitaṁ pivitassa",
  "tika-vin08t34:354_2": "so amanussābādho paṭippassambhati, tassa anāpatti. Tattha āmakamaṁsañca khādi, āmakalohitañca",
  "tika-vin08t34:354_3": "pivīti na taṁ bhikkhu khādi, na pivi, amanusso khāditvā ca pivitvā ca pakkanto. Tena",
  "tika-vin08t34:354_4": "vuttaṁ ‘‘tassa so amanussikābādho paṭippassambhī’’ti.",
  "tika-vin08t34:355": "Añjanakathā",
  "tika-vin08t34:356_0": "Añjanakathāyaṁ ‘‘anujānāmi, bhikkhave, añjanaṁ kāḷañjanaṁ rasañjanaṁ sotañjanaṁ gerukaṁ",
  "tika-vin08t34:356_1": "kapalla’’nti (mahāva. 265) vacanato bhikkhūnaṁ cakkhuroge sati añjanādīni vaṭṭanti.",
  "tika-vin08t34:356_2": "Tattha ‘‘añjananti sabbasaṅgāhikavacanametaṁ. Kāḷañjananti ekā añjanajāti. Rasañjananti",
  "tika-vin08t34:356_3": "nānāsambhārehi kataṁ. Sotañjananti nadīsotādīsu uppajjanakaañjanaṁ. Geruko nāma suvaṇṇageruko.",
  "tika-vin08t34:356_4": "Kapallanti dīpasikhato gahitamasī’’ti aṭṭhakathāyaṁ (mahāva. aṭṭha. 264) vuttaṁ.",
  "tika-vin08t34:356_5": "Sāratthadīpaniyaṁ (sārattha. ṭī. mahāvagga 3.265) ‘‘suvaṇṇagerukoti suvaṇṇatutthādī’’ti",
  "tika-vin08t34:356_6": "vuttaṁ. Vimativinodaniyampi (vi. vi. ṭī. mahāvagga 2.264-265) tatheva vuttaṁ. ‘‘Anujānāmi,",
  "tika-vin08t34:356_7": "bhikkhave, candanaṁ tagaraṁ kāḷānusāriyaṁ tālīsaṁ bhaddamuttaka’’nti (mahāva. 265)",
  "tika-vin08t34:356_8": "vacanato añjanūpapisanehi atthe sati imāni candanādīni vaṭṭanti. Tattha ‘‘candananti",
  "tika-vin08t34:356_9": "lohitacandanādikaṁ yaṁ kiñci candanaṁ. Tagarādīni pākaṭāni. Aññānipi nīluppalādīni",
  "tika-vin08t34:356_10": "vaṭṭantiyeva. Añjanūpapisanehīti añjanehi saddhiṁ ekato pisitabbehi. Na hi kiñci",
  "tika-vin08t34:356_11": "añjanūpapisanaṁ na vaṭṭatī’’ti aṭṭhakathāyaṁ (mahāva. aṭṭha. 264) ṭīkāyaṁ (sārattha.",
  "tika-vin08t34:356_12": "ṭī. mahāvagga 3.265) pana ‘‘añjanūpapisananti añjanatthāya upapisitabbaṁ yaṁ kiñci",
  "tika-vin08t34:356_13": "cuṇṇajātī’’ti vuttaṁ. Vimativinodaniyaṁ (vi. vi. ṭī. mahāvagga 2.264-265) pana ‘‘pāḷiyaṁ",
  "tika-vin08t34:356_14": "añjanūpapisananti añjane upanetuṁ pisitabbabhesajja’’nti vuttaṁ.",
  "tika-vin08t34:357_0": "‘‘Anujānāmi, bhikkhave, añjani’’nti (mahāva. 265) vacanato añjanaṭhapanaṭṭhānaṁ vaṭṭati.",
  "tika-vin08t34:357_1": "‘‘Na, bhikkhave, uccāvacā añjanī dhāretabbā, yo dhāreyya, āpatti dukkaṭassa. Anujānāmi,",
  "tika-vin08t34:357_2": "bhikkhave, aṭṭhimayaṁ dantamayaṁ visāṇamayaṁ naḷamayaṁ veḷumayaṁ kaṭṭhamayaṁ jatumayaṁ",
  "tika-vin08t34:357_3": "lohamayaṁ saṅkhanābhimaya’’nti (mahāva. 265) vacanato etāni kappiyāni. Tattha aṭṭhimayanti",
  "tika-vin08t34:357_4": "manussaṭṭhiṁ ṭhapetvā avasesaaṭṭhimayaṁ. Dantamayanti hatthidantādisabbadantamayaṁ.",
  "tika-vin08t34:357_5": "Visāṇamayepi akappiyaṁ nāma natthi. Naḷamayādayo ekantakappiyāyeva.",
  "tika-vin08t34:358_0": "‘‘Anujānāmi, bhikkhave, apidhāna’’nti (mahāva. 265) vacanato añjanīapidhānampi vaṭṭati.",
  "tika-vin08t34:358_1": "‘‘Anujānāmi, bhikkhave, suttakena bandhitvā añjaniyā bandhitu’’nti (mahāva. 265)",
  "tika-vin08t34:358_2": "vacanato apidhānaṁ suttakena bandhitvā añjaniyā bandhitabbaṁ. ‘‘Anujānāmi, bhikkhave,",
  "tika-vin08t34:358_3": "suttakena sibbetu’’nti (mahāva. 265) vacanato apatanatthāya añjanīsuttakena sibbetuṁ",
  "tika-vin08t34:358_4": "vaṭṭati. ‘‘Anujānāmi, bhikkhave, añjanisalāka’’nti (mahāva. 265) vacanato añjanisalākampi",
  "tika-vin08t34:358_5": "vaṭṭati. ‘‘Na, bhikkhave, uccāvacā añjanisalākā dhāretabbā, yo dhāreyya, āpatti dukkaṭassa.",
  "tika-vin08t34:358_6": "Anujānāmi, bhikkhave, aṭṭhimayaṁ…pe… saṅkhanābhimaya’’nti (mahāva. 265) vacanato",
  "tika-vin08t34:358_7": "etāyeva añjanisalākā vaṭṭanti. ‘‘Anujānāmi, bhikkhave, salākaṭṭhāniya’’nti (mahāva.",
  "tika-vin08t34:358_8": "265) vacanato añjanisalākaṭṭhāniyampi vaṭṭati. Tattha salākaṭṭhāniyanti yattha salākaṁ",
  "tika-vin08t34:358_9": "odahanti, taṁ susiradaṇḍakaṁ vā thavikaṁ vā anujānāmīti attho. ‘‘Anujānāmi, bhikkhave,",
  "tika-vin08t34:358_10": "añjanitthavika’’nti (mahāva. 265) vacanato thavikampi vaṭṭati. ‘‘Anujānāmi, bhikkhave,",
  "tika-vin08t34:358_11": "aṁsabaddhakaṁ bandhanasuttaka’’nti (mahāva. 265) vacanato añjanitthavikāya aṁse lagganatthāya",
  "tika-vin08t34:358_12": "aṁsabaddhakampi bandhanasuttakampi vaṭṭati.",
  "tika-vin08t34:359": "Natthukathā",
  "tika-vin08t34:360_0": "Natthukathāyaṁ ‘‘anujānāmi, bhikkhave, muddhani telaka’’nti (mahāva. 266) vacanato",
  "tika-vin08t34:360_1": "sīsābhitāpassa bhikkhuno muddhani telaṁ vaṭṭati. ‘‘Anujānāmi, bhikkhave, natthukamma’’nti",
  "tika-vin08t34:360_2": "(mahāva. 266) vacanato nakkhamanīye sati natthukammaṁ vaṭṭati. ‘‘Anujānāmi, bhikkhave,",
  "tika-vin08t34:360_3": "natthukaraṇi’’nti (mahāva. 266) vacanato natthuyā agaḷanatthaṁ natthukaraṇī vaṭṭati.",
  "tika-vin08t34:360_4": "‘‘Na, bhikkhave, uccāvacā natthukaraṇī dhāretabbā, yo dhāreyya, āpatti dukkaṭassa.",
  "tika-vin08t34:360_5": "Anujānāmi, bhikkhave, aṭṭhimayaṁ…pe… saṅkhanābhimaya’’nti (mahāva. 266) vacanato",
  "tika-vin08t34:360_6": "etāyeva natthukaraṇiyo vaṭṭanti. ‘‘Anujānāmi, bhikkhave, yamakanatthukaraṇi’’nti",
  "tika-vin08t34:360_7": "(mahāva. 266) vacanato natthu visamaṁ āsiñcayanti ce, yamakanatthukaraṇiṁ dhāretabbaṁ.",
  "tika-vin08t34:360_8": "Tattha yamakanatthukaraṇinti samaso tāhi dvīhi panāḷikāhi ekaṁ natthukaraṇiṁ.",
  "tika-vin08t34:361": "Dhūmanettakathā",
  "tika-vin08t34:362_0": "Dhūmanettakathāyaṁ ‘‘anujānāmi, bhikkhave, dhūmaṁ pātu’’nti (mahāva. 266) vacanato",
  "tika-vin08t34:362_1": "yamakanatthukaraṇiyā nakkhamanīye sati dhūmaṁ pātuṁ vaṭṭati. ‘‘Anujānāmi, bhikkhave,",
  "tika-vin08t34:362_2": "dhūmanetta’’nti (mahāva. 266) vacanato tameva vaṭṭiṁ ālimbetvā pivanapaccayā kaṇṭhe",
  "tika-vin08t34:362_3": "dahantena dhūmanettadhūmo pivitabbo. ‘‘Na, bhikkhave, uccāvacāni dhūmanettāni dhāretabbāni,",
  "tika-vin08t34:362_4": "yo dhāreyya, āpatti dukkaṭassa. Anujānāmi, bhikkhave, aṭṭhimayaṁ…pe… saṅkhanābhimaya’’nti",
  "tika-vin08t34:362_5": "(mahāva. 266) vacanato etāni eva dhūmanettāni dhāretabbāni. ‘‘Anujānāmi , bhikkhave,",
  "tika-vin08t34:362_6": "apidhāna’’nti (mahāva. 266) vacanato pāṇakādiappavisanatthaṁ dhūmanettatthavikampi",
  "tika-vin08t34:362_7": "vaṭṭati. ‘‘Anujānāmi, bhikkhave, yamakatthavika’’nti (mahāva. 266) vacanato ekato",
  "tika-vin08t34:362_8": "ghaṁsiyamāne sati yamakatthavikaṁ vaṭṭati. ‘‘Anujānāmi, bhikkhave, aṁsabaddhakaṁ",
  "tika-vin08t34:362_9": "bandhanasuttaka’’nti (mahāva. 266) vacanato dhūmanettatthavikassa aṁsabaddhabandhanasuttaṁ vaṭṭati.",
  "tika-vin08t34:363": "Telapākakathā",
  "tika-vin08t34:364_0": "Telapākakathāyaṁ ‘‘anujānāmi, bhikkhave, telapāka’’nti (mahāva. 267) vacanato vātābādhe",
  "tika-vin08t34:364_1": "sati telapāko vaṭṭati. Tattha anujānāmi, bhikkhave, telapākanti yaṁ kiñci bhesajjapakkhittaṁ",
  "tika-vin08t34:364_2": "sabbaṁ anuññātameva hoti. ‘‘Na, bhikkhave, atipakkhittamajjaṁ telaṁ pātabbaṁ, yo",
  "tika-vin08t34:364_3": "piveyya, yathādhammo kāretabbo. Anujānāmi, bhikkhave, yasmiṁ telapāke majjassa na",
  "tika-vin08t34:364_4": "vaṇṇo na gandho na raso paññāyati, evarūpaṁ majjapakkhittaṁ telaṁ pātu’’nti (mahāva.",
  "tika-vin08t34:364_5": "267) vacanato yasmiṁ telapāke pakkhittassa majjassa vaṇṇo vā gandho vā raso vā na",
  "tika-vin08t34:364_6": "paññāyati, tādisaṁ telaṁ pivitabbaṁ. Tattha atipakkhittamajjānīti ativiya khittamajjāni,",
  "tika-vin08t34:364_7": "bahuṁ majjaṁ pakkhipitvā yojitānīti attho. ‘‘Anujānāmi, bhikkhave, abbhañjanaṁ adhiṭṭhātu’’nti",
  "tika-vin08t34:364_8": "(mahāva. 267) vacanato atipakkhittamajjattā apivitabbe tele sati abbhañjanaṁ adhiṭṭhātuṁ",
  "tika-vin08t34:364_9": "vaṭṭati. ‘‘Anujānāmi, bhikkhave, tīṇi tumbāni lohatumbaṁ kaṭṭhatumbaṁ phalatumba’’nti",
  "tika-vin08t34:364_10": "(mahāva. 267) vacanato telapakkabhājanāni imāni tīṇi tumbāni vaṭṭanti.",
  "tika-vin08t34:365": "Sedakammakathā",
  "tika-vin08t34:366_0": "Sedakammakathāyaṁ ‘‘anujānāmi, bhikkhave, sedakamma’’nti (mahāva. 267) vacanato aṅgavāte",
  "tika-vin08t34:366_1": "sati sedakammaṁ kātuṁ vaṭṭati . Tattha aṅgavātoti hatthapāde vāto. Nakkhamanīyo hoti,",
  "tika-vin08t34:366_2": "‘‘anujānāmi, bhikkhave, sambhāraseda’’nti (mahāva. 267) vacanato sedakammena nakkhamanīye",
  "tika-vin08t34:366_3": "sati sambhārasedaṁ kātuṁ vaṭṭati. Tattha sambhārasedanti nānāvidhapaṇṇasambhārasedaṁ.",
  "tika-vin08t34:366_4": "Nakkhamanīyo hoti, ‘‘anujānāmi, bhikkhave, mahāseda’’nti (mahāva. 267) vacanato sambhārasedanakkhamanīye",
  "tika-vin08t34:366_5": "sati mahāsedaṁ kātuṁ vaṭṭati. Tattha mahāsedanti mahantaṁ sedaṁ, porisappamāṇaṁ āvāṭaṁ",
  "tika-vin08t34:366_6": "aṅgārānaṁ pūretvā paṁsuvālikādīhi pidahitvā tattha nānāvidhāni vātaharaṇapaṇṇāni",
  "tika-vin08t34:366_7": "santharitvā telamakkhitena gattena tattha nipajjitvā samparivattantena sarīraṁ sedetuṁ",
  "tika-vin08t34:366_8": "anujānāmīti attho. Nakkhamanīyo hoti, ‘‘anujānāmi, bhikkhave, bhaṅgodaka’’nti (mahāva.",
  "tika-vin08t34:366_9": "267) vacanato mahāsedena nakkhamanīye sati bhaṅgodakaṁ kātuṁ vaṭṭati. Tattha bhaṅgodakanti",
  "tika-vin08t34:366_10": "nānāpaṇṇabhaṅgakuthitaṁ udakaṁ, tehi paṇṇehi ca udakena ca siñcitvā siñcitvā sedetabbo.",
  "tika-vin08t34:366_11": "Nakkhamanīyo hoti, ‘‘anujānāmi, bhikkhave, udakakoṭṭhaka’’nti (mahāva. 267) vacanato",
  "tika-vin08t34:366_12": "bhaṅgodakena nakkhamanīye sati udakakoṭṭhakaṁ kātuṁ vaṭṭati. Tattha udakakoṭṭhakanti",
  "tika-vin08t34:366_13": "udakakoṭṭhe cāṭiṁ vā doṇiṁ vā uṇhodakassa pūretvā tattha pavisitvā sedakammakaraṇaṁ anujānāmīti attho.",
  "tika-vin08t34:367": "Lohitamocanakathā",
  "tika-vin08t34:368_0": "Lohitamocanakathāyaṁ ‘‘anujānāmi, bhikkhave, lohitaṁ mocetu’’nti (mahāva. 267) vacanato",
  "tika-vin08t34:368_1": "pabbavāte sati lohitaṁ mocetuṁ vaṭṭati. Tattha pabbavāto hotīti pabbe pabbe vāto",
  "tika-vin08t34:368_2": "vijjhati. Lohitaṁ mocetunti satthakena lohitaṁ mocetuṁ. Nakkhamanīyo hoti, anujānāmi,",
  "tika-vin08t34:368_3": "bhikkhave, lohitaṁ mocetvā visāṇena gāhetunti (mahāva. 267).",
  "tika-vin08t34:369": "Pādabbhañjanakathā",
  "tika-vin08t34:370_0": "Pādabbhañjanakathāyaṁ ‘‘anujānāmi, bhikkhave, pādabbhañjana’’nti (mahāva. 267) vacanato",
  "tika-vin08t34:370_1": "pādesu phalitesu pādabbhañjanaṁ pacitabbaṁ. Nakkhamanīyo hoti, ‘‘anujānāmi, bhikkhave,",
  "tika-vin08t34:370_2": "pajjaṁ abhisaṅkharitu’’nti (mahāva. 267) vacanato pādabbhañjanatelena nakkhamanīye",
  "tika-vin08t34:370_3": "sati pajjaṁ abhisaṅkharitabbaṁ. Tattha pajjaṁ abhisaṅkharitunti yena phalitapādā",
  "tika-vin08t34:370_4": "pākatikā honti, taṁ nāḷikerādīsu nānābhesajjāni pakkhipitvā pajjaṁ abhisaṅkharituṁ,",
  "tika-vin08t34:370_5": "pādānaṁ sappāyabhesajjaṁ pacitunti attho.",
  "tika-vin08t34:371": "Gaṇḍābādhakathā",
  "tika-vin08t34:372_0": "Gaṇḍābādhakathāyaṁ ‘‘anujānāmi, bhikkhave, satthakamma’’nti (mahāva. 267) vacanato",
  "tika-vin08t34:372_1": "gaṇḍābādhe sati satthakammaṁ kātabbaṁ. ‘‘Anujānāmi, bhikkhave, kasāvodaka’’nti (mahāva.",
  "tika-vin08t34:372_2": "267) vacanato kasāvodakena atthe sati kasāvodakaṁ dātabbaṁ. ‘‘Anujānāmi, bhikkhave,",
  "tika-vin08t34:372_3": "tilakakka’’nti (mahāva. 267) vacanato tilakakkena atthe sati tilakakkaṁ dātabbaṁ.",
  "tika-vin08t34:372_4": "Tilakakkena atthoti piṭṭhehi tilehi attho. ‘‘Anujānāmi bhikkhave kabaḷika’’nti (mahāva.",
  "tika-vin08t34:372_5": "267) vacanato kabaḷikāya atthe sati kabaḷikā dātabbā. Tattha kabaḷikanti vaṇamukhe",
  "tika-vin08t34:372_6": "sattupiṇḍaṁ pakkhipituṁ. ‘‘Anujānāmi, bhikkhave, vaṇabandhanacoḷa’’nti (mahāva. 267)",
  "tika-vin08t34:372_7": "vacanato vaṇabandhanacoḷena atthe sati vaṇabandhanacoḷaṁ dātabbaṁ. ‘‘Anujānāmi, bhikkhave,",
  "tika-vin08t34:372_8": "sāsapakuṭṭena phositu’’nti (mahāva. 267) vacanato sace vaṇo kuṇḍavatī, sāsapakuṭṭena",
  "tika-vin08t34:372_9": "phositabbaṁ. Tattha sāsapakuṭṭenāti sāsapapiṭṭhena.",
  "tika-vin08t34:373_0": "‘‘Anujānāmi, bhikkhave, dhūmaṁ kātu’’nti (mahāva. 267) vacanato yadi vaṇo kilijjittha,",
  "tika-vin08t34:373_1": "dhūmaṁ kātuṁ vaṭṭati. ‘‘Anujānāmi, bhikkhave, loṇasakkharikāya chinditu’’nti (mahāva.",
  "tika-vin08t34:373_2": "267) vacanato yadi vaḍḍhamaṁsaṁ vuṭṭhāti , chinditabbaṁ. Tattha vaḍḍhamaṁsanti adhikamaṁsaṁ",
  "tika-vin08t34:373_3": "āṇī viya uṭṭhahati. Loṇasakkharikāya chinditunti khārena chindituṁ. ‘‘Anujānāmi,",
  "tika-vin08t34:373_4": "bhikkhave, vaṇatela’’nti (mahāva. 267) vacanato yadi vaṇo na ruhati, vaṇaruhanatelaṁ",
  "tika-vin08t34:373_5": "pacitabbaṁ. ‘‘Anujānāmi, bhikkhave, vikāsikaṁ sabbaṁ vaṇapaṭikamma’’nti (mahāva.",
  "tika-vin08t34:373_6": "267) vacanato yadi telaṁ gaḷati, vikāsikaṁ dātabbaṁ, sabbaṁ vaṇapaṭikammaṁ kātabbaṁ.",
  "tika-vin08t34:373_7": "Tattha vikāsikanti telarundhanapilotikaṁ. Sabbaṁ vaṇapaṭikammanti yaṁ kiñci vaṇapaṭikammaṁ",
  "tika-vin08t34:373_8": "nāma atthi, sabbaṁ anujānāmīti attho. Mahāvikaṭakathā pubbe vuttāva.",
  "tika-vin08t34:374": "Sāmaṁ gahetvāti idaṁ na kevalaṁ sappadaṭṭhasseva, aññasmimpi daṭṭhavise sati sāmaṁ gahetvā paribhuñjitabbaṁ, aññesu pana kāraṇesu paṭiggahitameva vaṭṭati.",
  "tika-vin08t34:375": "Visapītakathā",
  "tika-vin08t34:376_0": "Visapītakathāyaṁ ‘‘anujānāmi, bhikkhave, gūthaṁ pāyetu’’nti (mahāva. 268) vacanato",
  "tika-vin08t34:376_1": "pītavisaṁ bhikkhuṁ gūthaṁ pāyetuṁ vaṭṭati. ‘‘Anujānāmi, bhikkhave, yaṁ karonto paṭiggaṇhāti,",
  "tika-vin08t34:376_2": "sveva paṭiggaho kato, na puna paṭiggahetabbo’’ti (mahāva. 268) vacanato tadeva vaṭṭati.",
  "tika-vin08t34:376_3": "Aṭṭhakathāyaṁ (mahāva. aṭṭha. 268) pana na puna paṭiggahetabboti sace bhūmippatto,",
  "tika-vin08t34:376_4": "paṭiggahāpetabbo, appattaṁ pana gahetuṁ vaṭṭati.",
  "tika-vin08t34:377": "Gharadinnakābādhakathā",
  "tika-vin08t34:378_0": "Gharadinnakābādhakathāyaṁ ‘‘anujānāmi, bhikkhave, sītāloḷiṁ pāyetu’’nti (mahāva.",
  "tika-vin08t34:378_1": "269) vacanato gharadinnakābādhassa bhikkhuno sītāloḷiṁ pāyetuṁ vaṭṭati. Tattha gharadinnakābādhoti",
  "tika-vin08t34:378_2": "vasīkaraṇapāṇakasamuṭṭhitarogo. Ṭīkāyaṁ (sārattha. ṭī. mahāvagga 3.269) pana ‘‘gharadinnakābādho",
  "tika-vin08t34:378_3": "nāma vasīkaraṇatthāya gharaṇiyā dinnabhesajjasamuṭṭhito ābādho. Tenāha ‘vasīkaraṇapāṇakasamuṭṭhitarogo’ti.",
  "tika-vin08t34:378_4": "Ghara-saddo cettha abhedena gharaṇiyā vattamāno adhippeto’’ti vuttaṁ. Vimativinodaniyampi",
  "tika-vin08t34:378_5": "(vi. vi. ṭī. mahāvagga 2.267-269) ‘‘gharadinnakābādho nāma gharaṇiyā dinnavasīkaraṇabhesajjasamuṭṭhito",
  "tika-vin08t34:378_6": "ābādho’’ti vuttaṁ. Sītāloḷinti naṅgalena kasantassa phāle laggamattikaṁ udakena āloḷetvā",
  "tika-vin08t34:378_7": "pāyetuṁ anujānāmīti attho.",
  "tika-vin08t34:379": "Duṭṭhagahaṇikakathā",
  "tika-vin08t34:380_0": "Duṭṭhagahaṇikakathāyaṁ ‘‘anujānāmi, bhikkhave, āmisakhāraṁ pāyetu’’nti (mahāva. 269)",
  "tika-vin08t34:380_1": "vacanato duṭṭhagahaṇikassa bhikkhuno āmisakhāraṁ pāyetuṁ vaṭṭati. Tattha duṭṭhagahaṇikoti",
  "tika-vin08t34:380_2": "vipannagahaṇiko, kicchena uccāro nikkhamatīti attho. Āmisakhāranti sukkhodanaṁ jhāpetvā",
  "tika-vin08t34:380_3": "tāya chārikāya paggharitaṁ khārodakaṁ. Vimativinodaniyaṁ (vi. vi. ṭī. mahāvagga 2.267-269)",
  "tika-vin08t34:380_4": "pana ‘‘tāya chārikāya paggharitaṁ khārodakanti parissāvane taṁ chārikaṁ pakkhipitvā",
  "tika-vin08t34:380_5": "udake abhisiñcite tato chārikato heṭṭhā paggharitaṁ khārodaka’’nti vuttaṁ.",
  "tika-vin08t34:381": "Paṇḍurogābādhakathā",
  "tika-vin08t34:382_0": "Paṇḍurogābādhakathāyaṁ ‘‘anujānāmi, bhikkhave, muttaharītakaṁ pāyetu’’nti (mahāva.",
  "tika-vin08t34:382_1": "269) vacanato paṇḍurogābādhassa bhikkhuno muttaharītakaṁ pāyetuṁ vaṭṭati. Tattha",
  "tika-vin08t34:382_2": "muttaharītakanti gomuttaparibhāvitaṁ harītakaṁ.",
  "tika-vin08t34:383": "Chavidosābādhakathā",
  "tika-vin08t34:384": "Chavidosābādhakathāyaṁ ‘‘anujānāmi, bhikkhave, gandhālepaṁ kātu’’nti (mahāva. 269) vacanato chavidosābādhassa bhikkhuno gandhālepaṁ kātuṁ vaṭṭati.",
  "tika-vin08t34:385": "Abhisannakāyakathā",
  "tika-vin08t34:386_0": "Abhisannakāyakathāyaṁ ‘‘anujānāmi, bhikkhave, virecanaṁ pātu’’nti (mahāva. 269) vacanato",
  "tika-vin08t34:386_1": "abhisannakāyassa bhikkhuno virecanaṁ pātuṁ vaṭṭati. Tattha abhisannakāyoti ussannadosakāyo.",
  "tika-vin08t34:386_2": "Acchakañjiyā attho hoti, ‘‘anujānāmi, bhikkhave, acchakañjiya’’nti (mahāva. 269)",
  "tika-vin08t34:386_3": "vacanato acchakañjiyaṁ pātuṁ vaṭṭati. Tattha acchakañjiyanti taṇḍulodakamaṇḍo. Akaṭayūsena",
  "tika-vin08t34:386_4": "attho hoti, ‘‘anujānāmi, bhikkhave, akaṭayūsa’’nti (mahāva. 269) vacanato akaṭayūsaṁ",
  "tika-vin08t34:386_5": "pātuṁ vaṭṭati. Tattha akaṭayūsanti asiniddho muggapacitapānīyo. Sāratthadīpaniyaṁ",
  "tika-vin08t34:386_6": "(sārattha. ṭī. mahāvagga 3.269) pana vimativinodaniyañca (vi. vi. ṭī. mahāvagga 2.267-269)",
  "tika-vin08t34:386_7": "‘‘akaṭayūsenāti anabhisaṅkhatena muggayūsenā’’ti vuttaṁ. Kaṭākaṭena attho hoti, ‘‘anujānāmi,",
  "tika-vin08t34:386_8": "bhikkhave, kaṭākaṭa’’nti (mahāva. 269) vacanato kaṭākaṭaṁ pāyetuṁ vaṭṭati. Tattha",
  "tika-vin08t34:386_9": "kaṭākaṭanti sova dhotasiniddho. Sāratthadīpaniyaṁ (sārattha. ṭī. mahāvagga 3.269)",
  "tika-vin08t34:386_10": "vimativinodaniyañca (vi. vi. ṭī. mahāvagga 2.267-269) ‘‘kaṭākaṭenāti mugge pacitvā",
  "tika-vin08t34:386_11": "acāletvāva parissāvitena muggayūsenā’’ti vuttaṁ. Paṭicchādanīyena attho hoti, ‘‘anujānāmi,",
  "tika-vin08t34:386_12": "bhikkhave, paṭicchādanīya’’nti (mahāva. 269) vacanato paṭicchādanīyaṁ pātuṁ vaṭṭati.",
  "tika-vin08t34:386_13": "Tattha paṭicchādanīyenāti maṁsarasena.",
  "tika-vin08t34:387": "Loṇasovīrakakathā",
  "tika-vin08t34:388_0": "Loṇasovīrakakathāyaṁ ‘‘anujānāmi, bhikkhave, gilānassa loṇasovīrakaṁ, agilānassa",
  "tika-vin08t34:388_1": "udakasambhinnaṁ pānaparibhogena paribhuñjitu’’nti (mahāva. 273) vacanato gilānena",
  "tika-vin08t34:388_2": "bhikkhunā loṇasovīrakaṁ pātabbaṁ, agilānena udakasambhinnaṁ katvā paribhuñjitabbaṁ,",
  "tika-vin08t34:388_3": "tañca ‘‘pānaparibhogenā’’ti vacanato vikālepi vaṭṭati.",
  "tika-vin08t34:389_0": "Tattha loṇasovīrakaṁ nāma sabbarasābhisaṅkhataṁ ekaṁ bhesajjaṁ, taṁ kira karonto",
  "tika-vin08t34:389_1": "harītakāmalakavibhītakakasāve sabbadhaññāni sabbaaparaṇṇāni sattannampi dhaññānaṁ",
  "tika-vin08t34:389_2": "odanaṁ kadaliphalādīni sabbaphalāni vettaketakakhajjūrikaḷīrādayo sabbakaḷīre macchamaṁsakhaṇḍāni",
  "tika-vin08t34:389_3": "anekāni ca madhuphāṇitasindhavaloṇatikaṭukādīni bhesajjāni pakkhipitvā kumbhimukhaṁ",
  "tika-vin08t34:389_4": "limpitvā ekaṁ dve tīṇi saṁvaccharāni ṭhapenti, taṁ paripaccitvā jamburasavaṇṇaṁ hoti,",
  "tika-vin08t34:389_5": "vātakāsakuṭṭhapaṇḍubhagaṇḍalādīnaṁ siniddhabhojanabhuttānañca uttarapānaṁ bhattajīraṇakabhesajjaṁ",
  "tika-vin08t34:389_6": "tādisaṁ natthi, taṁ panetaṁ bhikkhūnaṁ pacchābhattampi vaṭṭati, gilānānaṁ pākatikameva.",
  "tika-vin08t34:389_7": "Agilānānaṁ pana udakasambhinnaṁ pānaparibhogenāti.",
  "tika-vin08t34:390_0": "Sāratthadīpaniyaṁ (sārattha. ṭī. 2.191-192) pana ‘‘pānaparibhogenāti vuttattā loṇasovīrakaṁ",
  "tika-vin08t34:390_1": "yāmakālika’’nti vuttaṁ. Vimativinodaniyaṁ (vi. vi. ṭī. 1.192) pana ‘‘pānaparibhogena",
  "tika-vin08t34:390_2": "vaṭṭatīti sambandho. Evaṁ pana vuttattā loṇasovīrakaṁ yāmakālikanti keci vadanti,",
  "tika-vin08t34:390_3": "keci pana ‘gilānānaṁ pākatikameva, agilānānaṁ pana udakasambhinna’nti vuttattā guḷaṁ",
  "tika-vin08t34:390_4": "viya sattāhakālika’’nti vuttaṁ. Vajirabuddhiṭīkāyaṁ (vajira. ṭī. mahāvagga 263) pana",
  "tika-vin08t34:390_5": "‘‘avisesena satipaccayatā vuttā . Imasmiṁ khandhake ‘anujānāmi, bhikkhave, gilānassa",
  "tika-vin08t34:390_6": "guḷaṁ, agilānassa guḷodakaṁ, gilānassa loṇasovīrakaṁ, agilānassa udakasambhinna’nti",
  "tika-vin08t34:390_7": "(mahāva. 284) vuttaṁ, tasmā siddhaṁ ‘satipaccayatā gilānāgilānavasena duvidhā’ti’’ vuttaṁ.",
  "tika-vin08t34:391": "Antovutthādikathā",
  "tika-vin08t34:392_0": "Antovutthādikathāyaṁ ‘‘tena kho pana samayena bhagavato udaravātābādho hoti, atha",
  "tika-vin08t34:392_1": "kho āyasmā ānando ‘pubbepi bhagavato udaravātābādho tekaṭulayāguyā phāsu hotī’ti",
  "tika-vin08t34:392_2": "sāmaṁ tilampi taṇḍulampi muggampi viññāpetvā anto vāsetvā anto sāmaṁ pacitvā bhagavato",
  "tika-vin08t34:392_3": "upanāmesi ‘pivatu bhagavā tekaṭulayāgu’nti. Jānantāpi tathāgatā pucchanti, jānantāpi",
  "tika-vin08t34:392_4": "na pucchanti, kālaṁ viditvā pucchanti, kālaṁ viditvā na pucchanti, atthasañhitaṁ",
  "tika-vin08t34:392_5": "tathāgatā pucchanti, no anatthasañhitaṁ, anatthasañhite setughāto tathāgatānaṁ. Dvīhi",
  "tika-vin08t34:392_6": "ākārehi buddhā bhagavanto bhikkhū paṭipucchanti ‘dhammaṁ vā desessāma, sāvakānaṁ",
  "tika-vin08t34:392_7": "vā sikkhāpadaṁ paññapessāmā’ti.",
  "tika-vin08t34:393_0": "Atha kho bhagavā āyasmantaṁ ānandaṁ āmantesi ‘kutāyaṁ, ānanda, yāgū’ti. Atha kho",
  "tika-vin08t34:393_1": "āyasmā ānando bhagavato etamatthaṁ ārocesi. Vigarahi buddho bhagavā ananucchavikaṁ,",
  "tika-vin08t34:393_2": "ānanda, ananulomikaṁ appatirūpaṁ assamaṇakaṁ akappiyaṁ akaraṇīyaṁ, kathañhi nāma",
  "tika-vin08t34:393_3": "tvaṁ, ānanda, evarūpāya bāhullāya cetessasi, yadapi, ānanda, anto vutthaṁ, tadapi",
  "tika-vin08t34:393_4": "akappiyaṁ. Yadapi anto pakkaṁ, tadapi akappiyaṁ. Yadapi sāmaṁ pakkaṁ, tadapi akappiyaṁ.",
  "tika-vin08t34:393_5": "Netaṁ, ānanda, appasannānaṁ vā pasādāya…pe… vigarahitvā dhammiṁ kathaṁ katvā bhikkhū",
  "tika-vin08t34:393_6": "āmantesi – na, bhikkhave, anto vutthaṁ anto pakkaṁ sāmaṁ pakkaṁ paribhuñjitabbaṁ,",
  "tika-vin08t34:393_7": "yo paribhuñjeyya, āpatti dukkaṭassa. Anto ce, bhikkhave, vutthaṁ anto pakkaṁ sāmaṁ",
  "tika-vin08t34:393_8": "pakkaṁ, tañce paribhuñjeyya, āpatti tiṇṇaṁ dukkaṭānaṁ. Anto ce, bhikkhave, vutthaṁ",
  "tika-vin08t34:393_9": "anto pakkaṁ aññehi pakkaṁ, tañce paribhuñjeyya, āpatti dvinnaṁ dukkaṭānaṁ. Anto ce,",
  "tika-vin08t34:393_10": "bhikkhave, vutthaṁ bahi pakkaṁ sāmaṁ pakkaṁ, tañce paribhuñjeyya, āpatti dvinnaṁ",
  "tika-vin08t34:393_11": "dukkaṭānaṁ. Bahi ce, bhikkhave, vutthaṁ anto pakkaṁ sāmaṁ pakkaṁ, tañce paribhuñjeyya,",
  "tika-vin08t34:393_12": "āpatti dvinnaṁ dukkaṭānaṁ. Anto ce, bhikkhave, vutthaṁ bahi pakkaṁ aññehi pakkaṁ,",
  "tika-vin08t34:393_13": "tañce paribhuñjeyya, āpatti dukkaṭassa. Bahi ce, bhikkhave, vutthaṁ anto pakkaṁ aññehi",
  "tika-vin08t34:393_14": "pakkaṁ, tañce paribhuñjeyya, āpatti dukkaṭassa. Bahi ce, bhikkhave, vutthaṁ bahi",
  "tika-vin08t34:393_15": "pakkaṁ sāmaṁ pakkaṁ, tañce paribhuñjeyya, āpatti dukkaṭassa. Bahi ce, bhikkhave,",
  "tika-vin08t34:393_16": "vutthaṁ bahi pakkaṁ aññehi pakkaṁ, tañce paribhuñjeyya, anāpattī’’ti (mahāva. 274)",
  "tika-vin08t34:393_17": "vacanato sahaseyyappahonake ṭhāne vutthatā, tattha pakkatā, upasampannena sāmaṁ pakkatāti",
  "tika-vin08t34:393_18": "imesaṁ tiṇṇaṁ aṅgānaṁ sambhave sati tisso āpattiyo, dvinnaṁ sambhave dve āpattiyo,",
  "tika-vin08t34:393_19": "ekassa aṅgassa sambhave ekā āpattīti veditabbaṁ.",
  "tika-vin08t34:394_0": "Anto vutthanti akappiyakuṭiyaṁ vutthaṁ. Sāmaṁ pakkanti ettha yaṁ kiñci āmisaṁ bhikkhuno",
  "tika-vin08t34:394_1": "pacituṁ na vaṭṭati. Sacepissa uṇhayāguyā sulasipaṇṇāni vā siṅgiveraṁ vā loṇaṁ vā",
  "tika-vin08t34:394_2": "pakkhipanti, tampi cāletuṁ na vaṭṭati. ‘‘Yāguṁ nibbāpemī’’ti pana cāletuṁ vaṭṭati.",
  "tika-vin08t34:394_3": "Uttaṇḍubhattaṁ labhitvāpi pidahituṁ na vaṭṭati. Sace pana manussā pidahitvāva denti,",
  "tika-vin08t34:394_4": "vaṭṭati. ‘‘Bhattaṁ vā mā nibbāyatū’’ti pidahituṁ vaṭṭati. ‘‘Anujānāmi, bhikkhave,",
  "tika-vin08t34:394_5": "puna pākaṁ pacitu’’nti (mahāva. 274) vacanato pubbe anupasampannehi pakkaṁ puna pacituṁ",
  "tika-vin08t34:394_6": "vaṭṭati. Vuttañhi aṭṭhakathāyaṁ (mahāva. aṭṭha. 274) ‘‘khīratakkādīsu pana sakiṁ",
  "tika-vin08t34:394_7": "kuthitesu aggiṁ dātuṁ vaṭṭati punapākassa anuññātattā’’ti. ‘‘Anujānāmi, bhikkhave,",
  "tika-vin08t34:394_8": "anto vāsetu’’nti (mahāva. 274) vacanato dubbhikkhasamaye taṇḍulādīni anto vāsetuṁ",
  "tika-vin08t34:394_9": "vaṭṭati. ‘‘Anujānāmi, bhikkhave, anto pacitu’’nti (mahāva. 274) vacanato dubbhikkhasamaye",
  "tika-vin08t34:394_10": "anto pacituṁ vaṭṭati. ‘‘Anujānāmi, bhikkhave, sāmaṁ pacitu’’nti (mahāva. 274) vacanato",
  "tika-vin08t34:394_11": "dubbhikkhasamaye sāmampi pacituṁ vaṭṭati. ‘‘Anujānāmi, bhikkhave, anto vutthaṁ anto",
  "tika-vin08t34:394_12": "pakkaṁ sāmaṁ pakka’’nti (mahāva. 274) vacanato dubbhikkhasamaye tīṇipi vaṭṭanti.",
  "tika-vin08t34:395": "Uggahitapaṭiggahitakathā",
  "tika-vin08t34:396_0": "Uggahitapaṭiggahitakathāyaṁ ‘‘anujānāmi, bhikkhave, yattha phalakhādanīyaṁ passati,",
  "tika-vin08t34:396_1": "kappiyakārako ca na hoti, sāmaṁ gahetvā haritvā kappiyakārake passitvā bhūmiyaṁ nikkhipitvā",
  "tika-vin08t34:396_2": "paṭiggahāpetvā paribhuñjituṁ, anujānāmi, bhikkhave, uggahitaṁ paṭiggahitu’’nti (mahāva.",
  "tika-vin08t34:396_3": "275) vacanato tathā katvā paribhuñjituṁ vaṭṭati, āpatti na hotīti.",
  "tika-vin08t34:397": "Tatonīhaṭakathā",
  "tika-vin08t34:398_0": "Tato nīhaṭakathāyaṁ ‘‘paṭiggaṇhatha, bhikkhave, paribhuñjatha. Anujānāmi, bhikkhave,",
  "tika-vin08t34:398_1": "tato nīhaṭaṁ bhuttāvinā pavāritena anatirittaṁ paribhuñjitu’’nti (mahāva. 276) vacanato",
  "tika-vin08t34:398_2": "yasmiṁ dāne nimantitā hutvā bhikkhū bhuñjanti, tato dānato nīhaṭaṁ bhojanaṁ pavāritena",
  "tika-vin08t34:398_3": "bhikkhunā bhuñjitabbaṁ, na pavāritasikkhāpadena āpatti hoti. Vuttañhi aṭṭhakathāyaṁ",
  "tika-vin08t34:398_4": "(mahāva. aṭṭha. 276) ‘‘tato nīhaṭanti yattha nimantitā bhuñjanti, tato nīhaṭa’’nti.",
  "tika-vin08t34:399": "Purebhattapaṭiggahitakathā",
  "tika-vin08t34:400_0": "Purebhattapaṭiggahitakathāyaṁ ‘‘paṭiggaṇhatha, bhikkhave, paribhuñjatha, anujānāmi,",
  "tika-vin08t34:400_1": "bhikkhave, purebhattaṁ paṭiggahitaṁ bhuttāvinā pavāritena anatirittaṁ paribhuñjitu’’nti",
  "tika-vin08t34:400_2": "(mahāva. 277) vacanato purebhattaṁ paṭiggahetvā nikkhipitaṁ pavāritena bhikkhunā",
  "tika-vin08t34:400_3": "atirittaṁ akatvā bhuñjituṁ vaṭṭati, pavāritasikkhāpadena āpatti na hoti.",
  "tika-vin08t34:401": "Vanaṭṭhapokkharaṭṭhakathā",
  "tika-vin08t34:402_0": "Vanaṭṭhapokkharaṭṭhakathāyaṁ ‘‘tena kho pana samayena āyasmato sāriputtassa kāyaḍāhābādho",
  "tika-vin08t34:402_1": "hoti. Atha kho āyasmā mahāmoggallāno yenāyasmā sāriputto tenupasaṅkami, upasaṅkamitvā",
  "tika-vin08t34:402_2": "āyasmantaṁ sāriputtaṁ etadavoca ‘pubbe te, āvuso sāriputta, kāyaḍāhābādho kena phāsu",
  "tika-vin08t34:402_3": "hotī’ti. Bhisehi ca me, āvuso, muḷālikāhi cāti…pe… atha kho āyasmato sāriputtassa",
  "tika-vin08t34:402_4": "bhise ca muḷālikāyo ca paribhuttassa kāyaḍāhābādho paṭippassambhi…pe… paṭiggaṇhatha,",
  "tika-vin08t34:402_5": "bhikkhave, paribhuñjatha. Anujānāmi, bhikkhave, vanaṭṭhaṁ pokkharaṭṭhaṁ bhuttāvinā",
  "tika-vin08t34:402_6": "pavāritena anatirittaṁ paribhuñjitu’’nti (mahāva. 278) vacanato vanaṭṭhaṁ pokkharaṭṭhaṁ",
  "tika-vin08t34:402_7": "pavāritena bhikkhunā paribhuñjituṁ vaṭṭati, pavāritasikkhāpadena āpatti na hoti.",
  "tika-vin08t34:402_8": "Tattha vanaṭṭhaṁ pokkharaṭṭhanti vane ceva paduminigacche ca jātaṁ.",
  "tika-vin08t34:403": "Akatakappakathā",
  "tika-vin08t34:404_0": "Akatakappakathāyaṁ ‘‘anujānāmi, bhikkhave, abījaṁ nibbaṭṭabījaṁ akatakappaṁ phalaṁ",
  "tika-vin08t34:404_1": "paribhuñjitu’’nti (mahāva. 278) vacanato abījañca nibbaṭṭabījañca phalaṁ aggisatthanakhehi",
  "tika-vin08t34:404_2": "samaṇakappaṁ akatvāpi paribhuñjituṁ vaṭṭati. Tattha abījanti taruṇaphalaṁ, yassa",
  "tika-vin08t34:404_3": "bījaṁ aṅkuraṁ na janeti. Nibbaṭṭabījanti bījaṁ nibbaṭṭetvā apanetvā paribhuñjitabbakaṁ",
  "tika-vin08t34:404_4": "ambapanasādi, tāni phalāni kappiyakārake asati kappaṁ akatvāpi paribhuñjituṁ vaṭṭati.",
  "tika-vin08t34:405": "Yāgukathā",
  "tika-vin08t34:406_0": "Yāgukathāyaṁ ‘‘dasayime, brāhmaṇa, ānisaṁsā yāguyā. Katame dasa, yāguṁ dento āyuṁ",
  "tika-vin08t34:406_1": "deti, vaṇṇaṁ deti, sukhaṁ deti, balaṁ deti, paṭibhānaṁ deti, yāgupītā khudaṁ paṭihanati,",
  "tika-vin08t34:406_2": "pipāsaṁ vineti, vātaṁ anulometi, vatthiṁ sodheti, āmāvasesaṁ pāceti. Ime kho, brāhmaṇa,",
  "tika-vin08t34:406_3": "dasānisaṁsā yāguyāti.",
  "tika-vin08t34:407": "‘Yo saññatānaṁ paradattabhojinaṁ;",
  "tika-vin08t34:408": "Kālena sakkacca dadāti yāguṁ;",
  "tika-vin08t34:409": "Dasassa ṭhānāni anuppavecchati;",
  "tika-vin08t34:410": "Āyuñca vaṇṇañca sukhaṁ balañca.",
  "tika-vin08t34:411": "‘Paṭibhānamassa upajāyate tato;",
  "tika-vin08t34:412": "Khuddaṁ pipāsañca byapaneti vātaṁ;",
  "tika-vin08t34:413": "Sodheti vatthiṁ pariṇāmeti bhattaṁ;",
  "tika-vin08t34:414": "Bhesajjametaṁ sugatena vaṇṇitaṁ.",
  "tika-vin08t34:415": "‘Tasmā hi yāguṁ alameva dātuṁ;",
  "tika-vin08t34:416": "Niccaṁ manussena sukhatthikena;",
  "tika-vin08t34:417": "Dibbāni vā patthayatā sukhāni;",
  "tika-vin08t34:418": "Mānussasobhagyatamicchatā vā’ti.",
  "tika-vin08t34:419_0": "Atha kho bhagavā taṁ brāhmaṇaṁ imāhi gāthāhi anumoditvā uṭṭhāyāsanā pakkāmi. Atha",
  "tika-vin08t34:419_1": "kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi",
  "tika-vin08t34:419_2": "– anujānāmi, bhikkhave, yāguñca madhugoḷakañcā’’ti (mahāva. 282) vacanato yāguñca",
  "tika-vin08t34:419_3": "madhugoḷakañca sampaṭicchituṁ vaṭṭati. Anumodanāgāthāya ‘‘patthayataṁ icchata’’nti",
  "tika-vin08t34:419_4": "padānaṁ ‘‘alameva dātu’’nti iminā sambandho. Sace pana ‘‘patthayatā icchatā’’ti pāṭho",
  "tika-vin08t34:419_5": "atthi, soyeva gahetabbo. ‘‘Na, bhikkhave, aññatra nimantitena aññassa bhojjayāgu",
  "tika-vin08t34:419_6": "paribhuñjitabbā, yo paribhuñjeyya, yathādhammo kāretabbo’’ti (mahāva. 283) vacanato",
  "tika-vin08t34:419_7": "tathā bhuñjantassa paramparabhojanasikkhāpadena āpatti hoti. Bhojjayāgūti yā pavāraṇaṁ",
  "tika-vin08t34:419_8": "janeti. Yathādhammo kāretabboti paramparabhojanena kāretabbo.",
  "tika-vin08t34:420": "Guḷakathā",
  "tika-vin08t34:421_0": "Guḷakathāyaṁ ‘‘anujānāmi, bhikkhave, gilānassa guḷaṁ, agilānassa guḷodaka’’nti (mahāva.",
  "tika-vin08t34:421_1": "284) vacanato gilāno bhikkhu guḷapiṇḍaṁ vikālepi khādituṁ vaṭṭati. Agilāno pana udakasambhinnaṁ",
  "tika-vin08t34:421_2": "katvā guḷodakaparibhogena paribhuñjituṁ vaṭṭati. ‘‘Gilānassa guḷanti tathārūpena",
  "tika-vin08t34:421_3": "byādhinā gilānassa pacchābhattaṁ guḷaṁ anujānāmīti attho’’ti aṭṭhakathāyaṁ (mahāva.",
  "tika-vin08t34:421_4": "aṭṭha. 284) vuttaṁ. ‘‘Tathārūpena byādhinā’’ti vuttattā yathārūpena byādhinā gilānassa",
  "tika-vin08t34:421_5": "guḷo paribhuñjitabbo hoti, tathārūpena eva byādhinā gilānassāti vuttaṁ viya dissati,",
  "tika-vin08t34:421_6": "vīmaṁsitvā gahetabbaṁ.",
  "tika-vin08t34:422_0": "Ettakāsu kathāsu yā yā saṁvaṇṇetabbappakaraṇe na dissati, sā sā amhehi pesalānaṁ",
  "tika-vin08t34:422_1": "bhikkhūnaṁ kosallatthaṁ pāḷito ca aṭṭhakathāto ca gahetvā ṭīkācariyānaṁ vacanehi",
  "tika-vin08t34:422_2": "alaṅkaritvā ṭhapitā, tasmā nikkaṅkhā hutvā paṇḍitā upadhārentu.",
  "tika-vin08t34:423": "Catumahāpadesakathā",
  "tika-vin08t34:424_0": "67.Yaṁbhikkhavetiādi mahāpadesakathā nāma. Tattha mahante atthe upadissati etehīti",
  "tika-vin08t34:424_1": "mahāpadesā, mahantā vā atthā padissanti paññāyanti etthāti mahāpadesā, mahantānaṁ",
  "tika-vin08t34:424_2": "vā atthānaṁ padeso pavattidesoti mahāpadesā. Ke te? Imeyeva cattāro pāṭhā, atthā",
  "tika-vin08t34:424_3": "vā. Tena vuttaṁ ‘‘ime cattāro mahāpadese’’tiādi. Tattha dhammasaṅgāhakattherāti mahākassapādayo.",
  "tika-vin08t34:424_4": "Suttaṁ gahetvāti ‘‘ṭhapetvā dhaññaphalarasa’’ntiādikaṁ suttaṁ gahetvā upadhārento. Satta dhaññānīti –",
  "tika-vin08t34:425": "‘‘Sāli vīhi ca kudrūso, godhumo varako yavo;",
  "tika-vin08t34:426": "Kaṅgūti satta dhaññāni, nīvārādī tu tabbhidā’’ti –.",
  "tika-vin08t34:427": "Vuttāni satta dhaññāni. Sabbaṁ aparaṇṇanti muggamāsādayo. Aṭṭha pānānīti ambapānaṁ jambupānaṁ cocapānaṁ mocapānaṁ sālukapānaṁ muddikapānaṁ madhukapānaṁ phārusakapānañca.",
  "tika-vin08t34:428_0": "Iminā nayenāti suttānulomanayena. Vuttañhetaṁ aṭṭhakathāyaṁ ‘‘suttānulomaṁ nāma cattāro",
  "tika-vin08t34:428_1": "mahāpadesā’’ti. Pāḷiñca aṭṭhakathañca anapekkhitvāti pāḷiyaṁ nītatthato āgatameva",
  "tika-vin08t34:428_2": "aggahetvā . Aññānipīti tato aññānipi. Etena mahāpadesā nāma na kevalaṁ yathāvuttā",
  "tika-vin08t34:428_3": "eva, atha kho anekāni nānappakārāni vinayadharassa ñāṇānubhāvappakāsitānīti dasseti.",
  "tika-vin08t34:429": "Ānisaṁsakathā",
  "tika-vin08t34:430_0": "68. Ānisaṁsakathāyaṁ vinayaṁ dhāretīti vinayadharo, sikkhanavācanamanasikāravinicchayanatadanulomakaraṇādinā",
  "tika-vin08t34:430_1": "vinayapariyattikusalo bhikkhu. Vinayapariyattimūlaṁ etesanti vinayapariyattimūlakā.",
  "tika-vin08t34:430_2": "Ke te? Pañcānisaṁsā. Vinayapariyattiyeva mūlaṁ kāraṇaṁ katvā labhitabbaānisaṁsā,",
  "tika-vin08t34:430_3": "na aññapariyattiṁ vā paṭipattiādayo vā mūlaṁ katvāti attho. Atha vā pariyāpuṇanaṁ",
  "tika-vin08t34:430_4": "pariyatti, vinayassa pariyatti vinayapariyatti, sā mūlaṁ etesanti vinayapariyattimūlakā,",
  "tika-vin08t34:430_5": "vinayapariyāpuṇanahetubhavā ānisaṁsāti attho. ‘‘Katame’’tiādinā tesaṁ pañcānisaṁsādīnaṁ",
  "tika-vin08t34:430_6": "sarūpaṁ pucchitvā ‘‘attano’’tiādinā vissajjetvā taṁ vacanaṁ pāḷiyā samatthetuṁ ‘‘vuttañheta’’ntiādimāha.",
  "tika-vin08t34:431_0": "Evaṁ pañcānisaṁsānaṁ sarūpaṁ dassetvā idāni teyeva vitthārato dassetuṁ ‘‘kathamassā’’tiādinā",
  "tika-vin08t34:431_1": "pucchitvā ‘‘idhekacco’’tiādinā vissajjeti. Tattha attano sīlakkhandhasuguttabhāvo",
  "tika-vin08t34:431_2": "nāma āpattianāpajjanabhāveneva hoti, no aññathāti āpattiāpajjanakāraṇaṁ dassetvā",
  "tika-vin08t34:431_3": "tadabhāvena anāpajjanaṁ dassetuṁ ‘‘āpattiṁ āpajjanto chahākārehi āpajjatī’’tiādimāha. Tattha –",
  "tika-vin08t34:432": "‘‘Sañcicca āpattiṁ āpajjati;",
  "tika-vin08t34:433": "Āpattiṁ parigūhati;",
  "tika-vin08t34:434": "Agatigamanañca gacchati;",
  "tika-vin08t34:435": "Ediso vuccati alajjipuggalo’’ti. (pari. 359) –",
  "tika-vin08t34:436_0": "Vuttena alajjīlakkhaṇena na lajjati na hirīyatīti alajjī, tassa bhāvo alajjitā. Natthi",
  "tika-vin08t34:436_1": "ñāṇaṁ etassāti aññāṇaṁ, tassa bhāvo aññāṇatā. Kukatassa bhāvo kukkuccaṁ, tena pakato",
  "tika-vin08t34:436_2": "kukkuccapakato, tassa bhāvo kukkuccapakatatā. Kappatīti kappiyaṁ, na kappiyaṁ akappiyaṁ",
  "tika-vin08t34:436_3": ", tasmiṁ akappiye, kappiyaṁ iti saññā yassa so kappiyasaññī, tassa bhāvo kappiyasaññitā.",
  "tika-vin08t34:436_4": "Itaraṁ tappaṭipakkhato kātabbaṁ, imesu pañcasu padesu yakāralopo, tasmā ‘‘alajjitāya",
  "tika-vin08t34:436_5": "āpattiṁ āpajjatī’’tiādinā yojetabbāni. Hetvatthe cetaṁ nissakkavacanaṁ. Saratīti",
  "tika-vin08t34:436_6": "sati, samussanaṁ sammoso. Satiyā sammoso satisammoso, tasmā satisammosā. Hetvatthe",
  "tika-vin08t34:436_7": "cetaṁ karaṇavacanaṁ. Idāni tāni kāraṇāni vitthārato dassetuṁ ‘‘katha’’ntyādimāha.",
  "tika-vin08t34:436_8": "Taṁ nayānuyogena viññeyyameva.",
  "tika-vin08t34:437_0": "Ariṭṭho iti bhikkhu ariṭṭhabhikkhu, kaṇṭako iti sāmaṇero kaṇṭakasāmaṇero, vesāliyā",
  "tika-vin08t34:437_1": "jātā vesālikā, vajjīnaṁ puttā vajjiputtā, vesālikā ca te vajjiputtā cāti vesālikavajjiputtā,",
  "tika-vin08t34:437_2": "ariṭṭhabhikkhu ca kaṇṭakasāmaṇero ca vesālikavajjiputtā ca ariṭṭhabhikkhukaṇṭakasāmaṇeravesālikavajjiputtakā.",
  "tika-vin08t34:437_3": "Parūpahāro ca aññāṇañca kaṅkhāvitaraṇañca parūpahāraaññāṇakaṅkhāvitaraṇā. Ke te?",
  "tika-vin08t34:437_4": "Vādā. Te ādi yesaṁ teti parūpahāraaññāṇakaṅkhāvitaraṇādayo. Vadanti etehīti vādā,",
  "tika-vin08t34:437_5": "parūpahāraaññāṇakaṅkhāvitaraṇādayo vādā etesanti parū…pe… vādā. Ke te? Micchāvādino.",
  "tika-vin08t34:437_6": "Ariṭṭha…pe… puttā ca parūpahāra…pe… vādā ca mahāsaṅghikādayo ca sāsanapaccatthikā",
  "tika-vin08t34:437_7": "nāmāti samuccayadvandavasena yojanā kātabbā. Sesaṁ suviññeyyameva.",
  "tika-vin08t34:438": "Ānisaṁsakathā niṭṭhitā.",
  "tika-vin08t34:439": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t34:440": "Pakiṇṇakavinicchayakathālaṅkāro nāma",
  "tika-vin08t34:441": "Catuttiṁsatimo paricchedo.",
  "tika-vin08t34:442": "Nigamanakathāvaṇṇanā",
  "tika-vin08t34:443": "Nigamagāthāsu paṭhamagāthāyaṁ saddhammaṭṭhitikāmena sāsanujjotakārinā parakkamabāhunā narindena ajjhesito so ahaṁ vinayasaṅgahaṁ akāsinti yojanā.",
  "tika-vin08t34:444_0": "Dutiyatatiyagāthāyaṁ teneva parakkamabāhunarindeneva kārite ramme ramaṇīye pāsādasatamaṇḍite",
  "tika-vin08t34:444_1": "pāsādānaṁ satena paṭimaṇḍite nānādumagaṇākiṇṇe bhāvanābhiratālaye bhāvanāya abhiratānaṁ",
  "tika-vin08t34:444_2": "bhikkhūnaṁ ālayabhūte sītalūdakasampanne jetavane jetavananāmake vihāre vasaṁ vasanto",
  "tika-vin08t34:444_3": "hutvā, atha vā vasaṁ vasanto sohaṁ so ahaṁ yogīnaṁ hitaṁ hitabhūtaṁ sāraṁ sāravantaṁ",
  "tika-vin08t34:444_4": "imaṁ īdisaṁ vinayasaṅgahaṁ akāsinti yojanā.",
  "tika-vin08t34:445_0": "Sesagāthāsu iminā ganthakaraṇena yaṁ puññaṁ mayhaṁ siddhaṁ, aññaṁ ito ganthakaraṇato",
  "tika-vin08t34:445_1": "aññabhūtaṁ yaṁ puññaṁ mayā pasutaṁ hoti, etena puññakammena dutiye attasambhave tāvatiṁse",
  "tika-vin08t34:445_2": "pamodento sīlācāraguṇe rato pañcakāmesu alaggo devaputto hutvā paṭhamaṁ paṭhamabhūtaṁ",
  "tika-vin08t34:445_3": "phalaṁ sotāpattiphalaṁ patvāna antime attabhāvamhi lokaggapuggalaṁ nāthaṁ nāthabhūtaṁ",
  "tika-vin08t34:445_4": "sabbasattahite rataṁ metteyyaṁ metteyyanāmakaṁ munipuṅgavaṁ muniseṭṭhaṁ disvāna tassa",
  "tika-vin08t34:445_5": "dhīrassa saddhammadesanaṁ sutvā aggaṁ phalaṁ arahattaphalaṁ adhigantvā labhitvā jinasāsanaṁ",
  "tika-vin08t34:445_6": "sobheyyaṁ sobhāpeyyanti ayaṁ pākaṭayojanā.",
  "tika-vin08t34:446_0": "Etissāya pana yojanāya sati ācariyavarassa vacanaṁ na sampaṭicchanti paṇḍitā. Kathaṁ?",
  "tika-vin08t34:446_1": "Ettha hi ito dutiyabhave tāvatiṁsabhavane devaputto hutvā sotāpattiphalaṁ patvā antimabhave",
  "tika-vin08t34:446_2": "metteyyassa bhagavato dhammadesanaṁ sutvā arahattaphalaṁ labheyyanti ācariyassa patthanā,",
  "tika-vin08t34:446_3": "sā ayuttarūpā hoti. Sotāpannassa hi sattabhavato uddhaṁ paṭisandhi natthi, tāvatiṁsānañca",
  "tika-vin08t34:446_4": "devānaṁ bhavasatenapi bhavasahassenapi bhavasatasahassenapi metteyyassa bhagavato",
  "tika-vin08t34:446_5": "uppajjanakālo appattabbo hoti. Athāpi vadeyya ‘‘antarā brahmaloke nibbattitvā metteyyassa",
  "tika-vin08t34:446_6": "bhagavato kāle manusso bhaveyyā’’ti, evampi na yujjati. Na hi brahmalokagatānaṁ ariyānaṁ",
  "tika-vin08t34:446_7": "puna kāmabhavūpapatti atthi. Vuttañhi abhidhamme yamakappakaraṇe (yama. 2.anusayayamaka.",
  "tika-vin08t34:446_8": "312) ‘‘rūpadhātuyā cutassa kāmadhātuṁ upapajjantassa satteva anusayā anusentī’’ti.",
  "tika-vin08t34:446_9": "Athāpi vadeyya ‘‘brahmalokeyeva ṭhatvā aggaphalaṁ labheyyā’’ti, tathā ca ācariyassa",
  "tika-vin08t34:446_10": "vacane na dissati, ‘‘sobheyyaṁ jinasāsana’’nti vuttattā bhikkhubhūtattameva dissati.",
  "tika-vin08t34:446_11": "Na hi bhikkhubhūto sāsanaṁ sobhāpetuṁ sakkoti. Abhidhammatthavibhāvaniyañca –",
  "tika-vin08t34:447": "‘‘Jotayantaṁ tadā tassa, sāsanaṁ suddhamānasaṁ;",
  "tika-vin08t34:448": "Passeyyaṁ sakkareyyañca, garuṁ me sārisambhava’’nti. –",
  "tika-vin08t34:449_0": "Bhikkhubhūtameva vuttaṁ. Athāpi vadeyya ‘‘antarā dīghāyuko bhummadevo hutvā tadā",
  "tika-vin08t34:449_1": "manusso bhaveyyā’’ti, evampi ekassa buddhassa sāvakabhūto ariyapuggalo puna aññassa",
  "tika-vin08t34:449_2": "buddhassa sāvako na bhaveyyāti, ācariyo pana sabbapariyattidharo anekaganthakārako",
  "tika-vin08t34:449_3": "anekesaṁ ganthakārakānaṁ therānaṁ ācariyapācariyabhūto, tena na kevalaṁ idheva imā",
  "tika-vin08t34:449_4": "gāthāyo ṭhapitā, atha kho sāratthadīpanīnāmikāya vinayaṭīkāya avasāne ca ṭhapitā,",
  "tika-vin08t34:449_5": "tasmā bhavitabbamettha kāraṇenāti vīmaṁsitabbametaṁ.",
  "tika-vin08t34:450_0": "Atha vā iminā…pe… devaputto hutvā paṭhamaṁ tāva phalaṁ yathāvuttaṁ tāvatiṁse pamodanasīlācāraguṇe",
  "tika-vin08t34:450_1": "rataṁ pañcakāmesu alaggabhāvasaṅkhātaṁ ānisaṁsaṁ patvāna antime attabhāvamhi…pe…",
  "tika-vin08t34:450_2": "sobheyyanti yojanā. Atha vā iminā…pe… pañcakāmesu alaggo hutvā antime attabhāvamhi…pe…",
  "tika-vin08t34:450_3": "saddhammadesanaṁ sutvā paṭhamaṁ phalaṁ sotāpattiphalaṁ patvā tato paraṁ aggaphalaṁ",
  "tika-vin08t34:450_4": "arahattaphalaṁ adhigantvā jinasāsanaṁ sobheyyanti yojanā. Yathā amhākaṁ bhagavato",
  "tika-vin08t34:450_5": "dhammacakkappavattanasuttantadhammadesanaṁ sutvā aññātakoṇḍaññatthero sotāpattiphalaṁ",
  "tika-vin08t34:450_6": "patvā pacchā arahattaphalaṁ adhigantvā jinasāsanaṁ sobhesi, evanti attho. Ito aññānipi",
  "tika-vin08t34:450_7": "nayāni yathā therassa vacanānukūlāni, tāni paṇḍitehi cintetabbāni.",
  "tika-vin08t34:451": "Nigamanakathāvaṇṇanā niṭṭhitā."
}