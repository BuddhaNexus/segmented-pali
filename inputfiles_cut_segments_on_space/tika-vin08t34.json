{
  "tika-vin08t34:0": "34. Pakiṇṇakavinicchayakathā",
  "tika-vin08t34:1_0": "Evaṁ kammākammavinicchayakathaṁ kathetvā idāni pakiṇṇakavinicchayakathaṁ kathetuṁ",
  "tika-vin08t34:1_1": "“idāni pakiṇṇakakathā veditabbā”tiādimāha. Tattha pakārena kiṇṇāti pakiṇṇā, divāseyyāti",
  "tika-vin08t34:1_2": "kathā viya visuṁ visuṁ appavattitvā ekasmiṁyeva paricchede karaṇavasena pavattā gaṇabhojanakathādayo.",
  "tika-vin08t34:1_3": "Pakiṇṇakā sakatthe ka-paccayavasena.",
  "tika-vin08t34:2": "Tatrāyaṁ pakiṇṇakamātikā –",
  "tika-vin08t34:3": "Gaṇabhojanakathā ca, paramparā ca bhojanā;",
  "tika-vin08t34:4": "Anāpucchā paṁsukūlaṁ, tato acchinnacīvaraṁ.",
  "tika-vin08t34:5": "Paṭibhānacittaṁ vippa-katabhojanameva ca;",
  "tika-vin08t34:6": "Uddisantuddisāpentā, tivassantarikā tathā.",
  "tika-vin08t34:7": "Dīghāsanaṁ gilānupa-ṭṭhānaṁ maraṇavaṇṇakaṁ;",
  "tika-vin08t34:8": "Attapātanamappacca-vekkhitvā nisinnaṁ tathā.",
  "tika-vin08t34:9": "Davāya silāvijjhanaṁ, dāyāḷimpanakaṁ tathā;",
  "tika-vin08t34:10": "Micchādiṭṭhikulābhataṁ, gopakadānameva ca.",
  "tika-vin08t34:11": "Dhammikāyācanā ceva, uccārādīna chaḍḍanaṁ;",
  "tika-vin08t34:12": "Nhāne rukkhaghaṁsanāni, valikādīna dhāraṇaṁ.",
  "tika-vin08t34:13": "Dīghakesā ādāsādi, naccādyaṅgacchedādi ca;",
  "tika-vin08t34:14": "Patto sabbapaṁsukūlaṁ, parissavana naggiyaṁ.",
  "tika-vin08t34:15": "Gandhapupphaṁ āsittakaṁ, maḷorikekabhājanaṁ;",
  "tika-vin08t34:16": "Celapati pādaghaṁsī, bījanī chattameva ca.",
  "tika-vin08t34:17": "Nakhālomā kāyabandhā, nivāsanapārupanā;",
  "tika-vin08t34:18": "Kāja dantakaṭṭhañceva, rukkhārohanakampi ca.",
  "tika-vin08t34:19": "Chandāropā lokāyatā, khipitaṁ lasuṇaṁ tathā;",
  "tika-vin08t34:20": "Na akkamitabbādīni, avandiyā ca vandiyā.",
  "tika-vin08t34:21": "Vandanākārakathā ca, āsandādikathāpi ca;",
  "tika-vin08t34:22": "Uccāsanamahāsanaṁ, pāsādaparibhogakaṁ.",
  "tika-vin08t34:23": "Upāhanaṁ yānañceva, cīvaraṁ chinnacīvaraṁ;",
  "tika-vin08t34:24": "Akappiyacīvarañca, cīvarassa vicāraṇā.",
  "tika-vin08t34:25": "Daṇḍakathinakañceva, gahapaticīvaraṁ tathā;",
  "tika-vin08t34:26": "Chacīvaraṁ rajanādi, atirekañca cīvaraṁ.",
  "tika-vin08t34:27": "Aṭṭhavaraṁ nisīdanaṁ, adhammakammameva ca;",
  "tika-vin08t34:28": "Okāso saddhādeyyo ca, santaruttarakopi ca.",
  "tika-vin08t34:29": "Cīvaranikkhepo ceva, satthavatthikammaṁ tathā;",
  "tika-vin08t34:30": "Nahāpito dasabhāgo, pātheyyaṁ padesopi ca.",
  "tika-vin08t34:31": "Saṁsaṭṭhaṁ pañcabhesajjaṁ, dutiyaṁ vasā mūlakaṁ;",
  "tika-vin08t34:32": "Piṭṭhaṁ kasāva paṇṇañca, phalañca jatu loṇakaṁ.",
  "tika-vin08t34:33": "Cuṇṇaṁ amanussābādhaṁ, añjanaṁ natthumeva ca;",
  "tika-vin08t34:34": "Dhūmanettaṁ telapākaṁ, sedaṁ lohitamocanaṁ.",
  "tika-vin08t34:35": "Pādabbhañjaṁ gaṇḍābādho, visañca gharadinnako;",
  "tika-vin08t34:36": "Duṭṭhagahaṇiko paṇḍu-rogo chavidosopi ca.",
  "tika-vin08t34:37": "Abhisannadosakāyo, loṇasuvīrako tathā;",
  "tika-vin08t34:38": "Antovutthādikathā ca, uggahitapaṭiggaho.",
  "tika-vin08t34:39": "Tato nihatakathā ca, purebhattapaṭiggaho;",
  "tika-vin08t34:40": "Vanaṭṭhaṁ pokkharaṭṭhañca, tathā akatakappataṁ.",
  "tika-vin08t34:41": "Yāgukathā guḷakathā, mahāpadesameva ca;",
  "tika-vin08t34:42": "Ānisaṁsakathā ceti, pakiṇṇakamhi āgatā.",
  "tika-vin08t34:43": "Gaṇabhojanakathā",
  "tika-vin08t34:44_0": "1. Tattha gaṇitabbo saṅkhyātabboti gaṇo, yo koci samūho, idha pana catuvaggādigaṇo",
  "tika-vin08t34:44_1": "adhippeto. Bhuñjate bhojanaṁ, byavaharaṇabhāvasaṅkhātā bhojanakiriyā, gaṇassa bhojanaṁ",
  "tika-vin08t34:44_2": "gaṇabhojanaṁ, tasmiṁ. Gaṇabhojane pācittiyaṁ hotīti ettha janakahetumhi bhummavacanaṁ.",
  "tika-vin08t34:44_3": "Aññatra samayāti gilānādisattavidhaṁ samayaṁ ṭhapetvā. Imassa sikkhāpadassa viññattiṁ",
  "tika-vin08t34:44_4": "katvā bhuñjanavatthusmiṁ paññattattā viññattito gaṇabhojanaṁ vatthuvaseneva pākaṭanti",
  "tika-vin08t34:44_5": "taṁ avatvā “gaṇabhojanaṁ nāma yattha…pe… nimantitā bhuñjantī”ti nimantanavasenevassa",
  "tika-vin08t34:44_6": "padabhājane gaṇabhojanaṁ vuttaṁ. Kiñci pana sikkhāpadaṁ vatthuanurūpampi siyāti “padabhājane",
  "tika-vin08t34:44_7": "vuttanayeneva gaṇabhojanaṁ hotī”ti kesañci āsaṅkā bhaveyyāti tannivattanatthaṁ “gaṇabhojanaṁ",
  "tika-vin08t34:44_8": "dvīhi ākārehi pasavatī”ti vuttaṁ. Ekato gaṇhantīti ettha aññamaññassa dvādasahatthaṁ",
  "tika-vin08t34:44_9": "amuñcitvā ṭhitā ekato gaṇhanti nāmāti gahetabbaṁ. “Amhākaṁ catunnampi bhattaṁ dehī’ti",
  "tika-vin08t34:44_10": "vā viññāpeyyu”nti vacanato, heṭṭhā “tvaṁ ekassa bhikkhuno bhattaṁ dehi, tvaṁ dvinnanti",
  "tika-vin08t34:44_11": "evaṁ viññāpetvā”ti vacanato ca attano atthāya aññena viññattampi sādiyantassa gaṇabhojanaṁ",
  "tika-vin08t34:44_12": "hotiyevāti daṭṭhabbaṁ. Evaṁ viññattito pasavatīti ettha viññattiyā sati gaṇantassa",
  "tika-vin08t34:44_13": "ekato hutvā gahaṇe iminā sikkhāpadena āpatti, visuṁ gahaṇe paṇītabhojanasūpodanaviññattīhi āpatti veditabbā.",
  "tika-vin08t34:45_0": "Pañcannaṁ bhojanānaṁ nāmaṁ gahetvāti ettha “bhojanaṁ gaṇhathāti vuttepi gaṇabhojanaṁ",
  "tika-vin08t34:45_1": "hotiyevā”ti vadanti. “Heṭṭhā addhānagamanavatthusmiṁ, nāvābhiruhanavatthusmiñca ‘idheva,",
  "tika-vin08t34:45_2": "bhante, bhuñjathā’ti vutte yasmā kukkuccāyantā na paṭiggaṇhiṁsu, tasmā ‘bhuñjathā’ti",
  "tika-vin08t34:45_3": "vuttepi gaṇabhojanaṁ hotiyevā”ti tīsupi gaṇṭhipadesu vuttaṁ. “Pañcannaṁ bhojanānaṁ",
  "tika-vin08t34:45_4": "nāmaṁ gahetvā nimantetī”ti vuttattā pana “odanaṁ bhuñjathā”ti vā “bhattaṁ bhuñjathā”ti",
  "tika-vin08t34:45_5": "vā bhojananāmaṁ gahetvāva vutte gaṇabhojanaṁ hoti, na aññathā. “Idheva, bhante, bhuñjathā”ti",
  "tika-vin08t34:45_6": "etthāpi “odana”nti vā “bhatta”nti vā vatvāva te evaṁ nimantesunti gahetabbaṁ. Gaṇavasena",
  "tika-vin08t34:45_7": "vā nimantitattā te bhikkhū apakataññutāya kukkuccāyantā na paṭiggaṇhiṁsūti ayaṁ amhākaṁ",
  "tika-vin08t34:45_8": "khanti, vīmaṁsitvā yuttataraṁ gahetabbaṁ. Vimativinodaniyaṁ pana “yena kenaci vevacanenāti",
  "tika-vin08t34:45_9": "vuttattā ‘bhojanaṁ gaṇhathā’tiādisāmaññanāmenapi gaṇabhojanaṁ hoti. Yaṁ pana pāḷiyaṁ",
  "tika-vin08t34:45_10": "addhānagamanādivatthūsu ‘idheva bhuñjathā’ti vuttavacanassa kukkuccāyanaṁ, tampi",
  "tika-vin08t34:45_11": "odanādināmaṁ gahetvā vuttattā eva katanti veditabba”nti vuttaṁ.",
  "tika-vin08t34:46_0": "Kurundīvacane vicāretīti pañcakhaṇḍādivasena saṁvidahati. Ghaṭṭetīti anuvātaṁ chinditvā",
  "tika-vin08t34:46_1": "hatthena, daṇḍakena vā ghaṭṭeti. Suttaṁ karotīti suttaṁ vaṭṭeti. Valetīti daṇḍake",
  "tika-vin08t34:46_2": "vā hatthe vā āvaṭṭeti. “Abhinavasseva cīvarassa karaṇaṁ idha cīvarakammaṁ nāma, purāṇacīvare",
  "tika-vin08t34:46_3": "sūcikammaṁ cīvarakammaṁ nāma na hotī”ti vadanti. Vimativinodaniyaṁ pana “āgantukapaṭṭanti",
  "tika-vin08t34:46_4": "acchinditvā anvādhiṁ āropetvā karaṇacīvaraṁ sandhāya vuttaṁ. Ṭhapetīti ekaṁ antaṁ",
  "tika-vin08t34:46_5": "cīvare bandhanavasena ṭhapeti. Paccāgataṁ sibbatīti tasseva dutiyaantaṁ parivattitvā",
  "tika-vin08t34:46_6": "āhataṁ sibbati. Āgantukapaṭṭaṁ bandhatīti cīvarena laggaṁ karonto punappunaṁ tattha",
  "tika-vin08t34:46_7": "tattha suttena bandhati. Ghaṭṭetīti pamāṇena gahetvā daṇḍādīhi ghaṭṭeti. Suttaṁ karotīti",
  "tika-vin08t34:46_8": "suttaṁ tiguṇādibhāvena vaṭṭeti. Valetīti anekaguṇasuttaṁ hatthena vā cakkadaṇḍena",
  "tika-vin08t34:46_9": "vā vaṭṭeti ekattaṁ karoti. Parivattanaṁ karotīti parivattanadaṇḍayantakaṁ karoti.",
  "tika-vin08t34:46_10": "Yasmiṁ suttaguḷaṁ pavesetvā veḷunāḷikādīsu ṭhapetvā paribbhamāpetvā suttakoṭito paṭṭhāya",
  "tika-vin08t34:46_11": "ākaḍḍhantī”ti vuttaṁ. Vajirabuddhiṭīkāyaṁ na “āgantukapaṭṭaṁ moghasuttena sibbitvā",
  "tika-vin08t34:46_12": "ṭhapenti. Tattha anuvāte yathā ekatalaṁ hoti, tathā hatthehi ghaṭṭeti. Valetīti āvaṭṭeti.",
  "tika-vin08t34:46_13": "Parivattananti suttaṁ gaṇhantānaṁ sukhaggahaṇatthaṁ suttaparivattanaṁ karoti, paṭṭaṁ",
  "tika-vin08t34:46_14": "sibbantānaṁ sukhasibbanatthaṁ paṭṭaparivattanañca, navacīvarakārako idhādhippeto, na itaro”ti vuttaṁ.",
  "tika-vin08t34:47_0": "Animantitacatutthanti animantito catuttho yassa bhikkhucatukkassa, taṁ animantitacatutthaṁ.",
  "tika-vin08t34:47_1": "Evaṁ sesesupi. Tenāha “pañcannaṁ catukkāna”nti, “catutthe āgate na yāpentīti vacanato",
  "tika-vin08t34:47_2": "sace añño koci āgacchanto natthi, cattāroyeva ca tattha nisinnā yāpetuṁ na sakkonti,",
  "tika-vin08t34:47_3": "na vaṭṭatī”ti vadanti. Gaṇabhojanāpattijanakanimantanabhāvato “akappiyanimantana”nti",
  "tika-vin08t34:47_4": "vuttaṁ. Sampavesetvāti nisīdāpetvā. Gaṇo bhijjatīti gaṇo āpattiṁ na āpajjatīti adhippāyo.",
  "tika-vin08t34:47_5": "Vimativinodaniyaṁ pana “sampavesetvāti tehi yojetvā. Gaṇo bhijjatīti nimantitasaṅgho",
  "tika-vin08t34:47_6": "na hotīti attho”ti vuttaṁ.",
  "tika-vin08t34:48_0": "“Yattha cattāro bhikkhū…pe… bhuñjantī”ti imāya pāḷiyā saṁsandanato “itaresaṁ pana",
  "tika-vin08t34:48_1": "gaṇapūrako hotī”ti vuttaṁ. Avisesenāti “gilāno vā cīvarakārako vā”ti avisesetvā sabbasādhāraṇavacanena.",
  "tika-vin08t34:48_2": "Tasmāti avisesitattā.",
  "tika-vin08t34:49_0": "Adhivāsetvā gatesūti ettha akappiyanimantanādhivāsanakkhaṇe pubbapayoge dukkaṭampi",
  "tika-vin08t34:49_1": "natthi, viññattito pasavane pana viññattikkhaṇe itarasikkhāpadehi dukkaṭaṁ hotīti",
  "tika-vin08t34:49_2": "gahetabbaṁ. Bhutvā gatesūti ettha āgatesupi bhojanakicce niṭṭhite gaṇhituṁ vaṭṭati.",
  "tika-vin08t34:49_3": "Tāni ca tehi ekato na gahitānīti yehi bhojanehi visaṅketo natthi, tāni bhojanāni",
  "tika-vin08t34:49_4": "tehi bhikkhūhi ekato na gahitāni ekena pacchā gahitattā. Mahāthereti bhikkhū sandhāya",
  "tika-vin08t34:49_5": "vuttaṁ. Nimantanaṁ sādiyathāti nimantanabhattaṁ paṭiggaṇhatha. Yānīti kummāsādīni",
  "tika-vin08t34:49_6": "tehi bhikkhūhi ekena pacchā gahitattā ekato na gahitāni. Bhattuddesakena paṇḍitena",
  "tika-vin08t34:49_7": "bhavitabbaṁ…pe… mocetabbāti etena bhattuddesakena akappiyanimantane sādite sabbesampi",
  "tika-vin08t34:49_8": "sāditaṁ hoti, ekato gaṇhantānaṁ gaṇabhojanāpatti ca hotīti dasseti. Dūtassa dvāre",
  "tika-vin08t34:49_9": "āgantvā puna “bhattaṁ gaṇhathā”ti vacanabhayena “gāmadvāre aṭṭhatvā”ti vuttaṁ. Tattha",
  "tika-vin08t34:49_10": "tattha gantvāti antaravīthiādīsu tattha tattha ṭhitānaṁ santikaṁ gantvā. Bhikkhūnaṁ",
  "tika-vin08t34:49_11": "atthāya gharadvāre ṭhapetvā dīyamānepi eseva nayo. Nivattathāti vutte pana nivattituṁ",
  "tika-vin08t34:49_12": "vaṭṭatīti “nivattathā”ti vicchinditvā pacchā “bhattaṁ gaṇhathā”ti vuttattā vaṭṭati.",
  "tika-vin08t34:50": "Paramparabhojanakathā",
  "tika-vin08t34:51_0": "2. Paramparabhojanakathāyaṁ pana parassa parassa bhojanaṁ paramparabhojanaṁ. Kiṁ",
  "tika-vin08t34:51_1": "taṁ? Paṭhamaṁ nimantitabhattaṁ ṭhapetvā aññassa bhojanakiriyā. Paramparabhojanaṁ",
  "tika-vin08t34:51_2": "gaṇabhojanaṁ viya viññattito ca nimantanato ca na pasavatīti āha “paramparabhojanaṁ",
  "tika-vin08t34:51_3": "panā”tiādi. Pana-saddo visesatthajotako. Vikappanāvaseneva taṁ bhattaṁ asantaṁ nāma",
  "tika-vin08t34:51_4": "hotīti anupaññattivasena vikappanaṁ aṭṭhapetvā yathāpaññattasikkhāpadameva ṭhapitaṁ.",
  "tika-vin08t34:51_5": "Parivāre pana vikappanāyaṁ anujānanampi anupaññattisadisanti katvā “catasso anupaññattiyo”ti",
  "tika-vin08t34:51_6": "vuttaṁ, mahāpaccariyādīsu vuttanayaṁ pacchā vadanto pāḷiyā saṁsandanato parammukhāvikappanameva",
  "tika-vin08t34:51_7": "patiṭṭhāpeti. Keci pana “tadā attano santike ṭhapetvā bhagavantaṁ aññassa abhāvato",
  "tika-vin08t34:51_8": "thero sammukhāvikappanaṁ nākāsi, bhagavatā ca visuṁ sammukhāvikappanā na vuttā, tathāpi",
  "tika-vin08t34:51_9": "sammukhāvikappanāpi vaṭṭatī”ti vadanti. Teneva mātikāṭṭhakathāyampi “yo bhikkhu pañcasu",
  "tika-vin08t34:51_10": "sahadhammikesu aññatarassa ‘mayhaṁ bhattapaccāsaṁ tuyhaṁ dammī’ti vā ‘vikappemī’ti",
  "tika-vin08t34:51_11": "vā evaṁ sammukhā vā ‘itthannāmassa dammī’ti vā ‘vikappemī’ti vā evaṁ parammukhā vā",
  "tika-vin08t34:51_12": "paṭhamanimantanaṁ avikappetvā pacchā nimantitakule laddhabhikkhato ekasitthampi ajjhoharati,",
  "tika-vin08t34:51_13": "pācittiya”nti vuttaṁ.",
  "tika-vin08t34:52_0": "Pañcahi bhojanehi nimantitassa yena yena paṭhamaṁ nimantito, tassa tassa bhojanato",
  "tika-vin08t34:52_1": "uppaṭipāṭiyā avikappetvā vā parassa parassa bhojanaṁ paramparabhojananti āha “sace",
  "tika-vin08t34:52_2": "pana mūlanimantanaṁ heṭṭhā hoti, pacchimaṁ pacchimaṁ upari, taṁ uparito paṭṭhāya",
  "tika-vin08t34:52_3": "bhuñjantassa āpattī”ti. Hatthaṁ anto pavesetvā sabbaheṭṭhimaṁ gaṇhantassa majjhe",
  "tika-vin08t34:52_4": "ṭhitampi antohatthagataṁ hotīti āha “hatthaṁpana…pe… yathā yathā vā bhuñjantassa",
  "tika-vin08t34:52_5": "anāpattī”ti. Khīrassa rasassa ca bhattena amissaṁ hutvā upari ṭhitattā “khīraṁ vā",
  "tika-vin08t34:52_6": "rasaṁ vā pivato anāpattī”ti vuttaṁ.",
  "tika-vin08t34:53_0": "“Mahāupāsakoti gehassāmiko. Mahāaṭṭhakathāyaṁ ‘āpattī’ti vacanena kurundiyaṁ ‘vaṭṭatī’ti",
  "tika-vin08t34:53_1": "vacanaṁ viruddhaṁ viya dissati. Dvinnampi adhippāyo mahāpaccariyaṁ vibhāvito”ti mahāgaṇṭhipade vuttaṁ.",
  "tika-vin08t34:54_0": "Sabbe nimantentīti akappiyanimantanavasena nimantenti. “Paramparabhojanaṁ nāma pañcannaṁ",
  "tika-vin08t34:54_1": "bhojanānaṁ aññatarena bhojanena nimantito, taṁ ṭhapetvā aññaṁ pañcannaṁ bhojanānaṁ",
  "tika-vin08t34:54_2": "aññataraṁ bhojanaṁ bhuñjati, etaṁ paramparabhojanaṁ nāmā”ti vuttattā satipi bhikkhācariyāya",
  "tika-vin08t34:54_3": "paṭhamaṁ laddhabhāve “piṇḍāya caritvā laddhaṁ bhattaṁ bhuñjati, āpattī”ti vuttaṁ.",
  "tika-vin08t34:55_0": "Vimativinodaniyaṁ pana “khīraṁ vā rasaṁ vāti pañcabhojanāmissaṁ bhattato upari ṭhitaṁ",
  "tika-vin08t34:55_1": "sandhāya vuttaṁ. Tañhi abhojanattā uppaṭipāṭiyā pivatopi anāpatti. Tenāha ‘bhuñjantenā’tiādī”ti",
  "tika-vin08t34:55_2": "vuttaṁ. Vajirabuddhiṭīkāyaṁ pana “ettha ‘mahāupāsako bhikkhū nimanteti…pe… pacchā",
  "tika-vin08t34:55_3": "laddhaṁ bhattaṁ bhuñjantassa āpatti. Piṇḍāya caritvā laddhabhattaṁ bhuñjati, āpattī’ti",
  "tika-vin08t34:55_4": "aṭṭhakathāyaṁ vacanato, ‘kālasseva piṇḍāya caritvā bhuñjimhā’ti pāḷito, khandhake",
  "tika-vin08t34:55_5": "‘na ca, bhikkhave, aññatra nimantane aññassa bhojjayāgu paribhuñjitabbā, yo bhuñjeyya,",
  "tika-vin08t34:55_6": "yathādhammo kāretabbo’ti vacanato ca nimantetvā vā pavedetu animantetvā vā, paṭhamagahitanimantitassa",
  "tika-vin08t34:55_7": "bhikkhuno paṭhamanimantanabhojanato aññaṁ yaṁ kiñci parasantakaṁ bhojanaṁ paramparabhojanāpattiṁ",
  "tika-vin08t34:55_8": "karoti. Attano santakaṁ, saṅghagaṇato laddhaṁ vā agahaṭṭhasantakaṁ vaṭṭati, nimantanato",
  "tika-vin08t34:55_9": "paṭhamaṁ nibaddhattā pana niccabhattādiparasantakampi vaṭṭatī”ti vuttaṁ.",
  "tika-vin08t34:56": "Anāpucchākathā",
  "tika-vin08t34:57_0": "3. Anāpucchākathāyaṁ “pakativacanenāti ettha yaṁ dvādasahatthabbhantare ṭhitena sotuṁ",
  "tika-vin08t34:57_1": "sakkā bhaveyya, taṁ pakativacanaṁ nāma. Āpucchitabboti ‘ahaṁ itthannāmassa gharaṁ",
  "tika-vin08t34:57_2": "gacchāmī’ti vā ‘cārittakaṁ āpajjāmī’ti vā īdisena vacanena āpucchitabbo. Sesamettha",
  "tika-vin08t34:57_3": "uttānameva. Pañcannaṁ bhojanānaṁ aññatarena nimantanasādiyanaṁ, santaṁ bhikkhuṁ anāpucchā,",
  "tika-vin08t34:57_4": "bhattiyagharato aññagharappavesanaṁ, majjhanhikānatikkamo, samayassa vā āpadānaṁ",
  "tika-vin08t34:57_5": "vā abhāvoti imāni panettha pañca aṅgānī”ti sāratthadīpaniyaṁ ettakameva vuttaṁ, vimativinodaniyaṁ",
  "tika-vin08t34:57_6": "pana “pariyesitvā ārocanakiccaṁ natthīti vuttattā yo apariyesitabbo upasaṅkamituṁ",
  "tika-vin08t34:57_7": "yuttaṭṭhāne dissati, so sacepi pakativacanassa savanūpacāraṁ atikkamma ṭhito, upasaṅkamitvā",
  "tika-vin08t34:57_8": "āpucchitabbo. Tenāha ‘apica…pe… yaṁ passati, so āpucchitabbo’tiādi. Anāpattivāre",
  "tika-vin08t34:57_9": "cettha antarārāmādīnaññeva vuttattā vihārato gāmavīthiṁ anuññātakāraṇaṁ vinā atikkamantassāpi",
  "tika-vin08t34:57_10": "āpatti hoti, na pana gharūpacāraṁ atikkamantasseva. Yaṁ pana pāḷiyaṁ ‘aññassa gharūpacāraṁ",
  "tika-vin08t34:57_11": "okkamantassa…pe… paṭhamapādaṁ ummāraṁ atikkāmetī’tiādi vuttaṁ, taṁ gāme paviṭṭhaṁ",
  "tika-vin08t34:57_12": "sandhāya vuttaṁ, tathāpi aññassa gharūpacāraṁ anokkamitvā vīthimajjheneva gantvā",
  "tika-vin08t34:57_13": "icchiticchitagharadvārābhimukhe ṭhatvā manusse oloketvā gacchantassapi pācittiyameva.",
  "tika-vin08t34:57_14": "Tattha keci ‘vīthiyaṁ atikkamantassa gharūpacāragaṇanāya āpattiyo’ti vadanti. Aññe",
  "tika-vin08t34:57_15": "pana ‘yāni kulāni uddissa gato, tesaṁ gaṇanāyā’ti. Pañcannaṁ bhojanānaṁ aññatarena",
  "tika-vin08t34:57_16": "nimantanasādiyanaṁ, santaṁ bhikkhuṁ anāpucchanā, bhattiyagharato aññagharūpasaṅkamanaṁ,",
  "tika-vin08t34:57_17": "majjhanhikānatikkamo, samayāpadānaṁ abhāvoti imānettha pañca aṅgānī”ti. Vikālagāmappavesanepi",
  "tika-vin08t34:57_18": "“aparikkhittassa gāmassa upacāro adinnādāne vuttanayeneva veditabbo”ti iminā dutiyaleḍḍupāto",
  "tika-vin08t34:57_19": "idha upacāroti dasseti. Sesamettha uttānameva. Santaṁ bhikkhuṁ anāpucchanā, anuññātakāraṇābhāvo,",
  "tika-vin08t34:57_20": "vikāle gāmappavesananti imāni panettha tīṇi aṅgāni.",
  "tika-vin08t34:58": "Paṁsukūlakathā",
  "tika-vin08t34:59": "4. Paṁsukūlakathāyaṁ abhinne sarīreti abbhuṇhe allasarīre. “Abbhuṇhe”ti imināpi vuttameva pariyāyabhedamantarena vibhāvetuṁ “allasarīre”ti vuttaṁ.",
  "tika-vin08t34:60_0": "Visabhāgasarīreti itthisarīre. Visabhāgasarīrattā accāsannena na bhavitabbanti āha",
  "tika-vin08t34:60_1": "“sīse vā”tiādi. Vaṭṭatīti visabhāgasarīrepi attanāva vuttavidhiṁ kātuṁ sāṭakañca",
  "tika-vin08t34:60_2": "gahetuṁ vaṭṭati. Keci pana “kiñcāpi iminā sikkhāpadena anāpatti, itthirūpaṁ pana",
  "tika-vin08t34:60_3": "āmasantassa dukkaṭa”nti vadanti. “Yathākammaṁ gatoti tato petattabhāvato matabhāvaṁ",
  "tika-vin08t34:60_4": "dasseti. Abbhuṇheti āsannamaraṇatāya sarīrassa uṇhasamaṅgitaṁ dasseti, tenevāha ‘allasarīre’ti.",
  "tika-vin08t34:60_5": "Kuṇapasabhāvaṁ upagatampi bhinnameva allabhāvato bhinnattā. Visabhāgasarīreti itthisarīre.",
  "tika-vin08t34:60_6": "‘Sīse vā’tiādi adhakkhake ubbhajāṇumaṇḍale padese cittavikārappattiṁ sandhāya vuttaṁ,",
  "tika-vin08t34:60_7": "yattha katthaci anāmasantena kataṁ sukatameva. Matasarīrampi hi yena kenaci ākārena",
  "tika-vin08t34:60_8": "sañcicca phusantassa anāmāsadukkaṭamevāti vadanti, taṁ yuttameva. Na hi apārājikavatthukepi",
  "tika-vin08t34:60_9": "cittādiitthirūpe bhavantaṁ dukkaṭaṁ pārājikavatthubhūte matitthisarīre nivattatī”ti",
  "tika-vin08t34:60_10": "vimativinodaniyaṁ vutta.",
  "tika-vin08t34:61_0": "Imasmiṁ ṭhāne ācariyena avuttāpi paṁsukūlakathā paṁsukūlasāmaññena veditabbā. Sā",
  "tika-vin08t34:61_1": "hi cīvarakkhandhake evaṁ āgatā “tena kho pana samayena ye te bhikkhū gahapaticīvaraṁ",
  "tika-vin08t34:61_2": "sādiyanti, te kukkuccāyantā paṁsukūlaṁ na sādiyanti ‘ekaṁyeva bhagavatā cīvaraṁ anuññātaṁ,",
  "tika-vin08t34:61_3": "na dve’ti. Bhagavato etamatthaṁ ārocesuṁ – anujānāmi, bhikkhave, gahapaticīvaraṁ",
  "tika-vin08t34:61_4": "sādiyantena paṁsukūlampi sādiyituṁ, tadubhayenapāhaṁ, bhikkhave, santuṭṭhiṁ vaṇṇemī”ti.",
  "tika-vin08t34:61_5": "Tattha “ekaṁyeva bhagavatā cīvaraṁ anuññātaṁ, na dveti te ‘kira itarītarena cīvarenā’ti",
  "tika-vin08t34:61_6": "etassa ‘gahapatikena vā paṁsukūlena vā’ti evaṁ atthaṁ sallakkhiṁsu. Tattha pana itarītarenapīti",
  "tika-vin08t34:61_7": "appagghenapi mahagghenapi yena kenacīti attho”ti aṭṭhakathāyaṁ vutto, tasmā dhutaṅgaṁ",
  "tika-vin08t34:61_8": "asamādiyitvā vinayapaṁsukūlamattasādiyakena bhikkhunā gahapaticīvarampi sāditabbaṁ",
  "tika-vin08t34:61_9": "hoti, paṁsukūladhutaṅgadharassa pana gahapaticīvaraṁ na vaṭṭati “gahapaticīvaraṁ",
  "tika-vin08t34:61_10": "paṭikkhipāmi, paṁsukūlikaṅgaṁ samādiyāmī”ti samādānatoti daṭṭhabbaṁ.",
  "tika-vin08t34:62_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t34:62_1": "honti. Ekacce bhikkhū susānaṁ okkamiṁsu paṁsukūlāya, ekacce bhikkhū nāgamesuṁ. Ye",
  "tika-vin08t34:62_2": "te bhikkhū susānaṁ okkamiṁsu paṁsukūlāya, te paṁsukūlāni labhiṁsu. Ye te bhikkhū",
  "tika-vin08t34:62_3": "nāgamesuṁ, te evamāhaṁsu “amhākampi, āvuso, bhāgaṁ dethā”ti. Te evamāhaṁsu “na mayaṁ,",
  "tika-vin08t34:62_4": "āvuso, tumhākaṁ bhāgaṁ dassāma, kissa tumhe nāgamitthā”ti. Bhagavato etamatthaṁ ārocesuṁ",
  "tika-vin08t34:62_5": "– anujānāmi, bhikkhave, nāgamentānaṁ nākāmā bhāgaṁ dātunti. Tattha nāgamesunti yāva",
  "tika-vin08t34:62_6": "te susānato āgacchanti, tāva te na acchiṁsu, pakkamiṁsuyeva. Nākāmā bhāgaṁ dātunti",
  "tika-vin08t34:62_7": "na anicchāya dātuṁ. Yadi pana icchanti, dātabbo.",
  "tika-vin08t34:63_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t34:63_1": "honti. Ekacce bhikkhū susānaṁ okkamiṁsu paṁsukūlāya, ekacce bhikkhū āgamesuṁ. Ye",
  "tika-vin08t34:63_2": "te bhikkhū susānaṁ okkamiṁsu paṁsukūlāya, te paṁsukūlāni labhiṁsu. Ye te bhikkhū",
  "tika-vin08t34:63_3": "āgamesuṁ, te evamāhaṁsu “amhākampi, āvusā,e bhāgaṁ dethā”ti. Te evamāhaṁsu “na mayaṁ,",
  "tika-vin08t34:63_4": "āvuso, tumhākaṁ bhāgaṁ dassāma, kissa tumhe na okkamitthā”ti. Bhagavato etamatthaṁ",
  "tika-vin08t34:63_5": "ārocesuṁ – anujānāmi, bhikkhave, āgamentānaṁ akāmā bhāgaṁ dātunti.",
  "tika-vin08t34:64_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t34:64_1": "honti. Ekacce bhikkhū paṭhamaṁ susānaṁ okkamiṁsu paṁsukūlāya, ekacce bhikkhū pacchā",
  "tika-vin08t34:64_2": "okkamiṁsu. Ye te bhikkhū paṭhamaṁ susānaṁ okkamiṁsu paṁsukūlāya, te paṁsukūlāni labhiṁsu.",
  "tika-vin08t34:64_3": "Ye te bhikkhū pacchā okkamiṁsu, te na labhiṁsu. Te evamāhaṁsu “amhākampi, āvuso,",
  "tika-vin08t34:64_4": "bhāgaṁ dethā”ti. Te evamāhaṁsu “na mayaṁ, āvuso, tumhākaṁ bhāgaṁ dassāma, kissa tumhe",
  "tika-vin08t34:64_5": "pacchā okkamitthā”ti. Bhagavato etamatthaṁ ārocesuṁ – anujānāmi, bhikkhave, pacchā",
  "tika-vin08t34:64_6": "okkantānaṁ nākāmā bhāgaṁ dātunti.",
  "tika-vin08t34:65_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t34:65_1": "honti. Te sadisā susānaṁ okkamiṁsu paṁsukūlāya. Ekacce bhikkhū paṁsukūlāni labhiṁsu,",
  "tika-vin08t34:65_2": "ekacce bhikkhū na labhiṁsu. Ye te bhikkhū na labhiṁsu, te evamāhaṁsu “amhākampi,",
  "tika-vin08t34:65_3": "āvuso, bhāgaṁ dethā”ti. Te evamāhaṁsu “na mayaṁ, āvuso, tumhākaṁ bhāgaṁ dassāma,",
  "tika-vin08t34:65_4": "kissa tumhe na labhitthā”ti. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:65_5": "sadisānaṁ okkantānaṁ akāmā bhāgaṁ dātunti.",
  "tika-vin08t34:66_0": "Tattha āgamesunti upacāre acchiṁsu. Tenāha bhagavā “anujānāmi, bhikkhave, āgamentānaṁ",
  "tika-vin08t34:66_1": "akāmā bhāgaṁ dātu”nti. Upacāreti susānassa āsannappadese. Yadi pana manussā “idhāgatā",
  "tika-vin08t34:66_2": "eva gaṇhantū”ti denti, saññāṇaṁ vā katvā gacchanti “sampattā gaṇhantū”ti. Sampattānaṁ",
  "tika-vin08t34:66_3": "sabbesampi pāpuṇāti. Sace chaḍḍetvā gatā, yena gahitaṁ, so eva sāmī. Sadisā susānaṁ",
  "tika-vin08t34:66_4": "okkamiṁsūti sabbe samaṁ okkamiṁsu, ekadisāya vā okkamiṁsūtipi attho.",
  "tika-vin08t34:67_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t34:67_1": "honti. Te katikaṁ katvā susānaṁ okkamiṁsu paṁsukūlāya. Ekacce bhikkhū paṁsukūlāni",
  "tika-vin08t34:67_2": "labhiṁsu, ekacce bhikkhū na labhiṁsu. Ye te bhikkhū na labhiṁsu, te evamāhaṁsu “amhākampi,",
  "tika-vin08t34:67_3": "āvuso, bhāgaṁ dethā”ti. Te evamāhaṁsu “na mayaṁ, āvuso, tumhākaṁ bhāgaṁ dassāma,",
  "tika-vin08t34:67_4": "kissa tumhe na labhitthā”ti. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:67_5": "katikaṁ katvā okkantānaṁ akāmā bhāgaṁ dātunti. Tattha te katikaṁ katvāti “laddhaṁ",
  "tika-vin08t34:67_6": "paṁsukūlaṁ sabbe bhājetvā gaṇhissāmā”ti bahimeva katikaṁ katvā. Chaḍḍetvā gatāti",
  "tika-vin08t34:67_7": "kiñci avatvāyeva chaḍḍetvā gatā. Etena “bhikkhū gaṇhantū”ti chaḍḍite eva akāmā bhāgadānaṁ",
  "tika-vin08t34:67_8": "vihitaṁ, kevalaṁ chaḍḍite pana katikāya asati ekato bahūsu paviṭṭhesu yena gahitaṁ,",
  "tika-vin08t34:67_9": "tena akāmā bhāgo na dātabboti dasseti. Samānā disā puratthimādibhedā etesanti sadisāti",
  "tika-vin08t34:67_10": "āha “ekadisāya vā okkamiṁsū”ti.",
  "tika-vin08t34:68": "Acchinnacīvarakathā",
  "tika-vin08t34:69_0": "5. Acchinnacīvarakathāyaṁ anupubbakathāti anupubbena vinicchayakathā. Sesaparikkhārānaṁ",
  "tika-vin08t34:69_1": "saddhivihārikehi gahitattā nivāsanapārupanameva avasiṭṭhanti āha “nivāsanapārupanamattaṁyeva",
  "tika-vin08t34:69_2": "haritvā”ti. Saddhivihārikānaṁ tāva āgamanassa vā anāgamanassa vā ajānanatāya vuttaṁ",
  "tika-vin08t34:69_3": "“therehi neva tāva…pe… bhuñjitabba”nti. Paresampi atthāya labhantīti attano cīvaraṁ",
  "tika-vin08t34:69_4": "dadamānā sayaṁ sākhābhaṅgena paṭicchādentīti tesaṁ atthāyapi bhañjituṁ labhanti.",
  "tika-vin08t34:69_5": "“Tiṇena vā paṇṇena vā paṭicchādetvā āgantabba”nti vacanato īdisesu bhūtagāmapātabyatāpi",
  "tika-vin08t34:69_6": "anuññātāyeva hotīti āha “neva bhūtagāmapātabyatāya pācittiyaṁ hotī”ti. Na tesaṁ dhāraṇe",
  "tika-vin08t34:69_7": "dukkaṭanti tesaṁ titthiyadhajānaṁ dhāraṇepi dukkaṭaṁ natthi.",
  "tika-vin08t34:70_0": "Yāni ca nesaṁ vatthāni dentīti sambandho. Therānaṁ sayameva dinnattā vuttaṁ “acchinnacīvaraṭṭhāneṭhitattā”ti.",
  "tika-vin08t34:70_1": "Yadi laddhiṁ gaṇhāti, titthiyapakkantako nāma hoti. Tasmā vuttaṁ “laddhiṁ aggahetvā”ti.",
  "tika-vin08t34:70_2": "“No ce hoti, saṅghassa vihāracīvaraṁ vā…pe… āpatti dukkaṭassā”ti iminā antarāmagge",
  "tika-vin08t34:70_3": "paviṭṭhavihārato nikkhamitvā aññattha attano abhirucitaṭṭhānaṁ gacchantassa dukkaṭaṁ",
  "tika-vin08t34:70_4": "vuttaṁ, iminā ca “yaṁ āvāsaṁ paṭhamaṁ upagacchatī”ti vuttaṁ antarāmagge ṭhitavihārampi",
  "tika-vin08t34:70_5": "sace naggo hutvā gacchati, dukkaṭamevāti veditabbaṁ. Yadi evaṁ tattha kasmā na vuttanti",
  "tika-vin08t34:70_6": "ce? Anokāsattā. Tattha hi “anujānāmi, bhikkhave, acchinnacīvarassa vā…pe… cīvaraṁ",
  "tika-vin08t34:70_7": "viññāpetu”nti iminā sambandhena saṅghikampi cīvaraṁ nivāsetuṁ pārupituñca anujānanto",
  "tika-vin08t34:70_8": "“yaṁ āvāsaṁ paṭhamaṁ…pe… gahetvā pārupitu”nti āha, tasmā tattha anokāsattā dukkaṭaṁ na vuttaṁ.",
  "tika-vin08t34:71_0": "Vihāracīvaranti senāsanacīvaraṁ. Cimilikāhīti paṭapilotikāhi. Tassa uparīti bhūmattharaṇassa",
  "tika-vin08t34:71_1": "upari. Videsagatenāti aññaṁ cīvaraṁ alabhitvā videsagatena. Ekasmiṁ…pe… ṭhapetabbanti",
  "tika-vin08t34:71_2": "ettha sesena gahetvā āgatattā ṭhapentena ca saṅghikaparibhogavaseneva ṭhapitattā",
  "tika-vin08t34:71_3": "aññasmiṁ senāsane niyamitampi aññattha ṭhapetuṁ vaṭṭatīti vadanti. Paribhogenevāti",
  "tika-vin08t34:71_4": "aññaṁ cīvaraṁ alabhitvā paribhuñjanena.",
  "tika-vin08t34:72_0": "Paribhogajiṇṇanti yathā tena cīvarena sarīraṁ paṭicchādetuṁ na sakkā, evaṁ jiṇṇaṁ.",
  "tika-vin08t34:72_1": "Kappiyavohārenāti kayavikkayāpattito mocanatthaṁ vuttaṁ. “Viññāpentassā”ti imasseva",
  "tika-vin08t34:72_2": "atthaṁ vibhāveti “cetāpentassa parivattāpentassā”ti. Attano dhanena hi viññāpanaṁ",
  "tika-vin08t34:72_3": "nāma parivattanamevāti adhippāyo. Saṅghavasena pavāritānaṁ viññāpane vattaṁ dasseti",
  "tika-vin08t34:72_4": "“pamāṇameva vaṭṭatī”ti. Saṅghavasena hi pavārite sabbesaṁ sādhāraṇattā adhikaṁ viññāpetuṁ",
  "tika-vin08t34:72_5": "na vaṭṭati. Yaṁ yaṁ pavāretīti yaṁ yaṁ cīvarādiṁ dassāmīti pavāreti. Viññāpanakiccaṁ",
  "tika-vin08t34:72_6": "natthīti vinā viññattiyā dīyamānattā viññāpetvā kiṁ karissatīti adhippāyo. Aññassatthāyāti",
  "tika-vin08t34:72_7": "etthapi “ñātakānaṁ pavāritāna”nti idaṁ anuvattatiyevāti āha “attano ñātakapavārite”tiādi.",
  "tika-vin08t34:72_8": "Vikappanupagacīvaratā, samayābhāvo, aññātakaviññatti, tāya ca paṭilābhoti imānettha cattāri aṅgāni.",
  "tika-vin08t34:73_0": "Vimativinodaniyaṁ pana pāḷiyaṁ dhammanimantanāti samaṇesu vattabbācāradhammamattavasena",
  "tika-vin08t34:73_1": "nimantanā, dātukāmatāya katanimantanā na hotīti attho. Teneva “viññāpessatī”ti vuttaṁ.",
  "tika-vin08t34:73_2": "Aññātakaappavāritato hi viññatti nāma hoti.",
  "tika-vin08t34:74_0": "“Tiṇena vā paṇṇena vā paṭicchādetvā āgantabba”nti iminā bhūtagāmavikopanaṁ anuññātanti",
  "tika-vin08t34:74_1": "āha “nevabhūtagāmapātabyatāyā”tiādi. Paṭhamaṁ suddhacittena liṅgaṁ gahetvā pacchā",
  "tika-vin08t34:74_2": "laddhiṁ gaṇhantopi titthiyapakkantako evāti āha “nivāsetvāpi laddhi na gahetabbā”ti.",
  "tika-vin08t34:75_0": "Yaṁ āvāsaṁ paṭhamaṁ upagacchatīti etthapi vihāracīvarādiatthāya pavisantenapi tiṇādīhi",
  "tika-vin08t34:75_1": "paṭicchādetvāva gantabbaṁ, “na tveva naggena āgantabba”nti sāmaññato dukkaṭassa vuttattā.",
  "tika-vin08t34:75_2": "Cimilikāhīti paṭapilotikāhi. Paribhogenevāti aññaṁ cīvaraṁ alabhitvā paribhuñjanena.",
  "tika-vin08t34:75_3": "Paribhogajiṇṇanti yathā taṁ cīvaraṁ paribhuñjiyamānaṁ obhaggavibhaggatāya asāruppaṁ hoti, evaṁ jiṇṇaṁ.",
  "tika-vin08t34:76_0": "Aññassatthāyāti etthapi “ñātakānaṁ pavāritāna”nti idaṁ anuvattatevāti āha “attano",
  "tika-vin08t34:76_1": "ñātakapavārite”tiādi. Idha pana aññassa acchinnanaṭṭhacīvarassa atthāya aññātakaappavārite",
  "tika-vin08t34:76_2": "viññāpentassa nissaggiyena anāpattīti attho gahetabbo, itarathā “ñātakānaṁ pavāritāna”nti",
  "tika-vin08t34:76_3": "iminā viseso na bhaveyya, teneva anantarasikkhāpade vakkhati “aṭṭhakathāsu pana ñātakapavāritaṭṭhāne…pe…",
  "tika-vin08t34:76_4": "pamāṇameva vaṭṭatīti vuttaṁ, taṁ pāḷiyā na sametī”ti ca “yasmā panidaṁ sikkhāpadaṁ",
  "tika-vin08t34:76_5": "aññassatthāya viññāpanavatthusmiṁyeva paññattaṁ, tasmā idha ‘aññassatthāyā’ti na",
  "tika-vin08t34:76_6": "vutta”nti ca. Vikappanupagacīvaratā, samayābhāvo, aññātakaviññatti, tāya ca paṭilābhoti",
  "tika-vin08t34:76_7": "imānettha cattāri aṅgāni.",
  "tika-vin08t34:77_0": "“Tañce aññātako gahapati vā gahapatānī vā bahūhi cīvarehi abhihaṭṭhuṁ pavāreyya,",
  "tika-vin08t34:77_1": "santaruttaraparamaṁ tena bhikkhunā tato cīvaraṁ sāditabbaṁ, tato ce uttari sādiyeyya,",
  "tika-vin08t34:77_2": "nissaggiyaṁ pācittiya”nti imasmiṁ taduttarisikkhāpade abhihaṭṭhunti ettha abhīti",
  "tika-vin08t34:77_3": "upasaggo, haritunti attho, gaṇhitunti vuttaṁ hoti. Pavāreyyāti icchāpeyya, icchaṁ",
  "tika-vin08t34:77_4": "ruciṁ uppādeyya vadeyya nimanteyyāti attho. Abhihaṭṭhuṁ pavārentena pana yathā vattabbaṁ.",
  "tika-vin08t34:77_5": "Taṁ ākāraṁ dassetuṁ “yāvattakaṁ icchasi, tāvattakaṁ gaṇhāhī”ti evamassa padabhājanaṁ",
  "tika-vin08t34:77_6": "vuttaṁ. Atha vā yathā “nekkhammaṁ daṭṭhu khemato”ti ettha disvāti attho, evamidhapi",
  "tika-vin08t34:77_7": "abhihaṭṭhuṁ pavāreyyāti abhiharitvā pavāreyyāti attho. Tattha kāyābhihāro vācābhihāroti",
  "tika-vin08t34:77_8": "duvidho abhihāro. Kāyena vā hi vatthādīni abhiharitvā pādamūle ṭhapetvā “yattakaṁ",
  "tika-vin08t34:77_9": "icchasi, tattakaṁ gaṇhāhī”ti vadanto pavāreyya, vācāya vā “amhākaṁ dussakoṭṭhāgāraṁ",
  "tika-vin08t34:77_10": "paripuṇṇaṁ, yattakaṁ icchasi, tattakaṁ gaṇhāhī”ti vadanto pavāreyya, tadubhayampi",
  "tika-vin08t34:77_11": "ekajjhaṁ katvā “abhihaṭṭhuṁ pavāreyyā”ti vuttaṁ.",
  "tika-vin08t34:78_0": "Santaruttaraparamanti saantaraṁ uttaraṁ paramaṁ assa cīvarassāti santaruttaraparamaṁ,",
  "tika-vin08t34:78_1": "nivāsanena saddhiṁ pārupanaṁ ukkaṭṭhaparicchedo assāti vuttaṁ hoti. Tato cīvaraṁ",
  "tika-vin08t34:78_2": "sāditabbanti tato abhihaṭacīvarato ettakaṁ cīvaraṁ gahetabbaṁ, na ito paranti attho.",
  "tika-vin08t34:78_3": "Yasmā pana acchinnasabbacīvarena tecīvarikeneva bhikkhunā evaṁ paṭipajjitabbaṁ, aññena",
  "tika-vin08t34:78_4": "aññathāpi, tasmā taṁ vibhāgaṁ dassetuṁ “sace tīṇi naṭṭhāni hontī”tiādinā nayenassa",
  "tika-vin08t34:78_5": "padabhājanaṁ vuttaṁ.",
  "tika-vin08t34:79_0": "Tatrāyaṁ vinicchayo – yassa tīṇi naṭṭhāni, tena dve sāditabbāni, ekaṁ nivāsetvā ekaṁ",
  "tika-vin08t34:79_1": "pārupitvā aññaṁ sabhāgaṭṭhānato pariyesissati. Yassa dve naṭṭhāni, tena ekaṁ sāditabbaṁ.",
  "tika-vin08t34:79_2": "Sace pakatiyāva santaruttarena carati, dve sāditabbāni, evaṁ ekaṁ sādiyanteneva samo",
  "tika-vin08t34:79_3": "bhavissati. Yassa tīsu ekaṁ naṭṭhaṁ, na sāditabbaṁ. Yassa pana dvīsu ekaṁ naṭṭhaṁ,",
  "tika-vin08t34:79_4": "ekaṁ sāditabbaṁ. Yassa ekaṁyeva hoti, tañca naṭṭhaṁ, dve sāditabbāni. Bhikkhuniyā",
  "tika-vin08t34:79_5": "pana pañcasupi naṭṭhesu dve sāditabbāni, catūsu naṭṭhesu ekaṁ sāditabbaṁ, tīsu naṭṭhesu",
  "tika-vin08t34:79_6": "kiñci na sāditabbaṁ, ko pana vādo dvīsu vā ekasmiṁ vā. Yena kenaci hi santaruttaraparamatāya",
  "tika-vin08t34:79_7": "ṭhātabbaṁ, tato uttari na labbhatīti idamettha lakkhaṇaṁ.",
  "tika-vin08t34:80_0": "Sesakaṁ āharissāmīti dve cīvarāni katvā sesaṁ puna āharissāmīti attho. Na acchinnakāraṇāti",
  "tika-vin08t34:80_1": "bāhusaccādiguṇavasena denti. Ñātakānantiādīsu ñātakānaṁ dentānaṁ sādiyantassa, pavāritānaṁ",
  "tika-vin08t34:80_2": "dentānaṁ sādiyantassa, attano dhanena sādiyantassa anāpattīti attho. Aṭṭhakathāsu",
  "tika-vin08t34:80_3": "pana “ñātakapavāritaṭṭhāne pakatiyā bahumpi vaṭṭati, acchinnakāraṇā pamāṇameva vaṭṭatī”ti",
  "tika-vin08t34:80_4": "vuttaṁ, taṁ pāḷiyā na sameti. Yasmā panidaṁ sikkhāpadaṁ aññassatthāya viññāpanavatthusmiṁyeva",
  "tika-vin08t34:80_5": "paññattaṁ, tasmā idha “aññassatthāyā”ti na vuttaṁ. Sesaṁ uttānatthameva. Samuṭṭhānādīsu",
  "tika-vin08t34:80_6": "idampi chasamuṭṭhānaṁ, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ,",
  "tika-vin08t34:80_7": "ticittaṁ, tivedananti.",
  "tika-vin08t34:81_0": "Sattame pāḷiyaṁ paggāhikasālanti dussavāṇijakānaṁ āpaṇaṁ, “paggāhitasāla”ntipi paṭhanti.",
  "tika-vin08t34:81_1": "Abhīti upasaggoti tassa visesatthābhāvaṁ dasseti. Tenāha “haritunti attho”ti. Varasaddassa",
  "tika-vin08t34:81_2": "icchāyaṁ vattamānattā āha “icchāpeyyā”ti. Daṭṭhu khematoti ettha gāthābandhavasena",
  "tika-vin08t34:81_3": "anunāsikalopo daṭṭhabbo. Saantaranti antaravāsakasahitaṁ. Uttaranti uttarāsaṅgaṁ.",
  "tika-vin08t34:81_4": "Assa cīvarassāti sāditabbacīvarassa. Acchinnasabbacīvarenāti acchinnāni sabbāni tīṇi",
  "tika-vin08t34:81_5": "cīvarāni assāti acchinnasabbacīvaro, tenāti attho. Yassa hi acchindanasamaye tīṇi",
  "tika-vin08t34:81_6": "cīvarāni sannihitāni honti, tāni sabbāni acchinnānīti so “acchinnasabbacīvaro”ti",
  "tika-vin08t34:81_7": "vuccati. Teneva “acchinnasabbacīvarena tecīvarikenā”ti vuttaṁ. Tecīvarikenāti hi",
  "tika-vin08t34:81_8": "acchindanasamaye ticīvarassa sannihitabhāvaṁ sandhāya vuttaṁ, na pana vinaye tecīvarikābhāvaṁ,",
  "tika-vin08t34:81_9": "dhutaṅgatecīvarikabhāvaṁ vā sandhāya. Evaṁ paṭipajjitabbanti “santaruttaraparamaṁ",
  "tika-vin08t34:81_10": "tena bhikkhunā tato cīvaraṁ sāditabba”nti vuttavidhinā paṭipajjitabbaṁ. Aññenāti",
  "tika-vin08t34:81_11": "acchinnaasabbacīvarena. Yassa tīsu cīvaresu ekaṁ vā dve vā cīvarāni acchinnāni honti,",
  "tika-vin08t34:81_12": "tenāti attho. Aññathāpīti “santaruttaraparama”nti vuttavidhānato aññathāpi. Yassa",
  "tika-vin08t34:81_13": "hi tīsu dve cīvarāni acchinnāni honti, ekaṁ sāditabbaṁ, ekasmiṁ acchinne na sāditabbanti",
  "tika-vin08t34:81_14": "na tassa santaruttaraparamasādiyanaṁ sambhavati. Ayameva ca attho padabhājanena vibhāvito.",
  "tika-vin08t34:81_15": "Tenāha “taṁ vibhāgaṁ dassetu”nti.",
  "tika-vin08t34:82_0": "Keci pana “tecīvarikenāti vuttattā ticīvaraṁ parikkhāracoḷavasena adhiṭṭhahitvā paribhuñjato",
  "tika-vin08t34:82_1": "tasmiṁ naṭṭhe bahūnipi gahetuṁ labhatī”ti vadanti, taṁ na gahetabbaṁ. Padabhājanassa",
  "tika-vin08t34:82_2": "hi adhippāyaṁ dassentena yasmā pana “acchinnasabbacīvarena…pe… taṁ vibhāgaṁ dassetu”nti",
  "tika-vin08t34:82_3": "vuttaṁ, padabhājane ca na tādiso attho upalabbhati, tasmā taṁ na gahetabbameva. Yampi",
  "tika-vin08t34:82_4": "mātikāṭṭhakathāyaṁ vuttaṁ “yassa adhiṭṭhitaticīvarassa tīṇi naṭṭhānī”ti, tatthapi",
  "tika-vin08t34:82_5": "adhiṭṭhitaggahaṇaṁ sarūpakathanamattanti gahetabbaṁ, na pana ticīvarādhiṭṭhānena",
  "tika-vin08t34:82_6": "adhiṭṭhitacīvarassevāti evamattho gahetabbo pāḷiyaṁ aṭṭhakathāyañca tathā atthassāsambhavato.",
  "tika-vin08t34:82_7": "Na hi ticīvarādhiṭṭhānena adhiṭṭhitacīvarasseva idaṁ sikkhāpadaṁ paññattanti sakkā",
  "tika-vin08t34:82_8": "viññātuṁ. Purimasikkhāpadena hi acchinnacīvarassa aññātakaviññattiyā anuññātattā",
  "tika-vin08t34:82_9": "pamāṇaṁ ajānitvā viññāpanavatthusmiṁ pamāṇato sādiyanaṁ anujānantena bhagavatā idaṁ",
  "tika-vin08t34:82_10": "sikkhāpadaṁ paññattaṁ, tasmā parikkhāracoḷikassa bahumpi sādituṁ vaṭṭatīti ayamattho",
  "tika-vin08t34:82_11": "neva pāḷiyā sameti, na ca bhagavato adhippāyaṁ anulometi.",
  "tika-vin08t34:83_0": "Yassa tīṇi naṭṭhāni, tena dve sāditabbānīti ettha yassa ticīvarato adhikampi cīvaraṁ",
  "tika-vin08t34:83_1": "aññattha ṭhitaṁ atthi, tadā tassa cīvarassa alabbhanīyabhāvato tenapi sādituṁ vaṭṭatīti",
  "tika-vin08t34:83_2": "veditabbaṁ. Pakatiyāva santaruttarena caratīti sāsaṅkasikkhāpadavasena vā avippavāsasammutivasena",
  "tika-vin08t34:83_3": "vā tatiyassa alābhena vā carati. “Dve naṭṭhānī”ti adhikārattā vuttaṁ “dve sāditabbānī”ti.",
  "tika-vin08t34:83_4": "Ekaṁ sādiyanteneva samo bhavissatīti tiṇṇaṁ cīvarānaṁ dvīsu naṭṭhesu ekaṁ sādiyantena",
  "tika-vin08t34:83_5": "samo bhavissati ubhinnampi santaruttaraparamatāya avaṭṭhānato. Yassa ekaṁyeva hotīti",
  "tika-vin08t34:83_6": "aññena kenaci kāraṇena vinaṭṭhasesacīvaraṁ sandhāya vuttaṁ.",
  "tika-vin08t34:84_0": "“Sesakaṁ tumheva hotūti dentī”ti vuttattā “pamāṇayuttaṁ gaṇhissāma, sesakaṁ āharissāmā”ti",
  "tika-vin08t34:84_1": "vatvā gahetvā gamanasamayepi “sesakampi tumhākaṁyeva hotū”ti vadanti, laddhakappiyameva.",
  "tika-vin08t34:84_2": "Pavāritānanti acchinnakālato pubbeyeva pavāritānaṁ. Pāḷiyā na sametīti santaruttaraparamato",
  "tika-vin08t34:84_3": "uttari sādiyane anāpattidassanatthaṁ “anāpatti ñātakānaṁ pavāritāna”nti vuttattā",
  "tika-vin08t34:84_4": "na sameti. Santaruttaraparamaṁ sādiyantassa hi āpattippasaṅgoyeva natthi, sati ca",
  "tika-vin08t34:84_5": "sikkhāpadena āpattippasaṅge anāpatti yuttā dassetunti adhippāyo. Keci pana “pamāṇameva",
  "tika-vin08t34:84_6": "vaṭṭatīti idaṁ sallekhadassanatthaṁ vutta”nti vadanti.",
  "tika-vin08t34:85_0": "Yasmā panidaṁ…pe… na vuttanti etthāyamadhippāyo – “aññassatthāyā”ti vuccamāne aññesaṁ",
  "tika-vin08t34:85_1": "atthāya pamāṇaṁ atikkamitvāpi gaṇhituṁ vaṭṭatīti āpajjati, tañca aññassatthāya viññāpanavatthusmiṁ",
  "tika-vin08t34:85_2": "paññattattā vatthunā saṁsandiyamānaṁ na sameti. Na hi yaṁ vatthuṁ nissāya sikkhāpadaṁ",
  "tika-vin08t34:85_3": "paññattaṁ, tasmiṁyeva anāpattivacanaṁ yuttanti. Gaṇṭhipadesu pana tīsupi “imassa",
  "tika-vin08t34:85_4": "sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṁ",
  "tika-vin08t34:85_5": "okāsoyeva natthi, tasmā na vutta”nti kathitaṁ. Idha “aññassatthāyā”ti avuttattā aññesaṁ",
  "tika-vin08t34:85_6": "atthāya ñātakapavāritesu adhikaṁ viññāpentassa āpattīti ce? Na, tattha purimasikkhāpadeneva",
  "tika-vin08t34:85_7": "anāpattisiddhito. Tatuttaritā, acchinnādikāraṇatā, aññātakaviññatti, tāya ca paṭilābhoti",
  "tika-vin08t34:85_8": "imānettha cattāri aṅgāni.",
  "tika-vin08t34:86_0": "Vimativinodaniyaṁ pana “pāḷiyaṁ paggāhikasālanti dussāpaṇaṁ. Tañhi vāṇijakehi dussāni",
  "tika-vin08t34:86_1": "paggahetvā dassanaṭṭhānatāya ‘paggāhikasālā’ti vuccati. Assa cīvarassāti sāditabbacīvarassa.",
  "tika-vin08t34:86_2": "Tecīvarikenāti iminā acchinnaticīvarato aññassa vihārādīsu nihitassa cīvarassa abhāvaṁ",
  "tika-vin08t34:86_3": "dasseti. Yadi bhaveyya, viññāpetuṁ na vaṭṭeyya, tāvakālikaṁ nivāsetvā attano cīvaraṁ",
  "tika-vin08t34:86_4": "gahetabbaṁ. Tāvakālikampi alabhantassa bhūtagāmavikopanaṁ katvā tiṇapaṇṇehi chadanaṁ",
  "tika-vin08t34:86_5": "viya viññāpanampi vaṭṭati eva. Aññenāti acchinnaasabbacīvarena. ‘Dve naṭṭhānī’ti",
  "tika-vin08t34:86_6": "adhikārato vuttaṁ ‘dve sāditabbānī’ti. Pāḷiyā na sametīti ‘anāpatti ñātakānaṁ pavāritāna’nti",
  "tika-vin08t34:86_7": "imāya pāḷiyā na sameti tatuttari viññāpanaāpattippasaṅge eva vuttattā. Aññassatthāyāti",
  "tika-vin08t34:86_8": "na vuttanti idaṁ aññassatthāya tatuttari viññāpane nissaggiyaṁ pācittiyaṁ hotīti",
  "tika-vin08t34:86_9": "imamatthaṁ dīpeti. Tañca pācittiyaṁ yesaṁ atthāya viññāpeti, tesaṁ vā siyā viññāpakasseva",
  "tika-vin08t34:86_10": "vā, na tāva tesaṁ, tehi aviññāpitattā, nāpi viññāpakassa, attānaṁ uddissa aviññattattā.",
  "tika-vin08t34:86_11": "Tasmā aññassatthāya viññāpentassapi nissaggiyaṁ pācittiyaṁ na dissati. Pāḷiyaṁ pana",
  "tika-vin08t34:86_12": "imassa sikkhāpadassa attano sādiyanapaṭibaddhatāvasena pavattattā ‘aññassatthāyā’ti",
  "tika-vin08t34:86_13": "anāpattivāre na vuttanti vadanti, tañca yuttaṁ viya dissati, vīmaṁsitvā gahetabbaṁ.",
  "tika-vin08t34:86_14": "Tatuttaricīvaratā, acchinnādikāraṇatā, aññātakaviññatti, tāya ca paṭilābhoti imānettha cattāri aṅgānī”ti.",
  "tika-vin08t34:87_0": "Idaṁ tatuttarisikkhāpadavinicchayaṁ ācariyena avuttampi acchinnacīvarādhikāreyeva",
  "tika-vin08t34:87_1": "pavattattā amhehi gahitaṁ, aññātakaviññattisikkhāpadassa samayesu acchinnacīvarakāle",
  "tika-vin08t34:87_2": "aññātakānaṁ viññāpetabbabhāvo bhagavatā vutto, tehi dinnacīvarassa mattaso gahitabhāvo",
  "tika-vin08t34:87_3": "tatuttarisikkhāpadena vutto. Tasmā acchinnacīvaraadhikāroyeva hotīti.",
  "tika-vin08t34:88": "Cīvaraacchindanavinicchayakathā",
  "tika-vin08t34:89_0": "Ito paraṁ acchindanasāmaññena cīvaraacchindanavinicchayaṁ vakkhāma – tattha yampi",
  "tika-vin08t34:89_1": "tyāhanti yampi te ahaṁ. So kira “mama pattacīvaraupāhanapaccattharaṇāni vahanto mayā",
  "tika-vin08t34:89_2": "saddhiṁ cārikaṁ pakkamissatī”ti adāsi. Tenevamāha “mayā saddhiṁ janapadacārikaṁ pakkamissatī”ti.",
  "tika-vin08t34:89_3": "Acchindīti balakkārena aggahesi, sakasaññāya gahitattā panassa pārājikaṁ natthi,",
  "tika-vin08t34:89_4": "kilametvā gahitattā āpatti paññattā.",
  "tika-vin08t34:90_0": "Sayaṁ acchindati, nissaggiyaṁ pācittiyanti ekaṁ cīvaraṁ ekābaddhāni ca bahūni acchindato",
  "tika-vin08t34:90_1": "ekā āpatti, ekato abaddhāni visuṁ visuṁ ṭhitāni bahūni acchindato, “saṅghāṭiṁ āhara,",
  "tika-vin08t34:90_2": "uttarāsaṅgaṁ āharā”ti evaṁ āharāpayato ca vatthugaṇanāya āpattiyo. “Mayā dinnāni",
  "tika-vin08t34:90_3": "sabbāni āharā”ti vadatopi ekavacaneneva sambahulā āpattiyo.",
  "tika-vin08t34:91_0": "Aññaṁ āṇāpeti, āpatti dukkaṭassāti “cīvaraṁ gaṇhā”ti āṇāpeti, ekaṁ dukkaṭaṁ. Āṇatto",
  "tika-vin08t34:91_1": "bahūni gaṇhāti, ekaṁ pācittiyaṁ. “Saṅghāṭiṁ gaṇha, uttarāsaṅgaṁ gaṇhā”ti vadato vācāya",
  "tika-vin08t34:91_2": "vācāya dukkaṭaṁ. “Mayā dinnāni sabbāni gaṇhā”ti vadato ekavācāya sambahulā āpattiyo.",
  "tika-vin08t34:92_0": "Aññaṁ parikkhāranti vikappanupagapacchimaṁ cīvaraṁ ṭhapetvā yaṁ kiñci antamaso sūcimpi.",
  "tika-vin08t34:92_1": "Veṭhetvā ṭhapitasūcīsupi vatthugaṇanāya dukkaṭāni. Sithilaveṭhitāsu evaṁ. Gāḷhaṁ",
  "tika-vin08t34:92_2": "katvā baddhāsu pana ekameva dukkaṭanti mahāpaccariyaṁ vuttaṁ. Sūcighare pakkhittāsupi",
  "tika-vin08t34:92_3": "eseva nayo. Thavikāya pakkhipitvā sithilabaddhagāḷhabaddhesu tikaṭukādīsu bhesajjesupi eseva nayo.",
  "tika-vin08t34:93_0": "So vā detīti “bhante, tumhākaṁyeva idaṁ sāruppa”nti evaṁ vā deti. Atha vā pana “āvuso,",
  "tika-vin08t34:93_1": "mayaṁ tuyhaṁ ‘vattapaṭipattiṁ karissati, amhākaṁ santike upajjhaṁ gaṇhissati, dhammaṁ",
  "tika-vin08t34:93_2": "pariyāpuṇissatī’ti cīvaraṁ adamhā, sodāni tvaṁ na vattaṁ karosi, na upajjhaṁ gaṇhāsi,",
  "tika-vin08t34:93_3": "na dhammaṁ pariyāpuṇāsī”ti evamādīhi vutto “bhante, cīvaratthāya maññe bhaṇatha,",
  "tika-vin08t34:93_4": "idaṁ vo cīvara”nti deti, evampi so vā deti. Disāpakkantaṁ vā pana daharaṁ “nivattetha",
  "tika-vin08t34:93_5": "na”nti bhaṇati, so na nivattati. “Cīvaraṁ gahetvā rundhathā”ti evaṁ ce nivattati,",
  "tika-vin08t34:93_6": "sādhu. Sace “pattacīvaratthāya maññe tumhe bhaṇatha, gaṇhatha na”nti deti, evampi",
  "tika-vin08t34:93_7": "soyeva deti. Vibbhantaṁ vā disvā “mayaṁ tuyhaṁ ‘vattaṁ karissatī’ti pattacīvaraṁ",
  "tika-vin08t34:93_8": "adamhā, sodāni tvaṁ vibbhamitvā carasī”ti vadati, itaro “gaṇhatha tumhākaṁ pattacīvara”nti",
  "tika-vin08t34:93_9": "deti, evampi so vā deti. “Mama santike upajjhaṁ gaṇhantasseva te demi, aññattha gaṇhantassa",
  "tika-vin08t34:93_10": "na demi. Vattaṁ karontasseva demi, akarontassa na demi. Dhammaṁ pariyāpuṇantasseva",
  "tika-vin08t34:93_11": "demi, apariyāpuṇantassa na demi. Avibbhamantasseva demi, vibbhamantassa na demī”ti",
  "tika-vin08t34:93_12": "evaṁ pana dātuṁ na vaṭṭati, dadato dukkaṭaṁ, āharāpetuṁ pana vaṭṭati. Cajitvā dinnaṁ",
  "tika-vin08t34:93_13": "acchinditvā gaṇhanto bhaṇḍagghena kāretabbo. Sesamettha uttānameva. Ayaṁ samantapāsādikato uddhaṭavinicchayo.",
  "tika-vin08t34:94_0": "Yampi tyāhanti ettha yanti kāraṇavacanaṁ, tasmā evamettha sambandho veditabbo – “mayā",
  "tika-vin08t34:94_1": "saddhiṁ janapadacārikaṁ pakkamissatīti yaṁ kāraṇaṁ nissāya ahaṁ te, āvuso, cīvaraṁ",
  "tika-vin08t34:94_2": "adāsiṁ, taṁ na karosī”ti kupito anattamano acchindīti. Yanti vā cīvaraṁ parāmasati.",
  "tika-vin08t34:94_3": "Tattha “mayā saddhiṁ janapadacārikaṁ pakkamissatīti yampi te ahaṁ cīvaraṁ adāsiṁ,",
  "tika-vin08t34:94_4": "taṁ cīvaraṁ gaṇhissāmī”ti kupito anattamano acchindīti sambandhitabbaṁ.",
  "tika-vin08t34:95_0": "Āṇattobahūni gaṇhāti, ekaṁ pācittiyanti “cīvaraṁ gaṇhā”ti āṇattiyā ekacīvaravisayattā",
  "tika-vin08t34:95_1": "ekameva pācittiyaṁ. Vācāya vācāya dukkaṭanti ettha acchinnesu vatthugaṇanāya pācittiyāni.",
  "tika-vin08t34:95_2": "Ekavācāya sambahulā āpattiyoti idaṁ acchinnesu vatthugaṇanāya āpajjitabbaṁ pācittiyāpattiṁ",
  "tika-vin08t34:95_3": "sandhāya vuttaṁ, āṇattiyā āpajjitabbaṁ pana dukkaṭaṁ ekameva.",
  "tika-vin08t34:96": "Evanti iminā “vatthugaṇanāya dukkaṭānī”ti idaṁ parāmasati. Eseva nayoti sithilaṁ gāḷhañca pakkhittāsu āpattiyā bahuttaṁ ekattañca atidisati.",
  "tika-vin08t34:97_0": "Āvuso mayantiādīsu gaṇhitukāmatāya evaṁ vuttepi teneva dinnattā anāpatti. Amhākaṁsantike",
  "tika-vin08t34:97_1": "upajjhaṁ gaṇhissatīti idaṁ sāmaṇerassapi dānaṁ dīpeti, tasmā kiñcāpi pāḷiyaṁ “bhikkhussa",
  "tika-vin08t34:97_2": "sāmaṁ cīvaraṁ datvā”ti vuttaṁ, tathāpi anupasampannakāle datvāpi upasampannakāle",
  "tika-vin08t34:97_3": "acchindantassa pācittiyamevāti veditabbaṁ. Acchindanasamaye upasampannabhāvoyeva",
  "tika-vin08t34:97_4": "hettha pamāṇaṁ. Detīti tuṭṭho vā kupito vā deti. Ruddhathāti nivāretha. Evaṁ pana",
  "tika-vin08t34:97_5": "dātuṁ na vaṭṭatīti ettha evaṁ dinnaṁ na tāva “tassa santaka”nti anadhiṭṭhahitvāva",
  "tika-vin08t34:97_6": "paribhuñjitabbanti veditabbaṁ. Āharāpetuṁ pana vaṭṭatīti evaṁ dinnaṁ bhatisadisattā",
  "tika-vin08t34:97_7": "āharāpetuṁ vaṭṭati. Cajitvā dinnanti vuttanayena adatvā anapekkhena hutvā tasseva",
  "tika-vin08t34:97_8": "dinnaṁ. Bhaṇḍagghena kāretabboti sakasaññāya vinā gaṇhanto bhaṇḍaṁ agghāpetvā āpattiyā",
  "tika-vin08t34:97_9": "kāretabbo. Vikappanupagapacchimacīvaratā, sāmaṁ dinnatā, sakasaññitā, upasampannatā,",
  "tika-vin08t34:97_10": "kodhavasena acchindanaṁ vā acchindāpanaṁ vāti imānettha pañca aṅgāni. Ayaṁ sāratthadīpanīpāṭho.",
  "tika-vin08t34:98_0": "Vimativinodaniyaṁ pana “yampi…pe… acchindīti ettha yaṁ te ahaṁ cīvaraṁ adāsiṁ, taṁ",
  "tika-vin08t34:98_1": "‘mayā saddhiṁ pakkamissatī’ti saññāya adāsiṁ, na aññathāti kupito acchindīti evaṁ",
  "tika-vin08t34:98_2": "ajjhāharitvā yojetabbaṁ. Ekaṁ dukkaṭanti yadi āṇatto avassaṁ acchindati, āṇattikkhaṇe",
  "tika-vin08t34:98_3": "eva pācittiyaṁ. Yadi na acchindati, tadā eva dukkaṭanti daṭṭhabbaṁ. Ekavācāya sambahulāpattiyoti",
  "tika-vin08t34:98_4": "yadi āṇatto anantarāyena acchindati, āṇattikkhaṇeyeva vatthugaṇanāya pācittiyāpattiyo",
  "tika-vin08t34:98_5": "payogakaraṇakkhaṇeyeva āpattiyā āpajjitabbato, cīvaraṁ pana acchinneyeva nissaggiyaṁ",
  "tika-vin08t34:98_6": "hoti. Yadi so na acchindati, āṇattikkhaṇe ekameva dukkaṭanti daṭṭhabbaṁ. Evamaññatthapi",
  "tika-vin08t34:98_7": "īdisesu nayo ñātabbo. Upajjhaṁ gaṇhissatīti sāmaṇerassa dānaṁ dīpeti, tena ca sāmaṇerakāle",
  "tika-vin08t34:98_8": "datvā upasampannakāle acchindatopi pācittiyaṁ dīpeti. “Bhikkhussa sāmaṁ cīvaraṁ datvā”ti",
  "tika-vin08t34:98_9": "idaṁ ukkaṭṭhavasena vuttaṁ. Āharāpetuṁ pana vaṭṭatīti kamme akate bhatisadisattā",
  "tika-vin08t34:98_10": "vuttaṁ. Vikappanupagapacchimacīvaratā, sāmaṁ dinnatā, sakasaññitā, upasampannatā,",
  "tika-vin08t34:98_11": "kodhavasena acchindanaṁ vā acchindāpanaṁ vāti imānettha pañca aṅgānī”ti vuttaṁ.",
  "tika-vin08t34:99": "Paṭibhānacittakathā",
  "tika-vin08t34:100_0": "6. Paṭibhānacittakathāyaṁ aṭṭhakathāyaṁ vuttanayeneva suviññeyyanti sāratthadīpaniyaṁ",
  "tika-vin08t34:100_1": "na kiñci vuttaṁ, vimativinodaniyaṁ pana “karohīti vattuṁ na vaṭṭatīti āṇattiyā eva",
  "tika-vin08t34:100_2": "paṭikkhittattā dvārapālaṁ ‘kiṁ na karosī’tiādinā pariyāyena vattuṁ vaṭṭati. Jātakapakaraṇanti",
  "tika-vin08t34:100_3": "jātakapaṭisaṁyuttaṁ itthipurisādi yaṁ kiñci rūpaṁ adhippetaṁ. ‘Parehi kārāpetu’nti",
  "tika-vin08t34:100_4": "vuttattā buddharūpampi sayaṁ kātuṁ na labhatī”ti vuttaṁ.",
  "tika-vin08t34:101": "Vippakatabhojanakathā",
  "tika-vin08t34:102_0": "7. Vippakatabhojanakathāyampi sāratthadīpanī vimativinodanī vajirabuddhiṭīkāsu na",
  "tika-vin08t34:102_1": "kiñci vuttaṁ. Paṭhamaṁ kataṁ pakataṁ, vi aniṭṭhitaṁ pakataṁ vippakataṁ, vippakataṁ",
  "tika-vin08t34:102_2": "bhojanaṁ yena so vippakatabhojano, paṭhamaṁ bhuñjitvā aniṭṭhitabhojanakicco bhikkhu.",
  "tika-vin08t34:102_3": "Vuttena bhikkhunā pavisitabbanti sambandho. Rittahatthampi uṭṭhāpetuṁ na vaṭṭatīti",
  "tika-vin08t34:102_4": "ettha kāraṇamāha “vippakatabhojanoyeva hi so hotī”ti, yāgukhajjakādīsupi pītesu khāditesupi",
  "tika-vin08t34:102_5": "bhattassa abhuttattā aniṭṭhitabhojanakicco hoti. Pavārito hoti, tena vattabboti pavāritena",
  "tika-vin08t34:102_6": "āsanā vuṭṭhitena bhuñjituṁ alabhamānattā attano santike udake asante vattabboti attho.",
  "tika-vin08t34:102_7": "Sesaṁ suviññeyyameva.",
  "tika-vin08t34:103": "Uddisantauddisāpanakathā",
  "tika-vin08t34:104_0": "8. Uddisantauddisāpanakathāyaṁ uddisantenāti uddesaṁ dentena, pāḷiṁ vācentenāti attho.",
  "tika-vin08t34:104_1": "Uddisāpentenāti uddesaṁ gaṇhantena, pāḷiṁ vācāpentenāti attho. Uccatarepīti pi-saddena",
  "tika-vin08t34:104_2": "samānāsanaṁ sampiṇḍeti. Nīcatarepīti etthāpi eseva nayo.",
  "tika-vin08t34:105": "Tivassantarikakathā",
  "tika-vin08t34:106_0": "9. Tivassantarikakathāyaṁ tīṇi vassāni tivassaṁ, tīṇi vā vassāni tivassāni, tivassānaṁ",
  "tika-vin08t34:106_1": "antaraṁ tivassantaraṁ, tivassantare ṭhitoti tivassantaro, tena tivassantarena, antara-saddo",
  "tika-vin08t34:106_2": "majjhatthavācako, ṇa-paccayo ṭhitatthe. Tenāha vajirabuddhiṭīkāyaṁ “tivassantarenāti",
  "tika-vin08t34:106_3": "tiṇṇaṁ vassānaṁ anto ṭhitenā”ti. Aṭṭhakathāyaṁ pana sarūpameva dassento “tivassantaro",
  "tika-vin08t34:106_4": "nāmā”tiādimāha. Ime sabbeti sabbe tividhā ime samānāsanikā. Sesaṁ suviññeyyameva.",
  "tika-vin08t34:107": "Dīghāsanakathā",
  "tika-vin08t34:108_0": "10. Dīghāsanakathāyaṁ saṁhārimaṁ vāti saṁharituṁ yuttaṁ kaṭasārakādi. Asaṁhārimaṁ",
  "tika-vin08t34:108_1": "vāti saṁharituṁ asakkuṇeyyaṁ pāsāṇādi āsanaṁ. Tenāha sāratthadīpaniyaṁ “dīghāsanaṁ",
  "tika-vin08t34:108_2": "nāma mañcapīṭhavinimuttaṁ yaṁ kiñci tiṇṇannaṁ ekato sukhaṁ nisīdituṁ pahotī”ti. Kasmā",
  "tika-vin08t34:108_3": "pana “tiṇṇannaṁ pahotī”ti vuttaṁ, nanu dvinnaṁ pahonakāsanampi dīghamevāti codanaṁ",
  "tika-vin08t34:108_4": "sandhāyāha “anujānāmi…pe… ettakaṁ pacchimaṁ dīghāsananti hi vutta”nti. Dvinnaṁ pahonake",
  "tika-vin08t34:108_5": "hi adīghāsane samānāsanikeheva saha nisīdituṁ vaṭṭati, tiṇṇannaṁ pahonakato paṭṭhāya",
  "tika-vin08t34:108_6": "gahite dīghāsane pana asamānāsanikehipi saha nisīdituṁ vaṭṭati. Yadi evaṁ paṇḍakādīhipi",
  "tika-vin08t34:108_7": "saha nisīdituṁ vaṭṭeyyāti codanaṁ manasi katvā āha “anujānāmi, bhikkhave, ṭhapetvā",
  "tika-vin08t34:108_8": "paṇḍaka”ntiādi. Tattha attho suviññeyyova.",
  "tika-vin08t34:109": "Gilānupaṭṭhānakathā",
  "tika-vin08t34:110_0": "11. Gilānupaṭṭhānakathāyaṁ palipannoti nimuggo, makkhitoti attho. Uccāretvāti ukkhipitvā.",
  "tika-vin08t34:110_1": "Samānācariyakoti ettha “sacepi ekassa ācariyassa eko antevāsiko hoti, eko saddhivihāriko,",
  "tika-vin08t34:110_2": "etepi aññamaññaṁ samānācariyakā evā”ti vadanti. Bhesajjaṁ yojetuṁ asamattho hotīti",
  "tika-vin08t34:110_3": "vejjena “idañcidañca bhesajjaṁ gahetvā iminā yojetvā dātabba”nti vutte tathā kātuṁ",
  "tika-vin08t34:110_4": "asamatthoti attho. Nīhātunti nīharituṁ, chaḍḍetunti attho. Vimativinodaniyaṁ pana",
  "tika-vin08t34:110_5": "“bhūmiyaṁ paribhaṇḍaṁ akāsīti gilānena nipannabhūmiyaṁ kiliṭṭhaṭṭhānaṁ dhovitvā haritūpalittaṁ",
  "tika-vin08t34:110_6": "kāresīti attho. Bhesajjaṁ yojetuṁ asamatthoti parehi vuttavidhimpi kātuṁ asamattho”ti vuttaṁ.",
  "tika-vin08t34:111": "Maraṇavaṇṇakathā",
  "tika-vin08t34:112_0": "12. Maraṇavaṇṇakathāyaṁ maraṇatthikāva hutvāti imassa kāyassa bhedena saggapāpanādhippāyattā",
  "tika-vin08t34:112_1": "atthato maraṇatthikāva hutvā. Maraṇatthikabhāvaṁ ajānantāti “evaṁ adhippāyino maraṇatthikā",
  "tika-vin08t34:112_2": "nāma hontī”ti attano maraṇatthikabhāvaṁ ajānantā. Na hi te attano cittappavattiṁ",
  "tika-vin08t34:112_3": "na jānanti. Vohāravasenāti pubbabhāgavohāravasena, maraṇādhippāyassa sanniṭṭhāpakacetanākkhaṇe",
  "tika-vin08t34:112_4": "karuṇāya abhāvato kāruññena pāse baddhasūkaramocanaṁ viya na hotīti adhippāyo. “Yathāyunā”ti",
  "tika-vin08t34:112_5": "vuttamevatthaṁ yathānusandhināti pariyāyantarena vuttaṁ, yathānusandhinā yathāyuparicchedenāti",
  "tika-vin08t34:112_6": "vuttaṁ hoti. Atha vā yathānusandhināti yathānuppabandhena, yāva tasmiṁ bhave santānassa",
  "tika-vin08t34:112_7": "anuppabandho avicchinnapavatti hoti, tāva ṭhatvāti vuttaṁ hoti.",
  "tika-vin08t34:113_0": "Vimativinodaniyaṁ “vohāravasenāti pubbabhāgavohāravasena maraṇādhippāyassa sanniṭṭhāpakacetanākkhaṇe",
  "tika-vin08t34:113_1": "karuṇāya abhāvato, kāruññena pāse baddhasūkaramocanaṁ viya na hotīti adhippāyo. ‘Yathāyunā’ti",
  "tika-vin08t34:113_2": "vuttamevatthaṁ yathānusandhināti pariyāyantarena vutta”nti vuttaṁ. Vajirabuddhiṭīkāyaṁ",
  "tika-vin08t34:113_3": "pana “maraṇatthikāva hutvāti imassa kāyassa bhedena saggapāpanādhippāyattā atthato",
  "tika-vin08t34:113_4": "maraṇatthikāva hutvā. “Evaṁadhippāyino maraṇatthikā nāma hontī”ti attano maraṇatthikabhāvaṁ",
  "tika-vin08t34:113_5": "ajānantā āpannā pārājikaṁ. Na hi te attano cittappavattiṁ na jānantīti vuccanti.",
  "tika-vin08t34:113_6": "Vohāravasenāti pubbabhāge vohāravasena, sanniṭṭhāne panetaṁ natthi, pāse baddhasūkaramocane",
  "tika-vin08t34:113_7": "viya na hoti. Yathānusandhināti antarā amaritvāti attho”ti vuttaṁ.",
  "tika-vin08t34:114": "Attapātanakathā",
  "tika-vin08t34:115_0": "13. Attapātanakathāyaṁ vibhattibyattayenāti vibhattivipariṇāmena. Visesādhigamoti",
  "tika-vin08t34:115_1": "samādhi vipassanā ca. Ativiya pākaṭattā “hatthappatto viya dissatī”ti vuttaṁ. Upacchindatīti",
  "tika-vin08t34:115_2": "visesādhigamassa vikkhepo mā hotūti āhāraṁ upacchindati. Visesādhigamanti lokuttaradhammapaṭilābhaṁ.",
  "tika-vin08t34:115_3": "Byākaritvāti ārocetvā. Upacchindati, na vaṭṭatīti yasmā sabhāgānaṁ lajjībhikkhūnaṁyeva",
  "tika-vin08t34:115_4": "ariyā attanā adhigatavisesaṁ tādise kāraṇe sati ārocenti, te ca bhikkhū appatirūpāya",
  "tika-vin08t34:115_5": "anesanāya paccayaṁ na pariyesanti, tasmā tehi pariyesitapaccaye kukkuccaṁ uppādetvā",
  "tika-vin08t34:115_6": "āhāraṁ upacchindituṁ na vaṭṭatīti attho. Sabhāgānañhi byākatattā upacchindituṁ na",
  "tika-vin08t34:115_7": "labhati. Te hi kappiyakhettaṁ ārocenti. Teneva “sabhāgānañhi lajjībhikkhūnaṁ kathetuṁ",
  "tika-vin08t34:115_8": "vaṭṭatīti idaṁ ‘upacchindati, na vaṭṭatī’ti imassa kāraṇaṁ dassentena vutta”nti tīsupi",
  "tika-vin08t34:115_9": "gaṇṭhipadesu vuttaṁ. Atha vā visesādhigamaṁ byākaritvāti idaṁ visesassa adhigatabhāvadassanatthaṁ",
  "tika-vin08t34:115_10": "vuttaṁ, adhigamantarāyaṁ āsaṅkanteneva ca āhārupacchedo kātabboti anuññātattā adhigatena",
  "tika-vin08t34:115_11": "na kātabboti dassetuṁ “visesādhigamaṁ byākaritvā āhāraṁ upacchindati, na vaṭṭatī”ti",
  "tika-vin08t34:115_12": "vuttaṁ. Kiṁ pana ariyā attanā adhigatavisesaṁ aññesaṁ ārocentīti imissā codanāya",
  "tika-vin08t34:115_13": "“sabhāgānañhi lajjībhikkhūnaṁ kathetuṁ vaṭṭatī”ti vuttaṁ, ayamettha yuttataroti amhākaṁ",
  "tika-vin08t34:115_14": "khanti, gaṇṭhipadepi ayamattho dassitoyevāti.",
  "tika-vin08t34:116_0": "Vimativinodaniyampi “vibhattibyattayenāti vibhattivipariṇāmena. Visesādhigamoti samādhi",
  "tika-vin08t34:116_1": "vipassanā ca. Visesādhigamanti lokuttaradhammapaṭilābhaṁ. Byākaritvāti ārocetvā,",
  "tika-vin08t34:116_2": "idañca visesassa adhigatabhāvadassanatthaṁ vuttaṁ. Adhigatavisesā hi diṭṭhānugatiāpajjanatthaṁ",
  "tika-vin08t34:116_3": "lajjībhikkhūnaṁ avassaṁ adhigamaṁ byākaronti, adhigatavisesena pana abyākaritvāpi",
  "tika-vin08t34:116_4": "āhāraṁ upacchindituṁ na vaṭṭati, adhigamantarāyavinodanatthameva āhārupacchedassa",
  "tika-vin08t34:116_5": "anuññātattā tadadhigame so na kātabbova. Kiṁ panādhigamaṁ ārocetuṁ vaṭṭatīti āha",
  "tika-vin08t34:116_6": "sabhāgānañhītiādī”ti vuttaṁ. Vajirabuddhiṭīkāyaṁ “hatthappatto viya dissati, ‘tassa",
  "tika-vin08t34:116_7": "vikkhepo mā hotū’ti upacchindati, visesādhigamaṁ byākaritvā tappabhavaṁ sakkāraṁ",
  "tika-vin08t34:116_8": "lajjāyanto āhāraṁ upacchindati sabhāgānaṁ byākatattā. Te hi kappiyakhettaṁ ārocentī”ti vuttaṁ.",
  "tika-vin08t34:117": "Appaccavekkhitvānisinnakathā",
  "tika-vin08t34:118_0": "14. Appaccavekkhitvā nisinnakathāyaṁ appaṭivekkhitvāti anupaparikkhitvā. Uddhaṁ vā",
  "tika-vin08t34:118_1": "adho vā saṅkamantīti pacchā āgatānaṁ okāsadānatthaṁ nisinnapāḷiyā uddhaṁ vā adho",
  "tika-vin08t34:118_2": "vā gacchanti. Paṭivekkhaṇakiccaṁ natthīti pacchā āgatehi upaparikkhaṇakiccaṁ natthi.",
  "tika-vin08t34:118_3": "Heṭṭhā kismiñci vijjamāne sāṭakaṁ valiṁ gaṇhātīti āha “yasmiṁ vali na paññāyatī”ti.",
  "tika-vin08t34:118_4": "Paṭivekkhaṇañcetaṁ gihīnaṁ santakeyevāti daṭṭhabbaṁ. Vimativinodaniyampi “heṭṭhā",
  "tika-vin08t34:118_5": "kismiñci vijjamāne sāṭakaṁ valiṁ gaṇhātīti āha ‘yasmiṁ vali na paññāyatī’ti. Paṭivekkhaṇañcetaṁ",
  "tika-vin08t34:118_6": "gihīnaṁ santake evāti daṭṭhabba”nti ettakameva vuttaṁ, vajirabuddhiṭīkāyampi “appaṭivekkhitvāti",
  "tika-vin08t34:118_7": "avicāretvā. Heṭṭhimabhāge hi kismiñci vijjamāne vali paññāyatī”ti ettakameva.",
  "tika-vin08t34:119": "Davāyasilāvijjhanakathā",
  "tika-vin08t34:120_0": "15. Davāyasilāvijjhanakathāyaṁ davāsaddo hasādhippāyavācako. Paṭipubbavidha-dhātu",
  "tika-vin08t34:120_1": "pavaṭṭanatthoti āha “hasādhippāyena pāsāṇo na pavaṭṭetabbo”ti. Silāsaddassa pāsāṇavācakattā",
  "tika-vin08t34:120_2": "so eva na paṭivijjhitabboti codanaṁ sandhāyāha “na kevalañcā”tiādi. Yadi evaṁ sabbesampi",
  "tika-vin08t34:120_3": "atthāya na vaṭṭeyyāti āha “cetiyādīnaṁ atthāyā”tiādi. Dhovanadaṇḍakanti bhaṇḍadhovanadaṇḍaṁ.",
  "tika-vin08t34:120_4": "Vimativinodaniyaṁ pana “bhaṇḍakaṁ vā dhovantāti cīvaraṁ vā dhovantā. Dhovanadaṇḍakanti",
  "tika-vin08t34:120_5": "cīvaradhovanadaṇḍa”nti vuttaṁ.",
  "tika-vin08t34:121": "Dāyālimpanakathā",
  "tika-vin08t34:122_0": "16. Dāyālimpanakathāyaṁ alla…pe… pācittiyanti sukkhaṭṭhānepi aggiṁ pātetvā iminā",
  "tika-vin08t34:122_1": "adhippāyena ālimpentassa pācittiyameva. Dukkaṭanti sukkhaṭṭhāne vā sukkhaṁ “asukkha”nti",
  "tika-vin08t34:122_2": "avavatthapetvā vā aggiṁ pātentassa dukkaṭaṁ. Kīḷādhippāyepi eseva nayo, kīḷādhippāyo",
  "tika-vin08t34:122_3": "ca paṭapaṭāyamānasaddassādavaseneva veditabbo. Paṭipakkhabhūto aggi paṭaggi. Parittakaraṇanti",
  "tika-vin08t34:122_4": "ārakkhakaraṇaṁ. Sayaṁ vā uṭṭhitanti vāteritānaṁ veḷuādīnaṁ aññamaññasaṅghaṭṭanena",
  "tika-vin08t34:122_5": "samuṭṭhitaṁ. Nirupādānoti indhanarahito. Vimativinodaniyaṁ pana “khiḍḍādhippāyenapi",
  "tika-vin08t34:122_6": "dukkaṭanti sukkhatiṇādīsu aggikaraṇaṁ sandhāya vuttaṁ. Allesu pana kīḷādhippāyenapi",
  "tika-vin08t34:122_7": "karontassa pācittiyameva. Paṭipakkhabhūto, paṭimukhaṁ gacchanto vā aggi paṭaggi,",
  "tika-vin08t34:122_8": "tassa allatiṇādīsupi dānaṁ anuññātaṁ. Taṁ dentena dūratova āgacchantaṁ dāvaggiṁ disvā",
  "tika-vin08t34:122_9": "vihārassa samantato ekakkhaṇe akatvā ekadesato paṭṭhāya vihārassa samantato saṇikaṁ",
  "tika-vin08t34:122_10": "jhāpetvā yathā mahantopi aggi vihāraṁ pāpuṇituṁ na sakkoti, evaṁ vihārassa samantā",
  "tika-vin08t34:122_11": "abbhokāsaṁ katvā paṭaggi dātabbo. So ḍāvaggino paṭipathaṁ gantvā ekato hutvā tena",
  "tika-vin08t34:122_12": "saha nibbāti. Parittakaraṇanti samantā rukkhatiṇādicchedanaparikhākhaṇanādiārakkhakaraṇaṁ.",
  "tika-vin08t34:122_13": "Tenāha ‘tiṇakuṭikānaṁ samantā bhūmitacchana’ntiādī”ti, vajirabuddhiṭīkāyaṁ pana “parittanti",
  "tika-vin08t34:122_14": "rakkhaṇaṁ, taṁ dassetuṁ ‘samantā bhūmitacchana’ntiādi vutta”nti ettakameva vuttaṁ.",
  "tika-vin08t34:123": "Micchādiṭṭhikulābhatakathā",
  "tika-vin08t34:124_0": "17. Micchādiṭṭhikulābhatakathāyaṁ natthi saddhā etesūti assaddhā, maccharino, tesu",
  "tika-vin08t34:124_1": "assaddhesu. Micchādiṭṭhiyā yuttāni kulāni micchādiṭṭhikulāni, majjhelopatatiyātappurisasamāso,",
  "tika-vin08t34:124_2": "“natthi dinna”ntiādinayappavattāya dasavatthukāya micchādiṭṭhiyā yuttakulāni, tesu.",
  "tika-vin08t34:124_3": "Micchādiṭṭhikulesu labhitvāti sambandho. Asakkaccakārīnaṁ tesaṁ sakkaccakaraṇena,",
  "tika-vin08t34:124_4": "appaṇītadāyīnaṁ tesaṁ paṇītadānena bhavitabbamettha kāraṇenāti kāraṇaṁ upaparikkhitvāva",
  "tika-vin08t34:124_5": "bhuñjituṁ yuttanti āha “anupaparikkhitvā neva attanā bhuñjitabbaṁ, na paresaṁ dātabba”nti.",
  "tika-vin08t34:124_6": "Yena kāraṇena bhavitabbaṁ, taṁ dassetuṁ “visamissampi hī”tiādi vuttaṁ. Na kevalaṁ",
  "tika-vin08t34:124_7": "piṇḍapātamevāti āha “yampī”tiādi. Tattha kāraṇamāha “apihitavatthusmimpi hī”tiādi.",
  "tika-vin08t34:124_8": "Tato aññampi dasseti gandhahaliddādimakkhitotiādinā. Tatthapi kāraṇaṁ dassetumāha",
  "tika-vin08t34:124_9": "“sarīre rogaṭṭhānānī”tiādi.",
  "tika-vin08t34:125": "Gopakadānakathā",
  "tika-vin08t34:126_0": "18. Gopakadānakathāyaṁ paresaṁ santakaṁ gopeti rakkhatīti gopako, tassa dānaṁ gopakadānaṁ,",
  "tika-vin08t34:126_1": "uyyānapālakādīhi bhikkhūnaṁ dātabbadānaṁ. Tattha paṇṇaṁ āropetvāti “ettakeheva rukkhehi",
  "tika-vin08t34:126_2": "ettakameva gahetabba”nti paṇṇaṁ āropetvā, likhitvāti vuttaṁ hoti. Nimittasaññaṁ katvāti",
  "tika-vin08t34:126_3": "saṅketaṁ katvā. Dārakāti tesaṁ puttanattādayo dārakā. Aññepi ye keci gopakā honti,",
  "tika-vin08t34:126_4": "te sabbepi vuttā. Sabbatthapi gihīnaṁ gopakadāne yattakaṁ gopakā denti, tattakaṁ",
  "tika-vin08t34:126_5": "gahetabbaṁ. Saṅghike pana yathāparicchedameva gahetabbanti dīpitattā “atthato eka”nti",
  "tika-vin08t34:126_6": "vuttaṁ. Vimativinodaniyampi “paṇṇaṁ āropetvāti ‘ettake rukkhe rakkhitvā tato ettakaṁ",
  "tika-vin08t34:126_7": "gahetabba’nti paṇṇaṁ āropetvā. Nimittasaññaṁ katvāti saṅketaṁ katvā. Dārakāti tesaṁ",
  "tika-vin08t34:126_8": "puttanattādayo ye keci gopenti, te sabbepi idha ‘dārakā’ti vuttā”ti, vajirabuddhiṭīkāyaṁ",
  "tika-vin08t34:126_9": "pana “ārāmarakkhakāti vissatthavasena gahetabbaṁ. Adhippāyaṁ ñatvāti ettha yassa",
  "tika-vin08t34:126_10": "dānaṁ paṭiggaṇhantaṁ bhikkhuṁ, bhāgaṁ vā sāmikā na rakkhanti na daṇḍenti, tassa dānaṁ",
  "tika-vin08t34:126_11": "appaṭicchādetvā gahetuṁ vaṭṭatīti idha sanniṭṭhānaṁ, tampi ‘na vaṭṭati saṅghike’ti vutta”nti vuttaṁ.",
  "tika-vin08t34:127_0": "Yatthāti yasmiṁ āvāse. Aññesaṁ abhāvanti aññesaṁ āgantukabhikkhūnaṁ abhāvaṁ. Tatthāti",
  "tika-vin08t34:127_1": "tādise āvāse. Bhājetvā khādantīti āgantukānampi sampattānaṁ bhājetvā khādantīti adhippāyo.",
  "tika-vin08t34:127_2": "Catūsu paccayesu sammā upanentīti ambaphalādīni vikkiṇitvā cīvarādīsu catūsu paccayesu",
  "tika-vin08t34:127_3": "sammā upanenti. Cīvaratthāya niyametvā dinnāti “imesaṁ rukkhānaṁ phalāni vikkiṇitvā",
  "tika-vin08t34:127_4": "cīvaresuyeva upanetabbāni, na bhājetvā khāditabbānī”ti evaṁ niyametvā dinnā. Tesupi",
  "tika-vin08t34:127_5": "āgantukā anissarāti paccayaparibhogatthāya niyametvā dinnattā bhājetvā khādituṁ anissarā.",
  "tika-vin08t34:127_6": "Na tesu…pe… ṭhātabbanti ettha āgantukehi heṭṭhā vuttanayena bhājetvā khāditabbanti",
  "tika-vin08t34:127_7": "adhippāyo. Tesaṁ katikāya ṭhātabbanti “bhājetvā na khāditabba”nti vā “ettakesu rukkhesu",
  "tika-vin08t34:127_8": "phalāni gaṇhissāmā”ti vā “ettakāni phalāni gaṇhissāmā”ti vā “ettakānaṁ divasānaṁ",
  "tika-vin08t34:127_9": "abbhantare gaṇhissāmā”ti vā “na kiñci gaṇhissāmā”ti vā evaṁ katāya āvāsikānaṁ katikāya",
  "tika-vin08t34:127_10": "āgantukehi ṭhātabbaṁ. Mahāaṭṭhakathāyaṁ “anissarā”ti vacanena dīpitoyeva attho mahāpaccariyaṁ",
  "tika-vin08t34:127_11": "“catunnaṁ paccayāna”ntiādinā vitthāretvā dassito. Paribhogavasenevāti ettha eva-saddo",
  "tika-vin08t34:127_12": "aṭṭhānappayutto, paribhogavasena tameva bhājetvāti yojetabbaṁ. Ettha etasmiṁ vihāre, raṭṭhevā.",
  "tika-vin08t34:128_0": "Senāsanapaccayanti senāsanañca tadatthāya niyametvā ṭhapitañca. Lāmakakoṭiyāti lāmakaṁ",
  "tika-vin08t34:128_1": "ādiṁ katvā, lāmakasenāsanato paṭṭhāyāti vuttaṁ hoti. Senāsanepi tiṇādīni lāmakakoṭiyāva",
  "tika-vin08t34:128_2": "vissajjetabbāni, senāsanaparikkhārāpi lāmakakoṭiyāva vissajjetabbā. Mūlavatthucchedaṁ",
  "tika-vin08t34:128_3": "pana katvā na upanetabbanti iminā kiṁ vuttaṁ hoti? Tīsupi gaṇṭhipadesu tāva idaṁ",
  "tika-vin08t34:128_4": "vuttaṁ “sabbāni senāsanāni na vissajjetabbānīti vuttaṁ hotī”ti. Lāmakakoṭiyā vissajjantehipi",
  "tika-vin08t34:128_5": "senāsanabhūmiyo na vissajjetabbāti ayamattho vutto hotīti no khanti. Vīmaṁsitvā yaṁ",
  "tika-vin08t34:128_6": "ruccati, taṁ gahetabbaṁ.",
  "tika-vin08t34:129_0": "Dhammasantakena buddhapūjaṁ kātuṁ, buddhasantakena vā dhammapūjaṁ kātuṁ vaṭṭati na",
  "tika-vin08t34:129_1": "vaṭṭatīti? “Tathāgatassa kho etaṁ, vāseṭṭha, adhivacanaṁ dhammakāyo itipī”ti ca “yo",
  "tika-vin08t34:129_2": "kho, vakkali, dhammaṁ passati, so maṁ passatī”ti ca vacanato vaṭṭatīti vadanti. Keci",
  "tika-vin08t34:129_3": "pana “evaṁ sante ‘yo, bhikkhave, maṁ upaṭṭhaheyya, so gilānaṁ upaṭṭhaheyyā’ti vacanato",
  "tika-vin08t34:129_4": "buddhasantakena gilānassapi bhesajjaṁ kātuṁ yuttanti āpajjeyya, tasmā na vaṭṭatī”ti",
  "tika-vin08t34:129_5": "vadanti, taṁ akāraṇaṁ. Na hi “yo, bhikkhave, maṁ upaṭṭhaheyya, so gilānaṁ upaṭṭhaheyyā”ti",
  "tika-vin08t34:129_6": "iminā attano ca gilānassa ca ekasadisatā, tadupaṭṭhānassa vā samaphalatā vuttā. Ayañhettha",
  "tika-vin08t34:129_7": "attho – “yo maṁ ovādānusāsanīkaraṇena upaṭṭhaheyya, so gilānaṁ upaṭṭhaheyya, mama",
  "tika-vin08t34:129_8": "ovādakārakena gilāno upaṭṭhātabbo”ti. Bhagavato ca gilānassa ca upaṭṭhānaṁ ekasadisanti",
  "tika-vin08t34:129_9": "evaṁ panettha attho na gahetabbo, tasmā “yo vo, ānanda, mayā dhammo ca vinayo ca",
  "tika-vin08t34:129_10": "desito paññatto, so vo mamaccayena satthā”ti vacanato “ahañca kho panidāni ekakova",
  "tika-vin08t34:129_11": "ovadāmi anusāsāmi, mayi parinibbute imāni caturāsīti buddhasahassāni tumhe ovadissanti",
  "tika-vin08t34:129_12": "anusāsissantī”ti vuttattā ca bahussutaṁ bhikkhuṁ pasaṁsantena ca “yo bahussuto, na",
  "tika-vin08t34:129_13": "so tumhākaṁ sāvako nāma, buddho nāma esa cundā”ti vuttattā dhammagarukattā ca tathāgatassa",
  "tika-vin08t34:129_14": "pubbanayo eva pasatthataroti amhākaṁ khanti. Vimativinodaniyampi “yatthāti yasmiṁ",
  "tika-vin08t34:129_15": "āvāse. Aññesanti aññesaṁ āgantukānaṁ. Tesupi āgantukā anissarāti senāsane nirantaraṁ",
  "tika-vin08t34:129_16": "vasantānaṁ cīvaratthāya dāyakehi, bhikkhūhi vā niyametvā dinnattā bhājetvā khādituṁ",
  "tika-vin08t34:129_17": "anissarā. Āgantukehipi icchantehi tasmiṁ vihāre vassānādīsu pavisitvā cīvaratthāya",
  "tika-vin08t34:129_18": "gahetabbaṁ. Tesaṁ katikāya ṭhātabbanti sabbāni phalāphalāni abhājetvā ‘ettakesu rukkhesu",
  "tika-vin08t34:129_19": "phalāni bhājetvā paribhuñjissāma, aññesu phalāphalehi senāsanāni paṭijaggissāmā’ti",
  "tika-vin08t34:129_20": "vā ‘piṇḍapātādipaccayaṁ sampādessāmā’ti vā ‘kiñcipi abhājetvā catupaccayatthāyeva",
  "tika-vin08t34:129_21": "upanemā’ti vā evaṁ sammā upanentānaṁ āvāsikānaṁ katikāya āgantukehi ṭhātabbaṁ. Mahāaṭṭhakathāyaṁ",
  "tika-vin08t34:129_22": "‘anissarā’ti vacanena dīpito eva attho, mahāpaccariyaṁ ‘catunnaṁ paccayāna’ntiādinā",
  "tika-vin08t34:129_23": "vitthāretvā dassito. Paribhogavasenevāti ettha eva-saddo aṭṭhānappayutto, paribhogavasena",
  "tika-vin08t34:129_24": "tameva bhājetvāti yojetabbaṁ. Etthāti etasmiṁ vihāre, raṭṭhe vā. Senāsanapaccayanti",
  "tika-vin08t34:129_25": "senāsanañca tadatthāya niyametvā ṭhapitañca. ‘Ekaṁ vā dve vā varasenāsanāni ṭhapetvā’ti",
  "tika-vin08t34:129_26": "vuttamevatthaṁ puna byatirekamukhena dassetuṁ ‘mūlavatthucchedaṁ pana katvā na upanetabba’nti",
  "tika-vin08t34:129_27": "vuttaṁ, senāsanasaṅkhātavatthuno mūlacchedaṁ katvā sabbāni senāsanāni na vissajjetabbānīti",
  "tika-vin08t34:129_28": "attho. Keci panettha ‘ekaṁ vā dve vā varasenāsanāni ṭhapetvā lāmakato paṭṭhāya vissajjantehipi",
  "tika-vin08t34:129_29": "senāsanabhūmiyo na vissajjetabbāti ayamattho vutto’ti vadanti, tampi yuttameva imassapi",
  "tika-vin08t34:129_30": "atthassa avassaṁ vattabbato, itarathā keci saha vatthunāpi vissajjetabbaṁ maññeyyu”nti.",
  "tika-vin08t34:130_0": "Vajirabuddhiṭīkāyaṁ “ettha etasmiṁ vihāre paracakkādibhayaṁ āgataṁ. Mūlavatthucchedanti",
  "tika-vin08t34:130_1": "‘sabbasenāsanānaṁ ete issarā’ti vacanato itare anissarāti dīpitaṁ hoti. Ayameva bhikkhu",
  "tika-vin08t34:130_2": "issaroti yattha so icchati, tattha attañātahetuṁ labhatīti kira attho, api ca ‘daharo’ti",
  "tika-vin08t34:130_3": "vadanti. Savatthukanti saha bhūmiyāti vuttaṁ hotī”ti.",
  "tika-vin08t34:131": "Dhammikārakkhayācanakathā",
  "tika-vin08t34:132_0": "19. Dhammikārakkhayācanakathāyaṁ “gīvāyevāti āṇattiyā abhāvato. Tesaṁ anatthakāmatāyāti",
  "tika-vin08t34:132_1": "‘coro’ti vuttaṁ mama vacanaṁ sutvā keci daṇḍissanti, jīvitā voropessantīti evaṁ saññāya.",
  "tika-vin08t34:132_2": "Etena kevalaṁ bhayena vā parikkhāraggahaṇatthaṁ vā sahasā ‘coro’ti vutte daṇḍitepi",
  "tika-vin08t34:132_3": "na dosoti dasseti. Rājapurisānañhi ‘coro aya’nti uddissakathane eva gīvā. Bhikkhūnaṁ,",
  "tika-vin08t34:132_4": "pana ārāmikādīnaṁ vā sammukhā ‘asuko coro evamakāsī’ti kenaci vuttavacanaṁ nissāya",
  "tika-vin08t34:132_5": "ārāmikādīsu rājapurisānaṁ vatvā daṇḍāpentesupi bhikkhussa na gīvā rājapurisānaṁ avuttattā,",
  "tika-vin08t34:132_6": "yesañca vuttaṁ, tehi sayaṁ corassa adaṇḍitattāti gahetabbaṁ. ‘Tvaṁ etassa santakaṁ",
  "tika-vin08t34:132_7": "acchindā’ti āṇattopi hi sace aññena acchindāpeti, āṇāpakassa anāpatti visaṅketattā.",
  "tika-vin08t34:132_8": "Attano vacanakaranti idaṁ sāmīcivasena vuttaṁ. Vacanaṁ akarontānaṁ rājapurisānampi",
  "tika-vin08t34:132_9": "‘iminā gahitaparikkhāraṁ āharāpehi, mā cassa daṇḍaṁ karohī’ti uddissa vadantassapi",
  "tika-vin08t34:132_10": "daṇḍe gahitepi na gīvā eva daṇḍaggahaṇassa paṭikkhittattā ‘asukabhaṇḍaṁ avaharā’ti",
  "tika-vin08t34:132_11": "āṇāpetvā vippaṭisāre uppanne puna paṭikkhipane viya. Dāsādīnaṁ sampaṭicchane viya",
  "tika-vin08t34:132_12": "tadatthāya aḍḍakaraṇe bhikkhūnampi dukkaṭanti āha ‘kappiyaaḍḍo nāma, na vaṭṭatī’ti.",
  "tika-vin08t34:132_13": "Kenaci pana bhikkhunā khettādiatthāya vohārikānaṁ santikaṁ gantvā aḍḍe katepi taṁ",
  "tika-vin08t34:132_14": "khettādisampaṭicchane viya sabbesaṁ akappiyaṁ na hoti pubbe eva saṅghasantakattā.",
  "tika-vin08t34:132_15": "Bhikkhusseva pana payogavasena āpattiyo honti. Dāsādīnampi pana atthāya rakkhaṁ yācituṁ",
  "tika-vin08t34:132_16": "vohārikena puṭṭhena saṅghassa uppannaṁ kappiyakkamaṁ vattuṁ ārāmikādīhi ca aḍḍaṁ",
  "tika-vin08t34:132_17": "kārāpetuṁ vaṭṭati eva. Vihāravatthādikappiyaaḍḍaṁ pana bhikkhunā sayampi kātuṁ vaṭṭatī”ti",
  "tika-vin08t34:132_18": "vimativinodaniyaṁ āgato.",
  "tika-vin08t34:133_0": "Vajirabuddhiṭīkāyaṁ “gīvāti kevalaṁ gīvā eva hoti, na pārājikaṁ. Kārāpetvā dātabbāti",
  "tika-vin08t34:133_1": "ettha sace āvudhabhaṇḍaṁ hoti, tassa dhārā na kārāpetabbā, aññena pana ākārena saññāpetabba”nti vuttaṁ.",
  "tika-vin08t34:134": "Uccārādichaḍḍanakathā",
  "tika-vin08t34:135_0": "20. Uccārādichaḍḍanakathāyaṁ aṭṭhame uccārādichaḍḍane “uccārādibhāvo, anapalokanaṁ,",
  "tika-vin08t34:135_1": "vaḷañjanaṭṭhānaṁ, tirokuṭṭapākāratā, chaḍḍanaṁ vā chaḍḍāpanaṁ vāti imāni panettha",
  "tika-vin08t34:135_2": "pañca aṅgāni, navame haritūpari chaḍḍane sabbesanti bhikkhussa bhikkhuniyā ca. Idha",
  "tika-vin08t34:135_3": "khettapālakā ārāmādigopakā ca sāmikā evā”ti ettakameva sāratthadīpaniyaṁ vuttaṁ.",
  "tika-vin08t34:135_4": "Vimativinodaniyaṁ pana “aṭṭhame vaḷañjiyamānatirokuṭṭāditā, anapaloketvā uccārādīnaṁ",
  "tika-vin08t34:135_5": "chaḍḍanādīti dve aṅgāni. Navame ‘matthakacchinnanāḷikerampī’ti vuttattā haritūpari",
  "tika-vin08t34:135_6": "chaḍḍanameva paṭikkhittaṁ. Tenāha ‘anikkhittabījesū’tiādi. Yattha ca chaḍḍetuṁ vaṭṭati,",
  "tika-vin08t34:135_7": "tattha harite vaccādiṁ kātumpi vaṭṭati eva. Sabbesanti bhikkhubhikkhunīna”nti vuttaṁ.",
  "tika-vin08t34:135_8": "Vajirabuddhiṭīkāyaṁ pana “sāmike apaloketvāva chaḍḍetīti katthaci potthake natthi,",
  "tika-vin08t34:135_9": "katthaci atthi, atthibhāvova seyyo kiriyākiriyattā sikkhāpadassa. Idha khettapālakā",
  "tika-vin08t34:135_10": "ārāmādigopakā ca sāmikā eva. ‘Saṅghassa khette ārāme ca tattha kacavaraṁ na chaḍḍetabbanti",
  "tika-vin08t34:135_11": "katikā ce natthi, bhikkhussa chaḍḍetuṁ vaṭṭati saṅghapariyāpannattā, na bhikkhunīnaṁ.",
  "tika-vin08t34:135_12": "Tāsampi bhikkhunisaṅghasantake vuttanayena vaṭṭati, na tattha bhikkhussa. Evaṁ santepi",
  "tika-vin08t34:135_13": "sāruppavaseneva kātabbanti vutta”nti vuttaṁ.",
  "tika-vin08t34:136_0": "Bhikkhuvibhaṅge pana sekhiyavaṇṇanāyaṁ “asañciccāti paṭicchannaṭṭhānaṁ gacchantassa",
  "tika-vin08t34:136_1": "sahasā uccāro vā passāvo vā nikkhamati, asañciccakato nāma, anāpatti. Na hariteti",
  "tika-vin08t34:136_2": "ettha yampi jīvarukkhassa mūlaṁ pathaviyaṁ dissamānaṁ gacchati, sākhā vā bhūmilaggā",
  "tika-vin08t34:136_3": "gacchati, sabbaṁ haritasaṅkhātameva, khandhe nisīditvā appaharitaṭṭhāne pātetuṁ vaṭṭati.",
  "tika-vin08t34:136_4": "Appaharitaṭṭhānaṁ olokentasseva sahasā nikkhamati, gilānaṭṭhāne ṭhito hoti, vaṭṭati.",
  "tika-vin08t34:136_5": "Appaharite katoti appaharitaṁ alabhantena tiṇaṇḍupakaṁ vā palālaṇḍupakaṁ vā ṭhapetvā",
  "tika-vin08t34:136_6": "katopi pacchā haritaṁ ottharati, vaṭṭatiyeva. ‘Kheḷena cettha siṅghāṇikāpi saṅgahitā’ti",
  "tika-vin08t34:136_7": "mahāpaccariyaṁ vuttaṁ. Na udaketi etaṁ paribhogaudakameva sandhāya vuttaṁ. Vaccakuṭisamauddādiudakesu",
  "tika-vin08t34:136_8": "pana aparibhogesu anāpatti. Deve vassante samantato udakogho hoti, anudakaṭṭhānaṁ",
  "tika-vin08t34:136_9": "olokentasseva nikkhamati, vaṭṭati. Mahāpaccariyaṁ vuttaṁ etādise kāle anudakaṭṭhānaṁ",
  "tika-vin08t34:136_10": "alabhantena kātuṁ vaṭṭatī”ti vuttaṁ. Tassaṁ vaṇṇanāyaṁ vimativinodaniyañca “kheḷena",
  "tika-vin08t34:136_11": "cettha siṅghāṇikāpi saṅgahitāti ettha udakagaṇḍusakaṁ katvā ucchukacavarādiñca mukheneva",
  "tika-vin08t34:136_12": "harituṁ udakesu chaḍḍetuṁ vaṭṭatīti daṭṭhabba”nti vuttaṁ.",
  "tika-vin08t34:137_0": "Imasmiṁ ṭhāne paṇḍitehi vicāretabbaṁ atthi – “vaccakuṭisamuddādiudakesu pana aparibhogesu",
  "tika-vin08t34:137_1": "anāpattī”ti aṭṭhakathāyaṁ vuttaṁ, evaṁ sante nadījātassarādīsu āpatti vā anāpatti",
  "tika-vin08t34:137_2": "vāti. Tattha samuddādīti ādi-saddena nadījātassarāpi saṅgahitāva, tasmā anāpattīti",
  "tika-vin08t34:137_3": "ce? Na cevaṁ daṭṭhabbaṁ. Yadi hi samuddādīti ettha ādi-saddena nadījātassarāpi saṅgahitā,",
  "tika-vin08t34:137_4": "evaṁ sati ṭīkācariyā vadeyyuṁ, na pana vadanti, aṭṭhakathāyañca “vaccakuṭisamuddādiudakesū”ti",
  "tika-vin08t34:137_5": "ettakameva vadeyya, tathā pana avatvā “aparibhogesū”ti hetumantavisesanapadampi gahitaṁ.",
  "tika-vin08t34:137_6": "Tena ñāyati “ādisaddena aparibhogāni candanikādiudakāni eva gahitāni, na paribhogāni",
  "tika-vin08t34:137_7": "nadījātassarādiudakānī”ti. Tena ca vaccakuṭisamuddādiudakāni aparibhogattā anāpattikarāni",
  "tika-vin08t34:137_8": "honti, nadījātassarādiudakāni pana paribhogattā āpattikarānīti. Kathaṁ pana “aparibhogesū”ti",
  "tika-vin08t34:137_9": "imassa padassa hetumantapadabhāvo jānitabboti? Yuttito āgamato ca. Kathaṁ yuttito?",
  "tika-vin08t34:137_10": "“Vaccakuṭisamuddādiudakāni paribhogānipi santi, aparibhogānipī”ti abyabhicāriyabhāvato.",
  "tika-vin08t34:137_11": "Byabhicāre hi sambhave eva sati visesanaṁ sātthakaṁ siyā. Kathaṁ āgamato? Vuttañhetaṁ",
  "tika-vin08t34:137_12": "ācariyabuddhadattattherena vinayavinicchaye “tesaṁ aparibhogattā”ti. Tasmā ādi-saddena",
  "tika-vin08t34:137_13": "aparibhogāniyeva udakāni gahitāni, na paribhogāni. Vuttañhetaṁ vinayavinicchayaṭīkāyaṁ",
  "tika-vin08t34:137_14": "“vaccakuṭisamuddādiudakesūti ettha ādi-saddena sabbaṁ aparibhogajalaṁ saṅgayhati,",
  "tika-vin08t34:137_15": "teneva tesaṁ aparibhogattameva kāraṇamāhā”ti, tasmā manussānaṁ paribhogesu nadījātassarataḷākapokkharaṇiyādiudakesu",
  "tika-vin08t34:137_16": "uccārapassāvādikaraṇaṁ na vaṭṭatīti jānitabbametaṁ. “Deve vassante samantato udakogho",
  "tika-vin08t34:137_17": "hoti, anudakaṭṭhānaṁ olokentasseva nikkhamati, vaṭṭati. Mahāpaccariyaṁ vuttaṁ etādise",
  "tika-vin08t34:137_18": "kāle anudakaṭṭhānaṁ alabhantena kātuṁ vaṭṭatīti vutta”nti aṭṭhakathāyaṁ āgatattā",
  "tika-vin08t34:137_19": "mahantesu nadījātassarādīsu nāvādīhi gatakāle tādise kāraṇe sati “tīraṁ upanehī”ti",
  "tika-vin08t34:137_20": "vatvā “upanetuṁ asakkuṇeyyaṭṭhāne udakepi kātuṁ vaṭṭati, anāpattī”ti aṭṭhakathānulomato",
  "tika-vin08t34:137_21": "viññāyati, upaparikkhitvā gahetabbaṁ.",
  "tika-vin08t34:138": "Nahānerukkhādighaṁsanakathā",
  "tika-vin08t34:139_0": "21. Nahāne rukkhādighaṁsananti ettha aṭṭhapadākārenāti aṭṭhapadaphalakākārena, jūtaphalakasadisanti",
  "tika-vin08t34:139_1": "vuttaṁ hoti. Mallakamūlakasaṇṭhānenāti kheḷamallakamūlasaṇṭhānena. Vimativinodaniyaṁ",
  "tika-vin08t34:139_2": "pana “aṭṭhapadākārenāti jūtaphalake aṭṭhagabbharājiākārena. Mallakamūlasaṇṭhānenāti",
  "tika-vin08t34:139_3": "kheḷamallakamūlasaṇṭhānena. Idañca vaṭṭādhārakaṁ sandhāya vuttaṁ. Kaṇṭake uṭṭhāpetvā",
  "tika-vin08t34:139_4": "katavaṭṭakapālassetaṁ adhivacanaṁ. Puthupāṇikanti muṭṭhiṁ akatvā vikasitahatthatalehi",
  "tika-vin08t34:139_5": "piṭṭhiparikammaṁ vuccati. Etameva sandhāya hatthaparikamma”nti vuttaṁ. Vajirabuddhiṭīkāyaṁ",
  "tika-vin08t34:139_6": "pana “puthupāṇinā kattabbaṁ kammaṁ puthupāṇikamma”nti vuttaṁ.",
  "tika-vin08t34:140_0": "Evaṁ pāḷianusāreneva nahāne kattabbākattabbaṁ dassetvā idāni nahānatitthe nahāyantānaṁ",
  "tika-vin08t34:140_1": "bhikkhūnaṁ nahānavidhiṁ dassento “idaṁ panettha nahānavatta”ntiādimāha. Tattha passantānaṁ",
  "tika-vin08t34:140_2": "appasādāvahanato, gihipurisānaṁ kammaṁ viyāti garahitabbabhāvato ca vuttaṁ “yattha",
  "tika-vin08t34:140_3": "vā tattha vā…pe… na otaritabba”nti. Aññesu sammukhībhūtesu anudakasāṭakena nahāyituṁ",
  "tika-vin08t34:140_4": "dukkarattā “sabbadisā pana oloketvā vivittabhāvaṁ ñatvā”ti vuttaṁ. Evampi khāṇugumbalatādīhi",
  "tika-vin08t34:140_5": "paṭicchannāpi hutvā tiṭṭheyyunti āha “khāṇu…pe… ukkāsitvā”ti. Uddhaṁmukhena cīvarāpanayanaṁ",
  "tika-vin08t34:140_6": "harāyitabbaṁ siyāti vuttaṁ “avakujja…pe… apanetvā”ti. Tato kāyabandhanaṭṭhapanavattamāha",
  "tika-vin08t34:140_7": "“kāyabandhana”ntyādinā. Tato udakasāṭikāya sati taṁ nivāsetvā otaritabbaṁ siyā, tāya",
  "tika-vin08t34:140_8": "asatiyā kiṁ kātabbanti codanaṁ sandhāyāha “sace”tiādi. Tattha pubbe “ṭhitakeneva",
  "tika-vin08t34:140_9": "na otaritabba”nti ahirikākārassa paṭisiddhattā idha hirimantākāraṁ dasseti udakante",
  "tika-vin08t34:140_10": "ukkuṭikaṁ nisīditvā nivāsanaṁ mocetvāti. Uṇṇaṭṭhāne, samaṭṭhāne vā pasārite sati",
  "tika-vin08t34:140_11": "vā tena aññattha gaccheyyāti āha “sace ninnaṭṭhāna”ntiādi.",
  "tika-vin08t34:141_0": "Otarantena kiṁ kātabbanti pucchaṁ sandhāya “otarantena saṇika”ntyādi. Tattha pubbe",
  "tika-vin08t34:141_1": "“vegena na otaritabba”nti paṭisiddhānurūpamāha “saṇika”nti. Atigambhīraṁ gacchanto",
  "tika-vin08t34:141_2": "udakoghataraṅgavātādīhi paharanto calitakāyo siyā, atiuttāne nisīdanto appaṭicchannakāyo",
  "tika-vin08t34:141_3": "siyāti vuttaṁ “nābhippamāṇamattaṁ otaritvā”ti. Attano hatthavikārādīhi vīciṁ uṭṭhāpento,",
  "tika-vin08t34:141_4": "saddañca karonto uddhaṭacapalabhāvo siyāti vuttaṁ “vīciṁ anuṭṭhapentena saddaṁ akarontena",
  "tika-vin08t34:141_5": "nivattitvā”ti. Nivattitvā kiṁ kātabbanti āha āgatadisābhimukhena nimujjitabba”nti,",
  "tika-vin08t34:141_6": "abhimukhena hutvāti pāṭhaseso. Idāni tapphalaṁ dassento “eva”ntyādimāha. Tato ummujjantena",
  "tika-vin08t34:141_7": "kiṁ kātabbanti pucchāyamāha “ummujjantenapī”tiādi. Sesaṁ suviññeyyameva. Cīvaraṁ",
  "tika-vin08t34:141_8": "pārupitvāva ṭhātabbaṁ, kasmāti ce? Na tāva kāyato udakaṁ otarati, tasmā thokaṁ kālaṁ",
  "tika-vin08t34:141_9": "uttarāsaṅgaṁ cīvaraṁ ubhohi hatthehi ante gahetvā purato katvā ṭhātabbaṁ. Tato kāyassa",
  "tika-vin08t34:141_10": "sukkhabhāvaṁ ñatvā cīvaraṁ pārupitvā yathāruci gantabbanti.",
  "tika-vin08t34:142": "Valikādikathā",
  "tika-vin08t34:143_0": "22. Valikādikathāyaṁ “muttolambakādīnanti ādi-saddena kuṇḍalādiṁ saṅgaṇhāti. Palambakasuttanti",
  "tika-vin08t34:143_1": "yaññopacitākārena olambakasutta”nti sāratthadīpaniyaṁ. Vimativinodaniyaṁ pana “muttolambakādīnanti",
  "tika-vin08t34:143_2": "ādi-saddena kuṇḍalādiṁ saṅgaṇhāti. Palambakasuttanti brāhmaṇānaṁ yaññopacitasuttādiākāraṁ",
  "tika-vin08t34:143_3": "vuccati. Valayanti hatthapādavalaya”nti vuttaṁ. Vajirabuddhiṭīkāyaṁ pana “kaṇṇato",
  "tika-vin08t34:143_4": "nikkhantamuttolambakādīnaṁ kuṇḍalādīnanti likhitaṁ. ‘Kāyūra’nti pāḷipāṭho. ‘Keyūrādīnī’ti",
  "tika-vin08t34:143_5": "ācariyenuddhaṭa”nti vuttaṁ.",
  "tika-vin08t34:144": "Dīghakesakathā",
  "tika-vin08t34:145_0": "23. Dīghakesakathāyaṁ sāratthadīpaniyaṁ na kiñci vuttaṁ. Vimativinodaniyaṁ pana “dvaṅguleti",
  "tika-vin08t34:145_1": "upayogabahuvacanaṁ, dvaṅgulappamāṇaṁ atikkāmetuṁ na vaṭṭatīti attho. Ettha ca dumāsassa",
  "tika-vin08t34:145_2": "vā dvaṅgulassa vā atikkantabhāvaṁ ajānantassapi kesamassugaṇanāya acittakāpattiyo",
  "tika-vin08t34:145_3": "hontīti vadanti. Kocchenāti usīrahīrādīni bandhitvā samakaṁ chinditvā gahitakocchena.",
  "tika-vin08t34:145_4": "Cikkalenāti silesayuttatelena. Uṇhābhitattarajasirānampīti uṇhābhitattānaṁ rajokiṇṇasirānaṁ.",
  "tika-vin08t34:145_5": "Addahatthenāti allahatthenā”ti vuttaṁ.",
  "tika-vin08t34:146_0": "Upari pana pāḷiyaṁ “tena kho pana samayena chabbaggiyā bhikkhū massuṁ kappāpenti.",
  "tika-vin08t34:146_1": "Massuṁ vaḍḍhāpenti. Golomikaṁ kārāpenti. Caturassakaṁ kārāpenti. Parimukhaṁ kārāpenti.",
  "tika-vin08t34:146_2": "Aḍḍhadukaṁ kārāpenti. Dāṭhikaṁ ṭhapenti. Sambādhe lomaṁ saṁharāpenti. Manussā ujjhāyanti",
  "tika-vin08t34:146_3": "khīyanti vipācenti ‘seyyathāpi gihī kāmabhogino’ti. Bhagavato etamatthaṁ ārocesuṁ",
  "tika-vin08t34:146_4": "– na, bhikkhave, massu kappāpetabbaṁ. Na massu vaḍḍhāpetabbaṁ. Na golomikaṁ kārāpetabbaṁ.",
  "tika-vin08t34:146_5": "Na caturassakaṁ kārāpetabbaṁ. Na parimukhaṁ kārāpetabbaṁ. Na aḍḍhadukaṁ kārāpetabbaṁ.",
  "tika-vin08t34:146_6": "Na dāṭhikā ṭhapetabbā. Na sambādhe lomaṁ saṁharāpetabbaṁ, yo saṁharāpeyya, āpatti",
  "tika-vin08t34:146_7": "dukkaṭassā”ti āgataṁ. Aṭṭhakathāyampi “massuṁ kappāpentīti kattariyā massuṁ chedāpenti.",
  "tika-vin08t34:146_8": "Massuṁ vaḍḍhāpentīti massuṁ dīghaṁ kārenti. Golomikanti hanukamhi dīghaṁ katvā ṭhapitaṁ",
  "tika-vin08t34:146_9": "eḷakamassu vuccati. Caturassakanti catukoṇaṁ. Parimukhanti udare lomasaṁharaṇaṁ.",
  "tika-vin08t34:146_10": "Aḍḍhadukanti udare lomarājiṭṭhapanaṁ. Āpatti dukkaṭassāti massukappāpanādīsu sabbattha",
  "tika-vin08t34:146_11": "āpatti dukkaṭassā”ti vuttaṁ.",
  "tika-vin08t34:147_0": "Puna pāḷiyaṁ “tena kho pana samayena bhikkhū sakkharikāyapi madhusitthakenapi nāsikālomaṁ",
  "tika-vin08t34:147_1": "gāhāpenti, nāsikā dukkhā honti. Anujānāmi, bhikkhave, saṇḍāsanti. Tena kho pana samayena",
  "tika-vin08t34:147_2": "chabbaggiyā bhikkhū palitaṁ gāhāpenti. Manussā ujjhāyanti khīyanti vipācenti ‘seyyathāpi",
  "tika-vin08t34:147_3": "gihī kāmabhogino’ti. Bhagavato etamatthaṁ ārocesuṁ – na, bhikkhave, palitaṁ gāhāpetabbaṁ,",
  "tika-vin08t34:147_4": "yo gāhāpeyya, āpatti dukkaṭassā”ti āgataṁ. “Sakkharādīhi nāsikālomaggāhāpane āpatti",
  "tika-vin08t34:147_5": "natthi, anurakkhaṇatthaṁ pana saṇḍāso anuññāto”ti aṭṭhakathāyaṁ vuttaṁ. “Na, bhikkhave,",
  "tika-vin08t34:147_6": "palitaṁ gāhāpetabbanti ettha bhamukāya vā nalāṭe vā dāṭhikāya vā uggantvā bībhacchaṁ",
  "tika-vin08t34:147_7": "ṭhitaṁ, tādisaṁ lomaṁ palitaṁ vā apalitaṁ vā gāhāpetuṁ vaṭṭatī”ti ca vuttaṁ.",
  "tika-vin08t34:148": "Ādāsādikathā",
  "tika-vin08t34:149_0": "24. Ādāsādikathāyaṁ ādāso nāma maṇḍanapakatikānaṁ manussānaṁ attano mukhacchāyādassanatthaṁ",
  "tika-vin08t34:149_1": "kaṁsalohādīhi kato bhaṇḍaviseso. Udakapatto nāma udakaṭṭhapanako pātisarāvādiko bhājanaviseso.",
  "tika-vin08t34:149_2": "Kaṁsapattādīnīti ādāsabhāvena akatāni parisuddhabhāvena ālokakarāni vatthūni. Ādi-saddena",
  "tika-vin08t34:149_3": "suvaṇṇarajatajātiphalikādayo saṅgaṇhāti, kañjiyādīnīti ettha ādi-saddena dravajātikāni",
  "tika-vin08t34:149_4": "telamadhukhīrādīni. Ābādhapaccayāti attano mukhe uppannavaṇapaccayā. Tenāha “sañchavi",
  "tika-vin08t34:149_5": "nu kho me vaṇo”tiādi. Āyuṁ saṅkharotīti āyusaṅkhāro. Ko so? Attabhāvo, taṁ āyusaṅkhāraṁ,",
  "tika-vin08t34:149_6": "taṁ olokento kenākārena olokeyyāti pucchāyamāha “jiṇṇo nu khomhi noti eva”nti. Tassattho",
  "tika-vin08t34:149_7": "– mama attabhāvo jiṇṇo nu kho vā, no jiṇṇo nu kho vāti evaṁ iminā manasikārena kammaṭṭhānasīsena",
  "tika-vin08t34:149_8": "oloketuṁ vaṭṭati. “Sobhati nu kho me attabhāvo, no vā”ti evaṁ pavattena attasinehavasena",
  "tika-vin08t34:149_9": "oloketuṁ na vaṭṭatīti.",
  "tika-vin08t34:150_0": "Na mukhaṁ ālimpitabbanti vippasannachavivaṇṇakarehi mukhalepanehi na limpitabbaṁ.",
  "tika-vin08t34:150_1": "Na ummadditabbanti nānāummaddanehi na ummadditabbaṁ. Na cuṇṇetabbanti mukhacuṇṇakena",
  "tika-vin08t34:150_2": "na makkhetabbaṁ. Na manosilikāya mukhaṁ lañjetabbanti manosilāya tilakādilañjanāni",
  "tika-vin08t34:150_3": "na kātabbāni. Na kevalaṁ manosilāyameva, haritālādīhipi tāni na vaṭṭantiyeva. Aṅgarāgādayo pākaṭāyeva.",
  "tika-vin08t34:151": "Naccādikathā",
  "tika-vin08t34:152_0": "25. Naccādikathāyaṁ “sādhugītanti aniccatādipaṭisaṁyuttagītaṁ. Caturassena vattenāti",
  "tika-vin08t34:152_1": "paripuṇṇena uccāraṇavattena. Taraṅgavattādīnaṁ uccāraṇavidhānāni naṭṭhappayogānī”ti",
  "tika-vin08t34:152_2": "sāratthadīpaniyaṁ vuttaṁ, vimativinodaniyampi “sādhugītanti aniccatādipaṭisaññuttaṁ",
  "tika-vin08t34:152_3": "gītaṁ. Caturassena vattenāti paripuṇṇena uccāraṇavattena. Taraṅgavattādīnaṁ sabbesaṁ",
  "tika-vin08t34:152_4": "sāmaññalakkhaṇaṁ dassetuṁ ‘sabbesaṁ…pe… lakkhaṇa’nti vuttaṁ. Yattakāhi mattāhi akkharaṁ",
  "tika-vin08t34:152_5": "paripuṇṇaṁ hoti, tatopi adhikamattāyuttaṁ katvā kathanaṁ vikārakathanaṁ nāma, tathā",
  "tika-vin08t34:152_6": "akatvā kathanameva lakkhaṇanti attho”ti vuttaṁ. Vajirabuddhiṭīkāyaṁ pana “sādhugītaṁ",
  "tika-vin08t34:152_7": "nāma parinibbutaṭṭhāne gītanti likhitaṁ. Dantagītaṁ gāyitukāmānaṁ vākkaraṇīyaṁ. Dantagītassa",
  "tika-vin08t34:152_8": "vibhāvanatthaṁ ‘yaṁ gāyissāmā’tiādimāha. Caturassavattaṁ nāma catupādagāthāvattaṁ.",
  "tika-vin08t34:152_9": "‘Taraṅgavattādīni uccāraṇavidhānāni naṭṭhappayogānī’ti likhita”nti vuttaṁ.",
  "tika-vin08t34:153": "Aṅgacchedādikathā",
  "tika-vin08t34:154_0": "26. Aṅgacchedādikathāyaṁ “attano aṅgajātaṁ chindantasseva thullaccayaṁ, tato aññaṁ",
  "tika-vin08t34:154_1": "chindantassa dukkaṭaṁ, ābādhapaccayā chindantassa anāpattī”ti aṭṭhakathāyaṁ vuttaṁ.",
  "tika-vin08t34:154_2": "Vimativinodaniyaṁ pana “aṅgajātanti bījavirahitaṁ purisanimittaṁ. Bīje hi chinne",
  "tika-vin08t34:154_3": "opakkamikapaṇḍako nāma abhabbo hotīti vadanti. Eke pana ‘bījassapi chedanakkhaṇe",
  "tika-vin08t34:154_4": "dukkaṭāpatti eva, kamena purisindriyādike antarahite paṇḍako nāma abhabbo hoti, tadā",
  "tika-vin08t34:154_5": "liṅganāsanāya nāsetabbo’ti vadanti. Tādisaṁ vā dukkhaṁ uppādentassāti muṭṭhippahārādīhi",
  "tika-vin08t34:154_6": "attano dukkhaṁ uppādentassā”ti vuttaṁ.",
  "tika-vin08t34:155": "Pattakathā",
  "tika-vin08t34:156_0": "28. Pattakathāyaṁ “bhūmiādhāraketi valayādhārake. Dāruādhārakadaṇḍādhārakesūti ekadārunā",
  "tika-vin08t34:156_1": "kataādhārake, bahūhi daṇḍakehi kataādhārake vāti attho. Tīhi daṇḍehi kato pana na",
  "tika-vin08t34:156_2": "vaṭṭati. Bhūmiyaṁ pana nikkujjitvā ekameva ṭhapetabbanti ettha ‘dve ṭhapentena upari",
  "tika-vin08t34:156_3": "ṭhapitapattaṁ ekena passena bhūmiyaṁ phusāpetvā ṭhapetuṁ vaṭṭatī’ti vadanti. Ālindakamiḍḍhikādīnanti",
  "tika-vin08t34:156_4": "pamukhamiḍḍhikādīnaṁ. Parivattetvā tattheva patiṭṭhātīti ettha ‘parivattetvā tatiyavāre",
  "tika-vin08t34:156_5": "tattheva miḍḍhiyā patiṭṭhātī’ti gaṇṭhipadesu vuttaṁ. Paribhaṇḍanteti ettha paribhaṇḍaṁ",
  "tika-vin08t34:156_6": "nāma gehassa bahikuṭṭapādassa thirabhāvatthaṁ katā tanukamiḍḍhikā vuccati. Tanukamiḍḍhikāyāti",
  "tika-vin08t34:156_7": "khuddakamiḍḍhikāya. Miḍḍhantepi ādhārake ṭhapetuṁ vaṭṭati. ‘Anujānāmi, bhikkhave,",
  "tika-vin08t34:156_8": "ādhāraka’nti hi vacanato miḍḍhādīsu yattha katthaci ādhārakaṁ ṭhapetvā tattha pattaṁ",
  "tika-vin08t34:156_9": "ṭhapetuṁ vaṭṭati ādhārake ṭhapanokāsassa aniyamitattāti vadanti. ‘Pattamāḷo nāma",
  "tika-vin08t34:156_10": "vaṭṭetvā pattānaṁ agamanatthaṁ vaṭṭaṁ vā caturassaṁ vā iṭṭhakādīhi parikkhipitvā",
  "tika-vin08t34:156_11": "kato’ti gaṇṭhipadesu vuttaṁ. Ghaṭikanti upari yojitaṁ aggaḷaṁ. Tāvakālikaṁ paribhuñjituṁ",
  "tika-vin08t34:156_12": "vaṭṭatīti sakideva gahetvā tena āmisaṁ paribhuñjitvā chaḍḍetuṁ vaṭṭatīti adhippāyo.",
  "tika-vin08t34:156_13": "Ghaṭikaṭāheti bhājanakapāle. Pāḷiyaṁ abhuṁ meti ettha bhavatīti bhū, vaḍḍhi. Na bhūti",
  "tika-vin08t34:156_14": "abhū, avaḍḍhi. Bhayavasena pana sā itthī ‘abhu’nti āha, vināso mayhanti attho. Chavasīsassa",
  "tika-vin08t34:156_15": "pattanti chavasīsamayaṁ pattaṁ. Pakativikārasambandhe cetaṁ sāmivacanaṁ. Abhedepi",
  "tika-vin08t34:156_16": "vā tadupacāravasenevāyaṁ vohāro ‘silāputtakassa sarīra’ntiādīsu viya. Cabbetvāti",
  "tika-vin08t34:156_17": "khāditvā. Ekaṁ udakagaṇḍusaṁ gahetvāti vāmahattheneva pattaṁ ukkhipitvā mukhena gaṇḍusaṁ",
  "tika-vin08t34:156_18": "gahetvā. Ucchiṭṭhahatthenāti sāmisena hatthena. Ettāvatāti ekagaṇḍusaṁ gahaṇamattena.",
  "tika-vin08t34:156_19": "Luñcitvāti tato maṁsaṁ uddharitvā. Etesu sabbesu paṇṇattiṁ jānātu vā, mā vā, āpattiyevā”ti",
  "tika-vin08t34:156_20": "sāratthadīpaniyaṁ vuttaṁ.",
  "tika-vin08t34:157_0": "Vimativinodaniyaṁ pana “gihivikaṭānīti gihisantakāni. Pāḷiyaṁ na acchupiyantīti na",
  "tika-vin08t34:157_1": "phussitāni honti. Rūpakākiṇṇāni itthirūpādiākiṇṇāni. Bhūmiādhāraketi dantādīhi kate",
  "tika-vin08t34:157_2": "valayādhārake. Etassa valayādhārakassa anucchavitāya ṭhapitā pattā na parivattantīti",
  "tika-vin08t34:157_3": "‘tayo patte ṭhapetuṁ vaṭṭatī’ti vuttaṁ. Anuccatañhi sandhāya ayaṁ ‘bhūmiādhārako’ti",
  "tika-vin08t34:157_4": "vutto. Dāruādhārakadaṇḍādhārakesūti ekadārunā kataādhārake ca bahūhi daṇḍakehi kataādhārake",
  "tika-vin08t34:157_5": "ca, ete ca uccatarā honti pattehi saha patanasabhāvā, tena ‘susajjitesū’ti vuttaṁ.",
  "tika-vin08t34:157_6": "Bhamakoṭisadisenāti yattha dhamakaraṇādiṁ pavesetvā likhanti, tassa bhamakassa koṭiyā",
  "tika-vin08t34:157_7": "sadiso. Tādisassa dāruādhārakassa avitthiṇṇatāya ṭhapitopi patto patatīti ‘anokāso’ti",
  "tika-vin08t34:157_8": "vutto. Ālindakamiḍḍhikādīnanti pamukhamiḍḍhikādīnaṁ, uccavatthukānanti attho. Bāhirapasseti",
  "tika-vin08t34:157_9": "pāsādādīnaṁ bahikuṭṭe. Tanukamiḍḍhikāyāti vedikāya. Sabbattha pana hatthappamāṇato",
  "tika-vin08t34:157_10": "abbhantare ṭhapetuṁ vaṭṭati, ādhārake pana tato bahipi vaṭṭati. Aññena pana bhaṇḍakenāti",
  "tika-vin08t34:157_11": "aññena bhārabhaṇḍena bhaṇḍakena. ‘Bandhitvā olambitu’nti ca vuttattā pattatthavikāya",
  "tika-vin08t34:157_12": "aṁsabaddhako yathā laggitaṭṭhānato na parigaḷati, tathā sabbathāpi bandhitvā ṭhapetuṁ",
  "tika-vin08t34:157_13": "vaṭṭati. Bandhitvāpi upari ṭhapetuṁ na vaṭṭatīti ‘upari nisīdantā ottharitvā bhindantī’ti",
  "tika-vin08t34:157_14": "vuttaṁ. Tattha ṭhapetuṁ vaṭṭatīti nisīdanasaṅkābhāvato vuttaṁ. Bandhitvā vāti bandhitvā",
  "tika-vin08t34:157_15": "ṭhapitachatte vā. Yo kocīti bhattapūropi tucchapattopi. Pariharitunti divase divase",
  "tika-vin08t34:157_16": "piṇḍāya caraṇatthāya ṭhapetuṁ. Pattaṁ alabhantena pana ekadivasaṁ piṇḍāya caritvā",
  "tika-vin08t34:157_17": "bhuñjitvā chaḍḍetuṁ vaṭṭati. Paṇṇapuṭādīsupi eseva nayo. Chavasīsassapattoti chavasīsamayo",
  "tika-vin08t34:157_18": "patto, pakativikārasambandhe cetaṁ sāmivacanaṁ. Cabbetvāti niṭṭhubhitvā. ‘Paṭiggahaṁ",
  "tika-vin08t34:157_19": "katvā’ti vuttattā ucchiṭṭhahatthena udakaṁ gahetvā pattaṁ paripphositvā dhovanaghaṁsanavasena",
  "tika-vin08t34:157_20": "hatthaṁ dhovituṁ vaṭṭati. Ettakena hi pattaṁ paṭiggahaṁ katvā hattho dhovito nāma",
  "tika-vin08t34:157_21": "na hoti. Ekaṁ udakagaṇḍusaṁ gahetvāti pattaṁ aphusitvā tattha udakameva ucchiṭṭhahatthena",
  "tika-vin08t34:157_22": "ukkhipitvā gaṇḍusaṁ katvā, vāmahattheneva vā pattaṁ ukkhipitvā mukhena gaṇḍusaṁ gahetumpi",
  "tika-vin08t34:157_23": "vaṭṭati. Bahi udakena vikkhāletvāti dvīsu aṅgulīsu āmisamattaṁ vikkhāletvā bahi gahetumpi",
  "tika-vin08t34:157_24": "vaṭṭati. Paṭikhāditukāmoti ettha sayaṁ na khāditukāmopi aññesaṁ khādanārahaṁ ṭhapetuṁ",
  "tika-vin08t34:157_25": "labhati. Tattheva katvāti patteyeva yathāṭhapitaṭṭhānato anuddharitvā. Luñcitvāti",
  "tika-vin08t34:157_26": "tato maṁsameva niravasesaṁ uppaṭṭetvā”ti vuttaṁ.",
  "tika-vin08t34:158_0": "Vajirabuddhiṭīkāyaṁ pana “ālindakamiḍḍhikādīnanti pamukhamiḍḍhikādīnaṁ. Parivattetvā",
  "tika-vin08t34:158_1": "tatthevāti ettha ‘parivattetvā tatiyavāre tattheva miḍḍhikāya patiṭṭhātī’ti likhitaṁ.",
  "tika-vin08t34:158_2": "Paribhaṇḍaṁ nāma gehassa bahikuṭṭapādassa thirabhāvatthaṁ katā tanukamiḍḍhikā vuccati,",
  "tika-vin08t34:158_3": "ettha ‘parivattetvā patto bhijjatīti adhikaraṇabhedāsaṅkāraabhāve ṭhāne ṭhapetuṁ",
  "tika-vin08t34:158_4": "vaṭṭatī’ti likhitaṁ. Pattamāḷo vattetvā pattānaṁ apatanatthaṁ vaṭṭaṁ vā caturassaṁ",
  "tika-vin08t34:158_5": "vā iṭṭhakādīhi parikkhipitvā māḷakacchannena kato. ‘Pattamaṇḍalikā pattapacchikā",
  "tika-vin08t34:158_6": "kālapaṇṇādīhi katā’ti ca likhitaṁ. Miḍḍhante ādhārake ṭhapetuṁ vaṭṭati pattasandhāraṇatthaṁ",
  "tika-vin08t34:158_7": "vuttattā. Mañce ādhārakepi na vaṭṭati nisīdanapaccayā vāritattā. Āsannabhūmikattā",
  "tika-vin08t34:158_8": "olambetuṁ vaṭṭati. ‘Aṁsakūṭe laggetvāti vacanato aggahatthe laggetvā aṅke ṭhapetuṁ",
  "tika-vin08t34:158_9": "na vaṭṭatī’ti keci vadanti, na sundaraṁ. Na kevalaṁ yassa pattotiādi yadi hatthena",
  "tika-vin08t34:158_10": "gahitapatte bhedasaññā, pageva aññena sarīrāvayavenāti katvā vuttaṁ. Pāḷiyaṁ pana",
  "tika-vin08t34:158_11": "pacuravohāravasena vuttaṁ. Ghaṭikapālamayaṁ ghaṭikaṭāhaṁ. Chavasīsassa pattanti ‘silāputtakassa",
  "tika-vin08t34:158_12": "sarīraṁ, khīrassa dhārā’tiādivohāravasena vuttaṁ, mañce nisīdituṁ āgatoti attho.",
  "tika-vin08t34:158_13": "Pisācillikāti pisācadārakātipi vadanti. Dinnakameva paṭiggahitameva. Cabbetvāti khāditvā.",
  "tika-vin08t34:158_14": "Aṭṭhīni ca kaṇṭakāni ca aṭṭhikaṇṭakāni. Etesu sabbesu paṇṇattiṁ jānātu vā, mā vā,",
  "tika-vin08t34:158_15": "āpattiyevāti likhita”nti vuttaṁ.",
  "tika-vin08t34:159": "Sabbapaṁsukūlādikathā",
  "tika-vin08t34:160_0": "29. Sabbapaṁsukūlādikathāyaṁ paṁsu viya kucchitabhāvena ulati pavattatīti paṁsukūlaṁ,",
  "tika-vin08t34:160_1": "sabbaṁ taṁ etassāti sabbapaṁsukūliko, pattacīvarādikaṁ sabbaṁ samaṇaparikkhāraṁ paṁsukūlaṁyeva",
  "tika-vin08t34:160_2": "katvā dhāraṇasīloti attho. Samaṇaparikkhāresu katamaṁ paṁsukūlaṁ katvā dhāretuṁ vaṭṭatīti",
  "tika-vin08t34:160_3": "pucchaṁ sandhāyāha “ettha pana cīvarañca mañcapīṭhañca paṁsukūlaṁ vaṭṭatī”ti. Tattha",
  "tika-vin08t34:160_4": "ca cīvaraṁ vinayavasena ca dhutaṅgasamādānavasena ca vaṭṭati, mañcapīṭhaṁ vinayavaseneva.",
  "tika-vin08t34:160_5": "Katamaṁ paṁsukūlaṁ na vaṭṭatīti āha “ajjhoharaṇīyaṁ pana dinnameva gahetabba”nti,",
  "tika-vin08t34:160_6": "na adinnaṁ, tasmā paṁsukūlaṁ na vaṭṭatīti adhippāyo. Ettha ca “ajjhoharaṇīya”nti",
  "tika-vin08t34:160_7": "vacanena piṇḍapātagilānapaccayabhesajjapaakkhāravasena ubhopi paccaye dasseti.",
  "tika-vin08t34:161": "Parissāvanakathā",
  "tika-vin08t34:162_0": "30. Parissāvanakathāyaṁ addhānamaggo nāma sabbantimaparicchedena aḍḍhayojanappamāṇo,",
  "tika-vin08t34:162_1": "tattakaṁ maggaṁ parissāvanaṁ aggahetvā gacchantopi aññena aparissāvanakena bhikkhunā",
  "tika-vin08t34:162_2": "yāciyamāno hutvā adentopi na vaṭṭati, āpattiyeva. “Anujānāmi, bhikkhave, parissāvana”nti",
  "tika-vin08t34:162_3": "anujānitvā “coḷakaṁ nappahoti. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:162_4": "kaṭacchuparissāvana”nti vuttattā pakatiparissāvanato kaṭacchuparissāvanaṁ khuddakanti",
  "tika-vin08t34:162_5": "viññāyati. Pakatiparissāvanassa vidhānaṁ aṭṭhakathāyaṁ na vuttaṁ, kaṭacchuparissāvanassa",
  "tika-vin08t34:162_6": "pana vidhānaṁ “kaṭacchuparissāvanaṁ nāma tīsu daṇḍakesu vinandhitvā kata”nti vuttaṁ.",
  "tika-vin08t34:162_7": "Kaṭacchuparissāvanaṁ vatvā puna “coḷakaṁ nappahoti. Bhagavato etamatthaṁ ārocesuṁ",
  "tika-vin08t34:162_8": "– anujānāmi, bhikkhave, dhamakaraṇa”nti vuttattā kaṭacchuparissāvanatopi dhamakaraṇo",
  "tika-vin08t34:162_9": "khuddakataroti viññāyati. Dhamakaraṇassa vidhānaṁ heṭṭhā parikkhārakathāyaṁ vuttameva.",
  "tika-vin08t34:162_10": "“Bhikkhū navakammaṁ karonti, parissāvanaṁ na sammati. Bhagavato etamatthaṁ ārocesuṁ",
  "tika-vin08t34:162_11": "– anujānāmi, bhikkhave, daṇḍaparissāvana”nti (cūḷava 259) vuttattā pakatiparissāvanatopi",
  "tika-vin08t34:162_12": "daṇḍaparissāvanaṁ mahantataranti viññāyati. “Daṇḍaparissāvanaṁ na sammati. Bhagavato",
  "tika-vin08t34:162_13": "etamatthaṁ ārocesuṁ – anujānāmi, bhikkhave, ottharaka”nti vacanato daṇḍaparissāvanatopi",
  "tika-vin08t34:162_14": "ottharakaṁ mahantataranti viññāyati. Tesaṁ pana dvinnampi parissāvanānaṁ vidhānaṁ",
  "tika-vin08t34:162_15": "aṭṭhakathāyaṁ āgatameva.",
  "tika-vin08t34:163": "Naggakathā",
  "tika-vin08t34:164_0": "31. Naggakathāyaṁ na naggena naggo abhivādetabboti naggena navakatarena bhikkhunā",
  "tika-vin08t34:164_1": "naggo vuḍḍhataro bhikkhu na abhivādetabbo na vanditabbo. Kasmā? “Na, bhikkhave, naggena",
  "tika-vin08t34:164_2": "naggo abhivādetabbo, yo abhivādeyya, āpatti dukkaṭassā”ti bhagavatā vacanato na abhivādetabboti",
  "tika-vin08t34:164_3": "yojanā. Ettha pana vadi abhivādanathutīsūti dhātussa curādigaṇattā ṇe-paccayo hoti, na hetvatthattā.",
  "tika-vin08t34:165": "“Akammakehi dhātūhi, bhāve kiccā bhavanti te;",
  "tika-vin08t34:166": "Sakammakehi kammatthe, arahasakkatthadīpakā”ti. –",
  "tika-vin08t34:167": "Vacanato kammatthe tabba-paccayoti daṭṭhabbo. Na naggena abhivādetabbanti ettha tu naggena bhikkhunā na abhivādetabbanti ettakameva yojanā. Nanu ca bho –",
  "tika-vin08t34:168": "“Kiccā dhātuhyakammehi, bhāveyeva napuṁsake;",
  "tika-vin08t34:169": "Tadantā pāyato kamme, sakammehi tiliṅgikā”ti. –",
  "tika-vin08t34:170": "Vacanato, imissā ca dhātuyā sakammattā kammaṁ ajjhāharitabbaṁ, kammānurūpañca liṅgaṁ ṭhapetabbaṁ, atha kasmā ettakameva yojanā katāti? Kammavacanicchābhāvato. Vuttañhi –",
  "tika-vin08t34:171": "“Kammassāvacanicchāyaṁ, sakammākhyātapaccayā;",
  "tika-vin08t34:172": "Bhāvepi taṁ yathā gehe, devadattena paccate”ti.",
  "tika-vin08t34:173_0": "Yathā ākhyātapaccayasaṅkhātā vibhattiyo sakammakadhātuto bhavantāpi kammavacanicchāya",
  "tika-vin08t34:173_1": "asati kammaṁ avatvā bhāvatthameva vadanti, evaṁ kiccapaccayāpi sakammakadhātuto bhavantāpi",
  "tika-vin08t34:173_2": "kammavacanicchāyābhāvato kammaṁ avatvā bhāvatthameva vadanti, tasmā kammañca anajjhāharitaṁ,",
  "tika-vin08t34:173_3": "kammānurūpañca liṅgaṁ na ṭhapitaṁ, bhāvatthānurūpameva ṭhapitanti daṭṭhabbaṁ. Ettha",
  "tika-vin08t34:173_4": "hi “ayaṁ nāma puggalo abhivādetabbo”ti acintetvā sāmaññato kattārameva gahetvā ṭhapitoti veditabbo.",
  "tika-vin08t34:174_0": "Na naggena naggo abhivādāpetabboti ettha pana naggena vuḍḍhatarena bhikkhunā naggo",
  "tika-vin08t34:174_1": "navakataro bhikkhu na abhivādāpetabbo, na vandāpetabboti yojanā. Ettha hi sakāritassa",
  "tika-vin08t34:174_2": "kiccapaccayassa diṭṭhattā, dhātuyā ca sakammakattā navakataro bhikkhu dhātukattā",
  "tika-vin08t34:174_3": "hoti, vuḍḍhataro bhikkhu dhātukammaṁ, puna kāritasambandhe vuḍḍhataro bhikkhu kāritakattā",
  "tika-vin08t34:174_4": "hoti, navakataro bhikkhu kāritakammaṁ. Vuttañhi –",
  "tika-vin08t34:175": "“Hetukriyāya sambandhī-bhāvā kammanti manyate;",
  "tika-vin08t34:176": "Hetukriyāpadhānattā, aññathānupapattito”ti.",
  "tika-vin08t34:177_0": "Na naggena abhivādāpetabbanti ettha tu naggena vuḍḍhatarena bhikkhunā na abhivādāpetabbaṁ,",
  "tika-vin08t34:177_1": "na vandāpetabbanti yojanā, etthāpi kammavacanicchāyābhāvato vuttanayena bhāveyeva",
  "tika-vin08t34:177_2": "kiccapaccayo hotīti daṭṭhabbo. Nanu vandāpake sati vandāpetabbo labbhatiyeva, atha",
  "tika-vin08t34:177_3": "“kasmā kammavacanicchāyābhāvato”ti vuttanti? “Vatticchānupubbikā saddapaṭipattī”ti",
  "tika-vin08t34:177_4": "vacanato vatticchābhāvato na vuttanti. Vuttañhetaṁ pubbācariyehi –",
  "tika-vin08t34:178": "“Vatticchā na bhave santa-mapyasantampi sā bhave;",
  "tika-vin08t34:179": "Taṁ yathānudarā kaññā, samuddo kuṇḍikāti cā”ti.",
  "tika-vin08t34:180": "Itaresupi suviññeyyameva. Paṭicchādenti aṅgamaṅgāni etāhīti paṭicchādiyo.",
  "tika-vin08t34:181": "Gandhapupphakathā",
  "tika-vin08t34:182_0": "32. Gandhapupphakathāyaṁ “gandhagandhaṁ pana gahetvā kavāṭe pañcaṅguliṁ dātuṁ vaṭṭatī”ti",
  "tika-vin08t34:182_1": "vacanato gandhe dinne paṭiggahituṁ vaṭṭati, no limpitunti siddhaṁ. Idāni pana manussā",
  "tika-vin08t34:182_2": "bhikkhū bhojetvā hatthadhovanāvasāne hatthavāsatthāya gandhavilepanaṁ denti, taṁ",
  "tika-vin08t34:182_3": "bhikkhū paṭiggahetvā ekacce hatthameva limpenti, ekacce kāyampi mukhampi ālimpenti,",
  "tika-vin08t34:182_4": "“sugandho vatā”tiādīni vatvā haṭṭhapahaṭṭhākāraṁ karonti, taṁ vaṭṭati, na vaṭṭatīti?",
  "tika-vin08t34:182_5": "“Kavāṭe pañcaṅgulikaṁ dātuṁ vaṭṭatī”ti vihāre kavāṭadhūpanamattasseva vuttattā kāyadhūpanassa",
  "tika-vin08t34:182_6": "avuttattā, “mālāgandhavilepanadhāraṇamaṇḍanavibhūsanaṭṭhānā veramaṇī”ti vacanassānulomato",
  "tika-vin08t34:182_7": "ca na vaṭṭatīti dissati, vīmaṁsitvā gahetabbaṁ. “Pupphaṁ gahetvā vihāre ekamantaṁ",
  "tika-vin08t34:182_8": "nikkhipitu”nti vacanato pupphe dinne gahetuṁ vaṭṭati, na piḷandhanādīni kātunti siddhaṁ.",
  "tika-vin08t34:182_9": "Idāni pana bhikkhūsu gandhapupphesu laddhesu “surabhigandhaṁ vatidaṁ puppha”ntiādīni",
  "tika-vin08t34:182_10": "vatvā pahaṭṭhākāraṁ katvā siṅghanti, taṁ vaṭṭati, na vaṭṭatīti? Tampi vihāreyeva",
  "tika-vin08t34:182_11": "ekamantaṁ ṭhapanassa vuttattā siṅghitabbādibhāvassa avuttattā, mālāgandhādipāṭhassa",
  "tika-vin08t34:182_12": "anulomato ca na vaṭṭatīti dissati, vīmaṁsitvā gahetabbaṁ. “Ekamantaṁ nikkhipitu”nti",
  "tika-vin08t34:182_13": "vacanassa pana sāmatthiyato cetiyapaṭimāpūjanādīni ca kātuṁ vaṭṭatīti viññāyati.",
  "tika-vin08t34:183": "Āsittakūpadhānakathā",
  "tika-vin08t34:184_0": "33. Āsittakūpadhānakathāyaṁ manussānaṁ bharaṇasīlataṁ sandhāya “tambalohena vā rajatena",
  "tika-vin08t34:184_1": "vā”ti vuttaṁ, vikappanatthena pana vā-saddena hiraññena vā suvaṇṇena vātiādiṁ saṅgaṇhāti.",
  "tika-vin08t34:184_2": "Paṭikkhittattā panāti bhagavatā pana āsittakūpadhānassa sāmaññavasena paṭikkhittattā.",
  "tika-vin08t34:184_3": "Na kevalaṁ ratanapeḷā eva na vaṭṭati, atha kho dārumayāpīti. Ettha pi-saddo sampiṇḍanattho,",
  "tika-vin08t34:184_4": "taṁ na vilīvamayatālapaṇṇamayavettamayādikaṁ sampiṇḍeti.",
  "tika-vin08t34:185": "Maḷorikakathā",
  "tika-vin08t34:186_0": "34. Maḷorikakathāyaṁ “anujānāmi, bhikkhave, maḷorika”nti gilāno bhikkhu bhuñjamāno",
  "tika-vin08t34:186_1": "na sakkoti hatthena pattaṁ sandhāretuṁ, tasmā anuññātaṁ. Pubbe pattasaṅgopanatthaṁ",
  "tika-vin08t34:186_2": "ādhārako anuññāto, idāni bhuñjanatthaṁ. Daṇḍādhārako vuccatīti daṇḍādhārako padhānato",
  "tika-vin08t34:186_3": "maḷorikoti vuccati. Yaṭṭhi…pe… pīṭhādīnipi ādhārakasāmaññena ettheva paviṭṭhānīti",
  "tika-vin08t34:186_4": "sambandho. Ādhārakaṁ nāma chiddaṁ viddhampi atthi, aviddhampi atthi, tesu katamaṁ",
  "tika-vin08t34:186_5": "vaṭṭatīti āha “ādhārasaṅkhepagamanato hi…pe… vaṭṭatiyevā”ti.",
  "tika-vin08t34:187": "Ekabhājanādikathā",
  "tika-vin08t34:188_0": "35. Ekabhājanādikathāyaṁ ekatobhuñjanaṁ nāma ekabhājanasmiṁ ekakkhaṇeyeva sahabhuñjanaṁ,",
  "tika-vin08t34:188_1": "na nānābhājane. Ekabhājanasmimpi na nānākkhaṇeti āha “sace panā”tiādi. Tasmiṁ apagate",
  "tika-vin08t34:188_2": "tassa apagatattā itarassa sesakaṁ bhuñjituṁ vaṭṭati. Iminā ekakkhaṇe abhuñjanabhāvaṁ",
  "tika-vin08t34:188_3": "dasseti. Itarassapītiādīsu itarassapīti itarītarakathanaṁ, sesabhuñjakaitarato itarassāti",
  "tika-vin08t34:188_4": "attho. Tena paṭhamaṁ gahetvā gatabhikkhumevāha. Tasmiṁ khīṇe tassa khaṇattā paṭhamaṁ",
  "tika-vin08t34:188_5": "gahitavatthussa khīṇattā puna gahetuṁ vaṭṭati. Iminā sahaabhuñjanabhāvaṁ dasseti.",
  "tika-vin08t34:189_0": "Na ekamañce nipajjitabbaṁ satipi nānāattharaṇe “na ekamañce tuvaṭṭitabbaṁ, yo tuvaṭṭeyya,",
  "tika-vin08t34:189_1": "āpatti dukkaṭassā”ti vacanato. Na ekattharaṇe nipajjitabbaṁ satipi nānāmañce “na",
  "tika-vin08t34:189_2": "ekattharaṇā tuvaṭṭitabba”nti vacanato, pageva ubhinnaṁ ekatteti attho. Yadi evaṁ",
  "tika-vin08t34:189_3": "nānāmañcanānāattharaṇesu asantesu kathaṁ anāpatti siyāti cintāyamāha “vavatthānaṁ",
  "tika-vin08t34:189_4": "panā”tiādi. Ekattharaṇapāvuraṇehīti ettha pana ayaṁ ekattharaṇapāvuraṇasaddo na catthasamāso",
  "tika-vin08t34:189_5": "hoti, atha kho bāhiratthasamāsoti āha “ekaṁ attharaṇañceva pāvuraṇañca etesanti ekattharaṇapāvuraṇā”ti,",
  "tika-vin08t34:189_6": "tipadatulyādhikaraṇabāhiratthasamāsoyaṁ. Kesametamadhivacanantyāha “ekaṁ antaṁ attharitvā",
  "tika-vin08t34:189_7": "ekaṁ pārupitvā nipajjantānametaṁ adhivacana”nti, evaṁ nipajjantānaṁ bhikkhūnaṁ etaṁ",
  "tika-vin08t34:189_8": "ekattharaṇapāvuraṇapadaṁ adhivacanaṁ hotīti adhippāyo. Kesaṁ pana antanti āha “saṁhārimāna”ntiādi.",
  "tika-vin08t34:190": "Celapaṭikakathā",
  "tika-vin08t34:191_0": "36. Celapaṭikakathāyaṁ celapaṭikanti celasantharaṁ. Kiṁ pana bhagavato sikkhāpadapaññāpane",
  "tika-vin08t34:191_1": "kāraṇanti? “Bodhirājakumāro kira ‘sace ahaṁ puttaṁ lacchāmi, akkamissati me bhagavā",
  "tika-vin08t34:191_2": "celapaṭika’nti iminā ajjhāsayena santhari, abhabbo cesa puttalābhāya, tasmā bhagavā",
  "tika-vin08t34:191_3": "na akkami. Yadi akkameyya, pacchā puttaṁ alabhanto ‘nāyaṁ sabbaññū’ti diṭṭhiṁ gaṇheyya,",
  "tika-vin08t34:191_4": "idaṁ tāva bhagavato anakkamane kāraṇaṁ. Yasmā pana bhikkhūpi ye ajānantā akkameyyuṁ,",
  "tika-vin08t34:191_5": "te gihīnaṁ paribhūtā bhaveyyuṁ, tasmā bhikkhū paribhavato mocetuṁ sikkhāpadaṁ paññapesi,",
  "tika-vin08t34:191_6": "idaṁ sikkhāpadapaññāpane kāraṇa”nti aṭṭhakathāyaṁ vuttaṁ.",
  "tika-vin08t34:192_0": "Sāratthadīpaniyaṁ pana “bhagavā tuṇhī ahosīti ‘kissa nu kho atthāya rājakumārena",
  "tika-vin08t34:192_1": "ayaṁ mahāsakkāro kato’ti āvajjento puttapatthanāya katabhāvaṁ aññāsi. So hi rājaputto",
  "tika-vin08t34:192_2": "aputtako, sutañcānena ahosi ‘buddhānaṁ kira adhikāraṁ katvā manasā icchitaṁ labhantī’ti,",
  "tika-vin08t34:192_3": "so ‘sacāhaṁ puttaṁ labhissāmi, sammāsambuddho imaṁ celapaṭikaṁ akkamissati. No ce",
  "tika-vin08t34:192_4": "labhissāmi, na akkamissatī’ti patthanaṁ katvā santharāpesi. Atha bhagavā ‘nibbattissati",
  "tika-vin08t34:192_5": "nu kho etassa putto’ti āvajjetvā ‘na nibbattissatī’ti addasa. Pubbe kira so ekasmiṁ",
  "tika-vin08t34:192_6": "dīpe vasamāno bhariyāya samānacchando anekasakuṇapotake khādi. ‘Sacassa mātugāmo",
  "tika-vin08t34:192_7": "puññavā bhaveyya, puttaṁ labheyya, ubhohi pana samānacchandehi hutvā pāpakammaṁ kataṁ,",
  "tika-vin08t34:192_8": "tenassa putto na nibbattissatīti aññāsi. Dusse pana akkante ‘buddhānaṁ adhikāraṁ",
  "tika-vin08t34:192_9": "katvā patthitaṁ labhantīti loke anussavo, mayā ca mahāadhikāro kato, na ca puttaṁ",
  "tika-vin08t34:192_10": "labhāmi, tucchaṁ idaṁ vacana’nti micchāgāhaṁ gaṇheyya. Titthiyāpi ‘natthi samaṇānaṁ",
  "tika-vin08t34:192_11": "akattabbaṁ nāma, celapaṭikampi maddantā āhiṇḍantī’ti ujjhāyeyyuṁ, etarahi ca akkamantesu",
  "tika-vin08t34:192_12": "bahū bhikkhū paracittaviduno, te bhabbattaṁ jānitvā akkamissanti. Abhabbataṁ jānitvā",
  "tika-vin08t34:192_13": "na akkamissanti. Anāgate pana upanissayo mando bhavissati, anāgataṁ na jānissanti.",
  "tika-vin08t34:192_14": "Tesu akkamantesu sace patthitaṁ samijjhissati, iccetaṁ kusalaṁ. No ce ijjhissati,",
  "tika-vin08t34:192_15": "‘pubbe bhikkhusaṅghassa adhikāraṁ katvā icchiticchitaṁ labhanti, idāni na labhanti,",
  "tika-vin08t34:192_16": "teyeva maññe bhikkhū paṭipattipūrakā ahesuṁ, ime pana paṭipattiṁ pūretuṁ na sakkontī’ti",
  "tika-vin08t34:192_17": "manussā vippaṭisārino bhavissantīti imehi tīhi kāraṇehi bhagavā akkamituṁ anicchanto",
  "tika-vin08t34:192_18": "tuṇhī ahosi. Pacchimaṁ janataṁ tathāgato anukampatīti idaṁ pana thero vuttesu kāraṇesu",
  "tika-vin08t34:192_19": "tatiyakāraṇaṁ sandhāyāhā”ti vuttaṁ.",
  "tika-vin08t34:193_0": "Pāḷiyaṁ “yāciyamānena celapaṭikaṁ akkamitu”nti vacanato yāciyamānena eva akkamitabbaṁ,",
  "tika-vin08t34:193_1": "no ayāciyamānenāti siddhaṁ, tatthapi “maṅgalatthāyā”ti vacanato maṅgalatthāya yāciyamānena",
  "tika-vin08t34:193_2": "akkamitabbaṁ, na sirisobhaggādiatthāya yāciyamānenāti ca, tatthapi “gihīna”nti vacanato",
  "tika-vin08t34:193_3": "gihīnaṁ eva celasantharaṁ akkamitabbaṁ, na pabbajitānanti ca. Aṭṭhakathāyaṁ “yā kāci",
  "tika-vin08t34:193_4": "itthī apagatagabbhā vā hotu, garugabbhā vā”ti aniyamavācakena vā-saddena vacanato",
  "tika-vin08t34:193_5": "na kevalaṁ imā dveyeva gahetabbā, atha kho “patiṭṭhitagabbhā vā vijātiputtā vā”tiādinā",
  "tika-vin08t34:193_6": "yā kāci maṅgalikāyo itthiyopi purisāpi gahetabbā. “Evarūpesu ṭhānesū”ti vuttattā",
  "tika-vin08t34:193_7": "na kevalaṁ yathāvuttaṭṭhānesuyeva, atha kho taṁsadisesu yesu kesuci maṅgalaṭṭhānesu",
  "tika-vin08t34:193_8": "yesaṁ kesañci gihīnaṁ maṅgalatthāya yāciyamānānaṁ celasantharaṁ akkamituṁ vaṭṭatīti",
  "tika-vin08t34:193_9": "sijjhati, vīmaṁsitvā gahetabbaṁ. Pāḷiyaṁ “anujānāmi, bhikkhave, dhotapādakaṁ akkamitu”nti",
  "tika-vin08t34:193_10": "sāmaññavasena vacanato, aṭṭhakathāyañca “taṁ akkamituṁ vaṭṭatī”ti avisesena vuttattā",
  "tika-vin08t34:193_11": "dhotapādakaṁ ayāciyamānenapi bhikkhunā akkamitabbanti siddhaṁ, “dhotehi pādehi akkamanatthāyā”ti",
  "tika-vin08t34:193_12": "pana vuttattā adhotehi akkamituṁ na vaṭṭatīti ca, vīmaṁsitvā gahetabbaṁ.",
  "tika-vin08t34:194": "Pādaghaṁsanīyakathā",
  "tika-vin08t34:195_0": "37. Pādaghaṁsanīyakathāyaṁ paṭhamaṁ tāva akappiyapādaghaṁsaniṁ dassetuṁ “katakaṁ",
  "tika-vin08t34:195_1": "na vaṭṭatī”ti āha. Katakaṁ nāma kīdisanti pucchāya sati vuttaṁ “katakaṁ nāma padumakaṇṇikākāra”ntiādi.",
  "tika-vin08t34:195_2": "Kasmā paṭikkhittanti vuttaṁ “bāhulikānuyogattā”ti. Tato kappiyapādaghaṁsaniyo dassetumāha",
  "tika-vin08t34:195_3": "“anujānāmi, bhikkhave, tisso pādaghaṁsaniyo”tiādi. Sesaṁ suviññeyyameva.",
  "tika-vin08t34:196": "Bījanīkathā",
  "tika-vin08t34:197_0": "38. Bījanīkathāyaṁ paṭhamaṁ tāva akappiyabījaniṁ dassetuṁ “camarīvālehi katabījanī",
  "tika-vin08t34:197_1": "na vaṭṭatī”ti āha. Tato kappiyachabījaniyo dassetuṁ “makasabījanīādi vaṭṭatī”ti āha.",
  "tika-vin08t34:197_2": "Tattha kappiyachabījaniyo nāma makasabījanī, vākamayabījanī, usīramayabījanī, morapiñchamayabījanī,",
  "tika-vin08t34:197_3": "vidhūpanaṁ, tālavaṇṭañcāti. Tāsaṁ visesaṁ dassetuṁ “vidhūpananti bījanī vuccatī”tiādimāha.",
  "tika-vin08t34:197_4": "Usīramayaṁ morapiñchamayañca suviññeyyattā na vuttaṁ. “Bījaninti caturassabījaniṁ.",
  "tika-vin08t34:197_5": "Tālavaṇṭanti tālapattādīhi kataṁ maṇḍalikabījani”nti sāratthadīpaniyaṁ vuttaṁ.",
  "tika-vin08t34:198": "Chattakathā",
  "tika-vin08t34:199_0": "39. Chattakathāyaṁ chattaṁ nāma tīṇi chattāni setacchattaṁ, kilañjacchattaṁ, paṇṇacchattanti.",
  "tika-vin08t34:199_1": "Tattha setacchattanti vatthapaliguṇṭhitaṁ paṇḍaracchattaṁ. Kilañjacchattanti vilīvacchattaṁ.",
  "tika-vin08t34:199_2": "Paṇṇacchattanti tālapaṇṇādīhi yehi kehici kataṁ. Maṇḍalabaddhaṁ salākabaddhanti idaṁ",
  "tika-vin08t34:199_3": "pana tiṇṇampi chattānaṁ pañjaradassanatthaṁ vuttaṁ. Tāni hi maṇḍalabaddhāni ceva",
  "tika-vin08t34:199_4": "honti salākabaddhāni ca. Yampi tatthajātakadaṇḍena kataṁ ekapaṇṇacchattaṁ hoti, tampi",
  "tika-vin08t34:199_5": "chattameva. “Vilīvacchattanti veṇuvilīvehi kataṁ chattaṁ. Tatthajātakadaṇḍakena katanti",
  "tika-vin08t34:199_6": "tālapaṇṇaṁ saha daṇḍakena chinditvā tameva chattadaṇḍaṁ karonti gopālakādayo viya,",
  "tika-vin08t34:199_7": "taṁ sandhāyetaṁ vutta”nti sāratthadīpaniyaṁ vuttaṁ. Vimativinodaniyaṁ pana “vilīvacchattanti",
  "tika-vin08t34:199_8": "veṇupesikāhi kataṁ. Maṇḍalabaddhānīti dīghasalākāsu tiriyaṁ valayākārena salākaṁ",
  "tika-vin08t34:199_9": "ṭhapetvā suttehi baddhāni dīghañca tiriyañca ujukameva salākāyo ṭhapetvā daḷhabaddhāni",
  "tika-vin08t34:199_10": "ceva tiriyaṁ ṭhapetvā dīghadaṇḍakeheva saṅkocārahaṁ katvā sutteheva tiriyaṁ baddhāni.",
  "tika-vin08t34:199_11": "Tatthajātakadaṇḍakena katanti saha daṇḍakena chinnatālapaṇṇādīhi kata”nti vuttaṁ.",
  "tika-vin08t34:199_12": "Idha pana chattadhārakapuggalavasena vuttaṁ, tasmā agilānassa bhikkhuno chattaṁ dhāretuṁ",
  "tika-vin08t34:199_13": "na vaṭṭati. Sesaṁ suviññeyyameva.",
  "tika-vin08t34:200": "Nakhakathā",
  "tika-vin08t34:201_0": "40. Nakhakathāyaṁ dīghanakhadhāraṇapaccayā uppanne vatthusmiṁ “na, bhikkhave, dīghā",
  "tika-vin08t34:201_1": "nakhā dhāretabbā, yo dhāreyya, āpatti dukkaṭassā”ti vacanato dhārentassa āpatti.",
  "tika-vin08t34:201_2": "“Nakhenapi nakhaṁ chindanti, mukhenapi nakhaṁ chindanti, kuṭṭepi ghaṁsanti, aṅguliyo",
  "tika-vin08t34:201_3": "dukkhā honti. Bhagavato etamatthaṁ ārocesuṁ – anujānāmi, bhikkhave, nakhacchedana”nti",
  "tika-vin08t34:201_4": "vacanato nakhacchedanasatthakaṁ dhāretuṁ vaṭṭati. Heṭṭhā ca “nakhacchedanaṁ valitakaṁyeva",
  "tika-vin08t34:201_5": "karonti, tasmā taṁ vaṭṭatī”ti aṭṭhakathāyaṁ vuttaṁ. “Valitakanti nakhacchedanakāle",
  "tika-vin08t34:201_6": "daḷhaggahaṇatthaṁ valīhi yuttameva karonti, tasmā taṁ vaṭṭatī”ti vimativinodaniyaṁ",
  "tika-vin08t34:201_7": "vuttaṁ. Maṁsappamāṇenāti aṅgulaggamaṁsappamāṇena. Vīsatimaṭṭhanti vīsatipi hatthapādanakhe",
  "tika-vin08t34:201_8": "likhitamaṭṭhe karonti. Sesaṁ suviññeyyameva.",
  "tika-vin08t34:202": "Lomakathā",
  "tika-vin08t34:203_0": "Lomakathāyaṁ “sambādhelomaṁ saṁharāpenti. Manussā ujjhāyanti khīyanti vipācenti seyyathāpi",
  "tika-vin08t34:203_1": "gihī kāmabhogino”ti vatthusmiṁ uppanne “na, bhikkhave…pe… dukkaṭassā”ti vacanato",
  "tika-vin08t34:203_2": "saṁharāpentassa āpatti. Aññatarassa bhikkhuno sambādhe vaṇo hoti, bhesajjaṁ na tiṭṭhatīti",
  "tika-vin08t34:203_3": "imissā aṭṭhuppattiyā “anujānāmi, bhikkhave, ābādhapaccayā sambādhe lomaṁ saṁharāpetu”nti",
  "tika-vin08t34:203_4": "vacanato ābādhapaccayā bhesajjapatiṭṭhāpanatthāya sambādhe lomaṁ harāpentassa anāpatti.",
  "tika-vin08t34:203_5": "“Seyyathāpi pisācillikā”ti manussānaṁ ujjhāyanapaccayā “na, bhikkhave, dīghaṁ nāsikālomaṁ",
  "tika-vin08t34:203_6": "dhāretabbaṁ, yo dhāreyya, āpatti dukkaṭassā”ti vacanato dhāraṇapaccayā āpatti. “Anujānāmi,",
  "tika-vin08t34:203_7": "bhikkhave, saṇḍāsa”nti anurakkhaṇatthāya saṇḍāso anuññāto, tasmā nāsikālomaṁ saṇḍāsena",
  "tika-vin08t34:203_8": "harāpetuṁ vaṭṭati. Palitanti paṇḍarakesaṁ. Gāhetuṁ na vaṭṭati “mā me jarābhāvo hotū”ti",
  "tika-vin08t34:203_9": "manasi katattā. Bībhacchaṁ hutvāti virūpaṁ hutvā. Palitaṁ vā apalitaṁ vāti paṇḍaraṁ",
  "tika-vin08t34:203_10": "vā apaṇḍaraṁ vā. Gāhāpetuṁ vaṭṭati appasādāvahattāti.",
  "tika-vin08t34:204": "Kāyabandhanakathā",
  "tika-vin08t34:205_0": "41. Kāyabandhanakathāyaṁ akāyabandhanenāti abandhitakāyabandhanena. Bhikkhunāti seso.",
  "tika-vin08t34:205_1": "Atha vā akāyabandhanenāti abandhitakāyabandhano hutvāti itthambhūtatthe karaṇavacanaṁ",
  "tika-vin08t34:205_2": "yathā “bhinnena sīsena paggharantena lohitena paṭivisake ujjhāpesī”ti. Tenāha “abandhitvā",
  "tika-vin08t34:205_3": "nikkhamantena yattha sarati, tattha bandhitabba”nti. Kāyabandhanaṁ nāma cha kāyabandhanāni",
  "tika-vin08t34:205_4": "kalābukaṁ, deḍḍubhakaṁ, murajaṁ, maddavīṇaṁ, paṭṭikaṁ, sūkarantakanti. Tattha kalābukaṁ",
  "tika-vin08t34:205_5": "nāma bahurajjukaṁ. Deḍḍubhakaṁ nāma udakasappasīsasadisaṁ. Murajaṁ nāma murajavaṭṭisaṇṭhānaṁ",
  "tika-vin08t34:205_6": "veṭhetvā kataṁ. Maddavīṇaṁ nāma pāmaṅgasaṇṭhānaṁ. Īdisañhi ekampi na vaṭṭati, pageva",
  "tika-vin08t34:205_7": "bahūni. Tasmā paṭikkhittāni akappiyakāyabandhanāni nāma cattāri honti, paṭṭikaṁ,",
  "tika-vin08t34:205_8": "sūkarantakanti imāni dve kāyabandhanāni bhagavatā anuññātāni kappiyakāyabandhanāni",
  "tika-vin08t34:205_9": "nāma, tassa pakativītā vā macchakaṇṭakavāyimā vā paṭṭikā vaṭṭati, sesā kuñjaracchikādibhedā",
  "tika-vin08t34:205_10": "na vaṭṭati. Sūkarantakaṁ nāma kuñcikakosakasaṇṭhānaṁ hoti, ekarajjukaṁ, pana muddikakāyabandhanañca",
  "tika-vin08t34:205_11": "sūkarantakaṁ anulometi. Imehi pana dvīhi saddhiṁ aṭṭha kāyabandhanāni honti. “Anujānāmi,",
  "tika-vin08t34:205_12": "bhikkhave, murajaṁ maddavīṇa”nti idaṁ dasāsuyeva anuññātanti pāmaṅgadasā cettha catunnaṁ",
  "tika-vin08t34:205_13": "upari na vaṭṭati. Sobhakaṁ nāma veṭhetvā mukhavaṭṭisibbanaṁ. Guṇakaṁ nāma mudiṅgasaṇṭhānena",
  "tika-vin08t34:205_14": "sibbanaṁ. Evaṁ sibbitā hi anto thirā hontīti vuccati. Pavanantoti pāsanto vuccati.",
  "tika-vin08t34:205_15": "Vajirabuddhiṭīkāyaṁ pana “muddikakāyabandhanaṁ nāma caturassaṁ akatvā sajjitaṁ. Pāmaṅgadasā",
  "tika-vin08t34:205_16": "caturassā. Mudiṅgasaṇṭhānenāti saṅghāṭiyā mudiṅgasibbanākārena varakasīsākārena.",
  "tika-vin08t34:205_17": "Pavanantoti pāsanto, ‘dasāmūla’nti ca likhitaṁ. Akāyabandhanena sañcicca vā asañcicca",
  "tika-vin08t34:205_18": "vā gāmappavesane āpatti. Saritaṭṭhānato bandhitvā pavisitabbaṁ, nivattitabbaṁ vāti likhita”nti vuttaṁ.",
  "tika-vin08t34:206": "Nivāsanapārupanakathā",
  "tika-vin08t34:207_0": "42. Nivāsanapārupanakathāyaṁ hatthisoṇḍādivasena gihinivatthaṁ na nivāsetabbanti",
  "tika-vin08t34:207_1": "ettha hatthisoṇḍakaṁ nāma nābhimūlato hatthisoṇḍasaṇṭhānaṁ olambakaṁ katvā nivatthaṁ",
  "tika-vin08t34:207_2": "coḷikaitthīnaṁ nivāsanaṁ viya. Macchavāḷakaṁ nāma ekato dasantaṁ ekato pāsantaṁ olambitvā",
  "tika-vin08t34:207_3": "nivatthaṁ. Catukaṇṇakaṁ nāma uparito dve, heṭṭhato dveti evaṁ cattāro kaṇṇe dassetvā",
  "tika-vin08t34:207_4": "nivatthaṁ. Tālavaṇṭakaṁ nāma tālavaṇṭākārena sāṭakaṁ olambitvā nivāsanaṁ. Satavalikaṁ",
  "tika-vin08t34:207_5": "nāma dīghasāṭakaṁ anekakkhattuṁ obhujitvā ovaṭṭikaṁ karontena nivatthaṁ, vāmadakkhiṇapassesu",
  "tika-vin08t34:207_6": "vā nirantaraṁ valiyo dassetvā nivatthaṁ. Sace pana jāṇuto paṭṭhāya ekaṁ vā dve vā",
  "tika-vin08t34:207_7": "valiyo paññāyanti, vaṭṭati. Saṁvelliyaṁ nivāsentīti mallakammakārādayo viya kacchaṁ",
  "tika-vin08t34:207_8": "bandhitvā nivāsenti, evaṁ nivāsetuṁ gilānassapi maggappaṭipannassapi na vaṭṭati.",
  "tika-vin08t34:207_9": "Setapaṭapārutādivasena na gihipārutaṁ pārupitabbanti ettha yaṁ kiñci setapaṭapārutaṁ",
  "tika-vin08t34:207_10": "paribbājakapārutaṁ ekasāṭakapārutaṁ soṇḍapārutaṁ antepurikapārutaṁ mahājeṭṭhakapārutaṁ",
  "tika-vin08t34:207_11": "kuṭipavesakapārutaṁ brāhmaṇapārutaṁ pāḷikārakapārutanti evamādi parimaṇḍalalakkhaṇato",
  "tika-vin08t34:207_12": "aññathā pārutaṁ sabbametaṁ gihipārutaṁ nāma, tasmā yathā setapaṭā aḍḍhapālakanigaṇṭhā",
  "tika-vin08t34:207_13": "pārupanti, yathā ca ekacce paribbājakā uraṁ vivaritvā dvīsu aṁsakūṭesu pāvuraṇaṁ",
  "tika-vin08t34:207_14": "ṭhapenti, yathā ca ekasāṭakā manussā nivatthasāṭakassa ekena antena piṭṭhiṁ pārupitvā",
  "tika-vin08t34:207_15": "ubho kaṇṇe ubhosu aṁsakūṭesu ṭhapenti, yathā ca surāsoṇḍādayo sāṭakena gīvaṁ parikkhipitvā",
  "tika-vin08t34:207_16": "ubho ante ure vā olambenti, piṭṭhiyaṁ vā khipenti, yathā ca antepurikāyo akkhitārakamattaṁ",
  "tika-vin08t34:207_17": "dassetvā oguṇṭhikaṁ pārupanti, yathā ca mahājeṭṭhā dīghasāṭakaṁ nivāsetvā tasseva",
  "tika-vin08t34:207_18": "ekena antena sakalasarīraṁ pārupanti, yathā ca kassakā khettakuṭiṁ pavisantā sāṭakaṁ",
  "tika-vin08t34:207_19": "paliveṭhetvā upakacchake pakkhipitvā tasseva ekena antena sarīraṁ pārupanti, yathā",
  "tika-vin08t34:207_20": "ca brāhmaṇā ubhinnaṁ upakacchakānaṁ antare sāṭakaṁ pavesetvā aṁsakūṭesu pārupanti,",
  "tika-vin08t34:207_21": "yathā ca pāḷikārako bhikkhu ekaṁsapārupanena pārutaṁ vāmabāhuṁ vivaritvā cīvaraṁ",
  "tika-vin08t34:207_22": "aṁsakūṭe āropeti. Evaṁ apārupitvā sabbepi ete aññe ca evarūpe pārupanadose vajjetvā",
  "tika-vin08t34:207_23": "nibbikāraṁ parimaṇḍalaṁ pārupitabbaṁ. Tathā apārupitvā ārāme vā antaraghare vā anādarena",
  "tika-vin08t34:207_24": "yaṁ kiñci vikāraṁ karontassa dukkaṭaṁ.",
  "tika-vin08t34:208": "Kājakathā",
  "tika-vin08t34:209_0": "43. Kājakathāyaṁ muṇḍaveṭhīti yathā rañño kuhiñci gacchanto parikkhārabhaṇḍaggahaṇamanussāti",
  "tika-vin08t34:209_1": "adhippāyo. Ubhatokājanti ekasmiṁyeva kāje purato ca pacchato ca ubhosu bhāgesu laggetvā",
  "tika-vin08t34:209_2": "vahitabbabhāraṁ. Ekatokājanti ekato pacchatoyeva laggetvā vahitabbabhāraṁ. Antarākājanti",
  "tika-vin08t34:209_3": "majjhe laggetvā dvīhi vahitabbabhāraṁ. Sīsabhārādayo sīsādīhi vahitabbabhārādayo",
  "tika-vin08t34:209_4": "eva. Olambakanti hatthena olambitvā vahitabbabhāraṁ. Etesu ubhatokājameva na vaṭṭati, sesā vaṭṭanti.",
  "tika-vin08t34:210": "Dantakaṭṭhakathā",
  "tika-vin08t34:211_0": "44. Dantakaṭṭhakathāyaṁ dantakaṭṭhassa akhādane pañca dose, khādane pañcānisaṁse",
  "tika-vin08t34:211_1": "ca dassetvā bhagavatā bhikkhūnaṁ dantakaṭṭhaṁ anuññātaṁ. Tattha pañca dosā nāma acakkhussaṁ,",
  "tika-vin08t34:211_2": "mukhaṁ duggandhaṁ, rasaharaṇiyo na visujjhanti, pittaṁ semhaṁ bhattaṁ pariyonandhati,",
  "tika-vin08t34:211_3": "bhattamassa nacchādetīti. Tattha acakkhussanti cakkhūnaṁ hitaṁ na hoti, parihāniṁ",
  "tika-vin08t34:211_4": "janeti. Nacchādetīti na ruccati. Pañcānisaṁsā vuttapaṭipakkhato veditabbā. Tato dīghadantakaṭṭhakhādane",
  "tika-vin08t34:211_5": "ca atimadāhakadantakaṭṭhakhādane ca dukkaṭaṁ paññapetvā aṭṭhaṅgulaparamaṁ caturaṅgulapacchimaṁ",
  "tika-vin08t34:211_6": "dantakaṭṭhaṁ anuññātaṁ. Tattha aṭṭhaṅgulaṁ paramaṁ etassa dantakaṭṭhassāti aṭṭhaṅgulaparamaṁ.",
  "tika-vin08t34:211_7": "Caturaṅgulaṁ pacchimaṁ pamāṇaṁ etassa dantakaṭṭhassāti caturaṅgulapacchimaṁ. Atimadāhakanti",
  "tika-vin08t34:211_8": "atikhuddakaṁ. Aṭṭhaṅgulaṁ mahādantakaṭṭhaṁ nāma, caturaṅgulaṁ khuddakadantakaṭṭhaṁ",
  "tika-vin08t34:211_9": "nāma, pañcachasattaṅgulaṁ majjhimadantakaṭṭhaṁ nāma. Tena vuttaṁ “duvidhena udakena",
  "tika-vin08t34:211_10": "tividhena dantakaṭṭhenā”ti. “Aṭṭhaṅgulaparamanti manussānaṁ pamāṇaṅgulena aṭṭhaṅgulaparama”nti aṭṭhakathāya māha.",
  "tika-vin08t34:212_0": "Ettha ca pamāṇaṅgulenāti idaṁ pakatiaṅgulenāti gahetvā manussānaṁ pakatiaṅgulena",
  "tika-vin08t34:212_1": "aṭṭhaṅgulato adhikappamāṇaṁ dantakaṭṭhaṁ na vaṭṭatīti vadanti. Tattakameva ca katvā",
  "tika-vin08t34:212_2": "khādanti. Aṭṭhakathāyaṁ pana “manussānaṁ pamāṇaṅgulena” icceva vuttaṁ, na “pakatiaṅgulenā”ti.",
  "tika-vin08t34:212_3": "Tasmā yaṁ vaḍḍhakihatthato aṅgulaṁ pamāṇaṁ katvā manussā gehādīni minanti, tena manussānaṁ",
  "tika-vin08t34:212_4": "pamāṇaṅgulabhūtena vaḍḍhakiaṅgulena aṭṭhaṅgulaparamanti attho gahetabbo. Vuttañhi",
  "tika-vin08t34:212_5": "sāratthadīpaniyaṁ “pamāṇaṅgulenāti vaḍḍhakiaṅgulaṁ sandhāya vutta”nti. Vimativinodaniyañca",
  "tika-vin08t34:212_6": "“pamāṇaṅgulenāti vaḍḍhakiaṅgulena, keci pana ‘pakatiaṅgulenā’ti vadanti, taṁ caturaṅgulapacchimavacanena",
  "tika-vin08t34:212_7": "sameti. Na hi pakatiaṅgulena caturaṅgulappamāṇaṁ dantakaṭṭhaṁ kaṇṭhe avilaggaṁ khādituṁ sakkā”ti.",
  "tika-vin08t34:213": "Rukkharohanakathā",
  "tika-vin08t34:214_0": "45. Rukkhārohanakathāyaṁ puriso pamāṇo yassa rukkhassāti poriso, uddhaṁ ukkhipitahatthena",
  "tika-vin08t34:214_1": "saddhiṁ manussakāyappamāṇo pañcahatthamattaucco rukkhapadeso, taṁ porisaṁ rukkhaṁ,",
  "tika-vin08t34:214_2": "avayave samudāyavohāro yathā “samuddo diṭṭho”ti, ābhuso padanti gacchanti pavattantīti",
  "tika-vin08t34:214_3": "āpadā, parissayā. Yāva attho atthi etasmiṁ rukkheti yāvadattho, rukkho, attha-saddo",
  "tika-vin08t34:214_4": "payojanavācako. Yāva tasmiṁ rukkhe bhikkhussa attho payojanaṁ atthi, tāva abhiruhitabboti",
  "tika-vin08t34:214_5": "adhippāyo. Sesaṁ suviññeyyameva.",
  "tika-vin08t34:215": "Chandāropanakathā",
  "tika-vin08t34:216_0": "46. Chandāropanakathāyaṁ chandasoti sakkaṭabhāsāya. Na āropetabbanti vācanāmaggaṁ",
  "tika-vin08t34:216_1": "na āropetabbaṁ. Sakāya niruttiyāti māgadhabhāsāya. Tattha santehi katāti sakkaṭā,",
  "tika-vin08t34:216_2": "aṭṭhakavāmakādīhi samitapāpehi isīhi katāti attho. Atha vā sakkaritabbā pūjitabbāti",
  "tika-vin08t34:216_3": "sakkaṭā manussānaṁ hitasukhāvahanato, tadatthikehi manussehi pūjitabbāti attho. Bhāsīyateti",
  "tika-vin08t34:216_4": "bhāsā, sakkaṭā ca sā bhāsā cāti sakkaṭabhāsā. Vedattayagatā nirutti, sassa esāti",
  "tika-vin08t34:216_5": "sakā, bhagavato vacanantyattho. Magadhe jātā māgadhikā, ādikappakāle magadharaṭṭhe",
  "tika-vin08t34:216_6": "jātāti attho. Uccateti utti, nīharitvā utti nirutti, piṭakattayato nīharitvā kathīyatetyattho.",
  "tika-vin08t34:216_7": "Vuttañhetaṁ porāṇehi –",
  "tika-vin08t34:217": "“Sā māgadhī mūlabhāsā;",
  "tika-vin08t34:218": "Narā yāyādikappikā;",
  "tika-vin08t34:219": "Brahmāno cāssutālāpā;",
  "tika-vin08t34:220": "Sambuddhā cāpi bhāsare”ti.",
  "tika-vin08t34:221": "Sesaṁ suviññeyyameva.",
  "tika-vin08t34:222": "Lokāyatakathā",
  "tika-vin08t34:223_0": "47. Lokāyatakathāyaṁ lokiyanti patiṭṭhahanti puññāpuññāni tabbipāko cāti loko, sattaloko.",
  "tika-vin08t34:223_1": "Ābhuso yatanti vīriyaṁ karonti etthāti āyataṁ, lokassa āyataṁ lokāyataṁ, sattānaṁ",
  "tika-vin08t34:223_2": "bhuso vīriyakaraṇaṭṭhānantyattho. Kiṁ taṁ? Titthiyasatthaṁ. Sabbaṁ ucchiṭṭhaṁ, kasmā?",
  "tika-vin08t34:223_3": "Sakuṇādīhi paribhuttapubbattā. Sabbaṁ anucchiṭṭhaṁ imassa avasesabhojanassa kenaci",
  "tika-vin08t34:223_4": "aparibhuttapubbattā. Seto kāko aṭṭhissa setattā, kāḷo bako pādassa kāḷattāti. Natthi",
  "tika-vin08t34:223_5": "attho etthāti niratthakaṁ, niratthakameva kāraṇaṁ niratthakakāraṇaṁ. Tena paṭisaṁyuttaṁ",
  "tika-vin08t34:223_6": "niratthakakāraṇapaṭisaṁyuttaṁ. Taranti etthāti titthaṁ, paṭṭanaṁ. Titthaṁ viyāti",
  "tika-vin08t34:223_7": "titthaṁ, laddhi, taṁ etesaṁ atthīti titthiyā, viparītadassanā. Sāsanti attano sāvake",
  "tika-vin08t34:223_8": "etthāti satthaṁ, titthiyānaṁ satthaṁ titthiyasatthaṁ. Na tiracchānavijjā pariyāpuṇitabbāti",
  "tika-vin08t34:223_9": "ettha tiracchānavijjā nāma yā kāci bāhirakā anatthasañhitā. Na pariyāpuṇitabbāti",
  "tika-vin08t34:223_10": "attanā na pariyāpuṇitabbā. Na vācetabbāti paresaṁ na vācetabbā. Sesaṁ suviññeyyameva.",
  "tika-vin08t34:224": "Khipitakathā",
  "tika-vin08t34:225_0": "48. Khipitakathāyaṁ khipīyitthāti khipito. Khipi abyattasaddeti dhātu. Bhāvenabhāvalakkhaṇattā",
  "tika-vin08t34:225_1": "tasmiṁ khipiteti vibhatyantaṁ. “Yasmiṁ kismiñci puggale”ti lakkhaṇavantakattā ajjhāharitabbo.",
  "tika-vin08t34:225_2": "Jīvāti jīva pāṇadhāraṇeti dhātu, vibhattilopo. Yasmiṁ kismiñci puggale khipite bhikkhunā",
  "tika-vin08t34:225_3": "“jīvā”ti vacanaṁ na vattabbaṁ, bhikkhusmiṁ khipite gihinā “jīvatha bhante”ti vuccamāne",
  "tika-vin08t34:225_4": "sati “ciraṁ jīvā”ti bhikkhunā vattuṁ vaṭṭatīti yojanā. “Vuccamāne”ti ettha pana lakkhaṇassa",
  "tika-vin08t34:225_5": "kammavācakattā tena samānādhikaraṇaṁ kammabhūtaṁ “bhikkhusmi”nti lakkhaṇavantakammaṁ",
  "tika-vin08t34:225_6": "ajjhāharitabbaṁ yathā kiṁ “gosu duyhamānāsu puriso āgato”ti. Apare pana ācariyā īdisesu",
  "tika-vin08t34:225_7": "ṭhānesu “santesū”ti padaṁ ajjhāharitvā idameva lakkhaṇapadaṁ, “gosu duyhamānāsū”ti",
  "tika-vin08t34:225_8": "padadvayaṁ pana “santesū”ti ettha pakativikativasena kattā evāti vadanti, vīmaṁsitvā gahetabbaṁ.",
  "tika-vin08t34:226": "Lasuṇakathā",
  "tika-vin08t34:227_0": "49. Lasuṇakathāyaṁ “lasuṇaṁ nāma māgadhaka”nti pāḷiyaṁ āgataṁ. Aṭṭhakathāyaṁ pana",
  "tika-vin08t34:227_1": "“māgadhakanti magadhesu jātaṁ. Magadharaṭṭhe jātalasuṇameva hi idha lasuṇanti adhippetaṁ,",
  "tika-vin08t34:227_2": "tampi bhaṇḍikalasuṇameva, na ekadvitimiñjakaṁ. Kurundiyaṁ pana ‘jātidesaṁ avatvā",
  "tika-vin08t34:227_3": "‘māgadhakaṁ nāma bhaṇḍikalasuṇa’nti vutta”nti vuttaṁ. Sace dve tayo bhaṇḍike ekatoyeva",
  "tika-vin08t34:227_4": "saṅkharitvā ajjhoharati, ekaṁ pācittiyaṁ. Bhinditvā ekekaṁ miñjaṁ khādantiyā pana",
  "tika-vin08t34:227_5": "payogagaṇanāya pācittiyāni, idaṁ bhikkhunīnaṁ vasena pācittiyaṁ, bhikkhussa pana dukkaṭaṁ.",
  "tika-vin08t34:228_0": "Palaṇḍukādīnaṁ vaṇṇena vā miñjāya vā nānattaṁ veditabbaṁ. Vaṇṇena tāva palaṇḍuko",
  "tika-vin08t34:228_1": "nāma paṇḍuvaṇṇo hoti. Bhañjanako lohitavaṇṇo, haritako haritavaṇṇo, miñjāya pana",
  "tika-vin08t34:228_2": "palaṇḍukassa ekā miñjā hoti, bhañjanakassa dve, haritakassa tisso, cāpalasuṇo amiñjako.",
  "tika-vin08t34:228_3": "Aṅkuramattameva hi tassa hoti. Mahāpaccariyādīsu pana “palaṇḍukassa tīṇi miñjāni,",
  "tika-vin08t34:228_4": "bhañjanakassa dve, haritakassa eka”nti vuttaṁ. Ete palaṇḍukādayo sabhāveneva vaṭṭanti,",
  "tika-vin08t34:228_5": "sūpasampākādīsu pana māgadhakampi vaṭṭati. Tañhi paccamānesu muggasūpādīsu vā macchamaṁsavikatiyā",
  "tika-vin08t34:228_6": "vā telādīsu vā badarasāḷavādīsu vā ambilapākādīsu vā uttaribhaṅge vā yattha katthaci",
  "tika-vin08t34:228_7": "antamaso yāgupattepi pakkhipituṁ vaṭṭatīti vuttaṁ. “Sabhāvenevāti sūpasampākādiṁ",
  "tika-vin08t34:228_8": "vināva. Badarasāḷavaṁ nāma badaraphalāni sukkhāpetvā cuṇṇetvā kattabbā khādanīyavikatī”ti",
  "tika-vin08t34:228_9": "sāratthadīpaniyaṁ vuttaṁ.",
  "tika-vin08t34:229": "Naakkamitabbādikathā",
  "tika-vin08t34:230_0": "50. Naakkamitabbādikathāyaṁ “paribhaṇḍakatabhūmi nāma saṇhamattikāhi katā kāḷavaṇṇādibhūmi.",
  "tika-vin08t34:230_1": "Senāsanaṁ mañcapīṭhādikāyeva. Tatheva vaḷañjetuṁ vaṭṭatīti aññehi āvāsikehi bhikkhūhi",
  "tika-vin08t34:230_2": "paribhuttanīhārena paribhuñjituṁ vaṭṭati. ‘Nevāsikā pakatiyā anatthatāya bhūmiyā",
  "tika-vin08t34:230_3": "ṭhapenti ce, tesampi anāpattiyevā’ti gaṇṭhipadesu vuttaṁ. ‘Dvārampī’tiādinā vuttadvāravātapānādayo",
  "tika-vin08t34:230_4": "aparikammakatāpi na apassayitabbā. Lomesūti lomesu phusantesū”ti sāratthadīpaniyaṁ",
  "tika-vin08t34:230_5": "vuttaṁ. Vimativinodaniyampi “paribhaṇḍakatabhūmi vāti kāḷavaṇṇādikatasaṇhabhūmi vā.",
  "tika-vin08t34:230_6": "Senāsanaṁ vāti mañcapīṭhādi vā. Tatheva vaḷañjetuṁ vaṭṭatīti iminā nevāsikehi dhotapādādīhi",
  "tika-vin08t34:230_7": "vaḷañjanaṭṭhāne sañcicca adhotapādādīhi vaḷañjantasseva āpatti paññattāti dasseti,",
  "tika-vin08t34:230_8": "‘dvārampī’tiādinā sāmaññato vuttattā dvāravātapānādayo aparikammakatāpi na apassayitabbā.",
  "tika-vin08t34:230_9": "Ajānitvā apassayantassapi idha lomagaṇanāya āpattī”ti vuttaṁ. Vajirabuddhiṭīkāyaṁ",
  "tika-vin08t34:230_10": "“nevāsikā pakatiyā anatthatāya bhūmiyā ṭhapenti ce, tesampi anāpattiyevāti likhitaṁ,",
  "tika-vin08t34:230_11": "dvāravātapānādayo aparikammakatāpi na apassayitabbāti likhita”nti vuttaṁ.",
  "tika-vin08t34:231": "Avandiyavandiyakathā",
  "tika-vin08t34:232_0": "51. Avandiyavandiyakathāyaṁ idha pakaraṇācariyena senāsanakkhandhakapāḷivasena dasa",
  "tika-vin08t34:232_1": "avandiyā, tayo vandiyā ca vuttā, aṭṭhakathāṭīkāsu ca na kiñci vuttā, tasmā idha āgatanayeneva",
  "tika-vin08t34:232_2": "attho daṭṭhabbo. Parivārapāḷiyaṁ pana upālipañcake pañcapañcakavasena pañcavīsati",
  "tika-vin08t34:232_3": "avandiyā, pañca vandiyā ca vuttā. Kathaṁ? “Kati nu kho, bhante, avandiyāti? Pañcime,",
  "tika-vin08t34:232_4": "upāli, avandiyā. Katame pañca? Antaragharaṁ paviṭṭho avandiyo, racchagato avandiyo,",
  "tika-vin08t34:232_5": "otamasiko avandiyo, asamannāharanto avandiyo, sutto avandiyo. Ime kho, upāli, pañca",
  "tika-vin08t34:232_6": "avandiyā. Aparepi, upāli, pañca avandiyā. Katame pañca? Yāgupāne avandiyo, bhattagge",
  "tika-vin08t34:232_7": "avandiyo, ekāvatto avandiyo, aññavihito avandiyo, naggo avandiyo. Ime kho, upāli,",
  "tika-vin08t34:232_8": "pañca avandiyā. Aparepi, upāli, pañca avandiyā. Katame pañca? Khādanto avandiyo,",
  "tika-vin08t34:232_9": "bhuñjanto avandiyo, uccāraṁ karonto avandiyo, passāvaṁ karonto avandiyo, ukkhittako",
  "tika-vin08t34:232_10": "avandiyo. Ime kho, upāli, pañca avandiyā. Aparepi, upāli, pañca avandiyā. Katame",
  "tika-vin08t34:232_11": "pañca? Pureupasampannena pacchāupasampanno avandiyo, anupasampanno avandiyo, nānāsaṁvāsako",
  "tika-vin08t34:232_12": "vuḍḍhataro adhammavādī avandiyo, mātugāmo avandiyo, paṇḍako avandiyo. Ime kho, upāli,",
  "tika-vin08t34:232_13": "pañca avandiyā. Aparepi, upāli, pañca avandiyā. Katame pañca? Pārivāsiko avandiyo,",
  "tika-vin08t34:232_14": "mūlāyapaṭikassanāraho avandiyo, mānattāraho avandiyo, mānattacāriko avandiyo, abbhānāraho",
  "tika-vin08t34:232_15": "avandiyo. Ime kho, upāli, pañca avandiyā”ti.",
  "tika-vin08t34:233_0": "“Kati nu kho, bhante, vandiyāti? Pañcime, upāli, vandiyā. Katame pañca? Pacchāupasampannena",
  "tika-vin08t34:233_1": "pureupasampanno vandiyo, nānāsaṁvāsako vuḍḍhataro dhammavādī vandiyo, ācariyo vandiyo,",
  "tika-vin08t34:233_2": "upajjhāyo vandiyo, sadevake loke samārake sabrahmake sassamaṇabrāhmaṇiyā pajāya sadevamanussāya",
  "tika-vin08t34:233_3": "tathāgato arahaṁ sammāsambuddho vandiyo. Ime kho, upāli, pañca vandiyā”ti.",
  "tika-vin08t34:234_0": "Aṭṭhakathāyañca “otamasitoti andhakāragato. Tañhi vandantassa mañcapādādīsupi nalāṭaṁ",
  "tika-vin08t34:234_1": "paṭihaññeyya. Asamannāharantoti kiccappasutattā vandanaṁ asamannāharanto. Suttoti",
  "tika-vin08t34:234_2": "niddaṁ okkanto. Ekāvattoti ekato āvatto sapattapakkhe ṭhito verī visabhāgapuggalo",
  "tika-vin08t34:234_3": "vuccati, ayaṁ avandiyo. Ayañhi vandiyamāno pādenapi pahareyya. Aññavihitoti aññaṁ",
  "tika-vin08t34:234_4": "cintayamāno. Khādantoti piṭṭhakhajjakādīni khādanto. Uccārañca passāvañca karonto",
  "tika-vin08t34:234_5": "anokāsagatattā avandiyo. Ukkhittakoti tividhenapi ukkhepanīyakammena ukkhittako avandiyo,",
  "tika-vin08t34:234_6": "tajjanīyādikammakatā pana cattāro vanditabbā, uposathapavāraṇāpi tehi saddhiṁ labbhanti.",
  "tika-vin08t34:234_7": "Ādito paṭṭhāya ca vuttesu avandiyesu naggañca ukkhittakañca vandantasseva hoti āpatti,",
  "tika-vin08t34:234_8": "itaresaṁ pana asāruppaṭṭhena ca antarā vuttakāraṇena ca vandanā paṭikkhittā. Ito",
  "tika-vin08t34:234_9": "paraṁ pacchāupasampannādayo dasapi āpattivatthubhāveneva avandiyā. Te vandantassa",
  "tika-vin08t34:234_10": "hi niyameneva āpatti. Iti imesu pañcasu pañcakesu terasa jane vandantassa anāpatti,",
  "tika-vin08t34:234_11": "dvādasannaṁ vandanāya āpatti. Ācariyo vandiyoti pabbajjācariyo upasampadācariyo nissayācariyo",
  "tika-vin08t34:234_12": "uddesācariyo ovādācariyoti ayaṁ pañcavidhopi ācariyo vandiyo”ti āgato.",
  "tika-vin08t34:235_0": "“Antarāvuttakāraṇenāti tañhi vandantassa mañcapādādīsu nalāṭaṁ paṭihaññeyyātiādinā",
  "tika-vin08t34:235_1": "vuttakāraṇenā”ti sāratthadīpaniyaṁ vuttaṁ. Vimativinodaniyaṁ pana “mañcapādādīsupi",
  "tika-vin08t34:235_2": "nalāṭaṁ paṭihaññeyyāti andhakāre cammakhaṇḍaṁ paññapetvā vandituṁ onamantassa nalāṭaṁ",
  "tika-vin08t34:235_3": "vā akkhi vā mañcādīsu paṭihaññati. Etena vandatopi āpattiabhāvaṁ vatvā vandanāya",
  "tika-vin08t34:235_4": "sabbathā paṭikkhepābhāvañca dīpeti. Evaṁ sabbattha suttantarehi appaṭikkhittesu.",
  "tika-vin08t34:235_5": "Naggādīsu pana vandituṁ na vaṭṭatīti. Ekato āvattoti ekasmiṁ dosāgatipakkhe parivatto,",
  "tika-vin08t34:235_6": "paviṭṭhoti attho. Tenāha ‘sapattapakkhe ṭhito’ti. Vandiyamānoti onamitvā vandiyamāno.",
  "tika-vin08t34:235_7": "Vanditabbesu uddesācariyo nissayācariyo ca yasmā navakāpi honti, tasmā ‘te vuḍḍhā",
  "tika-vin08t34:235_8": "eva vandiyā’ti vanditabbā”ti āgataṁ. Vajirabuddhiṭīkāyaṁ “ekāvattotipi paṭhanti,",
  "tika-vin08t34:235_9": "tassa kuddho kodhābhibhūtoti kira attho. Ekavatthotipi keci, uttarāsaṅgaṁ apanetvā",
  "tika-vin08t34:235_10": "ṭhitoti kira attho. Taṁ sabbaṁ aṭṭhakathāyaṁ uddhaṭapāḷiyā virujjhati. Ekāvattoti",
  "tika-vin08t34:235_11": "hi uddhaṭaṁ, tasmā na gahetabbaṁ. Antarā vuttakāraṇenāti kiccappasutattā asamannāharanto",
  "tika-vin08t34:235_12": "‘nalāṭaṁ paṭihaññeyyā’tiādivuttakāraṇenā”ti āgataṁ.",
  "tika-vin08t34:236_0": "Dutiyagāthāsaṅgaṇikaṭṭhakathāyaṁ “dasa puggalā nābhivādetabbāti senāsanakkhandhake",
  "tika-vin08t34:236_1": "vuttā dasa janā. Añjalisāmīcena cāti sāmīcikammena saddhiṁ añjali ca tesaṁ na kātabbo.",
  "tika-vin08t34:236_2": "Neva pānīyapucchanatālavaṇṭaggahaṇādi khandhakavattaṁ tesaṁ dassetabbaṁ, na añjali",
  "tika-vin08t34:236_3": "paggaṇhitabboti attho. Dasannaṁ dukkaṭanti tesaṁyeva dasannaṁ evaṁ karontassa dukkaṭaṁ",
  "tika-vin08t34:236_4": "hotī”ti āgataṁ, tasmā añjalikammamattampi nesaṁ na kattabbanti.",
  "tika-vin08t34:237_0": "“Navakatarena, bhante, bhikkhunā vuḍḍhatarassa bhikkhuno pāde vandantena kati dhamme",
  "tika-vin08t34:237_1": "ajjhattaṁ upaṭṭhāpetvā pādā vanditabbāti? Navakatarenupāli, bhikkhunā vuḍḍhatarassa",
  "tika-vin08t34:237_2": "bhikkhuno pāde vandantena pañca dhamme ajjhattaṁ upaṭṭhāpetvā pādā vanditabbā. Katame",
  "tika-vin08t34:237_3": "pañca? Navakatarenupāli, bhikkhunā vuḍḍhatarassa bhikkhuno pāde vandantena ekaṁsaṁ",
  "tika-vin08t34:237_4": "uttarāsaṅgaṁ katvā añjaliṁ paggahetvā ubhohi pāṇitalehi pādāni parisambāhantena pemañca",
  "tika-vin08t34:237_5": "gāravañca upaṭṭhāpetvā pādā vanditabbā. Navakatarenupāli, bhikkhunā vuḍḍhatarassa",
  "tika-vin08t34:237_6": "bhikkhuno pāde vandantena ime pañca dhamme ajjhattaṁ upaṭṭhāpetvā pādā vanditabbā”ti",
  "tika-vin08t34:237_7": "imasmiṁ ṭhāne sammāsambuddhena āyasmato upālissa vandanānayova ācikkhito.",
  "tika-vin08t34:238_0": "Pañcapatiṭṭhitena vanditvāti ettha pañcasarūpañca kathitaṁ. Kathaṁ? Vuḍḍhatarassa",
  "tika-vin08t34:238_1": "pāde vandantena ubho aṁse vivaritvā vanditabbā, na ca ubho aṁse pārupitvā vanditabbā,",
  "tika-vin08t34:238_2": "atha kho ekaṁsaṁ uttarāsaṅgaṁ karitvā vanditabbāti. Etena saṅghāṭi pana ekaṁsaṁ katāpi",
  "tika-vin08t34:238_3": "akatāpi natthi dosoti pakāsito hoti. “Dasanakhasamodhānasamujjalaṁ karapuṭasaṅkhātaṁ",
  "tika-vin08t34:238_4": "añjaliṁ paggahetvāva vanditabbā, na hatthatalapakāsanamattena vā na hatthamuṭṭhipakāsanādinā",
  "tika-vin08t34:238_5": "vā vanditabbā”ti ca “na ekena hatthena cīvarakaṇṇachupanādimattena vanditabbā, atha",
  "tika-vin08t34:238_6": "kho ubhohi pāṇitalehi pādāni parisambāhantena vanditabbā”ti ca “evaṁ vandantehi na",
  "tika-vin08t34:238_7": "duṭṭhacittañca anādarañca upaṭṭhāpetvā vanditabbā, atha kho pemañca gāravañca upaṭṭhāpetvā",
  "tika-vin08t34:238_8": "pādā vanditabbā”ti ca evaṁ vandanānayo ācikkhito hoti.",
  "tika-vin08t34:239_0": "Kathaṁ pañcapatiṭṭhitasarūpaṁ kathitaṁ? Idha ekaṁsaṁ uttarāsaṅgaṁ karitvāti ekaṁ,",
  "tika-vin08t34:239_1": "añjaliṁ paggahetvāti ekaṁ, ubhohi pāṇitalehi pādāni parisambāhantenāti ekaṁ, pemañca",
  "tika-vin08t34:239_2": "upaṭṭhāpetvāti ekaṁ, gāravañca upaṭṭhāpetvāti ekaṁ, evaṁ pañcapatiṭṭhitasarūpaṁ kathitaṁ",
  "tika-vin08t34:239_3": "hoti. Tenāha “pañca dhamme ajjhattaṁ upaṭṭhāpetvā pādā vanditabbā”ti. Evaṁ sakalalokassa",
  "tika-vin08t34:239_4": "hitasukhakārakena dhammassāminā kāyapaṇāmamanopaṇāmavasena mahato hitasukhassa pavattanatthaṁ",
  "tika-vin08t34:239_5": "āyasmato upālittherassa ācikkhitena vandanānayena vandituṁ vaṭṭati.",
  "tika-vin08t34:240_0": "Idāni pana ācariyā abhinavaāgatānaṁ daharānañca sāmaṇerānañca vandanānayaṁ sikkhantā",
  "tika-vin08t34:240_1": "na imaṁ āhaccabhāsitaṁ pāḷiṁ gahetvā sikkhanti, atha kho paveṇīāgatanayaṁyeva gahetvā",
  "tika-vin08t34:240_2": "sikkhanti. Kathaṁ? Yadi ṭhatvā vandatha, dve pādatalāni samaṁ bhūmiyaṁ patiṭṭhāpetvā",
  "tika-vin08t34:240_3": "dve hatthatalāni samaṁ phusāpetvā nalāṭe patiṭṭhāpetvā vanditabbābhimukhaṁ onamitvā",
  "tika-vin08t34:240_4": "vandathāti, ayaṁ nayo “evaṁ mahāsatto suvaṇṇakadali viya bārāṇasinagarābhimukhaṁ",
  "tika-vin08t34:240_5": "onamitvā mātāpitaro vanditvā”ti imaṁ jātakaṭṭhakathāvacanañca “dasanakhasamodhānasamujjalaṁ",
  "tika-vin08t34:240_6": "añjaliṁ paggayha sirasmiṁ patiṭṭhāpetvā”tiādiaṭṭhakathāvacanañca anulometi. Idha",
  "tika-vin08t34:240_7": "pana dve pādatalāni, dve hatthatalāni, nalāṭañcāti pañcasu patiṭṭhitānīti sarūpaṁ",
  "tika-vin08t34:240_8": "vadanti. Yadi nisīditvā vandatha, paṭhamaṁ dve pādatalāni bhūmiyaṁ samaṁ patiṭṭhāpetvā",
  "tika-vin08t34:240_9": "dve jāṇumaṇḍalāni samaṁ ussāpetvā dve kapparāni dvinnaṁ jāṇūnaṁ upari samaṁ ṭhapetvā",
  "tika-vin08t34:240_10": "dve hatthatalāni samaṁ phusitāni katvā añjalisaṅkhātaṁ karapuṭaṁ sirasaṅkhāte nalāṭe",
  "tika-vin08t34:240_11": "patiṭṭhāpetvā vandatha. Tato onamitvā dve jāṇumaṇḍalāni ca dve kapparāni ca bhūmiyaṁ",
  "tika-vin08t34:240_12": "samaṁ patiṭṭhāpetvā dve hatthatalāni pasāretvā samaṁ bhūmiyaṁ ṭhapetvā sīsaṁ ubhinnaṁ",
  "tika-vin08t34:240_13": "hatthapiṭṭhīnaṁ upari katvā bhūmiyaṁ patiṭṭhāpetvā vandathāti. Ettha tu dve pādatalāni",
  "tika-vin08t34:240_14": "ekaṁ katvā, tathā dve jāṇumaṇḍalāni ekaṁ, dve kapparāni ekaṁ, dve hatthatalāni ekaṁ,",
  "tika-vin08t34:240_15": "sīsaṁ ekaṁ katvā pañcapatiṭṭhitasarūpaṁ kathenti. Esa nayo pāḷiaṭṭhakathāṭīkāsu na diṭṭho.",
  "tika-vin08t34:241_0": "Samīpaṁ gantvā pādānaṁ vandanakāle pana ekacce paṭhamaṁ attano sīsaṁ hatthena parāmasitvā",
  "tika-vin08t34:241_1": "tena hatthadvayena therānaṁ jāṇumaṇḍalaṁ cīvarassa upariyeva sambāhanti. Ekacce paṭhamaṁ",
  "tika-vin08t34:241_2": "therānaṁ jāṇumaṇḍalaṁ sacīvaraṁyeva parāmasitvā teneva hatthadvayena attano sīsaṁ",
  "tika-vin08t34:241_3": "parāmasanti. Ekacce chupanamattameva karonti. Esapi nayo na kismiñci diṭṭho. Rāmaññadesiyā",
  "tika-vin08t34:241_4": "pana bhikkhū evaṁ samīpaṁ gantvā vandanakāle therānaṁ pādaggaṁ apassantāpi pariyesitvā",
  "tika-vin08t34:241_5": "cīvarato nīharitvā pādaggameva punappunaṁ hatthena sambāhitvā sīsena pavaṭṭetvā cumbitvā",
  "tika-vin08t34:241_6": "lehitvā cirappavāsāgatapiyamanāpaupajjhāyaṁ vā ācariyaṁ vā passantā viya katvā vandanti.",
  "tika-vin08t34:241_7": "Taṁ kiriyaṁ parivārapāḷiyaṁ “ubhohi pāṇitalehi pādāni parisambāhantena pemañca gāravañca",
  "tika-vin08t34:241_8": "upaṭṭhāpetvā pādā vanditabbā”ti āgatapāḷiyā saṁsandati viya dissati. Tepi na sabbe",
  "tika-vin08t34:241_9": "pāḷiṁ passanti, paveṇīvaseneva karonti, tasmā sabbesaṁ hitatthaṁ pāḷinayo amhehi",
  "tika-vin08t34:241_10": "uddhaṭo. Paveṇīāgatanayato hi pāḷinayo balavataro, tasmā bhagavato āṇaṁ garuṁ karontehi",
  "tika-vin08t34:241_11": "sappurisehi pāḷinayo samāsevitabboti amhākaṁ khanti, vīmaṁsitvā gahetabbaṁ.",
  "tika-vin08t34:242": "Āsandādikathā",
  "tika-vin08t34:243_0": "55. Āsandādikathāyaṁ caturassapīṭhanti samacaturassaṁ. Aṭṭhaṅgulapādaṁ vaṭṭatīti",
  "tika-vin08t34:243_1": "aṭṭhaṅgulapādakameva vaṭṭati. Pamāṇātikkantopi vaṭṭatīti samacaturassameva sandhāya",
  "tika-vin08t34:243_2": "vuttaṁ. Āyatacaturassā pana sattaṅgapañcaṅgāpi uccapādā na vaṭṭanti. Vetteheva caturassādiākārena",
  "tika-vin08t34:243_3": "kataṁ bhaddapīṭhanti āha “vettamayapīṭha”nti. Dārupaṭṭikāya uparīti aṭaniākārena",
  "tika-vin08t34:243_4": "ṭhitadārupaṭalassa heṭṭhā. Uddhaṁ pādaṁ katvā pavesanakālañhi sandhāya “uparī”ti",
  "tika-vin08t34:243_5": "vuttaṁ. Eḷakassa pacchimapādadvayaṁ viya vaṅkākārena ṭhitattā panetaṁ “eḷakapādapīṭha”nti vuttaṁ.",
  "tika-vin08t34:244": "Uccāsayanamahāsayanakathā",
  "tika-vin08t34:245_0": "56. Uccāsayanamahāsayanakathāyaṁ “vāḷarūpānīti āharimāni vāḷarūpāni, ‘akappiyarūpākulo",
  "tika-vin08t34:245_1": "akappiyamañco pallaṅko’ti sārasamāse vuttaṁ. Dīghalomako mahākojavoti caturaṅgulādhikalomo",
  "tika-vin08t34:245_2": "kāḷakojavo. ‘Caturaṅgulādhikāni kira tassa lomānī’ti vacanato caturaṅgulato heṭṭhā",
  "tika-vin08t34:245_3": "vaṭṭatīti vadanti. Vānacitro uṇṇāmayattharaṇoti bhitticchedādivasena vicitro uṇṇāmayattharaṇo.",
  "tika-vin08t34:245_4": "Ghanapupphako uṇṇāmayattharaṇoti uṇṇāmayalohitattharaṇo. Pakatitūlikāti rukkhatūlalatātūlapoṭakītūlasaṅkhātānaṁ",
  "tika-vin08t34:245_5": "tiṇṇaṁ tūlānaṁ aññatarapuṇṇā tūlikā. ‘Uddalomīti ubhatodasaṁ uṇṇāmayattharaṇaṁ. Ekantalomīti",
  "tika-vin08t34:245_6": "ekatodasaṁ uṇṇāmayattharaṇa’nti dīghanikāyaṭṭhakathāyaṁ vuttaṁ. Sārasamāse pana ‘uddalomīti",
  "tika-vin08t34:245_7": "ekatouggatapupphaṁ. Ekantalomīti ubhatouggatapuppha’nti vuttaṁ. ‘Koseyyakaṭṭissamayanti",
  "tika-vin08t34:245_8": "koseyyakasaṭamaya’nti ācariyadhammapālattherena vuttaṁ. Suddhakoseyyanti ratanaparisibbanarahitaṁ.",
  "tika-vin08t34:245_9": "Dīghanikāyaṭṭhakathāyaṁ panettha ‘ṭhapetvā tūlikaṁ sabbāneva gonakādīni ratanaparisibbitāni",
  "tika-vin08t34:245_10": "na vaṭṭantī’ti vuttaṁ. Tattha ‘ṭhapetvā tūlika’nti etena ratanaparisibbanarahitāpi",
  "tika-vin08t34:245_11": "tūlikā na vaṭṭatīti dīpeti. ‘Ratanaparisibbitāni na vaṭṭantī’ti iminā pana yāni ratanaparisibbitāni,",
  "tika-vin08t34:245_12": "tāni bhūmattharaṇavasena yathānurūpaṁ mañcādīsu ca upanetuṁ vaṭṭatīti dīpitanti veditabbaṁ.",
  "tika-vin08t34:245_13": "Ettha ca vinayapariyāyaṁ patvā garuke ṭhātabbattā idha vuttanayenevettha vinicchayo",
  "tika-vin08t34:245_14": "veditabbo. Suttantikadesanāya pana gahaṭṭhānampi vasena vuttattā tesaṁ saṅgaṇhanatthaṁ",
  "tika-vin08t34:245_15": "‘ṭhapetvā tūlikaṁ…pe… vaṭṭatī’ti vuttanti apare.",
  "tika-vin08t34:246_0": "Ajinacammehīti ajinamigacammehi. Tāni kira cammāni sukhumatarāni, tasmā dupaṭṭatipaṭṭāni",
  "tika-vin08t34:246_1": "katvā sibbanti. Tena vuttaṁ ‘ajinappaveṇī’ti. Uttaraṁ uparibhāgaṁ chādetīti uttaracchado,",
  "tika-vin08t34:246_2": "vitānaṁ, tañca lohitavitānaṁ idhādhippetanti āha ‘uparibaddhena rattavitānenā’ti,",
  "tika-vin08t34:246_3": "‘rattavitānesu ca kāsāvaṁ vaṭṭati, kusumbhādirattameva na vaṭṭatī’ti gaṇṭhipadesu",
  "tika-vin08t34:246_4": "vuttaṁ. Mahāupadhānanti pamāṇātikkantaṁ upadhānaṁ. Ettha ca kiñcāpi dīghanikāyaṭṭhakathāyaṁ",
  "tika-vin08t34:246_5": "‘alohitakāni dvepi vaṭṭantiyeva, tato uttari labhitvā aññesaṁ dātabbāni. Dātumasakkonto",
  "tika-vin08t34:246_6": "mañce tiriyaṁ attharitvā uparipaccattharaṇaṁ datvā nipajjitumpi labhatī’ti avisesena",
  "tika-vin08t34:246_7": "vuttaṁ, senāsanakkhandhakavaṇṇanāyaṁ pana ‘agilānassa sīsūpadhānañca pādūpadhānañcāti",
  "tika-vin08t34:246_8": "dvayameva vaṭṭati. Gilānassa bimbohanāni santharitvā upari ca paccattharaṇaṁ datvā",
  "tika-vin08t34:246_9": "nipajjitumpi vaṭṭatī’ti vuttattā gilānoyeva mañce tiriyaṁ attharitvā nipajjituṁ vaṭṭatīti",
  "tika-vin08t34:246_10": "veditabbaṁ. Abhinissāya nisīditunti apassāya nisīditu”nti ettako vinicchayo sāratthadīpaniyaṁ āgato.",
  "tika-vin08t34:247_0": "Vimativinodaniyaṁ – pana vāḷarūpānīti āharimāni vāḷarūpāni. Caturaṅgulādhikānīti",
  "tika-vin08t34:247_1": "uddalomīekantalomīhi visesadassanaṁ. Caturaṅgulato hi ūnāni kira uddalomīādīsu pavisanti.",
  "tika-vin08t34:247_2": "Vānacitro uṇṇāmayattharaṇoti nānāvaṇṇehi uṇṇāmayasuttehi bhitticchedādivasena vāyitvā",
  "tika-vin08t34:247_3": "katacittattharaṇo. Ghanapupphakoti bahalarāgo. Pakatitūlikāti tūlapuṇṇā bhisi. Vikatikāti",
  "tika-vin08t34:247_4": "sīharūpādivasena vānacitrāva gayhati. “Uddalomīti ubhatodasaṁ uṇṇāmayattharaṇaṁ.",
  "tika-vin08t34:247_5": "Ekantalomīti ekantadasaṁ uṇṇāmayattharaṇa”nti dīghanikāyaṭṭhakathāyaṁ vuttaṁ. Koseyyakaṭṭissamayanti",
  "tika-vin08t34:247_6": "kosiyasuttānaṁ antarā suvaṇṇamayasuttāni pavesetvā vītaṁ, suvaṇṇasuttaṁ kira kaṭṭissaṁ",
  "tika-vin08t34:247_7": "kasaṭanti ca vuccati. Teneva “koseyyakasaṭamaya”nti ācariyadhammapālattherena vuttanti",
  "tika-vin08t34:247_8": "vadanti. Ratanaparisibbitanti suvaṇṇalittaṁ. Suddhakoseyyanti ratanaparisibbanarahitaṁ.",
  "tika-vin08t34:248_0": "Ajinamigacammānaṁ atisukhumattā dupaṭṭatipaṭṭāni katvā sibbantīti vuttaṁ “ajinappaveṇī”ti.",
  "tika-vin08t34:248_1": "Rattavitānenāti sabbarattena vitānena. Yaṁ pana nānāvaṇṇaṁ vānacittaṁ vā lepacittaṁ",
  "tika-vin08t34:248_2": "vā, taṁ vaṭṭati. Ubhatolohitakūpadhānepi eseva nayo. Citraṁ vāti idaṁ pana sabbathā",
  "tika-vin08t34:248_3": "kappiyattā vuttaṁ, na pana ubhatoupadhānesu akappiyattā. Na hi lohitakasaddo citte",
  "tika-vin08t34:248_4": "vaṭṭati. Paṭaliggahaṇeneva cittakassapi attharaṇassa saṅgahetabbappasaṅgato. Kāsāvaṁ",
  "tika-vin08t34:248_5": "pana lohitaṅgavohāraṁ na gacchati, tasmā vitānepi ubhatoupadhānepi vaṭṭati. Sace",
  "tika-vin08t34:248_6": "pamāṇayuttantiādi aññassa pamāṇātikkantassa bimbohanassa paṭikkhittabhāvadassanatthaṁ",
  "tika-vin08t34:248_7": "vuttaṁ, na pana uccāsayanamahāsayanabhāvadassanatthaṁ tathā avuttattā, taṁ pana upadhānaṁ",
  "tika-vin08t34:248_8": "uposathikānaṁ gahaṭṭhānaṁ vaṭṭati. Uccāsayanamahāsayanameva hi tadā tesaṁ na vaṭṭati.",
  "tika-vin08t34:248_9": "Dīghanikāyaṭṭhakathādīsu kiñcāpi “ṭhapetvā tūlikaṁ sabbāneva gonakādīni ratanaparisibbitāni",
  "tika-vin08t34:248_10": "na vaṭṭantī”ti vuttaṁ, vinayaṭṭhakathā eva pana kappiyākappiyabhāve pamāṇanti gahetabbaṁ.",
  "tika-vin08t34:248_11": "Abhinissāyāti apassāyāti vuttaṁ.",
  "tika-vin08t34:249": "Pāsādaparibhogakathā",
  "tika-vin08t34:250_0": "Pāsādaparibhogakathāyaṁ sāratthadīpaniyaṁ vajirabuddhiṭīkāyañca na kiñci vuttaṁ.",
  "tika-vin08t34:250_1": "Vimativinodaniyaṁ pana “suvaṇṇarajatādivicitrānīti saṅghikasenāsanaṁ sandhāya vuttaṁ.",
  "tika-vin08t34:250_2": "Puggalikaṁ pana suvaṇṇādivicitraṁ bhikkhussa sampaṭicchitumeva na vaṭṭati ‘na kenaci",
  "tika-vin08t34:250_3": "pariyāyena jātarūparajataṁ sāditabba’nti vuttattā. Tenevettha aṭṭhakathāyaṁ ‘saṅghikavihāre",
  "tika-vin08t34:250_4": "vā puggalikavihāre vā’ti vuttaṁ. Gonakādiakappiyabhaṇḍavisaye eva vuttaṁ ekabhikkhussapi",
  "tika-vin08t34:250_5": "tesaṁ gahaṇe dosābhāvā”ti vuttaṁ.",
  "tika-vin08t34:251": "Upāhanakathā",
  "tika-vin08t34:252_0": "Upāhanakathāyaṁ “addāriṭṭhakavaṇṇāti abhinavāriṭṭhaphalavaṇṇā, udakena tintakākapattavaṇṇātipi",
  "tika-vin08t34:252_1": "vadanti. Uṇṇāhi katapādukāti uṇṇālomamayakambalehi, uṇṇālomehi eva vā katapādukā.",
  "tika-vin08t34:252_2": "Kāḷasīhoti kāḷamukhavānarajāti. Sesamettha pāḷito ca aṭṭhakathāto ca suviññeyyamevā”ti",
  "tika-vin08t34:252_3": "sāratthadīpaniyaṁ vuttaṁ. Vimativinodaniyaṁ pana “addāriṭṭhakavaṇṇāti allāriṭṭhaphalavaṇṇā,",
  "tika-vin08t34:252_4": "tintakākapakkhavaṇṇātipi vadanti. Rajananti uparilittanīlādivaṇṇaṁ sandhāya vuttaṁ.",
  "tika-vin08t34:252_5": "Tenāha ‘coḷakena puñchitvā’ti. Tañhi tathā puñchite vigacchati. Yaṁ pana cammassa",
  "tika-vin08t34:252_6": "duggandhāpanayanatthaṁ kāḷarattādirajanehi rañjitattā kāḷarattādivaṇṇaṁ hoti, taṁ",
  "tika-vin08t34:252_7": "coḷādīhi apanetuṁ na sakkā cammagatikameva, tasmā taṁ vaṭṭatīti daṭṭhabbaṁ. Khallakanti",
  "tika-vin08t34:252_8": "sabbapaṇhipidhānacammaṁ aparigaḷanatthaṁ paṇhiyā uparibhāge apidhāya āropanabandhanamattaṁ",
  "tika-vin08t34:252_9": "vaṭṭati. Vicitrāti saṇṭhānato vicitrapaṭṭā adhippetā, na vaṇṇato sabbaso apanetabbesu",
  "tika-vin08t34:252_10": "khallakādīsu paviṭṭhattā. Biḷālasadisamukhattā mahāulūkā pakkhibiḷālāti vuccanti,",
  "tika-vin08t34:252_11": "tesaṁ cammaṁ nāma pakkhalomameva. Uṇṇāhi katapādukāti ettha uṇṇāmayakambalehi katapādukā",
  "tika-vin08t34:252_12": "saṅgayhanti. Kāḷasīhoti kāḷamukhavānarajāti. Cammaṁ na vaṭṭatīti nisīdanattharaṇaṁ",
  "tika-vin08t34:252_13": "kātuṁ na vaṭṭati, bhūmattharaṇādivasena paribhogo vaṭṭatevā”ti vuttaṁ.",
  "tika-vin08t34:253_0": "Vajirabuddhiṭīkāyaṁ pana “migamātukoti tassa nāmaṁ, vātamigoti ca tassa nāmaṁ. ‘Kāḷasīho",
  "tika-vin08t34:253_1": "kāḷamukho kapī’ti likhitaṁ. Cammaṁ na vaṭṭatīti yena pariyāyena cammaṁ vaṭṭissati,",
  "tika-vin08t34:253_2": "so parato āvibhavissati. ‘Attano puggalikavasena paccāhāro paṭikkhitto’ti vuttaṁ.",
  "tika-vin08t34:253_3": "‘Na, bhikkhave, kiñci cammaṁ dhāretabba’nti ettāvatā siddhe ‘na, bhikkhave, gocamma’nti",
  "tika-vin08t34:253_4": "idaṁ parato ‘anujānāmi, bhikkhave, sabbapaccantimesu janapadesu cammāni attharaṇānī’ti",
  "tika-vin08t34:253_5": "ettha anumatippasaṅgabhayā vuttanti veditabba”nti vuttaṁ.",
  "tika-vin08t34:254": "Yānakathā",
  "tika-vin08t34:255_0": "Yānakathāyaṁ “anujānāmi, bhikkhave, purisayuttaṁ hatthavaṭṭaka”nti ettha anujānāmi,",
  "tika-vin08t34:255_1": "bhikkhave, purisayuttaṁ, anujānāmi, bhikkhave, hatthavaṭṭakanti evaṁ paccekaṁ vākyaparisamāpanaṁ",
  "tika-vin08t34:255_2": "adhippetanti āha “purisayuttaṁ itthisārathi vā…pe… purisā vā, vaṭṭatiyevā”ti. “Pīṭhakasivikanti",
  "tika-vin08t34:255_3": "pīṭhakayānaṁ. Pāṭaṅkinti andolikāyetaṁ adhivacana”nti sāratthadīpaniyaṁ vuttaṁ, “pīṭhakasivikanti",
  "tika-vin08t34:255_4": "phalakādinā kataṁ pīṭhakayānaṁ. Paṭapotalikaṁ andolikā. Sabbampi yānaṁ upāhanenapi",
  "tika-vin08t34:255_5": "gantuṁ asamatthassa gilānassa anuññāta”nti vimativinodaniyaṁ.",
  "tika-vin08t34:256": "Cīvarakathā",
  "tika-vin08t34:257_0": "57. Cīvarakathāyaṁ “ahatakappānanti ekavāradhotānaṁ. Utuddhaṭānanti ututo dīghakālato",
  "tika-vin08t34:257_1": "uddhaṭānaṁ hatavatthakānaṁ, pilotikānanti vuttaṁ hoti. Pāpaṇiketi antarāpaṇato patitapilotikacīvare.",
  "tika-vin08t34:257_2": "Ussāho karaṇīyoti pariyesanā kātabbā. Paricchedo panettha natthi, paṭṭasatampi vaṭṭati.",
  "tika-vin08t34:257_3": "Sabbamidaṁ sādiyantassa bhikkhuno vasena vuttaṁ. Aggaḷaṁ tunnanti ettha uddharitvā",
  "tika-vin08t34:257_4": "allīyāpanakhaṇḍaṁ aggaḷaṁ, suttena saṁsibbitaṁ tunnaṁ, vaṭṭetvā karaṇaṁ ovaṭṭikaṁ.",
  "tika-vin08t34:257_5": "Kaṇḍupakaṁ vuccati muddikā. Daḷīkammanti anuddharitvāva upassayaṁ katvā allīyāpanakaṁ",
  "tika-vin08t34:257_6": "vatthakhaṇḍa”nti aṭṭhakathāyaṁ āgataṁ. Sāratthadīpaniyaṁ pana “acchupeyyanti patiṭṭhapeyyaṁ.",
  "tika-vin08t34:257_7": "Hatavatthakānanti kālātītavatthānaṁ. Uddharitvā allīyāpanakhaṇḍanti dubbalaṭṭhānaṁ",
  "tika-vin08t34:257_8": "apanetvā allīyāpanavatthakhaṇḍa”nti vuttaṁ. Diguṇaṁ saṅghāṭinti dupaṭṭaṁ saṅghāṭiṁ.",
  "tika-vin08t34:257_9": "Ekacciyanti ekapaṭṭaṁ aggapaṭṭaṁ. Aggaḷaṁ ajjhāpessanti jiṇṇaṭṭhāne pilotikakhaṇḍaṁ laggāpeyyaṁ.",
  "tika-vin08t34:258": "Chinnacīvarakathā",
  "tika-vin08t34:259_0": "Chinnacīvarakathāyaṁ tīsu pana cīvaresu dve vā ekaṁ vā chinditvā kātabbanti ettha",
  "tika-vin08t34:259_1": "“anujānāmi, bhikkhave, chinnakaṁ saṅghāṭiṁ chinnakaṁ uttarāsaṅgaṁ chinnakaṁ antaravāsaka”nti",
  "tika-vin08t34:259_2": "vacanato pañcakhaṇḍasattakhaṇḍādivasena chinditvāva kātabbaṁ, na acchinditvāti attho.",
  "tika-vin08t34:259_3": "Sace nappahoti, āgantukapaṭṭaṁ dātabbanti ettha yadi chinditvā kate tiṇṇampi cīvarānaṁ",
  "tika-vin08t34:259_4": "atthāya sāṭako nappahoti, dve cīvarāni chinnakāni kātabbāni, ekaṁ cīvaraṁ acchinnakaṁ",
  "tika-vin08t34:259_5": "kattabbaṁ. Dvīsu cīvaresu chinditvā katesu sāṭako nappahoti, dve cīvarāni acchinnakāni,",
  "tika-vin08t34:259_6": "ekaṁ cīvaraṁ chinnakaṁ kātabbaṁ. Ekasmimpi cīvare chinditvā kate sāṭako nappahoti,",
  "tika-vin08t34:259_7": "evaṁ sati acchinditvā āgantukapaṭṭaṁ dātabbanti attho. Tamatthaṁ pāḷiyā sādhetuṁ",
  "tika-vin08t34:259_8": "“vuttañheta”ntiādimāha. Tattha anvādhikampi āropetunti evaṁ appahonte sati āgantukapaṭṭampi",
  "tika-vin08t34:259_9": "āropetuṁ anujānāmīti attho.",
  "tika-vin08t34:260": "Akappiyacīvarakathā",
  "tika-vin08t34:261_0": "Akappiyacīvarakathāyaṁ “naggiyaṁ kusacīraṁ phalakacīraṁ kesakambalaṁ vāḷakambalaṁ",
  "tika-vin08t34:261_1": "ulūkapakkhikaṁ ajinakkhipa”nti imāni titthiyasamādānattā thullaccayavatthūnīti bhagavatā",
  "tika-vin08t34:261_2": "paṭikkhittāni. Tattha naggiyanti naggabhāvo acelakabhāvo. Kusacīranti kusena ganthetvā",
  "tika-vin08t34:261_3": "katacīvaraṁ. Vākacīranti tāpasānaṁ vakkalaṁ. Phalakacīranti phalakasaṇṭhānāni phalakāni",
  "tika-vin08t34:261_4": "sibbitvā katacīvaraṁ. Kesakambalanti kesehi tante vāyitvā katakambalaṁ. Vālakambalanti",
  "tika-vin08t34:261_5": "cāmarīvālehi vāyitvā katakambalaṁ. Ulūkapakkhikanti ulūkasakuṇassa pakkhehi katanivāsanaṁ.",
  "tika-vin08t34:261_6": "Ajinakkhipanti salomaṁ sakhuraṁ ajinamigacammaṁ. Tāni titthiyaddhajabhūtāni acīvarabhāvena",
  "tika-vin08t34:261_7": "pākaṭānīti ācariyena idha na vuttāni. Potthako pana apākaṭoti taṁ vatvā sabbanīlakādīni",
  "tika-vin08t34:261_8": "dukkaṭavatthukāni vuttāni. “Tipaṭṭacīvarassa vā majjhe dātabbānī”ti vuttattā tipaṭṭacīvaraṁ",
  "tika-vin08t34:261_9": "dhāretuṁ vaṭṭatīti siddhaṁ. Tipaṭṭādīnañca bahupaṭṭacīvarānaṁ antare īdisāni asāruppavaṇṇāni",
  "tika-vin08t34:261_10": "paṭapilotikāni kātabbānīti dasseti. Kañcukaṁ nāma sīsato paṭimuñcitvā kāyāruḷhavatthaṁ.",
  "tika-vin08t34:261_11": "Tenāha “phāletvā rajitvā paribhuñjituṁ vaṭṭatī”ti. Veṭhananti sīsaveṭhanaṁ. Tirīṭanti",
  "tika-vin08t34:261_12": "makuṭaṁ. Tassa visesaṁ dassetuṁ “tirīṭakaṁ panā”tiādimāha.",
  "tika-vin08t34:262": "Cīvaravicāraṇakathā",
  "tika-vin08t34:263_0": "Cīvaravicāraṇakathāyaṁ “paṇḍito, bhikkhave, ānando, mahāpañño, bhikkhave, ānando.",
  "tika-vin08t34:263_1": "Yatra hi nāma mayā saṁkhittena bhāsitassa vitthārena atthaṁ ājānissati, kusimpi nāma",
  "tika-vin08t34:263_2": "karissati, aḍḍhakusimpi nāma karissati, maṇḍalampi nāma karissati, aḍḍhamaṇḍalampi",
  "tika-vin08t34:263_3": "nāma karissati, vivaṭṭampi nāma karissati, anuvivaṭṭampi nāma karissati, gīveyyakampi",
  "tika-vin08t34:263_4": "nāma karissati, jaṅgheyyakampi nāma karissati, bāhantampi nāma karissati, chinnakaṁ",
  "tika-vin08t34:263_5": "bhavissati, satthalūkhaṁ samaṇasāruppaṁ paccatthikānañca anabhicchita”nti vacanato",
  "tika-vin08t34:263_6": "“passasi tvaṁ, ānanda, magadhakhettaṁ acchibaddhaṁ pāḷibaddhaṁ mariyādabaddhaṁ siṅghāṭakabaddha”nti",
  "tika-vin08t34:263_7": "bhagavato saṁkhittena vuttavacanaṁ sutvā āyasmā ānando bhagavato ajjhāsayānurūpaṁ",
  "tika-vin08t34:263_8": "sambahulānaṁ bhikkhūnaṁ cīvaraṁ saṁvidahi. Tathā idānipi evarūpaṁ cīvaraṁ saṁvidahitabbaṁ.",
  "tika-vin08t34:264_0": "Tattha “acchibaddhanti caturassakedārabaddhaṁ. Pāḷibaddhanti āyāmato ca vitthārato",
  "tika-vin08t34:264_1": "ca dīghamariyādabaddhaṁ. Mariyādabaddhanti antarantarā rassamariyādabaddhaṁ. Siṅghāṭakabaddhanti",
  "tika-vin08t34:264_2": "mariyādāya mariyādaṁ vinivijjhitvā gataṭṭhāne siṅghāṭakabaddhaṁ, catukkasaṇṭhānanti",
  "tika-vin08t34:264_3": "attho. Yatra hi nāmāti yo nāma. Kusimpi nāmātiādīsu kusīti āyāmato ca vitthārato",
  "tika-vin08t34:264_4": "ca anuvātādīnaṁ dīghapaṭṭānametaṁ adhivacanaṁ. Aḍḍhakusīti antarantarārassapaṭṭānaṁ",
  "tika-vin08t34:264_5": "nāmaṁ. Maṇḍalanti pañcakhaṇḍikassa cīvarassa ekekasmiṁ khaṇḍe mahāmaṇḍalaṁ. Aḍḍhamaṇḍalanti",
  "tika-vin08t34:264_6": "khuddakamaṇḍalaṁ. Vivaṭṭanti maṇḍalañca aḍḍhamaṇḍalañca ekato katvā sibbitaṁ majjhimakhaṇḍaṁ.",
  "tika-vin08t34:264_7": "Anuvivaṭṭanti tassa ubhosu passesu dve khaṇḍāni. Gīveyyakanti gīvāveṭhanaṭṭhāne daḷhīkaraṇatthaṁ",
  "tika-vin08t34:264_8": "aññasuttasaṁsibbitaṁ āgantukapaṭṭaṁ. Jaṅgheyyakanti jaṅghapāpuṇanaṭṭhāne tatheva",
  "tika-vin08t34:264_9": "saṁsibbitaṁ paṭṭaṁ. Gīvāṭṭhāne ca jaṅghaṭṭhāne ca paṭṭānametaṁ nāmanti. Bāhantanti",
  "tika-vin08t34:264_10": "anuvivaṭṭānaṁ bahi ekekaṁ khaṇḍaṁ. Iti pañcakhaṇḍikacīvarenetaṁ vicāritanti. Atha",
  "tika-vin08t34:264_11": "vā anuvivaṭṭanti vivaṭṭassa ekapassato dvinnaṁ ekapassato dvinnanti catunnampi khaṇḍānametaṁ",
  "tika-vin08t34:264_12": "nāmaṁ. Bāhantanti suppamāṇaṁ cīvaraṁ pārupantena saṁharitvā bāhāya upari ṭhapitā",
  "tika-vin08t34:264_13": "ubho antā bahimukhā tiṭṭhanti, tesaṁ etaṁ nāmaṁ. Ayameva hi nayo mahāaṭṭhakathāyaṁ",
  "tika-vin08t34:264_14": "vutto”ti aṭṭhakathāyaṁ āgato.",
  "tika-vin08t34:265": "Cīvarasibbanakathā",
  "tika-vin08t34:266_0": "Daṇḍakathinenacīvarasibbanakathāyaṁ – tena kho pana samayena bhikkhū tattha tattha",
  "tika-vin08t34:266_1": "khīlaṁ nikkhanitvā sambandhitvā cīvaraṁ sibbenti, cīvaraṁ vikaṇṇaṁ hoti. Bhagavato",
  "tika-vin08t34:266_2": "etamatthaṁ ārocesuṁ – anujānāmi, bhikkhave, kathinaṁ kathinarajjuṁ, tattha tattha",
  "tika-vin08t34:266_3": "obandhitvā cīvaraṁ sibbetunti. Visame kathinaṁ pattharanti, kathinaṁ paribhijjati…pe…",
  "tika-vin08t34:266_4": "na, bhikkhave, visame kathinaṁ pattharitabbaṁ, yo patthareyya, āpatti dukkaṭassāti.",
  "tika-vin08t34:267_0": "Chamāya kathinaṁ pattharanti, kathinaṁ paṁsukitaṁ hoti. Anujānāmi, bhikkhave, tiṇasanthārakanti.",
  "tika-vin08t34:267_1": "Kathinassa anto jīrati. Anujānāmi, bhikkhave, anuvātaṁ paribhaṇḍaṁ āropetunti. Kathinaṁ",
  "tika-vin08t34:267_2": "nappahoti. Anujānāmi, bhikkhave, daṇḍakathinaṁ bidalakaṁ salākaṁ vinandhanarajjuṁ",
  "tika-vin08t34:267_3": "vinandhanasuttakaṁ vinandhitvā cīvaraṁ sibbetunti. Suttantarikāyo visamā honti. Anujānāmi,",
  "tika-vin08t34:267_4": "bhikkhave, kaḷimbhakanti. Suttā vaṅkā honti. Anujānāmi, bhikkhave, moghasuttakanti.",
  "tika-vin08t34:268_0": "Tena kho pana samayena bhikkhū adhotehi pādehi kathinaṁ akkamanti, kathinaṁ dussati.",
  "tika-vin08t34:268_1": "Bhagavato etamatthaṁ ārocesuṁ – na, bhikkhave, adhotehi pādehi kathinaṁ akkamitabbaṁ,",
  "tika-vin08t34:268_2": "yo akkameyya, āpatti dukkaṭassāti.",
  "tika-vin08t34:269_0": "Tena kho pana samayena bhikkhū allehi pādehi kathinaṁ akkamanti, kathinaṁ dussati.",
  "tika-vin08t34:269_1": "Bhagavato etamatthaṁ ārocesuṁ – na, bhikkhave, allehi pādehi kathinaṁ akkamitabbaṁ,",
  "tika-vin08t34:269_2": "yo akkameyya, āpatti dukkaṭassāti.",
  "tika-vin08t34:270_0": "Tena kho pana samayena bhikkhū saupāhanā kathinaṁ akkamanti, kathinaṁ dussati. Bhagavato",
  "tika-vin08t34:270_1": "etamatthaṁ ārocesuṁ – na, bhikkhave, saupāhanena kathinaṁ akkamitabbaṁ. Yo akkameyya,",
  "tika-vin08t34:270_2": "āpatti dukkaṭassāti.",
  "tika-vin08t34:271": "Tena kho pana samayena bhikkhū cīvaraṁ sibbantā aṅguliyā paṭiggaṇhanti, aṅguliyo dukkhā honti. Bhagavato etamatthaṁ ārocesuṁ – anujānāmi, bhikkhave, paṭiggahanti.",
  "tika-vin08t34:272_0": "Tena kho pana samayena chabbaggiyā bhikkhū uccāvace paṭiggahe dhārenti suvaṇṇamayaṁ",
  "tika-vin08t34:272_1": "rūpiyamayaṁ. Manussā ujjhāyanti khīyanti vipācenti “seyyathāpi gihī kāmabhogino”ti.",
  "tika-vin08t34:272_2": "Bhagavato etamatthaṁ ārocesuṁ – na, bhikkhave, uccāvacā paṭiggahā dhāretabbā, yo",
  "tika-vin08t34:272_3": "dhāreyya, āpatti dukkaṭassāti. Anujānāmi, bhikkhave, aṭṭhimayaṁ…pe… saṅkhanābhimayanti.",
  "tika-vin08t34:273_0": "Tena kho pana samayena sūciyopi satthakāpi paṭiggahāpi nassanti. Bhagavato etamatthaṁ",
  "tika-vin08t34:273_1": "ārocesuṁ – anujānāmi, bhikkhave, āvesanavitthakanti. Āvesanavitthake samākulā honti.",
  "tika-vin08t34:273_2": "Bhagavato etamatthaṁ ārocesuṁ – anujānāmi, bhikkhave, paṭiggahathavikanti. Aṁsabaddhako",
  "tika-vin08t34:273_3": "na hoti…pe… anujānāmi, bhikkhave, aṁsabaddhakaṁ bandhanasuttakanti.",
  "tika-vin08t34:274_0": "Tena kho pana samayena bhikkhū abbhokāse cīvaraṁ sibbantā sītenapi uṇhenapi kilamanti.",
  "tika-vin08t34:274_1": "Bhagavato etamatthaṁ ārocesuṁ – anujānāmi, bhikkhave, kathinasālaṁ kathinamaṇḍapanti.",
  "tika-vin08t34:274_2": "Kathinasālā nīcavatthukā hoti, udakena ottharīyati. Bhagavato etamatthaṁ ārocesuṁ",
  "tika-vin08t34:274_3": "– anujānāmi, bhikkhave, uccavatthukaṁ kātunti. Cayo paripatati. Anujānāmi, bhikkhave,",
  "tika-vin08t34:274_4": "cinituṁ tayo caye iṭṭhakacayaṁ, silācayaṁ, dārucayanti. Ārohantā vihaññanti. Anujānāmi,",
  "tika-vin08t34:274_5": "bhikkhave, tayo sopāne iṭṭhakasopānaṁ, silāsopānaṁ, dārusopānanti. Ārohantā paripatanti.",
  "tika-vin08t34:274_6": "Anujānāmi, bhikkhave, ālambanabāhanti. Kathinasālāya tiṇacuṇṇaṁ paripatati. Anujānāmi,",
  "tika-vin08t34:274_7": "bhikkhave, ogumphetvā ullittāvalittaṁ kātuṁ setavaṇṇaṁ kāḷavaṇṇaṁ gerukaparikammaṁ",
  "tika-vin08t34:274_8": "mālākammaṁ latākammaṁ makaradantakaṁ pañcapaṭikaṁ cīvararajjunti.",
  "tika-vin08t34:275_0": "Tena kho pana samayena bhikkhū cīvaraṁ sibbetvā tatheva kathinaṁ ujjhitvā pakkamanti,",
  "tika-vin08t34:275_1": "undūrehipi upacikāhipi khajjati. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:275_2": "kathinaṁ saṅgharitunti. Kathinaṁ paribhijjati. Anujānāmi, bhikkhave, goghaṁsikāya",
  "tika-vin08t34:275_3": "kathinaṁ saṅgharitunti. Kathinaṁ viniveṭhiyati. Anujānāmi, bhikkhave, bandhanarajjunti.",
  "tika-vin08t34:276_0": "Tena kho pana samayena bhikkhū kuṭṭepi thambhepi kathinaṁ ussāpetvā pakkamanti, paripatitvā",
  "tika-vin08t34:276_1": "kathinaṁ bhijjati. Bhagavato etamatthaṁ ārocesuṁ – anujānāmi, bhikkhave, bhittikhīle",
  "tika-vin08t34:276_2": "vā nāgadante vā laggetunti. Ayaṁ khuddakavatthukhandhake āgato pāḷipāṭho.",
  "tika-vin08t34:277_0": "“Kathinanti nisseṇimpi, tattha attharitabbakaṭasārakakilañjānaṁ aññatarampi. Kathinarajjunti",
  "tika-vin08t34:277_1": "yāya dupaṭṭacīvaraṁ sibbantā kathine cīvaraṁ vibandhanti. Kathinaṁ nappahotīti dīghassa",
  "tika-vin08t34:277_2": "bhikkhuno pamāṇena kataṁ kathinaṁ ittarassa bhikkhuno cīvaraṁ patthariyamānaṁ nappahoti,",
  "tika-vin08t34:277_3": "antoyeva hoti, daṇḍake na pāpuṇātīti attho. Daṇḍakathinanti tassa majjhe ittarassa",
  "tika-vin08t34:277_4": "bhikkhuno pamāṇena aññaṁ nisseṇiṁ bandhituṁ anujānāmīti attho. Bidalakanti daṇḍakathinappamāṇena",
  "tika-vin08t34:277_5": "kaṭasārakassa pariyante paṭisaṁharitvā duguṇakaraṇaṁ. Salākanti dupaṭṭacīvarassa",
  "tika-vin08t34:277_6": "antare pavesanasalākaṁ. Vinandhanarajjunti mahānisseṇiyā saddhiṁ khuddakanisseṇiṁ",
  "tika-vin08t34:277_7": "vinandhituṁ rajjuṁ. Vinandhanasuttakanti khuddakanisseṇiyā cīvaraṁ vinandhituṁ suttakaṁ.",
  "tika-vin08t34:277_8": "Vinandhitvā cīvaraṁ sibbitunti tena suttakena tattha cīvaraṁ vinandhitvā sibbetuṁ.",
  "tika-vin08t34:277_9": "Visamā hontīti kāci khuddakā honti, kāci mahantā. Kaḷimbhakanti pamāṇasaññākaraṇaṁ",
  "tika-vin08t34:277_10": "yaṁ kiñci tālapaṇṇādiṁ. Moghasuttakanti vaḍḍhakīnaṁ dārūsu kāḷasuttena viya haliddisuttena",
  "tika-vin08t34:277_11": "saññākaraṇaṁ. Aṅguliyā paṭiggaṇhantīti sūcimukhaṁ aṅguliyā paṭicchanti. Paṭiggahanti",
  "tika-vin08t34:277_12": "aṅgulikosakaṁ. Āvesanavitthakaṁ nāma yaṁ kiñci pāticaṅkoṭakādi. Uccavatthukanti paṁsuṁ",
  "tika-vin08t34:277_13": "ākiritvā uccavatthukaṁ kātuṁ anujānāmīti attho. Ogumphetvā ullittāvalittaṁ kātunti",
  "tika-vin08t34:277_14": "chadanaṁ odhunitvā ghanadaṇḍakaṁ katvā anto ceva bahi ca mattikāya limpitunti attho.",
  "tika-vin08t34:277_15": "Goghaṁsikāyāti veḷuṁ vā rukkhadaṇḍakaṁ vā anto katvā tena saddhiṁ saṁharitunti attho.",
  "tika-vin08t34:277_16": "Bandhanarajjunti tathā saṁharitassa bandhanarajju”nti ayaṁ aṭṭhakathāpāṭho.",
  "tika-vin08t34:278_0": "“Anuvātaṁ paribhaṇḍanti kilañjādīsu karotīti gaṇṭhipadesu vuttaṁ. Bidalakanti duguṇakaraṇasaṅkhātassa",
  "tika-vin08t34:278_1": "kiriyāvisesassa adhivacanaṁ. Kassa duguṇakaraṇaṁ? Yena kilañjādinā mahantaṁ kathinaṁ",
  "tika-vin08t34:278_2": "atthataṁ, tassa. Tañhi daṇḍakathinappamāṇena pariyante saṁharitvā duguṇaṁ kātabbaṁ.",
  "tika-vin08t34:278_3": "Paṭiggahanti aṅgulikañcukaṁ. Pāti nāma paṭiggahasaṇṭhānena kato bhājanaviseso. Na",
  "tika-vin08t34:278_4": "sammatīti nappahoti. Nīcavatthukaṁ cinitunti bahikuṭṭassa samantato nīcavatthukaṁ",
  "tika-vin08t34:278_5": "katvā cinitu”nti sāratthadīpaniyaṁ.",
  "tika-vin08t34:279_0": "“Nisseṇimpīti catūhi daṇḍehi cīvarappamāṇena āyatacaturassaṁ katvā baddhapaṭalampi.",
  "tika-vin08t34:279_1": "Ettha hi cīvarakoṭiyo samakaṁ bandhitvā cīvaraṁ yathāsukhaṁ sibbanti. Tattha attharitabbanti",
  "tika-vin08t34:279_2": "tassā nisseṇiyā upari cīvarassa upatthambhanatthāya attharitabbaṁ. Kathinasaṅkhātāya",
  "tika-vin08t34:279_3": "nisseṇiyā cīvarassa bandhanakarajju kathinarajjūti majjhimapadalopī samāsoti āha",
  "tika-vin08t34:279_4": "“yāyā”tiādi. Tattha yasmā dvinnaṁ paṭalānaṁ ekasmiṁ adhike jāte tattha valiyo honti,",
  "tika-vin08t34:279_5": "tasmā dupaṭṭacīvarassa paṭaladvayampi samakaṁ katvā bandhanakarajju kathinarajjūti",
  "tika-vin08t34:279_6": "veditabbaṁ. Pāḷiyaṁ kathinassa anto jīratīti kathine baddhassa cīvarassa pariyanto",
  "tika-vin08t34:279_7": "jīratī”ti vimativinodaniyaṁ vuttaṁ.",
  "tika-vin08t34:280_0": "“Bidalakaṁ nāma diguṇakaraṇasaṅkhātassa kiriyāvisesassa adhivacanaṁ. Kassa diguṇakaraṇaṁ?",
  "tika-vin08t34:280_1": "Yena kilañjādinā mahantaṁ kathinaṁ atthataṁ, tassa. Tañhi daṇḍakathinappamāṇena pariyante",
  "tika-vin08t34:280_2": "saṁharitvā diguṇaṁ kātabbaṁ, aññathā khuddakacīvarassa anuvātaparibhaṇḍādividhānakaraṇe",
  "tika-vin08t34:280_3": "hatthassa okāso na hoti. Salākāya sati dvinnaṁ cīvarānaṁ aññataraṁ ñatvā sibbitāsibbitaṁ",
  "tika-vin08t34:280_4": "sukhaṁ paññāyati. Daṇḍakathine kate na bahūhi sahāyehi payojanaṁ. ‘Asaṁkuṭitvā cīvaraṁ",
  "tika-vin08t34:280_5": "samaṁ hoti, koṇāpi samā hontī’ti likhitaṁ, ‘haliddisuttena saññākaraṇa’nti vuttattā",
  "tika-vin08t34:280_6": "‘haliddisuttena cīvaraṁ sibbetumpi vaṭṭatī’ti siddhaṁ. Tattha hi keci akappiyasaññino.",
  "tika-vin08t34:280_7": "Paṭiggaho nāma aṅgulikoso. Pātīti paṭiggahasaṇṭhānaṁ. Paṭiggahathavikanti aṅgulikosathavika”nti",
  "tika-vin08t34:280_8": "vajirabuddhiṭīkāyaṁ āgataṁ.",
  "tika-vin08t34:281": "Gahapaticīvarādikathā",
  "tika-vin08t34:282_0": "Gahapaticīvarādikathāyaṁ “anujānāmi, bhikkhave, gahapaticīvaraṁ, yo icchati, paṁsukūliko",
  "tika-vin08t34:282_1": "hotu, yo icchati, gahapaticīvaraṁ sādiyatu, itarītarenapāhaṁ, bhikkhave, santuṭṭhiṁ",
  "tika-vin08t34:282_2": "vaṇṇemī”ti vacanato asamādinnadhutaṅgo yo bhikkhu paṁsukūlaṁ dhāretuṁ icchati, tena",
  "tika-vin08t34:282_3": "paṁsukūlikena bhavitabbaṁ. Yo pana gihīhi dinnaṁ gahapaticīvaraṁ sādiyituṁ icchati,",
  "tika-vin08t34:282_4": "tena gahapaticīvarasādiyakena bhavitabbaṁ. Samādinnadhutaṅgo pana bhikkhu “gahapaticīvaraṁ",
  "tika-vin08t34:282_5": "paṭikkhipāmi, paṁsukūlikaṅgaṁ samādiyāmī”ti adhiṭṭhahanato gahapaticīvaraṁ sādiyituṁ",
  "tika-vin08t34:282_6": "na vaṭṭati. Gahapaticīvaranti gahapatīhi dinnaṁ cīvaraṁ. Itarītarenapīti appagghenapi",
  "tika-vin08t34:282_7": "mahagghenapi yena kenacīti attho.",
  "tika-vin08t34:283_0": "“Itarītarenāti itarena itarena. Itara-saddo pana aniyamavacano dvikkhattuṁ vuccamāno",
  "tika-vin08t34:283_1": "yaṁkiñci-saddehi samānattho hotīti vuttaṁ appagghenapi mahagghenapi yena kenacī”ti",
  "tika-vin08t34:283_2": "sāratthadīpaniyaṁ, “anujānāmi, bhikkhave, pāvāraṁ, anujānāmi, bhikkhave, koseyyapāvāraṁ,",
  "tika-vin08t34:283_3": "anujānāmi, bhikkhave, kojava”nti vacanato pāvārādīnipi sampaṭicchituṁ vaṭṭati. Tattha",
  "tika-vin08t34:283_4": "pāvāroti salomako kappāsādibhedo. Anujānāmi, bhikkhave, kojavanti ettha pakatikojavameva",
  "tika-vin08t34:283_5": "vaṭṭati, mahāpiṭṭhiyakojavaṁ na vaṭṭati. Kojavanti uṇṇāmayo pāvārasadiso. “Mahāpiṭṭhi",
  "tika-vin08t34:283_6": "kojavanti hatthipiṭṭhīsu attharitabbatāya ‘mahāpiṭṭhiya’nti laddhasamaññaṁ caturaṅgulapupphaṁ",
  "tika-vin08t34:283_7": "kojava”nti sāratthadīpaniyaṁ vuttaṁ. Vimativinodaniyampi “mahāpiṭṭhiyakojavanti hatthipiṭṭhiyaṁ",
  "tika-vin08t34:283_8": "attharitabbatāya ‘mahāpiṭṭhiya’nti laddhasamaññaṁ uṇṇāmayattharaṇa”nti vuttaṁ. Vajirabuddhiṭīkāyaṁ",
  "tika-vin08t34:283_9": "pana “mahāpiṭṭhiyakojavaṁ nāma atirekacaturaṅgulapupphaṁ kirā”ti vuttaṁ. “Anujānāmi,",
  "tika-vin08t34:283_10": "bhikkhave, kambala”nti vacanato aḍḍhakāsiyādīni mahagghānipi kambalāni vaṭṭanti.",
  "tika-vin08t34:283_11": "Aḍḍhakāsiyanti ettha kāsīti sahassaṁ vuccati, taṁagghanako kāsiyo. Ayaṁ pana pañca",
  "tika-vin08t34:283_12": "satāni agghati, tasmā aḍḍhakāsiyoti vutto.",
  "tika-vin08t34:284": "Chacīvarakathā",
  "tika-vin08t34:285_0": "Chacīvarakathāyaṁ “anujānāmi, bhikkhave, cha cīvarāni khomaṁ kappāsikaṁ koseyyaṁ",
  "tika-vin08t34:285_1": "kambalaṁ sāṇaṁ bhaṅga”nti vacanato khomādīni cha cīvarāni dukūlādīni cha anulomacīvarāni",
  "tika-vin08t34:285_2": "ca vaṭṭanti. Tattha “khomanti khomasuttehi vāyitaṁ khomapaṭṭacīvaraṁ. Kappāsikanti",
  "tika-vin08t34:285_3": "kappāsato nibbattasuttehi vāyitaṁ. Koseyyanti kosakārakapāṇakehi nibbattasuttehi",
  "tika-vin08t34:285_4": "vāyitaṁ. Kambalanti uṇṇāmayacīvaraṁ. Sāṇanti sāṇasuttehi katacīvaraṁ. Bhaṅganti khomasuttādīni",
  "tika-vin08t34:285_5": "sabbāni, ekaccāni vā missetvā katacīvaraṁ. Bhaṅgampi vākamayamevāti keci. Dukūlaṁ",
  "tika-vin08t34:285_6": "paṭṭuṇṇaṁ somārapaṭaṁ cīnapaṭaṁ iddhijaṁ devadinnanti imāni pana cha cīvarāni etesaṁyeva",
  "tika-vin08t34:285_7": "anulomānīti visuṁ na vuttāni. Dukūlañhi sāṇassa anulomaṁ vākamayattā. Paṭṭuṇṇadese",
  "tika-vin08t34:285_8": "sañjātavatthaṁ paṭṭuṇṇaṁ. ‘Paṭṭuṇṇakoseyyaviseso’ti hi abhidhānakose vuttaṁ. Somāradese",
  "tika-vin08t34:285_9": "cīnadese ca jātavatthāni somāracīnapaṭāni. Paṭṭuṇṇādīni tīṇi koseyyassa anulomāni",
  "tika-vin08t34:285_10": "pāṇakehi katasuttamayattā. Iddhijaṁ ehibhikkhūnaṁ puññiddhiyā nibbattacīvaraṁ, taṁ",
  "tika-vin08t34:285_11": "khomādīnaṁ aññataraṁ hotīti tesaṁ eva anulomaṁ. Devatāhi dinnaṁ cīvaraṁ devadinnaṁ.",
  "tika-vin08t34:285_12": "Kapparukkhe nibbattaṁ jāliniyā devakaññāya anuruddhattherassa dinnavatthasadisaṁ,",
  "tika-vin08t34:285_13": "tampi khomādīnaṁyeva anulomaṁ hoti tesu aññatarabhāvato”ti sāratthadīpaniyaṁ vuttaṁ.",
  "tika-vin08t34:286_0": "Vimativinodaniyaṁ pana “khomanti khomasuttehi vāyitaṁ khomapaṭacīvaraṁ, taṁ vākamayanti",
  "tika-vin08t34:286_1": "vadanti. Kappāsasuttehi vāyitaṁ kappāsikaṁ. Evaṁ sesānipi. Kambalanti eḷakādīnaṁ",
  "tika-vin08t34:286_2": "lomamayasuttena vāyitaṁ paṭaṁ. Bhaṅganti khomasuttādīni sabbāni, ekaccāni vā missetvā",
  "tika-vin08t34:286_3": "vāyitaṁ cīvaraṁ, bhaṅgampi vākamayamevāti keci. Dukūlaṁ paṭṭuṇṇaṁ somārapaṭaṁ cīnapaṭaṁ",
  "tika-vin08t34:286_4": "iddhijaṁ devadinnanti imāni cha cīvarāni etesaññeva anulomānīti visuṁ na vuttāni.",
  "tika-vin08t34:286_5": "Dukūlañhi sāṇassa anulomaṁ vākamayattā. ‘Paṭṭuṇṇaṁ koseyyaviseso’ti abhidhānakose",
  "tika-vin08t34:286_6": "vuttaṁ. Somāradese cīnadese ca jātavatthāni somāracīnapaṭāni. Paṭṭuṇṇādīni tīṇi koseyyassa",
  "tika-vin08t34:286_7": "anulomāni pāṇakehi katasuttamayattā. Iddhijanti ehibhikkhūnaṁ puññiddhiyā nibbattacīvaraṁ,",
  "tika-vin08t34:286_8": "kapparukkhehi nibbattaṁ, devadinnañca khomādīnaṁ aññataraṁ hotīti tesaṁ sabbesaṁ",
  "tika-vin08t34:286_9": "anulomānī”ti vuttaṁ.",
  "tika-vin08t34:287": "Rajanādikathā",
  "tika-vin08t34:288_0": "Rajanādikathāyaṁ “anujānāmi, bhikkhave, cha rajanāni mūlarajanaṁ khandharajanaṁ tacarajanaṁ",
  "tika-vin08t34:288_1": "pattarajanaṁ puppharajanaṁ phalarajana”nti vacanato imesu chasu rajanesu ekakena",
  "tika-vin08t34:288_2": "cīvaraṁ rajitabbaṁ, na chakaṇena vā paṇḍumattikāya vā rajitabbaṁ. Tāya rajitacīvaraṁ",
  "tika-vin08t34:288_3": "dubbaṇṇaṁ hoti. Charajanānaṁ sarūpaṁ heṭṭhā parikkhārakathāyaṁ vuttameva. Tattha",
  "tika-vin08t34:288_4": "chakaṇenāti gomayena. Paṇḍumattikāyāti tambamattikāya. “Anujānāmi, bhikkhave, rajanaṁ",
  "tika-vin08t34:288_5": "pacituṁ cullaṁ rajanakumbhi”nti vacanato sītudakāya cīvaraṁ na rajitabbaṁ. Tāya hi",
  "tika-vin08t34:288_6": "rajitacīvaraṁ duggandhaṁ hoti. Tattha sītudakāti apakkarajanaṁ vuccati. “Anujānāmi,",
  "tika-vin08t34:288_7": "bhikkhave, uttarāḷumpaṁ bandhitu”nti vacanato uttarāḷumpaṁ bandhituṁ vaṭṭati. Tattha",
  "tika-vin08t34:288_8": "uttarāḷumpanti vaṭṭādhārakaṁ, rajanakumbhiyā majjhe ṭhapetvā taṁ ādhārakaṁ parikkhipitvā",
  "tika-vin08t34:288_9": "rajanaṁ pakkhipituṁ anujānāmīti attho. Evañhi kate rajanaṁ na uttarati. Tattha “rajanakumbhiyā",
  "tika-vin08t34:288_10": "majjhe ṭhapetvāti antorajanakumbhiyā majjhe ṭhapetvā. Evaṁ vaṭṭādhārake antorajanakumbhiyā",
  "tika-vin08t34:288_11": "pakkhitte majjhe udakaṁ tiṭṭhati, vaṭṭādhārakato bahi samantā antokumbhiyaṁ rajanacchalli.",
  "tika-vin08t34:288_12": "Pakkhipitunti rajanacchalliṁ pakkhipitu”nti sāratthadīpaniyaṁ vuttaṁ. Vimativinodaniyaṁ",
  "tika-vin08t34:288_13": "pana “evañhi kateti vaṭṭādhārassa anto rajanodakaṁ, bahi challikañca katvā viyojane",
  "tika-vin08t34:288_14": "kate. Na uttaratīti kevalaṁ udakato pheṇuṭṭhānābhāvā na uttaratī”ti vuttaṁ. Vajirabuddhiṭīkāyaṁ",
  "tika-vin08t34:288_15": "pana “gomaye āpatti natthi, virūpattā vāritaṁ. Kuṅkumapupphaṁ na vaṭṭatīti vadantī”ti vuttaṁ.",
  "tika-vin08t34:289_0": "“Anujānāmi, bhikkhave, udake vā nakhapiṭṭhikāya vā thevakaṁ dātu”nti vacanato tathā",
  "tika-vin08t34:289_1": "katvā rajanassa pakkāpakkabhāvo jānitabbo. Tattha udake vā nakhapiṭṭhikāya vāti sace",
  "tika-vin08t34:289_2": "paripakkaṁ hoti, udakapātiyā dinno thevo sahasā na visarati, nakhapiṭṭhiyampi avisaranto",
  "tika-vin08t34:289_3": "tiṭṭhati. “Anujānāmi, bhikkhave, rajanuḷuṅkaṁ daṇḍakathālaka”nti vacanato rajanassa",
  "tika-vin08t34:289_4": "olokanakāle kumbhiyā rakkhaṇatthaṁ uḷuṅkadaṇḍakathālikāni icchitabbāni. Tattha rajanuḷuṅkanti",
  "tika-vin08t34:289_5": "rajanauḷuṅkaṁ. Daṇḍakathālakanti daṇḍameva daṇḍakaṁ. “Anujānāmi, bhikkhave, rajanakolambaṁ",
  "tika-vin08t34:289_6": "rajanaghaṭa”nti vacanato tānipi icchitabbāni. Tattha rajanakolambanti rajanakuṇḍaṁ.",
  "tika-vin08t34:289_7": "Tattha rajanakuṇḍanti pakkarajanaṭṭhapanakaṁ mahāghaṭaṁ. “Anujānāmi, bhikkhave, rajanadoṇika”nti",
  "tika-vin08t34:289_8": "vacanato pātiyampi patte cīvare maddante cīvarassa paribhijjanato cīvararakkhaṇatthaṁ",
  "tika-vin08t34:289_9": "rajanadoṇikā icchitabbā. “Anujānāmi, bhikkhave, tiṇasantharaka”nti vacanato chamāya",
  "tika-vin08t34:289_10": "cīvare patthariyamāne cīvarassa paṁsukitattā tato rakkhaṇatthaṁ tiṇasantharaṁ kātabbaṁ.",
  "tika-vin08t34:289_11": "“Anujānāmi, bhikkhave, cīvaravaṁsaṁ cīvararajju”nti vacanato tiṇasanthārake upacikādīhi",
  "tika-vin08t34:289_12": "khajjamāne cīvaravaṁse vā cīvararajjuyā vā cīvaraṁ pattharitabbaṁ majjhena cīvare",
  "tika-vin08t34:289_13": "laggite rajanassa ubhato gaḷitattā.",
  "tika-vin08t34:290_0": "“Anujānāmi, bhikkhave, kaṇṇe bandhitu”nti vacanato kaṇṇe bandhitabbaṁ cīvarassa kaṇṇe",
  "tika-vin08t34:290_1": "bandhiyamāne kaṇṇassa jiṇṇattā. “Anujānāmi, bhikkhave, kaṇṇasuttaka”nti vacanato",
  "tika-vin08t34:290_2": "kaṇṇasuttakena bandhitabbaṁ evaṁ bandhante rajanassa ekato gaḷitattā. “Anujānāmi,",
  "tika-vin08t34:290_3": "bhikkhave, samparivattakaṁ samparivattakaṁ rajetuṁ, na ca acchinne theve pakkamitu”nti",
  "tika-vin08t34:290_4": "vacanato tathā rajitabbaṁ. Yāva rajanabindu gaḷitaṁ na chijjati, tāva na aññatra",
  "tika-vin08t34:290_5": "gantabbaṁ. “Anujānāmi, bhikkhave, udake osāretu”nti vacanato patthinnaṁ cīvaraṁ udake",
  "tika-vin08t34:290_6": "osāretabbaṁ. Tattha patthinnanti atirajitattā thaddhaṁ. Udake osāretunti udake pakkhipitvā",
  "tika-vin08t34:290_7": "ṭhapetuṁ. Rajane pana nikkhante taṁ udakaṁ chaḍḍetvā cīvaraṁ madditabbaṁ. “Anujānāmi,",
  "tika-vin08t34:290_8": "bhikkhave, pāṇinā ākoṭetu”nti vacanato pharusaṁ cīvaraṁ pāṇinā ākoṭetabbaṁ. “Na,",
  "tika-vin08t34:290_9": "bhikkhave, acchinnakāni cīvarāni dhāretabbāni, yo dhāreyya, āpatti dukkaṭassā”ti",
  "tika-vin08t34:290_10": "vacanato acchinnakāni cīvarāni dantakāsāvāni na dhāretabbāni. Tattha dantakāsāvānīti",
  "tika-vin08t34:290_11": "ekaṁ vā dve vā vāre rajitvā dantavaṇṇāni dhārenti.",
  "tika-vin08t34:291": "Atirekacīvarakathā",
  "tika-vin08t34:292_0": "Atirekacīvarakathāyaṁ “na, bhikkhave, atirekacīvaraṁ dhāretabbaṁ, yo dhāreyya, yathādhammo",
  "tika-vin08t34:292_1": "kāretabbo”ti vacanato niṭṭhitacīvarasmiṁ ubbhatasmiṁ kathine dasāhato paraṁ atirekacīvaraṁ",
  "tika-vin08t34:292_2": "dhārentassa nissaggiyaṁ pācittiyaṁ. “Anujānāmi, bhikkhave, dasāhaparamaṁ atirekacīvaraṁ",
  "tika-vin08t34:292_3": "dhāretu”nti vacanato ubbhatepi kathine dasāhabbhantare dhārentassa atthatakathinānaṁ",
  "tika-vin08t34:292_4": "anubbhatepi kathine pañcamāsabbhantare tato parampi dasāhabbhantare anatthatakathinānampi",
  "tika-vin08t34:292_5": "dasāhabbhantare atirekacīvaraṁ anāpatti. “Anujānāmi, bhikkhave, atirekacīvaraṁ vikappetu”nti",
  "tika-vin08t34:292_6": "vacanato dasāhato paraṁ vikappetvā atirekacīvaraṁ dhāretuṁ vaṭṭati. Kittakaṁ pana",
  "tika-vin08t34:292_7": "cīvaraṁ vikappetabbanti? “Anujānāmi, bhikkhave, āyāmena aṭṭhaṅgulaṁ sugataṅgulena",
  "tika-vin08t34:292_8": "caturaṅgulavitthataṁ pacchimaṁ cīvaraṁ vikappetu”nti vacanato sabbantimena paricchedena",
  "tika-vin08t34:292_9": "sugataṅgulena aṭṭhaṅgulāyāmaṁ caturaṅgulavitthāraṁ cīvaraṁ vikappetuṁ vaṭṭati. Tattha",
  "tika-vin08t34:292_10": "sugataṅgulaṁ nāma majjhimapurisaṅgulasaṅkhātena vaḍḍhakīaṅgulena tivaṅgulaṁ hoti,",
  "tika-vin08t34:292_11": "manussānaṁ pakatiaṅgulena aḍḍhapañcakaṅgulaṁ, tasmā dīghato vaḍḍhakīhatthena ekahatthaṁ",
  "tika-vin08t34:292_12": "pakatihatthena diyaḍḍhahatthaṁ vitthārato vaḍḍhakīhatthena vidatthippamāṇaṁ pakatihatthena",
  "tika-vin08t34:292_13": "chaḷaṅgulādhikavidatthippamāṇaṁ pacchimaṁ cīvaraṁ vikappetuṁ vaṭṭati, tato ūnappamāṇaṁ",
  "tika-vin08t34:292_14": "na vaṭṭati, adhikappamāṇaṁ pana vaṭṭatīti daṭṭhabbaṁ.",
  "tika-vin08t34:293": "Aṭṭhavarakathā",
  "tika-vin08t34:294_0": "Aṭṭhavarakathāyaṁ “anujānāmi, bhikkhave, vassikasāṭikaṁ āgantukabhattaṁ gamikabhattaṁ",
  "tika-vin08t34:294_1": "gilānabhattaṁ gilānupaṭṭhākabhattaṁ gilānabhesajjaṁ dhuvayāguṁ bhikkhunisaṅghassa",
  "tika-vin08t34:294_2": "udakasāṭika”nti vacanato imāni aṭṭha dānāni sampaṭicchituṁ vaṭṭati. Tattha nikkhittacīvarā",
  "tika-vin08t34:294_3": "hutvā kāyaṁ ovassantānaṁ bhikkhūnaṁ naggiyaṁ asuci jegucchaṁ paṭikūlaṁ hoti, tasmā",
  "tika-vin08t34:294_4": "vassikasāṭikā anuññātā. Āgantuko bhikkhu na vīthikusalo hoti, na gocarakusalo, kilanto",
  "tika-vin08t34:294_5": "piṇḍāya carati, tasmā āgantukabhattaṁ anuññātaṁ, gamiko bhikkhu attano bhattaṁ pariyesamāno",
  "tika-vin08t34:294_6": "satthā vā vihāyissati, yattha vā vāsaṁ gantukāmo bhavissati, tattha vikālena upagacchissati,",
  "tika-vin08t34:294_7": "kilanto addhānaṁ gamissati, tasmā gamikabhattaṁ. Gilānassa bhikkhuno sappāyāni bhojanāni",
  "tika-vin08t34:294_8": "alabhantassa ābādho vā abhivaḍḍhissati, kālakiriyā vā bhavissati, tasmā gilānabhattaṁ.",
  "tika-vin08t34:294_9": "Gilānupaṭṭhāko bhikkhu attano bhattaṁ pariyesamāno gilānassa ussūre bhattaṁ nīharissati,",
  "tika-vin08t34:294_10": "tasmā gilānupaṭṭhākabhattaṁ. Gilānassa bhikkhuno sappāyāni bhesajjāni alabhantassa",
  "tika-vin08t34:294_11": "ābādho vā abhivaḍḍhissati, kālakiriyā vā bhavissati, tasmā gilānabhesajjaṁ. Yasmā",
  "tika-vin08t34:294_12": "bhagavatā andhakavinde dasānisaṁse sampassamānena yāgu anuññātā, tasmā dhuvayāgu.",
  "tika-vin08t34:294_13": "Yasmā mātugāmassa naggiyaṁ asuci jegucchaṁ paṭikūlaṁ hoti, tasmā bhikkhunisaṅghassa",
  "tika-vin08t34:294_14": "udakasāṭikā anuññātā.",
  "tika-vin08t34:295": "Nisīdanādikathā",
  "tika-vin08t34:296_0": "Nisīdanādikathāyaṁ “anujānāmi, bhikkhave, kāyaguttiyā cīvaraguttiyā senāsanaguttiyā",
  "tika-vin08t34:296_1": "nisīdana”nti vacanato kāyādīnaṁ asucimuccanādito gopanatthāya nisīdanaṁ dhāretuṁ",
  "tika-vin08t34:296_2": "vaṭṭati. Tassa vidhānaṁ heṭṭhā vuttameva. “Anujānāmi, bhikkhave, yāvamahantaṁ paccattharaṇaṁ",
  "tika-vin08t34:296_3": "ākaṅkhati, tāvamahantaṁ paccattharaṇaṁ kātu”nti vacanato atikhuddakena nisīdanena",
  "tika-vin08t34:296_4": "senāsanassa agopanattā mahantampi paccattharaṇaṁ kātuṁ vaṭṭati. “Anujānāmi, bhikkhave,",
  "tika-vin08t34:296_5": "yassa kaṇḍu vā pīḷakā vā assāvo vā thullakacchu vā ābādho, kaṇḍupaṭicchādi”nti vacanato",
  "tika-vin08t34:296_6": "īdisesu ābādhesu santesu cīvarādiguttatthāya kaṇḍupaṭicchādi vaṭṭati. Tattha pamāṇaṁ",
  "tika-vin08t34:296_7": "heṭṭhā vuttameva. “Anujānāmi, bhikkhave, mukhapuñchanacoḷa”nti vacanato mukhasodhanatthāya",
  "tika-vin08t34:296_8": "mukhapuñchanacoḷaṁ vaṭṭati. Tampi heṭṭhā vuttameva. “Anujānāmi, bhikkhave, parikkhāracoḷaka”nti",
  "tika-vin08t34:296_9": "vacanato ticīvare paripuṇṇe parissāvanathavikādīhi atthe sati parikkhāracoḷaṁ vaṭṭati.",
  "tika-vin08t34:296_10": "“Anujānāmi, bhikkhave, ticīvaraṁ adhiṭṭhātuṁ na vikappetuṁ, vassikasāṭikaṁ vassānaṁ",
  "tika-vin08t34:296_11": "cātumāsaṁ adhiṭṭhātuṁ tato paraṁ vikappetuṁ, nisīdanaṁ adhiṭṭhātuṁ na vikappetuṁ,",
  "tika-vin08t34:296_12": "paccattharaṇaṁ adhiṭṭhātuṁ na vikappetuṁ, kaṇḍupaṭicchādiṁ yāva ābādhā adhiṭṭhātuṁ",
  "tika-vin08t34:296_13": "tato paraṁ vikappetuṁ, mukhapuñchanacoḷaṁ adhiṭṭhātuṁ na vikappetuṁ, parikkhāracoḷaṁ",
  "tika-vin08t34:296_14": "adhiṭṭhātuṁ na vikappetu”nti vacanato vuttanayena adhiṭṭhānañca vikappanā ca kātabbā.",
  "tika-vin08t34:296_15": "Ayamettha saṅkhepo, vitthāro pana heṭṭhā vuttova.",
  "tika-vin08t34:297": "Adhammakammakathā",
  "tika-vin08t34:298_0": "58. Adhammakammakathāyaṁ na, bhikkhave…pe… dukkaṭassāti idaṁ “tena kho pana samayena",
  "tika-vin08t34:298_1": "chabbaggiyā bhikkhū saṅghamajjhe adhammakammaṁ karonti. Bhagavato etamatthaṁ ārocesuṁ",
  "tika-vin08t34:298_2": "– na, bhikkhave, adhammakammaṁ kātabbaṁ, yo kareyya, āpatti dukkaṭassā”ti imaṁ uposathakkhandhake",
  "tika-vin08t34:298_3": "āgatapāṭhaṁ sandhāya vuttaṁ. Anujānāmi…pe… paṭikkositunti tatheva āgataṁ “bhagavato",
  "tika-vin08t34:298_4": "etamatthaṁ ārocesuṁ – anujānāmi, bhikkhave, adhammakamme kayiramāne paṭikkositu”nti",
  "tika-vin08t34:298_5": "imaṁ. Tattha karontiyevāti paññattampi sikkhāpadaṁ madditvā adhammakammaṁ karontiyevāti",
  "tika-vin08t34:298_6": "attho. “Anujānāmi…pe… paṭikkositu”nti evaṁ adhammakamme kayiramāne sati “pesalehi",
  "tika-vin08t34:298_7": "bhikkhūhi taṁ adhammakammaṁ akataṁ, kammaṁ dukkaṭaṁ kammaṁ puna kātabba”nti evaṁ",
  "tika-vin08t34:298_8": "paṭikkositabbaṁ, na tuṇhībhāvena khamitabbanti attho. Iti vacanatoti idaṁ pana pubbapāṭhaṁ",
  "tika-vin08t34:298_9": "gahetvā iti vacanato. Adhammakammaṁ na kātabbanti aparapāṭhaṁ gahetvā iti vacanato",
  "tika-vin08t34:298_10": "kayiramānañca adhammakammaṁ bhikkhūhi nivāretabbanti dvidhā yojanā kātabbā.",
  "tika-vin08t34:299_0": "Nivārentehi cātiādi pana “tena kho pana samayena pesalā bhikkhū chabbaggiyehi bhikkhūhi",
  "tika-vin08t34:299_1": "adhammakamme kayiramāne paṭikkosanti, chabbaggiyā bhikkhū labhanti āghātaṁ, labhanti",
  "tika-vin08t34:299_2": "appaccayaṁ, vadhena tajjenti. Bhagavato etamatthaṁ ārocesuṁ – anujānāmi, bhikkhave,",
  "tika-vin08t34:299_3": "diṭṭhimpi āvikātu”nti pāṭhañca “tesaṁyeva santike diṭṭhiṁ āvikaronti, chabbaggiyā",
  "tika-vin08t34:299_4": "bhikkhū labhanti āghātaṁ, labhanti appaccayaṁ, vadhena tajjenti. Bhagavato etamatthaṁ",
  "tika-vin08t34:299_5": "ārocesuṁ – anujānāmi, bhikkhave, catūhi pañcahi paṭikkosituṁ, dvīhi tīhi diṭṭhiṁ",
  "tika-vin08t34:299_6": "āvikātuṁ, ekena adhiṭṭhātuṁ na metaṁ khamatī”ti ime pāṭhe sandhāya vuttaṁ. Vacanatoti",
  "tika-vin08t34:299_7": "idaṁ pana pāḷiyaṁ tīṇi sampadānāni gahetvā tīhi kiriyāpadehi visuṁ visuṁ yojetabbaṁ.",
  "tika-vin08t34:299_8": "Sabbañcetaṁ anupaddavatthāya vuttaṁ, na āpattisabbhāvatoti yojanā. Kathaṁ anupaddavasambhavoti?",
  "tika-vin08t34:299_9": "Niggahakammaṁ kātuṁ asakkuṇeyyabhāvato, aññassa upaddavassa ca nivāraṇato. Tena vuttaṁ",
  "tika-vin08t34:299_10": "vajirabuddhiṭīkāyaṁ “tesaṁ anupaddavatthāyāti saṅgho saṅghassa kammaṁ na karoti,",
  "tika-vin08t34:299_11": "aññopi upaddavo bahūnaṁ hoti, tasmā vutta”nti.",
  "tika-vin08t34:300": "Okāsakatakathā",
  "tika-vin08t34:301_0": "59. Okāsakatakathāyaṁ na, bhikkhave, anokāsakatotiādi “tena kho pana samayena chabbaggiyā",
  "tika-vin08t34:301_1": "bhikkhū anokāsakataṁ bhikkhuṁ āpattiyā codenti. Bhagavato etamatthaṁ ārocesuṁ – na,",
  "tika-vin08t34:301_2": "bhikkhave, anokāsakato bhikkhu āpattiyā codetabbo, yo codeyya, āpatti dukkaṭassa.",
  "tika-vin08t34:301_3": "Anujānāmi, bhikkhave, okāsaṁ kārāpetvā āpattiyā codetuṁ, karotu āyasmā okāsaṁ, ahaṁ",
  "tika-vin08t34:301_4": "taṁ vattukāmo”ti idaṁ pāṭhaṁ sandhāya vuttaṁ. Adhippāyesu cāvanādhippāyoti, sāsanato",
  "tika-vin08t34:301_5": "cāvetukāmo. Akkosādhippāyoti paraṁ akkositukāmo paribhāsitukāmo. Kammādhippāyoti",
  "tika-vin08t34:301_6": "tajjanīyādikammaṁ kattukāmo. Vuṭṭhānādhippāyoti āpattito vuṭṭhāpetukāmo. Uposathappavāraṇaṭṭhapanādhippāyoti",
  "tika-vin08t34:301_7": "uposathaṁ, pavāraṇaṁ vā ṭhapetukāmo. Anuvijjanādhippāyoti upaparikkhitukāmo. Dhammakathādhippāyoti",
  "tika-vin08t34:301_8": "dhammaṁ desetukāmo. Iti paraṁ codentānaṁ bhikkhūnaṁ adhippāyabhedo anekavidho hotīti",
  "tika-vin08t34:301_9": "attho. Purimesu catūsu adhippāyesūti cāvanādhippāyaakkosādhippāyakammādhippāyavuṭṭhānādhippāyesu",
  "tika-vin08t34:301_10": "okāsaṁ akārāpentassa dukkaṭaṁ. Kārāpetvāpi sammukhā codentassa yathānurūpaṁ saṅghādisesapācittiyadukkaṭāni,",
  "tika-vin08t34:301_11": "asammukhā pana dukkaṭamevāti ayamettha piṇḍattho. Sesaṁ suviññeyyameva.",
  "tika-vin08t34:302_0": "“Ṭhapanakkhettaṁ pana jānitabba”nti vatvā taṁ dassento “suṇātu me”tiādimāha. Anuvijjakassa",
  "tika-vin08t34:302_1": "anuvijjanādhippāyena vadantassa okāsakammaṁ natthīti yojanā. Dhammakathikassa anodissa",
  "tika-vin08t34:302_2": "kammaṁ kathentassa okāsakammaṁ natthi. Sace pana odissa katheti, āpatti, tasmā taṁ",
  "tika-vin08t34:302_3": "dassetvā gantabbanti yojetabbaṁ. Sesaṁ suviññeyyameva.",
  "tika-vin08t34:303": "Saddhādeyyavinipātanakathā",
  "tika-vin08t34:304_0": "60. Saddhādeyyavinipātanakathāyaṁ “mātāpitaroti kho, bhikkhave, vadamāne kiṁ vadeyyāma.",
  "tika-vin08t34:304_1": "Anujānāmi, bhikkhave, mātāpitūnaṁ dātuṁ, na ca, bhikkhave, saddhādeyyaṁ vinipātetabbaṁ,",
  "tika-vin08t34:304_2": "yo vinipāteyya, āpatti dukkaṭassā”ti vacanato dāyakehi saddhāya bhikkhussa dinnaṁ",
  "tika-vin08t34:304_3": "vinipātetvā gihīnaṁ dātuṁ na vaṭṭati. “Na ca, bhikkhave, saddhādeyyanti ettha sesañātīnaṁ",
  "tika-vin08t34:304_4": "dento vinipātetiyeva. Mātāpitaro pana sace rajje ṭhitāpi patthayanti, dātabba”nti",
  "tika-vin08t34:304_5": "aṭṭhakathāyaṁ vuttattā bhātubhaginīādīnaṁ ñātakānampi dātuṁ na vaṭṭati. Vuttañhi",
  "tika-vin08t34:304_6": "ācariyadhammasirittherena khuddasikkhāyaṁ –",
  "tika-vin08t34:305": "“Na labbhaṁ vinipātetuṁ, saddhādeyyañca cīvaraṁ;",
  "tika-vin08t34:306": "Labbhaṁ pitūnaṁ sesānaṁ, ñātīnampi na labbhatī”ti.",
  "tika-vin08t34:307_0": "Kayavikkayasamāpattisikkhāpadavaṇṇanāyampi “mātaraṁ pana pitaraṁ vā ‘imaṁ dehī’ti",
  "tika-vin08t34:307_1": "vadato viññatti na hoti, ‘imaṁ gaṇhāhī’ti vadato saddhādeyyavinipātanaṁ na hoti.",
  "tika-vin08t34:307_2": "Aññātakaṁ ‘imaṁ dehī’ti vadato viññatti hoti, ‘imaṁ gaṇhāhī’ti vadato saddhādeyyavinipātanaṁ",
  "tika-vin08t34:307_3": "hoti. ‘Iminā imaṁ dehī’ti kayavikkayaṁ āpajjato nissaggiyaṁ hotī”ti aṭṭhakathāyaṁ",
  "tika-vin08t34:307_4": "vuttaṁ. Tattha “sesañātakesu saddhādeyyavinipātasambhavato tadabhāvaṭṭhānampi dassetuṁ",
  "tika-vin08t34:307_5": "‘mātaraṁ pana pitaraṁ vā’ti vutta”nti vimativinodaniyaṁ vuttaṁ.",
  "tika-vin08t34:308": "Santaruttarakathā",
  "tika-vin08t34:309_0": "61. Santaruttarakathāyaṁ antara-saddo majjhavācako. Vasati sīlenāti vāsako, “antare",
  "tika-vin08t34:309_1": "vāsako antaravāsako”ti vattabbe “rūpabhavo rūpa”ntiādīsu viya uttarapadalopīsamāsavasena",
  "tika-vin08t34:309_2": "“antaro”ti vutto. Uttarasaddo uparivācako, ābhuso sajjatīti āsaṅgo, “uttare āsaṅgo",
  "tika-vin08t34:309_3": "uttarāsaṅgo”ti vattabbe vuttanayena “uttaro”ti vutto, antaro ca uttaro ca antaruttarā,",
  "tika-vin08t34:309_4": "saha antaruttarehi yo vattatīti santaruttaro, sahapubbapadabhinnādhikaraṇadvipadabahubbīhisamāso.",
  "tika-vin08t34:309_5": "Atha vā saha antarena ca uttarena ca yo vattatīti santaruttaro, tipadabahubbīhisamāso.",
  "tika-vin08t34:309_6": "Saṅghāṭiṁ ṭhapetvā antaravāsakauttarāsaṅgamattadharo hutvā gāmo na pavisitabboti",
  "tika-vin08t34:309_7": "attho. “Paribbājakamadakkhi tidaṇḍakenā”tiādīsu viya itthambhūtalakkhaṇe cetaṁ karaṇavacanaṁ,",
  "tika-vin08t34:309_8": "tasmā antaravāsakaṁ timaṇḍalaṁ paṭicchādentena parimaṇḍalaṁ nivāsetvā kāyabandhanaṁ",
  "tika-vin08t34:309_9": "bandhitvā saṅghāṭiñca uttarāsaṅgañca diguṇaṁ katvā pārupitvā gāmo pavisitabbo.",
  "tika-vin08t34:310": "Cīvaranikkhepakathā",
  "tika-vin08t34:311_0": "62. Cīvaranikkhepakathāyaṁ saṁharīyateti saṅghāṭi, tassā saṅghāṭiyā, bhāvayoge kammatthe",
  "tika-vin08t34:311_1": "chaṭṭhī. Nikkhepāyāti ṭhapanāya, saṅghāṭiṁ aggahetvā vihāre ṭhapetvā gamanāya pañca",
  "tika-vin08t34:311_2": "kāraṇāni hontīti attho. Gilāno vā hotīti gahetvā gantuṁ asamattho gilāno vā hoti.",
  "tika-vin08t34:311_3": "Vassikasaṅketaṁ vā hotīti “vassikakālo aya”nti saṅketaṁ vā kataṁ hoti. Nadīpāragataṁ",
  "tika-vin08t34:311_4": "vā hotīti nadiyā pāraṁ gantvā bhuñjitabbaṁ hoti. Aggaḷaguttivihāro vā hotīti aggaḷaṁ",
  "tika-vin08t34:311_5": "datvāpi dātabbo suguttavihāro vā hoti. Atthatakathinaṁ vā hotīti tasmiṁ vihāre kathinaṁ",
  "tika-vin08t34:311_6": "atthataṁ vā hoti atthatakathinānaṁ asamādānacārasambhavato. Sesaṁ suviññeyyameva.",
  "tika-vin08t34:311_7": "Āraññikassa pana vihāro na sugutto hotīti appabhikkhukattā corādīnaṁ gamanaṭṭhānato",
  "tika-vin08t34:311_8": "ca. Bhaṇḍukkhalikāyāti cīvarādiṭṭhapanabhaṇḍukkhalikāya. Sesaṁ suviññeyyaṁ.",
  "tika-vin08t34:312": "Satthakammavatthikammakathā",
  "tika-vin08t34:313_0": "63. Satthakammavatthikammakathāyaṁ satthakammaṁ vā vatthikammaṁ vāti ettha yena kenaci",
  "tika-vin08t34:313_1": "satthādinā chindanādi satthakammaṁ nāma hoti. Yena kenaci cammādinā vatthipīḷanaṁ",
  "tika-vin08t34:313_2": "vatthikammaṁ nāma. “Sambādhe dahanakammaṁ paṭikkhepābhāvā vaṭṭatī”ti sāratthadīpaniyaṁ.",
  "tika-vin08t34:313_3": "Vimativinodaniyaṁ pana “vatthipīḷananti yathā vatthigatatelādi antosarīre ārohanti,",
  "tika-vin08t34:313_4": "evaṁ hatthena vatthimaddana”nti vuttaṁ.",
  "tika-vin08t34:314_0": "Vajirabuddhiṭīkāyaṁ pana “sambādheti vaccamagge, bhikkhussa bhikkhuniyā ca passāvamaggepi",
  "tika-vin08t34:314_1": "anulomato dahanaṁ paṭikkhepābhāvā vaṭṭati. Satthavatthikammānulomato na vaṭṭatīti",
  "tika-vin08t34:314_2": "ce? Na, paṭikkhittapaṭikkhepā, paṭikkhipitabbassa tapparamatādīpanato. Kiṁ vuttaṁ",
  "tika-vin08t34:314_3": "hoti? Pubbe paṭikkhittampi satthakammaṁ sampiṇḍetvā pacchā ‘na, bhikkhave…pe… thullaccayassā’ti",
  "tika-vin08t34:314_4": "dvikkhattuṁ satthakammassa parikkhepo kato. Tena sambādhassa sāmantā dvaṅgulaṁ paṭikkhipitabbaṁ",
  "tika-vin08t34:314_5": "nāma satthavatthikammato uddhaṁ natthīti dasseti. Kiñca bhiyyo – pubbe sambādheyeva",
  "tika-vin08t34:314_6": "satthakammaṁ paṭikkhittaṁ, pacchā sambādhassa sāmantā dvaṅgulampi paṭikkhittaṁ, tasmā",
  "tika-vin08t34:314_7": "tasseva paṭikkhepo, netarassāti siddhaṁ. Ettha ‘satthaṁ nāma satthahārakaṁ vāssa",
  "tika-vin08t34:314_8": "pariyeseyyā’tiādīsu viya yena chindati, taṁ sabbaṁ. Tena vuttaṁ ‘kaṇṭakena vā’tiādi.",
  "tika-vin08t34:314_9": "Khārudānaṁ panettha bhikkhunīvibhaṅge pasākhe pamukhe anuññātanti veditabbaṁ, eke",
  "tika-vin08t34:314_10": "pana ‘satthakammaṁ vā’ti pāṭhaṁ vikappetvā vatthikammaṁ karonti. Vatthīti kiṁ? Agghikā",
  "tika-vin08t34:314_11": "vuccati, tāya chindanaṁ vatthikammaṁ nāmāti ca atthaṁ vaṇṇayanti, te ‘satthahārakaṁ",
  "tika-vin08t34:314_12": "vāssa pariyeseyyā’ti imassa padabhājanīyaṁ dassetvā paṭikkhipitabbā. Aṇḍavuddhīti",
  "tika-vin08t34:314_13": "vātaṇḍakā, ādānavattīti anāhavattī”ti vuttaṁ. Sesaṁ aṭṭhakathāyaṁ vuttanayeneva veditabbaṁ.",
  "tika-vin08t34:315": "Nahāpitapubbakathā",
  "tika-vin08t34:316_0": "64. Nahāpitapubbakathāyaṁ nahāpito pubbeti nahāpitapubbo, pubbe nahāpito hutvā idāni",
  "tika-vin08t34:316_1": "bhikkhubhūtoti attho. Tena nahāpitapubbena bhikkhunā. Khurabhaṇḍanti khurādinahāpitabhaṇḍaṁ,",
  "tika-vin08t34:316_2": "“laddhātapatto rājakumāro”tiādīsu viya upalakkhaṇanayoyaṁ. “Na, bhikkhave, pabbajitena",
  "tika-vin08t34:316_3": "akappiyaṁ samādapetabbaṁ, yo samādapeyya, āpatti dukkaṭassa. Na ca, bhikkhave, nahāpitapubbena",
  "tika-vin08t34:316_4": "khurabhaṇḍaṁ pariharitabbaṁ, yo parihareyya, āpatti dukkaṭassā”ti ca dvidhā paññatti,",
  "tika-vin08t34:316_5": "tasmā nahāpitapubbena vā anahāpitapubbena vā pabbajitena nāma akappiyasamādapanaṁ",
  "tika-vin08t34:316_6": "na kātabbaṁ. Nahāpitapubbena pana bhikkhunā khurena abhilakkhitaṁ khurabhaṇḍaṁ, khurabhaṇḍakhurakosanisitapāsāṇakhurathavikādayo",
  "tika-vin08t34:316_7": "na pariharitabbā eva. Sesaṁ aṭṭhakathāyaṁ vuttanayeneva veditabbaṁ. Vajirabuddhiṭīkāyaṁ",
  "tika-vin08t34:316_8": "pana “na, bhikkhave, pabbajitena akappiye samādapetabbanti vuttattā anupasampannassapi",
  "tika-vin08t34:316_9": "na kevalaṁ dasasu eva sikkhāpadesu, atha kho yaṁ bhikkhussa na kappati, tasmimpīti",
  "tika-vin08t34:316_10": "adhippāyo”ti vuttaṁ.",
  "tika-vin08t34:317": "Dasabhāgakathā",
  "tika-vin08t34:318_0": "65. Dasabhāgakathāyaṁ saṅghikānīti saṅghasantakāni bījāni. Puggalikāyāti puggalassa",
  "tika-vin08t34:318_1": "santakāya bhūmiyā. Bhāgaṁ datvāti mūlabhāgasaṅkhātaṁ dasamabhāgaṁ bhūmisāmikānaṁ",
  "tika-vin08t34:318_2": "datvā. Paribhuñjitabbānīti tesaṁ bījānaṁ phalāni ropakehi paribhuñjitabbānīti attho.",
  "tika-vin08t34:318_3": "Sesaṁ suviññeyyameva. Idaṁ kira jambudīpe porāṇakacārittanti ādikappakāle paṭhamakappikā",
  "tika-vin08t34:318_4": "manussā bodhisattaṁ mahāsammataṁ nāma rājānaṁ katvā sabbepi attano attano taṇḍulaphalasālikhettato",
  "tika-vin08t34:318_5": "pavattataṇḍulaphalāni dasa koṭṭhāse katvā ekaṁ koṭṭhāsaṁ bhūmisāmikabhūtassa mahāsammatarājino",
  "tika-vin08t34:318_6": "datvā paribhuñjiṁsu. Tato paṭṭhāya jambudīpikānaṁ manussānaṁ cāritattā vuttaṁ. Teneva",
  "tika-vin08t34:318_7": "sāratthadīpanīnāmikāyampi vinayaṭīkāyaṁ “dasabhāgaṁ datvāti dasamabhāgaṁ datvā. Tenevāha",
  "tika-vin08t34:318_8": "‘dasa koṭṭhāse katvā eko koṭṭhāso bhūmisāmikānaṁ dātabbo’ti” vuttaṁ.",
  "tika-vin08t34:319": "Pātheyyakathā",
  "tika-vin08t34:320_0": "66. Pātheyyakathāyaṁ “anujānāmi, bhikkhave”tiādi bhaddiyanagare amitaparibhogabhūtena",
  "tika-vin08t34:320_1": "meṇḍakaseṭṭhinā abhiyācito hutvā anuññātaṁ, idha pana paṭhamaṁ “anujānāmi, bhikkhave,",
  "tika-vin08t34:320_2": "pañca gorase khīraṁ dadhiṁ takkaṁ navanītaṁ sappi”nti pañca gorasā anuññātā. Tato",
  "tika-vin08t34:320_3": "paraṁ seṭṭhino abhiyācanānurūpaṁ vatvā anujānituṁ “santi, bhikkhave, maggā kantārā”tiādimāha.",
  "tika-vin08t34:320_4": "Sesaṁ aṭṭhakathāyaṁ vuttanayeneva veditabbaṁ. Tathā alabhantena aññātakaappavāritaṭṭhānato",
  "tika-vin08t34:320_5": "yācitvāpi gahetabbanti etena evarūpesu kālesu viññattipaccayā doso natthīti dasseti.",
  "tika-vin08t34:320_6": "“Ekadivasena gamanīye magge ekabhattatthāya pariyesitabba”nti vuttattā pana tato",
  "tika-vin08t34:320_7": "upari yācanaṁ na vaṭṭatīti dassitaṁ. “Dīghe addhāne”tiādinā sace māsagamanīye magge",
  "tika-vin08t34:320_8": "sattāhagamanīyo eva kantāro hoti, tattha sattāhayāpanīyamattameva pātheyyaṁ pariyesitabbaṁ,",
  "tika-vin08t34:320_9": "tato paraṁ piṇḍacārikādivasena subhikkhasulabhapiṇḍamaggattā na pariyesitabbanti.",
  "tika-vin08t34:321": "Mahāpadesakathā",
  "tika-vin08t34:322_0": "67. Mahāpadesakathāyaṁ mahāpadesā nāma appaṭikkhittā dve, ananuññātā dveti cattāroti",
  "tika-vin08t34:322_1": "dassento “yaṁ bhikkhave”tiādimāha. Tesu appaṭikkhittepi akappiyānulomakappiyānulomavasena",
  "tika-vin08t34:322_2": "dve, tathā ananuññātepīti.",
  "tika-vin08t34:323_0": "Tattha “parimaddantāti upaparikkhantā. Paṭṭaṇṇudese sañjātavatthaṁ paṭṭuṇṇaṁ. ‘Paṭṭuṇṇaṁ",
  "tika-vin08t34:323_1": "koseyyaviseso’ti hi abhidhānakose vuttaṁ. Cīnadese somāradese ca sañjātavatthāni",
  "tika-vin08t34:323_2": "cīnasomārapaṭāni. Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-vin08t34:323_3": "Iddhimayaṁ ehibhikkhūnaṁ puññiddhiyā nibbattacīvaraṁ, taṁ khomādīnaṁ aññataraṁ hotīti",
  "tika-vin08t34:323_4": "tesaṁyeva anulomaṁ. Devatāhi dinnacīvaraṁ devadattiyaṁ, taṁ kapparukkhe nibbattaṁ",
  "tika-vin08t34:323_5": "jāliniyā devakaññāya anuruddhattherassa dinnavatthasadisaṁ, tampi khomādīnaṁyeva",
  "tika-vin08t34:323_6": "anulomaṁ hoti tesu aññatarabhāvato. Dve paṭāni desanāmena vuttānīti tesaṁ sarūpadassanamattametaṁ,",
  "tika-vin08t34:323_7": "nāññanivattanapadaṁ paṭṭuṇṇapaṭṭassapi desanāmeneva vuttattā. Tumbāti tīṇi bhājanāni.",
  "tika-vin08t34:323_8": "Phalakatumbo lābuādi. Udakatumbo udakukkhipanakuṭako. Kilañjacchattanti veḷuvilīvehi",
  "tika-vin08t34:323_9": "vāyitvā katachatta”nti sāratthadīpaniyaṁ vuttaṁ.",
  "tika-vin08t34:324_0": "“Yāvakālikapakkānanti pakke sandhāya vuttaṁ. Āmāni pana anupasampannehi sītudake",
  "tika-vin08t34:324_1": "madditvā parissāvetvā dinnapānaṁ pacchābhattampi kappati eva. Ayañca attho mahāaṭṭhakathāyaṁ",
  "tika-vin08t34:324_2": "sarūpato avuttoti āha ‘kurundiyaṁ panā’tiādi. Ucchuraso nikasaṭoti idaṁ pātabbatāsāmaññena",
  "tika-vin08t34:324_3": "yāmakālikakathāyaṁ vuttaṁ, taṁ pana sattāhakālikamevāti gahetabbaṁ. Ime cattāro rasāti",
  "tika-vin08t34:324_4": "phalapattapupphaucchurasā cattāro”ti vimativinodaniyaṁ vuttaṁ. “Dve paṭā desanāmenevāti",
  "tika-vin08t34:324_5": "cīnapaṭasomārapaṭāni. Tīṇīti paṭṭuṇṇena saha tīṇi. Iddhimayaṁ ehibhikkhūnaṁ nibbattaṁ.",
  "tika-vin08t34:324_6": "Devadattiyaṁ anuruddhattherena laddha”nti vajirabuddhiṭīkāyaṁ.",
  "tika-vin08t34:325": "Saṁsaṭṭhakathā",
  "tika-vin08t34:326_0": "Saṁsaṭṭhakathāyaṁ tadahupaṭiggahitaṁ kāle kappatītiādi sabbaṁ sambhinnarasaṁ sandhāya",
  "tika-vin08t34:326_1": "vuttaṁ. Sace hi challimpi apanetvā sakaleneva nāḷikeraphalena saddhiṁ pānakaṁ paṭiggahitaṁ",
  "tika-vin08t34:326_2": "hoti, nāḷikeraṁ apanetvā taṁ vikālepi kappati. Upari sappipiṇḍaṁ ṭhapetvā sītalapāyāsaṁ",
  "tika-vin08t34:326_3": "denti, yaṁ pāyāsena asaṁsaṭṭhaṁ sappi, taṁ apanetvā sattāhaṁ paribhuñjituṁ vaṭṭati.",
  "tika-vin08t34:326_4": "Baddhamadhuphāṇitādīsupi eseva nayo. Takkolajātiphalādīhi alaṅkaritvā piṇḍapātaṁ",
  "tika-vin08t34:326_5": "denti, tāni uddharitvā dhovitvā yāvajīvaṁ paribhuñjitabbāni, yāguyaṁ pakkhipitvā",
  "tika-vin08t34:326_6": "dinnasiṅgiverādīsupi, telādīsu pakkhipitvā dinnalaṭṭhimadhukādīsupi eseva nayo. Evaṁ",
  "tika-vin08t34:326_7": "yaṁ yaṁ asambhinnarasaṁ hoti, taṁ taṁ ekato paṭiggahitampi yathā suddhaṁ hoti, tathā",
  "tika-vin08t34:326_8": "dhovitvā vā tacchetvā vā tassa tassa kālassa vasena paribhuñjituṁ vaṭṭati.",
  "tika-vin08t34:327_0": "Sace pana sambhinnarasaṁ hoti saṁsaṭṭhaṁ, na vaṭṭati. Yāvakālikañhi attanā saddhiṁ",
  "tika-vin08t34:327_1": "sambhinnarasāni tīṇipi yāmakālikādīni attano sabhāvaṁ upaneti. Yāmakālikaṁ dvepi",
  "tika-vin08t34:327_2": "sattāhakālikādīni attano sabhāvaṁ upaneti. Sattāhakālikaṁ attanā saddhiṁ saṁsaṭṭhaṁ",
  "tika-vin08t34:327_3": "yāvajīvikaṁ attano sabhāvaññeva upaneti, tasmā tena tadahupaṭiggahitena saddhiṁ tadahupaṭiggahitaṁ",
  "tika-vin08t34:327_4": "vā purepaṭiggahitaṁ vā yāvajīvikaṁ sattāhaṁ kappati, dvīhapaṭiggahitena chāhaṁ…pe…",
  "tika-vin08t34:327_5": "sattāhapaṭiggahitena tadaheva kappatīti veditabbaṁ. Tasmāyeva hi “sattāhakālikena,",
  "tika-vin08t34:327_6": "bhikkhave, yāvajīvikaṁ tadahupaṭiggahita”nti avatvā “paṭiggahitaṁ sattāhaṁ kappatī”ti vuttaṁ.",
  "tika-vin08t34:328_0": "Kālayāmasattāhātikkamesu cettha vikālabhojanasannidhibhesajjasikkhāpadānaṁ vasena",
  "tika-vin08t34:328_1": "āpattiyo veditabbā. Imesu ca pana catūsu kālikesu yāvakālikaṁ yāmakālikanti idameva",
  "tika-vin08t34:328_2": "dvayaṁ antovutthakañceva sannidhikārakañca hoti, sattāhakālikañca yāvajīvikañca akappiyakuṭiyaṁ",
  "tika-vin08t34:328_3": "nikkhipitumpi vaṭṭati, sannidhimpi na janetīti. Sesaṁ sabbattha uttānatthameva.",
  "tika-vin08t34:329": "Pañcabhesajjakathā",
  "tika-vin08t34:330_0": "Pañcabhesajjakathāyaṁ “anujānāmi, bhikkhave, tāni pañca bhesajjāni kāle paṭiggahetvā",
  "tika-vin08t34:330_1": "kāle paribhuñjitu”nti vacanato sāradikena ābādhena phuṭṭhānaṁ bhikkhūnaṁ yāgupi pītā",
  "tika-vin08t34:330_2": "uggacchati, bhattampi bhuttaṁ uggacchati, te tena kisā honti lūkhā dubbaṇṇā uppaṇḍuppaṇḍukajātā",
  "tika-vin08t34:330_3": "dhamanisanthatagattā. Tesaṁ yaṁ bhesajjañceva assa bhesajjasammatañca, lokassa āhāratthañca",
  "tika-vin08t34:330_4": "phareyya, na ca oḷāriko āhāro paññāyeyya. Tatrimāni pañca bhesajjāni. Seyyathidaṁ",
  "tika-vin08t34:330_5": "– sappi navanītaṁ telaṁ madhu phāṇitaṁ, tāni bhesajjāni kāle paṭiggahetvā kāle paribhuñjituṁ",
  "tika-vin08t34:330_6": "vaṭṭati. Tattha “sāradikena ābādhenāti saradakāle uppannena pittābādhena. Tasmiñhi",
  "tika-vin08t34:330_7": "kāle vassodakenapi tementi, kaddamampi maddanti, antarantarā ābādhopi kharo hoti,",
  "tika-vin08t34:330_8": "tena tesaṁ pittaṁ koṭṭhabbhantaragataṁ hoti. Āhāratthañca phareyyāti āhāratthaṁ sādheyyā”ti",
  "tika-vin08t34:330_9": "aṭṭhakathāyaṁ vuttaṁ. Vimativinodaniyaṁ “pittaṁ koṭṭhabbhantaragataṁ hotīti bahisarīre",
  "tika-vin08t34:330_10": "byāpetvā ṭhitaṁ abaddhapittaṁ koṭṭhabbhantaragataṁ hoti, tena pittaṁ kupitaṁ hotīti",
  "tika-vin08t34:330_11": "adhippāyo”ti vuttaṁ.",
  "tika-vin08t34:331_0": "Vajirabuddhiṭīkāyaṁ “yaṁ bhesajjañceva assāti parato ‘tadubhayena bhiyyosomattāya",
  "tika-vin08t34:331_1": "kisā hontī’tiādinā virodhadassanato nidānānapekkhaṁ yathālābhavasena vuttanti veditabbaṁ.",
  "tika-vin08t34:331_2": "Yathānidānaṁ kasmā na vuttanti ce? Tadaññāpekkhādhippāyato. Sabbabuddhakālepi hi",
  "tika-vin08t34:331_3": "sappiādīnaṁ sattāhakālikabhāvāpekkhoti. Tathā vacanena bhagavato adhippāyo. Teneva",
  "tika-vin08t34:331_4": "‘āhāratthañca phareyya, na ca oḷāriko āhāro paññāyeyyā’ti vuttaṁ. Tathā hi kāle paṭiggahetvā",
  "tika-vin08t34:331_5": "kāle paribhuñjitunti ettha ca kālaparicchedo na kato, kutoyeva pana labbhā tadaññāpekkhādhippāyo",
  "tika-vin08t34:331_6": "bhagavatā mūlabhesajjādīni tāni paṭiggahetvā yāvajīvanti kālaparicchedo. Yaṁ pana",
  "tika-vin08t34:331_7": "‘anujānāmi, bhikkhave, tāni bhesajjāni kāle paṭiggahetvā kāle paribhuñjitu’nti vacanaṁ,",
  "tika-vin08t34:331_8": "taṁ ‘sannidhiṁ katvā aparāparasmiṁ divase kāle eva paribhuñjituṁ anujānāmī’ti adhippāyato",
  "tika-vin08t34:331_9": "vuttanti veditabbaṁ. Aññathā atisayattā bhagavato ‘yaṁ bhesajjañceva assā’tiādivitakkuppādo",
  "tika-vin08t34:331_10": "na sambhavati. Paṇītabhojanānumatiyā pasiddhattā ābādhānurūpasappāyāpekkhāya vuttānīti",
  "tika-vin08t34:331_11": "ce? Tañca na, ‘bhiyyosomattāyā’ti kisādibhāvāpattidassanato. Yathā ucchurasaṁ upādāya",
  "tika-vin08t34:331_12": "phāṇitanti vuttaṁ, tathā navanītaṁ upādāya sappīti vattabbato navanītaṁ visuṁ na",
  "tika-vin08t34:331_13": "vattabbanti ce? Na visesadassanādhippāyato. Yathā phāṇitaggahaṇena siddhepi parato",
  "tika-vin08t34:331_14": "ucchuraso visuṁ anuññāto ucchusāmaññato guḷodakaṭṭhāne ṭhapanādhippāyato, tathā navanīte",
  "tika-vin08t34:331_15": "visesavidhidassanādhippāyato navanītaṁ visuṁ anuññātanti veditabbaṁ. Visesavidhi",
  "tika-vin08t34:331_16": "panassa bhesajjasikkhāpadaṭṭhakathāvasena veditabbo. Vuttañhi tattha ‘pacitvā sappiṁ",
  "tika-vin08t34:331_17": "katvā paribhuñjitukāmena adhotampi pacituṁ vaṭṭatī’ti. Tattha sappi pakkāva hoti,",
  "tika-vin08t34:331_18": "nāpakkā, tathā phāṇitampi. Navanītaṁ apakkamevā”tiādi.",
  "tika-vin08t34:332": "Dutiyabhesajjakathā",
  "tika-vin08t34:333_0": "Dutiyabhesajjakathāyaṁ “anujānāmi, bhikkhave, tāni pañca bhesajjāni paṭiggahetvā",
  "tika-vin08t34:333_1": "kālepi vikālepi paribhuñjitu”nti vacanato “tāni pañca bhesajjāni kāle paṭiggahetvā",
  "tika-vin08t34:333_2": "kāle paribhuñjantānaṁ tesaṁ bhikkhūnaṁ yānipi tāni pākatikāni lūkhāni bhojanāni,",
  "tika-vin08t34:333_3": "tāni nacchādenti, pageva senesitāni. Te tena ceva sāradikena ābādhena phuṭṭhā iminā",
  "tika-vin08t34:333_4": "ca bhattācchādakena tadubhayena bhiyyosomattāya kisā hontī”ti imasmiṁ vatthusmiṁ",
  "tika-vin08t34:333_5": "kālepi vikālepīti anuññātattā vikālepi paribhuñjituṁ vaṭṭati. Tattha “nacchādentīti",
  "tika-vin08t34:333_6": "na jīranti, na vātarogaṁ paṭippassambhetuṁ sakkonti. Senesitānīti siniddhāni. Bhattācchādakenāti",
  "tika-vin08t34:333_7": "bhattaṁ arocikenā”ti aṭṭhakathāyaṁ vuttaṁ, ṭīkāsu pana “nacchādentīti ruciṁ na uppādentī”ti",
  "tika-vin08t34:333_8": "ettakameva vuttaṁ, mahāvibhaṅge pana “yāni kho pana tāni gilānānaṁ bhikkhūnaṁ paṭisāyanīyāni",
  "tika-vin08t34:333_9": "bhesajjāni. Seyyathidaṁ – sappi navanītaṁ telaṁ madhu phāṇitaṁ, tāni paṭiggahetvā",
  "tika-vin08t34:333_10": "sattāhaparamaṁ sannidhikārakaṁ paribhuñjitabbāni, taṁ atikkāmayato nissaggiyaṁ pācittiya”nti",
  "tika-vin08t34:333_11": "vacanato imesaṁ pañcabhesajjānaṁ sattāhakālikabhāvo veditabbo, idha pana aṭṭhuppattivasena vuttoti.",
  "tika-vin08t34:334": "Vasābhesajjakathā",
  "tika-vin08t34:335_0": "Vasābhesajjakathāyaṁ “anujānāmi, bhikkhave, vasāni bhesajjāni acchavasaṁ macchavasaṁ",
  "tika-vin08t34:335_1": "susukāvasaṁ sūkaravasaṁ gadrabhavasaṁ kāle paṭiggahitaṁ kāle nippakkaṁ kāle saṁsaṭṭhaṁ",
  "tika-vin08t34:335_2": "telaparibhogena paribhuñjituṁ. Vikāle ce, bhikkhave, paṭiggahitaṁ vikāle nippakkaṁ",
  "tika-vin08t34:335_3": "vikāle saṁsaṭṭhaṁ, tañce paribhuñjeyya, āpatti tiṇṇaṁ dukkaṭānaṁ. Kāle ce, bhikkhave,",
  "tika-vin08t34:335_4": "paṭiggahitaṁ vikāle nippakkaṁ vikāle saṁsaṭṭhaṁ, tañce paribhuñjeyya, āpatti dvinnaṁ",
  "tika-vin08t34:335_5": "dukkaṭānaṁ. Kāle ce, bhikkhave, paṭiggahitaṁ kāle nippakkaṁ vikāle saṁsaṭṭhaṁ, tañce",
  "tika-vin08t34:335_6": "paribhuñjeyya, āpatti dukkaṭassa. Kāle ce, bhikkhave, paṭiggahitaṁ kāle nippakkaṁ",
  "tika-vin08t34:335_7": "kāle saṁsaṭṭhaṁ, tañce paribhuñjeyya, anāpattī”ti. Tattha “kāle paṭiggahitantiādīsu",
  "tika-vin08t34:335_8": "majjhanhike avītivatte paṭiggahetvā pacitvā parissāvetvā cāti attho. Telaparibhogena",
  "tika-vin08t34:335_9": "paribhuñjitunti sattāhakālikatelaparibhogena paribhuñjitu”nti aṭṭhakathāyaṁ vuttaṁ,",
  "tika-vin08t34:335_10": "ṭīkāsu pana “susukāti samudde bhavā ekā macchajāti, kumbhilātipi vadanti. Saṁsaṭṭhanti",
  "tika-vin08t34:335_11": "parissāvitaṁ. Telaparibhogenāti sattāhakālikaparibhogaṁ sandhāya vutta”nti vuttaṁ.",
  "tika-vin08t34:335_12": "Ayamettha saṅkhepo, vitthāro pana heṭṭhā catukālikakathāyaṁ vuttoyeva.",
  "tika-vin08t34:336": "Mūlabhesajjakathā",
  "tika-vin08t34:337_0": "Mūlabhesajjakathāyaṁ “anujānāmi, bhikkhave, mūlāni bhesajjāni, haliddiṁ siṅgiveraṁ",
  "tika-vin08t34:337_1": "vacaṁ vacattaṁ ativisaṁ kaṭukarohiṇiṁ usīraṁ bhaddamuttakaṁ, yāni vā panaññānipi",
  "tika-vin08t34:337_2": "atthi mūlāni bhesajjāni neva khādanīye khādanīyatthaṁ pharanti, na bhojanīye bhojanīyatthaṁ",
  "tika-vin08t34:337_3": "pharanti, tāni paṭiggahetvā yāvajīvaṁ pariharituṁ, sati paccaye paribhuñjituṁ. Asati",
  "tika-vin08t34:337_4": "paccaye paribhuñjantassa āpatti dukkaṭassā”ti. Tattha vacattanti setavacaṁ. Sesaṁ heṭṭhā vuttameva.",
  "tika-vin08t34:338": "Piṭṭhabhesajjakathā",
  "tika-vin08t34:339_0": "Piṭṭhabhesajjakathāyaṁ “anujānāmi, bhikkhave, nisadaṁ nisadapotaka”nti vacanato pisitehi",
  "tika-vin08t34:339_1": "cuṇṇakatehi mūlabhesajjehi atthe sati nisadañca nisadapotakañca pariharituṁ vaṭṭati.",
  "tika-vin08t34:339_2": "Tattha nisadaṁ nisadapotakanti pisanasilā ca pisanapoto ca. Nisadanti pisanti cuṇṇavicuṇṇaṁ",
  "tika-vin08t34:339_3": "karonti mūlabhesajjādayo etthāti nisadaṁ, pisanasilā. Nisadanti pisanti cuṇṇavicuṇṇaṁ",
  "tika-vin08t34:339_4": "karonti mūlabhesajjādayo etenāti nisadaṁ, posetabboti poto, dārako. Khuddakappamāṇatāya",
  "tika-vin08t34:339_5": "poto viyāti poto, nisadañca taṁ poto cāti nisadapoto, taṁ nisadapotakaṁ. Nipubbasada",
  "tika-vin08t34:339_6": "cuṇṇakaraṇeti dhātu.",
  "tika-vin08t34:340": "Kasāvabhesajjakathā",
  "tika-vin08t34:341_0": "Kasāvabhesajjakathāyaṁ “anujānāmi, bhikkhave, kasāvāni bhesajjāni nimbakasāvaṁ kuṭajakasāvaṁ",
  "tika-vin08t34:341_1": "paṭolakasāvaṁ phaggavakasāvaṁ nattamālakasāvaṁ, yāni vā panaññānipi atthi kasāvāni",
  "tika-vin08t34:341_2": "bhesajjāni neva khādanīye khādanīyatthaṁ pharanti, na bhojanīye bhojanīyatthaṁ pharanti,",
  "tika-vin08t34:341_3": "tāni paṭiggahetvā yāvajīvaṁ pariharituṁ, sati paccaye paribhuñjituṁ, asati paccaye",
  "tika-vin08t34:341_4": "paribhuñjantassa āpatti dukkaṭassā”ti vacanato tānipi kasāvabhesajjāni paṭiggahetvā",
  "tika-vin08t34:341_5": "yāvajīvaṁ pariharituṁ sati paccaye paribhuñjituṁ vaṭṭati. Tattha phaggavanti latājāti.",
  "tika-vin08t34:341_6": "Nattamālanti karañjaṁ. “Kasāvehīti tacādīni udake tāpetvā gahitaūsarehī”ti vimativinodaniyaṁ vuttaṁ.",
  "tika-vin08t34:342": "Paṇṇabhesajjakathā",
  "tika-vin08t34:343_0": "Paṇṇabhesajjakathāyaṁ “anujānāmi, bhikkhave, paṇṇāni bhesajjāni nimbapaṇṇaṁ kuṭajapaṇṇaṁ",
  "tika-vin08t34:343_1": "paṭolapaṇṇaṁ nattamālapaṇṇaṁ phaggavapaṇṇaṁ sulasipaṇṇaṁ kappāsapaṇṇaṁ, yāni vā panaññānipi",
  "tika-vin08t34:343_2": "atthi paṇṇāni bhesajjāni neva khādanīye khādanīyatthaṁ pharanti, na bhojanīye bhojanīyatthaṁ",
  "tika-vin08t34:343_3": "pharanti, tāni paṭiggahetvā yāvajīvaṁ pariharituṁ, sati paccaye paribhuñjituṁ, asati",
  "tika-vin08t34:343_4": "paccaye paribhuñjantassa āpatti dukkaṭassā”ti vacanato khādanīyabhojanīyatthaṁ apharantāni",
  "tika-vin08t34:343_5": "tānipi paṇṇāni paṭiggahetvā yāvajīvaṁ pariharituṁ, sati paccaye paribhuñjituṁ vaṭṭati.",
  "tika-vin08t34:343_6": "Acchavasantiādīsu nissaggiyavaṇṇanāyaṁ vuttanayeneva attho veditabbo. Mūlabhesajjādivinicchayopi",
  "tika-vin08t34:343_7": "khuddakavaṇṇanāyaṁ vuttoyeva, tasmā idha yaṁ yaṁ pubbe avuttaṁ, taṁ tadeva vaṇṇayissāma.",
  "tika-vin08t34:344": "Phalabhesajjakathā",
  "tika-vin08t34:345_0": "Phalabhesajjakathāyaṁ “anujānāmi, bhikkhave, phalāni bhesajjāni biḷaṅgaṁ pippaliṁ",
  "tika-vin08t34:345_1": "maricaṁ harītakaṁ vibhītakaṁ āmalakaṁ goṭṭhaphalaṁ, yāni vā panaññānipi atthi phalāni",
  "tika-vin08t34:345_2": "bhesajjāni neva khādanīye khādanīyatthaṁ pharanti, na bhojanīye bhojanīyatthaṁ pharanti,",
  "tika-vin08t34:345_3": "tāni paṭiggahetvā yāvajīvaṁ pariharituṁ, sati paccaye paribhuñjituṁ, asati paccaye",
  "tika-vin08t34:345_4": "paribhuñjantassa āpatti dukkaṭassā”ti vacanato khādanīyabhojanīyatthaṁ apharantāni",
  "tika-vin08t34:345_5": "tāni phalāni paṭiggahetvā yāvajīvaṁ pariharituṁ, sati paccaye paribhuñjitumpi vaṭṭati.",
  "tika-vin08t34:346": "Jatubhesajjakathā",
  "tika-vin08t34:347_0": "Jatubhesajjakathāyaṁ “anujānāmi, bhikkhave, jatūni bhesajjāni hiṅguṁ hiṅgujatuṁ hiṅgusipāṭikaṁ",
  "tika-vin08t34:347_1": "takaṁ takapattiṁ takapaṇṇiṁ sajjulasaṁ, yāni vā panaññānipi atthi jatūni bhesajjāni",
  "tika-vin08t34:347_2": "neva khādanīye khādanīyatthaṁ pharanti, na bhojanīye bhojanīyatthaṁ pharanti, tāni",
  "tika-vin08t34:347_3": "paṭiggahetvā yāvajīvaṁ pariharituṁ, sati paccaye paribhuñjituṁ, asati paccaye paribhuñjantassa",
  "tika-vin08t34:347_4": "āpatti dukkaṭassā”ti vacanato tāni jatūni bhesajjāni paṭiggahetvā yāvajīvaṁ pariharituṁ,",
  "tika-vin08t34:347_5": "sati paccaye paribhuñjituṁ vaṭṭati. Tattha hiṅguhiṅgujatuhiṅgusipāṭikā hiṅgujātiyoyeva.",
  "tika-vin08t34:347_6": "Takatakapattitakapaṇṇayo lākhājātiyo.",
  "tika-vin08t34:348_0": "Vajirabuddhiṭīkāyaṁ pana “hiṅgujatu nāma hiṅgurukkhassa daṇḍapallavapavāḷapākanipphannā.",
  "tika-vin08t34:348_1": "Hiṅgusipāṭikā nāma tassa mūlasākhapākanipphannā. Takaṁ nāma tassa rukkhassa tacapākodakaṁ.",
  "tika-vin08t34:348_2": "Takapattīti tassa pattapākodakaṁ. Takapaṇṇīti tassa phalapākodakaṁ. Atha vā ‘takaṁ",
  "tika-vin08t34:348_3": "nāma lākhā. Takapattīti kittimalohasākhā. Takapaṇṇīti pakkalākhā’ti likhitaṁ. Sati",
  "tika-vin08t34:348_4": "paccayeti ettha satipaccayatā gilānāgilānavasena dvidhā veditabbā. Vikālabhojanasikkhāpadassa",
  "tika-vin08t34:348_5": "hi anāpattivāre yāmakālikādīnaṁ tiṇṇampi avisesena satipaccayatā vuttā. Imasmiṁ khandhake",
  "tika-vin08t34:348_6": "‘anujānāmi, bhikkhave, gilānassa guḷaṁ agilānassa guḷodakaṁ. Anujānāmi, bhikkhave,",
  "tika-vin08t34:348_7": "gilānassa loṇasovīrakaṁ, agilānassa udakasambhinna’nti vuttaṁ, tasmā siddhaṁ ‘satipaccayatā",
  "tika-vin08t34:348_8": "gilānāgilānavasena duvidhā’ti, aññathā asati paccaye guḷodakādi āpajjati, tato ca",
  "tika-vin08t34:348_9": "pāḷivirodho. Āhāratthanti āhārapayojanaṁ, āhārakiccayāpananti atthoti ca. Telaparibhogenāti",
  "tika-vin08t34:348_10": "sattāhakālikaparibhogena. Piṭṭhehīti pisitatelehi. Koṭṭhaphalanti koṭṭharukkhassa",
  "tika-vin08t34:348_11": "phalaṁ, madanaphalaṁ vāti ca likhita”nti vuttaṁ.",
  "tika-vin08t34:349": "Loṇabhesajjakathā",
  "tika-vin08t34:350_0": "Loṇabhesajjakathāyaṁ “anujānāmi, bhikkhave, loṇāni bhesajjāni sāmuddikaṁ kāḷaloṇaṁ",
  "tika-vin08t34:350_1": "sindhavaṁ ubbhidaṁ bilaṁ, yāni vā panaññānipi atthi loṇāni bhesajjāni neva khādanīye",
  "tika-vin08t34:350_2": "khādanīyatthaṁ pharanti, na bhojanīye bhojanīyatthaṁ pharanti, tāni paṭiggahetvā",
  "tika-vin08t34:350_3": "yāvajīvaṁ pariharituṁ, sati paccaye paribhuñjituṁ, asati paccaye paribhuñjantassa",
  "tika-vin08t34:350_4": "āpatti dukkaṭassā”ti vacanato tāni loṇāni paṭiggahetvā yāvajīvaṁ pariharituṁ, sati",
  "tika-vin08t34:350_5": "paccaye paribhuñjituṁ vaṭṭati. Tattha sāmuddanti samuddatīre vālukaṁ viya santiṭṭhati.",
  "tika-vin08t34:350_6": "Kāḷaloṇanti pakatiloṇaṁ. Sindhavanti setavaṇṇaṁ pabbate uṭṭhahati. Ubbhidanti bhūmito",
  "tika-vin08t34:350_7": "aṅkuraṁ viya uṭṭhahati. Bilanti dabbasambhārehi saddhiṁ pacitaṁ, taṁ rattavaṇṇaṁ.",
  "tika-vin08t34:350_8": "Sāratthadīpaniyaṁ pana “ubbhidaṁ nāma ūsarapaṁsumaya”nti vuttaṁ. Vimativinodaniyaṁ",
  "tika-vin08t34:350_9": "pana “ubbhidanti ūsarapaṁsumayaṁ loṇaṁ. Bilanti loṇaviseso”ti vuttaṁ. Vajirabuddhiṭīkāyampi tatheva vuttaṁ.",
  "tika-vin08t34:351": "Cuṇṇakathā",
  "tika-vin08t34:352_0": "Cuṇṇakathāyaṁ “anujānāmi, bhikkhave, yassa kaṇḍu vā pīḷakā vā assāvo vā thullakacchu",
  "tika-vin08t34:352_1": "vā ābādho kāyo vā duggandho cuṇṇāni bhesajjāni, agilānassa chakaṇaṁ mattikaṁ rajananippakkaṁ.",
  "tika-vin08t34:352_2": "Anujānāmi, bhikkhave, udukkhalaṁ musala”nti. “Kāyo vā duggandhoti kassaci assādīnaṁ",
  "tika-vin08t34:352_3": "viya kāyagandho hoti, tassapi sirīsakosumbādicuṇṇāni vā gandhacuṇṇāni vā sabbāni",
  "tika-vin08t34:352_4": "vaṭṭanti. Chakaṇanti gomayaṁ. Rajananippakkanti rajanakasaṭaṁ, pākatikacuṇṇampi koṭṭetvā",
  "tika-vin08t34:352_5": "udakena temetvā nhāyituṁ vaṭṭati, etampi rajananippakkasaṅkhameva gacchatī”ti aṭṭhakathāyaṁ",
  "tika-vin08t34:352_6": "vuttaṁ. Sāratthadīpaniyaṁ pana “chakaṇanti gomayaṁ. Pākatikacuṇṇaṁ nāma apakkakasāvacuṇṇaṁ.",
  "tika-vin08t34:352_7": "Tena ṭhapetvā gandhacuṇṇaṁ sabbaṁ vaṭṭatīti vadantī”ti vuttaṁ. Vimativinodaniyampi",
  "tika-vin08t34:352_8": "“chakaṇanti gomayaṁ. Pākatikacuṇṇanti apakkakasāvacuṇṇaṁ, gandhacuṇṇaṁ pana na vaṭṭatī”ti",
  "tika-vin08t34:352_9": "vuttaṁ. Vajirabuddhiṭīkāyampi “chakaṇanti gomayaṁ. Pākatikacuṇṇaṁ nāma apakkakasāvacuṇṇaṁ.",
  "tika-vin08t34:352_10": "Tena ṭhapetvā gandhacuṇṇaṁ sabbaṁ vaṭṭatīti vadantī”ti vuttaṁ. “Anujānāmi, bhikkhave,",
  "tika-vin08t34:352_11": "cuṇṇacālini”nti vacanato gilānānaṁ bhikkhūnaṁ cuṇṇehi bhesajjehi cālitehi atthe sati",
  "tika-vin08t34:352_12": "cuṇṇacālinī vaṭṭati. “Anujānāmi, bhikkhave, dussacālini”nti vacanato saṇhehi cuṇṇehi",
  "tika-vin08t34:352_13": "atthe sati dussacālinī vaṭṭati. “Cuṇṇacālininti udukkhale koṭṭitacuṇṇaparissāvani”nti",
  "tika-vin08t34:352_14": "vimativinodaniyaṁ vuttaṁ. Vajirabuddhiṭīkāyampi “cālitehīti parissāvitehī”ti vuttaṁ.",
  "tika-vin08t34:353": "Amanussikābādhakathā",
  "tika-vin08t34:354_0": "Amanussikābādhakathāyaṁ “anujānāmi, bhikkhave, amanussikābādhe āmakamaṁsaṁ āmakamaṁsalohita”nti",
  "tika-vin08t34:354_1": "vacanato yassa bhikkhuno āmakamaṁsaṁ khāditassa āmakalohitaṁ pivitassa so amanussābādho",
  "tika-vin08t34:354_2": "paṭippassambhati, tassa anāpatti. Tattha āmakamaṁsañca khādi, āmakalohitañca pivīti",
  "tika-vin08t34:354_3": "na taṁ bhikkhu khādi, na pivi, amanusso khāditvā ca pivitvā ca pakkanto. Tena vuttaṁ",
  "tika-vin08t34:354_4": "“tassa so amanussikābādho paṭippassambhī”ti.",
  "tika-vin08t34:355": "Añjanakathā",
  "tika-vin08t34:356_0": "Añjanakathāyaṁ “anujānāmi, bhikkhave, añjanaṁ kāḷañjanaṁ rasañjanaṁ sotañjanaṁ gerukaṁ",
  "tika-vin08t34:356_1": "kapalla”nti vacanato bhikkhūnaṁ cakkhuroge sati añjanādīni vaṭṭanti. Tattha “añjananti",
  "tika-vin08t34:356_2": "sabbasaṅgāhikavacanametaṁ. Kāḷañjananti ekā añjanajāti. Rasañjananti nānāsambhārehi",
  "tika-vin08t34:356_3": "kataṁ. Sotañjananti nadīsotādīsu uppajjanakaañjanaṁ. Geruko nāma suvaṇṇageruko. Kapallanti",
  "tika-vin08t34:356_4": "dīpasikhato gahitamasī”ti aṭṭhakathāyaṁ vuttaṁ. Sāratthadīpaniyaṁ “suvaṇṇagerukoti",
  "tika-vin08t34:356_5": "suvaṇṇatutthādī”ti vuttaṁ. Vimativinodaniyampi tatheva vuttaṁ. “Anujānāmi, bhikkhave,",
  "tika-vin08t34:356_6": "candanaṁ tagaraṁ kāḷānusāriyaṁ tālīsaṁ bhaddamuttaka”nti vacanato añjanūpapisanehi",
  "tika-vin08t34:356_7": "atthe sati imāni candanādīni vaṭṭanti. Tattha “candananti lohitacandanādikaṁ yaṁ",
  "tika-vin08t34:356_8": "kiñci candanaṁ. Tagarādīni pākaṭāni. Aññānipi nīluppalādīni vaṭṭantiyeva. Añjanūpapisanehīti",
  "tika-vin08t34:356_9": "añjanehi saddhiṁ ekato pisitabbehi. Na hi kiñci añjanūpapisanaṁ na vaṭṭatī”ti aṭṭhakathāyaṁ",
  "tika-vin08t34:356_10": "ṭīkāyaṁ pana “añjanūpapisananti añjanatthāya upapisitabbaṁ yaṁ kiñci cuṇṇajātī”ti",
  "tika-vin08t34:356_11": "vuttaṁ. Vimativinodaniyaṁ pana “pāḷiyaṁ añjanūpapisananti añjane upanetuṁ pisitabbabhesajja”nti vuttaṁ.",
  "tika-vin08t34:357_0": "“Anujānāmi, bhikkhave, añjani”nti vacanato añjanaṭhapanaṭṭhānaṁ vaṭṭati. “Na, bhikkhave,",
  "tika-vin08t34:357_1": "uccāvacā añjanī dhāretabbā, yo dhāreyya, āpatti dukkaṭassa. Anujānāmi, bhikkhave,",
  "tika-vin08t34:357_2": "aṭṭhimayaṁ dantamayaṁ visāṇamayaṁ naḷamayaṁ veḷumayaṁ kaṭṭhamayaṁ jatumayaṁ lohamayaṁ",
  "tika-vin08t34:357_3": "saṅkhanābhimaya”nti vacanato etāni kappiyāni. Tattha aṭṭhimayanti manussaṭṭhiṁ ṭhapetvā",
  "tika-vin08t34:357_4": "avasesaaṭṭhimayaṁ. Dantamayanti hatthidantādisabbadantamayaṁ. Visāṇamayepi akappiyaṁ",
  "tika-vin08t34:357_5": "nāma natthi. Naḷamayādayo ekantakappiyāyeva.",
  "tika-vin08t34:358_0": "“Anujānāmi, bhikkhave, apidhāna”nti vacanato añjanīapidhānampi vaṭṭati. “Anujānāmi,",
  "tika-vin08t34:358_1": "bhikkhave, suttakena bandhitvā añjaniyā bandhitu”nti vacanato apidhānaṁ suttakena",
  "tika-vin08t34:358_2": "bandhitvā añjaniyā bandhitabbaṁ. “Anujānāmi, bhikkhave, suttakena sibbetu”nti vacanato",
  "tika-vin08t34:358_3": "apatanatthāya añjanīsuttakena sibbetuṁ vaṭṭati. “Anujānāmi, bhikkhave, añjanisalāka”nti",
  "tika-vin08t34:358_4": "vacanato añjanisalākampi vaṭṭati. “Na, bhikkhave, uccāvacā añjanisalākā dhāretabbā,",
  "tika-vin08t34:358_5": "yo dhāreyya, āpatti dukkaṭassa. Anujānāmi, bhikkhave, aṭṭhimayaṁ…pe… saṅkhanābhimaya”nti",
  "tika-vin08t34:358_6": "vacanato etāyeva añjanisalākā vaṭṭanti. “Anujānāmi, bhikkhave, salākaṭṭhāniya”nti",
  "tika-vin08t34:358_7": "vacanato añjanisalākaṭṭhāniyampi vaṭṭati. Tattha salākaṭṭhāniyanti yattha salākaṁ",
  "tika-vin08t34:358_8": "odahanti, taṁ susiradaṇḍakaṁ vā thavikaṁ vā anujānāmīti attho. “Anujānāmi, bhikkhave,",
  "tika-vin08t34:358_9": "añjanitthavika”nti vacanato thavikampi vaṭṭati. “Anujānāmi, bhikkhave, aṁsabaddhakaṁ",
  "tika-vin08t34:358_10": "bandhanasuttaka”nti vacanato añjanitthavikāya aṁse lagganatthāya aṁsabaddhakampi",
  "tika-vin08t34:358_11": "bandhanasuttakampi vaṭṭati.",
  "tika-vin08t34:359": "Natthukathā",
  "tika-vin08t34:360_0": "Natthukathāyaṁ “anujānāmi, bhikkhave, muddhani telaka”nti vacanato sīsābhitāpassa",
  "tika-vin08t34:360_1": "bhikkhuno muddhani telaṁ vaṭṭati. “Anujānāmi, bhikkhave, natthukamma”nti vacanato",
  "tika-vin08t34:360_2": "nakkhamanīye sati natthukammaṁ vaṭṭati. “Anujānāmi, bhikkhave, natthukaraṇi”nti vacanato",
  "tika-vin08t34:360_3": "natthuyā agaḷanatthaṁ natthukaraṇī vaṭṭati. “Na, bhikkhave, uccāvacā natthukaraṇī",
  "tika-vin08t34:360_4": "dhāretabbā, yo dhāreyya, āpatti dukkaṭassa. Anujānāmi, bhikkhave, aṭṭhimayaṁ…pe…",
  "tika-vin08t34:360_5": "saṅkhanābhimaya”nti vacanato etāyeva natthukaraṇiyo vaṭṭanti. “Anujānāmi, bhikkhave,",
  "tika-vin08t34:360_6": "yamakanatthukaraṇi”nti vacanato natthu visamaṁ āsiñcayanti ce, yamakanatthukaraṇiṁ",
  "tika-vin08t34:360_7": "dhāretabbaṁ. Tattha yamakanatthukaraṇinti samaso tāhi dvīhi panāḷikāhi ekaṁ natthukaraṇiṁ.",
  "tika-vin08t34:361": "Dhūmanettakathā",
  "tika-vin08t34:362_0": "Dhūmanettakathāyaṁ “anujānāmi, bhikkhave, dhūmaṁ pātu”nti vacanato yamakanatthukaraṇiyā",
  "tika-vin08t34:362_1": "nakkhamanīye sati dhūmaṁ pātuṁ vaṭṭati. “Anujānāmi, bhikkhave, dhūmanetta”nti vacanato",
  "tika-vin08t34:362_2": "tameva vaṭṭiṁ ālimbetvā pivanapaccayā kaṇṭhe dahantena dhūmanettadhūmo pivitabbo.",
  "tika-vin08t34:362_3": "“Na, bhikkhave, uccāvacāni dhūmanettāni dhāretabbāni, yo dhāreyya, āpatti dukkaṭassa.",
  "tika-vin08t34:362_4": "Anujānāmi, bhikkhave, aṭṭhimayaṁ…pe… saṅkhanābhimaya”nti vacanato etāni eva dhūmanettāni",
  "tika-vin08t34:362_5": "dhāretabbāni. “Anujānāmi, bhikkhave, apidhāna”nti vacanato pāṇakādiappavisanatthaṁ",
  "tika-vin08t34:362_6": "dhūmanettatthavikampi vaṭṭati. “Anujānāmi, bhikkhave, yamakatthavika”nti vacanato",
  "tika-vin08t34:362_7": "ekato ghaṁsiyamāne sati yamakatthavikaṁ vaṭṭati. “Anujānāmi, bhikkhave, aṁsabaddhakaṁ",
  "tika-vin08t34:362_8": "bandhanasuttaka”nti vacanato dhūmanettatthavikassa aṁsabaddhabandhanasuttaṁ vaṭṭati.",
  "tika-vin08t34:363": "Telapākakathā",
  "tika-vin08t34:364_0": "Telapākakathāyaṁ “anujānāmi, bhikkhave, telapāka”nti vacanato vātābādhe sati telapāko",
  "tika-vin08t34:364_1": "vaṭṭati. Tattha anujānāmi, bhikkhave, telapākanti yaṁ kiñci bhesajjapakkhittaṁ sabbaṁ",
  "tika-vin08t34:364_2": "anuññātameva hoti. “Na, bhikkhave, atipakkhittamajjaṁ telaṁ pātabbaṁ, yo piveyya,",
  "tika-vin08t34:364_3": "yathādhammo kāretabbo. Anujānāmi, bhikkhave, yasmiṁ telapāke majjassa na vaṇṇo na",
  "tika-vin08t34:364_4": "gandho na raso paññāyati, evarūpaṁ majjapakkhittaṁ telaṁ pātu”nti vacanato yasmiṁ",
  "tika-vin08t34:364_5": "telapāke pakkhittassa majjassa vaṇṇo vā gandho vā raso vā na paññāyati, tādisaṁ telaṁ",
  "tika-vin08t34:364_6": "pivitabbaṁ. Tattha atipakkhittamajjānīti ativiya khittamajjāni, bahuṁ majjaṁ pakkhipitvā",
  "tika-vin08t34:364_7": "yojitānīti attho. “Anujānāmi, bhikkhave, abbhañjanaṁ adhiṭṭhātu”nti vacanato atipakkhittamajjattā",
  "tika-vin08t34:364_8": "apivitabbe tele sati abbhañjanaṁ adhiṭṭhātuṁ vaṭṭati. “Anujānāmi, bhikkhave, tīṇi",
  "tika-vin08t34:364_9": "tumbāni lohatumbaṁ kaṭṭhatumbaṁ phalatumba”nti vacanato telapakkabhājanāni imāni",
  "tika-vin08t34:364_10": "tīṇi tumbāni vaṭṭanti.",
  "tika-vin08t34:365": "Sedakammakathā",
  "tika-vin08t34:366_0": "Sedakammakathāyaṁ “anujānāmi, bhikkhave, sedakamma”nti vacanato aṅgavāte sati sedakammaṁ",
  "tika-vin08t34:366_1": "kātuṁ vaṭṭati. Tattha aṅgavātoti hatthapāde vāto. Nakkhamanīyo hoti, “anujānāmi,",
  "tika-vin08t34:366_2": "bhikkhave, sambhāraseda”nti vacanato sedakammena nakkhamanīye sati sambhārasedaṁ",
  "tika-vin08t34:366_3": "kātuṁ vaṭṭati. Tattha sambhārasedanti nānāvidhapaṇṇasambhārasedaṁ. Nakkhamanīyo hoti,",
  "tika-vin08t34:366_4": "“anujānāmi, bhikkhave, mahāseda”nti vacanato sambhārasedanakkhamanīye sati mahāsedaṁ",
  "tika-vin08t34:366_5": "kātuṁ vaṭṭati. Tattha mahāsedanti mahantaṁ sedaṁ, porisappamāṇaṁ āvāṭaṁ aṅgārānaṁ",
  "tika-vin08t34:366_6": "pūretvā paṁsuvālikādīhi pidahitvā tattha nānāvidhāni vātaharaṇapaṇṇāni santharitvā",
  "tika-vin08t34:366_7": "telamakkhitena gattena tattha nipajjitvā samparivattantena sarīraṁ sedetuṁ anujānāmīti",
  "tika-vin08t34:366_8": "attho. Nakkhamanīyo hoti, “anujānāmi, bhikkhave, bhaṅgodaka”nti vacanato mahāsedena",
  "tika-vin08t34:366_9": "nakkhamanīye sati bhaṅgodakaṁ kātuṁ vaṭṭati. Tattha bhaṅgodakanti nānāpaṇṇabhaṅgakuthitaṁ",
  "tika-vin08t34:366_10": "udakaṁ, tehi paṇṇehi ca udakena ca siñcitvā siñcitvā sedetabbo. Nakkhamanīyo hoti,",
  "tika-vin08t34:366_11": "“anujānāmi, bhikkhave, udakakoṭṭhaka”nti vacanato bhaṅgodakena nakkhamanīye sati",
  "tika-vin08t34:366_12": "udakakoṭṭhakaṁ kātuṁ vaṭṭati. Tattha udakakoṭṭhakanti udakakoṭṭhe cāṭiṁ vā doṇiṁ",
  "tika-vin08t34:366_13": "vā uṇhodakassa pūretvā tattha pavisitvā sedakammakaraṇaṁ anujānāmīti attho.",
  "tika-vin08t34:367": "Lohitamocanakathā",
  "tika-vin08t34:368_0": "Lohitamocanakathāyaṁ “anujānāmi, bhikkhave, lohitaṁ mocetu”nti vacanato pabbavāte",
  "tika-vin08t34:368_1": "sati lohitaṁ mocetuṁ vaṭṭati. Tattha pabbavāto hotīti pabbe pabbe vāto vijjhati.",
  "tika-vin08t34:368_2": "Lohitaṁ mocetunti satthakena lohitaṁ mocetuṁ. Nakkhamanīyo hoti, anujānāmi, bhikkhave,",
  "tika-vin08t34:368_3": "lohitaṁ mocetvā visāṇena gāhetunti.",
  "tika-vin08t34:369": "Pādabbhañjanakathā",
  "tika-vin08t34:370_0": "Pādabbhañjanakathāyaṁ “anujānāmi, bhikkhave, pādabbhañjana”nti vacanato pādesu phalitesu",
  "tika-vin08t34:370_1": "pādabbhañjanaṁ pacitabbaṁ. Nakkhamanīyo hoti, “anujānāmi, bhikkhave, pajjaṁ abhisaṅkharitu”nti",
  "tika-vin08t34:370_2": "vacanato pādabbhañjanatelena nakkhamanīye sati pajjaṁ abhisaṅkharitabbaṁ. Tattha",
  "tika-vin08t34:370_3": "pajjaṁ abhisaṅkharitunti yena phalitapādā pākatikā honti, taṁ nāḷikerādīsu nānābhesajjāni",
  "tika-vin08t34:370_4": "pakkhipitvā pajjaṁ abhisaṅkharituṁ, pādānaṁ sappāyabhesajjaṁ pacitunti attho.",
  "tika-vin08t34:371": "Gaṇḍābādhakathā",
  "tika-vin08t34:372_0": "Gaṇḍābādhakathāyaṁ “anujānāmi, bhikkhave, satthakamma”nti vacanato gaṇḍābādhe sati",
  "tika-vin08t34:372_1": "satthakammaṁ kātabbaṁ. “Anujānāmi, bhikkhave, kasāvodaka”nti vacanato kasāvodakena",
  "tika-vin08t34:372_2": "atthe sati kasāvodakaṁ dātabbaṁ. “Anujānāmi, bhikkhave, tilakakka”nti vacanato tilakakkena",
  "tika-vin08t34:372_3": "atthe sati tilakakkaṁ dātabbaṁ. Tilakakkena atthoti piṭṭhehi tilehi attho. “Anujānāmi",
  "tika-vin08t34:372_4": "bhikkhave kabaḷika”nti vacanato kabaḷikāya atthe sati kabaḷikā dātabbā. Tattha kabaḷikanti",
  "tika-vin08t34:372_5": "vaṇamukhe sattupiṇḍaṁ pakkhipituṁ. “Anujānāmi, bhikkhave, vaṇabandhanacoḷa”nti vacanato",
  "tika-vin08t34:372_6": "vaṇabandhanacoḷena atthe sati vaṇabandhanacoḷaṁ dātabbaṁ. “Anujānāmi, bhikkhave,",
  "tika-vin08t34:372_7": "sāsapakuṭṭena phositu”nti vacanato sace vaṇo kuṇḍavatī, sāsapakuṭṭena phositabbaṁ.",
  "tika-vin08t34:372_8": "Tattha sāsapakuṭṭenāti sāsapapiṭṭhena.",
  "tika-vin08t34:373_0": "“Anujānāmi, bhikkhave, dhūmaṁ kātu”nti vacanato yadi vaṇo kilijjittha, dhūmaṁ kātuṁ",
  "tika-vin08t34:373_1": "vaṭṭati. “Anujānāmi, bhikkhave, loṇasakkharikāya chinditu”nti vacanato yadi vaḍḍhamaṁsaṁ",
  "tika-vin08t34:373_2": "vuṭṭhāti, chinditabbaṁ. Tattha vaḍḍhamaṁsanti adhikamaṁsaṁ āṇī viya uṭṭhahati. Loṇasakkharikāya",
  "tika-vin08t34:373_3": "chinditunti khārena chindituṁ. “Anujānāmi, bhikkhave, vaṇatela”nti vacanato yadi",
  "tika-vin08t34:373_4": "vaṇo na ruhati, vaṇaruhanatelaṁ pacitabbaṁ. “Anujānāmi, bhikkhave, vikāsikaṁ sabbaṁ",
  "tika-vin08t34:373_5": "vaṇapaṭikamma”nti vacanato yadi telaṁ gaḷati, vikāsikaṁ dātabbaṁ, sabbaṁ vaṇapaṭikammaṁ",
  "tika-vin08t34:373_6": "kātabbaṁ. Tattha vikāsikanti telarundhanapilotikaṁ. Sabbaṁ vaṇapaṭikammanti yaṁ kiñci",
  "tika-vin08t34:373_7": "vaṇapaṭikammaṁ nāma atthi, sabbaṁ anujānāmīti attho. Mahāvikaṭakathā pubbe vuttāva.",
  "tika-vin08t34:374": "Sāmaṁ gahetvāti idaṁ na kevalaṁ sappadaṭṭhasseva, aññasmimpi daṭṭhavise sati sāmaṁ gahetvā paribhuñjitabbaṁ, aññesu pana kāraṇesu paṭiggahitameva vaṭṭati.",
  "tika-vin08t34:375": "Visapītakathā",
  "tika-vin08t34:376_0": "Visapītakathāyaṁ “anujānāmi, bhikkhave, gūthaṁ pāyetu”nti vacanato pītavisaṁ bhikkhuṁ",
  "tika-vin08t34:376_1": "gūthaṁ pāyetuṁ vaṭṭati. “Anujānāmi, bhikkhave, yaṁ karonto paṭiggaṇhāti, sveva paṭiggaho",
  "tika-vin08t34:376_2": "kato, na puna paṭiggahetabbo”ti vacanato tadeva vaṭṭati. Aṭṭhakathāyaṁ pana na puna",
  "tika-vin08t34:376_3": "paṭiggahetabboti sace bhūmippatto, paṭiggahāpetabbo, appattaṁ pana gahetuṁ vaṭṭati.",
  "tika-vin08t34:377": "Gharadinnakābādhakathā",
  "tika-vin08t34:378_0": "Gharadinnakābādhakathāyaṁ “anujānāmi, bhikkhave, sītāloḷiṁ pāyetu”nti vacanato gharadinnakābādhassa",
  "tika-vin08t34:378_1": "bhikkhuno sītāloḷiṁ pāyetuṁ vaṭṭati. Tattha gharadinnakābādhoti vasīkaraṇapāṇakasamuṭṭhitarogo.",
  "tika-vin08t34:378_2": "Ṭīkāyaṁ pana “gharadinnakābādho nāma vasīkaraṇatthāya gharaṇiyā dinnabhesajjasamuṭṭhito",
  "tika-vin08t34:378_3": "ābādho. Tenāha ‘vasīkaraṇapāṇakasamuṭṭhitarogo’ti. Ghara-saddo cettha abhedena gharaṇiyā",
  "tika-vin08t34:378_4": "vattamāno adhippeto”ti vuttaṁ. Vimativinodaniyampi “gharadinnakābādho nāma gharaṇiyā",
  "tika-vin08t34:378_5": "dinnavasīkaraṇabhesajjasamuṭṭhito ābādho”ti vuttaṁ. Sītāloḷinti naṅgalena kasantassa",
  "tika-vin08t34:378_6": "phāle laggamattikaṁ udakena āloḷetvā pāyetuṁ anujānāmīti attho.",
  "tika-vin08t34:379": "Duṭṭhagahaṇikakathā",
  "tika-vin08t34:380_0": "Duṭṭhagahaṇikakathāyaṁ “anujānāmi, bhikkhave, āmisakhāraṁ pāyetu”nti vacanato duṭṭhagahaṇikassa",
  "tika-vin08t34:380_1": "bhikkhuno āmisakhāraṁ pāyetuṁ vaṭṭati. Tattha duṭṭhagahaṇikoti vipannagahaṇiko, kicchena",
  "tika-vin08t34:380_2": "uccāro nikkhamatīti attho. Āmisakhāranti sukkhodanaṁ jhāpetvā tāya chārikāya paggharitaṁ",
  "tika-vin08t34:380_3": "khārodakaṁ. Vimativinodaniyaṁ pana “tāya chārikāya paggharitaṁ khārodakanti parissāvane",
  "tika-vin08t34:380_4": "taṁ chārikaṁ pakkhipitvā udake abhisiñcite tato chārikato heṭṭhā paggharitaṁ khārodaka”nti vuttaṁ.",
  "tika-vin08t34:381": "Paṇḍurogābādhakathā",
  "tika-vin08t34:382_0": "Paṇḍurogābādhakathāyaṁ “anujānāmi, bhikkhave, muttaharītakaṁ pāyetu”nti vacanato",
  "tika-vin08t34:382_1": "paṇḍurogābādhassa bhikkhuno muttaharītakaṁ pāyetuṁ vaṭṭati. Tattha muttaharītakanti",
  "tika-vin08t34:382_2": "gomuttaparibhāvitaṁ harītakaṁ.",
  "tika-vin08t34:383": "Chavidosābādhakathā",
  "tika-vin08t34:384": "Chavidosābādhakathāyaṁ “anujānāmi, bhikkhave, gandhālepaṁ kātu”nti vacanato chavidosābādhassa bhikkhuno gandhālepaṁ kātuṁ vaṭṭati.",
  "tika-vin08t34:385": "Abhisannakāyakathā",
  "tika-vin08t34:386_0": "Abhisannakāyakathāyaṁ “anujānāmi, bhikkhave, virecanaṁ pātu”nti vacanato abhisannakāyassa",
  "tika-vin08t34:386_1": "bhikkhuno virecanaṁ pātuṁ vaṭṭati. Tattha abhisannakāyoti ussannadosakāyo. Acchakañjiyā",
  "tika-vin08t34:386_2": "attho hoti, “anujānāmi, bhikkhave, acchakañjiya”nti vacanato acchakañjiyaṁ pātuṁ",
  "tika-vin08t34:386_3": "vaṭṭati. Tattha acchakañjiyanti taṇḍulodakamaṇḍo. Akaṭayūsena attho hoti, “anujānāmi,",
  "tika-vin08t34:386_4": "bhikkhave, akaṭayūsa”nti vacanato akaṭayūsaṁ pātuṁ vaṭṭati. Tattha akaṭayūsanti asiniddho",
  "tika-vin08t34:386_5": "muggapacitapānīyo. Sāratthadīpaniyaṁ pana vimativinodaniyañca “akaṭayūsenāti anabhisaṅkhatena",
  "tika-vin08t34:386_6": "muggayūsenā”ti vuttaṁ. Kaṭākaṭena attho hoti, “anujānāmi, bhikkhave, kaṭākaṭa”nti",
  "tika-vin08t34:386_7": "vacanato kaṭākaṭaṁ pāyetuṁ vaṭṭati. Tattha kaṭākaṭanti sova dhotasiniddho. Sāratthadīpaniyaṁ",
  "tika-vin08t34:386_8": "vimativinodaniyañca “kaṭākaṭenāti mugge pacitvā acāletvāva parissāvitena muggayūsenā”ti",
  "tika-vin08t34:386_9": "vuttaṁ. Paṭicchādanīyena attho hoti, “anujānāmi, bhikkhave, paṭicchādanīya”nti vacanato",
  "tika-vin08t34:386_10": "paṭicchādanīyaṁ pātuṁ vaṭṭati. Tattha paṭicchādanīyenāti maṁsarasena.",
  "tika-vin08t34:387": "Loṇasovīrakakathā",
  "tika-vin08t34:388_0": "Loṇasovīrakakathāyaṁ “anujānāmi, bhikkhave, gilānassa loṇasovīrakaṁ, agilānassa udakasambhinnaṁ",
  "tika-vin08t34:388_1": "pānaparibhogena paribhuñjitu”nti vacanato gilānena bhikkhunā loṇasovīrakaṁ pātabbaṁ,",
  "tika-vin08t34:388_2": "agilānena udakasambhinnaṁ katvā paribhuñjitabbaṁ, tañca “pānaparibhogenā”ti vacanato vikālepi vaṭṭati.",
  "tika-vin08t34:389_0": "Tattha loṇasovīrakaṁ nāma sabbarasābhisaṅkhataṁ ekaṁ bhesajjaṁ, taṁ kira karonto",
  "tika-vin08t34:389_1": "harītakāmalakavibhītakakasāve sabbadhaññāni sabbaaparaṇṇāni sattannampi dhaññānaṁ",
  "tika-vin08t34:389_2": "odanaṁ kadaliphalādīni sabbaphalāni vettaketakakhajjūrikaḷīrādayo sabbakaḷīre macchamaṁsakhaṇḍāni",
  "tika-vin08t34:389_3": "anekāni ca madhuphāṇitasindhavaloṇatikaṭukādīni bhesajjāni pakkhipitvā kumbhimukhaṁ",
  "tika-vin08t34:389_4": "limpitvā ekaṁ dve tīṇi saṁvaccharāni ṭhapenti, taṁ paripaccitvā jamburasavaṇṇaṁ hoti,",
  "tika-vin08t34:389_5": "vātakāsakuṭṭhapaṇḍubhagaṇḍalādīnaṁ siniddhabhojanabhuttānañca uttarapānaṁ bhattajīraṇakabhesajjaṁ",
  "tika-vin08t34:389_6": "tādisaṁ natthi, taṁ panetaṁ bhikkhūnaṁ pacchābhattampi vaṭṭati, gilānānaṁ pākatikameva.",
  "tika-vin08t34:389_7": "Agilānānaṁ pana udakasambhinnaṁ pānaparibhogenāti.",
  "tika-vin08t34:390_0": "Sāratthadīpaniyaṁ pana “pānaparibhogenāti vuttattā loṇasovīrakaṁ yāmakālika”nti vuttaṁ.",
  "tika-vin08t34:390_1": "Vimativinodaniyaṁ pana “pānaparibhogena vaṭṭatīti sambandho. Evaṁ pana vuttattā loṇasovīrakaṁ",
  "tika-vin08t34:390_2": "yāmakālikanti keci vadanti, keci pana ‘gilānānaṁ pākatikameva, agilānānaṁ pana udakasambhinna’nti",
  "tika-vin08t34:390_3": "vuttattā guḷaṁ viya sattāhakālika”nti vuttaṁ. Vajirabuddhiṭīkāyaṁ pana “avisesena",
  "tika-vin08t34:390_4": "satipaccayatā vuttā. Imasmiṁ khandhake ‘anujānāmi, bhikkhave, gilānassa guḷaṁ, agilānassa",
  "tika-vin08t34:390_5": "guḷodakaṁ, gilānassa loṇasovīrakaṁ, agilānassa udakasambhinna’nti vuttaṁ, tasmā siddhaṁ",
  "tika-vin08t34:390_6": "‘satipaccayatā gilānāgilānavasena duvidhā’ti” vuttaṁ.",
  "tika-vin08t34:391": "Antovutthādikathā",
  "tika-vin08t34:392_0": "Antovutthādikathāyaṁ “tena kho pana samayena bhagavato udaravātābādho hoti, atha",
  "tika-vin08t34:392_1": "kho āyasmā ānando ‘pubbepi bhagavato udaravātābādho tekaṭulayāguyā phāsu hotī’ti",
  "tika-vin08t34:392_2": "sāmaṁ tilampi taṇḍulampi muggampi viññāpetvā anto vāsetvā anto sāmaṁ pacitvā bhagavato",
  "tika-vin08t34:392_3": "upanāmesi ‘pivatu bhagavā tekaṭulayāgu’nti. Jānantāpi tathāgatā pucchanti, jānantāpi",
  "tika-vin08t34:392_4": "na pucchanti, kālaṁ viditvā pucchanti, kālaṁ viditvā na pucchanti, atthasañhitaṁ",
  "tika-vin08t34:392_5": "tathāgatā pucchanti, no anatthasañhitaṁ, anatthasañhite setughāto tathāgatānaṁ. Dvīhi",
  "tika-vin08t34:392_6": "ākārehi buddhā bhagavanto bhikkhū paṭipucchanti ‘dhammaṁ vā desessāma, sāvakānaṁ",
  "tika-vin08t34:392_7": "vā sikkhāpadaṁ paññapessāmā’ti.",
  "tika-vin08t34:393_0": "Atha kho bhagavā āyasmantaṁ ānandaṁ āmantesi ‘kutāyaṁ, ānanda, yāgū’ti. Atha kho",
  "tika-vin08t34:393_1": "āyasmā ānando bhagavato etamatthaṁ ārocesi. Vigarahi buddho bhagavā ananucchavikaṁ,",
  "tika-vin08t34:393_2": "ānanda, ananulomikaṁ appatirūpaṁ assamaṇakaṁ akappiyaṁ akaraṇīyaṁ, kathañhi nāma",
  "tika-vin08t34:393_3": "tvaṁ, ānanda, evarūpāya bāhullāya cetessasi, yadapi, ānanda, anto vutthaṁ, tadapi",
  "tika-vin08t34:393_4": "akappiyaṁ. Yadapi anto pakkaṁ, tadapi akappiyaṁ. Yadapi sāmaṁ pakkaṁ, tadapi akappiyaṁ.",
  "tika-vin08t34:393_5": "Netaṁ, ānanda, appasannānaṁ vā pasādāya…pe… vigarahitvā dhammiṁ kathaṁ katvā bhikkhū",
  "tika-vin08t34:393_6": "āmantesi – na, bhikkhave, anto vutthaṁ anto pakkaṁ sāmaṁ pakkaṁ paribhuñjitabbaṁ,",
  "tika-vin08t34:393_7": "yo paribhuñjeyya, āpatti dukkaṭassa. Anto ce, bhikkhave, vutthaṁ anto pakkaṁ sāmaṁ",
  "tika-vin08t34:393_8": "pakkaṁ, tañce paribhuñjeyya, āpatti tiṇṇaṁ dukkaṭānaṁ. Anto ce, bhikkhave, vutthaṁ",
  "tika-vin08t34:393_9": "anto pakkaṁ aññehi pakkaṁ, tañce paribhuñjeyya, āpatti dvinnaṁ dukkaṭānaṁ. Anto ce,",
  "tika-vin08t34:393_10": "bhikkhave, vutthaṁ bahi pakkaṁ sāmaṁ pakkaṁ, tañce paribhuñjeyya, āpatti dvinnaṁ",
  "tika-vin08t34:393_11": "dukkaṭānaṁ. Bahi ce, bhikkhave, vutthaṁ anto pakkaṁ sāmaṁ pakkaṁ, tañce paribhuñjeyya,",
  "tika-vin08t34:393_12": "āpatti dvinnaṁ dukkaṭānaṁ. Anto ce, bhikkhave, vutthaṁ bahi pakkaṁ aññehi pakkaṁ,",
  "tika-vin08t34:393_13": "tañce paribhuñjeyya, āpatti dukkaṭassa. Bahi ce, bhikkhave, vutthaṁ anto pakkaṁ aññehi",
  "tika-vin08t34:393_14": "pakkaṁ, tañce paribhuñjeyya, āpatti dukkaṭassa. Bahi ce, bhikkhave, vutthaṁ bahi",
  "tika-vin08t34:393_15": "pakkaṁ sāmaṁ pakkaṁ, tañce paribhuñjeyya, āpatti dukkaṭassa. Bahi ce, bhikkhave,",
  "tika-vin08t34:393_16": "vutthaṁ bahi pakkaṁ aññehi pakkaṁ, tañce paribhuñjeyya, anāpattī”ti vacanato sahaseyyappahonake",
  "tika-vin08t34:393_17": "ṭhāne vutthatā, tattha pakkatā, upasampannena sāmaṁ pakkatāti imesaṁ tiṇṇaṁ aṅgānaṁ",
  "tika-vin08t34:393_18": "sambhave sati tisso āpattiyo, dvinnaṁ sambhave dve āpattiyo, ekassa aṅgassa sambhave",
  "tika-vin08t34:393_19": "ekā āpattīti veditabbaṁ.",
  "tika-vin08t34:394_0": "Anto vutthanti akappiyakuṭiyaṁ vutthaṁ. Sāmaṁ pakkanti ettha yaṁ kiñci āmisaṁ bhikkhuno",
  "tika-vin08t34:394_1": "pacituṁ na vaṭṭati. Sacepissa uṇhayāguyā sulasipaṇṇāni vā siṅgiveraṁ vā loṇaṁ vā",
  "tika-vin08t34:394_2": "pakkhipanti, tampi cāletuṁ na vaṭṭati. “Yāguṁ nibbāpemī”ti pana cāletuṁ vaṭṭati.",
  "tika-vin08t34:394_3": "Uttaṇḍubhattaṁ labhitvāpi pidahituṁ na vaṭṭati. Sace pana manussā pidahitvāva denti,",
  "tika-vin08t34:394_4": "vaṭṭati. “Bhattaṁ vā mā nibbāyatū”ti pidahituṁ vaṭṭati. “Anujānāmi, bhikkhave, puna",
  "tika-vin08t34:394_5": "pākaṁ pacitu”nti vacanato pubbe anupasampannehi pakkaṁ puna pacituṁ vaṭṭati. Vuttañhi",
  "tika-vin08t34:394_6": "aṭṭhakathāyaṁ “khīratakkādīsu pana sakiṁ kuthitesu aggiṁ dātuṁ vaṭṭati punapākassa",
  "tika-vin08t34:394_7": "anuññātattā”ti. “Anujānāmi, bhikkhave, anto vāsetu”nti vacanato dubbhikkhasamaye",
  "tika-vin08t34:394_8": "taṇḍulādīni anto vāsetuṁ vaṭṭati. “Anujānāmi, bhikkhave, anto pacitu”nti vacanato",
  "tika-vin08t34:394_9": "dubbhikkhasamaye anto pacituṁ vaṭṭati. “Anujānāmi, bhikkhave, sāmaṁ pacitu”nti vacanato",
  "tika-vin08t34:394_10": "dubbhikkhasamaye sāmampi pacituṁ vaṭṭati. “Anujānāmi, bhikkhave, anto vutthaṁ anto",
  "tika-vin08t34:394_11": "pakkaṁ sāmaṁ pakka”nti vacanato dubbhikkhasamaye tīṇipi vaṭṭanti.",
  "tika-vin08t34:395": "Uggahitapaṭiggahitakathā",
  "tika-vin08t34:396_0": "Uggahitapaṭiggahitakathāyaṁ “anujānāmi, bhikkhave, yattha phalakhādanīyaṁ passati,",
  "tika-vin08t34:396_1": "kappiyakārako ca na hoti, sāmaṁ gahetvā haritvā kappiyakārake passitvā bhūmiyaṁ nikkhipitvā",
  "tika-vin08t34:396_2": "paṭiggahāpetvā paribhuñjituṁ, anujānāmi, bhikkhave, uggahitaṁ paṭiggahitu”nti vacanato",
  "tika-vin08t34:396_3": "tathā katvā paribhuñjituṁ vaṭṭati, āpatti na hotīti.",
  "tika-vin08t34:397": "Tatonīhaṭakathā",
  "tika-vin08t34:398_0": "Tato nīhaṭakathāyaṁ “paṭiggaṇhatha, bhikkhave, paribhuñjatha. Anujānāmi, bhikkhave,",
  "tika-vin08t34:398_1": "tato nīhaṭaṁ bhuttāvinā pavāritena anatirittaṁ paribhuñjitu”nti vacanato yasmiṁ dāne",
  "tika-vin08t34:398_2": "nimantitā hutvā bhikkhū bhuñjanti, tato dānato nīhaṭaṁ bhojanaṁ pavāritena bhikkhunā",
  "tika-vin08t34:398_3": "bhuñjitabbaṁ, na pavāritasikkhāpadena āpatti hoti. Vuttañhi aṭṭhakathāyaṁ “tato nīhaṭanti",
  "tika-vin08t34:398_4": "yattha nimantitā bhuñjanti, tato nīhaṭa”nti.",
  "tika-vin08t34:399": "Purebhattapaṭiggahitakathā",
  "tika-vin08t34:400_0": "Purebhattapaṭiggahitakathāyaṁ “paṭiggaṇhatha, bhikkhave, paribhuñjatha, anujānāmi,",
  "tika-vin08t34:400_1": "bhikkhave, purebhattaṁ paṭiggahitaṁ bhuttāvinā pavāritena anatirittaṁ paribhuñjitu”nti",
  "tika-vin08t34:400_2": "vacanato purebhattaṁ paṭiggahetvā nikkhipitaṁ pavāritena bhikkhunā atirittaṁ akatvā",
  "tika-vin08t34:400_3": "bhuñjituṁ vaṭṭati, pavāritasikkhāpadena āpatti na hoti.",
  "tika-vin08t34:401": "Vanaṭṭhapokkharaṭṭhakathā",
  "tika-vin08t34:402_0": "Vanaṭṭhapokkharaṭṭhakathāyaṁ “tena kho pana samayena āyasmato sāriputtassa kāyaḍāhābādho",
  "tika-vin08t34:402_1": "hoti. Atha kho āyasmā mahāmoggallāno yenāyasmā sāriputto tenupasaṅkami, upasaṅkamitvā",
  "tika-vin08t34:402_2": "āyasmantaṁ sāriputtaṁ etadavoca ‘pubbe te, āvuso sāriputta, kāyaḍāhābādho kena phāsu",
  "tika-vin08t34:402_3": "hotī’ti. Bhisehi ca me, āvuso, muḷālikāhi cāti…pe… atha kho āyasmato sāriputtassa",
  "tika-vin08t34:402_4": "bhise ca muḷālikāyo ca paribhuttassa kāyaḍāhābādho paṭippassambhi…pe… paṭiggaṇhatha,",
  "tika-vin08t34:402_5": "bhikkhave, paribhuñjatha. Anujānāmi, bhikkhave, vanaṭṭhaṁ pokkharaṭṭhaṁ bhuttāvinā",
  "tika-vin08t34:402_6": "pavāritena anatirittaṁ paribhuñjitu”nti vacanato vanaṭṭhaṁ pokkharaṭṭhaṁ pavāritena",
  "tika-vin08t34:402_7": "bhikkhunā paribhuñjituṁ vaṭṭati, pavāritasikkhāpadena āpatti na hoti. Tattha vanaṭṭhaṁ",
  "tika-vin08t34:402_8": "pokkharaṭṭhanti vane ceva paduminigacche ca jātaṁ.",
  "tika-vin08t34:403": "Akatakappakathā",
  "tika-vin08t34:404_0": "Akatakappakathāyaṁ “anujānāmi, bhikkhave, abījaṁ nibbaṭṭabījaṁ akatakappaṁ phalaṁ",
  "tika-vin08t34:404_1": "paribhuñjitu”nti vacanato abījañca nibbaṭṭabījañca phalaṁ aggisatthanakhehi samaṇakappaṁ",
  "tika-vin08t34:404_2": "akatvāpi paribhuñjituṁ vaṭṭati. Tattha abījanti taruṇaphalaṁ, yassa bījaṁ aṅkuraṁ",
  "tika-vin08t34:404_3": "na janeti. Nibbaṭṭabījanti bījaṁ nibbaṭṭetvā apanetvā paribhuñjitabbakaṁ ambapanasādi,",
  "tika-vin08t34:404_4": "tāni phalāni kappiyakārake asati kappaṁ akatvāpi paribhuñjituṁ vaṭṭati.",
  "tika-vin08t34:405": "Yāgukathā",
  "tika-vin08t34:406_0": "Yāgukathāyaṁ “dasayime, brāhmaṇa, ānisaṁsā yāguyā. Katame dasa, yāguṁ dento āyuṁ",
  "tika-vin08t34:406_1": "deti, vaṇṇaṁ deti, sukhaṁ deti, balaṁ deti, paṭibhānaṁ deti, yāgupītā khudaṁ paṭihanati,",
  "tika-vin08t34:406_2": "pipāsaṁ vineti, vātaṁ anulometi, vatthiṁ sodheti, āmāvasesaṁ pāceti. Ime kho, brāhmaṇa,",
  "tika-vin08t34:406_3": "dasānisaṁsā yāguyāti.",
  "tika-vin08t34:407": "‘Yo saññatānaṁ paradattabhojinaṁ;",
  "tika-vin08t34:408": "Kālena sakkacca dadāti yāguṁ;",
  "tika-vin08t34:409": "Dasassa ṭhānāni anuppavecchati;",
  "tika-vin08t34:410": "Āyuñca vaṇṇañca sukhaṁ balañca.",
  "tika-vin08t34:411": "‘Paṭibhānamassa upajāyate tato;",
  "tika-vin08t34:412": "Khuddaṁ pipāsañca byapaneti vātaṁ;",
  "tika-vin08t34:413": "Sodheti vatthiṁ pariṇāmeti bhattaṁ;",
  "tika-vin08t34:414": "Bhesajjametaṁ sugatena vaṇṇitaṁ.",
  "tika-vin08t34:415": "‘Tasmā hi yāguṁ alameva dātuṁ;",
  "tika-vin08t34:416": "Niccaṁ manussena sukhatthikena;",
  "tika-vin08t34:417": "Dibbāni vā patthayatā sukhāni;",
  "tika-vin08t34:418": "Mānussasobhagyatamicchatā vā’ti.",
  "tika-vin08t34:419_0": "Atha kho bhagavā taṁ brāhmaṇaṁ imāhi gāthāhi anumoditvā uṭṭhāyāsanā pakkāmi. Atha",
  "tika-vin08t34:419_1": "kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi",
  "tika-vin08t34:419_2": "– anujānāmi, bhikkhave, yāguñca madhugoḷakañcā”ti vacanato yāguñca madhugoḷakañca",
  "tika-vin08t34:419_3": "sampaṭicchituṁ vaṭṭati. Anumodanāgāthāya “patthayataṁ icchata”nti padānaṁ “alameva",
  "tika-vin08t34:419_4": "dātu”nti iminā sambandho. Sace pana “patthayatā icchatā”ti pāṭho atthi, soyeva gahetabbo.",
  "tika-vin08t34:419_5": "“Na, bhikkhave, aññatra nimantitena aññassa bhojjayāgu paribhuñjitabbā, yo paribhuñjeyya,",
  "tika-vin08t34:419_6": "yathādhammo kāretabbo”ti vacanato tathā bhuñjantassa paramparabhojanasikkhāpadena",
  "tika-vin08t34:419_7": "āpatti hoti. Bhojjayāgūti yā pavāraṇaṁ janeti. Yathādhammo kāretabboti paramparabhojanena kāretabbo.",
  "tika-vin08t34:420": "Guḷakathā",
  "tika-vin08t34:421_0": "Guḷakathāyaṁ “anujānāmi, bhikkhave, gilānassa guḷaṁ, agilānassa guḷodaka”nti vacanato",
  "tika-vin08t34:421_1": "gilāno bhikkhu guḷapiṇḍaṁ vikālepi khādituṁ vaṭṭati. Agilāno pana udakasambhinnaṁ",
  "tika-vin08t34:421_2": "katvā guḷodakaparibhogena paribhuñjituṁ vaṭṭati. “Gilānassa guḷanti tathārūpena byādhinā",
  "tika-vin08t34:421_3": "gilānassa pacchābhattaṁ guḷaṁ anujānāmīti attho”ti aṭṭhakathāyaṁ vuttaṁ. “Tathārūpena",
  "tika-vin08t34:421_4": "byādhinā”ti vuttattā yathārūpena byādhinā gilānassa guḷo paribhuñjitabbo hoti, tathārūpena",
  "tika-vin08t34:421_5": "eva byādhinā gilānassāti vuttaṁ viya dissati, vīmaṁsitvā gahetabbaṁ.",
  "tika-vin08t34:422_0": "Ettakāsu kathāsu yā yā saṁvaṇṇetabbappakaraṇe na dissati, sā sā amhehi pesalānaṁ",
  "tika-vin08t34:422_1": "bhikkhūnaṁ kosallatthaṁ pāḷito ca aṭṭhakathāto ca gahetvā ṭīkācariyānaṁ vacanehi",
  "tika-vin08t34:422_2": "alaṅkaritvā ṭhapitā, tasmā nikkaṅkhā hutvā paṇḍitā upadhārentu.",
  "tika-vin08t34:423": "Catumahāpadesakathā",
  "tika-vin08t34:424_0": "67.Yaṁbhikkhavetiādi mahāpadesakathā nāma. Tattha mahante atthe upadissati etehīti",
  "tika-vin08t34:424_1": "mahāpadesā, mahantā vā atthā padissanti paññāyanti etthāti mahāpadesā, mahantānaṁ",
  "tika-vin08t34:424_2": "vā atthānaṁ padeso pavattidesoti mahāpadesā. Ke te? Imeyeva cattāro pāṭhā, atthā",
  "tika-vin08t34:424_3": "vā. Tena vuttaṁ “ime cattāro mahāpadese”tiādi. Tattha dhammasaṅgāhakattherāti mahākassapādayo.",
  "tika-vin08t34:424_4": "Suttaṁ gahetvāti “ṭhapetvā dhaññaphalarasa”ntiādikaṁ suttaṁ gahetvā upadhārento. Satta dhaññānīti –",
  "tika-vin08t34:425": "“Sāli vīhi ca kudrūso, godhumo varako yavo;",
  "tika-vin08t34:426": "Kaṅgūti satta dhaññāni, nīvārādī tu tabbhidā”ti –.",
  "tika-vin08t34:427": "Vuttāni satta dhaññāni. Sabbaṁ aparaṇṇanti muggamāsādayo. Aṭṭha pānānīti ambapānaṁ jambupānaṁ cocapānaṁ mocapānaṁ sālukapānaṁ muddikapānaṁ madhukapānaṁ phārusakapānañca.",
  "tika-vin08t34:428_0": "Iminā nayenāti suttānulomanayena. Vuttañhetaṁ aṭṭhakathāyaṁ “suttānulomaṁ nāma cattāro",
  "tika-vin08t34:428_1": "mahāpadesā”ti. Pāḷiñca aṭṭhakathañca anapekkhitvāti pāḷiyaṁ nītatthato āgatameva",
  "tika-vin08t34:428_2": "aggahetvā. Aññānipīti tato aññānipi. Etena mahāpadesā nāma na kevalaṁ yathāvuttā",
  "tika-vin08t34:428_3": "eva, atha kho anekāni nānappakārāni vinayadharassa ñāṇānubhāvappakāsitānīti dasseti.",
  "tika-vin08t34:429": "Ānisaṁsakathā",
  "tika-vin08t34:430_0": "68. Ānisaṁsakathāyaṁ vinayaṁ dhāretīti vinayadharo, sikkhanavācanamanasikāravinicchayanatadanulomakaraṇādinā",
  "tika-vin08t34:430_1": "vinayapariyattikusalo bhikkhu. Vinayapariyattimūlaṁ etesanti vinayapariyattimūlakā.",
  "tika-vin08t34:430_2": "Ke te? Pañcānisaṁsā. Vinayapariyattiyeva mūlaṁ kāraṇaṁ katvā labhitabbaānisaṁsā,",
  "tika-vin08t34:430_3": "na aññapariyattiṁ vā paṭipattiādayo vā mūlaṁ katvāti attho. Atha vā pariyāpuṇanaṁ",
  "tika-vin08t34:430_4": "pariyatti, vinayassa pariyatti vinayapariyatti, sā mūlaṁ etesanti vinayapariyattimūlakā,",
  "tika-vin08t34:430_5": "vinayapariyāpuṇanahetubhavā ānisaṁsāti attho. “Katame”tiādinā tesaṁ pañcānisaṁsādīnaṁ",
  "tika-vin08t34:430_6": "sarūpaṁ pucchitvā “attano”tiādinā vissajjetvā taṁ vacanaṁ pāḷiyā samatthetuṁ “vuttañheta”ntiādimāha.",
  "tika-vin08t34:431_0": "Evaṁ pañcānisaṁsānaṁ sarūpaṁ dassetvā idāni teyeva vitthārato dassetuṁ “kathamassā”tiādinā",
  "tika-vin08t34:431_1": "pucchitvā “idhekacco”tiādinā vissajjeti. Tattha attano sīlakkhandhasuguttabhāvo nāma",
  "tika-vin08t34:431_2": "āpattianāpajjanabhāveneva hoti, no aññathāti āpattiāpajjanakāraṇaṁ dassetvā tadabhāvena",
  "tika-vin08t34:431_3": "anāpajjanaṁ dassetuṁ “āpattiṁ āpajjanto chahākārehi āpajjatī”tiādimāha. Tattha –",
  "tika-vin08t34:432": "“Sañcicca āpattiṁ āpajjati;",
  "tika-vin08t34:433": "Āpattiṁ parigūhati;",
  "tika-vin08t34:434": "Agatigamanañca gacchati;",
  "tika-vin08t34:435": "Ediso vuccati alajjipuggalo”ti. –",
  "tika-vin08t34:436_0": "Vuttena alajjīlakkhaṇena na lajjati na hirīyatīti alajjī, tassa bhāvo alajjitā. Natthi",
  "tika-vin08t34:436_1": "ñāṇaṁ etassāti aññāṇaṁ, tassa bhāvo aññāṇatā. Kukatassa bhāvo kukkuccaṁ, tena pakato",
  "tika-vin08t34:436_2": "kukkuccapakato, tassa bhāvo kukkuccapakatatā. Kappatīti kappiyaṁ, na kappiyaṁ akappiyaṁ,",
  "tika-vin08t34:436_3": "tasmiṁ akappiye, kappiyaṁ iti saññā yassa so kappiyasaññī, tassa bhāvo kappiyasaññitā.",
  "tika-vin08t34:436_4": "Itaraṁ tappaṭipakkhato kātabbaṁ, imesu pañcasu padesu yakāralopo, tasmā “alajjitāya",
  "tika-vin08t34:436_5": "āpattiṁ āpajjatī”tiādinā yojetabbāni. Hetvatthe cetaṁ nissakkavacanaṁ. Saratīti sati,",
  "tika-vin08t34:436_6": "samussanaṁ sammoso. Satiyā sammoso satisammoso, tasmā satisammosā. Hetvatthe cetaṁ",
  "tika-vin08t34:436_7": "karaṇavacanaṁ. Idāni tāni kāraṇāni vitthārato dassetuṁ “katha”ntyādimāha. Taṁ nayānuyogena viññeyyameva.",
  "tika-vin08t34:437_0": "Ariṭṭho iti bhikkhu ariṭṭhabhikkhu, kaṇṭako iti sāmaṇero kaṇṭakasāmaṇero, vesāliyā",
  "tika-vin08t34:437_1": "jātā vesālikā, vajjīnaṁ puttā vajjiputtā, vesālikā ca te vajjiputtā cāti vesālikavajjiputtā,",
  "tika-vin08t34:437_2": "ariṭṭhabhikkhu ca kaṇṭakasāmaṇero ca vesālikavajjiputtā ca ariṭṭhabhikkhukaṇṭakasāmaṇeravesālikavajjiputtakā.",
  "tika-vin08t34:437_3": "Parūpahāro ca aññāṇañca kaṅkhāvitaraṇañca parūpahāraaññāṇakaṅkhāvitaraṇā. Ke te?",
  "tika-vin08t34:437_4": "Vādā. Te ādi yesaṁ teti parūpahāraaññāṇakaṅkhāvitaraṇādayo. Vadanti etehīti vādā,",
  "tika-vin08t34:437_5": "parūpahāraaññāṇakaṅkhāvitaraṇādayo vādā etesanti parū…pe… vādā. Ke te? Micchāvādino.",
  "tika-vin08t34:437_6": "Ariṭṭha…pe… puttā ca parūpahāra…pe… vādā ca mahāsaṅghikādayo ca sāsanapaccatthikā",
  "tika-vin08t34:437_7": "nāmāti samuccayadvandavasena yojanā kātabbā. Sesaṁ suviññeyyameva.",
  "tika-vin08t34:438": "Ānisaṁsakathā niṭṭhitā.",
  "tika-vin08t34:439": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t34:440": "Pakiṇṇakavinicchayakathālaṅkāro nāma",
  "tika-vin08t34:441": "Catuttiṁsatimo paricchedo.",
  "tika-vin08t34:442": "Nigamanakathāvaṇṇanā",
  "tika-vin08t34:443": "Nigamagāthāsu paṭhamagāthāyaṁ saddhammaṭṭhitikāmena sāsanujjotakārinā parakkamabāhunā narindena ajjhesito so ahaṁ vinayasaṅgahaṁ akāsinti yojanā.",
  "tika-vin08t34:444_0": "Dutiyatatiyagāthāyaṁ teneva parakkamabāhunarindeneva kārite ramme ramaṇīye pāsādasatamaṇḍite",
  "tika-vin08t34:444_1": "pāsādānaṁ satena paṭimaṇḍite nānādumagaṇākiṇṇe bhāvanābhiratālaye bhāvanāya abhiratānaṁ",
  "tika-vin08t34:444_2": "bhikkhūnaṁ ālayabhūte sītalūdakasampanne jetavane jetavananāmake vihāre vasaṁ vasanto",
  "tika-vin08t34:444_3": "hutvā, atha vā vasaṁ vasanto sohaṁ so ahaṁ yogīnaṁ hitaṁ hitabhūtaṁ sāraṁ sāravantaṁ",
  "tika-vin08t34:444_4": "imaṁ īdisaṁ vinayasaṅgahaṁ akāsinti yojanā.",
  "tika-vin08t34:445_0": "Sesagāthāsu iminā ganthakaraṇena yaṁ puññaṁ mayhaṁ siddhaṁ, aññaṁ ito ganthakaraṇato",
  "tika-vin08t34:445_1": "aññabhūtaṁ yaṁ puññaṁ mayā pasutaṁ hoti, etena puññakammena dutiye attasambhave tāvatiṁse",
  "tika-vin08t34:445_2": "pamodento sīlācāraguṇe rato pañcakāmesu alaggo devaputto hutvā paṭhamaṁ paṭhamabhūtaṁ",
  "tika-vin08t34:445_3": "phalaṁ sotāpattiphalaṁ patvāna antime attabhāvamhi lokaggapuggalaṁ nāthaṁ nāthabhūtaṁ",
  "tika-vin08t34:445_4": "sabbasattahite rataṁ metteyyaṁ metteyyanāmakaṁ munipuṅgavaṁ muniseṭṭhaṁ disvāna tassa",
  "tika-vin08t34:445_5": "dhīrassa saddhammadesanaṁ sutvā aggaṁ phalaṁ arahattaphalaṁ adhigantvā labhitvā jinasāsanaṁ",
  "tika-vin08t34:445_6": "sobheyyaṁ sobhāpeyyanti ayaṁ pākaṭayojanā.",
  "tika-vin08t34:446_0": "Etissāya pana yojanāya sati ācariyavarassa vacanaṁ na sampaṭicchanti paṇḍitā. Kathaṁ?",
  "tika-vin08t34:446_1": "Ettha hi ito dutiyabhave tāvatiṁsabhavane devaputto hutvā sotāpattiphalaṁ patvā antimabhave",
  "tika-vin08t34:446_2": "metteyyassa bhagavato dhammadesanaṁ sutvā arahattaphalaṁ labheyyanti ācariyassa patthanā,",
  "tika-vin08t34:446_3": "sā ayuttarūpā hoti. Sotāpannassa hi sattabhavato uddhaṁ paṭisandhi natthi, tāvatiṁsānañca",
  "tika-vin08t34:446_4": "devānaṁ bhavasatenapi bhavasahassenapi bhavasatasahassenapi metteyyassa bhagavato",
  "tika-vin08t34:446_5": "uppajjanakālo appattabbo hoti. Athāpi vadeyya “antarā brahmaloke nibbattitvā metteyyassa",
  "tika-vin08t34:446_6": "bhagavato kāle manusso bhaveyyā”ti, evampi na yujjati. Na hi brahmalokagatānaṁ ariyānaṁ",
  "tika-vin08t34:446_7": "puna kāmabhavūpapatti atthi. Vuttañhi abhidhamme yamakappakaraṇe “rūpadhātuyā cutassa",
  "tika-vin08t34:446_8": "kāmadhātuṁ upapajjantassa satteva anusayā anusentī”ti. Athāpi vadeyya “brahmalokeyeva",
  "tika-vin08t34:446_9": "ṭhatvā aggaphalaṁ labheyyā”ti, tathā ca ācariyassa vacane na dissati, “sobheyyaṁ",
  "tika-vin08t34:446_10": "jinasāsana”nti vuttattā bhikkhubhūtattameva dissati. Na hi bhikkhubhūto sāsanaṁ sobhāpetuṁ",
  "tika-vin08t34:446_11": "sakkoti. Abhidhammatthavibhāvaniyañca –",
  "tika-vin08t34:447": "“Jotayantaṁ tadā tassa, sāsanaṁ suddhamānasaṁ;",
  "tika-vin08t34:448": "Passeyyaṁ sakkareyyañca, garuṁ me sārisambhava”nti. –",
  "tika-vin08t34:449_0": "Bhikkhubhūtameva vuttaṁ. Athāpi vadeyya “antarā dīghāyuko bhummadevo hutvā tadā manusso",
  "tika-vin08t34:449_1": "bhaveyyā”ti, evampi ekassa buddhassa sāvakabhūto ariyapuggalo puna aññassa buddhassa",
  "tika-vin08t34:449_2": "sāvako na bhaveyyāti, ācariyo pana sabbapariyattidharo anekaganthakārako anekesaṁ",
  "tika-vin08t34:449_3": "ganthakārakānaṁ therānaṁ ācariyapācariyabhūto, tena na kevalaṁ idheva imā gāthāyo",
  "tika-vin08t34:449_4": "ṭhapitā, atha kho sāratthadīpanīnāmikāya vinayaṭīkāya avasāne ca ṭhapitā, tasmā bhavitabbamettha",
  "tika-vin08t34:449_5": "kāraṇenāti vīmaṁsitabbametaṁ.",
  "tika-vin08t34:450_0": "Atha vā iminā…pe… devaputto hutvā paṭhamaṁ tāva phalaṁ yathāvuttaṁ tāvatiṁse pamodanasīlācāraguṇe",
  "tika-vin08t34:450_1": "rataṁ pañcakāmesu alaggabhāvasaṅkhātaṁ ānisaṁsaṁ patvāna antime attabhāvamhi…pe…",
  "tika-vin08t34:450_2": "sobheyyanti yojanā. Atha vā iminā…pe… pañcakāmesu alaggo hutvā antime attabhāvamhi…pe…",
  "tika-vin08t34:450_3": "saddhammadesanaṁ sutvā paṭhamaṁ phalaṁ sotāpattiphalaṁ patvā tato paraṁ aggaphalaṁ",
  "tika-vin08t34:450_4": "arahattaphalaṁ adhigantvā jinasāsanaṁ sobheyyanti yojanā. Yathā amhākaṁ bhagavato",
  "tika-vin08t34:450_5": "dhammacakkappavattanasuttantadhammadesanaṁ sutvā aññātakoṇḍaññatthero sotāpattiphalaṁ",
  "tika-vin08t34:450_6": "patvā pacchā arahattaphalaṁ adhigantvā jinasāsanaṁ sobhesi, evanti attho. Ito aññānipi",
  "tika-vin08t34:450_7": "nayāni yathā therassa vacanānukūlāni, tāni paṇḍitehi cintetabbāni.",
  "tika-vin08t34:451": "Nigamanakathāvaṇṇanā niṭṭhitā."
}