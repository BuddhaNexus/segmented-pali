{
  "atk-s0401a:6": "Namo tassa bhagavato arahato sammāsambuddhassa",
  "atk-s0401a:7": "Aṅguttaranikāye",
  "atk-s0401a:9": "Ekakanipāta-aṭṭhakathā",
  "atk-s0401a:11": "Ganthārambhakathā",
  "atk-s0401a:12": "“Karuṇāsītalahadayaṃ, paññāpajjotavihatamohatamaṃ;",
  "atk-s0401a:13": "Sanarāmaralokagaruṃ, vande sugataṃ gativimuttaṃ.",
  "atk-s0401a:14": "“Buddhopi buddhabhāvaṃ, bhāvetvā ceva sacchikatvā ca;",
  "atk-s0401a:15": "Yaṃ upagato gatamalaṃ, vande tamanuttaraṃ dhammaṃ.",
  "atk-s0401a:16": "“Sugatassa orasānaṃ, puttānaṃ mārasenamathanānaṃ;",
  "atk-s0401a:17": "Aṭṭhannampi samūhaṃ, sirasā vande ariyasaṅghaṃ.",
  "atk-s0401a:18": "“Iti me pasannamatino, ratanattayavandanāmayaṃ puññaṃ;",
  "atk-s0401a:19": "Yaṃ suvihatantarāyo, hutvā tassānubhāvena.",
  "atk-s0401a:20": "“Ekakadukādipaṭimaṇḍitassa aṅguttarāgamavarassa;",
  "atk-s0401a:21": "Dhammakathikapuṅgavānaṃ, vicittapaṭibhānajananassa.",
  "atk-s0401a:22": "“Atthappakāsanatthaṃ, aṭṭhakathā ādito vasisatehi;",
  "atk-s0401a:23": "Pañcahi yā saṅgītā, anusaṅgītā ca pacchāpi.",
  "atk-s0401a:24": "“Sīhaḷadīpaṃ pana ābhatātha vasinā mahāmahindena;",
  "atk-s0401a:25": "Ṭhapitā sīhaḷabhāsāya, dīpavāsīnamatthāya.",
  "atk-s0401a:26": "“Apanetvāna tatohaṃ, sīhaḷabhāsaṃ manoramaṃ bhāsaṃ;",
  "atk-s0401a:27": "Tantinayānucchavikaṃ, āropento vigatadosaṃ.",
  "atk-s0401a:28": "“Samayaṃ avilomento, therānaṃ theravaṃsadīpānaṃ;",
  "atk-s0401a:29": "Sunipuṇavinicchayānaṃ, mahāvihāre nivāsīnaṃ.",
  "atk-s0401a:30": "“Hitvā punappunāgatamatthaṃ, atthaṃ pakāsayissāmi;",
  "atk-s0401a:31": "Sujanassa ca tuṭṭhatthaṃ, ciraṭṭhitatthañca dhammassa.",
  "atk-s0401a:32": "“Sāvatthipabhūtīnaṃ, nagarānaṃ vaṇṇanā katā heṭṭhā;",
  "atk-s0401a:33": "Dīghassa majjhimassa ca, yā me atthaṃ vadantena.",
  "atk-s0401a:34": "“Vitthāravasena sudaṃ, vatthūni ca tattha yāni vuttāni;",
  "atk-s0401a:35": "Tesampi na idha bhiyyo, vitthārakathaṃ karissāmi.",
  "atk-s0401a:36": "“Suttānaṃ pana atthā, na vinā vatthūhi ye pakāsanti;",
  "atk-s0401a:37": "Tesaṃ pakāsanatthaṃ, vatthūnipi dassayissāmi.",
  "atk-s0401a:38": "“Sīlakathā dhutadhammā, kammaṭṭhānāni ceva sabbāni;",
  "atk-s0401a:39": "Cariyāvidhānasahito, jhānasamāpattivitthāro.",
  "atk-s0401a:40": "“Sabbā ca abhiññāyo, paññāsaṅkalananicchayo ceva;",
  "atk-s0401a:41": "Khandhādhātāyatanindriyāni, ariyāni ceva cattāri.",
  "atk-s0401a:42": "“Saccāni paccayākāradesanā suparisuddhanipuṇanayā;",
  "atk-s0401a:43": "Avimuttatantimaggā, vipassanābhāvanā ceva.",
  "atk-s0401a:44": "“Iti pana sabbaṃ yasmā, visuddhimagge mayā suparisuddhaṃ;",
  "atk-s0401a:45": "Vuttaṃ tasmā bhiyyo, na taṃ idha vicārayissāmi.",
  "atk-s0401a:46": "“Majjhe visuddhimaggo, esa catunnampi āgamānañhi;",
  "atk-s0401a:47": "Ṭhatvā pakāsayissati, tattha yathābhāsitamatthaṃ.",
  "atk-s0401a:48": "“Icceva kato tasmā, tampi gahetvāna saddhimetāya;",
  "atk-s0401a:49": "Aṭṭhakathāya vijānatha, aṅguttaranissitaṃ attha”nti.",
  "atk-s0401a:50": "Saṃkhepakathā",
  "atk-s0401a:53": "1. Rūpādivaggavaṇṇanā",
  "atk-s0401a:54_0": "Tattha aṅguttarāgamo nāma ekakanipāto dukanipāto tikanipāto catukkanipāto pañcakanipāto",
  "atk-s0401a:54_1": "chakkanipāto sattakanipāto aṭṭhakanipāto navakanipāto dasakanipāto ekādasakanipātoti",
  "atk-s0401a:54_2": "ekādasa nipātā honti. Suttato –",
  "atk-s0401a:55": "“Nava suttasahassāni, pañca suttasatāni ca;",
  "atk-s0401a:56": "Sattapaññāsa suttāni, honti aṅguttarāgame”.",
  "atk-s0401a:57_0": "Tassa nipātesu ekakanipāto ādi, suttesu cittapariyādānasuttaṃ. Tassāpi “evaṃ me suta”ntiādikaṃ",
  "atk-s0401a:57_1": "āyasmatā ānandena paṭhamamahāsaṅgītikāle vuttaṃ nidānamādi. Sā panesā paṭhamamahāsaṅgīti",
  "atk-s0401a:57_2": "sumaṅgalavilāsiniyā dīghanikāyaṭṭhakathāya ādimhi vitthāritā, tasmā sā tattha vitthāritanayeneva veditabbā.",
  "atk-s0401a:58": "Nidānavaṇṇanā",
  "atk-s0401a:59_0": "1. Yaṃ panetaṃ “evaṃ me suta”ntiādikaṃ nidānaṃ, tattha evanti nipātapadaṃ, metiādīni",
  "atk-s0401a:59_1": "nāmapadāni. Sāvatthiyaṃ viharatīti ettha vīti upasaggapadaṃ, haratīti ākhyātapadanti",
  "atk-s0401a:59_2": "iminā tāva nayena padavibhāgo veditabbo.",
  "atk-s0401a:60_0": "Atthato pana evaṃsaddo tāva upamūpadesa-sampahaṃsana-garahaṇavacana-sampaṭiggahākāranidassanāvadhāraṇādi-anekatthappabhedo.",
  "atk-s0401a:60_1": "Tathā hesa “evaṃ jātena maccena, kattabbaṃ kusalaṃ bahu”nti evamādīsu upamāyaṃ āgato.",
  "atk-s0401a:60_2": "“Evaṃ te abhikkamitabbaṃ, evaṃ te paṭikkamitabba”ntiādīsu upadese. “Evametaṃ bhagavā,",
  "atk-s0401a:60_3": "evametaṃ sugatā”tiādīsu sampahaṃsane. “Evamevaṃ panāyaṃ vasalī yasmiṃ vā tasmiṃ vā",
  "atk-s0401a:60_4": "tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ, bhanteti kho",
  "atk-s0401a:60_5": "te bhikkhū bhagavato paccassosu”ntiādīsu vacanasampaṭiggahe. “Evaṃ byākho ahaṃ, bhante,",
  "atk-s0401a:60_6": "bhagavatā dhammaṃ desitaṃ ājānāmī”tiādīsu ākāre. “Ehi tvaṃ, māṇavaka, yena samaṇo",
  "atk-s0401a:60_7": "ānando tenupasaṅkama; upasaṅkamitvā mama vacanena samaṇaṃ ānandaṃ appābādhaṃ appātaṅkaṃ",
  "atk-s0401a:60_8": "lahuṭṭhānaṃ balaṃ phāsuvihāraṃ puccha – ‘subho māṇavo todeyyaputto bhavantaṃ ānandaṃ",
  "atk-s0401a:60_9": "appābādhaṃ…pe… phāsuvihāraṃ pucchatī’ti, evañca vadehi “sādhu kira bhavaṃ ānando",
  "atk-s0401a:60_10": "yena subhassa māṇavassa todeyyaputtassa nivesanaṃ, tenupasaṅkamatu anukampaṃ upādāyā”tiādīsu",
  "atk-s0401a:60_11": "nidassane. “Taṃ kiṃ maññatha, kālāmā, ime dhammā kusalā vā akusalā vāti? Akusalā,",
  "atk-s0401a:60_12": "bhante. Sāvajjā vā anavajjā vāti? Sāvajjā, bhante. Viññugarahitā vā viññuppasatthā",
  "atk-s0401a:60_13": "vāti? Viññugarahitā, bhante. Samattā samādinnā ahitāya dukkhāya saṃvattanti no vā,",
  "atk-s0401a:60_14": "kathaṃ vo ettha hotīti? Samattā, bhante, samādinnā ahitāya dukkhāya saṃvattanti,",
  "atk-s0401a:60_15": "evaṃ no ettha hotī”tiādīsu avadhāraṇe. Svāyamidha ākāranidassanāvadhāraṇesu daṭṭhabbo.",
  "atk-s0401a:61_0": "Tattha ākāratthena evaṃsaddena etamatthaṃ dīpeti – nānānayanipuṇaṃ anekajjhāsayasamuṭṭhānaṃ",
  "atk-s0401a:61_1": "atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ sabbasattānaṃ",
  "atk-s0401a:61_2": "sakasakabhāsānurūpato sotapathamāgacchantaṃ tassa bhagavato vacanaṃ sabbappakārena",
  "atk-s0401a:61_3": "ko samattho viññātuṃ, sabbathāmena pana sotukāmataṃ janetvāpi evaṃ me sutaṃ, mayāpi",
  "atk-s0401a:61_4": "ekenākārena sutanti.",
  "atk-s0401a:62": "Nidassanatthena “nāhaṃ sayambhū, na mayā idaṃ sacchikata”nti attānaṃ parimocento “evaṃ me sutaṃ, mayāpi evaṃ suta”nti idāni vattabbaṃ sakalaṃ suttaṃ nidasseti.",
  "atk-s0401a:63_0": "Avadhāraṇatthena “etadaggaṃ, bhikkhave, mama sāvakānaṃ bhikkhūnaṃ bahussutānaṃ yadidaṃ",
  "atk-s0401a:63_1": "ānando, satimantānaṃ, gatimantānaṃ, dhitimantānaṃ, upaṭṭhākānaṃ yadidaṃ ānando”ti",
  "atk-s0401a:63_2": "evaṃ bhagavatā, “āyasmā ānando atthakusalo dhammakusalo byañjanakusalo niruttikusalo",
  "atk-s0401a:63_3": "pubbāparakusalo”ti evaṃ dhammasenāpatinā ca pasatthabhāvānurūpaṃ attano dhāraṇabalaṃ",
  "atk-s0401a:63_4": "dassento sattānaṃ sotukāmataṃ janeti “evaṃ me sutaṃ, tañca kho atthato vā byañjanato",
  "atk-s0401a:63_5": "vā anūnamanadhikaṃ, evameva, na aññathā daṭṭhabba”nti.",
  "atk-s0401a:64_0": "Mesaddo tīsu atthesu dissati. Tathā hissa “gāthābhigītaṃ me abhojaneyya”ntiādīsu",
  "atk-s0401a:64_1": "mayāti attho. “Sādhu me, bhante, bhagavā saṃkhittena dhammaṃ desetū”tiādīsu mayhanti",
  "atk-s0401a:64_2": "attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā",
  "atk-s0401a:64_3": "suta”nti ca, “mama suta”nti ca atthadvaye yujjati.",
  "atk-s0401a:65_0": "Sutanti ayaṃ sutasaddo saupasaggo ca anupasaggo ca gamana-vissuta-kilinnaupacitānuyoga-sotaviññeyya-sotadvārānusāraviññātādianekatthappabhedo.",
  "atk-s0401a:65_1": "Tathā hissa – “senāya pasuto”tiādīsu gacchantoti attho. “Sutadhammassa passato”tiādīsu",
  "atk-s0401a:65_2": "vissutadhammassāti attho. “Avassutā avassutassā”tiādīsu kilinnākilinnassāti attho.",
  "atk-s0401a:65_3": "“Tumhehi puññaṃ pasutaṃ anappaka”ntiādīsu upacitanti attho. “Ye jhānappasutā dhīrā”tiādīsu",
  "atk-s0401a:65_4": "jhānānuyuttāti attho. “Diṭṭhaṃ sutaṃ muta”ntiādīsu sotaviññeyyanti attho. “Sutadharo",
  "atk-s0401a:65_5": "sutasannicayo”tiādīsu sotadvārānusāraviññātadharoti attho. Idha panassa sotadvārānusārena",
  "atk-s0401a:65_6": "upadhāritanti vā upadhāraṇanti vāti attho. Me-saddassa hi mayāti atthe sati “evaṃ",
  "atk-s0401a:65_7": "mayā sutaṃ sotadvārānusārena upadhārita”nti yujjati. Mamāti atthe sati “evaṃ mama",
  "atk-s0401a:65_8": "sutaṃ sotadvārānusārena upadhāraṇa”nti yujjati.",
  "atk-s0401a:66_0": "Evametesu tīsu padesu evanti sotaviññāṇādiviññāṇakiccanidassanaṃ. Meti vuttaviññāṇasamaṅgipuggalanidassanaṃ.",
  "atk-s0401a:66_1": "Sutanti assavanabhāvapaṭikkhepato anūnādhikāviparītaggahaṇanidassanaṃ. Tathā evanti",
  "atk-s0401a:66_2": "tassā sotadvārānusārena pavattāya viññāṇavīthiyā nānappakārena ārammaṇe pavattabhāvappakāsanaṃ.",
  "atk-s0401a:66_3": "Meti attappakāsanaṃ. Sutanti dhammappakāsanaṃ. Ayañhettha saṅkhepo – “nānappakārena",
  "atk-s0401a:66_4": "ārammaṇe pavattāya viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto”ti.",
  "atk-s0401a:67": "Tathā evanti niddisitabbappakāsanaṃ. Meti puggalappakāsanaṃ. Sutanti puggalakiccappakāsanaṃ. Idaṃ vuttaṃ hoti – yaṃ suttaṃ niddisissāmi, taṃ mayā evaṃ sutanti.",
  "atk-s0401a:68_0": "Tathā evanti yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0401a:68_1": "tassa nānākāraniddeso. Evanti hi ayaṃ ākārapaññatti. Meti kattuniddeso. Sutanti visayaniddeso.",
  "atk-s0401a:68_2": "Ettāvatā nānākārappavattena cittasantānena taṃsamaṅgino kattu visaye gahaṇasanniṭṭhānaṃ kataṃ hoti.",
  "atk-s0401a:69_0": "Atha vā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.",
  "atk-s0401a:69_1": "Ayaṃ panettha saṅkhepo – mayā savanakiccaviññāṇasamaṅginā puggalena viññāṇavasena",
  "atk-s0401a:69_2": "laddhasavanakiccavohārena sutanti.",
  "atk-s0401a:70_0": "Tattha evanti ca meti ca saccikaṭṭhaparamatthavasena avijjamānapaññatti. Kiñhettha",
  "atk-s0401a:70_1": "taṃ paramatthato atthi, yaṃ evanti vā meti vā niddesaṃ labhetha. Sutanti vijjamānapaññatti.",
  "atk-s0401a:70_2": "Yañhi taṃ ettha sotena upaladdhaṃ, taṃ paramatthato vijjamānanti. Tathā evanti ca",
  "atk-s0401a:70_3": "meti ca taṃ taṃ upādāya vattabbato upādāpaññatti. Sutanti diṭṭhādīni upanidhāya vattabbato upanidhāpaññatti.",
  "atk-s0401a:71_0": "Ettha ca evanti vacanena asammohaṃ dīpeti. Na hi sammūḷho nānappakārapaṭivedhasamattho",
  "atk-s0401a:71_1": "hoti. Sutanti vacanena sutassa asammosaṃ dīpeti. Yassa hi sutaṃ sammuṭṭhaṃ hoti,",
  "atk-s0401a:71_2": "na so kālantarena mayā sutanti paṭijānāti. Iccassa asammohena paññāsiddhi, asammosena",
  "atk-s0401a:71_3": "pana satisiddhi. Tattha paññāpubbaṅgamāya satiyā byañjanāvadhāraṇasamatthatā, satipubbaṅgamāya",
  "atk-s0401a:71_4": "paññāya atthapaṭivedhasamatthatā. Tadubhayasamatthatāyogena atthabyañjanasampannassa",
  "atk-s0401a:71_5": "dhammakosassa anupālanasamatthato dhammabhaṇḍāgārikattasiddhi.",
  "atk-s0401a:72_0": "Aparo nayo – evanti vacanena yoniso manasikāraṃ dīpeti, ayoniso manasikaroto hi nānappakārapaṭivedhābhāvato.",
  "atk-s0401a:72_1": "Sutanti vacanena avikkhepaṃ dīpeti, vikkhittacittassa savanābhāvato. Tathā hi vikkhittacitto",
  "atk-s0401a:72_2": "puggalo sabbasampattiyā vuccamānopi “na mayā sutaṃ, puna bhaṇathā”ti bhaṇati. Yoniso",
  "atk-s0401a:72_3": "manasikārena cettha attasammāpaṇidhiṃ pubbe ca katapuññataṃ sādheti sammā appaṇihitattassa",
  "atk-s0401a:72_4": "pubbe akatapuññassa vā tadabhāvato. Tathā avikkhepena saddhammassavanaṃ sappurisūpanissayañca",
  "atk-s0401a:72_5": "sādheti. Na hi vikkhittacitto sotuṃ sakkoti, na ca sappurise anupassayamānassa savanaṃ atthīti.",
  "atk-s0401a:73_0": "Aparo nayo – yasmā “evanti yassa cittasantānassa nānākārappavattiyā nānatthabyañjanaggahaṇaṃ",
  "atk-s0401a:73_1": "hoti, tassa nānākāraniddeso”ti vuttaṃ. So ca evaṃ bhaddako ākāro na sammā appaṇihitattano",
  "atk-s0401a:73_2": "pubbe akatapuññassa vā hoti, tasmā evanti iminā bhaddakenākārena pacchimacakkadvayasampattimattano",
  "atk-s0401a:73_3": "dīpeti. Sutanti savanayogena purimacakkadvayasampattiṃ. Na hi appatirūpadese vasato",
  "atk-s0401a:73_4": "sappurisūpanissayavirahitassa vā savanaṃ atthi. Iccassa pacchimacakkadvayasiddhiyā",
  "atk-s0401a:73_5": "āsayasuddhi siddhā hoti, purimacakkadvayasiddhiyā payogasuddhi. Tāya ca āsayasuddhiyā",
  "atk-s0401a:73_6": "adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa",
  "atk-s0401a:73_7": "vacanaṃ aruṇuggaṃ viya sūriyassa udayato, yoniso manasikāro viya ca kusalakammassa,",
  "atk-s0401a:73_8": "arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ me sutantiādimāha.",
  "atk-s0401a:74_0": "Aparo nayo – evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ",
  "atk-s0401a:74_1": "dīpeti. Sutanti iminā sotabbabhedapaṭivedhadīpakena vacanena dhammaniruttipaṭisambhidāsampattisabbhāvaṃ.",
  "atk-s0401a:74_2": "Evanti ca idaṃ yoniso manasikāradīpakavacanaṃ bhāsamāno “ete mayā dhammā manasā anupekkhitā",
  "atk-s0401a:74_3": "diṭṭhiyā suppaṭividdhā”ti dīpeti. Sutanti idaṃ savanayogadīpakavacanaṃ bhāsamāno",
  "atk-s0401a:74_4": "“bahū mayā dhammā sutā dhātā vacasā paricitā”ti dīpeti. Tadubhayenapi atthabyañjanapāripūriṃ",
  "atk-s0401a:74_5": "dīpento savane ādaraṃ janeti. Atthabyañjanaparipuṇṇaṃ hi dhammaṃ ādarena assuṇanto",
  "atk-s0401a:74_6": "mahatā hitā paribāhiro hotīti ādaraṃ janetvā sakkaccaṃ dhammo sotabboti.",
  "atk-s0401a:75_0": "Evaṃ me sutanti iminā pana sakalena vacanena āyasmā ānando tathāgatappaveditaṃ dhammaṃ",
  "atk-s0401a:75_1": "attano adahanto asappurisabhūmiṃ atikkamati, sāvakattaṃ paṭijānanto sappurisabhūmiṃ",
  "atk-s0401a:75_2": "okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ",
  "atk-s0401a:75_3": "sutamevetaṃ mayā, tasseva pana bhagavato vacana”nti dīpento attānaṃ parimoceti, satthāraṃ",
  "atk-s0401a:75_4": "apadisati, jinavacanaṃ appeti, dhammanettiṃ patiṭṭhāpeti.",
  "atk-s0401a:76_0": "Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto",
  "atk-s0401a:76_1": "“sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa",
  "atk-s0401a:76_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0401a:76_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa",
  "atk-s0401a:76_4": "vacanaṃ, na ettha atthe vā dhamme vā pade vā byañjane vā kaṅkhā vā vimati vā kattabbā”ti",
  "atk-s0401a:76_5": "sabbadevamanussānaṃ imasmiṃ dhamme assaddhiyaṃ vināseti, saddhāsampadaṃ uppādeti. Tenetaṃ vuccati –",
  "atk-s0401a:77": "“Vināsayati assaddhaṃ, saddhaṃ vaḍḍheti sāsane;",
  "atk-s0401a:78": "Evaṃ me sutamiccevaṃ, vadaṃ gotamasāvako”ti.",
  "atk-s0401a:79": "Ekanti gaṇanaparicchedaniddeso. Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –",
  "atk-s0401a:80": "“Samavāye khaṇe kāle, samūhe hetudiṭṭhisu;",
  "atk-s0401a:81": "Paṭilābhe pahāne ca, paṭivedhe ca dissati”.",
  "atk-s0401a:82_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu",
  "atk-s0401a:82_1": "samavāyo attho. “Ekova kho, bhikkhave, khaṇo ca samayo ca brahmacariyavāsāyā”tiādīsu",
  "atk-s0401a:82_2": "khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.",
  "atk-s0401a:82_3": "“Samayopi kho te bhaddāli appaṭividdho ahosi, bhagavā kho sāvatthiyaṃ viharati, bhagavāpi",
  "atk-s0401a:82_4": "maṃ jānissati ‘bhaddāli nāma bhikkhu satthu sāsane sikkhāya aparipūrakārī’ti, ayampi",
  "atk-s0401a:82_5": "kho te, bhaddāli, samayo appaṭividdho ahosī”tiādīsu hetu. “Tena kho pana samayena",
  "atk-s0401a:82_6": "uggāhamāno paribbājako samaṇamuṇḍikāputto samayappavādake tindukācīre ekasālake mallikāya",
  "atk-s0401a:82_7": "ārāme paṭivasatī”tiādīsu diṭṭhi.",
  "atk-s0401a:83": "“Diṭṭhe dhamme ca yo attho, yo cattho samparāyiko;",
  "atk-s0401a:84": "Atthābhisamayā dhīro, paṇḍitoti pavuccatī”ti. –",
  "atk-s0401a:85_0": "Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa",
  "atk-s0401a:85_1": "pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0401a:85_2": "Idha panassa kālo attho. Tena saṃvacchara-utu-māsa-aḍḍhamāsa-ratti-diva-pubbaṇha-majjhanhika-sāyanha-paṭhama-majjhima-",
  "atk-s0401a:85_3": "pacchimayāma-muhuttādīsu kālappabhedabhūtesu samayesu ekaṃ samayanti dīpeti.",
  "atk-s0401a:86_0": "Tattha kiñcāpi etesu saṃvaccharādīsu yaṃ yaṃ suttaṃ yamhi yamhi saṃvacchare utumhi",
  "atk-s0401a:86_1": "māse pakkhe rattibhāge divasabhāge vā vuttaṃ, sabbaṃ taṃ therassa suviditaṃ suvavatthāpitaṃ",
  "atk-s0401a:86_2": "paññāya. Yasmā pana “evaṃ me sutaṃ asukasaṃvacchare asukautumhi asukamāse asukapakkhe",
  "atk-s0401a:86_3": "asukarattibhāge asukadivasabhāge vā”ti evaṃ vutte na sakkā sukhena dhāretuṃ vā uddisituṃ",
  "atk-s0401a:86_4": "vā uddisāpetuṃ vā, bahu ca vattabbaṃ hoti, tasmā ekeneva padena tamatthaṃ samodhānetvā",
  "atk-s0401a:86_5": "“ekaṃ samaya”nti āha.",
  "atk-s0401a:87_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo",
  "atk-s0401a:87_1": "māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti",
  "atk-s0401a:87_2": "evamādayo bhagavato devamanussesu ativiya suppakāsā anekakālappabhedā eva samayā,",
  "atk-s0401a:87_3": "tesu samayesu desanāsamayasaṅkhātaṃ ekaṃ samayanti dīpeti. Yo cāyaṃ ñāṇakaruṇākiccasamayesu",
  "atk-s0401a:87_4": "karuṇākiccasamayo, attahitaparahita-paṭipattisamayesu parahita-paṭipattisamayo, sannipatitānaṃ",
  "atk-s0401a:87_5": "karaṇīyadvayasamayesu dhammikathāsamayo, desanāpaṭipattisamayesu desanāsamayo, tesupi",
  "atk-s0401a:87_6": "samayesu aññataraṃ sandhāya “ekaṃ samaya”nti āha.",
  "atk-s0401a:88_0": "Kasmā panettha yathā abhidhamme “yasmiṃ samaye kāmāvacara”nti ca, ito aññesu ca suttapadesu",
  "atk-s0401a:88_1": "“yasmiṃ samaye, bhikkhave, bhikkhu vivicceva kāmehī”ti ca bhummavacanena niddeso",
  "atk-s0401a:88_2": "kato, vinaye ca “tena samayena buddho bhagavā”ti karaṇavacanena niddeso kato, tathā",
  "atk-s0401a:88_3": "akatvā “ekaṃ samaya”nti upayogavacanena niddeso katoti. Tattha tathā, idha ca aññathā",
  "atk-s0401a:88_4": "atthasambhavato. Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho",
  "atk-s0401a:88_5": "ca sambhavati. Adhikaraṇaṃ hi kālattho samūhattho ca samayo, tattha vuttānaṃ phassādidhammānaṃ",
  "atk-s0401a:88_6": "khaṇasamavāyahetusaṅkhātassa ca samayassa bhāvena tesaṃ bhāvo lakkhīyati, tasmā tadatthajotanatthaṃ",
  "atk-s0401a:88_7": "tattha bhummavacanena niddeso kato.",
  "atk-s0401a:89_0": "Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi",
  "atk-s0401a:89_1": "dubbiññeyyo, tena samayena hetubhūtena karaṇabhūtena ca sikkhāpadāni paññāpayanto",
  "atk-s0401a:89_2": "sikkhāpadapaññattihetuñca apekkhamāno bhagavā tattha tattha vihāsi. Tasmā tadatthajotanatthaṃ",
  "atk-s0401a:89_3": "tattha karaṇavacanena niddeso kato.",
  "atk-s0401a:90_0": "Idha pana aññasmiñca evaṃjātike accantasaṃyogattho sambhavati. Yañhi samayaṃ bhagavā",
  "atk-s0401a:90_1": "imaṃ aññaṃ vā suttantaṃ desesi, accantameva taṃ samayaṃ karuṇāvihārena vihāsi. Tasmā",
  "atk-s0401a:90_2": "tadatthajotanatthaṃ idha upayogavacananiddeso katoti. Tenetaṃ vuccati –",
  "atk-s0401a:91": "“Taṃ taṃ atthamapekkhitvā, bhummena karaṇena ca;",
  "atk-s0401a:92": "Aññatra samayo vutto, upayogena so idhā”ti.",
  "atk-s0401a:93_0": "Porāṇā pana vaṇṇayanti – “tasmiṃ samaye”ti vā “tena samayenā”ti vā “ekaṃ samaya”nti",
  "atk-s0401a:93_1": "vā abhilāpamattabhedo esa, sabbattha bhummamevatthoti. Tasmā “ekaṃ samaya”nti vuttepi",
  "atk-s0401a:93_2": "“ekasmiṃ samaye”ti attho veditabbo.",
  "atk-s0401a:94": "Bhagavāti garu. Garuñhi loke “bhagavā”ti vadanti. Ayañca sabbaguṇavisiṭṭhatāya sabbasattānaṃ garu, tasmā “bhagavā”ti veditabbo. Porāṇehipi vuttaṃ –",
  "atk-s0401a:95": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0401a:96": "Garu gāravayutto so, bhagavā tena vuccatī”ti.",
  "atk-s0401a:97": "Apica –",
  "atk-s0401a:98": "“Bhāgyavā bhaggavā yutto, bhagehi ca vibhattavā;",
  "atk-s0401a:99": "Bhattavā vantagamano, bhavesu bhagavā tato”ti. –",
  "atk-s0401a:100": "Imissāpi gāthāya vasenassa padassa vitthārato attho veditabbo. So ca visuddhimagge buddhānussatiniddese vuttoyeva.",
  "atk-s0401a:101_0": "Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammasarīraṃ",
  "atk-s0401a:101_1": "paccakkhaṃ karoti. Tena “na idaṃ atikkantasatthukaṃ pāvacanaṃ, ayaṃ vo satthā”ti",
  "atk-s0401a:101_2": "satthu adassanena ukkaṇṭhitaṃ janaṃ samassāseti. Ekaṃ samayaṃ bhagavāti vacanena",
  "atk-s0401a:101_3": "tasmiṃ samaye bhagavato avijjamānabhāvaṃ dassento rūpakāyaparinibbānaṃ sādheti. Tena",
  "atk-s0401a:101_4": "“evaṃvidhassa nāma ariyadhammassa desako dasabaladharo vajirasaṅghātasamānakāyo sopi",
  "atk-s0401a:101_5": "bhagavā parinibbuto, kena aññena jīvite āsā janetabbā”ti jīvitamadamattaṃ janaṃ saṃvejeti,",
  "atk-s0401a:101_6": "saddhamme cassa ussāhaṃ janeti. Evanti ca bhaṇanto desanāsampattiṃ niddisati. Me",
  "atk-s0401a:101_7": "sutanti sāvakasampattiṃ. Ekaṃ samayanti kālasampattiṃ. Bhagavāti desakasampattiṃ.",
  "atk-s0401a:102_0": "Sāvatthiyanti evaṃnāmake nagare. Samīpatthe cetaṃ bhummavacanaṃ. Viharatīti avisesena",
  "atk-s0401a:102_1": "iriyāpathadibbabrahmaariyavihāresu aññataravihārasamaṅgiparidīpanametaṃ. Idha pana",
  "atk-s0401a:102_2": "ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṃ,",
  "atk-s0401a:102_3": "tena ṭhitopi gacchantopi nisinnopi sayānopi bhagavā viharaticceva veditabbo. So hi",
  "atk-s0401a:102_4": "ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ",
  "atk-s0401a:102_5": "harati pavatteti, tasmā “viharatī”ti vuccati.",
  "atk-s0401a:103_0": "Jetavaneti jetassa rājakumārassa vane. Tañhi tena ropitaṃ saṃvaḍḍhitaṃ paripālitaṃ,",
  "atk-s0401a:103_1": "so cassa sāmī ahosi, tasmā jetavananti saṅkhaṃ gataṃ, tasmiṃ jetavane. Anāthapiṇḍikassa",
  "atk-s0401a:103_2": "ārāmeti anāthapiṇḍikena gahapatinā catupaññāsahiraññakoṭipariccāgena buddhappamukhassa",
  "atk-s0401a:103_3": "bhikkhusaṅghassa niyyātitattā anāthapiṇḍikassāti saṅkhaṃ gate ārāme. Ayamettha saṅkhepo,",
  "atk-s0401a:103_4": "vitthāro pana papañcasūdaniyā majjhimaṭṭhakathāya sabbāsavasuttavaṇṇanāyaṃ vutto.",
  "atk-s0401a:104_0": "Tattha siyā – yadi tāva bhagavā sāvatthiyaṃ viharati, “jetavane”ti na vattabbaṃ.",
  "atk-s0401a:104_1": "Atha tattha viharati, “sāvatthiya”nti na vattabbaṃ. Na hi sakkā ubhayattha ekaṃ samayaṃ",
  "atk-s0401a:104_2": "viharitunti. Na kho panetaṃ evaṃ daṭṭhabbaṃ. Nanu avocumha “samīpatthe bhummavacana”nti.",
  "atk-s0401a:104_3": "Tasmā yathā gaṅgāyamunādīnaṃ samīpe goyūthāni carantāni “gaṅgāya caranti, yamunāya",
  "atk-s0401a:104_4": "carantī”ti vuccanti, evamidhāpi yadidaṃ sāvatthiyā samīpe jetavanaṃ, tattha viharanto",
  "atk-s0401a:104_5": "vuccati “sāvatthiyaṃ viharati jetavane”ti. Gocaragāmanidassanatthaṃ hissa sāvatthivacanaṃ,",
  "atk-s0401a:104_6": "pabbajitānurūpanivāsanaṭṭhānanidassanatthaṃ sesavacanaṃ.",
  "atk-s0401a:105_0": "Tattha sāvatthivacanena āyasmā ānando bhagavato gahaṭṭhānuggahakaraṇaṃ dasseti, jetavanādikittanena",
  "atk-s0401a:105_1": "pabbajitānuggahakaraṇaṃ. Tathā purimena paccayaggahaṇato attakilamathānuyogavivajjanaṃ,",
  "atk-s0401a:105_2": "pacchimena vatthukāmappahānato kāmasukhallikānuyogavivajjanūpāyadassanaṃ. Purimena",
  "atk-s0401a:105_3": "ca dhammadesanābhiyogaṃ, pacchimena vivekādhimuttiṃ. Purimena karuṇāya upagamanaṃ,",
  "atk-s0401a:105_4": "pacchimena paññāya apagamanaṃ. Purimena sattānaṃ hitasukhanipphādanādhimuttitaṃ,",
  "atk-s0401a:105_5": "pacchimena parahitasukhakaraṇe nirupalepataṃ. Purimena dhammikasukhāpariccāganimittaphāsuvihāraṃ,",
  "atk-s0401a:105_6": "pacchimena uttarimanussadhammānuyoganimittaṃ. Purimena manussānaṃ upakārabahulataṃ,",
  "atk-s0401a:105_7": "pacchimena devatānaṃ. Purimena loke jātassa loke saṃvaḍḍhabhāvaṃ, pacchimena lokena",
  "atk-s0401a:105_8": "anupalittataṃ. Purimena “ekapuggalo, bhikkhave, loke uppajjamāno uppajjati bahujanahitāya",
  "atk-s0401a:105_9": "bahujanasukhāya lokānukampāya atthāya hitāya sukhāya devamanussānaṃ. Katamo ekapuggalo?",
  "atk-s0401a:105_10": "Tathāgato arahaṃ sammāsambuddho”ti vacanato yadatthaṃ bhagavā uppanno, tadatthaparinipphādanaṃ,",
  "atk-s0401a:105_11": "pacchimena yattha uppanno, tadanurūpavihāraṃ. Bhagavā hi paṭhamaṃ lumbinivane, dutiyaṃ",
  "atk-s0401a:105_12": "bodhimaṇḍeti lokiyalokuttarāya uppattiyā vaneyeva uppanno. Tenassa vaneyeva vihāraṃ",
  "atk-s0401a:105_13": "dassetīti evamādinā nayenettha atthayojanā veditabbā.",
  "atk-s0401a:106_0": "Tatrāti desakālaparidīpanaṃ. Tañhi yaṃ samayaṃ viharati, tatra samaye. Yasmiñca ārāme",
  "atk-s0401a:106_1": "viharati, tatra ārāmeti dīpeti. Bhāsitabbayutte vā desakāle dīpeti. Na hi bhagavā",
  "atk-s0401a:106_2": "ayutte dese vā kāle vā dhammaṃ bhāsati. “Akālo kho tāva, bāhiyā”tiādi cettha sādhakaṃ.",
  "atk-s0401a:106_3": "Khoti padapūraṇamatte avadhāraṇe ādikālatthe vā nipāto. Bhagavāti lokagarudīpanaṃ.",
  "atk-s0401a:106_4": "Bhikkhūti kathāsavanayuttapuggalavacanaṃ. Api cettha “bhikkhakoti bhikkhu, bhikkhācariyaṃ",
  "atk-s0401a:106_5": "ajjhupagatoti bhikkhū”tiādinā nayena vacanattho veditabbo. Āmantesīti ālapi abhāsi",
  "atk-s0401a:106_6": "sambodhesīti ayamettha attho. Aññatra pana ñāpanepi hoti. Yathāha – “āmantayāmi vo,",
  "atk-s0401a:106_7": "bhikkhave, paṭivedayāmi vo, bhikkhave”ti. Pakkosanepi. Yathāha – “ehi tvaṃ, bhikkhu,",
  "atk-s0401a:106_8": "mama vacanena sāriputtaṃ āmantehī”ti.",
  "atk-s0401a:107_0": "Bhikkhavoti āmantanākāraparidīpanaṃ. Tañca bhikkhanasīlatādiguṇayogasiddhattā vuttaṃ.",
  "atk-s0401a:107_1": "Bhikkhanasīlatāguṇayuttopi hi bhikkhu, bhikkhanadhammatāguṇayuttopi bhikkhu, bhikkhane",
  "atk-s0401a:107_2": "sādhukāritāguṇayuttopīti saddavidū maññanti. Tena ca nesaṃ bhikkhanasīlatādiguṇayogasiddhena",
  "atk-s0401a:107_3": "vacanena hīnādhikajanasevitaṃ vuttiṃ pakāsento uddhatadīnabhāvaniggahaṃ karoti. Bhikkhavoti",
  "atk-s0401a:107_4": "iminā karuṇāvipphārasommahadayanayananipātapubbaṅgamena vacanena te attano mukhābhimukhe",
  "atk-s0401a:107_5": "karoti. Teneva ca kathetukamyatādīpakena vacanena tesaṃ sotukamyataṃ janeti. Teneva",
  "atk-s0401a:107_6": "ca sambodhanatthena sādhukaṃ savanamanasikārepi te niyojeti. Sādhukaṃ savanamanasikārāyattā hi sāsanasampatti.",
  "atk-s0401a:108_0": "Aparesupi devamanussesu vijjamānesu kasmā bhikkhūyeva āmantesīti ce? Jeṭṭhaseṭṭhāsannasadāsannihitabhāvato.",
  "atk-s0401a:108_1": "Sabbaparisasādhāraṇā hi bhagavato dhammadesanā. Parisāya ca jeṭṭhā bhikkhū paṭhamuppannattā,",
  "atk-s0401a:108_2": "seṭṭhā anagāriyabhāvaṃ ādiṃ katvā satthucariyānuvidhāyakattā sakalasāsanapaṭiggāhakattā",
  "atk-s0401a:108_3": "ca. Āsannā te tattha nisinnesu satthusantikattā. Sadāsannihitā satthusantikāvacarattāti.",
  "atk-s0401a:108_4": "Apica te dhammadesanāya bhājanaṃ yathānusiṭṭhaṃ paṭipattisabbhāvatotipi te eva āmantesi.",
  "atk-s0401a:109_0": "Kimatthaṃ pana bhagavā dhammaṃ desento paṭhamaṃ bhikkhū āmantesi, na dhammameva desesīti?",
  "atk-s0401a:109_1": "Satijananatthaṃ. Bhikkhū hi aññaṃ cintentāpi vikkhittacittāpi dhammaṃ paccavekkhantāpi",
  "atk-s0401a:109_2": "kammaṭṭhānaṃ manasikarontāpi nisinnā honti, te anāmantetvā dhamme desiyamāne “ayaṃ",
  "atk-s0401a:109_3": "desanā kiṃnidānā kiṃpaccayā katamāya aṭṭhuppattiyā desitā”ti sallakkhetuṃ asakkontā",
  "atk-s0401a:109_4": "duggahitaṃ vā gaṇheyyuṃ, na vā gaṇheyyuṃ. Tena nesaṃ satijananatthaṃ bhagavā paṭhamaṃ",
  "atk-s0401a:109_5": "āmantetvā pacchā dhammaṃ deseti.",
  "atk-s0401a:110_0": "Bhadanteti gāravavacanametaṃ, satthu paṭivacanadānaṃ vā. Api cettha “bhikkhavo”ti",
  "atk-s0401a:110_1": "vadamāno bhagavā te bhikkhū ālapati. “Bhadante”ti vadamānā te bhagavantaṃ paccālapanti.",
  "atk-s0401a:110_2": "Tathā “bhikkhavo”ti bhagavā ādimhi bhāsati, “bhadante”ti te paccābhāsanti. “Bhikkhavo”ti",
  "atk-s0401a:110_3": "paṭivacanaṃ dāpeti, “bhadante”ti paṭivacanaṃ denti. Te bhikkhūti ye bhagavā āmantesi,",
  "atk-s0401a:110_4": "te. Bhagavato paccassosunti bhagavato āmantanaṃ paṭiassosuṃ, abhimukhā hutvā suṇiṃsu",
  "atk-s0401a:110_5": "sampaṭicchiṃsu paṭiggahesunti attho. Bhagavā etadavocāti bhagavā etaṃ idāni vattabbaṃ",
  "atk-s0401a:110_6": "sakalaṃ suttaṃ avoca. Ettāvatā ca yaṃ āyasmatā ānandena imassa suttassa sukhāvagāhaṇatthaṃ",
  "atk-s0401a:110_7": "kāladesadesakaparisāpadesapaṭimaṇḍitaṃ nidānaṃ bhāsitaṃ, tassa atthavaṇṇanā samattāti.",
  "atk-s0401a:111": "Rūpādivaṇṇanā",
  "atk-s0401a:112_0": "Idāni nāhaṃ, bhikkhave, aññaṃ ekarūpampi samanupassāmītiādinā nayena bhagavatā nikkhittassa",
  "atk-s0401a:112_1": "suttassa vaṇṇanāya okāso anuppatto, sā panesā suttavaṇṇanā yasmā suttanikkhepaṃ vicāretvāva",
  "atk-s0401a:112_2": "vuccamānā pākaṭā hoti, tasmā suttanikkhepavicāraṇā tāva veditabbā. Cattāro hi suttanikkhepā",
  "atk-s0401a:112_3": "attajjhāsayo parajjhāsayo pucchāvasiko aṭṭhuppattikoti. Tattha yāni suttāni bhagavā",
  "atk-s0401a:112_4": "parehi anajjhiṭṭho kevalaṃ attano ajjhāsayeneva kathesi, seyyathidaṃ – ākaṅkheyyasuttaṃ",
  "atk-s0401a:112_5": "vatthasuttanti evamādīni, tesaṃ attajjhāsayo nikkhepo. Yāni pana “paripakkā kho rāhulassa",
  "atk-s0401a:112_6": "vimuttiparipācanīyā dhammā, yaṃnūnāhaṃ rāhulaṃ uttari āsavānaṃ khaye vineyya”nti",
  "atk-s0401a:112_7": "evaṃ paresaṃ ajjhāsayaṃ khantiṃ manaṃ abhinīhāraṃ bujjhanabhāvañca oloketvā parajjhāsayavasena",
  "atk-s0401a:112_8": "kathitāni, seyyathidaṃ – rāhulovādasuttaṃ dhammacakkappavattananti evamādīni, tesaṃ",
  "atk-s0401a:112_9": "parajjhāsayo nikkhepo. Bhagavantaṃ pana upasaṅkamitvā te te devamanussā tathā tathā",
  "atk-s0401a:112_10": "pañhaṃ pucchanti. Evaṃ puṭṭhena bhagavatā yāni kathitāni devatāsaṃyuttabojjhaṅgasaṃyuttādīni,",
  "atk-s0401a:112_11": "tesaṃ pucchāvasiko nikkhepo. Yāni pana uppannaṃ kāraṇaṃ paṭicca kathitāni dhammadāyādasuttaputtamaṃsūpamādīni,",
  "atk-s0401a:112_12": "tesaṃ aṭṭhuppattiko nikkhepo. Evamimesu catūsu nikkhepesu imassa suttassa parajjhāsayo",
  "atk-s0401a:112_13": "nikkhepo. Parajjhāsayavasena hetaṃ nikkhittaṃ. Kesaṃ ajjhāsayenāti? Rūpagarukānaṃ purisānaṃ.",
  "atk-s0401a:113_0": "Tattha nāhaṃ, bhikkhavetiādīsu nakāro paṭisedhattho. Ahanti attānaṃ niddisati. Bhikkhaveti",
  "atk-s0401a:113_1": "bhikkhū ālapati. Aññanti idāni vattabbā itthirūpato aññaṃ. Ekarūpampīti ekampi rūpaṃ.",
  "atk-s0401a:113_2": "Samanupassāmīti dve samanupassanā ñāṇasamanupassanā ca diṭṭhisamanupassanā ca. Tattha",
  "atk-s0401a:113_3": "“aniccato samanupassati, no niccato”ti ayaṃ ñāṇasamanupassanā nāma. “Rūpaṃ attato",
  "atk-s0401a:113_4": "samanupassatī”tiādikā pana diṭṭhisamanupassanā nāma. Tāsu idha ñāṇasamanupassanā",
  "atk-s0401a:113_5": "adhippetā. Imassa pana padassa nakārena sambandho veditabbo. Idaṃ hi vuttaṃ hoti",
  "atk-s0401a:113_6": "– ahaṃ, bhikkhave, sabbaññutaññāṇena olokentopi aññaṃ ekarūpampi na samanupassāmīti.",
  "atk-s0401a:113_7": "Yaṃ evaṃ purisassa cittaṃ pariyādāya tiṭṭhatīti yaṃ rūpaṃ rūpagarukassa purisassa",
  "atk-s0401a:113_8": "catubhūmakakusalacittaṃ pariyādiyitvā gaṇhitvā khepetvā tiṭṭhati. “Sabbaṃ hatthikāyaṃ",
  "atk-s0401a:113_9": "pariyādiyitvā”tiādīsu hi gahaṇaṃ pariyādānaṃ nāma. “Aniccasaññā, bhikkhave, bhāvitā",
  "atk-s0401a:113_10": "bahulīkatā sabbaṃ kāmarāgaṃ pariyādiyatī”tiādīsu khepanaṃ. Idha ubhayampi vaṭṭati.",
  "atk-s0401a:113_11": "Tattha idaṃ rūpaṃ catubhūmakakusalacittaṃ gaṇhantaṃ na nīluppalakalāpaṃ puriso viya",
  "atk-s0401a:113_12": "hatthena gaṇhāti, nāpi khepayamānaṃ aggi viya uddhane udakaṃ santāpetvā khepeti.",
  "atk-s0401a:113_13": "Uppattiñcassa nivārayamānameva catubhūmakampi kusalacittaṃ gaṇhāti ceva khepeti cāti",
  "atk-s0401a:113_14": "veditabbaṃ. Tena vuttaṃ – “purisassa cittaṃ pariyādāya tiṭṭhatī”ti.",
  "atk-s0401a:114_0": "Yathayidanti yathā idaṃ. Itthirūpanti itthiyā rūpaṃ. Tattha “kiñca, bhikkhave, rūpaṃ",
  "atk-s0401a:114_1": "vadetha? Ruppatīti kho, bhikkhave, tasmā rūpanti vuccati. Kena ruppati? Sītenapi",
  "atk-s0401a:114_2": "ruppati uṇhenapi ruppatī”ti suttānusārena rūpassa vacanattho ceva sāmaññalakkhaṇañca",
  "atk-s0401a:114_3": "veditabbaṃ. Ayaṃ pana rūpasaddo khandhabhavanimittapaccayasarīravaṇṇasaṇṭhānādīsu",
  "atk-s0401a:114_4": "anekesu atthesu vattati. Ayañhi “yaṃ kiñci rūpaṃ atītānāgatapaccuppanna”nti ettha",
  "atk-s0401a:114_5": "rūpakkhandhe vattati. “Rūpūpapattiyā maggaṃ bhāvetī”ti ettha rūpabhave. “Ajjhattaṃ",
  "atk-s0401a:114_6": "arūpasaññī bahiddhā rūpāni passatī”ti ettha kasiṇanimitte. “Sarūpā, bhikkhave, uppajjanti",
  "atk-s0401a:114_7": "pāpakā akusalā dhammā no arūpā”ti ettha paccaye. “Ākāso parivārito rūpanteva saṅkhaṃ",
  "atk-s0401a:114_8": "gacchatī”ti ettha sarīre. “Cakkhuñca paṭicca rūpe ca uppajjati cakkhuviññāṇa”nti",
  "atk-s0401a:114_9": "ettha vaṇṇe. “Rūpappamāṇo rūpappasanno”ti ettha saṇṭhāne. Ādisaddena “piyarūpaṃ sātarūpaṃ,",
  "atk-s0401a:114_10": "arasarūpo”tiādīnipi saṅgaṇhitabbāni. Idha panesa itthiyā catusamuṭṭhāne rūpāyatanasaṅkhāte",
  "atk-s0401a:114_11": "vaṇṇe vattati. Apica yo koci itthiyā nivatthanivāsanassa vā alaṅkārassa vā gandhavaṇṇakādīnaṃ",
  "atk-s0401a:114_12": "vā piḷandhanamālādīnaṃ vāti kāyappaṭibaddho ca vaṇṇo purisassa cakkhuviññāṇassa ārammaṇaṃ",
  "atk-s0401a:114_13": "hutvā upakappati, sabbametaṃ itthirūpanteva veditabbaṃ. Itthirūpaṃ, bhikkhave, purisassa",
  "atk-s0401a:114_14": "cittaṃ pariyādāya tiṭṭhatīti idaṃ purimasseva daḷhīkaraṇatthaṃ vuttaṃ. Purimaṃ vā",
  "atk-s0401a:114_15": "“yathayidaṃ, bhikkhave, itthirūpa”nti evaṃ opammavasena vuttaṃ, idaṃ pariyādānānubhāvadassanavasena.",
  "atk-s0401a:115_0": "Tatridaṃ itthirūpassa pariyādānānubhāve vatthu – mahādāṭhikanāgarājā kira cetiyagirimhi",
  "atk-s0401a:115_1": "ambatthale mahāthūpaṃ kārāpetvā giribhaṇḍapūjaṃ nāma katvā kālena kālaṃ orodhagaṇaparivuto",
  "atk-s0401a:115_2": "cetiyagiriṃ gantvā bhikkhusaṅghassa mahādānaṃ deti. Bahūnaṃ sannipātaṭṭhāne nāma",
  "atk-s0401a:115_3": "na sabbesaṃ sati sūpaṭṭhitā hoti, rañño ca damiḷadevī nāma mahesī paṭhamavaye ṭhitā",
  "atk-s0401a:115_4": "dassanīyā pāsādikā. Atheko cittatthero nāma vuḍḍhapabbajito asaṃvaraniyāmena olokento",
  "atk-s0401a:115_5": "tassā rūpārammaṇe nimittaṃ gahetvā ummādappatto viya ṭhitanisinnaṭṭhānesu “handa",
  "atk-s0401a:115_6": "damiḷadevī, handa damiḷadevī”ti vadanto vicarati. Tato paṭṭhāya cassa daharasāmaṇerā",
  "atk-s0401a:115_7": "ummattakacittattherotveva nāmaṃ katvā vohariṃsu. Atha sā devī nacirasseva kālamakāsi.",
  "atk-s0401a:115_8": "Bhikkhusaṅghe sivathikadassanaṃ gantvā āgate daharasāmaṇerā tassa santikaṃ gantvā",
  "atk-s0401a:115_9": "evamāhaṃsu – “bhante cittatthera, yassatthāya tvaṃ vilapasi, mayaṃ tassā deviyā sivathikadassanaṃ",
  "atk-s0401a:115_10": "gantvā āgatā”ti. Evaṃ vuttepi assaddahanto “yassā vā tassā vā tumhe sivathikadassanatthāya",
  "atk-s0401a:115_11": "gatā, mukhaṃ tumhākaṃ dhūmaṇṇa”nti. Ummattakavacanameva avoca. Evaṃ ummattakacittattherassa",
  "atk-s0401a:115_12": "cittaṃ pariyādāya aṭṭhāsi idaṃ itthirūpaṃ.",
  "atk-s0401a:116_0": "Aparampi vatthu – saddhātissamahārājā kira ekadivasaṃ orodhagaṇaparivuto vihāraṃ",
  "atk-s0401a:116_1": "āgato. Eko daharo lohapāsādadvārakoṭṭhake ṭhatvā asaṃvare ṭhito ekaṃ itthiṃ olokesi.",
  "atk-s0401a:116_2": "Sāpi gamanaṃ pacchinditvā taṃ olokesi. Ubhopi abbhantare uṭṭhitena rāgagginā ḍayhitvā",
  "atk-s0401a:116_3": "kālamakaṃsu. Evaṃ itthirūpaṃ daharassa cittaṃ pariyādāya tiṭṭhati.",
  "atk-s0401a:117_0": "Aparampi vatthu – kalyāṇiyamahāvihārato kireko daharo uddesatthāya kāḷadīghavāpigāmadvāravihāraṃ",
  "atk-s0401a:117_1": "gantvā niṭṭhituddesakicco atthakāmānaṃ vacanaṃ aggahetvā “gataṭṭhāne daharasāmaṇerehi",
  "atk-s0401a:117_2": "puṭṭhena gāmassa niviṭṭhākāro kathetabbo bhavissatī”ti gāme piṇḍāya caranto visabhāgārammaṇe",
  "atk-s0401a:117_3": "nimittaṃ gahetvā attano vasanaṭṭhānaṃ gato tāya nivatthavatthaṃ sañjānitvā “kahaṃ,",
  "atk-s0401a:117_4": "bhante, idaṃ laddha”nti pucchanto tassā matabhāvaṃ ñatvā “evarūpā nāma itthī maṃ",
  "atk-s0401a:117_5": "nissāya matā”ti cintento antouṭṭhitena rāgagginā ḍayhitvā jīvitakkhayaṃ pāpuṇi. Evampi",
  "atk-s0401a:117_6": "idaṃ itthirūpaṃ purisassa cittaṃ pariyādāya tiṭṭhatīti veditabbaṃ.",
  "atk-s0401a:118_0": "2. Dutiyādīni saddagarukādīnaṃ āsayavasena vuttāni. Tesu itthisaddoti itthiyā cittasamuṭṭhāno",
  "atk-s0401a:118_1": "kathitagītavāditasaddo. Apica itthiyā nivatthanivāsanassāpi alaṅkatālaṅkārassāpi",
  "atk-s0401a:118_2": "itthipayoganipphādito vīṇāsaṅkhapaṇavādisaddopi itthisaddotveva veditabbo. Sabbopi",
  "atk-s0401a:118_3": "heso purisassa cittaṃ pariyādāya tiṭṭhati.",
  "atk-s0401a:119_0": "Tattha suvaṇṇakakkaṭakasuvaṇṇamoradaharabhikkhuādīnaṃ vatthūni veditabbāni. Pabbatantaraṃ",
  "atk-s0401a:119_1": "kira nissāya mahantaṃ hatthināgakulaṃ vasati. Avidūraṭṭhāne cassa mahāparibhogasaro",
  "atk-s0401a:119_2": "atthi, tasmiṃ kāyūpapanno suvaṇṇakakkaṭako atthi. So taṃ saraṃ otiṇṇotiṇṇe saṇḍāsena",
  "atk-s0401a:119_3": "viya aḷehi pāde gahetvā attano vasaṃ netvā māreti. Tassa otārāpekkhā hatthināgā ekaṃ",
  "atk-s0401a:119_4": "mahāhatthiṃ jeṭṭhakaṃ katvā vicaranti. So ekadivasaṃ taṃ hatthināgaṃ gaṇhi. Thāmasatisampanno",
  "atk-s0401a:119_5": "hatthināgo cintesi – “sacāhaṃ bhītaravaṃ ravissāmi, sabbe yathāruciyā akīḷitvā palāyissantī”ti",
  "atk-s0401a:119_6": "niccalova aṭṭhāsi. Atha sabbesaṃ uttiṇṇabhāvaṃ ñatvā tena gahitabhāvaṃ attano bhariyaṃ",
  "atk-s0401a:119_7": "jānāpetuṃ viravitvā evamāha –",
  "atk-s0401a:120": "“Siṅgīmigo āyatacakkhunetto,",
  "atk-s0401a:121": "Aṭṭhittaco vārisayo alomo;",
  "atk-s0401a:122": "Tenābhibhūto kapaṇaṃ rudāmi,",
  "atk-s0401a:123": "Mā heva maṃ pāṇasamaṃ jaheyyā”ti. ;",
  "atk-s0401a:124": "Sā taṃ sutvā sāmikassa gahitabhāvaṃ ñatvā taṃ tamhā bhayā mocetuṃ hatthinā ca kuḷīrena ca saddhiṃ sallapantī evamāha –",
  "atk-s0401a:125": "“Ayya na taṃ jahissāmi, kuñjaraṃ saṭṭhihāyanaṃ;",
  "atk-s0401a:126": "Pathabyā cāturantāya, suppiyo hosi me tuvaṃ.",
  "atk-s0401a:127": "“Ye kuḷīrā samuddasmiṃ, gaṅgāya yamunāya ca;",
  "atk-s0401a:128": "Tesaṃ tvaṃ vārijo seṭṭho, muñca rodantiyā pati”nti. ;",
  "atk-s0401a:129_0": "Kuḷīro saha itthisaddassavanena gahaṇaṃ sithilamakāsi. Atha hatthināgo “ayamevetassa",
  "atk-s0401a:129_1": "okāso”ti ekaṃ pādaṃ gahitākāreneva ṭhapetvā dutiyaṃ ukkhipitvā taṃ piṭṭhikapāle akkamitvā",
  "atk-s0401a:129_2": "vicuṇṇikaṃ katvā thokaṃ ākaḍḍhitvā tīre khipi. Atha naṃ sabbahatthino sannipatitvā",
  "atk-s0401a:129_3": "“amhākaṃ verī”ti vicuṇṇayiṃsu. Evaṃ tāva itthisaddo suvaṇṇakakkaṭakassa cittaṃ pariyādiyitvā tiṭṭhati.",
  "atk-s0401a:130": "Suvaṇṇamoropi himavantaṃ anupavisitvā mahantaṃ pabbatagahanaṃ nissāya vasanto niccakālaṃ sūriyassa udayakāle sūriyamaṇḍalaṃ ulloketvā attano rakkhaṃ karonto evaṃ vadati –",
  "atk-s0401a:131": "“Udetayaṃ cakkhumā ekarājā,",
  "atk-s0401a:132": "Harissavaṇṇo pathavippabhāso;",
  "atk-s0401a:133": "Taṃ taṃ namassāmi harissavaṇṇaṃ pathavippabhāsaṃ,",
  "atk-s0401a:134": "Tayājja guttā viharemu divasaṃ.",
  "atk-s0401a:135": "“Ye brāhmaṇā vedagū sabbadhamme,",
  "atk-s0401a:136": "Te me namo te ca maṃ pālayantu;",
  "atk-s0401a:137": "Namatthu buddhānaṃ namatthu bodhiyā,",
  "atk-s0401a:138": "Namo vimuttānaṃ namo vimuttiyā;",
  "atk-s0401a:139": "Imaṃ so parittaṃ katvā,",
  "atk-s0401a:140": "Moro carati esanā”ti. ;",
  "atk-s0401a:141": "So divasaṃ gocaraṃ gahetvā sāyanhasamaye vasanaṭṭhānaṃ pavisanto atthaṅgataṃ sūriyamaṇḍalaṃ oloketvāpi imaṃ gāthaṃ vadati –",
  "atk-s0401a:142": "“Apetayaṃ cakkhumā ekarājā,",
  "atk-s0401a:143": "Harissavaṇṇo pathavippabhāso;",
  "atk-s0401a:144": "Taṃ taṃ namassāmi harissavaṇṇaṃ pathavippabhāsaṃ,",
  "atk-s0401a:145": "Tayājja guttā viharemu rattiṃ.",
  "atk-s0401a:146": "“Ye brāhmaṇā vedagū sabbadhamme,",
  "atk-s0401a:147": "Te me namo te ca maṃ pālayantu;",
  "atk-s0401a:148": "Namatthu buddhānaṃ namatthu bodhiyā,",
  "atk-s0401a:149": "Namo vimuttānaṃ namo vimuttiyā;",
  "atk-s0401a:150": "Imaṃ so parittaṃ katvā,",
  "atk-s0401a:151": "Moro vāsamakappayī”ti. ;",
  "atk-s0401a:152_0": "Iminā niyāmena satta vassasatāni vītināmetvā ekadivasaṃ parittakammato puretarameva",
  "atk-s0401a:152_1": "morakukkuṭikāya saddaṃ sutvā parittakammaṃ asaritvā raññā pesitassa luddakassa vasaṃ",
  "atk-s0401a:152_2": "upagato. Evaṃ itthisaddo suvaṇṇamorassa cittaṃ pariyādiyitvā tiṭṭhatīti. Chātapabbatavāsī",
  "atk-s0401a:152_3": "daharo pana sudhāmuṇḍakavāsī daharo ca itthisaddaṃ sutvā anayabyasanaṃ pattāti.",
  "atk-s0401a:153_0": "3. Tatiye itthigandhoti itthiyā catusamuṭṭhānikaṃ gandhāyatanaṃ. Svāyaṃ itthiyā sarīragandho",
  "atk-s0401a:153_1": "duggandho hoti, kāyāruḷho pana āgantukaanulepanādigandho idha adhippeto. Ekaccā hi",
  "atk-s0401a:153_2": "itthī assagandhinī hoti, ekaccā meṇḍakagandhinī, ekaccā sedagandhinī, ekaccā soṇitagandhinī.",
  "atk-s0401a:153_3": "Ekacco andhabālo evarūpāyapi itthiyā rajjateva. Cakkavattino pana itthiratanassa",
  "atk-s0401a:153_4": "kāyato candanagandho vāyati, mukhato ca uppalagandho. Ayaṃ na sabbāsaṃ hoti, āgantukaanulepanādigandhova",
  "atk-s0401a:153_5": "idha adhippeto. Tiracchānagatā pana hatthiassagoṇādayo tiracchānagatānaṃ sajātiitthīnaṃ",
  "atk-s0401a:153_6": "utugandhena yojanadviyojanatiyojanacatuyojanampi gacchanti. Itthikāye gandho vā hotu",
  "atk-s0401a:153_7": "itthiyā nivatthanivāsanaanulittālepanapiḷandhamālādigandho vā, sabbopi itthigandhotveva veditabbo.",
  "atk-s0401a:154_0": "4. Catutthe itthirasoti itthiyā catusamuṭṭhānikaṃ rasāyatanaṃ. Tipiṭakacūḷanāgacūḷābhayattherā",
  "atk-s0401a:154_1": "pana “svāyaṃ itthiyā kiṃkārapaṭissāvitādivasena savanaraso ceva paribhogaraso ca,",
  "atk-s0401a:154_2": "ayaṃ itthiraso”ti vadanti. Kiṃ tena? Yo panāyaṃ itthiyā oṭṭhamaṃsasammakkhanakheḷādirasopi,",
  "atk-s0401a:154_3": "sāmikassa dinnayāgubhattādīnaṃ rasopi, sabbo so itthirasotveva veditabbo. Aneke hi",
  "atk-s0401a:154_4": "sattā attano mātugāmena yaṃkiñci sahatthā dinnameva madhuranti gahetvā anayabyasanaṃ pattāti.",
  "atk-s0401a:155_0": "5. Pañcame itthiphoṭṭhabboti itthiyā kāyasamphasso, itthisarīrāruḷhānaṃ vatthālaṅkāramālādīnampi",
  "atk-s0401a:155_1": "phasso itthiphoṭṭhabbotveva veditabbo. Sabbopesa purisassa cittaṃ pariyādiyati mahācetiyaṅgaṇe",
  "atk-s0401a:155_2": "gaṇasajjhāyaṃ gaṇhantassa daharabhikkhuno visabhāgārammaṇaphasso viyāti.",
  "atk-s0401a:156_0": "Iti satthā sattānaṃ āsayānusayavasena rūpādīsu ekekaṃ gahetvā aññaṃ īdisaṃ na passāmīti",
  "atk-s0401a:156_1": "āha. Yathā hi rūpagarukassa purisassa itthirūpaṃ cittuppādaṃ gameti palibundhati",
  "atk-s0401a:156_2": "bajjhāpeti baddhāpeti moheti saṃmoheti, na tathā sesā saddādayo. Yathā ca saddādigarukānaṃ",
  "atk-s0401a:156_3": "saddādayo, na tathā rūpādīni ārammaṇāni. Ekaccassa ca rūpādīsu ekamevārammaṇaṃ cittaṃ",
  "atk-s0401a:156_4": "pariyādiyati, ekaccassa dvepi tīṇipi cattāripi pañcapi. Iti ime pañca suttantā pañcagarukavasena",
  "atk-s0401a:156_5": "kathitā, na pañcagarukajātakavasena. Pañcagarukajātakaṃ pana sakkhibhāvatthāya āharitvā",
  "atk-s0401a:156_6": "kathetabbaṃ. Tatra hi amanussehi kantāramajjhe katāya āpaṇādivicāraṇāya mahāpurisassa",
  "atk-s0401a:156_7": "pañcasu sahāyesu rūpagaruko rūpārammaṇe bajjhitvā anayabyasanaṃ patto, saddādigarukā",
  "atk-s0401a:156_8": "saddārammaṇādīsu. Iti taṃ sakkhibhāvatthāya āharitvā kathetabbaṃ. Ime pana pañca",
  "atk-s0401a:156_9": "suttantā pañcagarukavaseneva kathitā.",
  "atk-s0401a:157_0": "6. Yasmā ca na kevalaṃ purisāyeva pañcagarukā honti, itthiyopi hontiyeva, tasmā tāsampi",
  "atk-s0401a:157_1": "vasena puna pañca suttante kathesi. Tesampi attho vuttanayeneva veditabbo. Vatthūsupi",
  "atk-s0401a:157_2": "paṭhamasutte lohapāsādadvāre ṭhitaṃ daharaṃ oloketvā matāya rājorodhāya vatthu veditabbaṃ.",
  "atk-s0401a:157_3": "Taṃ heṭṭhā vitthāritameva.",
  "atk-s0401a:158_0": "7. Dutiyasutte bārāṇasiyaṃ rūpūpajīvino mātugāmassa vatthu veditabbaṃ. Guttilavīṇāvādako",
  "atk-s0401a:158_1": "kirekissā itthiyā sahassaṃ pahiṇi, sā taṃ uppaṇḍetvā gaṇhituṃ na icchi. So “karissāmettha",
  "atk-s0401a:158_2": "kattabba”nti sāyanhakālasamanantare alaṅkatapaṭiyatto tassā gehassa abhimukhaṭṭhāne",
  "atk-s0401a:158_3": "aññasmiṃ gehadvāre nisinno vīṇāya tantiyo same guṇe patiṭṭhāpetvā tantissarena gītassaraṃ",
  "atk-s0401a:158_4": "anatikkamanto gāyi. Sā itthī tassa gītasaddaṃ sutvā dvāranti saññāya “vivaṭavātapānena",
  "atk-s0401a:158_5": "tassa santikaṃ gamissāmī”ti ākāseyeva jīvitakkhayaṃ pattā.",
  "atk-s0401a:159_0": "8. Tatiyasutte cakkavattirañño kāyato candanagandho vāyati, mukhato ca uppalagandhoti",
  "atk-s0401a:159_1": "idaṃ āharitabbaṃ. Idaṃ cettha vatthu veditabbaṃ. Sāvatthiyaṃ kirekissā kuṭumbikadhītāya",
  "atk-s0401a:159_2": "sāmiko satthu dhammadesanaṃ sutvā, “na sakkā mayā ayaṃ dhammo gihibhūtena pūretu”nti",
  "atk-s0401a:159_3": "aññatarassa piṇḍapātikattherassa santike pabbaji. Athassa bhariyaṃ “assāmikā aya”nti",
  "atk-s0401a:159_4": "ñatvā rājā pasenadikosalo antepuraṃ āharāpetvā ekadivasaṃ ekaṃ nīluppalakalāpaṃ ādāya",
  "atk-s0401a:159_5": "antepuraṃ paviṭṭho ekekissā ekekaṃ nīluppalaṃ dāpesi. Pupphesu bhājiyamānesu tassā",
  "atk-s0401a:159_6": "itthiyā dve hatthaṃ pattāni. Sā pahaṭṭhākāraṃ dassetvā upasiṅghitvā parodi. Rājā",
  "atk-s0401a:159_7": "tassā ubhayākāraṃ disvā taṃ pakkosāpetvā pucchi. Sā attano pahaṭṭhakāraṇañca rodanakāraṇañca",
  "atk-s0401a:159_8": "kathesi. Yāvatatiyaṃ kathitepi rājā assaddahanto punadivase sakalarājanivesane sabbamālāvilepanādisugandhagandhaṃ",
  "atk-s0401a:159_9": "harāpetvā buddhappamukhassa bhikkhusaṅghassa āsanāni paññāpetvā buddhappamukhassa",
  "atk-s0401a:159_10": "bhikkhusaṅghassa mahādānaṃ datvā bhattakiccapariyosāne taṃ itthiṃ “kataro te thero”ti",
  "atk-s0401a:159_11": "pucchitvā, “aya”nti vutte ñatvā satthāraṃ vanditvā, “bhante, tumhehi saddhiṃ bhikkhusaṅgho",
  "atk-s0401a:159_12": "gacchatu, amhākaṃ asukatthero anumodanaṃ karissatī”ti āha. Satthā taṃ bhikkhuṃ ṭhapetvā",
  "atk-s0401a:159_13": "vihāraṃ gato. There anumodanaṃ vattuṃ āraddhamatte sakalaṃ rājanivesanaṃ gandhapūraṃ",
  "atk-s0401a:159_14": "viya jātaṃ. Rājā “saccamevesā āhā”ti pasīditvā punadivase satthāraṃ taṃ kāraṇaṃ pucchi.",
  "atk-s0401a:159_15": "Satthā “ayaṃ atīte dhammakathaṃ suṇanto ‘sādhu sādhū’ti sādhukāraṃ pavattento sakkaccaṃ",
  "atk-s0401a:159_16": "assosi, tammūlako tena mahārāja ayamānisaṃso laddho”ti ācikkhi.",
  "atk-s0401a:160": "“Saddhammadesanākāle, sādhu sādhūti bhāsato;",
  "atk-s0401a:161": "Mukhato jāyate gandho, uppalaṃva yathodake”ti.",
  "atk-s0401a:162": "Sesaṃ sabbattha uttānamevāti. Imasmiṃ vagge vaṭṭameva kathitaṃ.",
  "atk-s0401a:163": "Rūpādivaggavaṇṇanā.",
  "atk-s0401a:166": "2. Nīvaraṇappahānavaggavaṇṇanā",
  "atk-s0401a:167_0": "11. Dutiyassa paṭhame ekadhammampīti ettha “tasmiṃ kho pana samaye dhammā hontī”tiādīsu",
  "atk-s0401a:167_1": "viya nissattaṭṭhena dhammo veditabbo. Tasmā ekadhammampīti nissattaṃ ekasabhāvampīti",
  "atk-s0401a:167_2": "ayamettha attho. Anuppannovāti ettha pana “bhūtānaṃ vā sattānaṃ ṭhitiyā sambhavesīnaṃ",
  "atk-s0401a:167_3": "vā anuggahāya yāvatā, bhikkhave, sattā apadā vā dvipadā vā”ti evamādīsu viya samuccayattho",
  "atk-s0401a:167_4": "vāsaddo daṭṭhabbo, na vikappattho. Ayañhettha attho – yena dhammena anuppanno ca",
  "atk-s0401a:167_5": "kāmacchando uppajjati, uppanno ca kāmacchando bhiyyobhāvāya vepullāya saṃvattati,",
  "atk-s0401a:167_6": "tamahaṃ yathā subhanimittaṃ, evaṃ aññaṃ na passāmīti. Tattha anuppannoti ajāto asañjāto",
  "atk-s0401a:167_7": "apātubhūto asamudāgato. Kāmacchandoti “yo kāmesu kāmacchando kāmarāgo kāmanandī kāmataṇhā”tiādinā",
  "atk-s0401a:167_8": "nayena vitthāritaṃ kāmacchandanīvaraṇaṃ. Uppajjatīti nibbattati pātubhavati. So panesa",
  "atk-s0401a:167_9": "asamudācāravasena vā ananubhūtārammaṇavasena vā anuppanno uppajjatīti veditabbo.",
  "atk-s0401a:167_10": "Aññathā hi anamatagge saṃsāre anuppanno nāma natthi.",
  "atk-s0401a:168_0": "Tattha ekaccassa vattavasena kileso na samudācarati, ekaccassa ganthadhutaṅgasamādhi-",
  "atk-s0401a:168_1": "vipassanānavakammādīnaṃ aññataravasena. Kathaṃ? Ekacco hi vattasampanno hoti, tassa",
  "atk-s0401a:168_2": "dveasīti khuddakavattāni cuddasa mahāvattāni cetiyaṅgaṇabodhiyaṅgaṇapānīyamāḷakauposathāgāraāgantukagamikavattāni",
  "atk-s0401a:168_3": "ca karontasseva kileso okāsaṃ na labhati. Aparabhāge panassa vattaṃ vissajjetvā bhinnavattassa",
  "atk-s0401a:168_4": "carato ayonisomanasikārañceva sativossaggañca āgamma uppajjati. Evampi asamudācāravasena",
  "atk-s0401a:168_5": "anuppanno uppajjati nāma.",
  "atk-s0401a:169_0": "Ekacco ganthayutto hoti, ekampi nikāyaṃ gaṇhāti dvepi tayopi cattāropi pañcapi. Tassa",
  "atk-s0401a:169_1": "tepiṭakaṃ buddhavacanaṃ atthavasena pāḷivasena anusandhivasena pubbāparavasena gaṇhantassa",
  "atk-s0401a:169_2": "sajjhāyantassa vācentassa desentassa pakāsentassa kileso okāsaṃ na labhati. Aparabhāge",
  "atk-s0401a:169_3": "panassa ganthakammaṃ pahāya kusītassa carato ayonisomanasikārasativossagge āgamma",
  "atk-s0401a:169_4": "uppajjati. Evampi asamudācāravasena anuppanno uppajjati nāma.",
  "atk-s0401a:170_0": "Ekacco pana dhutaṅgadharo hoti, terasa dhutaṅgaguṇe samādāya vattati. Tassa pana",
  "atk-s0401a:170_1": "dhutaṅgaguṇe pariharantassa kileso okāsaṃ na labhati. Aparabhāge panassa dhutaṅgāni",
  "atk-s0401a:170_2": "vissajjetvā bāhullāya āvattassa carato ayonisomanasikārasativossagge āgamma uppajjati.",
  "atk-s0401a:170_3": "Evampi asamudācāravasena anuppanno uppajjati nāma.",
  "atk-s0401a:171_0": "Ekacco aṭṭhasu samāpattīsu ciṇṇavasī hoti, tassa paṭhamajjhānādīsu āvajjanavasiādīnaṃ",
  "atk-s0401a:171_1": "vasena viharantassa kileso okāsaṃ na labhati. Aparabhāge panassa parihīnajjhānassa",
  "atk-s0401a:171_2": "vā vissaṭṭhajjhānassa vā bhassādīsu anuyuttassa viharato ayonisomanasikārasativossagge",
  "atk-s0401a:171_3": "āgamma uppajjati. Evampi asamudācāravasena anuppanno uppajjati nāma.",
  "atk-s0401a:172_0": "Ekacco pana vipassako hoti, sattasu vā anupassanāsu aṭṭhārasasu vā mahāvipassanāsu",
  "atk-s0401a:172_1": "kammaṃ karonto viharati. Tassevaṃ viharato kileso okāsaṃ na labhati. Aparabhāge panassa",
  "atk-s0401a:172_2": "vipassanākammaṃ pahāya kāyadaḷhībahulassa viharato ayonisomanasikārasativossagge",
  "atk-s0401a:172_3": "āgamma uppajjati. Evampi asamudācāravasena anuppanno uppajjati nāma.",
  "atk-s0401a:173_0": "Ekacco navakammiko hoti, uposathāgārabhojanasālādīni kāreti. Tassa tesaṃ upakaraṇāni",
  "atk-s0401a:173_1": "cintentassa kileso okāsaṃ na labhati. Aparabhāge panassa navakamme niṭṭhite vā vissaṭṭhe",
  "atk-s0401a:173_2": "vā ayonisomanasikārasativossagge āgamma uppajjati. Evampi asamudācāravasena anuppanno uppajjati nāma.",
  "atk-s0401a:174_0": "Ekacco pana brahmalokā āgato suddhasatto hoti, tassa anāsevanatāya kileso okāsaṃ",
  "atk-s0401a:174_1": "na labhati. Aparabhāge panassa laddhāsevanassa ayonisomanasikārasativossagge āgamma",
  "atk-s0401a:174_2": "uppajjati. Evampi asamudācāravasena anuppanno uppajjati nāma. Evaṃ tāva asamudācāravasena",
  "atk-s0401a:174_3": "anuppannassa uppannatā veditabbā.",
  "atk-s0401a:175_0": "Kathaṃ ananubhūtārammaṇavasena? Idhekacco ananubhūtapubbaṃ manāpiyaṃ rūpādiārammaṇaṃ",
  "atk-s0401a:175_1": "labhati, tassa tattha ayonisomanasikārasativossagge āgamma rāgo uppajjati. Evaṃ ananubhūtārammaṇavasena",
  "atk-s0401a:175_2": "anuppanno uppajjati nāma.",
  "atk-s0401a:176_0": "Uppannoti jāto sañjāto nibbatto abhinibbatto pātubhūto. Bhiyyobhāvāyāti punappunabhāvāya.",
  "atk-s0401a:176_1": "Vepullāyāti vipulabhāvāya rāsibhāvāya. Tattha sakiṃ uppanno kāmacchando na nirujjhissati,",
  "atk-s0401a:176_2": "sakiṃ niruddho vā sveva puna uppajjissatīti aṭṭhānametaṃ. Ekasmiṃ pana niruddhe tasmiṃ",
  "atk-s0401a:176_3": "vā ārammaṇe aññasmiṃ vā ārammaṇe aparāparaṃ uppajjamāno bhiyyobhāvāya vepullāya saṃvattati nāma.",
  "atk-s0401a:177_0": "Subhanimittanti rāgaṭṭhāniyaṃ ārammaṇaṃ. “Sanimittā, bhikkhave, uppajjanti pāpakā",
  "atk-s0401a:177_1": "akusalā dhammā, no animittā”ti ettha nimittanti paccayassa nāmaṃ. “Adhicittamanuyuttena,",
  "atk-s0401a:177_2": "bhikkhave, bhikkhunā pañca nimittāni kālena kālaṃ manasikātabbānī”ti ettha kāraṇassa.",
  "atk-s0401a:177_3": "“So taṃ nimittaṃ āsevati bhāvetī”ti ettha samādhissa. “Yaṃ nimittaṃ āgamma yaṃ nimittaṃ",
  "atk-s0401a:177_4": "manasikaroto anantarā āsavānaṃ khayo hotī”ti ettha vipassanāya. Idha pana rāgaṭṭhāniyo",
  "atk-s0401a:177_5": "iṭṭhārammaṇadhammo “subhanimitta”nti adhippeto. Ayonisomanasikarototi. “Tattha katamo",
  "atk-s0401a:177_6": "ayonisomanasikāro? Anicce niccanti, dukkhe sukhanti, anattani attāti, asubhe subhanti,",
  "atk-s0401a:177_7": "ayonisomanasikāro uppathamanasikāro, saccavippaṭikūlena vā cittassa āvajjanā anvāvajjanā",
  "atk-s0401a:177_8": "ābhogo samannāhāro manasikāro. Ayaṃ vuccati ayonisomanasikāro”ti imassa manasikārassa",
  "atk-s0401a:177_9": "vasena anupāyena manasikarontassāti.",
  "atk-s0401a:178_0": "12. Dutiye byāpādoti bhattabyāpatti viya cittassa byāpajjanaṃ pakativijahanabhāvo.",
  "atk-s0401a:178_1": "“Tattha katamaṃ byāpādanīvaraṇaṃ? Anatthaṃ me acarīti āghāto jāyatī”ti evaṃ vitthāritassa",
  "atk-s0401a:178_2": "byāpādanīvaraṇassetaṃ adhivacanaṃ. Paṭighanimittanti aniṭṭhaṃ nimittaṃ. Paṭighassapi",
  "atk-s0401a:178_3": "paṭighārammaṇassapi etaṃ adhivacanaṃ. Vuttampi cetaṃ aṭṭhakathāyaṃ – “paṭighampi",
  "atk-s0401a:178_4": "paṭighanimittaṃ, paṭighārammaṇopi dhammo paṭighanimitta”nti. Sesamettha kāmacchande",
  "atk-s0401a:178_5": "vuttanayeneva veditabbaṃ. Yathā cettha, evaṃ ito paresupi. Tattha tattha hi visesamattameva vakkhāmāti.",
  "atk-s0401a:179_0": "13. Tatiye thinamiddhanti thinañceva middhañca. Tesu cittassa akammaññatā thinaṃ,",
  "atk-s0401a:179_1": "ālasiyabhāvassetaṃ adhivacanaṃ. Tiṇṇaṃ khandhānaṃ akammaññatā middhaṃ, kapimiddhassa",
  "atk-s0401a:179_2": "pacalāyikabhāvassetaṃ adhivacanaṃ. Ubhinnampi “tattha katamaṃ thinaṃ? Yā cittassa",
  "atk-s0401a:179_3": "akalyatā akammaññatā olīyanā sallīyanā. Tattha katamaṃ middhaṃ? Yā kāyassa akalyatā",
  "atk-s0401a:179_4": "akammaññatā onāho pariyonāho”tiādinā nayena vitthāro veditabbo. Aratītiādīni vibhaṅge",
  "atk-s0401a:179_5": "vibhattanayeneva veditabbāni. Vuttañhetaṃ –",
  "atk-s0401a:180_0": "“Tattha katamā arati? Pantesu vā senāsanesu aññataraññataresu vā adhikusalesu dhammesu",
  "atk-s0401a:180_1": "arati aratitā anabhirati anabhiramanā ukkaṇṭhitā paritassitā, ayaṃ vuccati arati.",
  "atk-s0401a:180_2": "Tattha katamā tandī? Yā tandī tandiyanā tandimanatā ālassaṃ ālassāyanā ālassāyitattaṃ,",
  "atk-s0401a:180_3": "ayaṃ vuccati tandī. Tattha katamā vijambhitā? Yā kāyassa jambhanā vijambhanā ānamanā",
  "atk-s0401a:180_4": "vinamanā sannamanā paṇamanā byādhiyakaṃ, ayaṃ vuccati vijambhitā. Tattha katamo bhattasammado?",
  "atk-s0401a:180_5": "Yā bhuttāvissa bhattamucchā bhattakilamatho bhattapariḷāho kāyaduṭṭhullaṃ, ayaṃ vuccati",
  "atk-s0401a:180_6": "bhattasammado. Tattha katamaṃ cetaso ca līnattaṃ? Yā cittassa akalyatā akammaññatā",
  "atk-s0401a:180_7": "olīyanā sallīyanā līnaṃ līyanā līyitattaṃ thinaṃ thiyanā thiyitattaṃ cittassa, idaṃ",
  "atk-s0401a:180_8": "vuccati cetaso ca līnatta”nti.",
  "atk-s0401a:181_0": "Ettha ca purimā cattāro dhammā thinamiddhanīvaraṇassa sahajātavasenāpi upanissayavasenāpi",
  "atk-s0401a:181_1": "paccayā honti, cetaso ca līnattaṃ attanova attanā sahajātaṃ na hoti, upanissayakoṭiyā pana hotīti.",
  "atk-s0401a:182_0": "14. Catutthe uddhaccakukkuccanti uddhaccañceva kukkuccañca. Tattha uddhaccaṃ nāma",
  "atk-s0401a:182_1": "cittassa uddhatākāro. Kukkuccaṃ nāma akatakalyāṇassa katapāpassa tappaccayā vippaṭisāro.",
  "atk-s0401a:182_2": "Cetaso avūpasamoti uddhaccakukkuccassevetaṃ nāmaṃ. Avūpasantacittassāti jhānena vā",
  "atk-s0401a:182_3": "vipassanāya vā avūpasamitacittassa. Ayaṃ pana avūpasamo uddhaccakukkuccassa upanissayakoṭiyā paccayo hotīti.",
  "atk-s0401a:183": "15. Pañcame vicikicchāti “satthari kaṅkhatī”tiādinā nayena vitthāritaṃ vicikicchānīvaraṇaṃ. Ayonisomanasikāro vuttalakkhaṇoyevāti.",
  "atk-s0401a:184_0": "16. Chaṭṭhe anuppanno vā kāmacchando nuppajjatīti asamudācāravasena vā ananubhūtārammaṇavasena",
  "atk-s0401a:184_1": "vāti dvīheva kāraṇehi anuppanno na uppajjati, tathā vikkhambhitova hoti, puna hetuṃ",
  "atk-s0401a:184_2": "vā paccayaṃ vā na labhati. Idhāpi vattādīnaṃyeva vasena asamudācāro veditabbo. Ekaccassa",
  "atk-s0401a:184_3": "hi vuttanayeneva vatte yuttassa vattaṃ karontasseva kileso okāsaṃ na labhati, vattavasena",
  "atk-s0401a:184_4": "vikkhambhito hoti. So taṃ tathāvikkhambhitameva katvā vivaṭṭetvā arahattaṃ gaṇhāti",
  "atk-s0401a:184_5": "milakkhatissatthero viya.",
  "atk-s0401a:185_0": "So kirāyasmā rohaṇajanapade gāmeṇḍavālamahāvihārassa bhikkhācāre nesādakule nibbatto.",
  "atk-s0401a:185_1": "Vayaṃ āgamma katagharāvāso “puttadāraṃ posessāmī”ti adūhalasataṃ saṇṭhapetvā pāsasataṃ",
  "atk-s0401a:185_2": "yojetvā sūlasataṃ ropetvā bahuṃ pāpaṃ āyūhanto ekadivasaṃ gehato aggiñca loṇañca",
  "atk-s0401a:185_3": "gahetvā araññaṃ gato. Pāse baddhamigaṃ vadhitvā aṅgārapakkamaṃsaṃ khāditvā pipāsito",
  "atk-s0401a:185_4": "hutvā gāmeṇḍavālamahāvihāraṃ paviṭṭho pānīyamāḷake dasamattesu pānīyaghaṭesu pipāsāvinodanamattampi",
  "atk-s0401a:185_5": "pānīyaṃ alabhanto, “kiṃ nāmetaṃ ettakānaṃ bhikkhūnaṃ vasanaṭṭhāne pipāsāya āgatānaṃ",
  "atk-s0401a:185_6": "pipāsāvinodanamattaṃ pānīyaṃ natthī”ti ujjhāyituṃ āraddho. Cūḷapiṇḍapātikatissatthero",
  "atk-s0401a:185_7": "tassa kathaṃ sutvā tassa santikaṃ gacchanto pānīyamāḷake dasamatte pānīyaghaṭe pūre",
  "atk-s0401a:185_8": "disvā “jīvamānapetakasatto ayaṃ bhavissatī”ti cintetvā, “upāsaka, sace pipāsitosi,",
  "atk-s0401a:185_9": "piva pānīya”nti vatvā kuṭaṃ ukkhipitvā tassa hatthesu āsiñci. Tassa kammaṃ paṭicca",
  "atk-s0401a:185_10": "pītapītaṃ pānīyaṃ tattakapāle pakkhittamiva nassati, sakalepi ghaṭe pivato pipāsā",
  "atk-s0401a:185_11": "na pacchijji. Atha naṃ thero āha – “yāva dāruṇañca te, upāsaka, kammaṃ kataṃ, idāneva",
  "atk-s0401a:185_12": "peto jāto, vipāko kīdiso bhavissatī”ti?",
  "atk-s0401a:186_0": "So tassa kathaṃ sutvā laddhasaṃvego theraṃ vanditvā tāni adūhalādīni visaṅkharitvā",
  "atk-s0401a:186_1": "vegena gharaṃ gantvā puttadāraṃ oloketvā satthāni bhinditvā dīpakamigapakkhino araññe",
  "atk-s0401a:186_2": "vissajjetvā theraṃ paccupasaṅkamitvā pabbajjaṃ yāci. Dukkarā, āvuso, pabbajjā, kathaṃ",
  "atk-s0401a:186_3": "tvaṃ pabbajissasīti? Bhante, evarūpaṃ paccakkhakāraṇaṃ disvā kathaṃ na pabbajissāmīti?",
  "atk-s0401a:186_4": "Thero tacapañcakakammaṭṭhānaṃ datvā pabbājesi. So vattārabhito hutvā buddhavacanaṃ",
  "atk-s0401a:186_5": "uggaṇhanto ekadivasaṃ devadūtasutte “tamenaṃ, bhikkhave, nirayapālā puna mahāniraye",
  "atk-s0401a:186_6": "pakkhipantī”ti imaṃ ṭhānaṃ sutvā “ettakaṃ dukkharāsiṃ anubhavitasattaṃ puna mahāniraye",
  "atk-s0401a:186_7": "pakkhipanti, aho bhāriyo, bhante, mahānirayo”ti āha. Āmāvuso, bhāriyoti. Sakkā, bhante,",
  "atk-s0401a:186_8": "passitunti? “Na sakkā passituṃ, diṭṭhasadisaṃ kātuṃ ekaṃ kāraṇaṃ dassessāmī”ti sāmaṇere",
  "atk-s0401a:186_9": "samādapetvā pāsāṇapiṭṭhe alladārurāsiṃ kārehīti. So tathā kāresi. Thero yathānisinnova",
  "atk-s0401a:186_10": "iddhiyā abhisaṅkharitvā mahānirayato khajjopanakamattaṃ aggipapaṭikaṃ nīharitvā passantasseva",
  "atk-s0401a:186_11": "tassa therassa dārurāsimhi pakkhipi. Tassa tattha nipāto ca dārurāsino jhāyitvā chārikabhāvūpagamanañca",
  "atk-s0401a:186_12": "apacchā apurimaṃ ahosi.",
  "atk-s0401a:187_0": "So taṃ disvā, “bhante, imasmiṃ sāsane kati dhurāni nāmā”ti pucchi. Āvuso, vipassanādhuraṃ,",
  "atk-s0401a:187_1": "ganthadhuranti. “Bhante, gantho nāma paṭibalassa bhāro, mayhaṃ pana dukkhūpanisā",
  "atk-s0401a:187_2": "saddhā, vipassanādhuraṃ pūressāmi kammaṭṭhānaṃ me dethā”ti vanditvā nisīdi. Thero",
  "atk-s0401a:187_3": "“vattasampanno bhikkhū”ti vattasīse ṭhatvā tassa kammaṭṭhānaṃ kathesi. So kammaṭṭhānaṃ",
  "atk-s0401a:187_4": "gahetvā vipassanāya ca kammaṃ karoti, vattañca pūreti. Ekadivasaṃ cittalapabbatamahāvihāre",
  "atk-s0401a:187_5": "vattaṃ karoti, ekadivasaṃ gāmeṇḍavālamahāvihāre, ekadivasaṃ gocaragāmamahāvihāre.",
  "atk-s0401a:187_6": "Thinamiddhe okkantamatte vattaparihānibhayena palālavaraṇakaṃ temetvā sīse ṭhapetvā",
  "atk-s0401a:187_7": "pāde udake otāretvā nisīdati. So ekadivasaṃ cittalapabbatamahāvihāre dve yāme vattaṃ",
  "atk-s0401a:187_8": "katvā balavapaccūsakāle niddāya okkamituṃ āraddhāya allapalālaṃ sīse ṭhapetvā nisinno",
  "atk-s0401a:187_9": "pācīnapabbatapasse sāmaṇerassa aruṇavatiyasuttantaṃ sajjhāyantassa –",
  "atk-s0401a:188": "“Ārambhatha nikkamatha, yuñjatha buddhasāsane;",
  "atk-s0401a:189": "Dhunātha maccuno senaṃ, naḷāgāraṃva kuñjaro.",
  "atk-s0401a:190": "“Yo imasmiṃ dhammavinaye, appamatto vihassati;",
  "atk-s0401a:191": "Pahāya jātisaṃsāraṃ, dukkhassantaṃ karissatī”ti. –",
  "atk-s0401a:192_0": "Idaṃ ṭhānaṃ sutvā “mādisassa āraddhavīriyassa bhikkhuno sammāsambuddhena idaṃ kathitaṃ",
  "atk-s0401a:192_1": "bhavissatī”ti pītiṃ uppādetvā jhānaṃ nibbattetvā tadeva pādakaṃ katvā anāgāmiphale",
  "atk-s0401a:192_2": "patiṭṭhāya aparāparaṃ vāyamanto saha paṭisambhidāhi arahattaṃ pāpuṇi. Parinibbānakāle",
  "atk-s0401a:192_3": "ca tadeva kāraṇaṃ dassento evamāha –",
  "atk-s0401a:193": "“Allaṃ palālapuñjāhaṃ, sīsenādāya caṅkamiṃ;",
  "atk-s0401a:194": "Pattosmi tatiyaṃ ṭhānaṃ, ettha me natthi saṃsayo”ti.",
  "atk-s0401a:195": "Evarūpassa vattavasena vikkhambhitakileso tathā vikkhambhitova hoti.",
  "atk-s0401a:196_0": "Ekaccassa vuttanayeneva ganthe yuttassa ganthaṃ uggaṇhantassa sajjhāyantassa vācentassa",
  "atk-s0401a:196_1": "desentassa pakāsentassa ca kileso okāsaṃ na labhati, ganthavasena vikkhambhitova",
  "atk-s0401a:196_2": "hoti. So taṃ tathā vikkhambhitameva katvā vivaṭṭetvā arahattaṃ gaṇhāti maliyadevatthero",
  "atk-s0401a:196_3": "viya. So kirāyasmā tivassabhikkhukāle kallagāmake maṇḍalārāmamahāvihāre uddesañca",
  "atk-s0401a:196_4": "gaṇhāti, vipassanāya ca kammaṃ karoti. Tassekadivasaṃ kallagāme bhikkhāya carato",
  "atk-s0401a:196_5": "ekā upāsikā yāguuḷuṅkaṃ datvā puttasinehaṃ uppādetvā theraṃ antonivesane nisīdāpetvā",
  "atk-s0401a:196_6": "paṇītabhojanaṃ bhojetvā “kataragāmavāsikosi tātā”ti pucchi. Maṇḍalārāmamahāvihāre",
  "atk-s0401a:196_7": "ganthakammaṃ karomi, upāsiketi. Tena hi tāta yāva ganthakammaṃ karosi, idheva nibaddhaṃ",
  "atk-s0401a:196_8": "bhikkhaṃ gaṇhāsīti. So taṃ adhivāsetvā tattha nibaddhaṃ bhikkhaṃ gaṇhāti, bhattakiccāvasāne",
  "atk-s0401a:196_9": "anumodanaṃ karonto “sukhaṃ hotu, dukkhā muccatū”ti padadvayameva kathetvā gacchati.",
  "atk-s0401a:196_10": "Antovasse temāsaṃ tassāyeva saṅgahaṃ karonto piṇḍāpacitiṃ katvā mahāpavāraṇāya saha",
  "atk-s0401a:196_11": "paṭisambhidāhi arahattaṃ pāpuṇi. Nevāsikamahāthero āha – “āvuso mahādeva, ajja vihāre",
  "atk-s0401a:196_12": "mahājano sannipatissati, tassa dhammadānaṃ dadeyyāsī”ti. Thero adhivāsesi.",
  "atk-s0401a:197_0": "Daharasāmaṇerā upāsikāya saññaṃ adaṃsu – “ajja te putto dhammaṃ kathessati, vihāraṃ",
  "atk-s0401a:197_1": "gantvā suṇeyyāsī”ti. Tātā, na sabbeva dhammakathaṃ jānanti, mama putto ettakaṃ kālaṃ",
  "atk-s0401a:197_2": "mayhaṃ kathento “sukhaṃ hotu, dukkhā muccatū”ti padadvayameva kathesi, mā keḷiṃ karothāti.",
  "atk-s0401a:197_3": "Mā, tvaṃ upāsike, jānanaṃ vā ajānanaṃ vā upaṭṭhahassu, vihāraṃ gantvā dhammameva",
  "atk-s0401a:197_4": "suṇāhīti. Upāsikā gandhamālādīni gahetvā gantvā pūjetvā parisante dhammaṃ suṇamānā",
  "atk-s0401a:197_5": "nisīdi. Divādhammakathiko ca sarabhāṇako ca attano pamāṇaṃ ñatvā uṭṭhahiṃsu. Tato",
  "atk-s0401a:197_6": "maliyadevatthero dhammāsane nisīditvā cittabījaniṃ gahetvā anupubbiṃ kathaṃ vatvā",
  "atk-s0401a:197_7": "– “mayā mahāupāsikāya tayo māse dvīheva padehi anumodanā katā, ajja sabbarattiṃ tīhi",
  "atk-s0401a:197_8": "piṭakehi sammasitvā tasseva padadvayassa atthaṃ kathessāmī”ti dhammadesanaṃ ārabhitvā",
  "atk-s0401a:197_9": "sabbarattiṃ kathesi. Aruṇuggamane desanāpariyosāne mahāupāsikā sotāpattiphale patiṭṭhāsi.",
  "atk-s0401a:198_0": "Aparopi tasmiṃyeva mahāvihāre tissabhūtitthero nāma vinayaṃ gaṇhanto bhikkhācāravelāyaṃ",
  "atk-s0401a:198_1": "antogāmaṃ paviṭṭho visabhāgārammaṇaṃ olokesi. Tassa lobho uppajji, so patiṭṭhitapādaṃ",
  "atk-s0401a:198_2": "acāletvā attano patte yāguṃ upaṭṭhākadaharassa patte ākiritvā “ayaṃ vitakko vaḍḍhamāno",
  "atk-s0401a:198_3": "maṃ catūsu apāyesu saṃsīdāpessatī”ti tatova nivattitvā ācariyassa santikaṃ gantvā",
  "atk-s0401a:198_4": "vanditvā ekamantaṃ ṭhito āha – “eko me byādhi uppanno, ahaṃ etaṃ tikicchituṃ sakkonto",
  "atk-s0401a:198_5": "āgamissāmi, itarathā nāgamissāmi. Tumhe divā uddesañca sāyaṃ uddesañca maṃ oloketvā",
  "atk-s0401a:198_6": "ṭhapetha, paccūsakāle uddesaṃ pana mā ṭhapayitthā”ti evaṃ vatvā malayavāsimahāsaṅgharakkhitattherassa",
  "atk-s0401a:198_7": "santikaṃ agamāsi. Thero attano paṇṇasālāya paribhaṇḍaṃ karonto taṃ anoloketvāva “paṭisāmehi,",
  "atk-s0401a:198_8": "āvuso, tava pattacīvara”nti āha. Bhante, eko me byādhi atthi, sace tumhe taṃ tikicchituṃ",
  "atk-s0401a:198_9": "sakkotha, paṭisāmessāmīti. Āvuso, uppannaṃ rogaṃ tikicchituṃ samatthassa santikaṃ",
  "atk-s0401a:198_10": "āgatosi, paṭisāmehīti. Subbaco bhikkhu “amhākaṃ ācariyo ajānitvā evaṃ na vakkhatī”ti",
  "atk-s0401a:198_11": "pattacīvaraṃ ṭhapetvā therassa vattaṃ dassetvā vanditvā ekamantaṃ nisīdi.",
  "atk-s0401a:199_0": "Thero “rāgacarito aya”nti ñatvā asubhakammaṭṭhānaṃ kathesi. So uṭṭhāya pattacīvaraṃ",
  "atk-s0401a:199_1": "aṃse laggetvā theraṃ punappunaṃ vandi. Kiṃ, āvuso, mahābhūti atirekanipaccakāraṃ",
  "atk-s0401a:199_2": "dassesīti? Bhante, sace attano kiccaṃ kātuṃ sakkhissāmi, iccetaṃ kusalaṃ. No ce,",
  "atk-s0401a:199_3": "idaṃ me pacchimadassananti! Gacchāvuso, mahābhūti tādisassa yuttayogassa kulaputtassa",
  "atk-s0401a:199_4": "na jhānaṃ vā vipassanā vā maggo vā phalaṃ vā dullabhanti. So therassa kathaṃ sutvā",
  "atk-s0401a:199_5": "nipaccakāraṃ dassetvā āgamanakāle vavatthāpitaṃ channaṃ sepaṇṇigacchamūlaṃ gantvā",
  "atk-s0401a:199_6": "pallaṅkena nisinno asubhakammaṭṭhānaṃ pādakaṃ katvā vipassanaṃ paṭṭhapetvā arahatte",
  "atk-s0401a:199_7": "patiṭṭhāya paccūsakāle uddesaṃ sampāpuṇi. Evarūpānaṃ ganthavasena vikkhambhitā kilesā",
  "atk-s0401a:199_8": "tathā vikkhambhitāva honti.",
  "atk-s0401a:200_0": "Ekaccassa pana vuttanayeneva dhutaṅgāni pariharato kileso okāsaṃ na labhati, dhutaṅgavasena",
  "atk-s0401a:200_1": "vikkhambhitova hoti. So taṃ tathā vikkhambhitameva katvā vivaṭṭetvā arahattaṃ gaṇhāti",
  "atk-s0401a:200_2": "gāmantapabbhāravāsī mahāsīvatthero viya. Thero kira mahāgāme tissamahāvihāre vasanto",
  "atk-s0401a:200_3": "tepiṭakaṃ atthavasena ca pāḷivasena ca aṭṭhārasa mahāgaṇe vāceti. Therassa ovāde",
  "atk-s0401a:200_4": "ṭhatvā saṭṭhisahassa bhikkhū arahattaṃ pāpuṇiṃsu. Tesu eko bhikkhu attanā paṭividdhadhammaṃ",
  "atk-s0401a:200_5": "ārabbha uppannasomanasso cintesi – “atthi nu kho idaṃ sukhaṃ amhākaṃ ācariyassā”ti.",
  "atk-s0401a:200_6": "So āvajjento therassa puthujjanabhāvaṃ ñatvā “ekenupāyena therassa saṃvegaṃ uppādessāmī”ti",
  "atk-s0401a:200_7": "attano vasanaṭṭhānato therassa santikaṃ gantvā vanditvā vattaṃ dassetvā nisīdi. Atha",
  "atk-s0401a:200_8": "naṃ thero “kiṃ āgatosi, āvuso, piṇḍapātikā”ti āha. “Sace me okāsaṃ karissatha, ekaṃ",
  "atk-s0401a:200_9": "dhammapadaṃ gaṇhissāmī”ti āgatosmi, bhanteti. Bahū, āvuso, gaṇhanti, tuyhaṃ okāso",
  "atk-s0401a:200_10": "na bhavissatīti. So sabbesu rattidivasabhāgesu okāsaṃ alabhanto, “bhante, evaṃ okāse",
  "atk-s0401a:200_11": "asati maraṇassa kathaṃ okāsaṃ labhissathā”ti āha. Tadā thero cintesi – “nāyaṃ uddesatthāya",
  "atk-s0401a:200_12": "āgato, mayhaṃ panesa saṃvegajananatthāya āgato”ti. Sopi thero “bhikkhunā nāma, bhante,",
  "atk-s0401a:200_13": "mādisena bhavitabba”nti vatvā theraṃ vanditvā maṇivaṇṇe ākāse uppatitvā agamāsi.",
  "atk-s0401a:201_0": "Thero tassa gatakālato paṭṭhāya jātasaṃvego divā uddesañca sāyaṃ uddesañca vācetvā",
  "atk-s0401a:201_1": "pattacīvaraṃ hatthapāse ṭhapetvā paccūsakāle uddesaṃ gahetvā otarantena bhikkhunā",
  "atk-s0401a:201_2": "saddhiṃ pattacīvaramādāya otiṇṇo terasa dhutaguṇe paripuṇṇe adhiṭṭhāya gāmantapabbhārasenāsanaṃ",
  "atk-s0401a:201_3": "gantvā pabbhāraṃ paṭijaggitvā mañcapīṭhaṃ ussāpetvā “arahattaṃ apatvā mañce piṭṭhiṃ",
  "atk-s0401a:201_4": "na pasāressāmī”ti mānasaṃ bandhitvā caṅkamaṃ otari. Tassa “ajja arahattaṃ gaṇhissāmi",
  "atk-s0401a:201_5": "ajja arahattaṃ gaṇhissāmī”ti ghaṭentasseva pavāraṇā sampattā. So pavāraṇāya upakaṭṭhāya",
  "atk-s0401a:201_6": "“puthujjanabhāvaṃ pahāya visuddhipavāraṇaṃ pavāressāmī”ti cintento ativiya kilamati.",
  "atk-s0401a:201_7": "So tāya pavāraṇāya maggaṃ vā phalaṃ vā uppādetuṃ asakkonto “mādisopi nāma āraddhavipassako",
  "atk-s0401a:201_8": "na labhati, yāva dullabhañca vatidaṃ arahatta”nti vatvā teneva niyāmena ṭhānacaṅkamabahulo",
  "atk-s0401a:201_9": "hutvā tiṃsa vassāni samaṇadhammaṃ katvā mahāpavāraṇāya majjhe ṭhitaṃ puṇṇacandaṃ",
  "atk-s0401a:201_10": "disvā “kiṃ nu kho candamaṇḍalaṃ visuddhaṃ, udāhu mayhaṃ sīla”nti cintento “candamaṇḍale",
  "atk-s0401a:201_11": "sasalakkhaṇaṃ paññāyati, mayhaṃ pana upasampadato paṭṭhāya yāvajjadivasā sīlasmiṃ",
  "atk-s0401a:201_12": "kāḷakaṃ vā tilako vā natthī”ti āvajjetvā sañjātapītisomanasso paripakkañāṇattā pītiṃ",
  "atk-s0401a:201_13": "vikkhambhetvā saha paṭisambhidāhi arahattaṃ pāpuṇi. Evarūpassa dhutaṅgavasena vikkhambhito",
  "atk-s0401a:201_14": "kileso tathā vikkhambhitova hoti.",
  "atk-s0401a:202_0": "Ekaccassa vuttanayeneva paṭhamajjhānādisamāpajjanabahulatāya kileso okāsaṃ na labhati,",
  "atk-s0401a:202_1": "samāpattivasena vikkhambhitova hoti. So taṃ tathā vikkhambhitameva katvā vivaṭṭetvā",
  "atk-s0401a:202_2": "arahattaṃ gaṇhāti mahātissatthero viya. Thero kira avassikakālato paṭṭhāya aṭṭhasamāpattilābhī.",
  "atk-s0401a:202_3": "So samāpattivikkhambhitānaṃ kilesānaṃ asamudācārena uggahaparipucchāvaseneva ariyamaggasāmantaṃ",
  "atk-s0401a:202_4": "katheti, saṭṭhivassakālepi attano puthujjanabhāvaṃ na jānāti. Athekadivasaṃ mahāgāme",
  "atk-s0401a:202_5": "tissamahāvihārato bhikkhusaṅgho talaṅgaravāsidhammadinnattherassa sāsanaṃ pesesi",
  "atk-s0401a:202_6": "“thero āgantvā amhākaṃ dhammakathaṃ kathetū”ti. Thero adhivāsetvā “mama santike mahallakataro",
  "atk-s0401a:202_7": "bhikkhu natthi, mahātissatthero kho pana me kammaṭṭhānācariyo, taṃ saṅghattheraṃ",
  "atk-s0401a:202_8": "katvā gamissāmī”ti cintento bhikkhusaṅghaparivuto therassa vihāraṃ gantvā divāṭṭhāne",
  "atk-s0401a:202_9": "therassa vattaṃ dassetvā ekamantaṃ nisīdi.",
  "atk-s0401a:203_0": "Thero āha – “kiṃ, dhammadinna, cirassaṃ āgatosī”ti? “Āma, bhante, tissamahāvihārato",
  "atk-s0401a:203_1": "me bhikkhusaṅgho sāsanaṃ pesesi, ahaṃ ekako na gamissāmi, tumhehi pana saddhiṃ gantukāmo",
  "atk-s0401a:203_2": "hutvā āgatomhī”ti sāraṇīyakathaṃ kathentova papañcetvā “kadā, bhante, tumhehi ayaṃ",
  "atk-s0401a:203_3": "dhammo adhigato”ti pucchi. Saṭṭhimattāni, āvuso dhammadinna, vassāni hontīti. Samāpattiṃ",
  "atk-s0401a:203_4": "pana, bhante, vaḷañjethāti. Āma, āvusoti. Ekaṃ pokkharaṇiṃ māpetuṃ sakkuṇeyyātha,",
  "atk-s0401a:203_5": "bhanteti? “Na, āvuso, etaṃ bhāriya”nti vatvā sammukhaṭṭhāne pokkharaṇiṃ māpesi. “Ettha,",
  "atk-s0401a:203_6": "bhante, ekaṃ padumagacchaṃ māpethā”ti ca vutto tampi māpesi. Idānettha mahantaṃ pupphaṃ",
  "atk-s0401a:203_7": "dassethāti. Thero tampi dassesi. Ettha soḷasavassuddesikaṃ itthirūpaṃ dassethāti.",
  "atk-s0401a:203_8": "Thero soḷasavassuddesikaṃ itthirūpaṃ dassesi. Tato naṃ āha – “idaṃ, bhante, punappunaṃ",
  "atk-s0401a:203_9": "subhato manasi karothā”ti. Thero attanāva māpitaṃ itthirūpaṃ olokento lobhaṃ uppādesi.",
  "atk-s0401a:203_10": "Tadā attano puthujjanabhāvaṃ ñatvā “avassayo me sappurisa hohī”ti antevāsikassa santike",
  "atk-s0401a:203_11": "ukkuṭikaṃ nisīdi. “Etadatthamevāhaṃ, bhante, āgato”ti therassa asubhavasena sallahukaṃ",
  "atk-s0401a:203_12": "katvā kammaṭṭhānaṃ kathetvā therassa okāsaṃ kātuṃ bahi nikkhanto. Suparimadditasaṅkhāro",
  "atk-s0401a:203_13": "thero tasmiṃ divāṭṭhānato nikkhantamatteyeva saha paṭisambhidāhi arahattaṃ pāpuṇi.",
  "atk-s0401a:203_14": "Atha naṃ saṅghattheraṃ katvā dhammadinnatthero tissamahāvihāraṃ gantvā saṅghassa",
  "atk-s0401a:203_15": "dhammakathaṃ kathesi. Evarūpassa samāpattivasena vikkhambhito kileso tathā vikkhambhitova hoti.",
  "atk-s0401a:204_0": "Ekaccassa pana vuttanayeneva vipassanāya kammaṃ karontassa kileso okāsaṃ na labhati,",
  "atk-s0401a:204_1": "vipassanāvasena vikkhambhitova hoti. So taṃ tathā vikkhambhitameva katvā vivaṭṭetvā",
  "atk-s0401a:204_2": "arahattaṃ gaṇhāti, buddhakāle saṭṭhimattā āraddhavipassakā bhikkhū viya. Te kira",
  "atk-s0401a:204_3": "satthu santike kammaṭṭhānaṃ gahetvā vivittaṃ araññaṃ pavisitvā vipassanāya kammaṃ",
  "atk-s0401a:204_4": "karontā kilesānaṃ asamudācāravasena “paṭividdhamaggaphalā maya”nti saññāya maggaphalatthāya",
  "atk-s0401a:204_5": "vāyāmaṃ akatvā “amhehi paṭividdhadhammaṃ dasabalassa ārocessāmā”ti satthu santikaṃ āgacchanti.",
  "atk-s0401a:205_0": "Satthā tesaṃ pure āgamanatova ānandattheraṃ āha – “ānanda, padhānakammikā bhikkhū",
  "atk-s0401a:205_1": "ajja maṃ passituṃ āgamissanti, tesaṃ mama dassanāya okāsaṃ akatvā ‘āmakasusānaṃ gantvā",
  "atk-s0401a:205_2": "allaasubhabhāvanaṃ karothā’ti pahiṇeyyāsī”ti. Thero tesaṃ āgatānaṃ satthārā kathitasāsanaṃ",
  "atk-s0401a:205_3": "ārocesi. Te “tathāgato ajānitvā na kathessati, addhā ettha kāraṇaṃ bhavissatī”ti",
  "atk-s0401a:205_4": "āmakasusānaṃ gantvā allaasubhaṃ olokentā lobhaṃ uppādetvā “idaṃ nūna sammāsambuddhena",
  "atk-s0401a:205_5": "diṭṭhaṃ bhavissatī”ti jātasaṃvegā laddhamaggaṃ kammaṭṭhānaṃ ādito paṭṭhāya ārabhiṃsu.",
  "atk-s0401a:205_6": "Satthā tesaṃ vipassanāya āraddhabhāvaṃ ñatvā gandhakuṭiyaṃ nisinnova imaṃ obhāsagāthamāha –",
  "atk-s0401a:206": "“Yānimāni apattāni, alābūneva sārade;",
  "atk-s0401a:207": "Kāpotakāni aṭṭhīni, tāni disvāna kā ratī”ti. ;",
  "atk-s0401a:208": "Gāthāpariyosāne arahattaphale patiṭṭhahiṃsu. Evarūpānaṃ vipassanāvasena vikkhambhitā kilesā tathā vikkhambhitāva honti.",
  "atk-s0401a:209_0": "Ekaccassa vuttanayeneva navakammaṃ karontassa kileso okāsaṃ na labhati, navakammavasena",
  "atk-s0401a:209_1": "vikkhambhitova hoti. So taṃ tathā vikkhambhitameva katvā vivaṭṭetvā arahattaṃ gaṇhāti",
  "atk-s0401a:209_2": "cittalapabbate tissatthero viya. Tassa kira aṭṭhavassikakāle anabhirati uppajji,",
  "atk-s0401a:209_3": "so taṃ vinodetuṃ asakkonto attano cīvaraṃ dhovitvā rajitvā pattaṃ pacitvā kese ohāretvā",
  "atk-s0401a:209_4": "upajjhāyaṃ vanditvā aṭṭhāsi. Atha naṃ thero āha – “kiṃ, āvuso mahātissa, atuṭṭhassa",
  "atk-s0401a:209_5": "viya te ākāro”ti? Āma, bhante, anabhirati me uppannā, taṃ vinodetuṃ na sakkomīti.",
  "atk-s0401a:209_6": "Thero tassāsayaṃ olokento arahattassa upanissayaṃ disvā anukampāvasena āha – “āvuso",
  "atk-s0401a:209_7": "tissa, mayaṃ mahallakā, ekaṃ no vasanaṭṭhānaṃ karohī”ti. Dutiyakathaṃ akathitapubbo",
  "atk-s0401a:209_8": "bhikkhu “sādhu, bhante”ti sampaṭicchi.",
  "atk-s0401a:210_0": "Atha naṃ thero āha – “āvuso, navakammaṃ karonto uddesamaggañca mā vissajji, kammaṭṭhānañca",
  "atk-s0401a:210_1": "manasi karohi, kālena ca kālaṃ kasiṇaparikammaṃ karohī”ti. “Evaṃ karissāmi, bhante”ti",
  "atk-s0401a:210_2": "theraṃ vanditvā tathārūpaṃ sappāyaṭṭhānaṃ oloketvā “ettha kātuṃ sakkā”ti dārūhi pūretvā",
  "atk-s0401a:210_3": "jhāpetvā sodhetvā iṭṭhakāhi parikkhipitvā dvāravātapānādīni yojetvā saddhiṃ caṅkamanabhūmibhittiparikammādīhi",
  "atk-s0401a:210_4": "leṇaṃ niṭṭhāpetvā mañcapīṭhaṃ santharitvā therassa santikaṃ gantvā vanditvā, “bhante,",
  "atk-s0401a:210_5": "niṭṭhitaṃ leṇe parikammaṃ, vasathā”ti āha. Āvuso, dukkhena tayā etaṃ kammaṃ kataṃ,",
  "atk-s0401a:210_6": "ajja ekadivasaṃ tvaññevettha vasāhīti. So “sādhu, bhante”ti vanditvā pāde dhovitvā",
  "atk-s0401a:210_7": "leṇaṃ pavisitvā pallaṅkaṃ ābhujitvā nisinno attanā katakammaṃ āvajji. Tassa “manāpaṃ",
  "atk-s0401a:210_8": "mayā upajjhāyassa kāyaveyyāvaccaṃ kata”nti cintentassa abbhantare pīti uppannā. So",
  "atk-s0401a:210_9": "taṃ vikkhambhetvā vipassanaṃ paṭṭhapetvā aggaphalaṃ arahattaṃ pāpuṇi. Evarūpassa",
  "atk-s0401a:210_10": "navakammavasena vikkhambhito kileso tathā vikkhambhitova hoti.",
  "atk-s0401a:211_0": "Ekacco pana brahmalokato āgato suddhasatto hoti. Tassa anāsevanatāya kileso na samudācarati,",
  "atk-s0401a:211_1": "bhavavasena vikkhambhito hoti. So taṃ tathā vikkhambhitameva katvā vivaṭṭetvā arahattaṃ",
  "atk-s0401a:211_2": "gaṇhāti āyasmā mahākassapo viya. So hi āyasmā agāramajjhepi kāme aparibhuñjitvā mahāsampattiṃ",
  "atk-s0401a:211_3": "pahāya pabbajitvā nikkhanto antarāmagge paccuggamanatthāya āgataṃ satthāraṃ disvā",
  "atk-s0401a:211_4": "vanditvā tīhi ovādehi upasampadaṃ labhitvā aṭṭhame aruṇe saha paṭisambhidāhi arahattaṃ",
  "atk-s0401a:211_5": "pāpuṇi. Evarūpassa bhavavasena vikkhambhito kileso tathā vikkhambhitova hoti.",
  "atk-s0401a:212_0": "Yo pana ananubhūtapubbaṃ rūpādiārammaṇaṃ labhitvā tattheva vipassanaṃ paṭṭhapetvā",
  "atk-s0401a:212_1": "vivaṭṭetvā arahattaṃ gaṇhāti, evarūpassa ananubhūtārammaṇavasena kāmacchando anuppannova nuppajjati nāma.",
  "atk-s0401a:213_0": "Uppanno vā kāmacchando pahīyatīti ettha uppannoti jāto bhūto samudāgato. Pahīyatīti",
  "atk-s0401a:213_1": "tadaṅgappahānaṃ, vikkhambhanappahānaṃ, samucchedappahānaṃ, paṭipassaddhippahānaṃ,",
  "atk-s0401a:213_2": "nissaraṇappahānanti imehi pañcahi pahānehi pahīyati, na puna uppajjatīti attho. Tattha",
  "atk-s0401a:213_3": "vipassanāya kilesā tadaṅgavasena pahīyantīti vipassanā tadaṅgappahānanti veditabbā.",
  "atk-s0401a:213_4": "Samāpatti pana kilese vikkhambhetīti sā vikkhambhanappahānanti veditabbā. Maggo samucchindanto",
  "atk-s0401a:213_5": "uppajjati, phalaṃ paṭippassambhayamānaṃ, nibbānaṃ sabbakilesehi nissaṭanti imāni",
  "atk-s0401a:213_6": "tīṇi samucchedapaṭipassaddhinissaraṇappahānānīti vuccanti. Imehi lokiyalokuttarehi",
  "atk-s0401a:213_7": "pañcahi pahānehi pahīyatīti attho.",
  "atk-s0401a:214_0": "Asubhanimittanti dasasu asubhesu uppannaṃ sārammaṇaṃ paṭhamajjhānaṃ. Tenāhu porāṇā",
  "atk-s0401a:214_1": "– “asubhampi asubhanimittaṃ, asubhārammaṇā dhammāpi asubhanimitta”nti. Yonisomanasikarototi.",
  "atk-s0401a:214_2": "“Tattha katamo yonisomanasikāro? Anicce anicca”ntiādinā nayena vuttassa upāyamanasikārassa",
  "atk-s0401a:214_3": "vasena manasikaroto. Anuppanno ceva kāmacchando nuppajjatīti asamudāgato na samudāgacchati.",
  "atk-s0401a:214_4": "Uppanno ca kāmacchando pahīyatīti samudāgato ca kāmacchando pañcavidhena pahānena pahīyati.",
  "atk-s0401a:215_0": "Apica cha dhammā kāmacchandassa pahānāya saṃvattanti – asubhanimittassa uggaho, asubhabhāvanānuyogo,",
  "atk-s0401a:215_1": "indriyesu guttadvāratā, bhojane mattaññutā, kalyāṇamittatā sappāyakathāti. Dasavidhañhi",
  "atk-s0401a:215_2": "asubhanimittaṃ uggaṇhantassāpi kāmacchando pahīyati, bhāventassāpi, indriyesu pihitadvārassāpi,",
  "atk-s0401a:215_3": "catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi. Tenetaṃ vuttaṃ –",
  "atk-s0401a:216": "“Cattāro pañca ālope, abhutvā udakaṃ pive;",
  "atk-s0401a:217": "Alaṃ phāsuvihārāya, pahitattassa bhikkhuno”ti. ;",
  "atk-s0401a:218_0": "Asubhakammikatissattherasadise asubhabhāvanārate kalyāṇamitte sevantassāpi kāmacchando",
  "atk-s0401a:218_1": "pahīyati, ṭhānanisajjādīsu dasaasubhanissitasappāyakathāyapi pahīyati. Tena vuttaṃ",
  "atk-s0401a:218_2": "– “cha dhammā kāmacchandassa pahānāya saṃvattantī”ti.",
  "atk-s0401a:219_0": "17. Sattame mettā cetovimuttīti sabbasattesu hitapharaṇakā mettā. Yasmā pana taṃsampayuttacittaṃ",
  "atk-s0401a:219_1": "nīvaraṇādīhi paccanīkadhammehi vimuccati, tasmā sā “cetovimuttī”ti vuccati. Visesato",
  "atk-s0401a:219_2": "vā sabbabyāpādapariyuṭṭhānena vimuttattā sā cetovimuttīti veditabbā. Tattha “mettā”ti",
  "atk-s0401a:219_3": "ettāvatā pubbabhāgopi vaṭṭati, “cetovimuttī”ti vuttattā pana idha tikacatukkajjhānavasena",
  "atk-s0401a:219_4": "appanāva adhippetā. Yonisomanasikarototi taṃ mettaṃ cetovimuttiṃ vuttalakkhaṇena",
  "atk-s0401a:219_5": "upāyamanasikārena manasikarontassa.",
  "atk-s0401a:220_0": "Apica cha dhammā byāpādassa pahānāya saṃvattanti – mettānimittassa uggaho, mettābhāvanānuyogo,",
  "atk-s0401a:220_1": "kammassakatāpaccavekkhaṇā, paṭisaṅkhānabahulatā, kalyāṇamittatā, sappāyakathāti.",
  "atk-s0401a:220_2": "Odissakaanodissakadisāpharaṇānañhi aññataravasena mettaṃ uggaṇhantassāpi byāpādo",
  "atk-s0401a:220_3": "pahīyati, odhiso anodhiso disāpharaṇavasena mettaṃ bhāventassāpi. “Tvaṃ etassa kuddho",
  "atk-s0401a:220_4": "kiṃ karissasi, kimassa sīlādīni nāsetuṃ sakkhissasi, nanu tvaṃ attano kammena āgantvā",
  "atk-s0401a:220_5": "attano kammeneva gamissasi? Parassa kujjhanaṃ nāma vītaccitaṅgāratattaayasalākagūthādīni",
  "atk-s0401a:220_6": "gahetvā paraṃ paharitukāmatāsadisaṃ hoti. Esopi tava kuddho kiṃ karissati, kiṃ te",
  "atk-s0401a:220_7": "sīlādīni nāsetuṃ sakkhissati? Esa attano kammena āgantvā attano kammeneva gamissati,",
  "atk-s0401a:220_8": "appaṭicchitapaheṇakaṃ viya paṭivātaṃ khittarajomuṭṭhi viya ca etassevesa kodho matthake",
  "atk-s0401a:220_9": "patissatī”ti evaṃ attano ca parassa ca kammassakataṃ paccavekkhatopi, ubhayakammassakataṃ",
  "atk-s0401a:220_10": "paccavekkhitvā paṭisaṅkhāne ṭhitassāpi, assaguttattherasadise mettābhāvanārate kalyāṇamitte",
  "atk-s0401a:220_11": "sevantassāpi byāpādo pahīyati, ṭhānanisajjādīsu mettānissitasappāyakathāyapi pahīyati.",
  "atk-s0401a:220_12": "Tena vuttaṃ – “cha dhammā byāpādassa pahānāya saṃvattantī”ti. Sesamidha ito paresu",
  "atk-s0401a:220_13": "ca vuttanayeneva veditabbaṃ, visesamattameva pana vakkhāmāti.",
  "atk-s0401a:221_0": "18. Aṭṭhame ārambhadhātūādīsu ārambhadhātu nāma paṭhamārambhavīriyaṃ. Nikkamadhātu",
  "atk-s0401a:221_1": "nāma kosajjato nikkhantattā tato balavataraṃ. Parakkamadhātu nāma paraṃ paraṃ ṭhānaṃ",
  "atk-s0401a:221_2": "akkamanato tatopi balavataraṃ. Aṭṭhakathāyaṃ pana “ārambho cetaso kāmānaṃ panūdanāya,",
  "atk-s0401a:221_3": "nikkamo cetaso palighugghāṭanāya, parakkamo cetaso bandhanacchedanāyā”ti vatvā “tīhi",
  "atk-s0401a:221_4": "petehi adhimattavīriyameva kathita”nti vuttaṃ.",
  "atk-s0401a:222_0": "Āraddhavīriyassāti paripuṇṇavīriyassa ceva paggahitavīriyassa ca. Tattha catudosāpagataṃ",
  "atk-s0401a:222_1": "vīriyaṃ āraddhanti veditabbaṃ. Na ca atilīnaṃ hoti, na ca atipaggahitaṃ, na ca ajjhattaṃ",
  "atk-s0401a:222_2": "saṃkhittaṃ, na ca bahiddhā vikkhittaṃ. Tadetaṃ duvidhaṃ hoti – kāyikaṃ, cetasikañca.",
  "atk-s0401a:222_3": "Tattha “idha bhikkhu divasaṃ caṅkamena nisajjāya āvaraṇīyehi dhammehi cittaṃ parisodhetī”ti",
  "atk-s0401a:222_4": "evaṃ rattidivasassa pañca koṭṭhāse kāyena ghaṭentassa vāyamantassa kāyikavīriyaṃ",
  "atk-s0401a:222_5": "veditabbaṃ. “Na tāvāhaṃ ito leṇā nikkhamissāmi, yāva me na anupādāya āsavehi cittaṃ",
  "atk-s0401a:222_6": "vimuccatī”ti evaṃ okāsaparicchedena vā, “na tāvāhaṃ imaṃ pallaṅkaṃ bhindissāmī”ti",
  "atk-s0401a:222_7": "evaṃ nisajjādiparicchedena vā mānasaṃ bandhitvā ghaṭentassa vāyamantassa cetasikavīriyaṃ",
  "atk-s0401a:222_8": "veditabbaṃ. Tadubhayampi idha vaṭṭati. Duvidhenāpi hi iminā vīriyena āraddhavīriyassa",
  "atk-s0401a:222_9": "anuppannañceva thinamiddhaṃ nuppajjati, uppannañca thinamiddhaṃ pahīyati milakkhatissattherassa",
  "atk-s0401a:222_10": "viya, gāmantapabbhāravāsimahāsīvattherassa viya, pītimallakattherassa viya, kuṭumbiyaputtatissattherassa",
  "atk-s0401a:222_11": "viya ca. Etesu hi purimā tayo aññe ca evarūpā kāyikavīriyena āraddhavīriyā, kuṭumbiyaputtatissatthero",
  "atk-s0401a:222_12": "aññe ca evarūpā cetasikavīriyena āraddhavīriyā, uccāvālukavāsī mahānāgatthero pana",
  "atk-s0401a:222_13": "dvīhipi vīriyehi āraddhavīriyova. Thero kira ekaṃ sattāhaṃ caṅkamati, ekaṃ tiṭṭhati,",
  "atk-s0401a:222_14": "ekaṃ nisīdati, ekaṃ nipajjati. Mahātherassa ekairiyāpathopi asappāyo nāma natthi,",
  "atk-s0401a:222_15": "catutthe sattāhe vipassanaṃ vaḍḍhetvā arahatte patiṭṭhāsi.",
  "atk-s0401a:223_0": "Apica cha dhammā thinamiddhassa pahānāya saṃvattanti – atibhojane nimittaggāho, iriyāpathasamparivattanatā,",
  "atk-s0401a:223_1": "ālokasaññāmanasikāro, abbhokāsavāso, kalyāṇamittatā, sappāyakathāti. Āharahatthaka-bhuttavamitaka-tatravaṭṭaka-alaṃsāṭaka-kākamāsaka-brāhmaṇādayo",
  "atk-s0401a:223_2": "viya bhojanaṃ bhuñjitvā rattiṭṭhānadivāṭṭhāne nisinnassa hi samaṇadhammaṃ karoto",
  "atk-s0401a:223_3": "thinamiddhaṃ mahāhatthī viya ottharantaṃ āgacchati, catupañcaālopaokāsaṃ pana ṭhapetvā",
  "atk-s0401a:223_4": "pānīyaṃ pivitvā yāpanasīlassa bhikkhuno taṃ na hotīti evaṃ atibhojane nimittaṃ gaṇhantassāpi",
  "atk-s0401a:223_5": "thinamiddhaṃ pahīyati. Yasmiṃ iriyāpathe thinamiddhaṃ okkamati, tato aññaṃ parivattentassāpi,",
  "atk-s0401a:223_6": "rattiṃ candālokadīpālokaukkāloke divā sūriyālokaṃ manasikarontassāpi, abbhokāse vasantassāpi,",
  "atk-s0401a:223_7": "mahākassapattherasadise pahīnathinamiddhe kalyāṇamitte sevantassāpi thinamiddhaṃ",
  "atk-s0401a:223_8": "pahīyati, ṭhānanisajjādīsu dhutaṅganissitasappāyakathāyapi pahīyati. Tena vuttaṃ",
  "atk-s0401a:223_9": "– “cha dhammā thinamiddhassa pahānāya saṃvattantī”ti.",
  "atk-s0401a:224": "19. Navame vūpasantacittassāti jhānena vā vipassanāya vā vūpasamitacittassa.",
  "atk-s0401a:225_0": "Apica cha dhammā uddhaccakukkuccassa pahānāya saṃvattanti – bahussutatā, paripucchakatā,",
  "atk-s0401a:225_1": "vinaye pakataññutā, vuddhasevitā, kalyāṇamittatā, sappāyakathāti. Bāhusaccenāpi hi",
  "atk-s0401a:225_2": "ekaṃ vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassāpi",
  "atk-s0401a:225_3": "uddhaccakukkuccaṃ pahīyati, kappiyākappiyaparipucchābahulassāpi, vinayapaññattiyaṃ",
  "atk-s0401a:225_4": "ciṇṇavasībhāvatāya pakataññunopi, vuḍḍhe mahallakatthere upasaṅkamantassāpi, upālittherasadise",
  "atk-s0401a:225_5": "vinayadhare kalyāṇamitte sevantassāpi uddhaccakukkuccaṃ pahīyati, ṭhānanisajjādīsu",
  "atk-s0401a:225_6": "kappiyākappiyanissitasappāyakathāyapi pahīyati. Tena vuttaṃ – “cha dhammā uddhaccakukkuccassa",
  "atk-s0401a:225_7": "pahānāya saṃvattantī”ti.",
  "atk-s0401a:226": "20. Dasame yoniso, bhikkhave, manasikarototi vuttanayeneva upāyato manasikarontassa.",
  "atk-s0401a:227_0": "Apica cha dhammā vicikicchāya pahānāya saṃvattanti – bahussutatā, paripucchakatā,",
  "atk-s0401a:227_1": "vinaye pakataññutā, adhimokkhabahulatā, kalyāṇamittatā, sappāyakathāti. Bahusaccenāpi",
  "atk-s0401a:227_2": "hi ekaṃ vā…pe… pañca vā nikāye pāḷivasena ca atthavasena ca uggaṇhantassāpi vicikicchā",
  "atk-s0401a:227_3": "pahīyati, tīṇi ratanāni ārabbha paripucchābahulassāpi, vinaye ciṇṇavasībhāvassāpi,",
  "atk-s0401a:227_4": "tīsu ratanesu okappaniyasaddhāsaṅkhātaadhimokkhabahulassāpi, saddhādhimutte vakkalittherasadise",
  "atk-s0401a:227_5": "kalyāṇamitte sevantassāpi vicikicchā pahīyati, ṭhānanisajjādīsu tiṇṇaṃ ratanānaṃ",
  "atk-s0401a:227_6": "guṇanissitasappāyakathāyapi pahīyati. Tena vuttaṃ – “cha dhammā vicikicchāya pahānāya",
  "atk-s0401a:227_7": "saṃvattantī”ti. Imasmiṃ nīvaraṇappahānavagge vaṭṭavivaṭṭaṃ kathitanti.",
  "atk-s0401a:228": "Nīvaraṇappahānavaggavaṇṇanā.",
  "atk-s0401a:231": "3. Akammaniyavaggavaṇṇanā",
  "atk-s0401a:232_0": "21-22. Tatiyassa paṭhame abhāvitanti avaḍḍhitaṃ bhāvanāvasena appavattitaṃ. Akammaniyaṃ",
  "atk-s0401a:232_1": "hotīti kammakkhamaṃ kammayoggaṃ na hoti. Dutiye vuttavipariyāyena attho veditabbo.",
  "atk-s0401a:232_2": "Ettha ca paṭhame cittanti vaṭṭavasena uppannacittaṃ, dutiye vivaṭṭavasena uppannacittaṃ.",
  "atk-s0401a:232_3": "Tattha ca vaṭṭaṃ vaṭṭapādaṃ, vivaṭṭaṃ vivaṭṭapādanti ayaṃ pabhedo veditabbo. Vaṭṭaṃ",
  "atk-s0401a:232_4": "nāma tebhūmakavaṭṭaṃ, vaṭṭapādaṃ nāma vaṭṭapaṭilābhāya kammaṃ, vivaṭṭaṃ nāma nava",
  "atk-s0401a:232_5": "lokuttaradhammā, vivaṭṭapādaṃ nāma vivaṭṭapaṭilābhāya kammaṃ. Iti imesu suttesu vaṭṭavivaṭṭameva kathitanti.",
  "atk-s0401a:233_0": "23-24. Tatiye vaṭṭavaseneva uppannacittaṃ veditabbaṃ. Mahato anatthāya saṃvattatīti",
  "atk-s0401a:233_1": "devamanussasampattiyo mārabrahmaissariyāni ca dadamānampi punappunaṃ jātijarābyādhimaraṇasokaparidevadukkhadomanassupāyāse",
  "atk-s0401a:233_2": "khandhadhātuāyatanapaṭiccasamuppādavaṭṭāni ca dadamānaṃ kevalaṃ dukkhakkhandhameva",
  "atk-s0401a:233_3": "detīti mahato anatthāya saṃvattati nāmāti. Catutthe cittanti vivaṭṭavaseneva uppannacittaṃ.",
  "atk-s0401a:234_0": "25-26. Pañcamachaṭṭhesu abhāvitaṃ apātubhūtanti ayaṃ viseso. Tatrāmayadhippāyo –",
  "atk-s0401a:234_1": "vaṭṭavasena uppannacittaṃ nāma uppannampi abhāvitaṃ apātubhūtameva hoti. Kasmā? Lokuttarapādakajjhānavipassanāmaggaphalanibbānesu",
  "atk-s0401a:234_2": "pakkhandituṃ asamatthattā. Vivaṭṭavasena uppannaṃ pana bhāvitaṃ pātubhūtaṃ nāma hoti.",
  "atk-s0401a:234_3": "Kasmā? Tesu dhammesu pakkhandituṃ samatthattā. Kurundakavāsī phussamittatthero panāha",
  "atk-s0401a:234_4": "– “maggacittameva, āvuso, bhāvitaṃ pātubhūtaṃ nāma hotī”ti.",
  "atk-s0401a:235": "27-28. Sattamaṭṭhamesu abahulīkatanti punappunaṃ akataṃ. Imānipi dve vaṭṭavivaṭṭavasena uppannacittāneva veditabbānīti.",
  "atk-s0401a:236_0": "29. Navame “jātipi dukkhā”tiādinā nayena vuttaṃ dukkhaṃ adhivahati āharatīti dukkhādhivahaṃ.",
  "atk-s0401a:236_1": "Dukkhādhivāhantipi pāṭho. Tassattho – lokuttarapādakajjhānādi ariyadhammābhimukhaṃ",
  "atk-s0401a:236_2": "dukkhena adhivāhīyati pesīyatīti dukkhādhivāhaṃ. Idampi vaṭṭavasena uppannacittameva.",
  "atk-s0401a:236_3": "Tañhi vuttappakārā devamanussādisampattiyo dadamānampi jātiādīnaṃ adhivahanato dukkhādhivahaṃ,",
  "atk-s0401a:236_4": "ariyadhammādhigamāya duppesanato dukkhādhivāhañca nāma hotīti.",
  "atk-s0401a:237_0": "30. Dasame vivaṭṭavasena uppannacittameva cittaṃ. Tañhi mānusakasukhato dibbasukhaṃ,",
  "atk-s0401a:237_1": "dibbasukhato jhānasukhaṃ, jhānasukhato vipassanāsukhaṃ, vipassanāsukhato maggasukhaṃ,",
  "atk-s0401a:237_2": "maggasukhato phalasukhaṃ, phalasukhato nibbānasukhaṃ adhivahati āharatīti sukhādhivahaṃ",
  "atk-s0401a:237_3": "nāma hoti, sukhādhivāhaṃ vā. Tañhi lokuttarapādakajjhānādiariyadhammābhimukhaṃ supesayaṃ",
  "atk-s0401a:237_4": "vissaṭṭhaindavajirasadisaṃ hotīti sukhādhivāhantipi vuccati. Imasmimpi vagge vaṭṭavivaṭṭameva kathitanti.",
  "atk-s0401a:238": "Akammaniyavaggavaṇṇanā.",
  "atk-s0401a:241": "4. Adantavaggavaṇṇanā",
  "atk-s0401a:242": "31. Catutthassa paṭhame adantanti savisevanaṃ adantahatthiassādisadisaṃ. Cittanti vaṭṭavasena uppannacittameva.",
  "atk-s0401a:243": "32. Dutiye dantanti nibbisevanaṃ dantahatthiassādisadisaṃ. Imasmimpi suttadvaye vaṭṭavivaṭṭavasena uppannacittameva kathitaṃ. Yathā cettha, evaṃ ito paresupīti.",
  "atk-s0401a:244": "33. Tatiye aguttanti agopitaṃ satisaṃvararahitaṃ aguttahatthiassādisadisaṃ.",
  "atk-s0401a:245": "34. Catutthe guttanti gopitaṃ avissaṭṭhasatisaṃvaraṃ guttahatthiassādisadisaṃ.",
  "atk-s0401a:246": "35-36. Pañcamachaṭṭhāni arakkhitaṃ rakkhitanti padavasena bujjhanakānaṃ ajjhāsayena vuttāni. Attho panettha purimasadisoyeva.",
  "atk-s0401a:247": "37-38. Sattamaṭṭhamesupi eseva nayo. Upamā panettha asaṃvutagharadvārādivasena veditabbā.",
  "atk-s0401a:248": "39-40. Navamadasamāni catūhipi padehi yojetvā vuttāni. Imasmimpi vagge vaṭṭavivaṭṭameva kathitanti.",
  "atk-s0401a:249": "Adantavaggavaṇṇanā.",
  "atk-s0401a:252": "5. Paṇihitaacchavaggavaṇṇanā",
  "atk-s0401a:253_0": "41. Pañcamassa paṭhame seyyathāpīti opammatthe nipāto. Tatra bhagavā katthaci atthena",
  "atk-s0401a:253_1": "upamaṃ parivāretvā dasseti vatthasutte viya, pāricchattakopama- aggikkhandhopamādisuttesu",
  "atk-s0401a:253_2": "viya ca, katthaci upamāya atthaṃ parivāretvā dasseti loṇambilasutte viya, suvaṇṇakārasuttasūriyopamādisuttesu",
  "atk-s0401a:253_3": "viya ca. Imasmiṃ pana sālisūkopame upamāya atthaṃ parivāretvā dassento seyyathāpi,",
  "atk-s0401a:253_4": "bhikkhavetiādimāha. Tattha sālisūkanti sāliphalassa sūkaṃ. Yavasūkepi eseva nayo.",
  "atk-s0401a:253_5": "Vā-saddo vikappattho. Micchāpaṇihitanti micchāṭhapitaṃ. Yathā vijjhituṃ sakkoti,",
  "atk-s0401a:253_6": "na evaṃ uddhaggaṃ katvā ṭhapitanti attho. Bhecchatīti bhindissati, chaviṃ chindissatīti",
  "atk-s0401a:253_7": "attho. Micchāpaṇihitena cittenāti micchāṭhapitena cittena. Vaṭṭavasena uppannacittaṃ",
  "atk-s0401a:253_8": "sandhāyetaṃ vuttaṃ. Avijjanti aṭṭhasu ṭhānesu aññāṇabhūtaṃ ghanabahalaṃ mahāavijjaṃ.",
  "atk-s0401a:253_9": "Vijjaṃ uppādessatīti ettha vijjanti arahattamaggañāṇaṃ. Nibbānanti taṇhāvānato nikkhantabhāvena",
  "atk-s0401a:253_10": "evaṃ vuttaṃ amataṃ. Sacchikarissatīti paccakkhaṃ karissati.",
  "atk-s0401a:254_0": "42. Dutiye sammāpaṇihitanti yathā bhindituṃ sakkoti, evaṃ uddhaggaṃ katvā suṭṭhu",
  "atk-s0401a:254_1": "ṭhapitaṃ. Akkantanti ettha pādeneva akkantaṃ nāma hoti, hatthena uppīḷitaṃ. Ruḷhisaddavasena",
  "atk-s0401a:254_2": "pana akkantanteva vuttaṃ. Ayañhettha ariyavohāro. Kasmā pana aññe sepaṇṇikaṇṭakamadanakaṇṭakādayo",
  "atk-s0401a:254_3": "mahante aggahetvā sukhumaṃ dubbalaṃ sālisūkayavasūkameva gahitanti? Appamattakassāpi",
  "atk-s0401a:254_4": "kusalakammassa vivaṭṭāya samatthabhāvadassanatthaṃ. Yathā hi sukhumaṃ dubbalaṃ sālisūkaṃ",
  "atk-s0401a:254_5": "vā yavasūkaṃ vā hotu, mahantamahantā sepaṇṇikaṇṭakamadanakaṇṭakādayo vā, etesu yaṃkiñci",
  "atk-s0401a:254_6": "micchā ṭhapitaṃ hatthaṃ vā pādaṃ vā bhindituṃ lohitaṃ vā uppādetuṃ na sakkoti, sammā",
  "atk-s0401a:254_7": "ṭhapitaṃ pana sakkoti, evameva appamattakaṃ tiṇamuṭṭhi mattadānakusalaṃ vā hotu,",
  "atk-s0401a:254_8": "mahantaṃ velāmadānādikusalaṃ vā, sace vaṭṭasampattiṃ patthetvā vaṭṭasannissitavasena",
  "atk-s0401a:254_9": "micchā ṭhapitaṃ hoti, vaṭṭameva āharituṃ sakkoti, no vivaṭṭaṃ. “Idaṃ me dānaṃ āsavakkhayāvahaṃ",
  "atk-s0401a:254_10": "hotū”ti evaṃ pana vivaṭṭaṃ patthentena vivaṭṭavasena sammā ṭhapitaṃ arahattampi paccekabodhiñāṇampi",
  "atk-s0401a:254_11": "sabbaññutañāṇampi dātuṃ sakkotiyeva. Vuttañhetaṃ –",
  "atk-s0401a:255": "“Paṭisambhidā vimokkhā ca, yā ca sāvakapāramī;",
  "atk-s0401a:256": "Paccekabodhi buddhabhūmi, sabbametena labbhatī”ti. ;",
  "atk-s0401a:257": "Imasmiṃ suttadvaye ca vaṭṭavivaṭṭaṃ kathitaṃ.",
  "atk-s0401a:258_0": "43. Tatiye paduṭṭhacittanti dosena paduṭṭhacittaṃ. Cetasā cetopariccāti attano cittena",
  "atk-s0401a:258_1": "tassa cittaṃ paricchinditvā. Yathābhataṃ nikkhittoti yathā āharitvā ṭhapito. Evaṃ",
  "atk-s0401a:258_2": "nirayeti evaṃ niraye ṭhitoyevāti vattabbo. Apāyantiādi sabbaṃ nirayavevacanameva.",
  "atk-s0401a:258_3": "Nirayo hi ayasaṅkhātā sukhā apetoti apāyo, dukkhassa gati paṭisaraṇanti duggati,",
  "atk-s0401a:258_4": "dukkaṭakārino ettha vivasā nipatantīti vinipāto, nirassādatthena nirayo.",
  "atk-s0401a:259": "44. Catutthe pasannanti saddhāpasādena pasannaṃ. Sugatinti sukhassa gatiṃ. Saggaṃ lokanti rūpādisampattīhi suṭṭhu aggaṃ lokaṃ.",
  "atk-s0401a:260_0": "45. Pañcame udakarahadoti udakadaho. Āviloti avippasanno. Luḷitoti aparisaṇṭhito.",
  "atk-s0401a:260_1": "Kalalībhūtoti kaddamībhūto. Sippisambukantiādīsu sippiyo ca sambukā ca sippisambukaṃ.",
  "atk-s0401a:260_2": "Sakkharā ca kaṭhalāni ca sakkharakaṭhalaṃ. Macchānaṃ gumbaṃ ghaṭāti macchagumbaṃ.",
  "atk-s0401a:260_3": "Carantampi tiṭṭhantampīti ettha sakkharakaṭhalaṃ tiṭṭhatiyeva, itarāni carantipi",
  "atk-s0401a:260_4": "tiṭṭhantipi. Yathā pana antarantarā ṭhitāsupi nisinnāsupi nipajjamānāsupi “etā gāviyo",
  "atk-s0401a:260_5": "carantī”ti carantiyo upādāya itarāpi “carantī”ti vuccanti, evaṃ tiṭṭhantameva sakkharakaṭhalaṃ",
  "atk-s0401a:260_6": "upādāya itarampi dvayaṃ “tiṭṭhanta”nti vuttaṃ, itaraṃ dvayaṃ carantaṃ upādāya sakkharakaṭhalampi",
  "atk-s0401a:260_7": "“caranta”nti vuttaṃ.",
  "atk-s0401a:261_0": "Āvilenāti pañcahi nīvaraṇehi pariyonaddhena. Attatthaṃ vātiādīsu attano diṭṭhadhammiko",
  "atk-s0401a:261_1": "lokiyalokuttaramissako attho attattho nāma. Attanova samparāye lokiyalokuttaramissako",
  "atk-s0401a:261_2": "attho parattho nāma hoti. So hi parattha atthoti parattho. Tadubhayaṃ ubhayattho",
  "atk-s0401a:261_3": "nāma. Apica attano diṭṭhadhammikasamparāyikopi lokiyalokuttaro attho attattho nāma,",
  "atk-s0401a:261_4": "parassa tādisova attho parattho nāma, tadubhayampi ubhayattho nāma. Uttariṃ vā manussadhammāti",
  "atk-s0401a:261_5": "dasakusalakammapathasaṅkhātā manussadhammā uttariṃ. Ayañhi dasavidho dhammo vināpi",
  "atk-s0401a:261_6": "aññaṃ samādāpakaṃ satthantarakappāvasāne jātasaṃvegehi manussehi sayameva samādinnattā",
  "atk-s0401a:261_7": "manussadhammoti vuccati, tato uttariṃ pana jhānavipassanāmaggaphalāni veditabbāni.",
  "atk-s0401a:261_8": "Alamariyañāṇadassanavisesanti ariyānaṃ yuttaṃ, ariyabhāvaṃ vā kātuṃ samatthaṃ ñāṇadassanasaṅkhātaṃ",
  "atk-s0401a:261_9": "visesaṃ. Ñāṇameva hi jānanaṭṭhena ñāṇaṃ, dassanaṭṭhena dassananti veditabbaṃ, dibbacakkhuñāṇavipassanāñāṇamaggañāṇaphalañāṇapaccavekkhaṇañāṇānametaṃ adhivacanaṃ.",
  "atk-s0401a:262_0": "46. Chaṭṭhe acchoti abahalo, pasannotipi vaṭṭati. Vippasannoti suṭṭhu pasanno. Anāviloti",
  "atk-s0401a:262_1": "na āvilo, parisuddhoti attho, pheṇapubbuḷasaṅkhasevālapaṇakavirahitoti vuttaṃ hoti.",
  "atk-s0401a:262_2": "Anāvilenāti pañcanīvaraṇavimuttena. Sesaṃ catutthe vuttanayameva. Imasmimpi suttadvaye",
  "atk-s0401a:262_3": "vaṭṭavivaṭṭameva kathitaṃ.",
  "atk-s0401a:263_0": "47. Sattame rukkhajātānanti paccatte sāmivacanaṃ, rukkhajātānīti attho. Rukkhānametaṃ",
  "atk-s0401a:263_1": "adhivacanaṃ. Yadidanti nipātamattaṃ. Mudutāyāti mudubhāvena. Koci hi rukkho vaṇṇena",
  "atk-s0401a:263_2": "aggo hoti, koci gandhena, koci rasena, koci thaddhatāya. Phandano pana mudutāya ceva",
  "atk-s0401a:263_3": "kammaññatāya ca aggo seṭṭhoti dasseti. Cittaṃ, bhikkhave, bhāvitaṃ bahulīkatanti",
  "atk-s0401a:263_4": "ettha samathavipassanāvasena bhāvitañceva punappunakatañca cittaṃ adhippetaṃ. Kurundakavāsi",
  "atk-s0401a:263_5": "phussamittatthero panāha – “ekantaṃ mudu ceva kammaniyañca cittaṃ nāma abhiññāpādakacatutthajjhānacittameva, āvuso”ti.",
  "atk-s0401a:264_0": "48. Aṭṭhame evaṃ lahuparivattanti evaṃ lahuṃ uppajjitvā lahuṃ nirujjhanakaṃ. Yāvañcāti",
  "atk-s0401a:264_1": "adhimattapamāṇatthe nipāto, ativiya na sukarāti attho. Idanti nipātamattaṃ. Cittanti",
  "atk-s0401a:264_2": "ekacce tāva ācariyā “bhavaṅgacitta”nti vadanti, taṃ pana paṭikkhipitvā “idha cittanti",
  "atk-s0401a:264_3": "yaṃkiñci antamaso cakkhuviññāṇampi adhippetamevā”ti vuttaṃ. Imasmiṃ panatthe milindarājā",
  "atk-s0401a:264_4": "dhammakathikaṃ nāgasenattheraṃ pucchi, “bhante nāgasena, ekasmiṃ accharākkhaṇe pavattitacittasaṅkhārā",
  "atk-s0401a:264_5": "sace rūpino assu, kīva mahārāsi bhaveyyā”ti? “Vāhasatānaṃ kho, mahārāja, vīhīnaṃ",
  "atk-s0401a:264_6": "aḍḍhacūḷañca vāhā vīhisattambaṇāni dve ca tumbā ekaccharākkhaṇe pavattitassa cittassa",
  "atk-s0401a:264_7": "saṅkhampi na upenti, kalampi na upenti, kalabhāgampi na upentī”ti. Atha kasmā sammāsambuddhena",
  "atk-s0401a:264_8": "“upamāpi na sukarā”ti vuttaṃ? Yatheva hi upamaṃ paṭikkhipitvāpi kappadīghabhāvassa",
  "atk-s0401a:264_9": "yojanikapabbatena yojanikasāsapapuṇṇanagarena, nirayadukkhassa sattisatāhatopamena,",
  "atk-s0401a:264_10": "saggasukhassa ca cakkavattisampattiyā upamā katā, evamidhāpi kātabbāti? Tattha “sakkā",
  "atk-s0401a:264_11": "pana, bhante, upamā kātu”nti evaṃ pucchāvasena upamā katā, imasmiṃ sutte pucchāya",
  "atk-s0401a:264_12": "abhāvena na katā. Idañhi suttaṃ dhammadesanāpariyosāne vuttaṃ. Iti imasmiṃ sutte",
  "atk-s0401a:264_13": "cittarāsi nāma kathitoti.",
  "atk-s0401a:265_0": "49. Navame pabhassaranti paṇḍaraṃ parisuddhaṃ. Cittanti bhavaṅgacittaṃ. Kiṃ pana",
  "atk-s0401a:265_1": "cittassa vaṇṇo nāma atthīti? Natthi. Nīlādīnañhi aññataravaṇṇaṃ vā hotu avaṇṇaṃ vā",
  "atk-s0401a:265_2": "yaṃkiñci parisuddhatāya “pabhassara”nti vuccati. Idampi nirupakkilesatāya parisuddhanti",
  "atk-s0401a:265_3": "pabhassaraṃ. Tañca khoti taṃ bhavaṅgacittaṃ. Āgantukehīti asahajātehi pacchā javanakkhaṇe",
  "atk-s0401a:265_4": "uppajjanakehi. Upakkilesehīti rāgādīhi upakkiliṭṭhattā upakkiliṭṭhaṃ nāmāti vuccati.",
  "atk-s0401a:265_5": "Kathaṃ? Yathā hi sīlavantā ācārasampannā mātāpitaro vā ācariyupajjhāyā vā dussīlānaṃ",
  "atk-s0401a:265_6": "durācārānaṃ avattasampannānaṃ puttānañceva antevāsikasaddhivihārikānañca vasena “attano",
  "atk-s0401a:265_7": "putte vā antevāsikasaddhivihārike vā na tajjenti na sikkhāpenti na ovadanti nānusāsantī”ti",
  "atk-s0401a:265_8": "avaṇṇaṃ akittiṃ labhanti, evaṃsampadamidaṃ veditabbaṃ. Ācārasampannā mātāpitaro viya",
  "atk-s0401a:265_9": "ca ācariyupajjhāyā viya ca bhavaṅgacittaṃ daṭṭhabbaṃ, puttādīnaṃ vasena tesaṃ akittilābho",
  "atk-s0401a:265_10": "viya javanakkhaṇe rajjanadussanamuyhanasabhāvānaṃ lobhasahagatādīnaṃ cittānaṃ vasena",
  "atk-s0401a:265_11": "uppannehi āgantukehi upakkilesehi pakatiparisuddhampi bhavaṅgacittaṃ upakkiliṭṭhaṃ nāma hotīti.",
  "atk-s0401a:266_0": "50. Dasamepi bhavaṅgacittameva cittaṃ. Vippamuttanti javanakkhaṇe arajjamānaṃ adussamānaṃ",
  "atk-s0401a:266_1": "amuyhamānaṃ tihetukañāṇasampayuttādikusalavasena uppajjamānaṃ āgantukehi upakkilesehi",
  "atk-s0401a:266_2": "vippamuttaṃ nāma hoti. Idhāpi yathā sīlavantānaṃ ācārasampannānaṃ puttādīnaṃ vasena",
  "atk-s0401a:266_3": "mātādayo “sobhanā eteyeva attano puttakādayo sikkhāpenti ovadanti anusāsantī”ti vaṇṇakittilābhino",
  "atk-s0401a:266_4": "honti, evaṃ javanakkhaṇe uppannakusalacittavasena idaṃ bhavaṅgacittaṃ āgantukehi",
  "atk-s0401a:266_5": "upakkilesehi vippamuttanti vuccatīti.",
  "atk-s0401a:267": "Paṇihitaacchavaggavaṇṇanā.",
  "atk-s0401a:270": "6. Accharāsaṅghātavaggavaṇṇanā",
  "atk-s0401a:271_0": "51. Chaṭṭhassa paṭhame taṃ assutavā puthujjanoti taṃ bhavaṅgacittaṃ sutavirahito",
  "atk-s0401a:271_1": "puthujjano. Tattha āgamādhigamābhāvā ñeyyo assutavā iti. Yo hi idaṃ suttaṃ ādito",
  "atk-s0401a:271_2": "paṭṭhāya atthavasena upaparikkhanto “idaṃ bhavaṅgacittaṃ nāma pakatiparisuddhampi",
  "atk-s0401a:271_3": "javanakkhaṇe uppannehi lobhādīhi upakkilesehi upakkiliṭṭha”nti neva āgamavasena na",
  "atk-s0401a:271_4": "adhigamavasena jānāti, yassa ca khandhadhātuāyatanapaccayākārasatipaṭṭhānādīsu uggahaparipucchāvinicchayavirahitattā",
  "atk-s0401a:271_5": "yathābhūtañāṇapaṭivedhasādhako neva āgamo, paṭipattiyā adhigantabbassa anadhigatattā",
  "atk-s0401a:271_6": "na adhigamo atthi. So āgamādhigamābhāvā ñeyyo assutavā iti. Svāyaṃ –",
  "atk-s0401a:272": "“Puthūnaṃ jananādīhi, kāraṇehi puthujjano;",
  "atk-s0401a:273": "Puthujjanantogadhattā, puthuvāyaṃ jano iti”.",
  "atk-s0401a:274": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha –",
  "atk-s0401a:275_0": "“Puthu kilese janentīti puthujjanā, puthu avihatasakkāyadiṭṭhikāti puthujjanā, puthu",
  "atk-s0401a:275_1": "satthārānaṃ mukhullokikāti puthujjanā, puthu sabbagatīhi avuṭṭhitāti puthujjanā,",
  "atk-s0401a:275_2": "puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,",
  "atk-s0401a:275_3": "puthu nānāsantāpehi santappantīti puthujjanā, puthu nānāpariḷāhehi pariḍayhantīti",
  "atk-s0401a:275_4": "puthujjanā, puthu pañcasu kāmaguṇesu rattā giddhā gadhitā mucchitā ajjhopannā laggā",
  "atk-s0401a:275_5": "laggitā palibuddhāti puthujjanā, puthu pañcahi nīvaraṇehi āvutā nivutā ovutā pihitā",
  "atk-s0401a:275_6": "paṭicchannā paṭikujjitāti puthujjanā”ti.",
  "atk-s0401a:276_0": "Puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ",
  "atk-s0401a:276_1": "antogadhattāpi puthujjano, puthu vā ayaṃ visuṃyeva saṅkhaṃ gato, visaṃsaṭṭho sīlasutādiguṇayuttehi",
  "atk-s0401a:276_2": "ariyehi janoti puthujjano. Evametehi “assutavā puthujjano”ti dvīhi padehi ye te –",
  "atk-s0401a:277": "“Duve puthujjanā vuttā, buddhenādiccabandhunā;",
  "atk-s0401a:278": "Andho puthujjano eko, kalyāṇeko puthujjano”ti. –",
  "atk-s0401a:279": "Dve puthujjanā vuttā, tesu andhaputhujjano vutto hotīti veditabbo.",
  "atk-s0401a:280_0": "Yathābhūtaṃ nappajānātīti “idañca bhavaṅgacittaṃ evaṃ āgantukehi upakkilesehi upakkiliṭṭhaṃ",
  "atk-s0401a:280_1": "nāma hoti, evaṃ vippamuttaṃ nāmā”ti yathāsabhāvato na jānāti. Tasmāti yasmā na jānāti,",
  "atk-s0401a:280_2": "tasmā. Cittabhāvanā natthīti cittaṭṭhiti cittapariggaho natthi, natthibhāveneva “natthī”ti vadāmīti dasseti.",
  "atk-s0401a:281_0": "52. Dutiye sutavāti sutasampanno. Vitthārato panettha assutavāti padassa paṭipakkhavasena",
  "atk-s0401a:281_1": "attho veditabbo. Ariyasāvakoti atthi ariyo na sāvako, seyyathāpi buddhā ceva paccekabuddhā",
  "atk-s0401a:281_2": "ca; atthi sāvako na ariyo, seyyathāpi gihī anāgataphalo; atthi neva ariyo na sāvako",
  "atk-s0401a:281_3": "seyyathāpi puthutitthiyā. Atthi ariyoceva sāvako ca, seyyathāpi samaṇā sakyaputtiyā",
  "atk-s0401a:281_4": "āgataphalā viññātasāsanā. Idha pana gihī vā hotu pabbajito vā, yo koci sutavāti ettha",
  "atk-s0401a:281_5": "vuttassa atthassa vasena sutasampanno, ayaṃ ariyasāvakoti veditabbo. Yathābhūtaṃ",
  "atk-s0401a:281_6": "pajānātīti “evamidaṃ bhavaṅgacittaṃ āgantukehi upakkilesehi vippamuttaṃ hoti, evaṃ",
  "atk-s0401a:281_7": "upakkiliṭṭha”nti yathāsabhāvato jānāti. Cittabhāvanā atthīti cittaṭṭhiti cittapariggaho",
  "atk-s0401a:281_8": "atthi, atthibhāveneva “atthī”ti vadāmīti dasseti. Imasmiṃ sutte balavavipassanā kathitā.",
  "atk-s0401a:281_9": "Keci taruṇavipassanāti vadanti.",
  "atk-s0401a:282_0": "53. Tatiyaṃ aṭṭhuppattiyaṃ kathitaṃ. Katarāyaṃ pana aṭṭhuppattiyaṃ? Aggikkhandhopamasuttantaaṭṭhuppattiyaṃ.",
  "atk-s0401a:282_1": "Bhagavā kira ekasmiṃ samaye sāvatthiṃ upanissāya jetavanamahāvihāre paṭivasati. Buddhānañca",
  "atk-s0401a:282_2": "yattha katthaci paṭivasantānaṃ pañcavidhaṃ kiccaṃ avijahitameva hoti. Pañca hi buddhakiccāni",
  "atk-s0401a:282_3": "– purebhattakiccaṃ, pacchābhattakiccaṃ, purimayāmakiccaṃ, majjhimayāmakiccaṃ, pacchimayāmakiccanti.",
  "atk-s0401a:283_0": "Tatridaṃ purebhattakiccaṃ – bhagavā hi pātova vuṭṭhāya upaṭṭhākānuggahatthaṃ sarīraphāsukatthañca",
  "atk-s0401a:283_1": "mukhadhovanādisarīraparikammaṃ katvā yāva bhikkhācāravelā tāva vivittāsane vītināmetvā",
  "atk-s0401a:283_2": "bhikkhācāravelāya nivāsetvā kāyabandhanaṃ bandhitvā cīvaraṃ pārupitvā pattamādāya",
  "atk-s0401a:283_3": "kadāci ekakova, kadāci bhikkhusaṅghaparivuto gāmaṃ vā nigamaṃ vā piṇḍāya pavisati",
  "atk-s0401a:283_4": "kadāci pakatiyā, kadāci anekehi pāṭihāriyehi vattamānehi. Seyyathidaṃ – piṇḍāya pavisato",
  "atk-s0401a:283_5": "lokanāthassa purato purato gantvā mudugatavātā pathaviṃ sodhenti, valāhakā udakaphusitāni",
  "atk-s0401a:283_6": "muñcantā magge reṇuṃ vūpasametvā upari vitānaṃ hutvā tiṭṭhanti, apare vātā pupphāni",
  "atk-s0401a:283_7": "upasaṃharitvā magge okiranti, unnatā bhūmippadesā onamanti, onatā unnamanti, pādanikkhepasamaye",
  "atk-s0401a:283_8": "samāva bhūmi hoti, sukhasamphassāni padumapupphāni vā pāde sampaṭicchanti. Indakhīlassa",
  "atk-s0401a:283_9": "anto ṭhapitamatte dakkhiṇapāde sarīrato chabbaṇṇarasmiyo nikkhamitvā suvaṇṇarasapiñjarāni",
  "atk-s0401a:283_10": "viya citrapaṭaparikkhittāni viya ca pāsādakūṭāgārādīni alaṅkarontiyo ito cito ca",
  "atk-s0401a:283_11": "dhāvanti, hatthiassavihaṅgādayo sakasakaṭṭhānesu ṭhitāyeva madhurenākārena saddaṃ",
  "atk-s0401a:283_12": "karonti, tathā bherivīṇādīni tūriyāni manussānañca kāyūpagāni ābharaṇāni. Tena saññāṇena",
  "atk-s0401a:283_13": "manussā jānanti “ajja bhagavā idha piṇḍāya paviṭṭho”ti. Te sunivatthā supārutā gandhapupphādīni",
  "atk-s0401a:283_14": "ādāya gharā nikkhamitvā antaravīthiṃ paṭipajjitvā bhagavantaṃ gandhapupphādīhi sakkaccaṃ",
  "atk-s0401a:283_15": "pūjetvā vanditvā “amhākaṃ, bhante, dasa bhikkhū, amhākaṃ vīsati, paññāsaṃ…pe… sataṃ",
  "atk-s0401a:283_16": "dethā”ti yācitvā bhagavatopi pattaṃ gahetvā āsanaṃ paññāpetvā sakkaccaṃ piṇḍapātena",
  "atk-s0401a:283_17": "paṭimānenti. Bhagavā katabhattakicco tesaṃ upanissayacittasantānāni oloketvā tathā",
  "atk-s0401a:283_18": "dhammaṃ deseti, yathā keci saraṇagamanesu patiṭṭhahanti, keci pañcasu sīlesu, keci",
  "atk-s0401a:283_19": "sotāpattisakadāgāmianāgāmiphalānaṃ aññatarasmiṃ, keci pabbajitvā aggaphale arahatteti.",
  "atk-s0401a:283_20": "Evaṃ mahājanaṃ anuggahetvā uṭṭhāyāsanā vihāraṃ gacchati. Tattha gantvā gandhamaṇḍalamāḷe",
  "atk-s0401a:283_21": "paññattavarabuddhāsane nisīdati bhikkhūnaṃ bhattakiccapariyosānaṃ āgamayamāno. Tato",
  "atk-s0401a:283_22": "bhikkhūnaṃ bhattakiccapariyosāne upaṭṭhāko bhagavato nivedeti. Atha bhagavā gandhakuṭiṃ",
  "atk-s0401a:283_23": "pavisati. Idaṃ tāva purebhattakiccaṃ.",
  "atk-s0401a:284_0": "Atha bhagavā evaṃ katapurebhattakicco gandhakuṭiyā upaṭṭhāne nisīditvā pāde pakkhāletvā",
  "atk-s0401a:284_1": "pādapīṭhe ṭhatvā bhikkhusaṅghaṃ ovadati – “bhikkhave, appamādena sampādetha, dullabho",
  "atk-s0401a:284_2": "buddhuppādo lokasmiṃ, dullabho manussattapaṭilābho, dullabhā khaṇasampatti, dullabhā",
  "atk-s0401a:284_3": "pabbajjā, dullabhaṃ saddhammassavana”nti. Tattha keci bhagavantaṃ kammaṭṭhānaṃ pucchanti.",
  "atk-s0401a:284_4": "Bhagavā tesaṃ cariyānurūpaṃ kammaṭṭhānaṃ deti. Tato sabbepi bhagavantaṃ vanditvā",
  "atk-s0401a:284_5": "attano attano rattiṭṭhānadivāṭṭhānāni gacchanti. Keci araññaṃ, keci rukkhamūlaṃ,",
  "atk-s0401a:284_6": "keci pabbatādīnaṃ aññataraṃ, keci cātumahārājikabhavanaṃ…pe… keci vasavattibhavananti.",
  "atk-s0401a:284_7": "Tato bhagavā gandhakuṭiṃ pavisitvā sace ākaṅkhati, dakkhiṇena passena sato sampajāno",
  "atk-s0401a:284_8": "muhuttaṃ sīhaseyyaṃ kappeti. Atha samassāsitakāyo uṭṭhahitvā dutiyabhāge lokaṃ voloketi.",
  "atk-s0401a:284_9": "Tatiyabhāge yaṃ gāmaṃ vā nigamaṃ vā upanissāya viharati, tattha mahājano purebhattaṃ",
  "atk-s0401a:284_10": "dānaṃ datvā pacchābhattaṃ sunivattho supāruto gandhapupphādīni ādāya vihāre sannipatati.",
  "atk-s0401a:284_11": "Tato bhagavā sampattaparisāya anurūpena pāṭihāriyena gantvā dhammasabhāyaṃ paññattavarabuddhāsane",
  "atk-s0401a:284_12": "nisajja dhammaṃ deseti kālayuttaṃ samayayuttaṃ, atha kālaṃ viditvā parisaṃ uyyojeti,",
  "atk-s0401a:284_13": "manussā bhagavantaṃ vanditvā pakkamanti. Idaṃ pacchābhattakiccaṃ.",
  "atk-s0401a:285_0": "So evaṃ niṭṭhitapacchābhattakicco sace gattāni osiñcitukāmo hoti, buddhāsanā uṭṭhāya",
  "atk-s0401a:285_1": "nhānakoṭṭhakaṃ pavisitvā upaṭṭhākena paṭiyāditaudakena gattāni utuṃ gaṇhāpeti. Upaṭṭhākopi",
  "atk-s0401a:285_2": "buddhāsanaṃ ānetvā gandhakuṭipariveṇe paññapeti. Bhagavā surattadupaṭṭaṃ nivāsetvā",
  "atk-s0401a:285_3": "kāyabandhanaṃ bandhitvā uttarāsaṅgaṃ ekaṃsaṃ katvā tattha āgantvā nisīdati ekakova",
  "atk-s0401a:285_4": "muhuttaṃ paṭisallīno, atha bhikkhū tato tato āgamma bhagavato upaṭṭhānaṃ āgacchanti.",
  "atk-s0401a:285_5": "Tattha ekacce pañhaṃ pucchanti, ekacce kammaṭṭhānaṃ, ekacce dhammassavanaṃ yācanti.",
  "atk-s0401a:285_6": "Bhagavā tesaṃ adhippāyaṃ sampādento purimayāmaṃ vitināmeti. Idaṃ purimayāmakiccaṃ.",
  "atk-s0401a:286_0": "Purimayāmakiccapariyosāne pana bhikkhūsu bhagavantaṃ vanditvā pakkantesu sakaladasasahassilokadhātudevatāyo",
  "atk-s0401a:286_1": "okāsaṃ labhamānā bhagavantaṃ upasaṅkamitvā pañhaṃ pucchanti yathābhisaṅkhataṃ antamaso",
  "atk-s0401a:286_2": "caturakkharampi. Bhagavā tāsaṃ devatānaṃ pañhaṃ vissajjento majjhimayāmaṃ vītināmeti.",
  "atk-s0401a:286_3": "Idaṃ majjhimayāmakiccaṃ.",
  "atk-s0401a:287_0": "Pacchimayāmaṃ pana tayo koṭṭhāse katvā purebhattato paṭṭhāya nisajjāpīḷitassa sarīrassa",
  "atk-s0401a:287_1": "kilāsubhāvamocanatthaṃ ekaṃ koṭṭhāsaṃ caṅkamena vītināmeti, dutiyakoṭṭhāse gandhakuṭiṃ",
  "atk-s0401a:287_2": "pavisitvā dakkhiṇena passena sato sampajāno sīhaseyyaṃ kappeti. Tatiyakoṭṭhāse paccuṭṭhāya",
  "atk-s0401a:287_3": "nisīditvā purimabuddhānaṃ santike dānasīlādivasena katādhikārapuggaladassanatthaṃ",
  "atk-s0401a:287_4": "buddhacakkhunā lokaṃ voloketi. Idaṃ pacchimayāmakiccaṃ.",
  "atk-s0401a:288_0": "Tampi divasaṃ bhagavā imasmiṃyeva kicce ṭhito lokaṃ olokento idaṃ addasa – mayā kosalaraṭṭhe",
  "atk-s0401a:288_1": "cārikaṃ carantena aggikkhandhena upametvā ekasmiṃ sutte desite saṭṭhi bhikkhū arahattaṃ",
  "atk-s0401a:288_2": "pāpuṇissanti, saṭṭhimattānaṃ uṇhaṃ lohitaṃ mukhato uggacchissati, saṭṭhimattā gihibhāvaṃ",
  "atk-s0401a:288_3": "gamissanti. Tattha ye arahattaṃ pāpuṇissanti, te yaṃkiñci dhammadesanaṃ sutvā pāpuṇissanteva.",
  "atk-s0401a:288_4": "Itaresaṃ pana bhikkhūnaṃ saṅgahatthāya cārikaṃ caritukāmo hutvā, “ānanda, bhikkhūnaṃ ārocehī”ti āha.",
  "atk-s0401a:289_0": "Thero anupariveṇaṃ gantvā, “āvuso, satthā mahājanassa saṅgahatthāya cārikaṃ caritukāmo,",
  "atk-s0401a:289_1": "gantukāmā āgacchathā”ti āha. Bhikkhū mahālābhaṃ labhitvā viya tuṭṭhamānasā “labhissāma",
  "atk-s0401a:289_2": "vata mahājanassa dhammaṃ desentassa bhagavato suvaṇṇavaṇṇaṃ sarīraṃ oloketuṃ madhurañca",
  "atk-s0401a:289_3": "dhammakathaṃ sotu”nti paruḷhakesā kese ohāretvā malaggahitapattā patte pacitvā kiliṭṭhacīvarā",
  "atk-s0401a:289_4": "cīvarāni dhovitvā gamanasajjā ahesuṃ. Satthā aparicchinnena bhikkhusaṅghena parivuto",
  "atk-s0401a:289_5": "kosalaraṭṭhaṃ cārikāya nikkhanto gāmanigamapaṭipāṭiyā ekadivasaṃ gāvutaaḍḍhayojanatigāvutayojanaparamaṃ",
  "atk-s0401a:289_6": "cārikaṃ caranto ekasmiṃ padese mahantaṃ susirarukkhaṃ agginā sampajjalitaṃ disvā",
  "atk-s0401a:289_7": "“imameva vatthuṃ katvā sattahi aṅgehi paṭimaṇḍetvā dhammadesanaṃ kathessāmī”ti gamanaṃ",
  "atk-s0401a:289_8": "pacchinditvā aññataraṃ rukkhamūlaṃ upasaṅkamitvā nisajjākāraṃ dassesi. Ānandatthero",
  "atk-s0401a:289_9": "satthu adhippāyaṃ ñatvā “addhā kāraṇaṃ bhavissati, na akāraṇena tathāgatā gamanaṃ",
  "atk-s0401a:289_10": "pacchinditvā nisīdantī”ti catugguṇaṃ saṅghāṭiṃ paññāpesi. Satthā nisīditvā bhikkhū",
  "atk-s0401a:289_11": "āmantetvā “passatha no tumhe, bhikkhave, amuṃ mahantaṃ aggikkhandha”nti aggikkhandhopamasuttantaṃ deseti.",
  "atk-s0401a:290_0": "Imasmiñca pana veyyākaraṇe bhaññamāne saṭṭhimattānaṃ bhikkhūnaṃ uṇhaṃ lohitaṃ mukhato",
  "atk-s0401a:290_1": "uggañchi, saṭṭhimattā bhikkhū sikkhaṃ paccakkhāya hīnāyāvattiṃsu, saṭṭhimattānaṃ",
  "atk-s0401a:290_2": "bhikkhūnaṃ anupādāya āsavehi cittāni vimucciṃsu. Tañhi veyyākaraṇaṃ sutvā saṭṭhimattānaṃ",
  "atk-s0401a:290_3": "bhikkhūnaṃ nāmakāyo santatto, nāmakāye santatte karajakāyo santatto, karajakāye santatte",
  "atk-s0401a:290_4": "nidhānagataṃ uṇhaṃ lohitaṃ mukhato uggañchi. Saṭṭhimattā bhikkhū “dukkaraṃ vata buddhasāsane",
  "atk-s0401a:290_5": "yāvajīvaṃ paripuṇṇaṃ parisuddhaṃ brahmacariyaṃ caritu”nti sikkhaṃ paccakkhāya hīnāyāvattā,",
  "atk-s0401a:290_6": "saṭṭhimattā bhikkhū satthu desanābhimukhaṃ ñāṇaṃ pesetvā saha paṭisambhidāhi arahattaṃ pattā.",
  "atk-s0401a:291_0": "Tattha yesaṃ uṇhaṃ lohitaṃ mukhato uggañchi, te pārājikaṃ āpajjiṃsu. Ye gihibhāvaṃ",
  "atk-s0401a:291_1": "pattā, te khuddānukhuddakāni sikkhāpadāni maddantā vicariṃsu. Ye arahattaṃ pattā,",
  "atk-s0401a:291_2": "te parisuddhasīlāva ahesuṃ. Satthu dhammadesanā imesaṃ tiṇṇampi saphalāva jātāti.",
  "atk-s0401a:291_3": "Arahattaṃ pattānaṃ tāva saphalā hotu, itaresaṃ kathaṃ saphalā jātāti? Tepi hi sace",
  "atk-s0401a:291_4": "imaṃ dhammadesanaṃ na suṇeyyuṃ, pamattāva hutvā ṭhānaṃ jahituṃ na sakkuṇeyyuṃ. Tato",
  "atk-s0401a:291_5": "nesaṃ taṃ pāpaṃ vaḍḍhamānaṃ apāyesuyeva saṃsīdāpeyya. Imaṃ pana desanaṃ sutvā jātasaṃvegā",
  "atk-s0401a:291_6": "ṭhānaṃ jahitvā sāmaṇerabhūmiyaṃ ṭhitā dasa sīlāni pūretvā yoniso manasikāre yuttappayuttā",
  "atk-s0401a:291_7": "keci sotāpannā keci sakadāgāmino keci anāgāmino ahesuṃ, keci devaloke nibbattiṃsu,",
  "atk-s0401a:291_8": "evaṃ pārājikāpannānampi saphalā ahosi. Itare pana sace imaṃ dhammadesanaṃ na suṇeyyuṃ,",
  "atk-s0401a:291_9": "gacchante gacchante kāle anupubbena saṅghādisesampi pārājikampi pāpuṇitvā apāyesuyeva",
  "atk-s0401a:291_10": "uppajjitvā mahādukkhaṃ anubhaveyyuṃ. Imaṃ pana desanaṃ sutvā “aho sallekhitaṃ buddhasāsanaṃ,",
  "atk-s0401a:291_11": "na sakkā amhehi yāvajīvaṃ imaṃ paṭipattiṃ pūretuṃ, sikkhaṃ paccakkhāya upāsakadhammaṃ",
  "atk-s0401a:291_12": "pūretvā dukkhā muccissāmā”ti gihibhāvaṃ upagamiṃsu. Te tīsu saraṇesu patiṭṭhāya pañca",
  "atk-s0401a:291_13": "sīlāni rakkhitvā upāsakadhammaṃ pūretvā keci sotāpannā keci sakadāgāmino keci anāgāmino",
  "atk-s0401a:291_14": "jātā, keci devaloke nibbattāti. Evaṃ tesampi saphalāva ahosi.",
  "atk-s0401a:292_0": "Imaṃ pana satthu dhammadesanaṃ sutvā devasaṅghā yehipi sutā, yehipi na sutā, sabbesaṃyeva",
  "atk-s0401a:292_1": "ārocentā vicariṃsu. Bhikkhū sutvā sutvā “dukkaraṃ, bho, buddhānaṃ sāsane yāvajīvaṃ",
  "atk-s0401a:292_2": "paripuṇṇaṃ parisuddhaṃ brahmacariyaṃ caritu”nti ekakkhaṇeneva dasapi bhikkhū vīsatipi",
  "atk-s0401a:292_3": "saṭṭhipi satampi sahassampi bhikkhū gihī honti. Satthā yathāruciyā cārikaṃ caritvā",
  "atk-s0401a:292_4": "puna jetavanameva āgantvā bhikkhū āmantesi – “bhikkhave, tathāgato cārikaṃ caramāno",
  "atk-s0401a:292_5": "ciraṃ ākiṇṇo vihāsi, icchāmahaṃ, bhikkhave, aḍḍhamāsaṃ paṭisallīyituṃ, nāmhi kenaci",
  "atk-s0401a:292_6": "upasaṅkamitabbo aññatra ekena piṇḍapātanīhārakenā”ti. Aḍḍhamāsaṃ ekībhāvena vītināmetvā",
  "atk-s0401a:292_7": "paṭisallānā vuṭṭhito ānandattherena saddhiṃ vihāracārikaṃ caramāno olokitolokitaṭṭhāne",
  "atk-s0401a:292_8": "tanubhūtaṃ bhikkhusaṅghaṃ disvā jānantoyeva theraṃ pucchi – “ānanda, aññasmiṃ kāle",
  "atk-s0401a:292_9": "tathāgate cārikaṃ caritvā jetavanaṃ āgate sakalavihāro kāsāvapajjoto isivātappaṭivāto",
  "atk-s0401a:292_10": "hoti, idāni pana tanubhūto bhikkhusaṅgho dissati, yebhuyyena ca uppaṇḍupaṇḍukajātā",
  "atk-s0401a:292_11": "bhikkhū, kiṃ nu kho eta”nti? Etarahi bhagavā tumhākaṃ aggikkhandhopamadhammadesanaṃ",
  "atk-s0401a:292_12": "kathitakālato paṭṭhāya bhikkhū saṃvegappattā hutvā “mayaṃ etaṃ dhammaṃ sabbappakārena",
  "atk-s0401a:292_13": "paripūretuṃ na sakkhissāma, asammāvattantānañca janassa saddhādeyyaṃ paribhuñjituṃ",
  "atk-s0401a:292_14": "ayutta”nti gihibhāvaṃ saṅkamantīti.",
  "atk-s0401a:293_0": "Tasmiṃ khaṇe bhagavato dhammasaṃvego uppajji. Tato theraṃ āha – “mayi paṭisallāne",
  "atk-s0401a:293_1": "vītināmente na koci mama puttānaṃ ekaṃ assāsaṭṭhānaṃ kathesi. Sāgarassa hi otaraṇatitthāni",
  "atk-s0401a:293_2": "viya bahūni imasmiṃ sāsane assāsakāraṇāni. Gacchānanda, gandhakuṭipariveṇe buddhāsanaṃ",
  "atk-s0401a:293_3": "paññāpetvā bhikkhusaṅghaṃ sannipātehī”ti. Thero tathā akāsi. Satthā buddhāsanavaragato",
  "atk-s0401a:293_4": "bhikkhū āmantetvā, “bhikkhave, mettāya sabbapubbabhāgo nāma neva appanā, na upacāro,",
  "atk-s0401a:293_5": "sattānaṃ hitapharaṇamattamevā”ti vatvā imissā aṭṭhuppattiyā imaṃ cūḷaccharāsaṅghātasuttaṃ desesi.",
  "atk-s0401a:294_0": "Tattha accharāsaṅghātamattanti accharāpaharaṇamattaṃ, dve aṅguliyo paharitvā saddakaraṇamattanti",
  "atk-s0401a:294_1": "attho. Mettācittanti sabbasattānaṃ hitapharaṇacittaṃ. Āsevatīti kathaṃ āsevati? Āvajjento",
  "atk-s0401a:294_2": "āsevati, jānanto āsevati, passanto āsevati, paccavekkhanto āsevati, cittaṃ adhiṭṭhahanto",
  "atk-s0401a:294_3": "āsevati, saddhāya adhimuccanto āsevati, vīriyaṃ paggaṇhanto āsevati, satiṃ upaṭṭhāpento",
  "atk-s0401a:294_4": "āsevati, cittaṃ samādahanto āsevati, paññāya pajānanto āsevati, abhiññeyyaṃ abhijānanto",
  "atk-s0401a:294_5": "āsevati, pariññeyyaṃ parijānanto āsevati, pahātabbaṃ pajahanto āsevati, bhāvetabbaṃ",
  "atk-s0401a:294_6": "bhāvento āsevati, sacchikātabbaṃ sacchikaronto āsevatīti. Idha pana mettāpubbabhāgena",
  "atk-s0401a:294_7": "hitapharaṇappavattanamatteneva āsevatīti veditabbo.",
  "atk-s0401a:295_0": "Arittajjhānoti atucchajjhāno apariccattajjhāno vā. Viharatīti iriyati pavattati pāleti",
  "atk-s0401a:295_1": "yapeti yāpeti carati viharati. Tena vuccati viharatīti. Iminā padena mettaṃ āsevantassa",
  "atk-s0401a:295_2": "bhikkhuno iriyāpathavihāro kathito. Satthusāsanakaroti satthu anusāsanikaro. Ovādapatikaroti",
  "atk-s0401a:295_3": "ovādakārako. Ettha ca sakiṃvacanaṃ ovādo, punappunavacanaṃ anusāsanī. Sammukhāvacanampi",
  "atk-s0401a:295_4": "ovādo, pesetvā parammukhāvacanaṃ, anusāsanī. Otiṇṇe vatthusmiṃ vacanaṃ ovādo, otiṇṇe",
  "atk-s0401a:295_5": "vā anotiṇṇe vā vatthusmiṃ tantiṭhapanavasena vacanaṃ anusāsanī. Evaṃ viseso veditabbo.",
  "atk-s0401a:295_6": "Paramatthato pana ovādoti vā anusāsanīti vā ese eke ekaṭṭhe same samabhāge tajjāte",
  "atk-s0401a:295_7": "taññevāti. Ettha ca “accharāsaṅghātamattampi ce, bhikkhave, bhikkhu mettācittaṃ āsevatī”ti",
  "atk-s0401a:295_8": "idameva satthusāsanañceva ovādo ca, tassa karaṇato esa sāsanakaro ovādapatikaroti veditabbo.",
  "atk-s0401a:296_0": "Amoghanti atucchaṃ. Raṭṭhapiṇḍanti ñātiparivaṭṭaṃ pahāya raṭṭhaṃ nissāya pabbajitena",
  "atk-s0401a:296_1": "paresaṃ gehato paṭiladdhattā piṇḍapāto raṭṭhapiṇḍo nāma vuccati. Paribhuñjatīti cattāro",
  "atk-s0401a:296_2": "paribhogā theyyaparibhogo iṇaparibhogo dāyajjaparibhogo sāmiparibhogoti. Tattha dussīlassa",
  "atk-s0401a:296_3": "paribhogo theyyaparibhogo nāma. Sīlavato apaccavekkhitaparibhogo iṇaparibhogo nāma.",
  "atk-s0401a:296_4": "Sattannaṃ sekkhānaṃ paribhogo dāyajjaparibhogā nāma. Khīṇāsavassa paribhogo sāmiparibhogo",
  "atk-s0401a:296_5": "nāma. Tattha imassa bhikkhuno ayaṃ raṭṭhapiṇḍaparibhogo dvīhi kāraṇehi amogho hoti.",
  "atk-s0401a:296_6": "Accharāsaṅghātamattampi mettācittaṃ āsevanto bhikkhu raṭṭhapiṇḍassa sāmiko hutvā,",
  "atk-s0401a:296_7": "aṇaṇo hutvā, dāyādo hutvā paribhuñjatītipissa amogho raṭṭhapiṇḍaparibhogo. Accharāsaṅghātamattampi",
  "atk-s0401a:296_8": "mettaṃ āsevantassa bhikkhuno dinnadānaṃ mahaṭṭhiyaṃ hoti mahapphalaṃ mahānisaṃsaṃ",
  "atk-s0401a:296_9": "mahājutikaṃ mahāvipphārantipissa amogho raṭṭhapiṇḍaparibhogo. Ko pana vādo ye naṃ",
  "atk-s0401a:296_10": "bahulīkarontīti ye pana imaṃ mettācittaṃ bahulaṃ āsevanti bhāventi punappunaṃ karonti,",
  "atk-s0401a:296_11": "te amoghaṃ raṭṭhapiṇḍaṃ paribhuñjantīti ettha vattabbameva kiṃ? Evarūpā hi bhikkhū",
  "atk-s0401a:296_12": "raṭṭhapiṇḍassa sāmino aṇaṇā dāyādā hutvā paribhuñjantīti.",
  "atk-s0401a:297_0": "54-55. Catutthe bhāvetīti uppādeti vaḍḍheti. Pañcame manasi karotīti manasmiṃ karoti.",
  "atk-s0401a:297_1": "Sesaṃ imesu dvīsupi tatiye vuttanayeneva veditabbaṃ. Yo hi āsevati, ayameva bhāveti,",
  "atk-s0401a:297_2": "ayaṃ manasi karoti. Yena cittena āsevati, teneva bhāveti, tena manasi karoti. Sammāsambuddho",
  "atk-s0401a:297_3": "pana yāya dhammadhātuyā suppaṭividdhattā desanāvilāsappatto nāma hoti, tassā suppaṭividdhattā",
  "atk-s0401a:297_4": "attano desanāvilāsaṃ dhammissariyataṃ paṭisambhidāpabhedakusalataṃ appaṭihatasabbaññutaññāṇañca",
  "atk-s0401a:297_5": "nissāya ekakkhaṇe uppannaṃ ekacittameva tīhi koṭṭhāsehi vibhajitvā dassesīti.",
  "atk-s0401a:298_0": "56. Chaṭṭhe ye kecīti aniyāmitavacanaṃ. Akusalāti tesaṃ niyāmitavacanaṃ. Ettāvatā",
  "atk-s0401a:298_1": "sabbākusalā asesato pariyādinnā honti. Akusalabhāgiyā akusalapakkhikāti akusalānamevetaṃ",
  "atk-s0401a:298_2": "nāmaṃ. Akusalāyeva hi ekacce akusalaṃ sahajātavasena, ekacce upanissayavasena bhajanti",
  "atk-s0401a:298_3": "ceva, tesañca pakkhā bhavantīti “akusalabhāgiyā akusalapakkhikā”ti vuccanti. Sabbete",
  "atk-s0401a:298_4": "manopubbaṅgamāti mano pubbaṃ paṭhamataraṃ gacchati etesanti manopubbaṅgamā. Ete hi",
  "atk-s0401a:298_5": "kiñcāpi manena saddhiṃ ekuppādā ekavatthukā ekanirodhā ekārammaṇā ca honti. Yasmā",
  "atk-s0401a:298_6": "pana tesaṃ mano uppādako kārako janako samuṭṭhāpako nibbattako, tasmā manopubbaṅgamā nāma honti.",
  "atk-s0401a:299_0": "Paṭhamaṃ uppajjatīti yathā nāma “rājā nikkhanto”ti vutte “rājāyeva nikkhanto, sesā",
  "atk-s0401a:299_1": "rājasenā nikkhantā anikkhantā”ti pucchitabbakāraṇaṃ natthi, sabbā nikkhantāteva paññāyanti,",
  "atk-s0401a:299_2": "evameva mano uppannoti vuttakālato paṭṭhāya avasesā sahajātasaṃsaṭṭhasampayuttā uppannā",
  "atk-s0401a:299_3": "na uppannāti pucchitabbakāraṇaṃ natthi, sabbe te uppannā tveva paññāyanti. Etamatthavasaṃ",
  "atk-s0401a:299_4": "paṭicca tehi saṃsaṭṭhasampayutto ekuppādekanirodhopi samāno mano tesaṃ dhammānaṃ",
  "atk-s0401a:299_5": "paṭhamaṃ uppajjatīti vutto. Anvadevāti anudeva, saheva ekatoyevāti attho. Byañjanacchāyaṃ",
  "atk-s0401a:299_6": "pana gahetvā paṭhamaṃ cittaṃ uppajjati, pacchā cetasikāti na gahetabbaṃ. Attho hi",
  "atk-s0401a:299_7": "paṭisaraṇaṃ, na byañjanaṃ. “Manopubbaṅgamā dhammā, manoseṭṭhā manomayā”ti gāthāyapi eseva nayo.",
  "atk-s0401a:300": "57. Sattame kusalāti catubhūmakāpi kusalā dhammā kathitā. Sesaṃ chaṭṭhe vuttanayeneva veditabbaṃ.",
  "atk-s0401a:301": "58. Aṭṭhame yathayidaṃ, bhikkhave, pamādoti ettha, bhikkhaveti ālapanaṃ, yathā ayaṃ pamādoti attho. Pamādoti pamajjanākāro. Vuttañhetaṃ –",
  "atk-s0401a:302_0": "“Tattha katamo pamādo? Kāyaduccarite vā vacīduccarite vā manoduccarite vā pañcasu",
  "atk-s0401a:302_1": "vā kāmaguṇesu cittassa vossaggo vossaggānuppadānaṃ kusalānaṃ vā dhammānaṃ bhāvanāya",
  "atk-s0401a:302_2": "asakkaccakiriyatā asātaccakiriyatā anaṭṭhitakiriyatā olīnavuttitā nikkhittachandatā",
  "atk-s0401a:302_3": "nikkhittadhuratā anadhiṭṭhānaṃ ananuyogo anāsevanā abhāvanā abahulīkammaṃ. Yo evarūpo",
  "atk-s0401a:302_4": "pamādo pamajjanā pamajjitattaṃ, ayaṃ vuccati pamādo”ti.",
  "atk-s0401a:303": "Uppannā ca kusalā dhammā parihāyantīti idaṃ jhānavipassanānaṃ vasena vuttaṃ. Maggaphalānaṃ pana sakiṃ uppannānaṃ puna parihānaṃ nāma natthi.",
  "atk-s0401a:304": "59. Navame appamādo pamādassa paṭipakkhavasena vitthārato veditabbo.",
  "atk-s0401a:305": "60. Dasame kosajjanti kusītabhāvo. Sesaṃ vuttanayamevāti.",
  "atk-s0401a:306": "Accharāsaṅghātavaggavaṇṇanā.",
  "atk-s0401a:309": "7. Vīriyārambhādivaggavaṇṇanā",
  "atk-s0401a:310": "61. Sattamassa paṭhame vīriyārambhoti catukiccassa sammappadhānavīriyassa ārambho, āraddhapaggahitaparipuṇṇavīriyatāti attho.",
  "atk-s0401a:311": "62. Dutiye mahicchatāti mahālobho. Yaṃ sandhāya vuttaṃ –",
  "atk-s0401a:312_0": "“Tattha katamā mahicchatā? Itarītaracīvarapiṇḍapātasenāsanagilānapaccayabhesajjaparikkhārehi",
  "atk-s0401a:312_1": "pañcahi vā kāmaguṇehi asantuṭṭhassa bhiyyokamyatā, yā evarūpā icchā icchāgatā mahicchatā",
  "atk-s0401a:312_2": "rāgo sārāgo cittassa sārāgo. Ayaṃ vuccati mahicchatā”ti.",
  "atk-s0401a:313_0": "63. Tatiye appicchatāti alobho. Appicchassāti anicchassa. Ettha hi byañjanaṃ sāvasesaṃ",
  "atk-s0401a:313_1": "viya, attho pana niravaseso. Na hi appamattikāya icchāya atthibhāvena so appicchoti",
  "atk-s0401a:313_2": "vutto, icchāya pana abhāvena punappunaṃ āsevitassa alobhasseva bhāvena appicchoti vutto.",
  "atk-s0401a:314_0": "Apicettha atricchatā, pāpicchatā, mahicchatā appicchatāti ayaṃ bhedo veditabbo. Tattha",
  "atk-s0401a:314_1": "sakalābhe atittassa paralābhe patthanā atricchatā nāma, yāya samannāgatassa ekabhājane",
  "atk-s0401a:314_2": "pakkapūvepi attano patte patite na supakko viya khuddako ca viya khāyati, sveva pana",
  "atk-s0401a:314_3": "parassa patte pakkhitto supakko viya mahanto viya ca khāyati. Asantaguṇasambhāvanatā",
  "atk-s0401a:314_4": "pana paṭiggahaṇe ca amattaññutā pāpicchatā nāma, sā “idhekacco assaddho samāno saddhoti",
  "atk-s0401a:314_5": "maṃ jano jānātū”tiādinā nayena abhidhamme āgatāyeva, tāya samannāgato puggalo kohaññe",
  "atk-s0401a:314_6": "patiṭṭhāti. Santaguṇasambhāvanatā pana paṭiggahaṇe ca amattaññutā mahicchatā nāma,",
  "atk-s0401a:314_7": "sāpi “idhekacco saddho samāno saddhoti maṃ jano jānātūti icchati, sīlavā samāno sīlavāti",
  "atk-s0401a:314_8": "maṃ jano jānātū”ti iminā nayena āgatāyeva. Tāya samannāgato puggalo dussantappayo",
  "atk-s0401a:314_9": "hoti, vijātamātāpissa cittaṃ gahetuṃ na sakkoti. Tenetaṃ vuccati –",
  "atk-s0401a:315": "“Aggikkhandho samuddo ca, mahiccho cāpi puggalo;",
  "atk-s0401a:316": "Sakaṭena paccaye dentu, tayopete atappayā”ti.",
  "atk-s0401a:317_0": "Santaguṇanigūhanatā pana paṭiggahaṇe ca mattaññutā appicchatā nāma, tāya samannāgato",
  "atk-s0401a:317_1": "puggalo attani vijjamānampi guṇaṃ paṭicchādetukāmatāya saddho samāno “saddhoti maṃ",
  "atk-s0401a:317_2": "jano jānātū”ti na icchati. Sīlavā, pavivitto, bahussuto, āraddhavīriyo, samādhisampanno,",
  "atk-s0401a:317_3": "paññavā, khīṇāsavo samāno “khīṇāsavoti maṃ jano jānātū”ti na icchati seyyathāpi majjhantikatthero.",
  "atk-s0401a:318_0": "Thero kira mahākhīṇāsavo ahosi, pattacīvaraṃ panassa pādamattameva agghati. So asokassa",
  "atk-s0401a:318_1": "dhammarañño vihāramahadivase saṅghatthero ahosi. Athassa atilūkhabhāvaṃ disvā manussā,",
  "atk-s0401a:318_2": "“bhante, thokaṃ bahi hothā”ti āhaṃsu. Thero “mādise khīṇāsave rañño saṅgahaṃ akaronte",
  "atk-s0401a:318_3": "añño ko karissatī”ti pathaviyaṃ nimujjitvā saṅghattherassa ukkhittapiṇḍaṃ gaṇhantoyeva",
  "atk-s0401a:318_4": "ummujji. Evaṃ khīṇāsavo samāno “khīṇāsavoti maṃ jano jānātū”ti na icchati. Evaṃ appiccho",
  "atk-s0401a:318_5": "ca pana bhikkhu anuppannaṃ lābhaṃ uppādeti, uppannaṃ thāvaraṃ karoti, dāyakānaṃ cittaṃ",
  "atk-s0401a:318_6": "ārādheti. Yathā yathā hi so attano appicchatāya appaṃ gaṇhāti, tathā tathā tassa",
  "atk-s0401a:318_7": "vatte pasannā manussā bahū denti.",
  "atk-s0401a:319_0": "Aparopi catubbidho appiccho – paccayaappiccho, dhutaṅgaappiccho, pariyattiappiccho,",
  "atk-s0401a:319_1": "adhigamaappicchoti. Tattha catūsu paccayesu appiccho paccayaappiccho nāma. So dāyakassa",
  "atk-s0401a:319_2": "vasaṃ jānāti, deyyadhammassa vasaṃ jānāti, attano thāmaṃ jānāti. Yadi hi deyyadhammo",
  "atk-s0401a:319_3": "bahu hoti, dāyako appamattakaṃ dātukāmo, dāyakassa vasena appaṃ gaṇhāti. Deyyadhammo",
  "atk-s0401a:319_4": "appo, dāyako bahuṃ dātukāmo, deyyadhammassa vasena appaṃ gaṇhāti. Deyyadhammopi bahu,",
  "atk-s0401a:319_5": "dāyakopi bahuṃ dātukāmo, attano thāmaṃ ñatvā pamāṇeneva gaṇhāti.",
  "atk-s0401a:320_0": "Dhutaṅgasamādānassa attani atthibhāvaṃ najānāpetukāmo dhutaṅgaappiccho nāma. Tassa",
  "atk-s0401a:320_1": "vibhāvanatthaṃ imāni vatthūni – sosānikamahākumāratthero kira saṭṭhi vassāni susāne",
  "atk-s0401a:320_2": "vasi, añño ekabhikkhupi na aññāsi. Tenevāha –",
  "atk-s0401a:321": "“Susāne saṭṭhi vassāni, abbokiṇṇaṃ vasāmahaṃ;",
  "atk-s0401a:322": "Dutiyo maṃ na jāneyya, aho sosānikuttamo”ti.",
  "atk-s0401a:323_0": "Cetiyapabbate dve bhātikattherā vasiṃsu. Kaniṭṭho upaṭṭhākena pesitaṃ ucchukhaṇḍikaṃ",
  "atk-s0401a:323_1": "gahetvā jeṭṭhassa santikaṃ agamāsi “paribhogaṃ, bhante, karothā”ti. Therassa ca bhattakiccaṃ",
  "atk-s0401a:323_2": "katvā mukhavikkhālanakālo ahosi. So “alaṃ, āvuso”ti āha. Kacci, bhante, ekāsanikatthāti?",
  "atk-s0401a:323_3": "Āharāvuso, ucchukhaṇḍikanti paññāsa vassāni ekāsaniko samānopi dhutaṅgaṃ nigūhamāno",
  "atk-s0401a:323_4": "paribhogaṃ katvā mukhaṃ vikkhāletvā puna dhutaṅgaṃ adhiṭṭhāya gato.",
  "atk-s0401a:324_0": "Yo pana sāketatissatthero viya bahussutabhāvaṃ jānāpetuṃ na icchati, ayaṃ pariyattiappiccho",
  "atk-s0401a:324_1": "nāma. Thero kira “khaṇo natthīti uddesaparipucchāsu okāsaṃ akaronto kadā maraṇakkhaṇaṃ,",
  "atk-s0401a:324_2": "bhante, labhissathā”ti codito gaṇaṃ vissajjetvā kaṇikāravālikasamuddavihāraṃ gato.",
  "atk-s0401a:324_3": "Tattha antovassaṃ theranavamajjhimānaṃ upakāro hutvā mahāpavāraṇāya uposathadivase",
  "atk-s0401a:324_4": "dhammakathāya janapadaṃ khobhetvā gato.",
  "atk-s0401a:325_0": "Yo pana sotāpannādīsu aññataro hutvā sotāpannādibhāvaṃ jānāpetuṃ na icchati, ayaṃ",
  "atk-s0401a:325_1": "adhigamappiccho nāma tayo kulaputtā viya ghaṭīkārakumbhakāro viya ca. Imasmiṃ panatthe",
  "atk-s0401a:325_2": "laddhāsevanena balavaalobhena samannāgato sekkhopi puthujjanopi appicchoti veditabbo.",
  "atk-s0401a:326": "64. Catutthe asantuṭṭhitāti asantuṭṭhe puggale sevantassa bhajantassa payirupāsantassa uppanno asantosasaṅkhāto lobho.",
  "atk-s0401a:327_0": "65. Pañcame santuṭṭhitāti santuṭṭhe puggale sevantassa bhajantassa payirupāsantassa",
  "atk-s0401a:327_1": "uppanno alobhasaṅkhāto santoso. Santuṭṭhassāti itarītarapaccayasantosena samannāgatassa.",
  "atk-s0401a:327_2": "So panesa santoso dvādasavidho hoti. Seyyathidaṃ – cīvare yathālābhasantoso, yathābalasantoso,",
  "atk-s0401a:327_3": "yathāsāruppasantosoti tividho. Evaṃ piṇḍapātādīsu.",
  "atk-s0401a:328_0": "Tassāyaṃ pabhedasaṃvaṇṇanā – idha bhikkhu cīvaraṃ labhati sundaraṃ vā asundaraṃ vā.",
  "atk-s0401a:328_1": "So teneva yāpeti aññaṃ na pattheti, labhantopi na gaṇhāti. Ayamassa cīvare yathālābhasantoso.",
  "atk-s0401a:328_2": "Atha pana pakatidubbalo vā hoti ābādhajarābhibhūto vā, garuṃ cīvaraṃ pārupanto kilamati.",
  "atk-s0401a:328_3": "So sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti.",
  "atk-s0401a:328_4": "Ayamassa cīvare yathābalasantoso. Aparo paṇītapaccayalābhī hoti. So paṭṭacīvarādīnaṃ",
  "atk-s0401a:328_5": "aññataraṃ mahagghacīvaraṃ bahūni vā pana cīvarāni labhitvā “idaṃ therānaṃ cirapabbajitānaṃ,",
  "atk-s0401a:328_6": "idaṃ bahussutānaṃ anurūpaṃ, idaṃ gilānānaṃ, idaṃ appalābhānaṃ hotū”ti datvā tesaṃ",
  "atk-s0401a:328_7": "purāṇacīvaraṃ vā saṅkārakūṭādito vā nantakāni uccinitvā tehi saṅghāṭiṃ katvā dhārentopi",
  "atk-s0401a:328_8": "santuṭṭhova hoti. Ayamassa cīvare yathāsāruppasantoso.",
  "atk-s0401a:329_0": "Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ",
  "atk-s0401a:329_1": "na pattheti, labhantopi na gaṇhāti. Ayamassa piṇḍapāte yathālābhasantoso. Yo pana",
  "atk-s0401a:329_2": "attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena",
  "atk-s0401a:329_3": "aphāsu hoti, so sabhāgassa bhikkhuno taṃ datvā tassa hatthato sappāyabhojanaṃ bhuñjitvā",
  "atk-s0401a:329_4": "samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo",
  "atk-s0401a:329_5": "bahuṃ paṇītaṃ piṇḍapātaṃ labhati. So taṃ cīvaraṃ viya theracirapabbajitabahussutaappalābhagilānānaṃ",
  "atk-s0401a:329_6": "datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.",
  "atk-s0401a:329_7": "Ayamassa piṇḍapāte yathāsāruppasantoso.",
  "atk-s0401a:330_0": "Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ",
  "atk-s0401a:330_1": "na domanassaṃ uppādeti, antamaso tiṇasanthārakenāpi yathāladdheneva tussati. Ayamassa",
  "atk-s0401a:330_2": "senāsane yathālābhasantoso. Yo pana attano pakativiruddhaṃ vā byādhiviruddhaṃ vā",
  "atk-s0401a:330_3": "senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā",
  "atk-s0401a:330_4": "tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.",
  "atk-s0401a:331_0": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati. So tāni",
  "atk-s0401a:331_1": "cīvarādīni viya theracirapabbajitabahussutaappalābhagilānānaṃ datvā yattha katthaci",
  "atk-s0401a:331_2": "vasantopi santuṭṭhova hoti. Ayamassa senāsane yathāsāruppasantoso. Yopi “uttamasenāsanaṃ",
  "atk-s0401a:331_3": "nāma pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna",
  "atk-s0401a:331_4": "paṭibujjhato pāpavitakkā pātubhavantī”ti paṭisañcikkhitvā tādisaṃ senāsanaṃ pattampi",
  "atk-s0401a:331_5": "na sampaṭicchati, so taṃ paṭikkhipitvā abbhokāsarukkhamūlādīsu vasantopi santuṭṭhova",
  "atk-s0401a:331_6": "hoti. Ayampissa senāsane yathāsāruppasantoso.",
  "atk-s0401a:332_0": "Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva",
  "atk-s0401a:332_1": "tussati, aññaṃ na pattheti, labhantopi na gaṇhāti. Ayamassa gilānapaccaye yathālābhasantoso.",
  "atk-s0401a:332_2": "Yo pana telena atthiko phāṇitaṃ labhati, so taṃ sabhāgassa bhikkhuno datvā tassa",
  "atk-s0401a:332_3": "hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.",
  "atk-s0401a:332_4": "Ayamassa gilānapaccaye yathābalasantoso.",
  "atk-s0401a:333_0": "Aparo mahāpuñño bahuṃ telamadhuphāṇitādipaṇītabhesajjaṃ labhati. So taṃ cīvaraṃ viya",
  "atk-s0401a:333_1": "theracirapabbajitabahussutaappalābhagilānānaṃ datvā tesaṃ ābhatena yena kenaci yāpentopi",
  "atk-s0401a:333_2": "santuṭṭhova hoti. Yo pana ekasmiṃ bhājane muttaharītakaṃ ṭhapetvā ekasmiṃ catumadhuraṃ",
  "atk-s0401a:333_3": "– “gaṇhatha, bhante, yadicchaka”nti vuccamāno “sacassa tesu aññatarenapi rogo vūpasammati,",
  "atk-s0401a:333_4": "atha muttaharītakaṃ nāma buddhādīhi vaṇṇita”nti catumadhuraṃ paṭikkhipitvā muttaharītakena",
  "atk-s0401a:333_5": "bhesajjaṃ karontopi paramasantuṭṭhova hoti. Ayamassa gilānapaccaye yathāsāruppasantoso.",
  "atk-s0401a:333_6": "Imesaṃ pana paccekapaccayesu tiṇṇaṃ tiṇṇaṃ santosānaṃ yathāsāruppasantosova aggo.",
  "atk-s0401a:334": "66-67. Chaṭṭhasattamesu ayonisomanasikārayonisomanasikārā heṭṭhā vuttalakkhaṇāva. Sesamettha uttānatthamevāti.",
  "atk-s0401a:335": "68. Aṭṭhame asampajaññanti asampajānabhāvo, mohassetaṃ adhivacanaṃ. Asampajānassāti ajānantassa sammuḷhassa.",
  "atk-s0401a:336": "69. Navame sampajaññanti sampajānabhāvo, paññāyetaṃ nāmaṃ. Sampajānassāti sampajānantassa.",
  "atk-s0401a:337": "70. Dasame pāpamittatāti yassa pāpā lāmakā mittā, so pāpamitto. Pāpamittassa bhāvo pāpamittatā, tenākārena pavattānaṃ catunnaṃ khandhānamevetaṃ nāmaṃ. Vuttampi cetaṃ –",
  "atk-s0401a:338_0": "“Tattha katamā pāpamittatā? Ye te puggalā assaddhā dussīlā appassutā maccharino duppaññā.",
  "atk-s0401a:338_1": "Yā tesaṃ sevanā nisevanā saṃsevanā bhajanā sambhajanā bhatti sambhatti sampavaṅkatā.",
  "atk-s0401a:338_2": "Ayaṃ vuccati pāpamittatā”ti.",
  "atk-s0401a:339": "Vīriyārambhādivaggavaṇṇanā.",
  "atk-s0401a:342": "8. Kalyāṇamittatādivaggavaṇṇanā",
  "atk-s0401a:343": "71. Aṭṭhamassa paṭhame kalyāṇamittatāti kalyāṇā mittā assāti kalyāṇamitto, tassa bhāvo kalyāṇamittatā. Sesaṃ vuttapaṭipakkhanayena veditabbaṃ.",
  "atk-s0401a:344_0": "72-73. Dutiye anuyogoti yogo payogo. Ananuyogoti ayogo appayogo. Anuyogāti anuyogena.",
  "atk-s0401a:344_1": "Ananuyogāti ananuyogena. Kusalānaṃ dhammānanti catubhūmakakusaladhammānaṃ. Tatiyaṃ uttānatthameva.",
  "atk-s0401a:345_0": "74. Catutthe bojjhaṅgāti bujjhanakasattassa aṅgabhūtā satta dhammā. Yāya vā dhammasāmaggiyā",
  "atk-s0401a:345_1": "so bujjhati, sammohaniddāto vā vuṭṭhāti, catusaccadhammaṃ vā sacchikaroti. Tassā",
  "atk-s0401a:345_2": "bodhiyā aṅgabhūtātipi bojjhaṅgā. “Bojjhaṅgāti kenaṭṭhena bojjhaṅgā? Bujjhantīti bojjhaṅgā,",
  "atk-s0401a:345_3": "anubujjhantīti bojjhaṅgā, paṭibujjhantīti bojjhaṅgā, sambujjhantīti bojjhaṅgā, bodhāya",
  "atk-s0401a:345_4": "saṃvattantīti bojjhaṅgā”ti. Evaṃ panetaṃ padaṃ vibhattameva.",
  "atk-s0401a:346_0": "75. Pañcame bhāvanāpāripūriṃ gacchantīti iminā padena bojjhaṅgānaṃ yāthāvasarasabhūmi",
  "atk-s0401a:346_1": "nāma kathitā. Sā panesā catubbidhā hoti – vipassanā, vipassanāpādakajjhānaṃ, maggo,",
  "atk-s0401a:346_2": "phalanti. Tattha vipassanāya uppajjanakāle bojjhaṅgā kāmāvacarā honti, vipassanāpādakajjhānamhi",
  "atk-s0401a:346_3": "uppajjanakāle rūpāvacaraarūpāvacarā, maggaphalesu uppajjanakāle lokuttarā. Iti imasmiṃ",
  "atk-s0401a:346_4": "sutte bojjhaṅgā catubhūmakā kathitā.",
  "atk-s0401a:347_0": "76. Chaṭṭhassa aṭṭhuppattiko nikkhepo. Aṭṭhuppattiyaṃ hetaṃ nikkhittaṃ, sambahulā",
  "atk-s0401a:347_1": "kira bhikkhū dhammasabhāyaṃ sannisinnā. Tesaṃ antare bandhulamallasenāpatiṃ ārabbha",
  "atk-s0401a:347_2": "ayaṃ kathā udapādi, “āvuso, asukaṃ nāma kulaṃ pubbe bahuñātikaṃ ahosi bahupakkhaṃ,",
  "atk-s0401a:347_3": "idāni appañātikaṃ appapakkhaṃ jāta”nti. Atha bhagavā tesaṃ cittācāraṃ ñatvā “mayi",
  "atk-s0401a:347_4": "gate mahatī desanā bhavissatī”ti ñatvā gandhakuṭito nikkhamma dhammasabhāyaṃ paññattavarabuddhāsane",
  "atk-s0401a:347_5": "nisīditvā “kāya nuttha, bhikkhave, etarahi kathāya sannisinnā”ti āha. Bhagavā aññā",
  "atk-s0401a:347_6": "gāmanigamādikathā natthi, asukaṃ nāma kulaṃ pubbe bahuñātikaṃ ahosi bahupakkhaṃ,",
  "atk-s0401a:347_7": "idāni appañātikaṃ appapakkhaṃ jātanti vadantā nisinnamhāti. Satthā imissā aṭṭhuppattiyā",
  "atk-s0401a:347_8": "appamattikā esā, bhikkhave, parihānīti idaṃ suttaṃ ārabhi.",
  "atk-s0401a:348_0": "Tattha appamattikāti parittā parittappamāṇā. Etāya hi parihāniyā saggato vā maggato",
  "atk-s0401a:348_1": "vā parihāni nāma natthi, diṭṭhadhammikaparihānimattameva etanti āha. Etaṃ patikiṭṭhanti",
  "atk-s0401a:348_2": "etaṃ pacchimaṃ etaṃ lāmakaṃ. Yadidaṃ paññāparihānīti yā esā mama sāsane kammassakatapaññāya",
  "atk-s0401a:348_3": "jhānapaññāya vipassanāpaññāya maggapaññāya phalapaññāya ca parihāni, esā pacchimā,",
  "atk-s0401a:348_4": "esā lāmakā, esā chaḍḍanīyāti attho.",
  "atk-s0401a:349_0": "77. Sattamampi aṭṭhuppattiyameva kathitaṃ. Dhammasabhāyaṃ kira nisinnesu bhikkhūsu",
  "atk-s0401a:349_1": "ekacce evaṃ āhaṃsu – “asukaṃ nāma kulaṃ pubbe appañātikaṃ appapakkhaṃ ahosi, idāni",
  "atk-s0401a:349_2": "taṃ bahuñātikaṃ bahupakkhaṃ jāta”nti. Kaṃ sandhāya evamāhaṃsūti? Visākhaṃ upāsikaṃ",
  "atk-s0401a:349_3": "vesālike ca licchavī. Satthā tesaṃ cittācāraṃ ñatvā purimanayeneva āgantvā dhammāsane",
  "atk-s0401a:349_4": "nisinno “kāya nuttha, bhikkhave, etarahi kathāya sannisinnā”ti pucchi. Te yathābhūtaṃ",
  "atk-s0401a:349_5": "kathayiṃsu. Satthā imissā aṭṭhuppattiyā imaṃ suttaṃ ārabhi. Tattha appamattikāti",
  "atk-s0401a:349_6": "taṃ sampattiṃ nissāya saggaṃ vā maggaṃ vā sampattānaṃ abhāvato parittā. Yadidaṃ paññāvuddhīti",
  "atk-s0401a:349_7": "kammassakatapaññādīnaṃ vuddhi. Tasmāti yasmā ñātīnaṃ vuddhi nāma diṭṭhadhammikamattā",
  "atk-s0401a:349_8": "appā parittā, sā saggaṃ vā maggaṃ vā pāpetuṃ asamatthā, tasmā. Paññāvuddhiyāti kammassakatādipaññāya vuddhiyā.",
  "atk-s0401a:350_0": "78. Aṭṭhamampi aṭṭhuppattiyameva kathitaṃ. Sambahulā kira bhikkhū dhammasabhāyaṃ",
  "atk-s0401a:350_1": "sannisinnā mahādhanaseṭṭhiputtaṃ ārabbha “asukaṃ nāma kulaṃ pubbe mahābhogaṃ mahāhiraññasuvaṇṇaṃ",
  "atk-s0401a:350_2": "ahosi, taṃ idāni appabhogaṃ jāta”nti kathayiṃsu. Satthā purimanayeneva āgantvā tesaṃ",
  "atk-s0401a:350_3": "vacanaṃ sutvā imaṃ suttaṃ ārabhi.",
  "atk-s0401a:351_0": "79. Navamampi aṭṭhuppattiyameva vuttaṃ. Dhammasabhāyaṃ kira sannisinnā bhikkhū kākavaliyaseṭṭhiñca",
  "atk-s0401a:351_1": "puṇṇaseṭṭhiñca ārabbha “asukaṃ nāma kulaṃ pubbe appabhogaṃ ahosi, taṃ idāni mahābhogaṃ",
  "atk-s0401a:351_2": "jāta”nti kathayiṃsu. Satthā purimanayeneva āgantvā tesaṃ vacanaṃ sutvā imaṃ suttaṃ",
  "atk-s0401a:351_3": "ārabhi. Sesaṃ imesu dvīsupi heṭṭhā vuttanayeneva veditabbaṃ.",
  "atk-s0401a:352_0": "80. Dasamampi aṭṭhuppattiyaṃ vuttaṃ. Dhammasabhāyaṃ kira bhikkhū kosalamahārājānaṃ",
  "atk-s0401a:352_1": "ārabbha “asukaṃ nāma kulaṃ pubbe mahāyasaṃ mahāparivāraṃ ahosi, idāni appayasaṃ appaparivāraṃ",
  "atk-s0401a:352_2": "jāta”nti kathayiṃsu. Bhagavā purimanayeneva āgantvā tesaṃ vacanaṃ sutvā imaṃ dhammadesanaṃ",
  "atk-s0401a:352_3": "ārabhi. Sesaṃ vuttanayeneva veditabbanti.",
  "atk-s0401a:353": "Kalyāṇamittatādivaggavaṇṇanā.",
  "atk-s0401a:356": "9. Pamādādivaggavaṇṇanā",
  "atk-s0401a:357_0": "81. Navamassāpi paṭhamaṃ aṭṭhuppattiyameva kathitaṃ. Sambahulā kira bhikkhū dhammasabhāyaṃ",
  "atk-s0401a:357_1": "nisinnā kumbhaghosakaṃ ārabbha “asukaṃ nāma kulaṃ pubbe appayasaṃ appaparivāraṃ ahosi,",
  "atk-s0401a:357_2": "idāni mahāyasaṃ mahāparivāraṃ jāta”nti kathayiṃsu. Satthā purimanayeneva āgantvā",
  "atk-s0401a:357_3": "tesaṃ vacanaṃ sutvā imaṃ suttaṃ ārabhi. Tassattho heṭṭhā vuttanayeneva veditabbo.",
  "atk-s0401a:358": "82. Dutiyādīsu mahato anatthāyāti mahantassa anatthassa atthāya. Sesamettha uttānamevāti.",
  "atk-s0401a:359": "Pamādādivaggavaṇṇanā.",
  "atk-s0401a:362": "10. Dutiyapamādādivaggavaṇṇanā",
  "atk-s0401a:363_0": "98. Dasame ajjhattikanti niyakajjhattavasena ajjhattikaṃ. Aṅganti kāraṇaṃ. Iti karitvāti",
  "atk-s0401a:363_1": "evaṃ katvā. Idaṃ vuttaṃ hoti – bhikkhave, ajjhattaṃ paccattaṃ attano santāne samuṭṭhitaṃ",
  "atk-s0401a:363_2": "kāraṇanti katvā na aññaṃ ekaṃ kāraṇampi samanupassāmīti.",
  "atk-s0401a:364": "110-114. Bāhiranti ajjhattasantānato bahi bhavaṃ. Saddhammassāti suddhammassa, sāsanassāti attho. Sammosāyāti vināsāya. Antaradhānāyāti apaññāṇatthāya.",
  "atk-s0401a:365": "115. Ṭhitiyāti ciraṭṭhitatthaṃ. Asammosāya anantaradhānāyāti vuttapaṭipakkhanayeneva veditabbaṃ. Sesamettha catukkoṭike vuttanayameva.",
  "atk-s0401a:366_0": "130. Ito paresu adhammaṃ dhammoti dīpentītiādīsu suttantapariyāyena tāva dasa kusalakammapathā",
  "atk-s0401a:366_1": "dhammo, dasa akusalakammapathā adhammo. Tathā cattāro satipaṭṭhānā cattāro sammappadhānā",
  "atk-s0401a:366_2": "cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggoti",
  "atk-s0401a:366_3": "sattatiṃsa bodhipakkhiyadhammā dhammo nāma; tayo satipaṭṭhānā tayo sammappadhānā",
  "atk-s0401a:366_4": "tayo iddhipādā cha indriyāni cha balāni aṭṭha bojjhaṅgā navaṅgiko maggoti ca cattāro",
  "atk-s0401a:366_5": "upādānā pañca nīvaraṇāni satta anusayā aṭṭha micchattāni ca ayaṃ adhammo.",
  "atk-s0401a:367_0": "Tattha yaṃkiñci ekaṃ adhammakoṭṭhāsaṃ gahetvā “imaṃ adhammaṃ dhammoti karissāma,",
  "atk-s0401a:367_1": "evaṃ amhākaṃ ācariyakulaṃ niyyānikaṃ bhavissati, mayaṃ ca loke pākaṭā bhavissāmā”ti",
  "atk-s0401a:367_2": "taṃ adhammaṃ “dhammo aya”nti kathayantā adhammaṃ dhammoti dīpenti nāma. Tatheva dhammakoṭṭhāsesu",
  "atk-s0401a:367_3": "ekaṃ gahetvā “ayaṃ adhammo”ti kathentā dhammaṃ adhammoti dīpenti nāma. Vinayapariyāyena",
  "atk-s0401a:367_4": "pana bhūtena vatthunā codetvā sāretvā yathāpaṭiññāya kattabbaṃ kammaṃ dhammo nāma,",
  "atk-s0401a:367_5": "abhūtena vatthunā acodetvā asāretvā apaṭiññāya kattabbaṃ kammaṃ adhammo nāma.",
  "atk-s0401a:368_0": "Suttantapariyāyena rāgavinayo dosavinayo mohavinayo saṃvaro pahānaṃ paṭisaṅkhāti",
  "atk-s0401a:368_1": "ayaṃ vinayo nāma, rāgādīnaṃ avinayo asaṃvaro appahānaṃ apaṭisaṅkhāti ayaṃ avinayo",
  "atk-s0401a:368_2": "nāma. Vinayapariyāyena vatthusampatti, ñattisampatti, anussāvanasampatti, sīmāsampatti,",
  "atk-s0401a:368_3": "parisasampattīti ayaṃ vinayo nāma. Vatthuvipatti, ñattivipatti, anussāvanavipatti,",
  "atk-s0401a:368_4": "sīmāvipatti parisavipattīti ayaṃ avinayo nāma.",
  "atk-s0401a:369_0": "Suttantapariyāyena cattāro satipaṭṭhānā cattāro sammappadhānā…pe… ariyo aṭṭhaṅgiko",
  "atk-s0401a:369_1": "maggoti idaṃ bhāsitaṃ lapitaṃ tathāgatena; tayo satipaṭṭhānā tayo sammappadhānā tayo",
  "atk-s0401a:369_2": "iddhipādā cha indriyāni cha balāni aṭṭha bojjhaṅgā navaṅgiko maggoti idaṃ abhāsitaṃ",
  "atk-s0401a:369_3": "alapitaṃ tathāgatena. Vinayapariyāyena cattāro pārājikā terasa saṅghādisesā dve aniyatā",
  "atk-s0401a:369_4": "tiṃsa nissaggiyā pācittiyāti idaṃ bhāsitaṃ lapitaṃ tathāgatena; tayo pārājikā cuddasa",
  "atk-s0401a:369_5": "saṅghādisesā tayo aniyatā ekatiṃsa nissaggiyā pācittiyāti idaṃ abhāsitaṃ alapitaṃ tathāgatena.",
  "atk-s0401a:370_0": "Suttantapariyāyena devasikaṃ phalasamāpattisamāpajjanaṃ mahākaruṇāsamāpattisamāpajjanaṃ",
  "atk-s0401a:370_1": "buddhacakkhunā lokavolokanaṃ aṭṭhuppattivasena suttantadesanā jātakakathāti idaṃ",
  "atk-s0401a:370_2": "āciṇṇaṃ, na devasikaṃ phalasamāpattisamāpajjanaṃ…pe… na jātakakathāti idaṃ anāciṇṇaṃ.",
  "atk-s0401a:370_3": "Vinayapariyāyena nimantitassa vassāvāsaṃ vasitvā apaloketvā cārikāpakkamanaṃ pavāretvā",
  "atk-s0401a:370_4": "cārikāpakkamanaṃ, āgantukehi saddhiṃ paṭhamaṃ paṭisanthārakaraṇanti idaṃ āciṇṇaṃ,",
  "atk-s0401a:370_5": "tasseva āciṇṇassa akaraṇaṃ anāciṇṇaṃ nāma.",
  "atk-s0401a:371_0": "Suttantapariyāyena cattāro satipaṭṭhānā…pe… aṭṭhaṅgiko maggoti idaṃ paññattaṃ nāma;",
  "atk-s0401a:371_1": "tayo satipaṭṭhānā…pe… navaṅgiko maggoti idaṃ apaññattaṃ nāma. Vinayapariyāyena cattāro",
  "atk-s0401a:371_2": "pārājikā…pe… tiṃsanissaggiyā pācittiyāti idaṃ paññattaṃ nāma; tayo pārājikā…pe… ekatiṃsa",
  "atk-s0401a:371_3": "nissaggiyā pācittiyāti idaṃ apaññattaṃ nāma.",
  "atk-s0401a:372_0": "Yaṃ panetaṃ sabbasuttānaṃ pariyosāne tecimaṃ saddhammaṃ antaradhāpentīti vuttaṃ,",
  "atk-s0401a:372_1": "tattha pañca antaradhānāni nāma adhigamaantaradhānaṃ, paṭipattiantaradhānaṃ, pariyattiantaradhānaṃ,",
  "atk-s0401a:372_2": "liṅgaantaradhānaṃ, dhātuantaradhānanti. Tattha adhigamoti cattāro maggā, cattāri",
  "atk-s0401a:372_3": "phalāni, catasso paṭisambhidā, tisso vijjā, cha abhiññāti. So parihāyamāno paṭisambhidāto",
  "atk-s0401a:372_4": "paṭṭhāya parihāyati. Buddhānaṃ hi parinibbānato vassasahassameva paṭisambhidā nibbattetuṃ",
  "atk-s0401a:372_5": "sakkonti, tato paraṃ cha abhiññā, tato tāpi nibbattetuṃ asakkontā tisso vijjā nibbattenti.",
  "atk-s0401a:372_6": "Gacchante gacchante kāle tāpi nibbattetuṃ asakkontā sukkhavipassakā honti. Eteneva",
  "atk-s0401a:372_7": "upāyena anāgāmino sakadāgāmino sotāpannāti. Tesu dharantesu adhigamo anantarahito",
  "atk-s0401a:372_8": "nāma na hoti. Pacchimakassa pana sotāpannassa jīvitakkhayena adhigamo antarahito",
  "atk-s0401a:372_9": "nāma hoti. Idaṃ adhigamaantaradhānaṃ nāma.",
  "atk-s0401a:373_0": "Paṭipattiantaradhānaṃ nāma jhānavipassanāmaggaphalāni nibbattetuṃ asakkontā catupārisuddhisīlamattaṃ",
  "atk-s0401a:373_1": "rakkhanti. Gacchante gacchante kāle “sīlaṃ paripuṇṇaṃ katvā rakkhāma, padhānañca",
  "atk-s0401a:373_2": "anuyuñjāma, na ca maggaṃ vā phalaṃ vā sacchikātuṃ sakkoma, natthi idāni ariyadhammapaṭivedho”ti",
  "atk-s0401a:373_3": "vosānaṃ āpajjitvā kosajjabahulā aññamaññaṃ na codenti na sārenti akukkuccakā honti,",
  "atk-s0401a:373_4": "tato paṭṭhāya khuddānukhuddakāni maddanti. Gacchante gacchante kāle pācittiyathullaccayāni",
  "atk-s0401a:373_5": "āpajjanti, tato garukāpattiṃ. Pārājikamattameva tiṭṭhati. Cattāri pārājikāni rakkhantānaṃ",
  "atk-s0401a:373_6": "bhikkhūnaṃ satepi sahassepi dharamāne paṭipatti anantarahitā nāma na hoti. Pacchimakassa",
  "atk-s0401a:373_7": "pana bhikkhuno sīlabhedena vā jīvitakkhayena vā antarahitā hotīti idaṃ paṭipattiantaradhānaṃ nāma.",
  "atk-s0401a:374_0": "Pariyattīti tepiṭakaṃ buddhavacanaṃ sāṭṭhakathā pāḷi. Yāva sā tiṭṭhati, tāva pariyatti",
  "atk-s0401a:374_1": "paripuṇṇā nāma hoti. Gacchante gacchante kāle rājayuvarājāno adhammikā honti, tesu",
  "atk-s0401a:374_2": "adhammikesu rājāmaccādayo adhammikā honti, tato raṭṭhajanapadavāsinoti. Etesaṃ adhammikatāya",
  "atk-s0401a:374_3": "devo na sammā vassati, tato sassāni na sampajjanti. Tesu asampajjantesu paccayadāyakā",
  "atk-s0401a:374_4": "bhikkhusaṅghassa paccaye dātuṃ na sakkonti, bhikkhū paccayehi kilamantā antevāsike",
  "atk-s0401a:374_5": "saṅgahetuṃ na sakkonti. Gacchante gacchante kāle pariyatti parihāyati, atthavasena",
  "atk-s0401a:374_6": "dhāretuṃ na sakkonti, pāḷivaseneva dhārenti. Tato gacchante gacchante kāle pāḷimpi",
  "atk-s0401a:374_7": "sakalaṃ dhāretuṃ na sakkonti, paṭhamaṃ abhidhammapiṭakaṃ parihāyati. Parihāyamānaṃ",
  "atk-s0401a:374_8": "matthakato paṭṭhāya parihāyati. Paṭhamameva hi paṭṭhānamahāpakaraṇaṃ parihāyati,",
  "atk-s0401a:374_9": "tasmiṃ parihīne yamakaṃ, kathāvatthu, puggalapaññatti, dhātukathā, vibhaṅgo, dhammasaṅgahoti.",
  "atk-s0401a:375_0": "Evaṃ abhidhammapiṭake parihīne matthakato paṭṭhāya suttantapiṭakaṃ parihāyati. Paṭhamañhi",
  "atk-s0401a:375_1": "aṅguttaranikāyo parihāyati, tasmimpi paṭhamaṃ ekādasakanipāto, tato dasakanipāto…pe…",
  "atk-s0401a:375_2": "tato ekakanipātoti. Evaṃ aṅguttare parihīne matthakato paṭṭhāya saṃyuttanikāyo parihāyati.",
  "atk-s0401a:375_3": "Paṭhamaṃ hi mahāvaggo parihāyati, tato saḷāyatanavaggo, khandhavaggo, nidānavaggo,",
  "atk-s0401a:375_4": "sagāthāvaggoti. Evaṃ saṃyuttanikāye parihīne matthakato paṭṭhāya majjhimanikāyo parihāyati.",
  "atk-s0401a:375_5": "Paṭhamaṃ hi uparipaṇṇāsako parihāyati, tato majjhimapaṇṇāsako, tato mūlapaṇṇāsakoti.",
  "atk-s0401a:375_6": "Evaṃ majjhimanikāye parihīne matthakato paṭṭhāya dīghanikāyo parihāyati. Paṭhamañhi",
  "atk-s0401a:375_7": "pāthikavaggo parihāyati, tato mahāvaggo, tato sīlakkhandhavaggoti. Evaṃ dīghanikāye",
  "atk-s0401a:375_8": "parihīne suttantapiṭakaṃ parihīnaṃ nāma hoti. Vinayapiṭakena saddhiṃ jātakameva dhārenti.",
  "atk-s0401a:375_9": "Vinayapiṭakaṃ lajjinova dhārenti, lābhakāmā pana “suttante kathitepi sallakkhentā",
  "atk-s0401a:375_10": "natthī”ti jātakameva dhārenti. Gacchante gacchante kāle jātakampi dhāretuṃ na sakkonti.",
  "atk-s0401a:375_11": "Atha tesaṃ paṭhamaṃ vessantarajātakaṃ parihāyati, tato paṭilomakkamena puṇṇakajātakaṃ,",
  "atk-s0401a:375_12": "mahānāradajātakanti pariyosāne apaṇṇakajātakaṃ parihāyati. Evaṃ jātake parihīne vinayapiṭakameva dhārenti.",
  "atk-s0401a:376_0": "Gacchante gacchante kāle vinayapiṭakampi matthakato paṭṭhāya parihāyati. Paṭhamañhi",
  "atk-s0401a:376_1": "parivāro parihāyati, tato khandhako, bhikkhunīvibhaṅgo, mahāvibhaṅgoti anukkamena",
  "atk-s0401a:376_2": "uposathakkhandhakamattameva dhārenti. Tadāpi pariyatti antarahitā na hoti. Yāva pana",
  "atk-s0401a:376_3": "manussesu cātuppadikagāthāpi pavattati, tāva pariyatti anantarahitāva hoti. Yadā",
  "atk-s0401a:376_4": "saddho pasanno rājā hatthikkhandhe suvaṇṇacaṅkoṭakamhi sahassatthavikaṃ ṭhapāpetvā",
  "atk-s0401a:376_5": "“buddhehi kathitaṃ cātuppadikagāthaṃ jānanto imaṃ sahassaṃ gaṇhatū”ti nagare bheriṃ",
  "atk-s0401a:376_6": "carāpetvā gaṇhanakaṃ alabhitvā “ekavāraṃ carāpite nāma suṇantāpi honti assuṇantāpī”ti",
  "atk-s0401a:376_7": "yāvatatiyaṃ carāpetvā gaṇhanakaṃ alabhitvā rājapurisā taṃ sahassatthavikaṃ puna rājakulaṃ",
  "atk-s0401a:376_8": "pavesenti, tadā pariyatti antarahitā nāma hoti. Idaṃ pariyattiantaradhānaṃ nāma.",
  "atk-s0401a:377_0": "Gacchante gacchante kāle cīvaraggahaṇaṃ pattaggahaṇaṃ sammiñjanapasāraṇaṃ ālokitavilokitaṃ",
  "atk-s0401a:377_1": "na pāsādikaṃ hoti. Nigaṇṭhasamaṇā viya alābupattaṃ bhikkhū pattaṃ aggabāhāya pakkhipitvā",
  "atk-s0401a:377_2": "ādāya vicaranti, ettāvatāpi liṅgaṃ anantarahitameva hoti. Gacchante gacchante pana",
  "atk-s0401a:377_3": "kāle aggabāhato otāretvā hatthena vā sikkāya vā olambitvā vicaranti, cīvarampi rajanasāruppaṃ",
  "atk-s0401a:377_4": "akatvā oṭṭhaṭṭhivaṇṇaṃ katvā vicaranti. Gacchante gacchante kāle rajanampi na hoti",
  "atk-s0401a:377_5": "dasacchindanampi ovaṭṭikavijjhanampi, kappamattaṃ katvā vaḷañjenti. Puna ovaṭṭikaṃ",
  "atk-s0401a:377_6": "vijjhitvā kappaṃ na karonti. Tato ubhayampi akatvā dasā chetvā paribbājakā viya caranti.",
  "atk-s0401a:377_7": "Gacchante gacchante kāle “ko iminā amhākaṃ attho”ti khuddakaṃ kāsāvakhaṇḍaṃ hatthe",
  "atk-s0401a:377_8": "vā gīvāya vā bandhanti, kesesu vā allīyāpenti, dārabharaṇaṃ vā karontā kasitvā vapitvā",
  "atk-s0401a:377_9": "jīvikaṃ kappetvā vicaranti. Tadā dakkhiṇaṃ dentā saṅghaṃ uddissa etesaṃ denti. Idaṃ",
  "atk-s0401a:377_10": "sandhāya bhagavatā vuttaṃ – “bhavissanti kho, panānanda, anāgatamaddhānaṃ gotrabhuno",
  "atk-s0401a:377_11": "kāsāvakaṇṭhā dussīlā pāpadhammā, tesu dussīlesu saṅghaṃ uddissa dānaṃ dassanti, tadāpāhaṃ,",
  "atk-s0401a:377_12": "ānanda, saṅghagataṃ dakkhiṇaṃ asaṅkheyyaṃ appameyyaṃ vadāmī”ti. Tato gacchante kāle",
  "atk-s0401a:377_13": "nānāvidhāni kammāni karontā “papañco esa, kiṃ iminā amhāka”nti kāsāvakhaṇḍaṃ chinditvā",
  "atk-s0401a:377_14": "araññe khipanti. Etasmiṃ kāle liṅgaṃ antarahitaṃ nāma hoti. Kassapadasabalassa kira",
  "atk-s0401a:377_15": "kālato paṭṭhāya yonakānaṃ setavatthaṃ pārupitvā caraṇaṃ cārittaṃ jātanti. Idaṃ liṅgaantaradhānaṃ nāma.",
  "atk-s0401a:378_0": "Dhātuantaradhānaṃ pana evaṃ veditabbaṃ – tīṇi parinibbānāni, kilesaparinibbānaṃ –",
  "atk-s0401a:378_1": "khandhaparinibbānaṃ, dhātuparinibbānanti. Tattha kilesaparinibbānaṃ bodhipallaṅke",
  "atk-s0401a:378_2": "ahosi, khandhaparinibbānaṃ kusinārāyaṃ, dhātuparinibbānaṃ anāgate bhavissati. Kathaṃ?",
  "atk-s0401a:378_3": "Tato tattha tattha sakkārasammānaṃ alabhamānā dhātuyo buddhānaṃ adhiṭṭhānabalena",
  "atk-s0401a:378_4": "sakkārasammānalabhanakaṭṭhānaṃ gacchanti. Gacchante gacchante kāle sabbaṭṭhānesu",
  "atk-s0401a:378_5": "sakkārasammāno na hoti. Sāsanassa hi osakkanakāle imasmiṃ tambapaṇṇidīpe sabbā dhātuyo",
  "atk-s0401a:378_6": "sannipatitvā mahācetiyaṃ, tato nāgadīpe rājāyatanacetiyaṃ, tato bodhipallaṅkaṃ gamissanti.",
  "atk-s0401a:378_7": "Nāgabhavanatopi devalokatopi brahmalokatopi dhātuyo mahābodhipallaṅkameva gamissanti.",
  "atk-s0401a:378_8": "Sāsapamattāpi dhātu antarā na nassissati. Sabbā dhātuyo mahābodhimaṇḍe sannipatitvā",
  "atk-s0401a:378_9": "buddharūpaṃ gahetvā bodhimaṇḍe pallaṅkena nisinnabuddhasarīrasiriṃ dassenti. Dvattiṃsa",
  "atk-s0401a:378_10": "mahāpurisalakkhaṇāni asīti anubyañjanāni byāmappabhāti sabbaṃ paripuṇṇameva hoti.",
  "atk-s0401a:378_11": "Tato yamakapāṭihāriyadivase viya pāṭihāriyaṃ katvā dassenti. Tadā manussabhūtasatto",
  "atk-s0401a:378_12": "nāma tattha gato natthi, dasasahassacakkavāḷe pana devatā sabbāva sannipatitvā “ajja",
  "atk-s0401a:378_13": "dasabalo parinibbāyati, itodāni paṭṭhāya andhakāraṃ bhavissatī”ti paridevanti. Atha",
  "atk-s0401a:378_14": "dhātusarīrato tejo samuṭṭhāya taṃ sarīraṃ apaṇṇattikabhāvaṃ gameti. Dhātusarīrato",
  "atk-s0401a:378_15": "samuṭṭhitā jālā yāva brahmalokā uggacchissati, sāsapamattāya sesāyapi dhātuyā sati",
  "atk-s0401a:378_16": "ekajālāva bhavissati. Dhātūsu pariyādānaṃ gatāsu pacchijjissati. Evaṃ mahantaṃ ānubhāvaṃ",
  "atk-s0401a:378_17": "dassetvā dhātuyo antaradhāyanti. Tadā sannipatitā devasaṅghā buddhānaṃ parinibbutadivase",
  "atk-s0401a:378_18": "viya dibbagandhamālātūriyādīhi sakkāraṃ katvā tikkhattuṃ padakkhiṇaṃ katvā vanditvā",
  "atk-s0401a:378_19": "“anāgate uppajjanakaṃ buddhaṃ passituṃ labhissāma bhagavā”ti vatvā sakasakaṭṭhānameva",
  "atk-s0401a:378_20": "gacchanti. Idaṃ dhātuantaradhānaṃ nāma.",
  "atk-s0401a:379_0": "Imassa pañcavidhassa antaradhānassa pariyattiantaradhānameva mūlaṃ. Pariyattiyā hi",
  "atk-s0401a:379_1": "antarahitāya paṭipatti antaradhāyati, pariyattiyā ṭhitāya paṭipatti patiṭṭhāti. Teneva",
  "atk-s0401a:379_2": "imasmiṃ dīpe caṇḍālatissamahābhaye sakko devarājā mahāuḷumpaṃ māpetvā bhikkhūnaṃ",
  "atk-s0401a:379_3": "ārocāpesi “mahantaṃ bhayaṃ bhavissati, na sammā devo vassissati, bhikkhū paccayehi",
  "atk-s0401a:379_4": "kilamantā pariyattiṃ sandhāretuṃ na sakkhissanti, paratīraṃ gantvā ayyehi jīvitaṃ",
  "atk-s0401a:379_5": "rakkhituṃ vaṭṭati. Imaṃ mahāuḷumpaṃ āruyha gacchatha, bhante. Yesaṃ ettha nisajjaṭṭhānaṃ",
  "atk-s0401a:379_6": "nappahoti, te kaṭṭhakhaṇḍepi uraṃ ṭhapetvā gacchantu, sabbesampi bhayaṃ na bhavissatī”ti.",
  "atk-s0401a:379_7": "Tadā samuddatīraṃ patvā saṭṭhi bhikkhū katikaṃ katvā “amhākaṃ ettha gamanakiccaṃ",
  "atk-s0401a:379_8": "natthi, mayaṃ idheva hutvā tepiṭakaṃ rakkhissāmā”ti tato nivattitvā dakkhiṇamalayajanapadaṃ",
  "atk-s0401a:379_9": "gantvā kandamūlapaṇṇehi jīvikaṃ kappentā vasiṃsu. Kāye vahante nisīditvā sajjhāyaṃ",
  "atk-s0401a:379_10": "karonti, avahante vālikaṃ ussāretvā parivāretvā sīsāni ekaṭṭhāne katvā pariyattiṃ",
  "atk-s0401a:379_11": "sammasanti. Iminā niyāmena dvādasa saṃvaccharāni sāṭṭhakathaṃ tepiṭakaṃ paripuṇṇaṃ katvā dhārayiṃsu.",
  "atk-s0401a:380_0": "Bhaye vūpasante sattasatā bhikkhū attano gataṭṭhāne sāṭṭhakathe tepiṭake ekakkharampi",
  "atk-s0401a:380_1": "ekabyañjanampi anāsetvā imameva dīpamāgamma kallagāmajanapade maṇḍalārāmavihāraṃ",
  "atk-s0401a:380_2": "pavisiṃsu. Therānaṃ āgamanappavattiṃ sutvā imasmiṃ dīpe ohīnā saṭṭhi bhikkhū “there",
  "atk-s0401a:380_3": "passissāmā”ti gantvā therehi saddhiṃ tepiṭakaṃ sodhentā ekakkharampi ekabyañjanampi",
  "atk-s0401a:380_4": "asamentaṃ nāma na passiṃsu. Tasmiṃ ṭhāne therānaṃ ayaṃ kathā udapādi “pariyatti nu",
  "atk-s0401a:380_5": "kho sāsanassa mūlaṃ, udāhu paṭipattī”ti. Paṃsukūlikattherā “paṭipattimūla”nti āhaṃsu,",
  "atk-s0401a:380_6": "dhammakathikā “pariyattī”ti. Atha ne therā “tumhākaṃ dvinnampi janānaṃ vacanamatteneva",
  "atk-s0401a:380_7": "na karoma, jinabhāsitaṃ suttaṃ āharathā”ti āhaṃsu. Suttaṃ āharituṃ na bhāroti “ime",
  "atk-s0401a:380_8": "ca, subhadda, bhikkhū sammā vihareyyuṃ, asuñño loko arahantehi assāti. Paṭipattimūlakaṃ,",
  "atk-s0401a:380_9": "mahārāja, satthusāsanaṃ paṭipattisārakaṃ. Paṭipattiyā dharantāya tiṭṭhatī”ti suttaṃ",
  "atk-s0401a:380_10": "āhariṃsu. Imaṃ suttaṃ sutvā dhammakathikā attano vādaṭhapanatthāya imaṃ suttaṃ āhariṃsu –",
  "atk-s0401a:381": "“Yāva tiṭṭhanti suttantā, vinayo yāva dippati;",
  "atk-s0401a:382": "Tāva dakkhanti ālokaṃ, sūriye abbhuṭṭhite yathā.",
  "atk-s0401a:383": "“Suttantesu asantesu, pamuṭṭhe vinayamhi ca;",
  "atk-s0401a:384": "Tamo bhavissati loke, sūriye atthaṅgate yathā.",
  "atk-s0401a:385": "“Suttante rakkhite sante, paṭipatti hoti rakkhitā;",
  "atk-s0401a:386": "Paṭipattiyaṃ ṭhito dhīro, yogakkhemā na dhaṃsatī”ti.",
  "atk-s0401a:387_0": "Imasmiṃ sutte āhaṭe paṃsukūlikattherā tuṇhī ahesuṃ, dhammakathikattherānaṃyeva vacanaṃ",
  "atk-s0401a:387_1": "purato ahosi. Yathā hi gavasatassa vā gavasahassassa vā antare paveṇipālikāya dhenuyā",
  "atk-s0401a:387_2": "asati so vaṃso sā paveṇi na ghaṭīyati, evamevaṃ āraddhavipassakānaṃ bhikkhūnaṃ satepi",
  "atk-s0401a:387_3": "sahassepi saṃvijjamāne pariyattiyā asati ariyamaggapaṭivedho nāma na hoti. Yathā",
  "atk-s0401a:387_4": "ca nidhikumbhiyā jānanatthāya pāsāṇapiṭṭhe akkharesu ṭhapitesu yāva akkharāni dharanti,",
  "atk-s0401a:387_5": "tāva nidhikumbhi naṭṭhā nāma na hoti. Evamevaṃ pariyattiyā dharamānāya sāsanaṃ antarahitaṃ nāma na hotīti.",
  "atk-s0401a:388": "Dutiyapamādādivaggavaṇṇanā.",
  "atk-s0401a:391": "11. Adhammavaggavaṇṇanā",
  "atk-s0401a:392": "140. Ekādasame vagge adhammaṃ adhammotiādīni vuttanayeneva veditabbāni. Sesamettha uttānamevāti.",
  "atk-s0401a:393": "Adhammavaggavaṇṇanā.",
  "atk-s0401a:396": "12. Anāpattivaggavaṇṇanā",
  "atk-s0401a:397_0": "150. Dvādasame pana anāpattiṃ āpattītiādīsu “anāpatti ajānantassa atheyyacittassa",
  "atk-s0401a:397_1": "namaraṇādhippāyassa anullapanādhippāyassa namocanādhippāyassā”ti tattha tattha vuttā",
  "atk-s0401a:397_2": "anāpatti anāpatti nāma, “jānantassa theyyacittassā”tiādinā nayena vuttā āpatti āpatti",
  "atk-s0401a:397_3": "nāma, pañcāpattikkhandhā lahukāpatti nāma, dve āpattikkhandhā garukāpatti nāma. Dve",
  "atk-s0401a:397_4": "āpattikkhandhā duṭṭhullāpatti nāma, pañcāpattikkhandhā aduṭṭhullāpatti nāma. Cha",
  "atk-s0401a:397_5": "āpattikkhandhā sāvasesāpatti nāma, eko pārājikāpattikkhandho anavasesāpatti nāma.",
  "atk-s0401a:397_6": "Sappaṭikammāpatti nāma sāvasesāpattiyeva, appaṭikammāpatti nāma anavasesāpattiyeva.",
  "atk-s0401a:397_7": "Sesaṃ sabbattha uttānamevāti.",
  "atk-s0401a:398": "Anāpattivaggavaṇṇanā.",
  "atk-s0401a:401": "13. Ekapuggalavaggavaṇṇanā",
  "atk-s0401a:402_0": "170. Ekapuggalavaggassa paṭhame ekapuggaloti eko puggalo. Ettha ekoti dutiyādipaṭikkhepattho",
  "atk-s0401a:402_1": "gaṇanaparicchedo. Puggaloti sammutikathā, na paramatthakathā. Buddhassa hi bhagavato",
  "atk-s0401a:402_2": "duvidhā desanā – sammutidesanā, paramatthadesanā cāti. Tattha “puggalo satto itthī",
  "atk-s0401a:402_3": "puriso khattiyo brāhmaṇo devo māro”ti evarūpā sammutidesanā, “aniccaṃ dukkhaṃ anattā",
  "atk-s0401a:402_4": "khandhā dhātū āyatanāni satipaṭṭhānā”ti evarūpā paramatthadesanā. Tattha bhagavā",
  "atk-s0401a:402_5": "ye sammutivasena desanaṃ sutvā atthaṃ paṭivijjhitvā mohaṃ pahāya visesaṃ adhigantuṃ",
  "atk-s0401a:402_6": "samatthā, tesaṃ sammutidesanaṃ deseti. Ye pana paramatthavasena desanaṃ sutvā atthaṃ",
  "atk-s0401a:402_7": "paṭivijjhitvā mohaṃ pahāya visesamadhigantuṃ samatthā, tesaṃ paramatthadesanaṃ deseti.",
  "atk-s0401a:403_0": "Tatrāyaṃ upamā – yathā hi desabhāsākusalo tiṇṇaṃ vedānaṃ atthasaṃvaṇṇanako ācariyo",
  "atk-s0401a:403_1": "ye damiḷabhāsāya vutte atthaṃ jānanti, tesaṃ damiḷabhāsāya ācikkhati. Ye andhabhāsādīsu",
  "atk-s0401a:403_2": "aññatarāya bhāsāya, tesaṃ tāya tāya bhāsāya. Evaṃ te māṇavakā chekaṃ byattaṃ ācariyamāgamma",
  "atk-s0401a:403_3": "khippameva sippaṃ uggaṇhanti. Tattha ācariyo viya buddho bhagavā, tayo vedā viya",
  "atk-s0401a:403_4": "kathetabbabhāve ṭhitāni tīṇi piṭakāni, desabhāsākosallamiva sammutiparamatthakosallaṃ,",
  "atk-s0401a:403_5": "nānādesabhāsā māṇavakā viya sammutiparamatthavasena paṭivijjhanasamatthā veneyyasattā,",
  "atk-s0401a:403_6": "ācariyassa damiḷabhāsādiācikkhanaṃ viya bhagavato sammutiparamatthavasena desanā",
  "atk-s0401a:403_7": "veditabbā. Āha cettha –",
  "atk-s0401a:404": "“Duve saccāni akkhāsi, sambuddho vadataṃ varo;",
  "atk-s0401a:405": "Sammutiṃ paramatthañca, tatiyaṃ nupalabbhati.",
  "atk-s0401a:406": "“Saṅketavacanaṃ saccaṃ, lokasammutikāraṇā;",
  "atk-s0401a:407": "Paramatthavacanaṃ saccaṃ, dhammānaṃ bhūtakāraṇā.",
  "atk-s0401a:408": "“Tasmā vohārakusalassa, lokanāthassa satthuno;",
  "atk-s0401a:409": "Sammutiṃ voharantassa, musāvādo na jāyatī”ti.",
  "atk-s0401a:410_0": "Apica aṭṭhahi kāraṇehi bhagavā puggalakathaṃ katheti – hirottappadīpanatthaṃ, kammassakatādīpanatthaṃ,",
  "atk-s0401a:410_1": "paccattapurisakāradīpanatthaṃ, ānantariyadīpanatthaṃ, brahmavihāradīpanatthaṃ, pubbenivāsadīpanatthaṃ,",
  "atk-s0401a:410_2": "dakkhiṇāvisuddhidīpanatthaṃ, lokasammutiyā appahānatthañcāti. “Khandhadhātuāyatanāni",
  "atk-s0401a:410_3": "hiriyanti ottappantī”ti hi vutte mahājano na jānāti, sammohamāpajjati, paṭisattu",
  "atk-s0401a:410_4": "hoti “kimidaṃ khandhadhātuāyatanāni hiriyanti ottappanti nāmā”ti? “Itthī hiriyati",
  "atk-s0401a:410_5": "ottappati, puriso khattiyo brāhmaṇo devo māro”ti vutte pana jānāti, na sammohamāpajjati,",
  "atk-s0401a:410_6": "na paṭisattu hoti. Tasmā bhagavā hirottappadīpanatthaṃ puggalakathaṃ katheti.",
  "atk-s0401a:411": "“Khandhā kammassakā, dhātuyo āyatanānī”ti vuttepi eseva nayo. Tasmā bhagavā kammassakatādīpanatthaṃ puggalakathaṃ katheti.",
  "atk-s0401a:412": "“Veḷuvanādayo mahāvihārā khandhehi kārāpitā, dhātūhi āyatanehī”ti vuttepi eseva nayo. Tasmā bhagavā paccattapurisakāradīpanatthaṃ puggalakathaṃ katheti.",
  "atk-s0401a:413_0": "“Khandhā mātaraṃ jīvitā voropenti, pitaraṃ, arahantaṃ, ruhiruppādakammaṃ, saṅghabhedakammaṃ",
  "atk-s0401a:413_1": "karonti, dhātuyo āyatanānī”ti vuttepi eseva nayo. Tasmā bhagavā ānantariyadīpanatthaṃ",
  "atk-s0401a:413_2": "puggalakathaṃ katheti.",
  "atk-s0401a:414": "“Khandhā mettāyanti, dhātuyo āyatanānī”ti vuttepi eseva nayo. Tasmā bhagavā brahmavihāradīpanatthaṃ puggalakathaṃ katheti.",
  "atk-s0401a:415": "“Khandhā pubbenivāsamanussaranti, dhātuyo āyatanānī”ti vuttepi eseva nayo. Tasmā bhagavā pubbenivāsadīpanatthaṃ puggalakathaṃ katheti.",
  "atk-s0401a:416_0": "“Khandhā dānaṃ paṭiggaṇhanti, dhātuyo āyatanānī”ti vuttepi mahājano na jānāti, sammohaṃ",
  "atk-s0401a:416_1": "āpajjati, paṭisattu hoti “kimidaṃ khandhadhātuāyatanāni paṭiggaṇhanti nāmā”ti? “Puggalā",
  "atk-s0401a:416_2": "paṭiggaṇhanti sīlavanto kalyāṇadhammo”ti vutte pana jānāti, na sammohaṃ āpajjati,",
  "atk-s0401a:416_3": "na paṭisattu hoti. Tasmā bhagavā dakkhiṇāvisuddhidīpanatthaṃ puggalakathaṃ katheti.",
  "atk-s0401a:417": "Lokasammutiñca buddhā bhagavanto nappajahanti, lokasamaññāya lokaniruttiyā lokābhilāpe ṭhitāyeva dhammaṃ desenti. Tasmā bhagavā lokasammutiyā appahānatthampi puggalakathaṃ katheti.",
  "atk-s0401a:418_0": "Iti eko ca so puggalo cāti ekapuggalo. Kenaṭṭhena ekapuggalo? Asadisaṭṭhena guṇavisiṭṭhaṭṭhena",
  "atk-s0401a:418_1": "asamasamaṭṭhenāti. So hi dasannaṃ pāramīnaṃ paṭipāṭiyā āvajjanaṃ ādiṃ katvā bodhisambhāraguṇehi",
  "atk-s0401a:418_2": "ceva buddhaguṇehi ca sesamahājanena asadisoti asadisaṭṭhenapi ekapuggalo. Ye cassa",
  "atk-s0401a:418_3": "te guṇā, te sesasattānaṃ guṇehi visiṭṭhāti guṇavisiṭṭhaṭṭhenapi ekapuggalo. Purimakā",
  "atk-s0401a:418_4": "sammāsambuddhā sabbasattehi asamā, tehi saddhiṃ ayameva eko rūpakāyaguṇehi ceva nāmakāyaguṇehi",
  "atk-s0401a:418_5": "ca samoti asamasamaṭṭhenapi ekapuggalo.",
  "atk-s0401a:419_0": "Loketi tayo lokā – sattaloko, okāsaloko, saṅkhāralokoti. Tesaṃ vitthārakathā visuddhimagge",
  "atk-s0401a:419_1": "vuttā. Tesu idha sattaloko adhippeto. Sattaloke uppajjamānopi cesa na devaloke, na",
  "atk-s0401a:419_2": "brahmaloke, manussalokeyeva uppajjati. Manussalokepi na aññasmiṃ cakkavāḷe, imasmiṃyeva",
  "atk-s0401a:419_3": "cakkavāḷe uppajjati. Tatrāpi na sabbaṭṭhānesu.",
  "atk-s0401a:420_0": "“Puratthimāya disāya gajaṅgalaṃ nāma nigamo, tassa parena mahāsālā, tato parā paccantimā",
  "atk-s0401a:420_1": "janapadā, orato majjhe. Puratthimadakkhiṇāya disāya sallavatī nāma nadī, tato parā",
  "atk-s0401a:420_2": "paccantimā janapadā, orato majjhe. Dakkhiṇāya disāya setakaṇṇikaṃ nāma nigamo, tato",
  "atk-s0401a:420_3": "parā paccantimā janapadā, orato majjhe. Pacchimāya disāya thūṇaṃ nāma brāhmaṇagāmo,",
  "atk-s0401a:420_4": "tato parā paccantimā janapadā, orato majjhe. Uttarāya disāya usīraddhajo nāma pabbato,",
  "atk-s0401a:420_5": "tato parā paccantimā janapadā, orato majjhe”ti evaṃ paricchinne āyāmato tiyojanasate",
  "atk-s0401a:420_6": "vitthārato aḍḍhateyyayojanasate parikkhepato navayojanasate majjhimadese uppajjati.",
  "atk-s0401a:420_7": "Na kevalañca tathāgatova, paccekabuddhā aggasāvakā asīti mahātherā buddhamātā buddhapitā",
  "atk-s0401a:420_8": "cakkavattī rājā aññe ca sārappattā brāhmaṇagahapatikā ettheva uppajjanti.",
  "atk-s0401a:421_0": "Uppajjamāno uppajjatīti idaṃ pana ubhayampi vippakatavacanameva. Uppajjamāno bahujanahitāya",
  "atk-s0401a:421_1": "uppajjati, na aññena kāraṇenāti evaṃ panettha attho veditabbo. Evarūpañcettha lakkhaṇaṃ",
  "atk-s0401a:421_2": "na sakkā etaṃ aññena saddalakkhaṇena paṭibāhituṃ.",
  "atk-s0401a:422_0": "Apica uppajjamāno nāma, uppajjati nāma, uppanno nāmāti ayamettha bhedo veditabbo.",
  "atk-s0401a:422_1": "Esa hi dīpaṅkarapādamūlato paṭṭhāya laddhabyākaraṇo buddhakārake dhamme pariyesanto",
  "atk-s0401a:422_2": "dasa pāramiyo disvā “ime dhammā mayā pūretabbā”ti katasanniṭṭhāno dānapāramiṃ pūrentopi",
  "atk-s0401a:422_3": "uppajjamāno nāma. Sīlapāramī…pe… upekkhāpāramīti imā dasa pāramiyo pūrentopi, dasa",
  "atk-s0401a:422_4": "upapāramiyo pūrentopi uppajjamāno nāma. Dasa paramatthapāramiyo pūrentopi uppajjamānova",
  "atk-s0401a:422_5": "nāma. Pañca mahāpariccāge pariccajantopi uppajjamāno nāma. Attatthacariyaṃ ñātatthacariyaṃ",
  "atk-s0401a:422_6": "lokatthacariyaṃ pūrayamānopi uppajjamāno nāma. Kappasatasahassādhikāni cattāri asaṅkhyeyyāni",
  "atk-s0401a:422_7": "buddhakārake dhamme matthakaṃ pāpentopi uppajjamāno nāma. Vessantarattabhāvaṃ pahāya",
  "atk-s0401a:422_8": "tusitapure paṭisandhiṃ gahetvā saṭṭhivassasatasahassādhikā sattapaṇṇāsavassakoṭiyo",
  "atk-s0401a:422_9": "tiṭṭhantopi uppajjamāno nāma. Devatāhi yācito pañcamahāvilokitaṃ viloketvā mahāmāyādeviyā",
  "atk-s0401a:422_10": "kucchimhi paṭisandhiṃ gaṇhantopi, anūnādhike dasa māse gabbhavāsaṃ vasantopi uppajjamāno",
  "atk-s0401a:422_11": "nāma. Ekūnatiṃsa vassāni agāramajjhe tiṭṭhantopi uppajjamāno nāma. Kāmesu ādīnavaṃ",
  "atk-s0401a:422_12": "nekkhamme ca ānisaṃsaṃ disvā rāhulabhaddassa jātadivase channasahāyo kaṇḍakaṃ vāhanavaraṃ",
  "atk-s0401a:422_13": "āruyha nikkhamantopi uppajjamānova nāma. Tīṇi rajjāni atikkamantopi anomānadītīre",
  "atk-s0401a:422_14": "pabbajantopi uppajjamāno nāma. Chabbassāni mahāpadhānaṃ karontopi uppajjamāno nāma.",
  "atk-s0401a:422_15": "Paripakkagate ñāṇe oḷārikāhāraṃ āharantopi uppajjamānova nāma. Sāyanhasamaye visākhapuṇṇamāya",
  "atk-s0401a:422_16": "mahābodhimaṇḍaṃ āruyha mārabalaṃ vidhametvā paṭhamayāme pubbenivāsaṃ anussaritvā",
  "atk-s0401a:422_17": "majjhimayāme dibbacakkhuṃ parisodhetvā pacchimayāmasamanantare dvādasaṅgaṃ paṭiccasamuppādaṃ",
  "atk-s0401a:422_18": "anulomapaṭilomato sammasitvā sotāpattimaggaṃ paṭivijjhantopi uppajjamānova nāma.",
  "atk-s0401a:422_19": "Sotāpattiphalakkhaṇepi sakadāgāmimaggakkhaṇepi sakadāgāmiphalakkhaṇepi anāgāmimaggakkhaṇepi",
  "atk-s0401a:422_20": "anāgāmiphalakkhaṇepi uppajjamānova nāma. Arahattamaggakkhaṇe pana uppajjati nāma.",
  "atk-s0401a:422_21": "Arahattaphalakkhaṇe uppanno nāma. Buddhānaṃ hi sāvakānaṃ viya na paṭipāṭiyā iddhividhañāṇādīni",
  "atk-s0401a:422_22": "uppajjanti, saheva pana arahattamaggena sakalopi sabbaññutaññāṇādi guṇarāsi āgatova",
  "atk-s0401a:422_23": "nāma hoti. Tasmā te nipphattasabbakiccattā arahattaphalakkhaṇe uppannā nāma honti.",
  "atk-s0401a:422_24": "Imasmimpi sutte arahattaphalakkhaṇaṃyeva sandhāya “uppajjatī”ti veditabbo, uppanno",
  "atk-s0401a:422_25": "hotīti ayañhettha attho.",
  "atk-s0401a:423_0": "Bahujanahitāyāti mahājanassa hitatthāya uppajjati. Bahujanasukhāyāti mahājanassa",
  "atk-s0401a:423_1": "sukhatthāya uppajjati. Lokānukampāyāti sattalokassa anukampaṃ paṭicca uppajjati.",
  "atk-s0401a:423_2": "Katarasattalokassāti? Yo tathāgatassa dhammadesanaṃ sutvā amatapānaṃ pivitvā dhammaṃ",
  "atk-s0401a:423_3": "paṭivijjhi, tassa. Bhagavatā hi mahābodhimaṇḍe sattasattāhaṃ vītināmetvā bodhimaṇḍā",
  "atk-s0401a:423_4": "isipatanaṃ āgamma “dveme, bhikkhave, antā pabbajitena na sevitabbā”ti dhammacakkappavattanasutte",
  "atk-s0401a:423_5": "desite āyasmatā aññāsikoṇḍaññattherena saddhiṃ aṭṭhārasakoṭisaṅkhā brahmāno amatapānaṃ",
  "atk-s0401a:423_6": "piviṃsu, etassa sattalokassa anukampāya uppanno. Pañcamadivase anattalakkhaṇasuttantapariyosāne",
  "atk-s0401a:423_7": "pañcavaggiyā therā arahatte patiṭṭhahiṃsu, etassapi sattalokassa anukampāya uppanno.",
  "atk-s0401a:423_8": "Tato yasadārakappamukhe pañcapaṇṇāsa purise arahatte patiṭṭhāpesi, tato kappāsikavanasaṇḍe",
  "atk-s0401a:423_9": "tiṃsa bhaddavaggiye tayo magge ca tīṇi phalāni ca sampāpesi, etassapi sattalokassa",
  "atk-s0401a:423_10": "anukampāya uppanno. Gayāsīse ādittapariyāyasuttapariyosāne jaṭilasahassaṃ arahatte",
  "atk-s0401a:423_11": "patiṭṭhāpesi, tālaṭṭhivane bimbisārappamukhā ekādasa nahutā brāhmaṇagahapatikā satthu",
  "atk-s0401a:423_12": "dhammadesanaṃ sutvā sotāpattiphale patiṭṭhahiṃsu, ekaṃ nahutaṃ saraṇesu patiṭṭhitaṃ.",
  "atk-s0401a:423_13": "Tirokuṭṭaanumodanāvasāne caturāsītiyā pāṇasahassehi amatapānaṃ pītaṃ. Sumanamālākārasamāgame",
  "atk-s0401a:423_14": "caturāsītiyā ca. Dhanapālakasamāgame dasahi pāṇasahassehi, khadiraṅgārajātakasamāgame",
  "atk-s0401a:423_15": "caturāsītiyā pāṇasahassehi, jambukaājīvakasamāgame caturāsītiyā ca. Ānandaseṭṭhisamāgame",
  "atk-s0401a:423_16": "caturāsītiyā ca pāṇasahassehi amatapānaṃ pītaṃ. Pāsāṇakacetiye pārāyanasuttantakathādivase",
  "atk-s0401a:423_17": "cuddasa koṭiyo amatapānaṃ piviṃsu. Yamakapāṭihāriyadivase vīsati pāṇakoṭiyo, tāvatiṃsabhavane",
  "atk-s0401a:423_18": "paṇḍukambalasilāya nisīditvā mātaraṃ kāyasakkhiṃ katvā sattappakaraṇaṃ abhidhammaṃ",
  "atk-s0401a:423_19": "desentassa asīti pāṇakoṭiyo, devorohane tiṃsa pāṇakoṭiyo, sakkapañhasuttante asīti",
  "atk-s0401a:423_20": "devatāsahassāni amatapānaṃ piviṃsu. Mahāsamayasuttante maṅgalasuttante cūḷarāhulovāde",
  "atk-s0401a:423_21": "samacittapaṭipadāyāti imesu catūsu ṭhānesu abhisamayaṃ pattasattānaṃ paricchedo natthi.",
  "atk-s0401a:423_22": "Etassapi sattalokassa anukampāya uppannoti. Yāvajjadivasā ito paraṃ anāgate ca sāsanaṃ",
  "atk-s0401a:423_23": "nissāya saggamokkhamagge patiṭṭhahantānaṃ vasenāpi ayamattho veditabbo.",
  "atk-s0401a:424_0": "Devamanussānanti na kevalaṃ devamanussānaṃyeva, avasesānaṃ nāgasupaṇṇādīnampi atthāya",
  "atk-s0401a:424_1": "hitāya sukhāyeva uppanno. Sahetukapaṭisandhike pana maggaphalasacchikiriyāya bhabbe",
  "atk-s0401a:424_2": "puggale dassetuṃ etaṃ vuttaṃ. Tasmā etesampi atthāya hitāya sukhāyeva uppannoti veditabbo.",
  "atk-s0401a:425": "Katamo ekapuggaloti ayaṃ pucchā. Pucchā ca nāmesā pañcavidhā hoti – adiṭṭhajotanā pucchā, diṭṭhasaṃsandanā pucchā, vimaticchedanā pucchā, anumatipucchā, kathetukamyatāpucchāti.",
  "atk-s0401a:426_0": "Tāsaṃ idaṃ nānattaṃ – katamā adiṭṭhajotanā pucchā? Pakatiyā lakkhaṇaṃ aññātaṃ hoti",
  "atk-s0401a:426_1": "adiṭṭhaṃ atulitaṃ atīritaṃ avibhūtaṃ abhāvitaṃ. Tassa ñāṇāya dassanāya tulanāya tīraṇāya",
  "atk-s0401a:426_2": "vibhūtatthāya vibhāvanatthāya pañhaṃ pucchati, ayaṃ adiṭṭhajotanā pucchā.",
  "atk-s0401a:427_0": "Katamā diṭṭhasaṃsandanā pucchā? Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ",
  "atk-s0401a:427_1": "vibhūtaṃ vibhāvitaṃ. So aññehi paṇḍitehi saddhiṃ saṃsandanatthāya pañhaṃ pucchati,",
  "atk-s0401a:427_2": "ayaṃ diṭṭhasaṃsandanā pucchā.",
  "atk-s0401a:428_0": "Katamā vimaticchedanā pucchā? Pakatiyā saṃsayapakkhanto hoti vimatipakkhanto dveḷhakajāto",
  "atk-s0401a:428_1": "“evaṃ nu kho, na nu kho, kiṃ nu kho, kathaṃ nu kho”ti. So vimaticchedanatthāya pañhaṃ",
  "atk-s0401a:428_2": "pucchati, ayaṃ vimaticchedanā pucchā.",
  "atk-s0401a:429_0": "Katamā anumatipucchā? Bhagavā hi bhikkhūnaṃ anumatiyā pañhaṃ pucchati – “taṃ kiṃ",
  "atk-s0401a:429_1": "maññatha, bhikkhave, rūpaṃ niccaṃ vā aniccaṃ vā”ti? “Aniccaṃ, bhante”. “Yaṃ panāniccaṃ,",
  "atk-s0401a:429_2": "dukkhaṃ vā taṃ sukhaṃ vā”ti? “Dukkhaṃ, bhante”. “Yaṃ panāniccaṃ dukkhaṃ vipariṇāmadhammaṃ,",
  "atk-s0401a:429_3": "kallaṃ nu kho taṃ samanupassituṃ etaṃ mama, esohamasmi, eso me attā”ti? “No hetaṃ,",
  "atk-s0401a:429_4": "bhante”ti, ayaṃ anumatipucchā.",
  "atk-s0401a:430": "Katamā kathetukamyatāpucchā? Bhagavā bhikkhūnaṃ kathetukamyatāya pañhaṃ pucchati – “cattārome, bhikkhave, satipaṭṭhānā. Katame cattāro”ti? Ayaṃ kathetukamyatāpucchāti.",
  "atk-s0401a:431_0": "Tattha buddhānaṃ purimā tisso pucchā natthi. Kasmā? Buddhānaṃ hi tīsu addhāsu kiñci",
  "atk-s0401a:431_1": "saṅkhataṃ addhāvimuttaṃ vā asaṅkhataṃ adiṭṭhaṃ ajānitaṃ atulitaṃ atīritaṃ avibhūtaṃ",
  "atk-s0401a:431_2": "avibhāvitaṃ nāma natthi, tasmā tesaṃ adiṭṭhajotanāpucchā natthi. Yaṃ pana bhagavatā",
  "atk-s0401a:431_3": "attano ñāṇena paṭividdhaṃ, tassa aññena samaṇena vā brāhmaṇena vā devena vā mārena",
  "atk-s0401a:431_4": "vā brahmunā vā saddhiṃ saṃsandanakiccaṃ natthi. Tenassa diṭṭhasaṃsandanāpucchā natthi.",
  "atk-s0401a:431_5": "Yasmā panesa akathaṃkathī tiṇṇavicikiccho sabbadhammesu vihatasaṃsayo, tenassa vimaticchedanāpucchā",
  "atk-s0401a:431_6": "natthi. Itarā pana dve pucchā bhagavato atthi, tāsu ayaṃ kathetukamyatāpucchāti veditabbā.",
  "atk-s0401a:432_0": "Idāni tāya pucchāya puṭṭhaṃ ekapuggalaṃ vibhāvento tathāgato arahaṃ sammāsambuddhoti",
  "atk-s0401a:432_1": "āha. Tattha tathāgatoti aṭṭhahi kāraṇehi bhagavā tathāgato – tathā āgatoti tathāgato,",
  "atk-s0401a:432_2": "tathā gatoti tathāgato, tathalakkhaṇaṃ āgatoti tathāgato, tathadhamme yāthāvato abhisambuddhoti",
  "atk-s0401a:432_3": "tathāgato, tathadassitāya tathāgato, tathavāditāya tathāgato, tathākāritāya tathāgato,",
  "atk-s0401a:432_4": "abhibhavanaṭṭhena tathāgatoti.",
  "atk-s0401a:433_0": "Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0401a:433_1": "sammāsambuddhā āgatā, yathā vipassī bhagavā āgato, yathā sikhī bhagavā, yathā vessabhū",
  "atk-s0401a:433_2": "bhagavā, yathā kakusandho bhagavā, yathā koṇāgamano bhagavā, yathā kassapo bhagavā",
  "atk-s0401a:433_3": "āgatoti. Kiṃ vuttaṃ hoti? Yena abhinīhārena ete bhagavanto āgatā, teneva amhākampi",
  "atk-s0401a:433_4": "bhagavā āgato. Atha vā yathā vipassī bhagavā…pe… yathā kassapo bhagavā dānapāramiṃ",
  "atk-s0401a:433_5": "pūretvā, sīlanekkhammapaññāvīriyakhantisaccādhiṭṭhānamettāupekkhāpāramiṃ pūretvā",
  "atk-s0401a:433_6": "imā dasa pāramiyo, dasa upapāramiyo, dasa paramatthapāramiyoti samatiṃsa pāramiyo",
  "atk-s0401a:433_7": "pūretvā, aṅgapariccāgaṃ nayanadhanarajjaputtadārapariccāganti ime pañca mahāpariccāge",
  "atk-s0401a:433_8": "pariccajitvā, pubbayogapubbacariyadhammakkhānañātatthacariyādayo pūretvā buddhicariyāya",
  "atk-s0401a:433_9": "koṭiṃ patvā āgato, tathā amhākampi bhagavā āgato. Yathā ca vipassī bhagavā …pe… kassapo",
  "atk-s0401a:433_10": "bhagavā cattāro satipaṭṭhāne cattāro sammappadhāne cattāro iddhipāde pañcindriyāni",
  "atk-s0401a:433_11": "pañca balāni satta bojjhaṅge ariyaṃ aṭṭhaṅgikaṃ maggaṃ bhāvetvā brūhetvā āgato, tathā",
  "atk-s0401a:433_12": "amhākampi bhagavā āgatoti tathāgato.",
  "atk-s0401a:434": "“Yatheva lokamhi vipassiādayo,",
  "atk-s0401a:435": "Sabbaññubhāvaṃ munayo idhāgatā;",
  "atk-s0401a:436": "Tathā ayaṃ sakyamunīpi āgato,",
  "atk-s0401a:437": "Tathāgato vuccati tena cakkhumā”ti.",
  "atk-s0401a:438": "Evaṃ tathā āgatoti tathāgato.",
  "atk-s0401a:439_0": "Kathaṃ tathā gatoti tathāgato? Yathā sampatijāto vipassī bhagavā gato…pe… kassapo",
  "atk-s0401a:439_1": "bhagavā gato. Kathañca so gatoti? So hi sampatijātova samehi pādehi pathaviyaṃ patiṭṭhāya",
  "atk-s0401a:439_2": "uttarābhimukho sattapadavītihārena gato. Yathāha – “sampatijāto, ānanda, bodhisatto",
  "atk-s0401a:439_3": "samehi pādehi pathaviyaṃ patiṭṭhahitvā uttarābhimukho sattapadavītihārena gacchati",
  "atk-s0401a:439_4": "setamhi chatte anudhāriyamāne, sabbā ca disā anuviloketi, āsabhiñca vācaṃ bhāsati",
  "atk-s0401a:439_5": "‘aggohamasmi lokassa, jeṭṭhohamasmi lokassa, seṭṭhohamasmi lokassa, ayamantimā jāti,",
  "atk-s0401a:439_6": "natthi dāni punabbhavo”’ti. Tañcassa gamanaṃ tathaṃ ahosi avitathaṃ anekesaṃ visesādhigamānaṃ",
  "atk-s0401a:439_7": "pubbanimittabhāvena. Yañhi so sampatijātova samehi pādehi patiṭṭhahi, idamassa caturiddhipādapaṭilābhassa",
  "atk-s0401a:439_8": "pubbanimittaṃ, uttarābhimukhabhāvo pana sabbalokuttarabhāvassa pubbanimittaṃ, sattapadavītihāro",
  "atk-s0401a:439_9": "sattabojjhaṅgaratanapaṭilābhassa, “suvaṇṇadaṇḍā vītipatanti cāmarā”ti ettha vuttacāmarukkhepo",
  "atk-s0401a:439_10": "pana sabbatitthiyanimmathanassa pubbanimittaṃ, setacchattadhāraṇaṃ arahattaphalavimuttivaravimalasetacchattapaṭilābhassa",
  "atk-s0401a:439_11": "pubbanimittaṃ, sabbadisānuvilokanaṃ sabbaññutānāvaraṇañāṇapaṭilābhassa pubbanimittaṃ,",
  "atk-s0401a:439_12": "āsabhivācābhāsanaṃ appaṭivattiyavaradhammacakkappavattanassa pubbanimittaṃ. Tathā",
  "atk-s0401a:439_13": "ayaṃ bhagavāpi gato. Tañcassa gamanaṃ kathaṃ ahosi avitathaṃ tesaṃyeva visesādhigamānaṃ",
  "atk-s0401a:439_14": "pubbanimittabhāvena. Tenāhu porāṇā –",
  "atk-s0401a:440": "“Muhuttajātova gavampatī yathā,",
  "atk-s0401a:441": "Samehi pādehi phusī vasundharaṃ;",
  "atk-s0401a:442": "So vikkamī satta padāni gotamo,",
  "atk-s0401a:443": "Setañca chattaṃ anudhārayuṃ marū.",
  "atk-s0401a:444": "“Gantvāna so satta padāni gotamo,",
  "atk-s0401a:445": "Disā vilokesi samā samantato;",
  "atk-s0401a:446": "Aṭṭhaṅgupetaṃ giramabbhudīrayi,",
  "atk-s0401a:447": "Sīho yathā pabbatamuddhaniṭṭhito”ti.",
  "atk-s0401a:448": "Evaṃ tathā gatoti tathāgato.",
  "atk-s0401a:449_0": "Atha vā yathā vipassī bhagavā…pe… yathā kassapo bhagavā, ayampi bhagavā tatheva nekkhammena",
  "atk-s0401a:449_1": "kāmacchandaṃ pahāya gato, abyāpādena byāpādaṃ, ālokasaññāya thinamiddhaṃ, avikkhepena",
  "atk-s0401a:449_2": "uddhaccakukkuccaṃ, dhammavavatthānena vicikicchaṃ pahāya gato, ñāṇena avijjaṃ padāletvā",
  "atk-s0401a:449_3": "gato, pāmojjena aratiṃ vinodetvā, paṭhamajjhānena nīvaraṇakavāṭaṃ ugghāṭetvā, dutiyajjhānena",
  "atk-s0401a:449_4": "vitakkavicāraṃ vūpasametvā, tatiyajjhānena pītiṃ virājetvā, catutthajjhānena sukhadukkhaṃ",
  "atk-s0401a:449_5": "pahāya, ākāsānañcāyatanasamāpattiyā rūpasaññāpaṭighasaññānānattasaññāyo samatikkamitvā,",
  "atk-s0401a:449_6": "viññāṇañcāyatanasamāpattiyā ākāsānañcāyatanasaññaṃ, ākiñcaññāyatanasamāpattiyā viññāṇañcāyatanasaññaṃ,",
  "atk-s0401a:449_7": "nevasaññānāsaññāyatanasamāpattiyā ākiñcaññāyatanasaññaṃ samatikkamitvā gato.",
  "atk-s0401a:450_0": "Aniccānupassanāya niccasaññaṃ pahāya, dukkhānupassanāya sukhasaññaṃ, anattānupassanāya",
  "atk-s0401a:450_1": "attasaññaṃ, nibbidānupassanāya nandiṃ, virāgānupassanāya rāgaṃ, nirodhānupassanāya",
  "atk-s0401a:450_2": "samudayaṃ, paṭinissaggānupassanāya ādānaṃ, khayānupassanāya ghanasaññaṃ, vayānupassanāya",
  "atk-s0401a:450_3": "āyūhanaṃ, vipariṇāmānupassanāya dhuvasaññaṃ, animittānupassanāya nimittasaññaṃ, appaṇihitānupassanāya",
  "atk-s0401a:450_4": "paṇidhiṃ, suññatānupassanāya abhinivesaṃ, adhipaññādhammavipassanāya sārādānābhinivesaṃ,",
  "atk-s0401a:450_5": "yathābhūtañāṇadassanena sammohābhinivesaṃ, ādīnavānupassanāya ālayābhinivesaṃ, paṭisaṅkhānupassanāya",
  "atk-s0401a:450_6": "appaṭisaṅkhaṃ, vivaṭṭānupassanāya saṃyogābhinivesaṃ, sotāpattimaggena diṭṭhekaṭṭhe",
  "atk-s0401a:450_7": "kilese bhañjitvā, sakadāgāmimaggena oḷārike kilese pahāya, anāgāmimaggena aṇusahagate",
  "atk-s0401a:450_8": "kilese samugghātetvā, arahattamaggena sabbakilese samucchinditvā gato. Evampi tathā gatoti tathāgato.",
  "atk-s0401a:451_0": "Kathaṃ tathalakkhaṇaṃ āgatoti tathāgato? Pathavīdhātuyā kakkhaḷattalakkhaṇaṃ tathaṃ",
  "atk-s0401a:451_1": "avitathaṃ, āpodhātuyā paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā",
  "atk-s0401a:451_2": "vitthambhanalakkhaṇaṃ, ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.",
  "atk-s0401a:452": "Rūpassa ruppanalakkhaṇaṃ, vedanāya vedayitalakkhaṇaṃ, saññāya sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇaṃ.",
  "atk-s0401a:453": "Vitakkassa abhiniropanalakkhaṇaṃ, vicārassa anumajjanalakkhaṇaṃ, pītiyā pharaṇalakkhaṇaṃ, sukhassa sātalakkhaṇaṃ, cittekaggatāya avikkhepalakkhaṇaṃ, phassassa phusanalakkhaṇaṃ.",
  "atk-s0401a:454": "Saddhindriyassa adhimokkhalakkhaṇaṃ, vīriyindriyassa paggahalakkhaṇaṃ, satindriyassa upaṭṭhānalakkhaṇaṃ, samādhindriyassa avikkhepalakkhaṇaṃ, paññindriyassa pajānanalakkhaṇaṃ.",
  "atk-s0401a:455": "Saddhābalassa assaddhiye akampiyalakkhaṇaṃ, vīriyabalassa kosajje, satibalassa muṭṭhassacce, samādhibalassa uddhacce, paññābalassa avijjāya akampiyalakkhaṇaṃ.",
  "atk-s0401a:456_0": "Satisambojjhaṅgassa upaṭṭhānalakkhaṇaṃ, dhammavicayasambojjhaṅgassa pavicayalakkhaṇaṃ,",
  "atk-s0401a:456_1": "vīriyasambojjhaṅgassa paggahalakkhaṇaṃ, pītisambojjhaṅgassa pharaṇalakkhaṇaṃ, passaddhisambojjhaṅgassa",
  "atk-s0401a:456_2": "vūpasamalakkhaṇaṃ, samādhisambojjhaṅgassa avikkhepalakkhaṇaṃ, upekkhāsambojjhaṅgassa",
  "atk-s0401a:456_3": "paṭisaṅkhānalakkhaṇaṃ.",
  "atk-s0401a:457_0": "Sammādiṭṭhiyā dassanalakkhaṇaṃ, sammāsaṅkappassa abhiniropanalakkhaṇaṃ, sammāvācāya",
  "atk-s0401a:457_1": "pariggahalakkhaṇaṃ, sammākammantassa samuṭṭhānalakkhaṇaṃ, sammāājīvassa vodānalakkhaṇaṃ,",
  "atk-s0401a:457_2": "sammāvāyāmassa paggahalakkhaṇaṃ, sammāsatiyā upaṭṭhānalakkhaṇaṃ, sammāsamādhissa avikkhepalakkhaṇaṃ.",
  "atk-s0401a:458_0": "Avijjāya aññāṇalakkhaṇaṃ, saṅkhārānaṃ cetanālakkhaṇaṃ, viññāṇassa vijānanalakkhaṇaṃ,",
  "atk-s0401a:458_1": "nāmassa namanalakkhaṇaṃ, rūpassa ruppanalakkhaṇaṃ, saḷāyatanassa āyatanalakkhaṇaṃ,",
  "atk-s0401a:458_2": "phassassa phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ, upādānassa",
  "atk-s0401a:458_3": "gahaṇalakkhaṇaṃ, bhavassa āyūhanalakkhaṇaṃ, jātiyā nibbattilakkhaṇaṃ, jarāya jīraṇalakkhaṇaṃ,",
  "atk-s0401a:458_4": "maraṇassa cutilakkhaṇaṃ.",
  "atk-s0401a:459_0": "Dhātūnaṃ suññatālakkhaṇaṃ, āyatanānaṃ āyatanalakkhaṇaṃ, satipaṭṭhānānaṃ upaṭṭhānalakkhaṇaṃ,",
  "atk-s0401a:459_1": "sammappadhānānaṃ padahanalakkhaṇaṃ, iddhipādānaṃ ijjhanalakkhaṇaṃ, indriyānaṃ adhipatilakkhaṇaṃ,",
  "atk-s0401a:459_2": "balānaṃ akampiyalakkhaṇaṃ, bojjhaṅgānaṃ niyyānalakkhaṇaṃ, maggassa hetulakkhaṇaṃ.",
  "atk-s0401a:460": "Saccānaṃ tathalakkhaṇaṃ, samathassa avikkhepalakkhaṇaṃ, vipassanāya anupassanālakkhaṇaṃ, samathavipassanānaṃ ekarasalakkhaṇaṃ, yuganaddhānaṃ anativattanalakkhaṇaṃ.",
  "atk-s0401a:461": "Sīlavisuddhiyā saṃvaraṇalakkhaṇaṃ, cittavisuddhiyā avikkhepalakkhaṇaṃ, diṭṭhivisuddhiyā dassanalakkhaṇaṃ.",
  "atk-s0401a:462": "Khaye ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ.",
  "atk-s0401a:463_0": "Chandassa mūlalakkhaṇaṃ, manasikārassa samuṭṭhānalakkhaṇaṃ, phassassa samodhānalakkhaṇaṃ,",
  "atk-s0401a:463_1": "vedanāya samosaraṇalakkhaṇaṃ, samādhissa pamukhalakkhaṇaṃ, satiyā ādhipateyyalakkhaṇaṃ,",
  "atk-s0401a:463_2": "paññāya tatuttariyalakkhaṇaṃ, vimuttiyā sāralakkhaṇaṃ, amatogadhassa nibbānassa pariyosānalakkhaṇaṃ",
  "atk-s0401a:463_3": "tathaṃ avitathaṃ. Evaṃ tathalakkhaṇaṃ ñāṇagatiyā āgato avirajjhitvā patto anuppattoti",
  "atk-s0401a:463_4": "tathāgato. Evaṃ tathalakkhaṇaṃ āgatoti tathāgato.",
  "atk-s0401a:464_0": "Kathaṃ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0401a:464_1": "ariyasaccāni. Yathāha – “cattārimāni, bhikkhave, tathāni avitathāni anaññathāni.",
  "atk-s0401a:464_2": "Katamāni cattāri? ‘Idaṃ dukkha’nti, bhikkhave, tathametaṃ avitathametaṃ anaññathameta”nti",
  "atk-s0401a:464_3": "vitthāro. Tāni ca bhagavā abhisambuddho, tasmā tathānaṃ abhisambuddhattā tathāgatoti",
  "atk-s0401a:464_4": "vuccati. Abhisambodhattho hi ettha gatasaddo.",
  "atk-s0401a:465_0": "Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0401a:465_1": "saṅkhārānaṃ avijjāpaccayasambhūtasamudāgataṭṭho tatho avitatho anaññatho. Tathā avijjāya",
  "atk-s0401a:465_2": "saṅkhārānaṃ paccayaṭṭho, saṅkhārānaṃ viññāṇassa paccayaṭṭho…pe… jātiyā jarāmaraṇassa",
  "atk-s0401a:465_3": "paccayaṭṭho tatho avitatho anaññatho. Taṃ sabbaṃ bhagavā abhisambuddho. Tasmāpi tathānaṃ",
  "atk-s0401a:465_4": "dhammānaṃ abhisambuddhattā tathāgatoti vuccati. Evaṃ tathadhamme yāthāvato abhisambuddhoti tathāgato.",
  "atk-s0401a:466_0": "Kathaṃ tathadassitāya tathāgato? Bhagavā yaṃ sadevake loke…pe… sadevamanussāya aparimāṇāsu",
  "atk-s0401a:466_1": "lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma",
  "atk-s0401a:466_2": "atthi, taṃ sabbākārato jānāti passati. Evaṃ jānatā passatā ca tena taṃ iṭṭhāniṭṭhādivasena",
  "atk-s0401a:466_3": "vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ?",
  "atk-s0401a:466_4": "Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ",
  "atk-s0401a:466_5": "pītaka”ntiādinā nayena anekehi nāmehi terasahi vārehi dvepaññāsāya nayehi vibhajjamānaṃ",
  "atk-s0401a:466_6": "tathameva hoti, vitathaṃ natthi. Esa nayo sotadvārādīsupi āpāthamāgacchantesu saddādīsu.",
  "atk-s0401a:466_7": "Vuttañhetaṃ bhagavatā – “yaṃ, bhikkhave, sadevakassa lokassa…pe… sadevamanussāya",
  "atk-s0401a:466_8": "diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi,",
  "atk-s0401a:466_9": "tamahaṃ abbhaññāsiṃ, taṃ tathāgatassa viditaṃ, taṃ tathāgato na upaṭṭhāsī”ti. Evaṃ",
  "atk-s0401a:466_10": "tathadassitāya tathāgato. Tattha tathadassīatthe tathāgatoti padasambhavo veditabbo.",
  "atk-s0401a:467_0": "Kathaṃ tathavāditāya tathāgato? Yaṃ rattiṃ bhagavā bodhimaṇḍe aparājitapallaṅke nisinno",
  "atk-s0401a:467_1": "tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca rattiṃ",
  "atk-s0401a:467_2": "yamakasālānaṃ antare anupādisesāya nibbānadhātuyā parinibbāyi, etthantare pañcacattālīsavassaparimāṇe",
  "atk-s0401a:467_3": "kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ",
  "atk-s0401a:467_4": "suttaṃ geyyaṃ…pe… vedallaṃ, sabbaṃ taṃ atthato ca byañjanato ca anupavajjaṃ anūnaṃ",
  "atk-s0401a:467_5": "anadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ, natthi tattha",
  "atk-s0401a:467_6": "vālaggamattampi avakkhalitaṃ, sabbaṃ taṃ ekamuddikāya lañchitaṃ viya ekanāḷikāya",
  "atk-s0401a:467_7": "mitaṃ viya ekatulāya tulitaṃ viya ca tathameva hoti avitathaṃ. Tenāha – “yañca, cunda,",
  "atk-s0401a:467_8": "rattiṃ tathāgato anuttaraṃ sammāsambodhiṃ abhisambujjhati, yañca rattiṃ anupādisesāya",
  "atk-s0401a:467_9": "nibbānadhātuyā parinibbāyati, yaṃ etasmiṃ antare bhāsati lapati niddisati, sabbaṃ",
  "atk-s0401a:467_10": "taṃ tatheva hoti no aññathā. Tasmā tathāgatoti vuccatī”ti. Gadattho hi ettha gatasaddo.",
  "atk-s0401a:467_11": "Evaṃ tathavāditāya tathāgato.",
  "atk-s0401a:468": "Apica āgadanaṃ āgado, vacananti attho. Tatho aviparīto āgado assāti dakārassa takāraṃ katvā tathāgatoti evampetasmiṃ atthe padasiddhi veditabbā.",
  "atk-s0401a:469_0": "Kathaṃ tathākāritāya tathāgato? Bhagavato hi vācāya kāyo anulometi kāyassapi vācā,",
  "atk-s0401a:469_1": "tasmā yathāvādī tathākārī yathākārī tathāvādī ca hoti. Evaṃ bhūtassa cassa yathā",
  "atk-s0401a:469_2": "vācā, kāyopi tathā gato, pavattoti attho. Yathā ca kāyo, vācāpi tathā gatāti tathāgato.",
  "atk-s0401a:469_3": "Tenevāha – “yathāvādī, bhikkhave, tathāgato tathākārī, yathākārī tathāvādī. Iti yathāvādī",
  "atk-s0401a:469_4": "tathākārī, yathākārī tathāvādī. Tasmā ‘tathāgato’ti vuccatī”ti. Evaṃ tathākāritāya tathāgato.",
  "atk-s0401a:470_0": "Kathaṃ abhibhavanaṭṭhena tathāgato? Upari bhavaggaṃ heṭṭhā avīciṃ pariyantaṃ katvā",
  "atk-s0401a:470_1": "tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi",
  "atk-s0401a:470_2": "vimuttiyāpi, na tassa tulā vā pamāṇaṃ vā atthi, atulo appameyyo anuttaro rājarājo",
  "atk-s0401a:470_3": "devadevo sakkānamatisakko brahmānamatibrahmā. Tenāha – “sadevake loke, bhikkhave…pe…",
  "atk-s0401a:470_4": "sadevamanussāya tathāgato abhibhū anabhibhūto aññadatthu daso vasavattī. Tasmā ‘tathāgato’ti vuccatī”ti.",
  "atk-s0401a:471_0": "Tatrevaṃ padasiddhi veditabbā – agado viya agado. Ko panesa? Desanāvilāso ceva puññussayo",
  "atk-s0401a:471_1": "ca. Tena hesa mahānubhāvo bhisakko dibbāgadena sappe viya sabbaparappavādino sadevakañca",
  "atk-s0401a:471_2": "lokaṃ abhibhavati. Iti sabbalokābhibhavane tatho aviparīto desanāvilāso ceva puññussayo",
  "atk-s0401a:471_3": "ca agado assāti dakārassa takāraṃ katvā tathāgatoti veditabbo. Evaṃ abhibhavanaṭṭhena tathāgato.",
  "atk-s0401a:472_0": "Apica tathāya gatotipi tathāgato, tathaṃ gatotipi tathāgato, gatoti avagato atīto",
  "atk-s0401a:472_1": "patto paṭipannoti attho. Tattha sakalalokaṃ tīraṇapariññāya tathāya gato avagatoti",
  "atk-s0401a:472_2": "tathāgato. Lokasamudayaṃ pahānapariññāya tathāya gato atītoti tathāgato, lokanirodhaṃ",
  "atk-s0401a:472_3": "sacchikiriyāya tathāya gato pattoti tathāgato, lokanirodhagāminiṃ paṭipadaṃ tathāya",
  "atk-s0401a:472_4": "gato paṭipannoti tathāgato. Tena yaṃ vuttaṃ bhagavatā –",
  "atk-s0401a:473_0": "“Loko, bhikkhave, tathāgatena abhisambuddho, lokasmā tathāgato visaṃyutto. Lokasamudayo,",
  "atk-s0401a:473_1": "bhikkhave, tathāgatena abhisambuddho, lokasamudayo tathāgatassa pahīno. Lokanirodho,",
  "atk-s0401a:473_2": "bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī",
  "atk-s0401a:473_3": "paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa",
  "atk-s0401a:473_4": "bhāvitā. Yaṃ, bhikkhave, sadevakassa lokassa…pe… sabbaṃ taṃ tathāgatena abhisambuddhaṃ.",
  "atk-s0401a:473_5": "Tasmā ‘tathāgato’ti vuccatī”ti.",
  "atk-s0401a:474": "Tassapi evaṃ attho veditabbo. Idampi ca tathāgatassa tathāgatabhāvadīpane mukhamattameva. Sabbākārena pana tathāgatova tathāgatassa tathāgatabhāvaṃ vaṇṇeyya.",
  "atk-s0401a:475_0": "Arahaṃ sammāsambuddhoti padadvaye pana ārakattā, arīnaṃ arānañca hatattā, paccayādīnaṃ",
  "atk-s0401a:475_1": "arahattā, pāpakaraṇe rahābhāvāti imehi tāva kāraṇehi arahanti veditabbo. Sammā sāmañca",
  "atk-s0401a:475_2": "sabbadhammānaṃ buddhattā pana sammāsambuddhoti ayamettha saṅkhepo, vitthārato panetaṃ",
  "atk-s0401a:475_3": "padadvayaṃ visuddhimagge buddhānussativaṇṇanāyaṃ pakāsitanti.",
  "atk-s0401a:476_0": "171. Dutiye pātubhāvoti uppatti nipphatti. Dullabho lokasminti imasmiṃ sattaloke",
  "atk-s0401a:476_1": "dullabho sudullabho paramadullabho. Kasmā dullabhoti? Ekavāraṃ dānapāramiṃ pūretvā",
  "atk-s0401a:476_2": "buddhena bhavituṃ na sakkā, dve vāre dasa vāre vīsati vāre paññāsa vāre vārasataṃ",
  "atk-s0401a:476_3": "vārasahassaṃ vārasatasahassaṃ vārakoṭisatasahassampi dānapāramiṃ pūretvā buddhena",
  "atk-s0401a:476_4": "bhavituṃ na sakkā, tathā ekadivasaṃ dve divase dasa divase vīsati divase paññāsa",
  "atk-s0401a:476_5": "divase divasasataṃ divasasahassaṃ divasasatasahassaṃ divasakoṭisatasahassaṃ. Ekamāsaṃ",
  "atk-s0401a:476_6": "dve māse…pe… māsakoṭisatasahassaṃ. Ekasaṃvaccharaṃ dve saṃvacchare…pe… saṃvaccharakoṭisatasahassaṃ.",
  "atk-s0401a:476_7": "Ekakappaṃ dve kappe…pe… kappakoṭisatasahassaṃ. Kappānaṃ ekaṃ asaṅkhyeyyaṃ dve asaṅkhyeyyāni",
  "atk-s0401a:476_8": "tīṇi asaṅkhyeyyāni dānapāramiṃ pūretvā buddhena bhavituṃ na sakkā. Sīlapāramīnekkhammapāramī…pe…",
  "atk-s0401a:476_9": "upekkhāpāramīsupi eseva nayo. Pacchimakoṭiyā pana kappasatasahassādhikāni cattāri",
  "atk-s0401a:476_10": "asaṅkhyeyyāni dasa pāramiyo pūretvā buddhena bhavituṃ sakkāti iminā kāraṇena dullabho.",
  "atk-s0401a:477_0": "172. Tatiye acchariyamanussoti acchariyo manusso. Acchariyoti andhassa pabbatārohaṇaṃ",
  "atk-s0401a:477_1": "viya niccaṃ na hotīti attho. Ayaṃ tāva saddanayo. Ayaṃ pana aṭṭhakathānayo – accharāyoggoti",
  "atk-s0401a:477_2": "acchariyo, accharaṃ paharitvā passitabboti attho. Apica “tathāgatassa, bhikkhave,",
  "atk-s0401a:477_3": "arahato sammāsambuddhassa pātubhāvā cattāro acchariyā abbhutā dhammā pātubhavantī”ti",
  "atk-s0401a:477_4": "evamādīhi anekehi acchariyabbhutadhammehi samannāgatattāpi acchariyamanusso. Āciṇṇamanussotipi acchariyamanusso.",
  "atk-s0401a:478_0": "Abhinīhārassa hi sampādake aṭṭha dhamme samodhānetvā ekabuddhassa sammukhe mahābodhimaṇḍe",
  "atk-s0401a:478_1": "mānasaṃ bandhitvā nisajjanaṃ nāma na aññassa kassaci āciṇṇaṃ, sabbaññubodhisattasseva",
  "atk-s0401a:478_2": "āciṇṇaṃ. Tathā buddhānaṃ santike byākaraṇaṃ labhitvā anivattakena hutvā vīriyādhiṭṭhānaṃ",
  "atk-s0401a:478_3": "adhiṭṭhāya buddhakārakadhammānaṃ pūraṇampi na aññassa kassaci āciṇṇaṃ, sabbaññubodhisattasseva",
  "atk-s0401a:478_4": "āciṇṇaṃ. Tathā pāramiyo gabbhaṃ gaṇhāpetvā vessantarattabhāvasadise attabhāve ṭhatvā",
  "atk-s0401a:478_5": "sabbālaṅkārapaṭimaṇḍitānaṃ hatthīnaṃ sattasatāni assānaṃ sattasatānīti evaṃ sattasatakamahādānaṃ",
  "atk-s0401a:478_6": "datvā jālikumārasadisaṃ puttaṃ, kaṇhājināsadisaṃ dhītaraṃ, maddīdevisadisaṃ bhariyañca",
  "atk-s0401a:478_7": "dānamukhe niyyātetvā yāvatāyukaṃ ṭhatvā dutiye attabhāve tusitabhavane paṭisandhiggahaṇampi",
  "atk-s0401a:478_8": "na aññassa kassaci āciṇṇaṃ, sabbaññubodhisattasseva āciṇṇaṃ. Tusitapure yāvatāyukaṃ",
  "atk-s0401a:478_9": "ṭhatvā devatānaṃ āyācanaṃ sampaṭicchitvā pañcamahāvilokanaṃ viloketvā satassa sampajānassa",
  "atk-s0401a:478_10": "tusitapurā cavitvā mahābhogakule paṭisandhiggahaṇampi na aññassa kassaci āciṇṇaṃ,",
  "atk-s0401a:478_11": "sabbaññubodhisattasseva āciṇṇaṃ. Tathā paṭisandhiggahaṇadivase dasasahassilokadhātukampanampi,",
  "atk-s0401a:478_12": "satassa sampajānassa mātukucchiyaṃ nivāsopi, satassa sampajānassa mātukucchito nikkhamanadivase",
  "atk-s0401a:478_13": "dasasahassilokadhātukampanampi, sampatijātassa sattapadavītihāragamanampi, dibbasetacchatta.",
  "atk-s0401a:478_14": "dhāraṇampi, dibbavāḷabījanukkhepopi, sabbadisāsu sīhavilokanaṃ viloketvā attanā paṭisamaṃ",
  "atk-s0401a:478_15": "kañci sattaṃ adisvā “aggohamasmi lokassā”ti evaṃ sīhanādanadanampi, paripākagate",
  "atk-s0401a:478_16": "ñāṇe mahāsampattiṃ pahāya mahābhinikkhamanampi, mahābodhimaṇḍe pallaṅkena nisinnassa",
  "atk-s0401a:478_17": "māravijayaṃ ādiṃ katvā pubbenivāsānussatidibbacakkhuvisodhanāni katvā paccūsasamaye",
  "atk-s0401a:478_18": "sabbaññutaññāṇaguṇarāsipaṭividdhakkhaṇe dasasahassilokadhātukampanampi, paṭhamadhammadesanāya",
  "atk-s0401a:478_19": "anuttaraṃ tiparivaṭṭaṃ dhammacakkappavattanampīti evamādi sabbaṃ na aññassa kassaci",
  "atk-s0401a:478_20": "āciṇṇaṃ, sabbaññubuddhasseva āciṇṇaṃ. Evaṃ āciṇṇamanussotipi acchariyamanusso.",
  "atk-s0401a:479_0": "173. Catutthe kālakiriyāti ekasmiṃ kāle pākaṭā kiriyāti kālakiriyā. Tathāgato hi",
  "atk-s0401a:479_1": "pañcacattālīsa vassāni ṭhatvā tīṇi piṭakāni pañca nikāye navaṅgaṃ satthusāsanaṃ caturāsīti",
  "atk-s0401a:479_2": "dhammakkhandhasahassāni pakāsetvā mahājanaṃ nibbānaninnaṃ nibbānapoṇaṃ katvā yamakasālānamantare",
  "atk-s0401a:479_3": "nipanno bhikkhusaṅghaṃ āmantetvā appamādena ovaditvā sato sampajāno anupādisesāya",
  "atk-s0401a:479_4": "nibbānadhātuyā parinibbāyi. Ayamassa kiriyā yāvajjatanā pākaṭāti ekasmiṃ kāle pākaṭā",
  "atk-s0401a:479_5": "kiriyāti kālakiriyā. Anutappā hotīti anutāpakarā hoti. Tattha cakkavattirañño kālakiriyā",
  "atk-s0401a:479_6": "ekacakkavāḷe devamanussānaṃ anutāpakarā hoti. Buddhānaṃ kālakiriyā dasasahassacakkavāḷesu",
  "atk-s0401a:479_7": "devamanussānaṃ anutāpakarā hoti. Tena vuttaṃ – “bahuno janassa anutappā hotī”ti.",
  "atk-s0401a:480_0": "174. Pañcame adutiyoti dutiyassa buddhassa abhāvā adutiyo. Cattāro hi buddhā sutabuddho,",
  "atk-s0401a:480_1": "catusaccabuddho, paccekabuddho, sabbaññubuddhoti. Tattha bahussuto bhikkhu sutabuddho",
  "atk-s0401a:480_2": "nāma. Khīṇāsavo catusaccabuddho nāma. Kappasatasahassādhikāni dve asaṅkhyeyyāni pāramiyo",
  "atk-s0401a:480_3": "pūretvā sāmaṃ paṭividdhapaccekabodhiñāṇo paccekabuddho nāma. Kappasatasahassādhikāni",
  "atk-s0401a:480_4": "cattāri vā aṭṭha vā soḷasa vā asaṅkhyeyyāni pāramiyo pūretvā tiṇṇaṃ mārānaṃ matthakaṃ",
  "atk-s0401a:480_5": "madditvā paṭividdhasabbaññutaññāṇo sabbaññubuddho nāma. Imesu catūsu buddhesu sabbaññubuddhova",
  "atk-s0401a:480_6": "adutiyo nāma. Na hi tena saddhiṃ añño sabbaññubuddho nāma uppajjati.",
  "atk-s0401a:481_0": "Asahāyoti attabhāvena vā paṭividdhadhammehi vā sadiso sahāyo nāma assa natthīti asahāyo.",
  "atk-s0401a:481_1": "“Laddhasahāyo kho pana so bhagavā sekhānañceva paṭipadāna”nti iminā pana pariyāyena",
  "atk-s0401a:481_2": "sekhāsekhā buddhānaṃ sahāyā nāma honti. Appaṭimoti paṭimā vuccati attabhāvo, tassa",
  "atk-s0401a:481_3": "attabhāvasadisā aññā paṭimā natthīti appaṭimo. Yāpi ca manussā suvaṇṇarajatādimayā",
  "atk-s0401a:481_4": "paṭimā karonti, tāsu vālaggamattampi okāsaṃ tathāgatassa attabhāvasadisaṃ kātuṃ samattho",
  "atk-s0401a:481_5": "nāma natthīti sabbathāpi appaṭimo.",
  "atk-s0401a:482_0": "Appaṭisamoti attabhāvenevassa paṭisamo nāma koci natthīti appaṭisamo. Appaṭibhāgoti",
  "atk-s0401a:482_1": "ye tathāgatena “cattāro satipaṭṭhānā”tiādinā nayena dhammā desitā, tesu “na cattāro",
  "atk-s0401a:482_2": "satipaṭṭhānā, tayo vā pañca vā”tiādinā nayena paṭibhāgaṃ kātuṃ samattho nāma natthīti",
  "atk-s0401a:482_3": "appaṭibhāgo. Appaṭipuggaloti añño koci “ahaṃ buddho”ti evaṃ paṭiññaṃ kātuṃ samattho",
  "atk-s0401a:482_4": "puggalo natthīti appaṭipuggalo. Asamoti appaṭipuggalattāva sabbasattehi asamo. Asamasamoti",
  "atk-s0401a:482_5": "asamā vuccanti atītānāgatā sabbaññubuddhā, tehi asamehi samoti asamasamo.",
  "atk-s0401a:483_0": "Dvipadānaṃ aggoti sammāsambuddho apadānaṃ dvipadānaṃ catuppadānaṃ bahuppadānaṃ rūpīnaṃ",
  "atk-s0401a:483_1": "arūpīnaṃ saññīnaṃ asaññīnaṃ nevasaññīnāsaññīnaṃ sattānaṃ aggova. Kasmā idha dvipadānaṃ",
  "atk-s0401a:483_2": "aggoti vutto? Seṭṭhataravasena. Imasmiñhi loke seṭṭho nāma uppajjamāno apadacatuppadabahuppadesu",
  "atk-s0401a:483_3": "na uppajjati, dvipadesuyeva uppajjati. Kataradvipadvesūti? Manussesu ceva devesu",
  "atk-s0401a:483_4": "ca. Manussesu uppajjamāno tisahassimahāsahassilokadhātuṃ vase vattetuṃ samattho buddho",
  "atk-s0401a:483_5": "hutvā uppajjati. Devesu uppajjamāno dasasahassilokadhātuṃ vasavattī mahābrahmā hutvā",
  "atk-s0401a:483_6": "uppajjati. So tassa kappiyakārako vā ārāmiko vā sampajjati. Iti tatopi seṭṭhataravasenesa",
  "atk-s0401a:483_7": "dvipadānaṃ aggoti vutto.",
  "atk-s0401a:484_0": "175-186. Chaṭṭhādīsu ekapuggalassa, bhikkhave, pātubhāvā mahato cakkhussa pātubhāvo",
  "atk-s0401a:484_1": "hotīti, bhikkhave, ekapuggalassa tathāgatassa arahato sammāsambuddhassa pātubhāvena",
  "atk-s0401a:484_2": "mahantassa cakkhussa pātubhāvo hoti. Tasmiṃ puggale pātubhūte taṃ pātubhūtameva hoti,",
  "atk-s0401a:484_3": "na vinā tassa pātubhāvena pātubhavati. Pātubhāvoti uppatti nipphatti. Katamassa cakkhussāti?",
  "atk-s0401a:484_4": "Paññācakkhussa. Kīvarūpassāti? Sāriputtattherassa vipassanāpaññāsadisassa mahāmoggallānattherassa",
  "atk-s0401a:484_5": "samādhipaññāsadisassāti. Ālokādīsupi eseva nayo. Ubhinnaṃ aggasāvakānaṃ paññāālokasadisoyeva",
  "atk-s0401a:484_6": "hi ettha āloko, paññāobhāsasadisoyeva obhāso adhippeto. “Mahato cakkhussa, mahato",
  "atk-s0401a:484_7": "ālokassa, mahato obhāsassā”ti imāni ca pana tīṇipi lokiyalokuttaramissakāni kathitānīti veditabbāni.",
  "atk-s0401a:485_0": "Channaṃ anuttariyānanti uttaritaravirahitānaṃ channaṃ uttamadhammānaṃ. Tattha dassanānuttariyaṃ,",
  "atk-s0401a:485_1": "savanānuttariyaṃ, lābhānuttariyaṃ, sikkhānuttariyaṃ, pāricariyānuttariyaṃ, anussatānuttariyanti",
  "atk-s0401a:485_2": "imāni cha anuttariyāni. Imesaṃ pātubhāvo hotīti attho. Āyasmā hi ānandatthero sāyaṃpātaṃ",
  "atk-s0401a:485_3": "tathāgataṃ cakkhuviññāṇena daṭṭhuṃ labhati, idaṃ dassanānuttariyaṃ. Aññopi sotāpanno",
  "atk-s0401a:485_4": "vā sakadāgāmī vā anāgāmī vā ānandatthero viya tathāgataṃ dassanāya labhati, idampi",
  "atk-s0401a:485_5": "dassanānuttariyaṃ. Aparo pana puthujjanakalyāṇako ānandatthero viya dasabalaṃ dassanāya",
  "atk-s0401a:485_6": "labhitvā taṃ dassanaṃ vaḍḍhetvā sotāpattimaggaṃ pāpeti. Idaṃ dassanameva nāma, mūladassanaṃ",
  "atk-s0401a:485_7": "pana dassanānuttariyaṃ nāma.",
  "atk-s0401a:486_0": "Ānandattheroyeva ca abhikkhaṇaṃ dasabalassa vacanaṃ sotaviññāṇena sotuṃ labhati,",
  "atk-s0401a:486_1": "idaṃ savanānuttariyaṃ. Aññepi sotāpannādayo ānandatthero viya tathāgatassa vacanaṃ",
  "atk-s0401a:486_2": "savanāya labhanti, idampi savanānuttariyaṃ. Aparo pana puthujjanakalyāṇako ānandatthero",
  "atk-s0401a:486_3": "viya tathāgatassa vacanaṃ sotuṃ labhitvā taṃ savanaṃ vaḍḍhetvā sotāpattimaggaṃ pāpeti.",
  "atk-s0401a:486_4": "Idaṃ savanameva nāma, mūlasavanaṃ pana savanānuttariyaṃ nāma.",
  "atk-s0401a:487_0": "Ānandattheroyeva ca dasabale saddhaṃ paṭilabhati, idaṃ lābhānuttariyaṃ. Aññepi sotāpannādayo",
  "atk-s0401a:487_1": "ānandatthero viya dasabale saddhāpaṭilābhaṃ labhanti, idampi lābhānuttariyaṃ. Aparo",
  "atk-s0401a:487_2": "pana puthujjanakalyāṇako ānandatthero viya dasabale saddhāpaṭilābhaṃ labhitvā taṃ",
  "atk-s0401a:487_3": "lābhaṃ vaḍḍhetvā sotāpattimaggaṃ pāpeti, ayaṃ lābhoyeva nāma, mūlalābho pana lābhānuttariyaṃ nāma.",
  "atk-s0401a:488_0": "Ānandattheroyeva ca dasabalassa sāsane tisso sikkhā sikkhati, idaṃ sikkhānuttariyaṃ.",
  "atk-s0401a:488_1": "Aññepi sotāpannādayo ānandatthero viya dasabalassa sāsane tisso sikkhā sikkhanti,",
  "atk-s0401a:488_2": "idampi sikkhānuttariyaṃ. Aparo pana puthujjanakalyāṇako ānandatthero viya dasabalassa",
  "atk-s0401a:488_3": "sāsane tisso sikkhā sikkhitvā tā sikkhā vaḍḍhetvā sotāpattimaggaṃ pāpeti. Ayaṃ sikkhāyeva",
  "atk-s0401a:488_4": "nāma, mūlasikkhā pana sikkhānuttariyaṃ nāma.",
  "atk-s0401a:489_0": "Ānandattheroyeva ca abhiṇhaṃ dasabalaṃ paricarati, idaṃ pāricariyānuttariyaṃ. Aññepi",
  "atk-s0401a:489_1": "sotāpannādayo ānandatthero viya abhiṇhaṃ dasabalaṃ paricaranti, idampi pāricariyānuttariyaṃ.",
  "atk-s0401a:489_2": "Aparo pana puthujjanakalyāṇako ānandatthero viya dasabalaṃ paricaritvā taṃ pāricariyaṃ",
  "atk-s0401a:489_3": "vaḍḍhetvā sotāpattimaggaṃ pāpeti, ayaṃ pāricariyāyeva nāma, mūlapāricariyā pana pāricariyānuttariyaṃ nāma.",
  "atk-s0401a:490_0": "Ānandattheroyeva ca dasabalassa lokiyalokuttare guṇe anussarati, idaṃ anussatānuttariyaṃ.",
  "atk-s0401a:490_1": "Aññepi sotāpannādayo ānandatthero viya dasabalassa lokiyalokuttare guṇe anussaranti,",
  "atk-s0401a:490_2": "idampi anussatānuttariyaṃ. Aparo pana puthujjanakalyāṇako ānandatthero viya dasabalassa",
  "atk-s0401a:490_3": "lokiyalokuttare guṇe anussaritvā taṃ anussatiṃ vaḍḍhetvā sotāpattimaggaṃ pāpeti,",
  "atk-s0401a:490_4": "ayaṃ anussatiyeva nāma, mūlānussati pana anussatānuttariyaṃ nāma. Imāni cha anuttariyāni,",
  "atk-s0401a:490_5": "imesaṃ pātubhāvo hoti. Imāni ca pana cha anuttariyāni lokiyalokuttaramissakāni kathitānīti veditabbāni.",
  "atk-s0401a:491_0": "Catunnaṃ paṭisambhidānaṃ sacchikiriyā hotīti catasso hi paṭisambhidāyo atthapaṭisambhidā,",
  "atk-s0401a:491_1": "dhammapaṭisambhidā, niruttipaṭisambhidā, paṭibhānapaṭisambhidāti. Tattha atthesu",
  "atk-s0401a:491_2": "ñāṇaṃ atthapaṭisambhidā, dhammesu ñāṇaṃ dhammapaṭisambhidā, atthadhammaniruttābhilāpe",
  "atk-s0401a:491_3": "ñāṇaṃ niruttipaṭisambhidā, ñāṇesu ñāṇaṃ paṭibhānapaṭisambhidā. Ayamettha saṅkhepo,",
  "atk-s0401a:491_4": "vitthāro panetāsaṃ abhidhamme āgatoyeva. Imāsaṃ catassannaṃ paṭisambhidānaṃ buddhuppāde",
  "atk-s0401a:491_5": "paccakkhakiriyā hoti, na vinā buddhuppādā. Etāsaṃ sacchikiriyāti attho. Imāpi lokiyalokuttarāva",
  "atk-s0401a:491_6": "kathitāti veditabbā.",
  "atk-s0401a:492_0": "Anekadhātupaṭivedhoti “cakkhudhātu rūpadhātū”tiādīnaṃ aṭṭhārasannaṃ dhātūnaṃ buddhuppādeyeva",
  "atk-s0401a:492_1": "paṭivedho hoti, na vinā buddhuppādenāti attho. Nānādhātupaṭivedhoti ettha imāva aṭṭhārasa",
  "atk-s0401a:492_2": "dhātuyo nānāsabhāvato nānādhātuyoti veditabbā. Yo panetāsaṃ “nānāsabhāvā etā”ti evaṃ",
  "atk-s0401a:492_3": "nānākaraṇato paṭivedho, ayaṃ nānādhātupaṭivedho nāma. Vijjāvimuttiphalasacchikiriyāti",
  "atk-s0401a:492_4": "ettha vijjāti phale ñāṇaṃ, vimuttīti tadavasesā phalasampayuttā dhammā. Sotāpattiphalasacchikiriyāti",
  "atk-s0401a:492_5": "sototi paṭhamamaggo, tena sotena pattabbaṃ phalanti sotāpattiphalaṃ. Sakadāgāmiphalādīni pākaṭāneva.",
  "atk-s0401a:493": "187. Anuttaranti niruttaraṃ. Dhammacakkanti seṭṭhacakkaṃ. Cakkasaddo hesa –",
  "atk-s0401a:494": "“Catubbhi aṭṭhajjhagamā, aṭṭhāhipi ca soḷasa;",
  "atk-s0401a:495": "Soḷasāhi ca bāttiṃsa, atricchaṃ cakkamāsado;",
  "atk-s0401a:496": "Icchāhatassa posassa, cakkaṃ bhamati matthake”ti. –",
  "atk-s0401a:497_0": "Ettha uracakke āgato. “Cakkasamāruḷhā jānapadā pariyāyantī”ti ettha iriyāpathacakke.",
  "atk-s0401a:497_1": "“Atha kho so, bhikkhave, rathakāro yaṃ taṃ cakkaṃ chahi māsehi niṭṭhitaṃ, taṃ pavattesī”ti",
  "atk-s0401a:497_2": "ettha dārucakke. “Addasā kho doṇo brāhmaṇo bhagavato pādesu cakkāni sahassārānī”ti",
  "atk-s0401a:497_3": "ettha lakkhaṇacakke. “Cattārimāni, bhikkhave, cakkāni, yehi samannāgatānaṃ devamanussānaṃ",
  "atk-s0401a:497_4": "catucakkaṃ vattatī”ti ettha sampatticakke. “Dibbaṃ cakkaratanaṃ pātubhavatī”ti ettha",
  "atk-s0401a:497_5": "ratanacakke. Idha pana dhammacakke āgato.",
  "atk-s0401a:498_0": "Pavattitanti ettha dhammacakkaṃ abhinīharati nāma, abhinīhaṭaṃ nāma, uppādeti nāma,",
  "atk-s0401a:498_1": "uppāditaṃ nāma, pavatteti nāma, pavattitaṃ nāmāti ayaṃ pabhedo veditabbo. Kuto paṭṭhāya",
  "atk-s0401a:498_2": "dhammacakkaṃ abhinīharati nāmāti? Yadā sumedhabrāhmaṇo hutvā kāmesu ādīnavaṃ nekkhamme",
  "atk-s0401a:498_3": "ca ānisaṃsaṃ disvā sattasatakamahādānaṃ datvā isipabbajjaṃ pabbajitvā pañca abhiññā",
  "atk-s0401a:498_4": "aṭṭha samāpattiyo nibbatteti, tato paṭṭhāya dhammacakkaṃ abhinīharati nāma.",
  "atk-s0401a:499_0": "Kuto paṭṭhāya abhinīhaṭaṃ nāmāti? Yadā aṭṭha dhamme samodhānetvā dīpaṅkarapādamūle",
  "atk-s0401a:499_1": "mahābodhimaṇḍatthāya mānasaṃ bandhitvā “byākaraṇaṃ aladdhā na vuṭṭhahissāmī”ti vīriyādhiṭṭhānaṃ",
  "atk-s0401a:499_2": "adhiṭṭhāya nipanno dasabalassa santikā byākaraṇaṃ labhi, tato paṭṭhāya dhammacakkaṃ abhinīhaṭaṃ nāma.",
  "atk-s0401a:500_0": "Kuto paṭṭhāya uppādeti nāmāti? Tato paṭṭhāya dānapāramiṃ pūrentopi dhammacakkaṃ uppādeti",
  "atk-s0401a:500_1": "nāma. Sīlapāramiṃ pūrentopi…pe… upekkhāpāramiṃ pūrentopi dhammacakkaṃ uppādeti nāma.",
  "atk-s0401a:500_2": "Dasa pāramiyo dasa upapāramiyo dasa paramatthapāramiyo pūrentopi, pañca mahāpariccāge",
  "atk-s0401a:500_3": "pariccajantopi, ñātatthacariyaṃ pūrentopi dhammacakkaṃ uppādeti nāma. Vessantarattabhāve",
  "atk-s0401a:500_4": "ṭhatvā sattasatakamahādānaṃ datvā puttadāraṃ dānamukhe niyyātetvā pāramikūṭaṃ gahetvā",
  "atk-s0401a:500_5": "tusitapure nibbattitvā tattha yāvatāyukaṃ ṭhatvā devatāhi āyācito paṭiññaṃ datvā",
  "atk-s0401a:500_6": "pañcamahāvilokanaṃ vilokentopi dhammacakkaṃ uppādetiyeva nāma. Mātukucchiyaṃ paṭisandhiṃ",
  "atk-s0401a:500_7": "gaṇhantopi, paṭisandhikkhaṇe dasasahassacakkavāḷaṃ kampentopi, mātukucchito nikkhantadivase",
  "atk-s0401a:500_8": "tatheva lokaṃ kampentopi, sampatijāto satta padāni gantvā “aggomahasmī”ti sīhanādaṃ",
  "atk-s0401a:500_9": "nadantopi, ekūnatiṃsa saṃvaccharāni agāramajjhe vasantopi, mahābhinikkhamanaṃ nikkhamantopi,",
  "atk-s0401a:500_10": "anomānadītīre pabbajantopi, mahāpadhāne chabbassāni vīriyaṃ karontopi, sujātāya dinnaṃ",
  "atk-s0401a:500_11": "madhupāyāsaṃ bhuñjitvā suvaṇṇapātiṃ nadiyā pavāhetvā sāyanhasamaye bodhimaṇḍavaragato",
  "atk-s0401a:500_12": "puratthimaṃ lokadhātuṃ olokento nisīditvā sūriye dharamāneyeva mārabalaṃ vidhametvā",
  "atk-s0401a:500_13": "paṭhamayāme pubbenivāsaṃ anussarantopi, majjhimayāme dibbacakkhuṃ visodhentopi, paccūsakālasamanantare",
  "atk-s0401a:500_14": "paccayākāraṃ sammasitvā sotāpattimaggaṃ paṭivijjhantopi, sotāpattiphalaṃ sacchikarontopi,",
  "atk-s0401a:500_15": "sakadāgāmimaggaṃ sakadāgāmiphalaṃ anāgāmimaggaṃ anāgāmiphalaṃ sacchikarontopi, arahattamaggaṃ",
  "atk-s0401a:500_16": "paṭivijjhantopi dhammacakkaṃ uppādetiyeva nāma.",
  "atk-s0401a:501_0": "Arahattaphalakkhaṇe pana tena dhammacakkaṃ uppāditaṃ nāma. Buddhānañhi sakalalokiyalokuttaraguṇarāsi",
  "atk-s0401a:501_1": "arahattaphaleneva saddhiṃ ijjhati. Tasmā tena tasmiṃ khaṇe dhammacakkaṃ uppāditaṃ nāma hoti.",
  "atk-s0401a:502_0": "Kadā pavatteti nāma? Bodhimaṇḍe sattasattāhaṃ vītināmetvā isipatane migadāye aññākoṇḍaññattheraṃ",
  "atk-s0401a:502_1": "kāyasakkhiṃ katvā dhammacakkappavattanasuttantaṃ desento dhammacakkaṃ pavatteti nāma.",
  "atk-s0401a:503_0": "Yadā pana aññākoṇḍaññattherena dasabalassa desanāñāṇānubhāvanibbattaṃ savanaṃ labhitvā",
  "atk-s0401a:503_1": "sabbapaṭhamaṃ dhammo adhigato, tato paṭṭhāya dhammacakkaṃ pavattitaṃ nāma hotīti",
  "atk-s0401a:503_2": "veditabbaṃ. Dhammacakkanti cetaṃ desanāñāṇassapi nāmaṃ paṭivedhañāṇassapi. Tesu desanāñāṇaṃ",
  "atk-s0401a:503_3": "lokiyaṃ, paṭivedhañāṇaṃ lokuttaraṃ. Kassa desanāpaṭivedhañāṇanti? Na aññassa kassaci,",
  "atk-s0401a:503_4": "sammāsambuddhasseva desanāñāṇañca paṭivedhañāṇañcāti veditabbaṃ.",
  "atk-s0401a:504_0": "Sammadevāti hetunā nayena kāraṇeneva. Anuppavattetīti yathā purato gacchantassa pacchato",
  "atk-s0401a:504_1": "gacchanto taṃ anugacchati nāma, evaṃ paṭhamataraṃ satthārā pavattitaṃ thero anuppavatteti",
  "atk-s0401a:504_2": "nāma. Kathaṃ? Satthā hi “cattārome, bhikkhave, satipaṭṭhānā. Katame cattāro”ti kathento",
  "atk-s0401a:504_3": "dhammacakkaṃ pavatteti nāma, dhammasenāpati sāriputtattheropi “cattārome, āvuso,",
  "atk-s0401a:504_4": "satipaṭṭhānā”ti kathento dhammacakkaṃ anuppavatteti nāma. Sammappadhānādīsupi eseva",
  "atk-s0401a:504_5": "nayo. Na kevalañca bodhipakkhiyadhammesu, “cattārimāni, bhikkhave, ariyasaccāni.",
  "atk-s0401a:504_6": "Cattārome, bhikkhave, ariyavaṃsā”tiādīsupi ayaṃ nayo netabbova. Evaṃ sammāsambuddho",
  "atk-s0401a:504_7": "dhammacakkaṃ pavatteti nāma, thero dasabalena pavattitaṃ dhammacakkaṃ anuppavatteti nāma.",
  "atk-s0401a:505_0": "Evaṃ dhammacakkaṃ anuppavattentena pana therena dhammo desitopi pakāsitopi satthārāva",
  "atk-s0401a:505_1": "desito pakāsito hoti. Yo hi koci bhikkhu vā bhikkhunī vā upāsako vā upāsikā vā devo",
  "atk-s0401a:505_2": "vā sakko vā māro vā brahmā vā dhammaṃ desetu pakāsetu, sabbo so satthārā desito pakāsitova",
  "atk-s0401a:505_3": "nāma hoti, sesajano pana lekhahārakapakkhe ṭhitova nāma hoti. Kathaṃ? Yathā hi raññā",
  "atk-s0401a:505_4": "dinnaṃ paṇṇaṃ vācetvā yaṃ yaṃ kammaṃ karonti, taṃ taṃ kammaṃ yena kenaci katampi",
  "atk-s0401a:505_5": "kāritampi raññā kāritanteva vuccati. Mahārājā viya hi sammāsambuddho. Rājapaṇṇaṃ",
  "atk-s0401a:505_6": "viya tepiṭakaṃ buddhavacanaṃ. Paṇṇadānaṃ viya tepiṭake nayamukhadānaṃ paṇṇaṃ vācetvā",
  "atk-s0401a:505_7": "taṃtaṃkammānaṃ karaṇaṃ viya catunnaṃ parisānaṃ attano balena buddhavacanaṃ uggaṇhitvā",
  "atk-s0401a:505_8": "paresaṃ desanā pakāsanā. Tattha yathā paṇṇaṃ vācetvā yena kenaci katampi kāritampi",
  "atk-s0401a:505_9": "taṃ kammaṃ raññā kāritameva hoti, evameva yena kenaci desitopi pakāsitopi dhammo",
  "atk-s0401a:505_10": "satthārā desito pakāsitova nāma hotīti veditabbo. Sesaṃ sabbattha uttānatthamevāti.",
  "atk-s0401a:506": "Ekapuggalavaggavaṇṇanā.",
  "atk-s0401a:509": "14. Etadaggavaggo",
  "atk-s0401a:510": "(14) 1. Paṭhamaetadaggavaggo",
  "atk-s0401a:511": "Etadaggapadavaṇṇanā",
  "atk-s0401a:512_0": "188. Etadaggesu paṭhamavaggassa paṭhame etadagganti etaṃ aggaṃ. Ettha ca ayaṃ aggasaddo",
  "atk-s0401a:512_1": "ādikoṭikoṭṭhāsaseṭṭhesu dissati. “Ajjatagge, samma dovārika, āvarāmi dvāraṃ nigaṇṭhānaṃ",
  "atk-s0401a:512_2": "nigaṇṭhīna”ntiādīsu hi ādimhi dissati. “Teneva aṅgulaggena taṃ aṅgulaggaṃ parāmaseyya,",
  "atk-s0401a:512_3": "ucchaggaṃ veḷagga”ntiādīsu koṭiyaṃ. “Ambilaggaṃ vā madhuraggaṃ vā tittakaggaṃ vā,",
  "atk-s0401a:512_4": "anujānāmi, bhikkhave, vihāraggena vā pariveṇaggena vā bhājetu”ntiādīsu koṭṭhāse.",
  "atk-s0401a:512_5": "“Yāvatā, bhikkhave, sattā apadā vā…pe… tathāgato tesaṃ aggamakkhāyatī”tiādīsu seṭṭhe.",
  "atk-s0401a:512_6": "Svāyamidha koṭiyampi vaṭṭati seṭṭhepi. Te hi therā attano attano ṭhāne koṭibhūtātipi",
  "atk-s0401a:512_7": "aggā, seṭṭhabhūtātipi. Tasmā etadagganti esā koṭi eso seṭṭhoti ayamettha attho. Eseva nayo sabbasuttesu.",
  "atk-s0401a:513_0": "Ayañca etadaggasannikkhepo nāma catūhi kāraṇehi labbhati aṭṭhuppattito āgamanato",
  "atk-s0401a:513_1": "ciṇṇavasito guṇātirekatoti. Tattha koci thero ekena kāraṇena etadaggaṭṭhānaṃ labhati,",
  "atk-s0401a:513_2": "koci dvīhi, koci tīhi, koci sabbeheva catūhipi āyasmā sāriputtatthero viya. So hi",
  "atk-s0401a:513_3": "aṭṭhuppattitopi mahāpaññatāya etadaggaṭṭhānaṃ labhi āgamanādīhipi. Kathaṃ? Ekasmiṃ",
  "atk-s0401a:513_4": "hi samaye satthā jetavanamahāvihāre viharanto kaṇḍambarukkhamūle titthiyamaddanaṃ",
  "atk-s0401a:513_5": "yamakapāṭihāriyaṃ dassetvā “kahaṃ nu kho purimabuddhā yamakapāṭihāriyaṃ katvā vassaṃ",
  "atk-s0401a:513_6": "upagacchantī”ti āvajjento “tāvatiṃsabhavane”ti ñatvā dve padantarāni dassetvā tatiyena",
  "atk-s0401a:513_7": "padena tāvatiṃsabhavane paccuṭṭhāsi. Sakko devarājā bhagavantaṃ disvā paṇḍukambalasilāto",
  "atk-s0401a:513_8": "uṭṭhāya saddhiṃ devagaṇena paccuggamanaṃ agamāsi. Devā cintayiṃsu – “sakko devarājā",
  "atk-s0401a:513_9": "devagaṇaparivuto saṭṭhiyojanāyāmāya paṇḍukambalasilāya nisīditvā sampattiṃ anubhavati,",
  "atk-s0401a:513_10": "buddhānaṃ nāma nisinnakālato paṭṭhāya na sakkā aññena ettha hatthampi ṭhapetu”nti.",
  "atk-s0401a:513_11": "Satthāpi tattha nisinno tesaṃ cittācāraṃ ñatvā mahāpaṃsukūliko viya muṇḍapīṭhakaṃ",
  "atk-s0401a:513_12": "sabbameva paṇḍukambalasilaṃ avattharitvā nisīdi. Evaṃ nisīdanto pana attano vā sarīraṃ",
  "atk-s0401a:513_13": "mahantaṃ katvā māpesi, paṇḍukambalasilaṃ vā khuddakaṃ akāsīti na sallakkhetabbaṃ.",
  "atk-s0401a:513_14": "Acinteyyo hi buddhavisayo. Evaṃ nisinno pana mātaraṃ kāyasakkhiṃ katvā dasasahassacakkavāḷadevatānaṃ",
  "atk-s0401a:513_15": "“kusalā dhammā akusalā dhammā abyākatā dhammā”ti abhidhammapiṭakaṃ desesi.",
  "atk-s0401a:514_0": "Pāṭihāriyaṭṭhānepi sabbāpi dvādasayojanikā parisā anuruddhattheraṃ upasaṅkamitvā",
  "atk-s0401a:514_1": "“kahaṃ, bhante, dasabalo gato”ti pucchi. Tāvatiṃsabhavane paṇḍukambalasilāyaṃ vassaṃ",
  "atk-s0401a:514_2": "upagantvā abhidhammakathaṃ desetuṃ gatoti. Bhante, na mayaṃ satthāraṃ adisvā gamissāma.",
  "atk-s0401a:514_3": "Kadā satthā āgamissatīti satthu āgamanakālaṃ jānāthāti? Mahāmoggallānattherassa bhāraṃ",
  "atk-s0401a:514_4": "karotha, so buddhānaṃ santikaṃ gantvā sāsanaṃ āharissatīti. Kiṃ pana therassa tattha",
  "atk-s0401a:514_5": "gantuṃ balaṃ natthīti? Atthi, visesavantānaṃ pana visesaṃ passantūti evamāha. Mahājano",
  "atk-s0401a:514_6": "mahāmoggallānattheraṃ upasaṅkamitvā satthu sāsanaṃ gahetvā āgamanatthāya yāci. Thero",
  "atk-s0401a:514_7": "passanteyeva mahājane pathaviyaṃ nimujjitvā antosinerunā gantvā satthāraṃ vanditvā",
  "atk-s0401a:514_8": "āha – “bhante, mahājano tumhākaṃ dassanakāmo, āgamanadivasaṃ vo jānituṃ icchatī”ti.",
  "atk-s0401a:514_9": "Tena hi “ito temāsaccayena saṅkassanagaradvāre passathā”tissa vadehīti. Thero bhagavato",
  "atk-s0401a:514_10": "sāsanaṃ āharitvā mahājanassa kathesi. Mahājano tattheva temāsaṃ khandhāvāraṃ bandhitvā",
  "atk-s0401a:514_11": "vasi. Cūḷaanāthapiṇḍiko dvādasayojanāya parisāya temāsaṃ yāgubhattaṃ ādāsi.",
  "atk-s0401a:515_0": "Satthāpi sattappakaraṇāni desetvā manussalokaṃ āgamanatthāya ākappaṃ dassesi. Sakko",
  "atk-s0401a:515_1": "devarājā vissakammaṃ āmantetvā tathāgatassa otaraṇatthāya sopānaṃ māpetuṃ āṇāpesi.",
  "atk-s0401a:515_2": "So ekato sovaṇṇamayaṃ ekato rajatamayaṃ sopānaṃ māpetvā majjhe maṇimayaṃ māpesi.",
  "atk-s0401a:515_3": "Satthā maṇimaye sopāne ṭhatvā “mahājano maṃ passatū”ti adhiṭṭhāsi. Attano ānubhāveneva",
  "atk-s0401a:515_4": "“mahājano avīcimahānirayaṃ passatū”tipi adhiṭṭhāsi. Nirayadassanena cassa uppannasaṃvegataṃ",
  "atk-s0401a:515_5": "ñatvā devalokaṃ dassesi. Athassa otarantassa mahābrahmā chattaṃ dhāresi, sakko devarājā",
  "atk-s0401a:515_6": "pattaṃ gaṇhi, suyāmo devarājā dibbaṃ vāḷabījaniṃ bīji, pañcasikho gandhabbadevaputto",
  "atk-s0401a:515_7": "beluvapaṇḍuvīṇaṃ samapaññāsāya mucchanāhi mucchitvā vādento purato otari. Buddhānaṃ",
  "atk-s0401a:515_8": "pathaviyaṃ patiṭṭhitakāle “ahaṃ paṭhamaṃ vandissāmi, ahaṃ paṭhamaṃ vandissāmī”ti",
  "atk-s0401a:515_9": "mahājano aṭṭhāsi. Saha mahāpathavīakkamanena pana bhagavato neva mahājano na asītimahāsāvakā",
  "atk-s0401a:515_10": "paṭhamakavandanaṃ sampāpuṇiṃsu, dhammasenāpati sāriputtattheroyeva pana sampāpuṇi.",
  "atk-s0401a:516_0": "Atha satthā dvādasayojanāya parisāya antare “therassa paññānubhāvaṃ jānantū”ti puthujjanapañcakaṃ",
  "atk-s0401a:516_1": "pañhaṃ ārabhi. Paṭhamaṃ lokiyamahājano sallakkhessatīti puthujjanapañhaṃ pucchi.",
  "atk-s0401a:516_2": "Ye ye sallakkhiṃsu, te te kathayiṃsu. Dutiyaṃ puthujjanavisayaṃ atikkamitvā sotāpattimagge",
  "atk-s0401a:516_3": "pañhaṃ pucchi. Puthujjanā tuṇhī ahesuṃ, sotāpannāva kathayiṃsu. Tato sotāpannānaṃ",
  "atk-s0401a:516_4": "visayaṃ atikkamitvā sakadāgāmimagge pañhaṃ pucchi. Sotāpannā tuṇhī ahesuṃ, sakadāgāminova",
  "atk-s0401a:516_5": "kathayiṃsu. Tesampi visayaṃ atikkamitvā anāgāmimagge pañhaṃ pucchi. Sakadāgāmino",
  "atk-s0401a:516_6": "tuṇhī ahesuṃ, anāgāminova kathayiṃsu. Tesampi visayaṃ atikkamitvā arahattamagge pañhaṃ",
  "atk-s0401a:516_7": "pucchi. Anāgāmino tuṇhī ahesuṃ, arahantāva kathayiṃsu. Tato heṭṭhimakoṭito paṭṭhāya",
  "atk-s0401a:516_8": "abhiññāte abhiññāte sāvake pucchi, te attano attano paṭisambhidāvisaye ṭhatvā kathayiṃsu.",
  "atk-s0401a:516_9": "Atha mahāmoggallānaṃ pucchi, sesasāvakā tuṇhī ahesuṃ, therova kathesi. Tassāpi visayaṃ",
  "atk-s0401a:516_10": "atikkamitvā sāriputtattherassa visaye pañhaṃ pucchi. Mahāmoggallāno tuṇhī ahosi,",
  "atk-s0401a:516_11": "sāriputtattherova kathesi. Therassāpi visayaṃ atikkamitvā buddhavisaye pañhaṃ pucchi.",
  "atk-s0401a:516_12": "Dhammasenāpati āvajjentopi passituṃ na sakkoti, puratthimapacchimuttaradakkhiṇā catasso",
  "atk-s0401a:516_13": "disā catasso anudisāti ito cito ca olokento pañhuppattiṭṭhānaṃ sallakkhetuṃ nāsakkhi.",
  "atk-s0401a:517_0": "Satthā therassa kilamanabhāvaṃ jānitvā “sāriputto kilamati, nayamukhamassa dassessāmī”ti",
  "atk-s0401a:517_1": "“āgamehi tvaṃ, sāriputtā”ti vatvā “nāyaṃ tuyhaṃ visayo pañho, buddhānaṃ esa visayo",
  "atk-s0401a:517_2": "sabbaññūnaṃ yasassīna”nti buddhavisayabhāvaṃ ācikkhitvā “bhūtamidanti, sāriputta,",
  "atk-s0401a:517_3": "samanupassasī”ti āha. Thero “catumahābhūtikakāyapariggahaṃ me bhagavā ācikkhatī”ti",
  "atk-s0401a:517_4": "ñatvā “aññātaṃ bhagavā, aññātaṃ sugatā”ti āha. Etasmiṃ ṭhāne ayaṃ kathā udapādi –",
  "atk-s0401a:517_5": "mahāpañño vata, bho, sāriputtatthero, yatra hi nāma sabbehi anaññātaṃ pañhaṃ kathesi,",
  "atk-s0401a:517_6": "buddhehi ca dinnanaye ṭhatvā buddhavisaye pañhaṃ kathesi, iti therassa paññānubhāvo",
  "atk-s0401a:517_7": "yattakaṃ ṭhānaṃ buddhānaṃ kittisaddena otthaṭaṃ, sabbaṃ ajjhottharitvā gatoti evaṃ",
  "atk-s0401a:517_8": "tāva thero aṭṭhuppattito mahāpaññatāya etadaggaṭṭhānaṃ labhi.",
  "atk-s0401a:518": "Kathaṃ āgamanato? Imissāyeva hi aṭṭhuppattiyā satthā āha – sāriputto na idāneva paññavā, atīte pañca jātisatāni isipabbajjaṃ pabbajitvāpi mahāpaññova ahosi –",
  "atk-s0401a:519": "“Yo pabbajī jātisatāni pañca,",
  "atk-s0401a:520": "Pahāya kāmāni manoramāni;",
  "atk-s0401a:521": "Taṃ vītarāgaṃ susamāhitindriyaṃ,",
  "atk-s0401a:522": "Parinibbutaṃ vandatha sāriputta”nti.",
  "atk-s0401a:523_0": "Evaṃ pabbajjaṃ upabrūhayamāno ekasmiṃ samaye bārāṇasiyaṃ brāhmaṇakule nibbatto. Tayo",
  "atk-s0401a:523_1": "vede uggaṇhitvā tattha sāraṃ apassanto “pabbajitvā ekaṃ mokkhadhammaṃ gavesituṃ vaṭṭatī”ti",
  "atk-s0401a:523_2": "cittaṃ uppādesi. Tasmiṃ kāle bodhisattopi kāsiraṭṭhe udiccabrāhmaṇamahāsālakule nibbatto",
  "atk-s0401a:523_3": "vuddhimanvāya uggahitasippo kāmesu ādīnavaṃ nekkhamme ca ānisaṃsaṃ disvā gharāvāsaṃ",
  "atk-s0401a:523_4": "pahāya himavantaṃ pavisitvā kasiṇaparikammaṃ katvā pañca abhiññā aṭṭha samāpattiyo",
  "atk-s0401a:523_5": "nibbattetvā vanamūlaphalāhāro himavantappadese vasati. Sopi māṇavo nikkhamitvā tasseva",
  "atk-s0401a:523_6": "santike pabbaji. Parivāro mahā ahosi pañcasatamattā isayo.",
  "atk-s0401a:524_0": "Athassa so jeṭṭhantevāsiko ekadesaṃ parisaṃ gahetvā loṇambilasevanatthaṃ manussapathaṃ",
  "atk-s0401a:524_1": "agamāsi. Tasmiṃ samaye bodhisatto tasmiṃyeva himavantappadese kālaṃ akāsi. Kālakiriyasamayeva",
  "atk-s0401a:524_2": "naṃ antevāsikā sannipatitvā pucchiṃsu – “atthi tumhehi koci viseso adhigato”ti. Bodhisatto",
  "atk-s0401a:524_3": "“natthi kiñcī”ti vatvā aparihīnajjhāno ābhassarabrahmaloke nibbatto. So kiñcāpi ākiñcaññāyatanassa",
  "atk-s0401a:524_4": "lābhī, bodhisattānaṃ pana arūpāvacare paṭisandhi nāma na hoti. Kasmā? Abhabbaṭṭhānattā.",
  "atk-s0401a:524_5": "Iti so arūpasamāpattilābhī samānopi rūpāvacare nibbatti. Antevāsikāpissa “ācariyo",
  "atk-s0401a:524_6": "‘natthi kiñcī’ti āha, moghā tassa kālakiriyā”ti na kiñci sakkārasammānaṃ akaṃsu.",
  "atk-s0401a:524_7": "Atha so jeṭṭhantevāsiko atikkante vassāvāse āgantvā “kahaṃ ācariyo”ti pucchi. Kālaṃ",
  "atk-s0401a:524_8": "katoti. Api nu ācariyena laddhaguṇaṃ pucchitthāti? Āma pucchimhāti. Kiṃ vadetīti?",
  "atk-s0401a:524_9": "Natthi kiñcīti. Mayampi “ācariyena laddhaguṇo nāma natthī”ti nāssa sakkārasammānaṃ",
  "atk-s0401a:524_10": "karimhāti. Tumhe bhāsitassa atthaṃ na jānittha, ācariyo ākiñcaññāyatanassa lābhīti.",
  "atk-s0401a:525_0": "Atha te jeṭṭhantevāsikassa kathaṃ na saddahiṃsu. So punappunaṃ kathentopi saddahāpetuṃ",
  "atk-s0401a:525_1": "nāsakkhi. Atha bodhisatto āvajjamāno “andhabālo mahājano mayhaṃ jeṭṭhantevāsikassa",
  "atk-s0401a:525_2": "kathaṃ na gaṇhāti, imaṃ kāraṇaṃ pākaṭaṃ karissāmī”ti brahmalokato otaritvā assamapadamatthake",
  "atk-s0401a:525_3": "ṭhito ākāsagatova jeṭṭhantevāsikassa paññānubhāvaṃ vaṇṇetvā imaṃ gāthaṃ abhāsi –",
  "atk-s0401a:526": "“Parosahassampi samāgatānaṃ,",
  "atk-s0401a:527": "Kandeyyuṃ te vassasataṃ apaññā;",
  "atk-s0401a:528": "Ekova seyyo puriso sapañño,",
  "atk-s0401a:529": "Yo bhāsitassa vijānāti attha”nti. ;",
  "atk-s0401a:530_0": "Evaṃ isigaṇaṃ saññāpetvā bodhisatto brahmalokameva gato. Sesaisigaṇopi aparihīnajjhāno",
  "atk-s0401a:530_1": "hutvā kālaṃ katvā brahmalokaparāyaṇo jāto. Tattha bodhisatto sabbaññutaṃ patto, jeṭṭhantevāsiko",
  "atk-s0401a:530_2": "sāriputtatthero jāto, sesā isayo buddhaparisā jātāti evaṃ atītepi sāriputto mahāpaññova",
  "atk-s0401a:530_3": "saṃkhittena bhāsitassa vitthārena atthaṃ jānituṃ samatthoti veditabbo.",
  "atk-s0401a:531": "Idameva ca puthujjanapañcakaṃ aṭṭhuppattiṃ katvā –",
  "atk-s0401a:532": "“Parosatañcepi samāgatānaṃ,",
  "atk-s0401a:533": "Jhāyeyyuṃ te vassasataṃ apaññā;",
  "atk-s0401a:534": "Ekova seyyo puriso sapañño,",
  "atk-s0401a:535": "So bhāsitassa vijānāti attha”nti. –",
  "atk-s0401a:536": "Imampi jātakaṃ kathesi. Tassa purimajātake vuttanayeneva attho veditabbo.",
  "atk-s0401a:537": "Aparampi idameva puthujjanapañcakaṃ aṭṭhuppattiṃ katvā –",
  "atk-s0401a:538": "“Ye saññino tepi duggatā, yepi asaññino tepi duggatā;",
  "atk-s0401a:539": "Etaṃ ubhayaṃ vivajjaya, taṃ samāpattisukhaṃ anaṅgaṇa”nti. –",
  "atk-s0401a:540": "Imaṃ anaṅgaṇajātakaṃ kathesi. Ettha ca ācariyo kālaṃ karonto antevāsikehi pucchito “nevasaññī nāsaññī”ti āha. Sesaṃ vuttanayeneva veditabbaṃ.",
  "atk-s0401a:541": "Aparampi idameva puthujjanapañcakaṃ aṭṭhuppattiṃ katvā –",
  "atk-s0401a:542": "“Candābhaṃ sūriyābhañca, yodha paññāya gādhati;",
  "atk-s0401a:543": "Avitakkena jhānena, hoti ābhassarūpago”ti. –",
  "atk-s0401a:544_0": "Idaṃ candābhajātakaṃ kathesi. Etthāpi ācariyo kālaṃ karonto antevāsikehi pucchito",
  "atk-s0401a:544_1": "“odātakasiṇaṃ candābhaṃ nāma, pītakasiṇaṃ sūriyābhaṃ nāmāti taṃ ubhayaṃ yo paññāya",
  "atk-s0401a:544_2": "gādhati pavisati pakkhandati, so avitakkena dutiyajjhānena ābhassarūpago hoti, tādiso",
  "atk-s0401a:544_3": "aha”nti sandhāya – “candābhaṃ sūriyābha”nti āha. Sesaṃ purimanayeneva veditabbaṃ.",
  "atk-s0401a:545": "Idameva ca puthujjanapañcakaṃ aṭṭhuppattiṃ katvā –",
  "atk-s0401a:546": "“Āsīsetheva puriso, na nibbindeyya paṇḍito;",
  "atk-s0401a:547": "Passāmi vohaṃ attānaṃ, yathā icchiṃ tathā ahu.",
  "atk-s0401a:548": "“Āsīsetheva puriso, na nibbindeyya paṇḍito;",
  "atk-s0401a:549": "Passāmi vohaṃ attānaṃ, udakā thalamubbhataṃ.",
  "atk-s0401a:550": "“Vāyametheva puriso, na nibbindeyya paṇḍito;",
  "atk-s0401a:551": "Passāmi vohaṃ attānaṃ, yathā icchiṃ tathā ahu.",
  "atk-s0401a:552": "“Vāyametheva puriso, na nibbindeyya paṇḍito;",
  "atk-s0401a:553": "Passāmi vohaṃ attānaṃ, udakā thalamubbhataṃ.",
  "atk-s0401a:554": "“Dukkhūpanītopi naro sapañño,",
  "atk-s0401a:555": "Āsaṃ na chindeyya sukhāgamāya;",
  "atk-s0401a:556": "Bahū hi phassā ahitā hitā ca,",
  "atk-s0401a:557": "Avitakkitā maccamupabbajanti.",
  "atk-s0401a:558": "“Acintitampi bhavati, cintitampi vinassati;",
  "atk-s0401a:559": "Na hi cintāmayā bhogā, itthiyā purisassa vā.",
  "atk-s0401a:560": "“Sarabhaṃ giriduggasmiṃ, yaṃ tvaṃ anusarī pure;",
  "atk-s0401a:561": "Alīnacittassa tuvaṃ, vikkantamanujīvasi.",
  "atk-s0401a:562": "“Yo taṃ viduggā narakā samuddhari,",
  "atk-s0401a:563": "Silāya yoggaṃ sarabho karitvā;",
  "atk-s0401a:564": "Dukkhūpanītaṃ maccumukhā pamocayi,",
  "atk-s0401a:565": "Alīnacittaṃ ta migaṃ vadesi.",
  "atk-s0401a:566": "“Kiṃ tvaṃ nu tattheva tadā ahosi,",
  "atk-s0401a:567": "Udāhu te koci naṃ etadakkhā;",
  "atk-s0401a:568": "Vivaṭṭacchaddo nusi sabbadassī,",
  "atk-s0401a:569": "Ñāṇaṃ nu te brāhmaṇa bhiṃsarūpaṃ.",
  "atk-s0401a:570": "“Na cevahaṃ tattha tadā ahosiṃ,",
  "atk-s0401a:571": "Na cāpi me koci naṃ etadakkhā;",
  "atk-s0401a:572": "Gāthāpadānañca subhāsitānaṃ,",
  "atk-s0401a:573": "Atthaṃ tadānenti janinda dhīrā”ti. –",
  "atk-s0401a:574_0": "Imaṃ terasanipāte sarabhajātakañca kathesi. Imāni pana pañcapi jātakāni atītepi saṃkhittena",
  "atk-s0401a:574_1": "bhāsitassa vitthārena atthaṃ mayhaṃ putto jānātīti satthārā dhammasenāpatisāriputtattherassa",
  "atk-s0401a:574_2": "paññānubhāvappakāsanatthameva kathitānīti evaṃ āgamanatopi thero mahāpaññatāya etadaggaṭṭhānaṃ labhi.",
  "atk-s0401a:575": "Kathaṃ ciṇṇavasitoti? Ciṇṇaṃ kiretaṃ therassa catuparisamajjhe dhammaṃ kathento cattāri saccāni amuñcitvā kathetīti evaṃ ciṇṇavasitopi thero mahāpaññatāya etadaggaṭṭhānaṃ labhi.",
  "atk-s0401a:576_0": "Kathaṃ guṇātirekatoti? Ṭhapetvā hi dasabalaṃ añño koci ekasāvakopi mahāpaññatāya",
  "atk-s0401a:576_1": "dhammasenāpatinā sadiso nāma natthīti evaṃ guṇātirekatopi thero mahāpaññatāya etadaggaṭṭhānaṃ labhi.",
  "atk-s0401a:577_0": "Yathā ca sāriputtatthero, evaṃ mahāmoggallānattheropi sabbeheva catūhipi imehi kāraṇehi",
  "atk-s0401a:577_1": "etadaggaṭṭhānaṃ labhi. Kathaṃ? Thero hi mahiddhiko mahānubhāvo nandopanandasadisampi",
  "atk-s0401a:577_2": "nāgarājānaṃ damesīti evaṃ tāva aṭṭhuppattito labhi. Na panesa idāneva mahiddhiko",
  "atk-s0401a:577_3": "mahānubhāvo, atīte pañca jātisatāni isipabbajjaṃ pabbajitopi mahiddhiko mahānubhāvo ahosīti.",
  "atk-s0401a:578": "“Yo pabbajī jātisatāni pañca,",
  "atk-s0401a:579": "Pahāya kāmāni manoramāni;",
  "atk-s0401a:580": "Taṃ vītarāgaṃ susamāhitindriyaṃ,",
  "atk-s0401a:581": "Parinibbutaṃ vandatha moggallāna”nti. –",
  "atk-s0401a:582_0": "Evaṃ āgamanatopi labhi. Ciṇṇaṃ cetaṃ therassa nirayaṃ gantvā attano iddhibalena nirayasattānaṃ",
  "atk-s0401a:582_1": "assāsajananatthaṃ sītaṃ adhiṭṭhāya cakkamattaṃ padumaṃ māpetvā padumakaṇṇikāyaṃ nisīditvā",
  "atk-s0401a:582_2": "dhammakathaṃ katheti, devalokaṃ gantvā devasaṅghaṃ kammagatiṃ jānāpetvā saccakathaṃ",
  "atk-s0401a:582_3": "kathetīti evaṃ ciṇṇavasito labhi. Ṭhapetvā ca sammāsambuddhaṃ añño sāvako mahāmoggallāno",
  "atk-s0401a:582_4": "viya mahiddhiko mahānubhāvo natthīti evaṃ guṇātirekato labhi.",
  "atk-s0401a:583_0": "Yathā cesa, evaṃ mahākassapattheropi sabbehevimehi kāraṇehi etadaggaṭṭhānaṃ labhi.",
  "atk-s0401a:583_1": "Kathaṃ? Sammāsambuddho hi therassa tigāvutaṃ maggaṃ paccuggamanaṃ katvā tīhi ovādehi",
  "atk-s0401a:583_2": "upasampādetvā cīvaraṃ parivattetvā adāsi. Tasmiṃ samaye mahāpathavī udakapariyantaṃ",
  "atk-s0401a:583_3": "katvā kampi, mahājanassa abbhantare therassa kittisaddo ajjhottharitvā gato. Evaṃ",
  "atk-s0401a:583_4": "aṭṭhuppattito labhi. Na cesa idāneva dhutadharo, atīte pañca jātisatāni isipabbajjaṃ",
  "atk-s0401a:583_5": "pabbajitopi dhutadharova ahosi.",
  "atk-s0401a:584": "“Yo pabbajī jātisatāni pañca,",
  "atk-s0401a:585": "Pahāya kāmāni manoramāni;",
  "atk-s0401a:586": "Taṃ vītarāgaṃ susamāhitindriyaṃ,",
  "atk-s0401a:587": "Parinibbutaṃ vandatha mahākassapa”nti. –",
  "atk-s0401a:588_0": "Evaṃ āgamanatopi labhi. Ciṇṇaṃ cetaṃ therassa catuparisamajjhagato dhammaṃ kathento",
  "atk-s0401a:588_1": "dasa kathāvatthūni avijahitvāva kathetīti evaṃ ciṇṇavasito labhi. Ṭhapetvā ca sammāsambuddhaṃ",
  "atk-s0401a:588_2": "añño sāvako terasahi dhutaguṇehi mahākassapasadiso natthīti evaṃ guṇātirekato labhi.",
  "atk-s0401a:588_3": "Imināva niyāmena tesaṃ tesaṃ therānaṃ yathālābhato guṇe kittetuṃ vaṭṭati.",
  "atk-s0401a:589_0": "Guṇavaseneva hi sammāsambuddho yathā nāma rājā cakkavattī cakkaratanānubhāvena cakkavāḷagabbhe",
  "atk-s0401a:589_1": "rajjasiriṃ patvā “pattabbaṃ me pattaṃ, kiṃ me idāni mahājanena olokitenā”ti na appossukko",
  "atk-s0401a:589_2": "hutvā rajjasiriṃyeva anubhoti, kālena pana kālaṃ vinicchayaṭṭhāne nisīditvā niggahetabbe",
  "atk-s0401a:589_3": "niggaṇhāti, paggahetabbe paggaṇhāti, ṭhānantaresu ca ṭhapetabbayuttake ṭhānantaresu",
  "atk-s0401a:589_4": "ṭhapeti, evamevaṃ mahābodhimaṇḍe adhigatassa sabbaññutaññāṇassa ānubhāvena anuppattadhammarajjo",
  "atk-s0401a:589_5": "dhammarājāpi “kiṃ me idāni lokena olokitena, anuttaraṃ phalasamāpattisukhaṃ anubhavissāmī”ti",
  "atk-s0401a:589_6": "appossukkataṃ anāpajjitvā catuparisamajjhe paññattavarabuddhāsane nisinno aṭṭhaṅgasamannāgataṃ",
  "atk-s0401a:589_7": "brahmassaraṃ nicchāretvā dhammaṃ desayamāno niggahetabbayutte kaṇhadhamme puggale",
  "atk-s0401a:589_8": "sinerupāde pakkhipanto viya apāyabhayasantajjanena niggahetvā paggahetabbayutte kalyāṇadhamme",
  "atk-s0401a:589_9": "puggale ukkhipitvā bhavagge nisīdāpento viya paggaṇhitvā ṭhānantaresu ṭhapetabbayuttake",
  "atk-s0401a:589_10": "aññāsikoṇḍaññattherādayo sāvake yāthāvasarasaguṇavaseneva ṭhānantaresu ṭhapento etadaggaṃ,",
  "atk-s0401a:589_11": "bhikkhave, mama sāvakānaṃ bhikkhūnaṃ rattaññūnaṃ, yadidaṃ aññāsikoṇḍaññotiādimāha.",
  "atk-s0401a:590": "Aññāsikoṇḍaññattheravatthu",
  "atk-s0401a:591_0": "Tattha etadagganti padaṃ vuttatthameva. Rattaññūnanti rattiyo jānantānaṃ. Ṭhapetvā",
  "atk-s0401a:591_1": "hi sammāsambuddhaṃ añño sāvako aññāsikoṇḍaññattherato paṭhamataraṃ pabbajito nāma",
  "atk-s0401a:591_2": "natthīti pabbajitakālato paṭṭhāya thero cirakālaṃ rattiyo jānātīti rattaññū. Sabbapaṭhamaṃ",
  "atk-s0401a:591_3": "dhammassa paṭividdhattā yadā tena dhammo paṭividdho, cirakālato paṭṭhāya taṃ rattiṃ",
  "atk-s0401a:591_4": "jānātītipi rattaññū. Apica khīṇāsavānaṃ rattidivasaparicchedo pākaṭova hoti, ayañca",
  "atk-s0401a:591_5": "paṭhamakhīṇāsavoti evampi rattaññūnaṃ sāvakānaṃ ayameva aggo purimakoṭibhūto seṭṭho.",
  "atk-s0401a:591_6": "Tena vuttaṃ – “rattaññūnaṃ yadidaṃ aññāsikoṇḍañño”ti.",
  "atk-s0401a:592_0": "Ettha ca yadidanti nipāto, tassa theraṃ avekkhitvā yo esoti, aggasaddaṃ avekkhitvā",
  "atk-s0401a:592_1": "yaṃ etanti attho. Aññāsikoṇḍaññoti ñātakoṇḍañño paṭividdhakoṇḍañño. Tenevāha – “aññāsi",
  "atk-s0401a:592_2": "vata, bho, koṇḍañño, aññāsi vata, bho, koṇḍaññoti. Iti hidaṃ āyasmato koṇḍaññassa",
  "atk-s0401a:592_3": "aññāsikoṇḍañño tveva nāmaṃ ahosī”ti.",
  "atk-s0401a:593_0": "Ayaṃ pana thero katarabuddhakāle pubbapatthanaṃ abhinīhāraṃ akāsi, kadā pabbajito,",
  "atk-s0401a:593_1": "kadānena paṭhamaṃ dhammo adhigato, kadā ṭhānantare ṭhapitoti iminā nayena sabbesupi",
  "atk-s0401a:593_2": "etadaggesu pañhakammaṃ veditabbaṃ.",
  "atk-s0401a:594_0": "Tattha imassa tāva therassa pañhakamme ayamanupubbikathā – ito kappasatasahassamatthake",
  "atk-s0401a:594_1": "padumuttaro nāma buddho loke udapādi, tassa paṭividdhasabbaññutaññāṇassa mahābodhipallaṅkato",
  "atk-s0401a:594_2": "uṭṭhahantassa mahāpathaviyaṃ ṭhapetuṃ pāde ukkhittamatte pādasampaṭicchanatthaṃ mahantaṃ",
  "atk-s0401a:594_3": "padumapupphaṃ uggañchi, tassa dhurapattāni navutihatthāni honti, kesaraṃ tiṃsahatthaṃ,",
  "atk-s0401a:594_4": "kaṇṇikā dvādasahatthā, pādena patiṭṭhitaṭṭhānaṃ ekādasahatthaṃ. Tassa pana bhagavato",
  "atk-s0401a:594_5": "sarīraṃ aṭṭhapaṇṇāsahatthubbedhaṃ ahosi. Tassa padumakaṇṇikāya dakkhiṇapāde patiṭṭhahante",
  "atk-s0401a:594_6": "mahātumbamattā reṇu uggantvā sarīraṃ okiramānā otari, vāmapādassa ṭhapanakālepi tathārūpaṃyeva",
  "atk-s0401a:594_7": "padumaṃ uggantvā pādaṃ sampaṭicchi. Tatopi uggantvā vuttappamāṇāva reṇu sarīraṃ okiri.",
  "atk-s0401a:594_8": "Taṃ pana reṇuṃ abhibhavamānā tassa bhagavato sarīrappabhā nikkhamitvā yantanāḷikāya",
  "atk-s0401a:594_9": "vissaṭṭhasuvaṇṇarasadhārā viya samantā dvādasayojanaṭṭhānaṃ ekobhāsaṃ akāsi. Tatiyapāduddharaṇakāle",
  "atk-s0401a:594_10": "pathamuggataṃ padumaṃ antaradhāyi, pādasampaṭicchanatthaṃ aññaṃ navaṃ padumaṃ uggañchi.",
  "atk-s0401a:594_11": "Imināva niyāmena yattha yattha gantukāmo hoti, tattha tatthāpi mahāpadumaṃ uggacchati.",
  "atk-s0401a:594_12": "Tenevassa “padumuttarasammāsambuddho”ti nāmaṃ ahosi.",
  "atk-s0401a:595_0": "Evaṃ so bhagavā loke uppajjitvā bhikkhusatasahassaparivāro mahājanassa saṅgahatthāya",
  "atk-s0401a:595_1": "gāmanigamarājadhānīsu bhikkhāya caranto haṃsavatīnagaraṃ sampāpuṇi. Tassa āgatabhāvaṃ",
  "atk-s0401a:595_2": "sutvā pitā mahārājā paccuggamanaṃ akāsi. Satthā tassa dhammakathaṃ kathesi. Desanāpariyosāne",
  "atk-s0401a:595_3": "keci sotāpannā keci sakadāgāmī keci anāgāmī keci arahattaṃ pāpuṇiṃsu. Rājā svātanāya",
  "atk-s0401a:595_4": "dasabalaṃ nimantetvā punadivase kālaṃ ārocāpetvā bhikkhusatasahassaparivārassa bhagavato",
  "atk-s0401a:595_5": "sakanivesane mahādānaṃ adāsi. Satthā bhattānumodanaṃ katvā vihārameva gato. Teneva",
  "atk-s0401a:595_6": "niyāmena punadivase nāgarā, punadivase rājāti dīghamaddhānaṃ dānaṃ adaṃsu.",
  "atk-s0401a:596_0": "Tasmiṃ kāle ayaṃ thero haṃsavatīnagare gahapatimahāsālakule nibbatto. Ekadivasaṃ",
  "atk-s0401a:596_1": "buddhānaṃ dhammadesanākāle haṃsavatīnagaravāsino gandhamālādihatthe yena buddho,",
  "atk-s0401a:596_2": "yena dhammo, yena saṅgho, tanninne tappoṇe tappabbhāre gacchante disvā tena mahājanena",
  "atk-s0401a:596_3": "saddhiṃ dhammadesanaṭṭhānaṃ agamāsi. Tasmiñca samaye padumuttaro bhagavā attano sāsane",
  "atk-s0401a:596_4": "paṭhamaṃ paṭividdhadhammaṃ ekaṃ bhikkhuṃ etadaggaṭṭhāne ṭhapesi. So kulaputto taṃ",
  "atk-s0401a:596_5": "kāraṇaṃ sutvā “mahā vatāyaṃ bhikkhu, ṭhapetvā kira buddhaṃ añño iminā paṭhamataraṃ",
  "atk-s0401a:596_6": "paṭividdhadhammo nāma natthi. Aho vatāhampi anāgate ekassa buddhassa sāsane paṭhamaṃ",
  "atk-s0401a:596_7": "dhammaṃ paṭivijjhanasamattho bhaveyya”nti cintetvā desanāpariyosāne bhagavantaṃ upasaṅkamitvā",
  "atk-s0401a:596_8": "“sve mayhaṃ bhikkhaṃ gaṇhathā”ti nimantesi. Satthā adhivāsesi.",
  "atk-s0401a:597_0": "So bhagavantaṃ abhivādetvā padakkhiṇaṃ katvā sakanivesanaṃ gantvā sabbarattiṃ buddhānaṃ",
  "atk-s0401a:597_1": "nisajjanaṭṭhānaṃ gandhadāmamālādāmādīhi alaṅkaritvā paṇītaṃ khādanīyaṃ bhojanīyaṃ",
  "atk-s0401a:597_2": "paṭiyādāpetvā tassā rattiyā accayena sakanivesane bhikkhusatasahassaparivārassa bhagavato",
  "atk-s0401a:597_3": "vicitrayāgukhajjakaparivāraṃ nānārasasūpabyañjanaṃ gandhasālibhojanaṃ datvā bhattakiccapariyosāne",
  "atk-s0401a:597_4": "ticīvarapahonake vaṅgapaṭṭe tathāgatassa pādamūle ṭhapetvā cintesi – “nāhaṃ parittakassa",
  "atk-s0401a:597_5": "ṭhānassatthāya carāmi, mahantaṃ ṭhānaṃ patthento carāmi, na kho pana sakkā ekameva",
  "atk-s0401a:597_6": "divasaṃ dānaṃ datvā taṃ ṭhānantaraṃ patthetu”nti “anupaṭipāṭiyā satta divasāni mahādānaṃ",
  "atk-s0401a:597_7": "datvā patthessāmī”ti. So teneva niyāmena satta divasāni mahādānaṃ datvā bhattakiccapariyosāne",
  "atk-s0401a:597_8": "dussakoṭṭhāgāraṃ vivarāpetvā uttamasukhumavatthaṃ buddhānaṃ pādamūle ṭhapetvā bhikkhusatasahassaṃ",
  "atk-s0401a:597_9": "ticīvarena acchādetvā tathāgataṃ upasaṅkamitvā, “bhante, yo tumhehi ito sattadivasamatthake",
  "atk-s0401a:597_10": "bhikkhu etadagge ṭhapito, ahampi so bhikkhu viya anāgate uppajjanakabuddhassa sāsane",
  "atk-s0401a:597_11": "pabbajitvā paṭhamaṃ dhammaṃ paṭivijjhituṃ samattho bhaveyya”nti vatvā satthu pādamūle",
  "atk-s0401a:597_12": "sīsaṃ katvā nipajji.",
  "atk-s0401a:598_0": "Satthā tassa vacanaṃ sutvā “iminā kulaputtena mahāadhikāro kato, samijjhissati nu",
  "atk-s0401a:598_1": "kho etassa ayaṃ patthanā no”ti anāgataṃsañāṇaṃ pesetvā āvajjento “samijjhissatī”ti",
  "atk-s0401a:598_2": "passi. Buddhānañhi atītaṃ vā anāgataṃ vā paccuppannaṃ vā ārabbha āvajjentānaṃ āvaraṇaṃ",
  "atk-s0401a:598_3": "nāma natthi, anekakappakoṭisatasahassantarampi ca atītaṃ vā anāgataṃ vā cakkavāḷasahassantarampi",
  "atk-s0401a:598_4": "ca paccuppannaṃ vā āvajjanapaṭibaddhameva manasikārapaṭibaddhameva hoti. Evaṃ appaṭivattiyena",
  "atk-s0401a:598_5": "ñāṇena so bhagavā idaṃ addasa – “anāgate satasahassakappapariyosāne gotamo nāma buddho",
  "atk-s0401a:598_6": "loke uppajjissati, tadā imassa patthanā samijjhissatī”ti. Atha naṃ evamāha – “ambho,",
  "atk-s0401a:598_7": "kulaputta, anāgate satasahassakappapariyosāne gotamo nāma buddho loke uppajjissati,",
  "atk-s0401a:598_8": "tvaṃ tassa paṭhamakadhammadesanāya teparivaṭṭadhammacakkappavattanasuttantapariyosāne",
  "atk-s0401a:598_9": "aṭṭhārasahi brahmakoṭīhi saddhiṃ sahassanayasampanne sotāpattiphale patiṭṭhahissasī”ti.",
  "atk-s0401a:599_0": "Iti satthā taṃ kulaputtaṃ byākaritvā caturāsīti dhammakkhandhasahassāni desetvā anupādisesāya",
  "atk-s0401a:599_1": "nibbānadhātuyā parinibbāyi. Tassa parinibbutassa sarīraṃ suvaṇṇakkhandho viya ekagghanaṃ",
  "atk-s0401a:599_2": "ahosi, sarīracetiyaṃ panassubbedhena sattayojanikaṃ akaṃsu. Iṭṭhakā suvaṇṇamayā ahesuṃ,",
  "atk-s0401a:599_3": "haritālamanosilāya mattikākiccaṃ, telena udakakiccaṃ sādhayiṃsu. Buddhānaṃ dharamānakāle",
  "atk-s0401a:599_4": "sarīrappabhā dvādasayojanikaṃ phari, parinibbutānaṃ pana tesaṃ rasmi nikkhamitvā",
  "atk-s0401a:599_5": "samantā yojanasataṃ avatthari.",
  "atk-s0401a:600_0": "Ayaṃ seṭṭhi buddhānaṃ sarīracetiyaṃ parivāretvā sahassaratanagghiyāni kāresi. Cetiyapatiṭṭhāpanadivase",
  "atk-s0401a:600_1": "antocetiye ratanagharaṃ kāresi. So vassasatasahassaṃ mahantaṃ dānādimayaṃ kalyāṇakammaṃ",
  "atk-s0401a:600_2": "katvā tato cuto devapure nibbatti. Tassa devesu ca manussesu ca saṃsarantasseva navanavuti",
  "atk-s0401a:600_3": "kappasahassāni nava kappasatāni nava ca kappā samatikkantā. Ettakassa kālassa accayena",
  "atk-s0401a:600_4": "ito ekanavutikappamatthake ayaṃ kulaputto bandhumatīnagarassa dvārasamīpe gāme kuṭumbiyagehe",
  "atk-s0401a:600_5": "nibbatto. Tassa mahākāloti nāmaṃ ahosi, kaniṭṭhabhātā panassa cūḷakālo nāma.",
  "atk-s0401a:601_0": "Tasmiṃ samaye vipassī bodhisatto tusitapurā cavitvā bandhumatīnagare bandhumassa",
  "atk-s0401a:601_1": "rañño aggamahesiyā kucchismiṃ nibbatto. Anukkamena sabbaññutaṃ patvā dhammadesanatthāya",
  "atk-s0401a:601_2": "mahābrahmunā āyācito “kassa nu kho paṭhamaṃ dhammaṃ desessāmī”ti cintetvā attano",
  "atk-s0401a:601_3": "kaniṭṭhaṃ khaṇḍaṃ nāma rājakumāraṃ tissañca purohitaputtaṃ “paṭhamaṃ dhammaṃ paṭivijjhituṃ",
  "atk-s0401a:601_4": "samatthā”ti disvā “tesañca dhammaṃ desessāmi, pitu ca saṅgahaṃ karissāmī”ti bodhimaṇḍato",
  "atk-s0401a:601_5": "ākāseneva āgantvā kheme migadāye otiṇṇo te pakkosāpetvā dhammaṃ desesi. Desanāpariyosāne",
  "atk-s0401a:601_6": "te dvepi janā caturāsītiyā pāṇasahassehi saddhiṃ arahattaphale patiṭṭhahiṃsu.",
  "atk-s0401a:602_0": "Athāparepi bodhisattakāle anupabbajitā caturāsītisahassā kulaputtā taṃ pavattiṃ sutvā",
  "atk-s0401a:602_1": "satthu santikaṃ āgantvā dhammadesanaṃ sutvā arahattaphale patiṭṭhahiṃsu. Satthā taṃ",
  "atk-s0401a:602_2": "tattheva khaṇḍattheraṃ aggasāvakaṭṭhāne, tissattheraṃ dutiyasāvakaṭṭhāne ṭhapesi.",
  "atk-s0401a:602_3": "Rājāpi taṃ pavattiṃ sutvā “puttaṃ passissāmī”ti uyyānaṃ gantvā dhammadesanaṃ sutvā",
  "atk-s0401a:602_4": "tīsu saraṇesu patiṭṭhāya satthāraṃ svātanāya nimantetvā abhivādetvā padakkhiṇaṃ katvā pakkāmi.",
  "atk-s0401a:603_0": "So pāsādavaragato nisīditvā cintesi – “mayhaṃ jeṭṭhaputto nikkhamitvā buddho jāto,",
  "atk-s0401a:603_1": "dutiyaputto me aggasāvako, purohitaputto dutiyasāvako. Ime ca avasesabhikkhū gihikālepi",
  "atk-s0401a:603_2": "mayhaṃ puttameva parivāretvā vicariṃsu, ime pubbepi dānipi mayhameva bhārā, ahameva",
  "atk-s0401a:603_3": "te catūhi paccayehi upaṭṭhahissāmi, aññesaṃ okāsaṃ na dassāmī”ti. Vihāradvārakoṭṭhakato",
  "atk-s0401a:603_4": "paṭṭhāya yāva rājagehadvārā ubhosu passesu khadirapākāraṃ kāretvā vatthehi paṭicchādāpetvā",
  "atk-s0401a:603_5": "upari suvaṇṇatārakavicittaṃ samolambitatālakkhandhamattavividhapupphadāmavitānaṃ",
  "atk-s0401a:603_6": "kāretvā heṭṭhābhūmiṃ vicittattharaṇehi santharāpetvā anto ubhosu passesu mālāgacchakesu",
  "atk-s0401a:603_7": "puṇṇaghaṭe sakalamaggavāsatthāya ca gandhantaresu pupphāni pupphantaresu gandhe ca",
  "atk-s0401a:603_8": "ṭhapāpetvā bhagavato kālaṃ ārocāpesi. Bhagavā bhikkhusaṅghaparivuto antosāṇiyāva",
  "atk-s0401a:603_9": "rājagehaṃ gantvā bhattakiccaṃ katvā vihāraṃ paccāgacchati. Añño koci daṭṭhumpi na",
  "atk-s0401a:603_10": "labhati, kuto pana bhikkhaṃ vā dātuṃ pūjaṃ vā kātuṃ.",
  "atk-s0401a:604_0": "Nāgarā cintesuṃ – “ajja satthu loke uppannassa sattamāsādhikāni satta saṃvaccharāni,",
  "atk-s0401a:604_1": "mayañca daṭṭhumpi na labhāma, pageva bhikkhaṃ vā dātuṃ pūjaṃ vā kātuṃ dhammaṃ vā",
  "atk-s0401a:604_2": "sotuṃ. Rājā ‘mayhaṃ eva buddho, mayhaṃ dhammo, mayhaṃ saṅgho’ti mamāyitvā sayameva",
  "atk-s0401a:604_3": "upaṭṭhahati. Satthā ca uppajjamāno sadevakassa lokassa atthāya uppanno, na raññoyeva",
  "atk-s0401a:604_4": "atthāya. Na hi raññoyeva nirayo uṇho, aññesaṃ nīluppalavanasadiso. Tasmā rājānaṃ",
  "atk-s0401a:604_5": "evaṃ vadāma ‘sace no satthāraṃ deti, iccetaṃ kusalaṃ. No ce deti, raññā saddhiṃ yujjhitvā",
  "atk-s0401a:604_6": "saṅghaṃ gahetvā dānādīni puññāni karoma. Na sakkā kho pana suddhanāgareheva evaṃ",
  "atk-s0401a:604_7": "kātuṃ, ekaṃ jeṭṭhakapurisampi gaṇhāmā”’ti senāpatiṃ upasaṅkamitvā tassa tamatthaṃ",
  "atk-s0401a:604_8": "ārocetvā “sāmi kiṃ amhākaṃ pakkho hohisi, udāhu rañño”ti āhaṃsu. So āha – “tumhākaṃ",
  "atk-s0401a:604_9": "pakkho homi, apica kho pana paṭhamadivaso mayhaṃ dātabbo”ti. Te sampaṭicchiṃsu.",
  "atk-s0401a:605_0": "So rājānaṃ upasaṅkamitvā “nāgarā, deva, tumhākaṃ kupitā”ti āha. Kimatthaṃ tātāti?",
  "atk-s0401a:605_1": "Satthāraṃ kira tumheva upaṭṭhahatha, amhe na labhāmāti. Sace idānipi labhanti, na",
  "atk-s0401a:605_2": "kuppanti. Alabhantā tumhehi saddhiṃ yujjhitukāmā, devāti. Yujjhāmi, tāta, na bhikkhusaṅghaṃ",
  "atk-s0401a:605_3": "demīti. Deva, tumhākaṃ dāsā tumhehi saddhiṃ yujjhāmāti vadanti, tumhe kaṃ gaṇhitvā",
  "atk-s0401a:605_4": "yujjhissathāti? Nanu tvaṃ senāpatīti? Nāgarehi vinā asamattho ahaṃ, devāti. Tato",
  "atk-s0401a:605_5": "rājā “balavanto nāgarā, senāpatipi tesaṃyeva pakkho”ti ñatvā “aññāni sattamāsādhikāni",
  "atk-s0401a:605_6": "satta saṃvaccharāni mayhaṃ bhikkhusaṅghaṃ dentū”ti āha. Nāgarā na sampaṭicchiṃsu.",
  "atk-s0401a:605_7": "Rājā “chabbassāni pañcavassānī”ti evaṃ hāpetvā aññe satta divase yāci. Nāgarā “atikakkhaḷaṃ",
  "atk-s0401a:605_8": "dāni raññā saddhiṃ kātuṃ na vaṭṭatī”ti anujāniṃsu. Rājā sattamāsādhikānaṃ sattannaṃ",
  "atk-s0401a:605_9": "saṃvaccharānaṃ sajjitaṃ dānamukhaṃ sattannameva divasānaṃ sajjetvā cha divase kesañci",
  "atk-s0401a:605_10": "apassantānaṃyeva dānaṃ datvā sattame divase nāgare pakkosāpetvā “sakkhissatha, tātā,",
  "atk-s0401a:605_11": "evarūpaṃ dānaṃ dātu”nti āha. Tepi “nanu amheyeva nissāyetaṃ devassa uppanna”nti vatvā",
  "atk-s0401a:605_12": "“sakkhissāmā”ti āhaṃsu. Rājā piṭṭhihatthena assūni puñchamāno bhagavantaṃ vanditvā,",
  "atk-s0401a:605_13": "“bhante, aṭṭhasaṭṭhibhikkhusatasahassaṃ aññassu bhāraṃ akatvā yāvajīvaṃ catūhi paccayehi",
  "atk-s0401a:605_14": "upaṭṭhahissāmīti cintesiṃ, nāgarānaṃ dāni me anuññātaṃ, nāgarā hi ‘mayaṃ dānaṃ dātuṃ",
  "atk-s0401a:605_15": "na labhāmā’ti bhagavā kuppanti. Sveva paṭṭhāya tesaṃ anuggahaṃ karothā”ti āha.",
  "atk-s0401a:606_0": "Atha dutiyadivase senāpati mahādānaṃ adāsi. Tato nāgarā raññā katasakkārato uttaritaraṃ",
  "atk-s0401a:606_1": "sakkārasammānaṃ katvā dānaṃ adaṃsu. Eteneva niyāmena sakalanagarassa paṭipāṭiyā gatāya",
  "atk-s0401a:606_2": "dvāragāmavāsino sakkārasammānaṃ sajjayiṃsu. Mahākālakuṭumbiko cūḷakālaṃ āha – “dasabalassa",
  "atk-s0401a:606_3": "sakkārasammānaṃ sveva amhākaṃ pāpuṇāti, kiṃ sakkāraṃ karissāmā”ti? Tvameva bhātika",
  "atk-s0401a:606_4": "jānāhīti. Sace mayhaṃ ruciyā karosi, amhākaṃ soḷasakarīsamattesu khettesu gahitagabbhā",
  "atk-s0401a:606_5": "sāliyo atthi. Sāligabbhaṃ phāletvā ādāya buddhānaṃ anucchavikaṃ pacāpemāti. Evaṃ",
  "atk-s0401a:606_6": "kayiramāne kassaci upakāro na hoti, tasmā netaṃ mayhaṃ ruccatīti. Sace tvaṃ evaṃ",
  "atk-s0401a:606_7": "na karosi, ahaṃ mayhaṃ santakaṃ mamāyituṃ labhāmīti soḷasakarīsamattaṃ khettaṃ majjhe",
  "atk-s0401a:606_8": "bhinditvā aṭṭhakarīsaṭṭhāne sīmaṃ ṭhapetvā sāligabbhaṃ phāletvā ādāya asambhinne",
  "atk-s0401a:606_9": "khīre pacāpetvā catumadhuraṃ pakkhipitvā buddhappamukhassa saṅghassa adāsi. Kuṭumbikassa",
  "atk-s0401a:606_10": "kho gabbhaṃ phāletvā gahitagahitaṭṭhānaṃ puna pūrati. Puthukakāle puthukaggaṃ nāma",
  "atk-s0401a:606_11": "adāsi, gāmavāsīhi saddhiṃ aggasassaṃ nāma adāsi, lāyane lāyanaggaṃ, veṇikaraṇe veṇaggaṃ,",
  "atk-s0401a:606_12": "kalāpādīsu kalāpaggaṃ khalaggaṃ khalabhaṇḍaggaṃ koṭṭhagganti. Evaṃ so ekasasseva",
  "atk-s0401a:606_13": "nava vāre aggadānaṃ adāsi. Tampi sassaṃ atirekaṃ uṭṭhānasampannaṃ ahosi.",
  "atk-s0401a:607_0": "Yāva buddhā dharati, yāva ca saṅgho dharati, eteneva niyāmena kalyāṇakammaṃ katvā",
  "atk-s0401a:607_1": "tato cuto devaloke nibbattitvā devesu ceva manussesu ca saṃsaranto ekanavutikappe",
  "atk-s0401a:607_2": "sampattiṃ anubhavitvā amhākaṃ satthu loke uppannakāle kapilavatthunagarassa avidūre",
  "atk-s0401a:607_3": "doṇavatthubrāhmaṇagāme brāhmaṇamahāsālakule nibbatti. Tassa nāmaggahaṇadivase koṇḍaññamāṇavoti",
  "atk-s0401a:607_4": "nāmaṃ akaṃsu. So vuḍḍhimanvāya tayo vede uggahetvā lakkhaṇamantānaṃ pāraṃ agamāsi.",
  "atk-s0401a:607_5": "Tena samayena amhākaṃ bodhisatto tusitapurā cavitvā kapilavatthupure nibbatti. Tassa",
  "atk-s0401a:607_6": "nāmaggahaṇadivase aṭṭhuttaraṃ brāhmaṇasataṃ ahatavatthehi acchādetvā appodakaṃ madhupāyāsaṃ",
  "atk-s0401a:607_7": "pāyetvā tesaṃ antare aṭṭha jane uccinitvā mahātale nisīdāpetvā alaṅkatapaṭiyattaṃ",
  "atk-s0401a:607_8": "bodhisattaṃ dukūlacumbaṭake nipajjāpetvā lakkhaṇapariggahaṇatthaṃ tesaṃ santikaṃ",
  "atk-s0401a:607_9": "ānayiṃsu. Dhurāsane nisinnabrāhmaṇo mahāpurisassa sarīrasampattiṃ oloketvā dve aṅguliyo",
  "atk-s0401a:607_10": "ukkhipi. Evaṃ paṭipāṭiyā satta janā ukkhipiṃsu. Tesaṃ pana sabbanavako koṇḍaññamāṇavo,",
  "atk-s0401a:607_11": "so bodhisattassa lakkhaṇavaranipphattiṃ oloketvā “agāramajjhe ṭhānakāraṇaṃ natthi,",
  "atk-s0401a:607_12": "ekantenesa vivaṭṭacchado buddho bhavissatī”ti ekameva aṅguliṃ ukkhipi. Itare pana",
  "atk-s0401a:607_13": "satta janā “sace agāraṃ ajjhāvasissati, rājā bhavissati cakkavattī. Sace pabbajissati,",
  "atk-s0401a:607_14": "buddho bhavissatī”ti dve gatiyo disvā dve aṅguliyo ukkhipiṃsu. Ayaṃ pana koṇḍañño",
  "atk-s0401a:607_15": "katādhikāro pacchimabhavikasatto paññāya itare satta jane abhibhavitvā “imehi lakkhaṇehi",
  "atk-s0401a:607_16": "samannāgatassa agāramajjhe ṭhānakaraṇaṃ nāma natthi, nissaṃsayaṃ buddho bhavissatī”ti",
  "atk-s0401a:607_17": "ekameva gatiṃ addasa, tasmā ekaṃ aṅguliṃ ukkhipi. Tato brāhmaṇā attano gharāni gantvā",
  "atk-s0401a:607_18": "putte āmantayiṃsu – “tātā, amhe mahallakā, suddhodanamahārājassa puttaṃ sabbaññutappattaṃ",
  "atk-s0401a:607_19": "mayaṃ sambhāveyyāma vā no vā. Tumhe tasmiṃ kumāre sabbaññutaṃ patte tassa sāsane pabbajeyyāthā”ti.",
  "atk-s0401a:608_0": "Suddhodanamahārājāpi bodhisattassa dhātiyo ādiṃ katvā parihāraṃ upaṭṭhapento bodhisattaṃ",
  "atk-s0401a:608_1": "vuddhiṃ āpādesi. Mahāsattopi vuddhippatto devo viya sampattiṃ anubhavitvā paripakke",
  "atk-s0401a:608_2": "ñāṇe kāmesu ādīnavaṃ nekkhamme ca ānisaṃsaṃ disvā rāhulakumārassa jātadivase channasahāyo",
  "atk-s0401a:608_3": "kaṇḍakaṃ āruyha devatāhi vivaṭena dvārena mahābhinikkhamanaṃ nikkhamitvā teneva rattibhāgena",
  "atk-s0401a:608_4": "tīṇi rajjāni atikkamitvā anomānadītīre pabbajitvā ghaṭikāramahābrahmunā ābhate arahaddhaje",
  "atk-s0401a:608_5": "gahitamatteyeva vassasaṭṭhikatthero viya pāsādikena iriyāpathena rājagahaṃ patvā",
  "atk-s0401a:608_6": "tattha piṇḍāya caritvā paṇḍavapabbatacchāyāya piṇḍapātaṃ paribhuñjitvā raññā māgadhena",
  "atk-s0401a:608_7": "rajjasiriyā nimantiyamānopi taṃ paṭikkhipitvā anukkamena uruvelaṃ gantvā “ramaṇīyo",
  "atk-s0401a:608_8": "vata ayaṃ bhūmibhāgo, alaṃ vatidaṃ kulaputtassa padhānatthikassa padhānāyā”ti padhānābhimukhaṃ",
  "atk-s0401a:608_9": "cittaṃ uppādetvā tattha vāsaṃ upagato.",
  "atk-s0401a:609_0": "Tena samayena itare satta brāhmaṇā yathākammaṃ gatā, sabbadaharo pana lakkhaṇapariggāhako",
  "atk-s0401a:609_1": "koṇḍaññamāṇavo arogo. So “mahāpuriso pabbajito”ti sutvā tesaṃ brāhmaṇānaṃ putte upasaṅkamitvā",
  "atk-s0401a:609_2": "evamāha – “siddhatthakumāro kira pabbajito. So hi nissaṃsayaṃ buddho bhavissati.",
  "atk-s0401a:609_3": "Sace tumhākaṃ pitaro arogā assu, ajja nikkhamitvā pabbajeyyuṃ. Sace tumhepi icchatha,",
  "atk-s0401a:609_4": "etha mayaṃ taṃ mahāpurisamanupabbajissāmā”ti. Te sabbe ekacchandā bhavituṃ nāsakkhiṃsu.",
  "atk-s0401a:609_5": "Tayo janā na pabbajiṃsu, koṇḍaññabrāhmaṇaṃ jeṭṭhakaṃ katvā itare cattāro pabbajiṃsu.",
  "atk-s0401a:609_6": "Ime pañca pabbajitvā gāmanigamarājadhānīsu bhikkhāya carantā bodhisattassa santikaṃ",
  "atk-s0401a:609_7": "agamiṃsu. Te chabbassāni bodhisatte mahāpadhānaṃ padahante “idāni buddho bhavissati",
  "atk-s0401a:609_8": "idāni buddho bhavissatī”ti mahāsattaṃ upaṭṭhahamānā santikāvacarāvassa ahesuṃ. Yadā",
  "atk-s0401a:609_9": "pana bodhisatto ekatilataṇḍulādīhi vītināmentopi dukkarakārikāya ariyadhammapaṭivedhassa",
  "atk-s0401a:609_10": "abhāvaṃ ñatvā oḷārikaṃ āhāraṃ āhari, tadā te pakkamitvā isipatanaṃ agamaṃsu.",
  "atk-s0401a:610_0": "Atha bodhisatto oḷārikāhāraparibhogena chavimaṃsalohitapāripūriṃ katvā visākhapuṇṇamadivase",
  "atk-s0401a:610_1": "sujātāya dinnaṃ varabhojanaṃ bhuñjitvā suvaṇṇapātiṃ nadiyā paṭisotaṃ khipitvā “ajja",
  "atk-s0401a:610_2": "buddho bhavissāmī”ti katasanniṭṭhāno sāyanhasamaye kālena nāgarājena anekehi thutisatehi",
  "atk-s0401a:610_3": "abhitthaviyamāno mahābodhimaṇḍaṃ āruyha acalaṭṭhāne pācīnalokadhātuabhimukho pallaṅkena",
  "atk-s0401a:610_4": "nisīditvā caturaṅgasamannāgataṃ vīriyaṃ adhiṭṭhāya sūriye dharamāneyeva mārabalaṃ",
  "atk-s0401a:610_5": "vidhamitvā paṭhamayāme pubbenivāsaṃ anussaritvā majjhimayāme dibbacakkhuṃ visodhetvā",
  "atk-s0401a:610_6": "paccūsakālasamanantare paṭiccasamuppāde ñāṇaṃ otāretvā anulomapaṭilomaṃ paccayākāravaṭṭaṃ",
  "atk-s0401a:610_7": "sammasanto sabbabuddhehi paṭividdhaṃ asādhāraṇaṃ sabbaññutaññāṇaṃ paṭivijjhitvā nibbānārammaṇāya",
  "atk-s0401a:610_8": "phalasamāpattiyā tattheva sattāhaṃ vītināmesi.",
  "atk-s0401a:611_0": "Eteneva upāyena sattasattāhaṃ bodhimaṇḍe viharitvā rājāyatanamūle madhupiṇḍikabhojanaṃ",
  "atk-s0401a:611_1": "paribhuñjitvā puna ajapālanigrodhamūlaṃ āgantvā tattha nisinno dhammagambhīrataṃ",
  "atk-s0401a:611_2": "paccavekkhitvā appossukkatāya citte namante mahābrahmunā yācito buddhacakkhunā lokaṃ",
  "atk-s0401a:611_3": "volokento tikkhindriyādibhede satte disvā mahābrahmuno dhammadesanāya paṭiññaṃ datvā",
  "atk-s0401a:611_4": "“kassa nu kho ahaṃ paṭhamaṃ dhammaṃ desessāmī”ti āḷārudakānaṃ kālakatabhāvaṃ ñatvā",
  "atk-s0401a:611_5": "puna cintento “bahūpakārā kho pana me pañcavaggiyā bhikkhū, ye maṃ padhānapahitattaṃ",
  "atk-s0401a:611_6": "upaṭṭhahiṃsu. Yaṃnūnāhaṃ pañcavaggiyānaṃ bhikkhūnaṃ paṭhamaṃ dhammaṃ deseyya”nti",
  "atk-s0401a:611_7": "cittaṃ uppādesi. Idaṃ pana sabbameva buddhānaṃ parivitakkamattameva, ṭhapetvā pana",
  "atk-s0401a:611_8": "koṇḍaññabrāhmaṇaṃ añño koci paṭhamaṃ dhammaṃ paṭivijjhituṃ samattho nāma natthi.",
  "atk-s0401a:611_9": "Sopi etadatthameva kappasatasahassaṃ adhikārakammaṃ akāsi, buddhappamukhassa bhikkhusaṅghassa",
  "atk-s0401a:611_10": "nava vāre aggasassadānaṃ adāsi.",
  "atk-s0401a:612_0": "Atha satthā pattacīvaramādāya anupubbena isipatanaṃ gantvā yena pañcavaggiyā bhikkhū,",
  "atk-s0401a:612_1": "tenupasaṅkami. Te tathāgataṃ āgacchantaṃ disvāva attano katikāya saṇṭhātuṃ nāsakkhiṃsu.",
  "atk-s0401a:612_2": "Eko pattacīvaraṃ paṭiggahesi, eko āsanaṃ paññāpesi, eko pādodakaṃ paccupaṭṭhāpesi,",
  "atk-s0401a:612_3": "eko pāde dhovi, eko tālavaṇṭaṃ gahetvā bījamāno ṭhito. Evaṃ tesu vattaṃ dassetvā",
  "atk-s0401a:612_4": "santike nisinnesu koṇḍaññattheraṃ kāyasakkhiṃ katvā satthā anuttaraṃ teparivaṭṭaṃ",
  "atk-s0401a:612_5": "dhammacakkappavattanasuttantaṃ ārabhi. Manussaparisā pañca janāva ahesuṃ, devaparisā",
  "atk-s0401a:612_6": "aparicchinnā. Desanāpariyosāne koṇḍaññatthero aṭṭhārasahi mahābrahmakoṭīhi saddhiṃ",
  "atk-s0401a:612_7": "sotāpattiphale patiṭṭhito. Atha satthā “mayā dukkarasatābhataṃ dhammaṃ paṭhamameva",
  "atk-s0401a:612_8": "aññāsīti aññāsikoṇḍañño nāma aya”nti theraṃ ālapanto “aññāsi vata, bho, koṇḍañño,",
  "atk-s0401a:612_9": "aññāsi vata, bho, koṇḍañño”ti āha. Tassa tadeva nāmaṃ jātaṃ. Tena vuttaṃ – “iti hidaṃ",
  "atk-s0401a:612_10": "āyasmato koṇḍaññassa aññāsikoṇḍaññotveva nāmaṃ ahosī”ti.",
  "atk-s0401a:613_0": "Iti thero āsāḷhipuṇṇamāyaṃ sotāpattiphale patiṭṭhito, pāṭipadadivase bhaddiyatthero,",
  "atk-s0401a:613_1": "dutiyapakkhadivase vappatthero, tatiyapakkhadivase mahānāmatthero, pakkhassa catutthiyaṃ",
  "atk-s0401a:613_2": "assajitthero sotāpattiphale patiṭṭhito. Pañcamiyā pana pakkhassa anattalakkhaṇasuttantadesanāpariyosāne",
  "atk-s0401a:613_3": "sabbepi arahatte patiṭṭhitā.",
  "atk-s0401a:614_0": "Tena kho pana samayena cha loke arahanto honti. Tato paṭṭhāya satthā yasadārakappamukhe",
  "atk-s0401a:614_1": "pañcapaññāsa purise, kappāsiyavanasaṇḍe tiṃsamatte bhaddavaggiye, gayāsīse piṭṭhipāsāṇe",
  "atk-s0401a:614_2": "sahassamatte purāṇajaṭileti evaṃ mahājanaṃ ariyabhūmiṃ otāretvā bimbisārappamukhāni",
  "atk-s0401a:614_3": "ekādasanahutāni sotāpattiphale, ekaṃ nahutaṃ saraṇattaye patiṭṭhāpetvā jambudīpatale",
  "atk-s0401a:614_4": "sāsanaṃ pupphitaphalitaṃ katvā sakalajambudīpamaṇḍalaṃ kāsāvapajjotaṃ isivātapaṭivātaṃ",
  "atk-s0401a:614_5": "karonto ekasmiṃ samaye jetavanamahāvihāraṃ patvā tattha vasanto bhikkhusaṅghamajjhe",
  "atk-s0401a:614_6": "paññattavarabuddhāsanagato dhammaṃ desento “paṭhamaṃ dhammaṃ paṭividdhabhikkhūnaṃ",
  "atk-s0401a:614_7": "antare mama putto koṇḍañño aggo”ti dassetuṃ etadaggaṭṭhāne ṭhapesi.",
  "atk-s0401a:615_0": "Theropi dve aggasāvake attano nipaccakāraṃ karonte disvā buddhānaṃ santikā apakkamitukāmo",
  "atk-s0401a:615_1": "hutvā “puṇṇamāṇavo pabbajitvā sāsane aggadhammakathiko bhavissatī”ti disvā doṇavatthubrāhmaṇagāmaṃ",
  "atk-s0401a:615_2": "gantvā attano bhāgineyyaṃ puṇṇamāṇavaṃ pabbājetvā “ayaṃ buddhānaṃ santike vasissatī”ti",
  "atk-s0401a:615_3": "tassa buddhānaṃ antevāsikabhāvaṃ katvā sayaṃ dasabalaṃ upasaṅkamitvā “bhagavā mayhaṃ",
  "atk-s0401a:615_4": "gāmantasenāsanaṃ asappāyaṃ, ākiṇṇo viharituṃ na sakkomi, chaddantadahaṃ gantvā vasissāmī”ti",
  "atk-s0401a:615_5": "bhagavantaṃ anujānāpetvā uṭṭhāyāsanā satthāraṃ vanditvā chaddantadahaṃ gantvā chaddantahatthikulaṃ",
  "atk-s0401a:615_6": "nissāya dvādasa vassāni vītināmetvā tattheva anupādisesāya nibbānadhātuyā parinibbāyi.",
  "atk-s0401a:616": "Sāriputta-moggallānattheravatthu",
  "atk-s0401a:617": "189-190. Dutiyatatiyesu mahāpaññānanti mahatiyā paññāya samannāgatānaṃ. Iddhimantānanti iddhiyā sampannānaṃ. Sāriputto moggallānoti tesaṃ therānaṃ nāmaṃ.",
  "atk-s0401a:618_0": "Imesampi pañhakamme ayamanupubbikathā – ito satasahassakappādhike asaṅkhyeyyakappamatthake",
  "atk-s0401a:618_1": "sāriputto brāhmaṇamahāsālakule nibbatti, nāmena saradamāṇavo nāma ahosi. Moggallāno",
  "atk-s0401a:618_2": "gahapatimahāsālakule nibbatti, nāmena sirivaḍḍhanakuṭumbiyo nāma ahosi. Te ubhopi",
  "atk-s0401a:618_3": "sahapaṃsukīḷitāva sahāyakā ahesuṃ. Saradamāṇavo pitu accayena kulasantakaṃ mahādhanaṃ",
  "atk-s0401a:618_4": "paṭipajjitvā ekadivasaṃ rahogato cintesi – “ahaṃ idhalokattabhāvameva jānāmi, no",
  "atk-s0401a:618_5": "paralokattabhāvaṃ, jātasattānañca maraṇaṃ nāma dhuvaṃ, mayā ekaṃ pabbajjaṃ pabbajitvā",
  "atk-s0401a:618_6": "mokkhadhammagavesanaṃ kātuṃ vaṭṭatī”ti. So sahāyakaṃ upasaṅkamitvā āha – “samma sirivaḍḍhana,",
  "atk-s0401a:618_7": "ahaṃ pabbajitvā mokkhadhammaṃ gavesissāmi, tvaṃ mayā saddhiṃ pabbajituṃ sakkhissasī”ti.",
  "atk-s0401a:618_8": "Na sakkhissāmi, samma, tvaṃyeva pabbajāhīti. So cintesi – “paralokaṃ gacchantā sahāye",
  "atk-s0401a:618_9": "vā ñātimitte vā gahetvā gatā nāma natthi, attanā kataṃ attanova hotī”ti. Tato ratanakoṭṭhāgāraṃ",
  "atk-s0401a:618_10": "vivarāpetvā kapaṇaddhikavaṇibbakayācakānaṃ mahādānaṃ datvā pabbatapādaṃ pavisitvā",
  "atk-s0401a:618_11": "isipabbajjaṃ pabbaji. Tassa eko dve tayoti evaṃ anupabbajjaṃ pabbajitā catusattatisahassamattā",
  "atk-s0401a:618_12": "jaṭilā ahesuṃ. So pañcābhiññā aṭṭha ca samāpattiyo nibbattetvā tesampi jaṭilānaṃ",
  "atk-s0401a:618_13": "kasiṇaparikammaṃ ācikkhi. Tepi sabbe pañca abhiññā aṭṭha ca samāpattiyo nibbattesuṃ.",
  "atk-s0401a:619_0": "Tena samayena anomadassī nāma buddho loke udapādi. Nagaraṃ candavatī nāma ahosi,",
  "atk-s0401a:619_1": "pitā yasavanto nāma khattiyo, mātā yasodharā nāma devī, bodhi ajjunarukkho, nisabhatthero",
  "atk-s0401a:619_2": "ca anomatthero cāti dve aggasāvakā, varuṇatthero nāma upaṭṭhāko, sundarā ca sumanā",
  "atk-s0401a:619_3": "cāti dve aggasāvikā, āyu vassasatasahassaṃ ahosi, sarīraṃ aṭṭhapaññāsahatthubbedhaṃ,",
  "atk-s0401a:619_4": "sarīrappabhā dvādasayojanaṃ phari, bhikkhusatasahassaparivāro ahosi.",
  "atk-s0401a:620_0": "Athekadivasaṃ paccūsakāle mahākaruṇāsamāpattito vuṭṭhāya lokaṃ volokento saradatāpasaṃ",
  "atk-s0401a:620_1": "disvā “ajja mayhaṃ saradatāpasassa santikaṃ gatapaccayena dhammadesanā ca mahatī",
  "atk-s0401a:620_2": "bhavissati, so ca aggasāvakaṭṭhānaṃ patthessati, tassa sahāyako sirivaḍḍhanakuṭumbiyo",
  "atk-s0401a:620_3": "dutiyasāvakaṭṭhānaṃ, desanāpariyosāne cassa parivārā catusattatisahassajaṭilā arahattaṃ",
  "atk-s0401a:620_4": "pāpuṇissanti, mayā tattha gantuṃ vaṭṭatī”ti attano pattacīvaramādāya aññaṃ kañci",
  "atk-s0401a:620_5": "anāmantetvā sīho viya ekacaro hutvā saradatāpasassa antevāsikesu phalāphalatthāya",
  "atk-s0401a:620_6": "gatesu “buddhabhāvaṃ me jānātū”ti tassa passantasseva saradatāpasassa ākāsato otaritvā",
  "atk-s0401a:620_7": "pathaviyaṃ patiṭṭhāsi. Saradatāpaso buddhānubhāvaṃ ceva sarīrasampattiṃ cassa disvā",
  "atk-s0401a:620_8": "lakkhaṇamante sammasitvā “imehi lakkhaṇehi samannāgato nāma agāramajjhe vasanto rājā",
  "atk-s0401a:620_9": "hoti cakkavattī, pabbajjanto loke vivaṭṭacchado sabbaññu buddho hoti, ayaṃ puriso",
  "atk-s0401a:620_10": "nissaṃsayaṃ buddho”ti jānitvā paccuggamanaṃ katvā pañcapatiṭṭhitena vanditvā āsanaṃ",
  "atk-s0401a:620_11": "paññāpetvā adāsi. Nisīdi bhagavā paññattāsane. Saradatāpasopi attano anucchavikaṃ",
  "atk-s0401a:620_12": "āsanaṃ gahetvā ekamantaṃ nisīdi.",
  "atk-s0401a:621_0": "Tasmiṃ samaye catusattatisahassajaṭilā paṇītapaṇītāni ojavantāni phalāphalāni gahetvā",
  "atk-s0401a:621_1": "ācariyassa santikaṃ sampattā buddhānañceva ācariyassa ca nisinnāsanaṃ oloketvā āhaṃsu",
  "atk-s0401a:621_2": "– “ācariya, mayaṃ ‘imasmiṃ loke tumhehi mahantataro natthī’ti vicarāma, ayaṃ pana",
  "atk-s0401a:621_3": "puriso tumhehi mahantataro maññe”ti. Tātā, kiṃ vadatha? Sāsapena saddhiṃ aṭṭhasaṭṭhiyojanasatasahassubbedhaṃ",
  "atk-s0401a:621_4": "sineruṃ samaṃ kātuṃ icchatha, sabbaññubuddhena saddhiṃ mayhaṃ upamaṃ mā karittha",
  "atk-s0401a:621_5": "puttakāti. Atha te tāpasā “sace ayaṃ ittarasatto abhavissa, na amhākaṃ ācariyo evarūpaṃ",
  "atk-s0401a:621_6": "upamaṃ āhareyya, yāva mahā vatāyaṃ puriso”ti sabbeva pādesu nipatitvā sirasā vandiṃsu.",
  "atk-s0401a:622_0": "Atha ne ācariyo āha – “tātā, amhākaṃ buddhānaṃ anucchaviko deyyadhammo natthi, satthā",
  "atk-s0401a:622_1": "ca bhikkhācāravelāya idhāgato, mayaṃ yathābalaṃ deyyadhammaṃ dassāma. Tumhe yaṃ yaṃ",
  "atk-s0401a:622_2": "paṇītaṃ phalāphalaṃ, taṃ taṃ āharathā”ti. Āharāpetvā hatthe dhovitvā sayaṃ tathāgatassa",
  "atk-s0401a:622_3": "patte patiṭṭhāpesi. Satthārā ca phalāphale paṭiggahitamatte devatā dibbojaṃ pakkhipiṃsu.",
  "atk-s0401a:622_4": "Tāpaso udakampi sayameva parissāvetvā adāsi. Tato bhattakiccaṃ niṭṭhāpetvā hatthaṃ",
  "atk-s0401a:622_5": "dhovitvā nisinne satthari sabbe antevāsike pakkositvā satthu santike sāraṇīyaṃ kathaṃ",
  "atk-s0401a:622_6": "kathento nisīdi. Satthā “dve aggasāvakā bhikkhusaṅghena saddhiṃ āgacchantū”ti cintesi.",
  "atk-s0401a:622_7": "Te satthu cittaṃ ñatvā satasahassakhīṇāsavaparivārā āgantvā satthāraṃ vanditvā ekamantaṃ aṭṭhaṃsu.",
  "atk-s0401a:623_0": "Tato saradatāpaso antevāsike āmantesi – “tātā, buddhānaṃ nisinnāsanampi nīcaṃ, samaṇasatasahassānampi",
  "atk-s0401a:623_1": "āsanaṃ natthi, tumhehi ajja uḷāraṃ buddhasakkāraṃ kātuṃ vaṭṭati, pabbatapādato vaṇṇagandhasampannāni",
  "atk-s0401a:623_2": "pupphāni āharathā”ti. Kathanakālo papañco viya hoti, iddhimantānaṃ pana visayo acinteyyoti",
  "atk-s0401a:623_3": "muhuttamatteneva te tāpasā vaṇṇagandhasampannāni pupphāni āharitvā buddhānaṃ yojanappamāṇaṃ",
  "atk-s0401a:623_4": "pupphāsanaṃ paññāpesuṃ, ubhinnaṃ aggasāvakānaṃ tigāvutaṃ, sesabhikkhūnaṃ aḍḍhayojanikādibhedaṃ,",
  "atk-s0401a:623_5": "saṅghanavakassa usabhamattaṃ ahosi. Evaṃ paññattesu āsanesu saradatāpaso tathāgatassa",
  "atk-s0401a:623_6": "purato añjaliṃ paggahetvā ṭhito, “bhante, mayhaṃ dīgharattaṃ hitasukhatthāya imaṃ",
  "atk-s0401a:623_7": "pupphāsanaṃ abhiruhathā”ti āha.",
  "atk-s0401a:624": "“Nānāpupphañca gandhañca, sampādetvāna ekato;",
  "atk-s0401a:625": "Pupphāsanaṃ paññāpetvā, idaṃ vacanamabraviṃ.",
  "atk-s0401a:626": "“Idaṃ te āsanaṃ vīra, paññattaṃ tavanucchaviṃ;",
  "atk-s0401a:627": "Mama cittaṃ pasādento, nisīda pupphamāsane.",
  "atk-s0401a:628": "“Sattarattidivaṃ buddho, nisīdi pupphamāsane;",
  "atk-s0401a:629": "Mama cittaṃ pasādetvā, hāsayitvā sadevake”ti.",
  "atk-s0401a:630_0": "Evaṃ nisinne satthari dve aggasāvakā ca sesabhikkhū ca attano attano pattāsanesu",
  "atk-s0401a:630_1": "nisīdiṃsu. Saradatāpaso mahantaṃ pupphacchattaṃ gahetvā tathāgatassa matthake dhārayanto",
  "atk-s0401a:630_2": "aṭṭhāsi. Satthā “jaṭilānaṃ ayaṃ sakkāro mahapphalo hotū”ti nirodhasamāpattiṃ samāpajji.",
  "atk-s0401a:630_3": "Satthu samāpannabhāvaṃ ñatvā dve aggasāvakāpi sesabhikkhūpi samāpattiṃ samāpajjiṃsu.",
  "atk-s0401a:630_4": "Tathāgate sattāhaṃ nirodhasamāpattiṃ samāpajjitvā nisinne antevāsikā bhikkhācārakāle",
  "atk-s0401a:630_5": "sampatte vanamūlaphalāphalaṃ paribhuñjitvā sesakāle buddhānaṃ añjaliṃ paggayha tiṭṭhanti.",
  "atk-s0401a:630_6": "Saradatāpaso pana bhikkhācārampi agantvā pupphacchattaṃ gahitaniyāmeneva sattāhaṃ",
  "atk-s0401a:630_7": "pītisukhena vītināmesi.",
  "atk-s0401a:631_0": "Satthā nirodhato vuṭṭhāya dakkhiṇapasse nisinnaṃ aggasāvakaṃ nisabhattheraṃ āmantesi",
  "atk-s0401a:631_1": "– “nisabha sakkārakārakānaṃ tāpasānaṃ pupphāsanānumodanaṃ karohī”ti. Thero cakkavattirañño",
  "atk-s0401a:631_2": "santikā paṭiladdhamahālābho mahāyodho viya tuṭṭhamānaso sāvakapāramiñāṇe ṭhatvā pupphāsanānumodanaṃ",
  "atk-s0401a:631_3": "ārabhi. Tassa desanāvasāne dutiyasāvakaṃ āmantesi – “tvampi dhammaṃ desehī”ti. Anomatthero",
  "atk-s0401a:631_4": "tepiṭakaṃ buddhavacanaṃ sammasitvā dhammaṃ kathesi. Dvinnaṃ sāvakānaṃ desanāya ekassapi",
  "atk-s0401a:631_5": "abhisamayo nāhosi. Atha satthā aparimāṇe buddhavisaye ṭhatvā dhammadesanaṃ ārabhi.",
  "atk-s0401a:631_6": "Desanāpariyosāne ṭhapetvā saradatāpasaṃ sabbepi catusattatisahassajaṭilā arahattaṃ",
  "atk-s0401a:631_7": "pāpuṇiṃsu. Satthā “etha bhikkhavo”ti hatthaṃ pasāresi. Tesaṃ tāvadeva kesamassu antaradhāyi,",
  "atk-s0401a:631_8": "aṭṭha parikkhārā kāye paṭimukkāva ahesuṃ.",
  "atk-s0401a:632_0": "Saradatāpaso kasmā arahattaṃ na pattoti? Vikkhittacittattā. Tassa kira buddhānaṃ",
  "atk-s0401a:632_1": "dutiyāsane nisīditvā sāvakapāramiñāṇe ṭhatvā dhammaṃ desayato aggasāvakassa desanaṃ",
  "atk-s0401a:632_2": "sotuṃ āraddhakālato paṭṭhāya “aho vatāhampi anāgate uppajjanakassa buddhassa sāsane",
  "atk-s0401a:632_3": "imināva sāvakena laddhadhuraṃ labheyya”nti cittaṃ udapādi. So tena parivitakkena",
  "atk-s0401a:632_4": "maggaphalapaṭivedhaṃ kātuṃ nāsakkhi. Tathāgataṃ pana vanditvā sammukhe ṭhatvā āha",
  "atk-s0401a:632_5": "– “bhante, tumhākaṃ anantarāsane nisinno bhikkhu tumhākaṃ sāsane ko nāma hotī”ti?",
  "atk-s0401a:632_6": "Mayā pavattitaṃ dhammacakkaṃ anuppavattetā sāvakapāramiñāṇassa koṭippatto soḷasa",
  "atk-s0401a:632_7": "paññā paṭivijjhitvā ṭhito mayhaṃ sāsane aggasāvako nisabhatthero nāma esoti. “Bhante,",
  "atk-s0401a:632_8": "yvāyaṃ mayā sattāhaṃ pupphacchattaṃ dhārentena sakkāro kato, ahaṃ imassa phalena",
  "atk-s0401a:632_9": "aññaṃ sakkattaṃ vā brahmattaṃ vā na patthemi, anāgate pana ayaṃ nisabhatthero viya",
  "atk-s0401a:632_10": "ekassa buddhassa aggasāvako bhaveyya”nti patthanaṃ akāsi.",
  "atk-s0401a:633_0": "Satthā “samijjhissati nu kho imassa purisassa patthanā”ti anāgataṃsañāṇaṃ pesetvā",
  "atk-s0401a:633_1": "olokento kappasatasahassādhikaṃ asaṅkhyeyyaṃ atikkamitvā samijjhanabhāvaṃ addasa.",
  "atk-s0401a:633_2": "Disvā saradatāpasaṃ āha – “na te ayaṃ patthanā moghā bhavissati, anāgate pana kappasatasahassādhikaṃ",
  "atk-s0401a:633_3": "asaṅkhyeyyaṃ atikkamitvā gotamo nāma buddho loke uppajjissati. Tassa mātā mahāmāyā",
  "atk-s0401a:633_4": "nāma devī bhavissati, pitā suddhodano nāma rājā, putto rāhulo nāma, upaṭṭhāko ānando",
  "atk-s0401a:633_5": "nāma, dutiyasāvako moggallāno nāma, tvaṃ pana tassa aggasāvako dhammasenāpati sāriputto",
  "atk-s0401a:633_6": "nāma bhavissasī”ti. Evaṃ tāpasaṃ byākaritvā dhammakathaṃ kathetvā bhikkhusaṅghaparivāro ākāsaṃ pakkhandi.",
  "atk-s0401a:634_0": "Saradatāpasopi antevāsikattherānaṃ santikaṃ gantvā sahāyakassa sirivaḍḍhanakuṭumbikassa",
  "atk-s0401a:634_1": "sāsanaṃ pesesi – “bhante, mama sahāyakassa vadetha ‘sahāyakena te saradatāpasena",
  "atk-s0401a:634_2": "anomadassibuddhassa pādamūle anāgate uppajjanakassa gotamabuddhassa sāsane aggasāvakaṭṭhānaṃ",
  "atk-s0401a:634_3": "patthitaṃ, tvaṃ dutiyasāvakaṭṭhānaṃ patthehī”’ti. Evañca pana vatvā therehi puretarameva",
  "atk-s0401a:634_4": "ekapassena gantvā sirivaḍḍhassa nivesanadvāre aṭṭhāsi.",
  "atk-s0401a:635_0": "Sirivaḍḍhano “cirassaṃ vata me ayyo āgato”ti āsane nisīdāpetvā attanā nīcāsane nisinno",
  "atk-s0401a:635_1": "“antevāsikaparisā pana vo, bhante, na paññāyatī”ti pucchi. Āma samma, amhākaṃ assamaṃ",
  "atk-s0401a:635_2": "anomadassī nāma buddho āgato, mayaṃ tassa attano balena sakkāraṃ akarimha. Satthā",
  "atk-s0401a:635_3": "sabbesaṃ dhammaṃ desesi, desanāpariyosāne ṭhapetvā maṃ sesā arahattaṃ patvā pabbajiṃsūti.",
  "atk-s0401a:635_4": "Tumhe kasmā na pabbajitāti? Ahaṃ satthu aggasāvakaṃ nisabhattheraṃ disvā anāgate",
  "atk-s0401a:635_5": "uppajjanakassa gotamassa nāma buddhassa sāsane aggasāvakaṭṭhānaṃ patthesiṃ, tvampi",
  "atk-s0401a:635_6": "tassa sāsane dutiyasāvakaṭṭhānaṃ patthehīti. Mayhaṃ buddhehi saddhiṃ paricayo natthi,",
  "atk-s0401a:635_7": "bhanteti. Buddhehi saddhiṃ kathanaṃ mayhaṃ bhāro hotu, tvaṃ mahantaṃ adhikāraṃ sajjehīti.",
  "atk-s0401a:636_0": "Sirivaḍḍhano saradatāpasassa vacanaṃ sutvā attano nivesanadvāre rājamānena aṭṭhakarīsamattaṃ",
  "atk-s0401a:636_1": "ṭhānaṃ samatalaṃ kāretvā vālukaṃ okirāpetvā lājapañcamāni pupphāni vikiritvā nīluppalacchadanaṃ",
  "atk-s0401a:636_2": "maṇḍapaṃ kāretvā buddhāsanaṃ paññāpetvā sesabhikkhūnampi āsanāni paṭiyādāpetvā mahantaṃ",
  "atk-s0401a:636_3": "sakkārasammānaṃ sajjetvā buddhānaṃ nimantanatthāya saradatāpasassa saññaṃ adāsi.",
  "atk-s0401a:636_4": "Tāpaso tassa vacanaṃ sutvā buddhappamukhaṃ bhikkhusaṅghaṃ gahetvā tassa nivesanaṃ",
  "atk-s0401a:636_5": "agamāsi. Sirivaḍḍhano paccuggamanaṃ katvā tathāgatassa hatthato pattaṃ gahetvā maṇḍapaṃ",
  "atk-s0401a:636_6": "pavesetvā paññattāsanesu nisinnassa buddhappamukhassa bhikkhusaṅghassa dakkhiṇodakaṃ",
  "atk-s0401a:636_7": "datvā paṇītena bhojanena parivisitvā bhattakiccapariyosāne buddhappamukhaṃ bhikkhusaṅghaṃ",
  "atk-s0401a:636_8": "mahārahehi vatthehi acchādetvā, “bhante, nāyaṃ ārambho appamattakaṭṭhānatthāya, imināva",
  "atk-s0401a:636_9": "niyāmena sattāhaṃ anukampaṃ karothā”ti āha. Satthā adhivāsesi. So teneva niyāmena",
  "atk-s0401a:636_10": "sattāhaṃ mahādānaṃ pavattetvā bhagavantaṃ vanditvā añjaliṃ paggahetvā ṭhito āha –",
  "atk-s0401a:636_11": "“bhante, mama sahāyo saradatāpaso yassa satthu aggasāvako homīti patthesi, ahampi",
  "atk-s0401a:636_12": "tasseva dutiyasāvako bhavāmī”ti.",
  "atk-s0401a:637_0": "Satthā anāgataṃ oloketvā tassa patthanāya samijjhanabhāvaṃ disvā byākāsi – “tvaṃ",
  "atk-s0401a:637_1": "ito kappasatasahassādhikaṃ asaṅkhyeyyaṃ atikkamitvā gotamabuddhassa dutiyasāvako",
  "atk-s0401a:637_2": "bhavissasī”ti. Buddhānaṃ byākaraṇaṃ sutvā sirivaḍḍhano haṭṭhapahaṭṭho ahosi. Satthāpi",
  "atk-s0401a:637_3": "bhattānumodanaṃ katvā saparivāro vihārameva gato. Sirivaḍḍhano tato paṭṭhāya yāvajīvaṃ",
  "atk-s0401a:637_4": "kalyāṇakammaṃ katvā dutiyattavāre kāmāvacaradevaloke nibbatto. Saradatāpaso cattāro",
  "atk-s0401a:637_5": "brahmavihāre bhāvetvā brahmaloke nibbatto.",
  "atk-s0401a:638_0": "Tato paṭṭhāya imesaṃ ubhinnampi antarākammaṃ na kathitaṃ. Amhākaṃ pana buddhassa",
  "atk-s0401a:638_1": "nibbattito puretarameva saradatāpaso rājagahanagarassa avidūre upatissagāme sāribrāhmaṇiyā",
  "atk-s0401a:638_2": "kucchismiṃ paṭisandhiṃ gaṇhi. Taṃdivasameva cassa sahāyopi rājagahasseva avidūre",
  "atk-s0401a:638_3": "kolitagāme moggallibrāhmaṇiyā kucchiyaṃ paṭisandhiṃ gaṇhi. Tāni kira dvepi kulāni",
  "atk-s0401a:638_4": "yāva sattamā kulaparivaṭṭā ābaddhapaṭibaddhasahāyakāneva. Tesaṃ dvinnampi ekadivasameva",
  "atk-s0401a:638_5": "gabbhaparihāraṃ adaṃsu. Dasamāsaccayena jātānampi tesaṃ chasaṭṭhi dhātiyo upaṭṭhahiṃsu.",
  "atk-s0401a:638_6": "Nāmaggahaṇadivase sāribrāhmaṇiyā puttassa upatissagāme jeṭṭhakulassa puttattā upatissoti",
  "atk-s0401a:638_7": "nāmaṃ akaṃsu, itarassa kolitagāme jeṭṭhakulassa puttattā kolitoti nāmaṃ akaṃsu. Te",
  "atk-s0401a:638_8": "ubhopi vuddhimanvāya sabbasippānaṃ pāraṃ agamaṃsu.",
  "atk-s0401a:639_0": "Upatissamāṇavassa kīḷanatthāya nadiṃ vā uyyānaṃ vā pabbataṃ vā gamanakāle pañca suvaṇṇasivikāsatāni",
  "atk-s0401a:639_1": "parivārā honti, kolitamāṇavassa pañca ājaññarathasatāni. Dvepi janā pañcapañcamāṇavakasataparivārā",
  "atk-s0401a:639_2": "honti. Rājagahe ca anusaṃvaccharaṃ giraggasamajjaṃ nāma hoti, tesaṃ dvinnampi ekaṭṭhāneyeva",
  "atk-s0401a:639_3": "mañcaṃ bandhanti. Dvepi janā ekatova nisīditvā samajjaṃ passantā hasitabbaṭṭhāne",
  "atk-s0401a:639_4": "hasanti, saṃvegaṭṭhāne saṃvijjanti, dāyaṃ dātuṃ yuttaṭṭhāne dāyaṃ denti. Tesaṃ imināva",
  "atk-s0401a:639_5": "niyāmena ekadivasaṃ samajjaṃ passantānaṃ paripākagatattā ñāṇassa purimadivasesu viya",
  "atk-s0401a:639_6": "hasitabbaṭṭhāne hāso vā saṃvegaṭṭhāne saṃvejanaṃ vā dāyaṃ dātuṃ yuttaṭṭhāne dāyadānaṃ",
  "atk-s0401a:639_7": "vā nāhosi. Dvepi pana janā evaṃ cintayiṃsu – “kiṃ ettha oloketabbaṃ atthi, sabbepime",
  "atk-s0401a:639_8": "appatte vassasate apaṇṇattikabhāvaṃ gamissanti. Amhehi pana ekaṃ mokkhadhammaṃ gavesituṃ",
  "atk-s0401a:639_9": "vaṭṭatī”ti ārammaṇaṃ gahetvā nisīdiṃsu.",
  "atk-s0401a:640_0": "Tato kolito upatissaṃ āha – “samma upatissa, na tvaṃ aññasu divasesu viya haṭṭhapahaṭṭho,",
  "atk-s0401a:640_1": "anattamanadhātukosi, kiṃ te sallakkhita”nti? Samma kolita, “etesaṃ olokane sāro natthi,",
  "atk-s0401a:640_2": "niratthakametaṃ, attano mokkhadhammaṃ gavesituṃ vaṭṭatī”ti idaṃ cintayanto nisinnomhīti,",
  "atk-s0401a:640_3": "tvaṃ pana kasmā anattamanosīti? Sopi tatheva āha. Athassa attanā saddhiṃ ekajjhāsayataṃ",
  "atk-s0401a:640_4": "ñatvā upatisso taṃ evamāha – “amhākaṃ ubhinnampi sucintitaṃ, mokkhadhammaṃ gavesantehi",
  "atk-s0401a:640_5": "pana ekā pabbajjā laddhuṃ vaṭṭati, kassa santike pabbajāmā”ti.",
  "atk-s0401a:641_0": "Tena kho pana samayena sañcayo paribbājako rājagahe paṭivasati mahatiyā paribbājakaparisāya",
  "atk-s0401a:641_1": "saddhiṃ. Te “tassa santike pabbajissāmā”ti pañcahi māṇavakasatehi saddhiṃ sañcayassa",
  "atk-s0401a:641_2": "santike pabbajiṃsu. Tesaṃ pabbajitakālato paṭṭhāya sañcayo atirekalābhaggayasaggappatto",
  "atk-s0401a:641_3": "ahosi. Te katipāheneva sabbaṃ sañcayassa samayaṃ pariggaṇhitvā, “ācariya, tumhākaṃ",
  "atk-s0401a:641_4": "jānanasamayo ettakova, udāhu uttaripi atthī”ti pucchiṃsu. Sañcayo “ettakova, sabbaṃ",
  "atk-s0401a:641_5": "tumhehi ñāta”nti āha. Te tassa kathaṃ sutvā cintayiṃsu – “evaṃ sati imassa santike",
  "atk-s0401a:641_6": "brahmacariyavāso niratthako, mayaṃ mokkhadhammaṃ gavesituṃ nikkhantā, so imassa santike",
  "atk-s0401a:641_7": "uppādetuṃ na sakkā. Mahā kho pana jambudīpo, gāmanigamarājadhāniyo carantā mayaṃ",
  "atk-s0401a:641_8": "avassaṃ mokkhadhammadesakaṃ ekaṃ ācariyaṃ labhissāmā”ti. Te tato paṭṭhāya yattha",
  "atk-s0401a:641_9": "yattha paṇḍitā samaṇabrāhmaṇā atthīti suṇanti, tattha tattha gantvā pañhasākacchaṃ",
  "atk-s0401a:641_10": "karonti. Tehi puṭṭhaṃ pañhaṃ aññe kathetuṃ samatthā natthi, te pana tesaṃ pañhaṃ",
  "atk-s0401a:641_11": "vissajjenti. Evaṃ sakalajambudīpaṃ pariggaṇhitvā nivattitvā sakaṭṭhānameva āgantvā,",
  "atk-s0401a:641_12": "“samma kolita, yo paṭhamaṃ amataṃ adhigacchati, so ārocetū”ti katikaṃ akaṃsu.",
  "atk-s0401a:642_0": "Tena samayena amhākaṃ satthā paṭhamābhisambodhiṃ patvā pavattitavaradhammacakko anupubbena",
  "atk-s0401a:642_1": "rājagahaṃ sampatto hoti. Atha “ekasaṭṭhi arahanto loke uppannā hontī”ti vuttakāle",
  "atk-s0401a:642_2": "“caratha, bhikkhave, cārikaṃ bahujanahitāyā”ti ratanattayaguṇappakāsanatthaṃ uyyojitānaṃ",
  "atk-s0401a:642_3": "bhikkhūnaṃ antare pañcavaggiyabbhantaro assajitthero paṭinivattitvā rājagahameva",
  "atk-s0401a:642_4": "āgato. Punadivase pātova pattacīvaraṃ ādāya rājagahaṃ piṇḍāya pāvisi.",
  "atk-s0401a:643_0": "Tasmiṃ samaye upatissaparibbājako pātova bhattakiccaṃ katvā paribbājakārāmaṃ gacchanto",
  "atk-s0401a:643_1": "theraṃ disvā cintesi – “mayā evarūpo pabbajito nāma na diṭṭhapubbo. Ye vata loke",
  "atk-s0401a:643_2": "arahanto vā arahattamaggaṃ vā samāpannā, ayaṃ tesaṃ bhikkhūnaṃ aññataro, yaṃnūnāhaṃ",
  "atk-s0401a:643_3": "imaṃ bhikkhuṃ upasaṅkamitvā pañhaṃ puccheyyaṃ – ‘kaṃsi tvaṃ, āvuso uddissa, pabbajito,",
  "atk-s0401a:643_4": "ko vā te satthā, kassa vā tvaṃ dhammaṃ rocesī”’ti. Athassa etadahosi – “akālo kho",
  "atk-s0401a:643_5": "imaṃ bhikkhuṃ pañhaṃ pucchituṃ, antaragharaṃ paviṭṭho piṇḍāya carati, yaṃnūnāhaṃ",
  "atk-s0401a:643_6": "imaṃ bhikkhuṃ piṭṭhito piṭṭhito anubandheyyaṃ atthikehi upaññātaṃ magga”nti. So theraṃ",
  "atk-s0401a:643_7": "laddhapiṇḍapātaṃ aññataraṃ okāsaṃ gacchantaṃ disvā nisīditukāmatañcassa ñatvā attano",
  "atk-s0401a:643_8": "paribbājakapīṭhakaṃ paññāpetvā adāsi. Bhattakiccapariyosānepissa attano kuṇḍikāya udakaṃ adāsi.",
  "atk-s0401a:644_0": "Evaṃ ācariyavattaṃ katvā katabhattakiccena therena saddhiṃ madhurapaṭisanthāraṃ katvā",
  "atk-s0401a:644_1": "“vippasannāni kho te, āvuso, indriyāni, parisuddho chavivaṇṇo pariyodāto, kaṃsi tvaṃ,",
  "atk-s0401a:644_2": "āvuso uddissa, pabbajito, ko vā te satthā, kassa vā tvaṃ dhammaṃ rocesī”ti pucchi.",
  "atk-s0401a:644_3": "Thero “atthāvuso, mahāsamaṇo sakyaputto sakyakulā pabbajito, tāhaṃ bhagavantaṃ uddissa",
  "atk-s0401a:644_4": "pabbajito, so ca me bhagavā satthā, tassevāhaṃ bhagavato dhammaṃ rocemī”ti āha. Atha",
  "atk-s0401a:644_5": "naṃ “kiṃvādī panāyasmato satthā, kimakkhāyī”ti pucchi. Thero cintesi – “ime paribbājakā",
  "atk-s0401a:644_6": "nāma sāsanassa paṭipakkhabhūtā, imassa sāsanassa gambhīrataṃ dassessāmī”ti. Attano",
  "atk-s0401a:644_7": "navakabhāvaṃ dassento āha – “ahaṃ kho, āvuso, navo acirapabbajito, adhunāgato imaṃ",
  "atk-s0401a:644_8": "dhammavinayaṃ, na tāvāhaṃ sakkomi vitthārena dhammaṃ desetu”nti. Paribbājako “ahaṃ",
  "atk-s0401a:644_9": "upatisso nāma, tvaṃ yathāsattiyā appaṃ vā bahuṃ vā vada, etaṃ nayasatena nayasahassena",
  "atk-s0401a:644_10": "paṭivijjhituṃ mayhaṃ bhāro”ti cintetvā āha –",
  "atk-s0401a:645": "“Appaṃ vā bahuṃ vā bhāsassu, atthaṃyeva me brūhi;",
  "atk-s0401a:646": "Attheneva me attho, kiṃ kāhasi byañjanaṃ bahu”nti. ;",
  "atk-s0401a:647_0": "Evaṃ vutte thero “ye dhammā hetuppabhavā”ti gāthaṃ āha. Paribbājako paṭhamapadadvayameva",
  "atk-s0401a:647_1": "sutvā sahassanayasampanne sotāpattimagge patiṭṭhahi. Itaraṃ padadvayaṃ sotāpannakāle niṭṭhāsi.",
  "atk-s0401a:648_0": "So sotāpanno hutvā uparivisese appavattante “bhavissati ettha kāraṇa”nti sallakkhetvā",
  "atk-s0401a:648_1": "theraṃ āha – “bhante, mā upari dhammadesanaṃ vaḍḍhayittha, ettakameva hotu, kahaṃ",
  "atk-s0401a:648_2": "amhākaṃ satthā vasatī”ti? Veḷuvane paribbājakāti. Bhante, tumhe purato yātha, mayhaṃ",
  "atk-s0401a:648_3": "eko sahāyako atthi. Amhehi ca aññamaññaṃ katikā katā “yo paṭhamaṃ amataṃ adhigacchati,",
  "atk-s0401a:648_4": "so ārocetū”ti. Ahaṃ taṃ paṭiññaṃ mocetvā sahāyakaṃ gahetvā tumhākaṃ gatamaggeneva",
  "atk-s0401a:648_5": "satthu santikaṃ āgamissāmīti pañcapatiṭṭhitena therassa pādesu nipatitvā tikkhattuṃ",
  "atk-s0401a:648_6": "padakkhiṇaṃ katvā theraṃ uyyojetvā paribbājakārāmābhimukho agamāsi.",
  "atk-s0401a:649_0": "Kolitaparibbājako taṃ dūratova āgacchantaṃ disvā “ajja mayhaṃ sahāyakassa mukhavaṇṇo",
  "atk-s0401a:649_1": "na aññesu divasesu viya, addhā tena amataṃ adhigataṃ bhavissatī”ti amatādhigamaṃ",
  "atk-s0401a:649_2": "pucchi. Sopissa “āma āvuso, amataṃ adhigata”nti paṭijānitvā tameva gāthaṃ abhāsi.",
  "atk-s0401a:649_3": "Gāthāpariyosāne kolito sotāpattiphale patiṭṭhahitvā āha – “kahaṃ kira, samma, satthā",
  "atk-s0401a:649_4": "vasatī”ti? “Veḷuvane kira, samma, vasatī”ti evaṃ no ācariyena assajittherena kathitanti.",
  "atk-s0401a:649_5": "Tena hi samma āyāma, satthāraṃ passissāmāti. Sāriputtatthero ca nāmesa sadāpi ācariyapūjakova,",
  "atk-s0401a:649_6": "tasmā sahāyaṃ kolitamāṇavaṃ evamāha – “samma, amhehi adhigataṃ amataṃ amhākaṃ ācariyassa",
  "atk-s0401a:649_7": "sañcayaparibbājakassāpi kathessāma. Bujjhamāno paṭivijjhissati, appaṭivijjhanto amhākaṃ",
  "atk-s0401a:649_8": "saddahitvā satthu santikaṃ gamissati, buddhānaṃ desanaṃ sutvā maggaphalapaṭivedhaṃ karissatī”ti.",
  "atk-s0401a:650_0": "Tato dvepi janā sañcayassa santikaṃ gantvā, “ācariya, tvaṃ kiṃ karosi, buddho loke",
  "atk-s0401a:650_1": "uppanno, svākkhāto dhammo, suppaṭipanno saṅgho. Āyāma, dasabalaṃ passissāmā”ti. So",
  "atk-s0401a:650_2": "“kiṃ vadetha, tātā”ti tepi vāretvā lābhaggayasaggappattimeva tesaṃ dīpesi. Te “amhākaṃ",
  "atk-s0401a:650_3": "evarūpo antevāsikavāso niccameva hotu, tumhākaṃ pana gamanaṃ vā agamanaṃ vā jānāthā”ti",
  "atk-s0401a:650_4": "āhaṃsu. Sañcayo “ime ettakaṃ jānantā mama vacanaṃ na karissantī”ti ñatvā “gacchatha",
  "atk-s0401a:650_5": "tumhe, tātā, ahaṃ mahallakakāle antevāsikavāsaṃ vasituṃ na sakkomī”ti āha. Te anekehipi",
  "atk-s0401a:650_6": "kāraṇehi taṃ bodhetuṃ asakkontā attano ovāde vattamānaṃ janaṃ ādāya veḷuvanaṃ agamaṃsu.",
  "atk-s0401a:650_7": "Atha tesaṃ pañcasu antevāsikasatesu aḍḍhateyyasatā nivattiṃsu, aḍḍhateyyasatā tehi saddhiṃ agamaṃsu.",
  "atk-s0401a:651_0": "Satthā catuparisamajjhe dhammaṃ desento te dūratova disvā bhikkhū āmantesi – “ete,",
  "atk-s0401a:651_1": "bhikkhave, dve sahāyā āgacchanti kolito ca upatisso ca, etaṃ me sāvakayugaṃ bhavissati",
  "atk-s0401a:651_2": "aggaṃ bhaddayuga”nti. Atha tesaṃ parisāya cariyavasena dhammadesanaṃ vaḍḍhesi. Ṭhapetvā",
  "atk-s0401a:651_3": "dve aggasāvake sabbepi te aḍḍhateyyasatā paribbājakā arahattaṃ pāpuṇiṃsu. Satthā",
  "atk-s0401a:651_4": "“etha bhikkhavo”ti hatthaṃ pasāresi. Sabbesaṃ kesamassu antaradhāyi, iddhimayaṃ pattacīvaraṃ",
  "atk-s0401a:651_5": "kāyappaṭibaddhaṃ ahosi. Dvinnaṃ aggasāvakānampi iddhimayapattacīvaraṃ āgataṃ, uparimaggattayakiccaṃ",
  "atk-s0401a:651_6": "pana na niṭṭhāsi. Kasmā? Sāvakapāramiñāṇassa mahantatāya.",
  "atk-s0401a:652_0": "Athāyasmā mahāmoggallāno pabbajitadivasato sattame divase magadharaṭṭhe kallavālagāmakaṃ",
  "atk-s0401a:652_1": "upanissāya samaṇadhammaṃ karonto thinamiddhe okkante satthārā saṃvejito thinamiddhaṃ",
  "atk-s0401a:652_2": "vinodetvā tathāgatena dinnaṃ dhātukammaṭṭhānaṃ suṇantova uparimaggattayakiccaṃ niṭṭhāpetvā",
  "atk-s0401a:652_3": "sāvakapāramiñāṇassa matthakaṃ patto. Sāriputtattheropi pabbajitadivasato addhamāsaṃ",
  "atk-s0401a:652_4": "atikkamitvā satthārā saddhiṃ tameva rājagahaṃ upanissāya sūkarakhataleṇe viharanto",
  "atk-s0401a:652_5": "attano bhāgineyyassa dīghanakhaparibbājakassa vedanāpariggahasuttante desiyamāne",
  "atk-s0401a:652_6": "suttānusārena ñāṇaṃ pesetvā parassa vaḍḍhitabhattaṃ bhuñjanto viya sāvakapāramiñāṇassa",
  "atk-s0401a:652_7": "matthakaṃ patto. Bhāgineyyo panassa desanāpariyosāne sotāpattiphale patiṭṭhito. Iti",
  "atk-s0401a:652_8": "dvinnampi mahāsāvakānaṃ tathāgate rājagahe viharanteyeva sāvakapāramiñāṇakiccaṃ matthakaṃ",
  "atk-s0401a:652_9": "pattaṃ. Aparabhāge pana satthā jetavane viharanto “mahāpaññānaṃ yadidaṃ sāriputto,",
  "atk-s0401a:652_10": "iddhimantānaṃ yadidaṃ mahāmoggallāno”ti dvepi mahāsāvake ṭhānantare ṭhapesīti.",
  "atk-s0401a:653": "Mahākassapattheravatthu",
  "atk-s0401a:654_0": "191. Catutthe dhutavādānanti ettha dhuto veditabbo, dhutavādo veditabbo, dhutadhammā",
  "atk-s0401a:654_1": "veditabbā, dhutaṅgāni veditabbāni. Tattha dhutoti dhutakileso vā puggalo kilesadhunano vā dhammo.",
  "atk-s0401a:655_0": "Dhutavādoti ettha pana atthi dhuto na dhutavādo, atthi na dhuto dhutavādo, atthi",
  "atk-s0401a:655_1": "neva dhuto na dhutavādo, atthi dhuto ceva dhutavādo ca. Tattha yo dhutaṅgena attano",
  "atk-s0401a:655_2": "kilese dhuni, paraṃ pana dhutaṅgena na ovadati nānusāsati bākulatthero viya, ayaṃ",
  "atk-s0401a:655_3": "dhuto na dhutavādo. Yathāha – “tayidaṃ āyasmā bākulo dhuto na dhutavādo”ti. Yo pana",
  "atk-s0401a:655_4": "dhutaṅgena attano kilese na dhuni, kevalaṃ aññe dhutaṅgena ovadati anusāsati upanandatthero",
  "atk-s0401a:655_5": "viya, ayaṃ na dhuto dhutavādo. Yathāha – “tayidaṃ āyasmā upanando na dhuto dhutavādo”ti.",
  "atk-s0401a:655_6": "Yo pana ubhayavipanno lāḷudāyī viya, ayaṃ neva dhuto na dhutavādo. Yathāha – “tayidaṃ",
  "atk-s0401a:655_7": "āyasmā lāḷudāyī neva dhuto na dhutavādo”ti. Yo pana ubhayasampanno āyasmā mahākassapatthero",
  "atk-s0401a:655_8": "viya, ayaṃ dhuto ceva dhutavādo ca. Yathāha – “tayidaṃ āyasmā mahākassapo dhuto ceva dhutavādo cā”ti.",
  "atk-s0401a:656_0": "Dhutadhammā veditabbāti appicchatā santuṭṭhitā sallekhatā pavivekatā idamaṭṭhikatāti",
  "atk-s0401a:656_1": "ime dhutaṅgacetanāya parivārā pañca dhammā “appicchaṃyeva nissāyā”tiādivacanato dhutadhammā",
  "atk-s0401a:656_2": "nāma. Tattha appicchatā ca santuṭṭhitā ca alobho, sallekhatā ca pavivekatā ca dvīsu",
  "atk-s0401a:656_3": "dhammesu anupatanti alobhe ceva amohe ca, idamaṭṭhitā ñāṇameva. Tattha alobhena paṭikkhepavatthūsu",
  "atk-s0401a:656_4": "lobhaṃ, amohena tesveva ādīnavappaṭicchādakaṃ mohaṃ dhunāti. Alobhena ca anuññātānaṃ",
  "atk-s0401a:656_5": "paṭisevanamukhena pavattaṃ kāmasukhallikānuyogaṃ, amohena dhutaṅgesu atisallekhamukhena",
  "atk-s0401a:656_6": "pavattaṃ attakilamathānuyogaṃ dhunāti. Tasmā ime dhammā dhutadhammāti veditabbā.",
  "atk-s0401a:657": "Dhutaṅgāni veditabbānīti terasa dhutaṅgāni veditabbāni paṃsukūlikaṅgaṃ…pe… nesajjikaṅganti.",
  "atk-s0401a:658_0": "Dhutavādānaṃ yadidaṃ mahākassapoti yattakā dhutavādaṃ vadanti, tesaṃ sabbesampi antare",
  "atk-s0401a:658_1": "ayaṃ mahākassapatthero aggoti aggaṭṭhāne ṭhapesi. Mahākassapoti uruveḷakassapo nadīkassapo",
  "atk-s0401a:658_2": "gayākassapo kumārakassapoti ime khuddānukhuddake there upādāya ayaṃ mahā, tasmā mahākassapoti vutto.",
  "atk-s0401a:659_0": "Imassāpi pañhakamme ayamanupubbikathā – atīte kira kappasatasahassamatthake padumuttaro",
  "atk-s0401a:659_1": "nāma satthā loke udapādi, tasmiṃ haṃsavatīnagaraṃ upanissāya kheme migadāye viharante",
  "atk-s0401a:659_2": "vedeho nāma kuṭumbiko asītikoṭidhanavibhavo pātova subhojanaṃ bhuñjitvā uposathaṅgāni",
  "atk-s0401a:659_3": "adhiṭṭhāya gandhapupphādīni gahetvā vihāraṃ gantvā satthāraṃ pūjetvā vanditvā ekamantaṃ",
  "atk-s0401a:659_4": "nisīdi. Tasmiñca khaṇe satthā mahānisabhattheraṃ nāma tatiyasāvakaṃ “etadaggaṃ, bhikkhave,",
  "atk-s0401a:659_5": "mama sāvakānaṃ bhikkhūnaṃ dhutavādānaṃ, yadidaṃ nisabho”ti etadagge ṭhapesi. Upāsako",
  "atk-s0401a:659_6": "taṃ sutvā pasanno dhammakathāvasāne mahājane uṭṭhāya gate satthāraṃ vanditvā, “bhante,",
  "atk-s0401a:659_7": "sve mayhaṃ bhikkhaṃ adhivāsethā”ti āha. Mahā kho, upāsaka, bhikkhusaṅghoti. Kittako",
  "atk-s0401a:659_8": "bhagavāti? Aṭṭhasaṭṭhibhikkhusatasahassanti. Bhante, ekaṃ sāmaṇerampi vihāre asesetvā",
  "atk-s0401a:659_9": "bhikkhaṃ adhivāsethāti. Adhivāsesi bhagavā tuṇhībhāvena. Upāsako satthu adhivāsanaṃ",
  "atk-s0401a:659_10": "viditvā gehaṃ gantvā mahādānaṃ sajjetvā punadivase satthu kālaṃ ārocāpesi. Satthā",
  "atk-s0401a:659_11": "pattacīvaramādāya bhikkhusaṅghaparivuto upāsakassa gharaṃ gantvā paññatte āsane nisinno",
  "atk-s0401a:659_12": "dakkhiṇodakāvasāne yāguādīni sampaṭicchanto bhattavissaggaṃ akāsi. Upāsakopi satthu santike nisīdi.",
  "atk-s0401a:660_0": "Tasmiṃ antare mahānisabhatthero piṇḍāya caranto tameva vīthi paṭipajji. Upāsako disvā",
  "atk-s0401a:660_1": "uṭṭhāya gantvā theraṃ vanditvā “pattaṃ, bhante, dethā”ti āha. Thero pattaṃ adāsi.",
  "atk-s0401a:660_2": "“Bhante, idheva pavisatha, satthāpi gehe nisinno”ti. Na vaṭṭissati upāsakāti. Upāsako",
  "atk-s0401a:660_3": "therassa pattaṃ gahetvā piṇḍapātassa pūretvā nīharitvā adāsi. Tato theraṃ anugantvā",
  "atk-s0401a:660_4": "nivatto satthu santike nisīditvā evamāha – “bhante, mahānisabhatthero ‘satthā gehe",
  "atk-s0401a:660_5": "nisinno’ti vuttepi pavisituṃ na icchi, atthi nu kho etassa tumhākaṃ guṇehi atireko",
  "atk-s0401a:660_6": "guṇo”ti. Buddhānañca vaṇṇamaccheraṃ nāma natthi. Atha satthā evamāha – “upāsaka,",
  "atk-s0401a:660_7": "mayaṃ bhikkhaṃ āgamayamānā gehe nisīdāma, so bhikkhu na evaṃ nisīditvā bhikkhaṃ udikkhati.",
  "atk-s0401a:660_8": "Mayaṃ gāmantasenāsane vasāma, so araññasmiṃyeva vasati. Mayaṃ channe vasāma, so abbhokāsamhiyeva",
  "atk-s0401a:660_9": "vasati. Iti tassa ayañca ayañca guṇo”ti mahāsamuddaṃ pūrayamāno viya kathesi. Upāsako",
  "atk-s0401a:660_10": "pakatiyāpi jalamānadīpo telena āsitto viya suṭṭhutaraṃ pasanno hutvā cintesi – “kiṃ",
  "atk-s0401a:660_11": "mayhaṃ aññāya sampattiyā, anāgate ekassa buddhassa santike dhutavādānaṃ aggabhāvatthāya",
  "atk-s0401a:660_12": "patthanaṃ karissāmī”ti?",
  "atk-s0401a:661_0": "So punapi satthāraṃ nimantetvā teneva niyāmena satta divasāni mahādānaṃ datvā sattame",
  "atk-s0401a:661_1": "divase buddhappamukhassa mahābhikkhusaṅghassa ticīvarāni datvā satthu pādamūle nipajjitvā",
  "atk-s0401a:661_2": "evamāha – “yaṃ me, bhante, satta divasāni dānaṃ dentassa mettaṃ kāyakammaṃ mettaṃ",
  "atk-s0401a:661_3": "vacīkammaṃ mettaṃ manokammaṃ paccupaṭṭhitaṃ, imināhaṃ na aññaṃ devasampattiṃ vā sakkamārabrahmasampattiṃ",
  "atk-s0401a:661_4": "vā patthemi, idaṃ pana me kammaṃ anāgate ekassa buddhassa santike etassa mahānisabhattherena",
  "atk-s0401a:661_5": "pattaṭhānantaraṃ pāpuṇanatthāya terasadhutaṅgadharānaṃ aggabhāvassa saccakāro hotū”ti.",
  "atk-s0401a:661_6": "Satthā “mahantaṃ ṭhānaṃ iminā patthitaṃ, samijjhissati nu kho, no”ti olokento samijjhanabhāvaṃ",
  "atk-s0401a:661_7": "disvā āha – “manāpaṃ te ṭhānaṃ patthitaṃ, anāgate satasahassakappāvasāne gotamo nāma",
  "atk-s0401a:661_8": "buddho uppajjissati, tassa tvaṃ tatiyasāvako mahākassapatthero nāma bhavissasī”ti.",
  "atk-s0401a:661_9": "Taṃ sutvā upāsako “buddhānaṃ dve kathā nāma natthī”ti punadivase pattabbaṃ viya taṃ",
  "atk-s0401a:661_10": "sampattiṃ amaññittha. So yāvatāyukaṃ nānappakāraṃ dānaṃ datvā sīlaṃ rakkhitvā nānappakāraṃ",
  "atk-s0401a:661_11": "kalyāṇakammaṃ katvā tattha kālaṃ kato sagge nibbatti.",
  "atk-s0401a:662_0": "Tato paṭṭhāya devamanussesu sampattiṃ anubhavanto ito ekanavutikappe vipassisammāsambuddhe",
  "atk-s0401a:662_1": "bandhumatiṃ nissāya kheme migadāye viharante devalokā cavitvā aññatarasmiṃ parijiṇṇe",
  "atk-s0401a:662_2": "brāhmaṇakule nibbatti. Tasmiñca kāle vipassī bhagavā sattame sattame saṃvacchare",
  "atk-s0401a:662_3": "dhammaṃ katheti, mahantaṃ kolāhalaṃ ahosi. Sakalajambudīpe devatā “satthā dhammaṃ",
  "atk-s0401a:662_4": "kathessatī”ti ārocenti. Brāhmaṇo taṃ sāsanaṃ assosi. Tassa ca nivāsanasāṭako ekova",
  "atk-s0401a:662_5": "hoti, tathā brāhmaṇiyā. Pārupanaṃ pana dvinnampi ekameva. Sakalanagare ekasāṭakabrāhmaṇoti",
  "atk-s0401a:662_6": "paññāyati. Brāhmaṇānaṃ kenacideva kiccena sannipāte sati brāhmaṇiṃ gehe ṭhapetvā",
  "atk-s0401a:662_7": "sayaṃ gacchati. Brāhmaṇīnaṃ sannipāte sati sayaṃ gehe tiṭṭhati, brāhmaṇī taṃ vatthaṃ",
  "atk-s0401a:662_8": "pārupitvā gacchati. Tasmiṃ pana divase brāhmaṇo brāhmaṇiṃ āha – “bhoti, kiṃ rattiṃ",
  "atk-s0401a:662_9": "dhammassavanaṃ suṇissasi, divā”ti. “Mayaṃ mātugāmajātikā nāma rattiṃ sotuṃ na sakkoma,",
  "atk-s0401a:662_10": "divā sossāmī”ti brāhmaṇaṃ gehe ṭhapetvā taṃ vatthaṃ pārupitvā upāsikāhi saddhiṃ divā",
  "atk-s0401a:662_11": "gantvā satthāraṃ vanditvā ekamante nisinnā dhammaṃ sutvā upāsikāhiyeva saddhiṃ āgamāsi.",
  "atk-s0401a:662_12": "Atha brāhmaṇo brāhmaṇiṃ gehe ṭhapetvā taṃ vatthaṃ pārupitvā vihāraṃ gato.",
  "atk-s0401a:663_0": "Tasmiñca samaye satthā parisamajjhe alaṅkatadhammāsane nisinno cittabījaniṃ ādāya",
  "atk-s0401a:663_1": "ākāsagaṅgaṃ otārento viya sineruṃ matthaṃ katvā sāgaraṃ nimmathento viya dhammakathaṃ",
  "atk-s0401a:663_2": "kathesi. Brāhmaṇassa parisante nisinnassa dhammaṃ suṇantassa paṭhamayāmasmiṃyeva",
  "atk-s0401a:663_3": "sakalasarīraṃ pūrayamānā pañcavaṇṇā pīti uppajji. So pārutavatthaṃ saṅgharitvā “dasabalassa",
  "atk-s0401a:663_4": "dassāmī”ti cintesi. Atthassa ādīnavasahassaṃ dassayamānaṃ maccheraṃ uppajji. So “brāhmaṇiyā",
  "atk-s0401a:663_5": "ca mayhañca ekameva vatthaṃ, aññaṃ kiñci pārupanaṃ natthi, apārupitvā ca nāma bahi",
  "atk-s0401a:663_6": "carituṃ na sakkā”ti sabbathāpi adātukāmo ahosi. Athassa nikkhante paṭhamayāme majjhimayāmepi",
  "atk-s0401a:663_7": "tatheva pīti uppajji. So tatheva cintetvā tatheva adātukāmo ahosi. Athassa majjhimayāme",
  "atk-s0401a:663_8": "nikkhante pacchimayāmepi tatheva pīti uppajji. So “taraṇaṃ vā hotu maraṇaṃ vā, pacchāpi",
  "atk-s0401a:663_9": "jānissāmī”ti vatthaṃ saṅgharitvā satthu pādamūle ṭhapesi. Tato vāmahatthaṃ ābhujitvā",
  "atk-s0401a:663_10": "dakkhiṇena hatthena tikkhattuṃ apphoṭetvā “jitaṃ me, jitaṃ me”ti tayo vāre nadi.",
  "atk-s0401a:664_0": "Tasmiñca samaye bandhumarājā dhammāsanassa pacchato antosāṇiyaṃ nisinno dhammaṃ suṇāti.",
  "atk-s0401a:664_1": "Rañño ca nāma “jitaṃ me”ti saddo amanāpo hoti. So purisaṃ pesesi – “gaccha etaṃ puccha",
  "atk-s0401a:664_2": "kiṃ vadasī”ti. So tena gantvā pucchito āha – “avasesā hatthiyānādīni āruyha asicammādīni",
  "atk-s0401a:664_3": "gahetvā parasenaṃ jinanti, na taṃ jitaṃ acchariyaṃ, ahaṃ pana pacchato āgacchantassa",
  "atk-s0401a:664_4": "duṭṭhagoṇassa muggarena sīsaṃ bhinditvā taṃ palāpento viya maccheracittaṃ madditvā",
  "atk-s0401a:664_5": "pārutavatthaṃ dasabalassa adāsiṃ, taṃ me macchariyaṃ jita”nti āha. So puriso āgantvā",
  "atk-s0401a:664_6": "taṃ pavattiṃ rañño ārocesi. Rājā āha – “amhe bhaṇe dasabalassa anurūpaṃ na jānimha,",
  "atk-s0401a:664_7": "brāhmaṇo jānī”ti vatthayugaṃ pesesi. Taṃ disvā brāhmaṇo cintesi – “ayaṃ mayhaṃ tuṇhī",
  "atk-s0401a:664_8": "nisinnassa paṭhamaṃ kiñci adatvā satthu guṇe kathentassa adāsi, satthu guṇe paṭicca",
  "atk-s0401a:664_9": "uppannena mayhaṃ ko attho”ti? Tampi vatthayugaṃ dasabalasseva adāsi. Rājāpi “kiṃ",
  "atk-s0401a:664_10": "brāhmaṇena kata”nti pucchitvā “tampi tena vatthayugaṃ tathāgatasseva dinna”nti sutvā",
  "atk-s0401a:664_11": "aññānipi dve vatthayugāni pesesi. So tānipi adāsi. Rājā aññānipi cattārīti evaṃ yāva",
  "atk-s0401a:664_12": "dvattiṃsavatthayugāni pesesi. Atha brāhmaṇo “idaṃ vaḍḍhetvā gahaṇaṃ viya hotī”ti",
  "atk-s0401a:664_13": "attano atthāya ekaṃ, brāhmaṇiyā ekanti dve vatthayugāni gahetvā tiṃsa yugāni tathāgatasseva",
  "atk-s0401a:664_14": "adāsi. Tato paṭṭhāya cassa satthu vissāsiko jāto.",
  "atk-s0401a:665_0": "Atha naṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanakaṃ",
  "atk-s0401a:665_1": "attano pārutarattakambalaṃ datvā āha – “ito patthāya imaṃ pārupitvā dhammaṃ suṇāhī”ti.",
  "atk-s0401a:665_2": "So “kiṃ me iminā kambalena imasmiṃ pūtikāye upanītenā”ti cintetvā antogandhakuṭiyaṃ",
  "atk-s0401a:665_3": "tathāgatassa mañcassa upari vitānaṃ katvā agamāsi. Athekadivasaṃ rājā pātova vihāraṃ",
  "atk-s0401a:665_4": "gantvā antogandhakuṭiyaṃ satthu santike nisīdi. Tasmiñca samaye chabbaṇṇā buddharasmiyo",
  "atk-s0401a:665_5": "kambale paṭihaññanti, kambalo ativiya virocati. Rājā olokento sañjānitvā āha – “bhante,",
  "atk-s0401a:665_6": "amhākaṃ esa kambalo, amhehi ekasāṭakabrāhmaṇassa dinno”ti. Tumhehi, mahārāja, brāhmaṇo",
  "atk-s0401a:665_7": "pūjito, brāhmaṇena mayaṃ pūjitāti. Rājā “brāhmaṇo yuttaṃ aññāsi, na maya”nti pasīditvā",
  "atk-s0401a:665_8": "yaṃ manussānaṃ upakārabhūtaṃ, taṃ sabbaṃ aṭṭhaṭṭhakaṃ katvā sabbaaṭṭhakaṃ nāma dānaṃ",
  "atk-s0401a:665_9": "datvā purohitaṭṭhāne ṭhapesi. Sopi “aṭṭhaṭṭhakaṃ nāma catusaṭṭhi hotī”ti catusaṭṭhi",
  "atk-s0401a:665_10": "salākābhattāni upanibandhāpetvā yāvajīvaṃ dānaṃ datvā sīlaṃ rakkhitvā tato cuto sagge nibbatti.",
  "atk-s0401a:666_0": "Puna tato cuto imasmiṃ kappe koṇāgamanassa ca bhagavato kassapadasabalassa cāti dvinnaṃ",
  "atk-s0401a:666_1": "buddhānaṃ antare bārāṇasiyaṃ kuṭumbiyaghare nibbatto. So vuddhimanvāya gharāvāsaṃ",
  "atk-s0401a:666_2": "vasanto ekadivasaṃ araññe jaṅghavihāraṃ carati, tasmiṃ ca samaye paccekabuddho nadītīre",
  "atk-s0401a:666_3": "cīvarakammaṃ karonto anuvāte appahonte saṅgharitvā ṭhapetuṃ āraddho. So disvā “kasmā,",
  "atk-s0401a:666_4": "bhante, saṅgharitvā ṭhapethā”ti āha. Anuvāto nappahotīti. “Iminā, bhante, karothā”ti",
  "atk-s0401a:666_5": "sāṭakaṃ datvā “nibbattanibbattaṭṭhāne me kenaci parihāni mā hotū”ti patthanaṃ paṭṭhapesi.",
  "atk-s0401a:667_0": "Atha gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya",
  "atk-s0401a:667_1": "pāvisi. Athassa bhaginī paccekabuddhassa piṇḍapātaṃ datvā tassa bhariyaṃ sandhāya,",
  "atk-s0401a:667_2": "“evarūpaṃ bālaṃ yojanasatena parivajjeyya”nti patthanaṃ paṭṭhapesi. Sā gehadvāre",
  "atk-s0401a:667_3": "ṭhitā sutvā “imāya dinnaṃ bhattaṃ mā esa bhuñjatū”ti pattaṃ gahetvā piṇḍapātaṃ chaḍḍetvā",
  "atk-s0401a:667_4": "kalalassa pūretvā adāsi. Itarā disvā “bāle maṃ tāva akkosa vā pahara vā, evarūpassa",
  "atk-s0401a:667_5": "pana dve asaṅkhyeyyāni pūritapāramissa pattato bhattaṃ chaḍḍetvā kalalaṃ dātuṃ na",
  "atk-s0401a:667_6": "yutta”nti āha. Athassa bhariyāya paṭisaṅkhānaṃ uppajji. Sā “tiṭṭhatha, bhante”ti",
  "atk-s0401a:667_7": "kalalaṃ chaḍḍetvā pattaṃ dhovitvā gandhacuṇṇena ubbaṭṭetvā catumadhurassa pūretvā",
  "atk-s0401a:667_8": "upari āsittena padumagabbhavaṇṇena sappinā vijjotamānaṃ paccekabuddhassa hatthe ṭhapetvā",
  "atk-s0401a:667_9": "“yathā ayaṃ piṇḍapāto obhāsajāto, evaṃ obhāsajātaṃ me sarīraṃ hotū”ti patthanaṃ paṭṭhapesi.",
  "atk-s0401a:667_10": "Paccekabuddho anumoditvā ākāsaṃ pakkhandi. Tepi dve jāyampatikā yāvatāyukaṃ kusalaṃ",
  "atk-s0401a:667_11": "katvā sagge nibbattitvā puna tato cavitvā upāsako kassapasammāsambuddhakāle bārāṇasiyaṃ",
  "atk-s0401a:667_12": "asītikoṭivibhavassa seṭṭhino putto hutvā nibbatti, itarāpi tādisasseva seṭṭhino dhītā hutvā nibbatti.",
  "atk-s0401a:668_0": "Tassa vuddhippattassa tameva seṭṭhidhītaraṃ ānayiṃsu. Tassā pubbe adinnavipākassa",
  "atk-s0401a:668_1": "tassa kammassa ānubhāvena patikūlaṃ paviṭṭhamattāya ummārabbhantare sakalasarīraṃ",
  "atk-s0401a:668_2": "ugghāṭitavaccakuṭi viya duggandhaṃ jātaṃ. Seṭṭhikumāro “kassāyaṃ gandho”ti pucchitvā",
  "atk-s0401a:668_3": "“seṭṭhikaññāyā”ti sutvā “nīharathā”ti ābhataniyāmeneva kulagharaṃ pesesi. Sā eteneva",
  "atk-s0401a:668_4": "nīhārena sattasu ṭhānesu paṭinivattitā.",
  "atk-s0401a:669_0": "Tena ca samayena kassapadasabalo parinibbāyi, tassa ghanakoṭṭimāhi satasahassagghanikāhi",
  "atk-s0401a:669_1": "rattasuvaṇṇaiṭṭhakāhi yojanubbedhaṃ cetiyaṃ ārabhiṃsu. Tasmiṃ cetiye kariyamāne sā",
  "atk-s0401a:669_2": "seṭṭhidhītā cintesi – “ahaṃ sattasu ṭhānesu paṭinivattitā, kiṃ me jīvitenā”ti attano",
  "atk-s0401a:669_3": "sarīrābharaṇabhaṇḍakaṃ bhañjāpetvā suvaṇṇaiṭṭhakaṃ kāresi ratanāyataṃ vidatthivitthinnaṃ",
  "atk-s0401a:669_4": "caturaṅgulubbedhaṃ. Tato haritālamanosilāpiṇḍaṃ gahetvā aṭṭha uppalahatthake ādāya",
  "atk-s0401a:669_5": "cetiyakaraṇaṭṭhānaṃ gatā. Tasmiñca khaṇe ekā iṭṭhakāpanti parikkhipitvā āgacchamānā",
  "atk-s0401a:669_6": "ghaṭaniṭṭhakāya ūnā hoti. Seṭṭhidhītā vaḍḍhakiṃ āha – “imaṃ iṭṭhakaṃ ettha ṭhapethā”ti.",
  "atk-s0401a:669_7": "Amma, bhaddake kāle āgatāsi, sayameva ṭhapehīti. Sā āruyha telena haritālamanosilaṃ",
  "atk-s0401a:669_8": "yojetvā tena bandhanena iṭṭhakaṃ patiṭṭhapetvā upari aṭṭhahi uppalahatthakehi pūjaṃ",
  "atk-s0401a:669_9": "katvā vanditvā “nibbattanibbattaṭṭhāne me kāyato candanagandho vāyatu, mukhato uppalagandho”ti",
  "atk-s0401a:669_10": "patthanaṃ katvā cetiyaṃ vanditvā padakkhiṇaṃ katvā agamāsi.",
  "atk-s0401a:670_0": "Atha tasmiṃyeva khaṇe yassa seṭṭhiputtassa paṭhamaṃ gehaṃ nītā, tassa taṃ ārabbha",
  "atk-s0401a:670_1": "sati udapādi. Nagarepi nakkhattaṃ saṅghuṭṭhaṃ hoti. So upaṭṭhāke āha – “tadā idha",
  "atk-s0401a:670_2": "ānītā seṭṭhidhītā atthi, kahaṃ sā”ti? Kulagehe sāmīti. Ānetha naṃ, nakkhattaṃ kīḷissāmāti.",
  "atk-s0401a:670_3": "Te gantvā taṃ vanditvā ṭhitā “kiṃ, tātā, āgatatthā”ti tāya puṭṭhā taṃ pavattiṃ ācikkhiṃsu.",
  "atk-s0401a:670_4": "Tātā, mayā ābharaṇabhaṇḍena cetiyaṃ pūjitaṃ, ābharaṇaṃ me natthīti. Te gantvā seṭṭhiputtassa",
  "atk-s0401a:670_5": "ārocesuṃ. Ānetha naṃ, piḷandhanaṃ labhissāmāti. Te ānayiṃsu. Tassā saha gharappavesanena",
  "atk-s0401a:670_6": "sakalagehaṃ candanagandhañceva nīluppalagandhañca vāyi.",
  "atk-s0401a:671_0": "Seṭṭhiputto taṃ pucchi “paṭhamaṃ tava sarīrato duggandho vāyi, idāni pana te sarīrato",
  "atk-s0401a:671_1": "candanagandho, mukhato uppalagandho vāyati, kiṃ eta”nti? Sā ādito paṭṭhāya attanā",
  "atk-s0401a:671_2": "katakammaṃ ārocesi. Seṭṭhiputto “niyyānikaṃ vata buddhasāsana”nti pasīditvā yojanikaṃ",
  "atk-s0401a:671_3": "suvaṇṇacetiyaṃ kambalakañcukena parikkhipitvā tattha tattha rathacakkappamāṇehi suvaṇṇapadumehi",
  "atk-s0401a:671_4": "alaṅkari. Tesaṃ dvādasahatthā olambakā honti. So tattha yāvatāyukaṃ ṭhatvā sagge",
  "atk-s0401a:671_5": "nibbattitvā tato cuto bārāṇasito yojanamatte ṭhāne aññatarasmiṃ amaccakule nibbatti.",
  "atk-s0401a:671_6": "Seṭṭhikaññāpi devalokato cavitvā rājakule jeṭṭhadhītā hutvā nibbatti.",
  "atk-s0401a:672_0": "Tesu vayapattesu kumārassa vasanagāme nakkhattaṃ saṅghuṭṭhaṃ. So mātaraṃ āha – “sāṭakaṃ",
  "atk-s0401a:672_1": "me, amma, dehi, nakkhattaṃ kīḷissāmī”ti. Sā dhotavatthaṃ nīharitvā adāsi. Amma, thūlaṃ",
  "atk-s0401a:672_2": "idaṃ, aññaṃ dehīti. Aññaṃ nīharitvā adāsi, tampi paṭikkhipi. Aññaṃ nīharitvā adāsi,",
  "atk-s0401a:672_3": "tampi paṭikkhipi. Atha naṃ mātā āha – “tāta, yādise gehe mayaṃ jātā, natthi no ito",
  "atk-s0401a:672_4": "sukhumatarassa paṭilābhāya puñña”nti. Tena hi labhanaṭṭhānaṃ gacchāmi, ammāti. Putta",
  "atk-s0401a:672_5": "ahaṃ ajjeva tuyhaṃ bārāṇasinagare rajjapaṭilābhaṃ icchāmīti. So mātaraṃ vanditvā",
  "atk-s0401a:672_6": "āha – “gacchāmi, ammā”ti. Gaccha, tātāti. Evaṃ kirassā cittaṃ ahosi – “kahaṃ gamissati,",
  "atk-s0401a:672_7": "idha vā ettha vā gehe nisīdissatī”ti? So pana puññaniyāmena nikkhamitvā bārāṇasiṃ",
  "atk-s0401a:672_8": "gantvā uyyāne maṅgalasilāpaṭṭe sasīsaṃ pārupitvā nipajji. So ca bārāṇasirañño kālakatassa",
  "atk-s0401a:672_9": "sattamo divaso hoti.",
  "atk-s0401a:673_0": "Amaccā rañño sarīrakiccaṃ katvā rājaṅgaṇe nisīditvā mantayiṃsu – “rañño ekā dhītāva",
  "atk-s0401a:673_1": "atthi, putto natthi, arājakaṃ rajjaṃ na vaṭṭati, ko rājā hotī”ti mantetvā “tvaṃ hohi,",
  "atk-s0401a:673_2": "tvaṃ hohī”ti āhaṃsu. Purohito āha – “bahuṃ oloketuṃ na vaṭṭati, phussarathaṃ vissajjemā”ti.",
  "atk-s0401a:673_3": "Te kumudavaṇṇe cattāro sindhave yojetvā pañcavidhaṃ rājakakudhabhaṇḍaṃ setacchattañca",
  "atk-s0401a:673_4": "rathasmiṃyeva ṭhapetvā rathaṃ vissajjetvā pacchato tūriyāni paggaṇhāpesuṃ. Ratho",
  "atk-s0401a:673_5": "pācīnadvārena nikkhamitvā uyyānābhimukho ahosi. “Paricayena uyyānābhimukho gacchati,",
  "atk-s0401a:673_6": "nivattemā”ti keci āhaṃsu. Purohito “mā nivattayitthā”ti āha. Ratho kumāraṃ padakkhiṇaṃ",
  "atk-s0401a:673_7": "katvā ārohanasajjo hutvā aṭṭhāsi. Purohito pārupanakaṇṇaṃ apanetvā pādatalāni olokento",
  "atk-s0401a:673_8": "“tiṭṭhatu ayaṃ dīpo, dvisahassadīpaparivāresu catūsu dīpesu eso rajjaṃ kāretuṃ yutto”ti",
  "atk-s0401a:673_9": "vatvā “punapi tūriyāni paggaṇhatha, punapi tūriyāni paggaṇhathā”ti tikkhattuṃ tūriyāni paggaṇhāpesi.",
  "atk-s0401a:674_0": "Atha kumāro mukhaṃ vivaritvā oloketvā “kena kammena āgatatthā”ti āha. Deva tumhākaṃ",
  "atk-s0401a:674_1": "rajjaṃ pāpuṇātīti. Rājā kahanti? Devattaṃ gato sāmīti. Kati divasā atikkantāti? Ajja",
  "atk-s0401a:674_2": "sattamo divasoti. Putto vā dhītā vā natthīti? Dhītā atthi deva, putto natthīti. Karissāmi",
  "atk-s0401a:674_3": "rajjanti. Te tāvadeva abhisekamaṇḍapaṃ kāretvā rājadhītaraṃ sabbālaṅkārehi alaṅkaritvā",
  "atk-s0401a:674_4": "uyyānaṃ ānetvā kumārassa abhisekaṃ akaṃsu.",
  "atk-s0401a:675_0": "Athassa katābhisekassa sahassagghanakaṃ vatthaṃ upahariṃsu. So “kimidaṃ, tātā”ti",
  "atk-s0401a:675_1": "āha. Nivāsanavatthaṃ devāti. Nanu, tātā, thūlaṃ, aññaṃ sukhumataraṃ natthīti? Manussānaṃ",
  "atk-s0401a:675_2": "paribhogavatthesu ito sukhumataraṃ natthi devāti. Tumhākaṃ rājā evarūpaṃ nivāsesīti?",
  "atk-s0401a:675_3": "Āma, devāti. Na maññe puññavā tumhākaṃ rājā, suvaṇṇabhiṅgāraṃ āharatha, labhissāma",
  "atk-s0401a:675_4": "vatthanti. Te suvaṇṇabhiṅgāraṃ āhariṃsu. So uṭṭhāya hatthe dhovitvā mukhaṃ vikkhāletvā",
  "atk-s0401a:675_5": "hatthena udakaṃ ādāya puratthimāya disāya abbhukkiri, tāvadeva ghanapathaviṃ bhinditvā",
  "atk-s0401a:675_6": "aṭṭha kapparukkhā uṭṭhahiṃsu. Puna udakaṃ gahetvā dakkhiṇaṃ pacchimaṃ uttaranti evaṃ",
  "atk-s0401a:675_7": "catassopi disā abbhukkiri, sabbadisāsu aṭṭhaṭṭha katvā dvattiṃsa kapparukkhā uṭṭhahiṃsu.",
  "atk-s0401a:675_8": "So ekaṃ dibbadussaṃ nivāsetvā ekaṃ pārupitvā “nandarañño vijite suttakantikā itthiyo",
  "atk-s0401a:675_9": "mā suttaṃ kantiṃsūti evaṃ bheriṃ carāpethā”ti vatvā chattaṃ ussāpetvā alaṅkatapaṭiyatto",
  "atk-s0401a:675_10": "hatthikkhandhavaragato nagaraṃ pavisitvā pāsādaṃ āruyha mahāsampattiṃ anubhavi.",
  "atk-s0401a:676_0": "Evaṃ kāle gacchante ekadivasaṃ devī rañño mahāsampattiṃ disvā “aho tapassī”ti kāruññākāraṃ",
  "atk-s0401a:676_1": "dassesi. “Kimidaṃ devī”ti ca puṭṭhā “atimahatī te deva sampatti, atīte buddhānaṃ",
  "atk-s0401a:676_2": "saddahitvā kalyāṇaṃ akattha, idāni anāgatassa paccayaṃ kusalaṃ na karothā”ti āha.",
  "atk-s0401a:676_3": "Kassa dassāmi, sīlavanto natthīti. “Asuñño, deva, jambudīpo arahantehi, tumhe dānameva",
  "atk-s0401a:676_4": "sajjetha, ahaṃ arahante lacchāmī”ti āha. Rājā punadivase pācīnadvāre dānaṃ sajjāpesi.",
  "atk-s0401a:676_5": "Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā",
  "atk-s0401a:676_6": "“sace etissā disāya arahanto atthi, sve āgantvā amhākaṃ bhikkhaṃ gaṇhantū”ti āha.",
  "atk-s0401a:676_7": "Tassaṃ disāyaṃ arahanto nāhesuṃ, taṃ sakkāraṃ kapaṇayācakānaṃ adaṃsu.",
  "atk-s0401a:677_0": "Punadivase dakkhiṇadvāre dānaṃ sajjetvā tatheva akāsi, punadivase pacchimadvāre.",
  "atk-s0401a:677_1": "Uttaradvāre sajjanadivase pana deviyā tatheva nimantite himavante vasantānaṃ padumavatiyā",
  "atk-s0401a:677_2": "puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi",
  "atk-s0401a:677_3": "– “mārisā, nandarājā tumhe nimanteti, adhivāsetha tassā”ti. Te adhivāsetvā punadivase",
  "atk-s0401a:677_4": "anotattadahe mukhaṃ dhovitvā ākāsena āgantvā uttaradvāre otariṃsu. Manussā gantvā",
  "atk-s0401a:677_5": "“pañcasatā, deva, paccekabuddhā āgatā”ti rañño ārocesuṃ. Rājā saddhiṃ deviyā gantvā",
  "atk-s0401a:677_6": "vanditvā pattaṃ gahetvā paccekabuddhe pāsādaṃ āropetvā tatra tesaṃ dānaṃ datvā bhattakiccāvasāne",
  "atk-s0401a:677_7": "rājā saṅghattherassa, devī saṅghanavakassa pādamūle nipajjitvā, “ayyā, paccayehi",
  "atk-s0401a:677_8": "na kilamissanti, mayaṃ puññena na hāyissāma, amhākaṃ yāvajīvaṃ idha nivāsāya paṭiññaṃ",
  "atk-s0401a:677_9": "dethā”ti. Paṭiññaṃ kāretvā uyyāne pañca paṇṇasālāsatāni pañca caṅkamanasatānīti sabbākārena",
  "atk-s0401a:677_10": "nivāsaṭṭhānaṃ sampādetvā tattha vasāpesuṃ.",
  "atk-s0401a:678_0": "Evaṃ kāle gacchante rañño paccanto kupito. So “ahaṃ paccantaṃ vūpasametuṃ gacchāmi,",
  "atk-s0401a:678_1": "tvaṃ paccekabuddhesu mā pamajjī”ti deviṃ ovaditvā gato. Tasmiṃ anāgateyeva paccekabuddhānaṃ",
  "atk-s0401a:678_2": "āyusaṅkhārā khīṇā. Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamane",
  "atk-s0401a:678_3": "ālambanaphalakaṃ ālambitvā ṭhitakova anupādisesāya nibbānadhātuyā parinibbāyi. Etenupāyena",
  "atk-s0401a:678_4": "sesāpīti sabbeva parinibbutā. Punadivase devī paccekabuddhānaṃ nisīdanaṭṭhānaṃ haritupalittaṃ",
  "atk-s0401a:678_5": "kāretvā pupphāni vikiritvā dhūmaṃ datvā tesaṃ āgamanaṃ olokentī nisinnā; āgamanaṃ",
  "atk-s0401a:678_6": "apassantī purisaṃ pesesi “gaccha, tāta, jānāhi, kiṃ ayyānaṃ kiñci aphāsuka”nti. So",
  "atk-s0401a:678_7": "gantvā mahāpadumassa paṇṇasālādvāraṃ vivaritvā tattha apassanto caṅkamanaṃ gantvā",
  "atk-s0401a:678_8": "ālambanaphalakaṃ nissāya ṭhitaṃ disvā vanditvā “kālo, bhante”ti āha. Parinibbutasarīraṃ",
  "atk-s0401a:678_9": "kiṃ kathessati? So “niddāyati maññe”ti gantvā piṭṭhipāde hatthena parāmasitvā pādānaṃ",
  "atk-s0401a:678_10": "sītalatāya ceva thaddhatāya ca parinibbutabhāvaṃ ñatvā dutiyassa santikaṃ agamāsi,",
  "atk-s0401a:678_11": "evaṃ tatiyassāti sabbesaṃ parinibbutabhāvaṃ ñatvā rājakulaṃ gato. “Kahaṃ, tāta, paccekabuddhā”ti",
  "atk-s0401a:678_12": "puṭṭho “parinibbutā devī”ti āha. Devī kandantī rodantī nikkhamitvā nāgarehi saddhiṃ",
  "atk-s0401a:678_13": "tattha gantvā sādhukīḷitaṃ kāretvā paccekabuddhānaṃ sarīrakiccaṃ katvā dhātuyo gahetvā",
  "atk-s0401a:678_14": "cetiyaṃ patiṭṭhāpesi.",
  "atk-s0401a:679_0": "Rājā paccantaṃ vūpasametvā āgato paccuggamanaṃ āgataṃ deviṃ pucchi – “kiṃ, bhadde,",
  "atk-s0401a:679_1": "paccekabuddhesu nappamajji, nirogā ayyā”ti? Parinibbutā devāti. Rājā cintesi – “evarūpānampi",
  "atk-s0401a:679_2": "paṇḍitānaṃ maraṇaṃ uppajjati, amhākaṃ kuto mokkho”ti? So nagaraṃ agantvā uyyānameva",
  "atk-s0401a:679_3": "pavisitvā jeṭṭhaputtaṃ pakkosāpetvā tassa rajjaṃ paṭiyādetvā sayaṃ samaṇakapabbajjaṃ",
  "atk-s0401a:679_4": "pabbaji. Devīpi “imasmiṃ pabbajite ahaṃ kiṃ karissāmī”ti tattheva uyyāne pabbajitā.",
  "atk-s0401a:679_5": "Dvepi jhānaṃ bhāvetvā tato cutā brahmaloke nibbattiṃsu.",
  "atk-s0401a:680_0": "Tesu tattheva vasantesu amhākaṃ satthā loke uppajjitvā pavattitavaradhammacakko anupubbena",
  "atk-s0401a:680_1": "rājagahaṃ pāvisi. Satthari tattha vasante ayaṃ pippalimāṇavo magadharaṭṭhe mahātitthabrāhmaṇagāme",
  "atk-s0401a:680_2": "kapilabrāhmaṇassa aggamahesiyā kucchimhi nibbatto, ayaṃ bhaddā kāpilānī maddaraṭṭhe",
  "atk-s0401a:680_3": "sāgalanagare kosiyagottabrāhmaṇassa aggamahesiyā kucchimhi nibbattā. Tesaṃ anukkamena",
  "atk-s0401a:680_4": "vaḍḍhamānānaṃ pippalimāṇavassa vīsatime vasse bhaddāya soḷasame vasse sampatte mātāpitaro",
  "atk-s0401a:680_5": "puttaṃ oloketvā, “tāta, tvaṃ vayapatto, kulavaṃso nāma patiṭṭhāpetabbo”ti ativiya",
  "atk-s0401a:680_6": "nippīḷayiṃsu. Māṇavo āha – “mayhaṃ sotapathe evarūpaṃ kathaṃ mā kathetha, ahaṃ yāva",
  "atk-s0401a:680_7": "tumhe dharatha, tāva paṭijaggissāmi, tumhākaṃ accayena nikkhamitvā pabbajissāmī”ti.",
  "atk-s0401a:680_8": "Te katipāhaṃ atikkamitvā puna kathayiṃsu, sopi tatheva paṭikkhipi. Punapi kathayiṃsu,",
  "atk-s0401a:680_9": "punapi paṭikkhipi. Tato paṭṭhāya mātā nirantaraṃ kathesiyeva.",
  "atk-s0401a:681_0": "Māṇavo “mama mātaraṃ saññāpessāmī”ti rattasuvaṇṇassa nikkhasahassaṃ datvā suvaṇṇakārehi",
  "atk-s0401a:681_1": "ekaṃ itthirūpaṃ kārāpetvā tassa majjanaghaṭṭanādikammapariyosāne taṃ rattavatthaṃ",
  "atk-s0401a:681_2": "nivāsāpetvā vaṇṇasampannehi pupphehi ceva nānāalaṅkārehi ca alaṅkārāpetvā mātaraṃ",
  "atk-s0401a:681_3": "pakkosāpetvā āha – “amma, evarūpaṃ ārammaṇaṃ labhanto gehe vasissāmi, alabhanto na",
  "atk-s0401a:681_4": "vasissāmī”ti. Paṇḍitā brāhmaṇī cintesi – “mayhaṃ putto puññavā dinnadāno katābhinīhāro,",
  "atk-s0401a:681_5": "puññaṃ karonto na ekakova akāsi, addhā etena saha katapuññā suvaṇṇarūpakapaṭibhāgāva",
  "atk-s0401a:681_6": "bhavissatī”ti aṭṭha brāhmaṇe pakkosāpetvā sabbakāmehi santappetvā suvaṇṇarūpakaṃ",
  "atk-s0401a:681_7": "rathaṃ āropetvā “gacchatha, tātā, yattha amhākaṃ jātigottabhogehi samānakule evarūpaṃ",
  "atk-s0401a:681_8": "dārikaṃ passatha, imameva suvaṇṇarūpakaṃ paṇṇākāraṃ katvā dethā”ti uyyojesi.",
  "atk-s0401a:682_0": "Te “amhākaṃ nāma etaṃ kamma”nti nikkhamitvā “kattha gamissāmā”ti cintetvā “maddaraṭṭhaṃ",
  "atk-s0401a:682_1": "nāma itthākaro, maddaraṭṭhaṃ gamissāmā”ti maddaraṭṭhe sāgalanagaraṃ agamaṃsu. Tattha",
  "atk-s0401a:682_2": "taṃ suvaṇṇarūpakaṃ nhānatitthe ṭhapetvā ekamante nisīdiṃsu. Atha bhaddāya dhātī bhaddaṃ",
  "atk-s0401a:682_3": "nhāpetvā alaṅkaritvā sirigabbhe nisīdāpetvā nhāyituṃ āgacchantī taṃ rūpakaṃ disvā",
  "atk-s0401a:682_4": "“ayyadhītā me idhāgatā”ti saññāya santajjetvā “dubbinīte kiṃ tvaṃ idhāgatā”ti talasattikaṃ",
  "atk-s0401a:682_5": "uggiritvā “gaccha sīgha”nti gaṇḍapasse pahari. Hattho pāsāṇe paṭihato viya kampittha.",
  "atk-s0401a:682_6": "Sā paṭikkamitvā “evaṃ thaddhaṃ nāma mahāgīvaṃ disvā ‘ayyadhītā me’ti saññaṃ uppādesiṃ,",
  "atk-s0401a:682_7": "ayyadhītāya hi me nivāsanapaṭiggāhikāyapi ayuttā”ti āha. Atha naṃ te manussā parivāretvā",
  "atk-s0401a:682_8": "“evarūpā te sāmidhītā”ti pucchiṃsu. Kiṃ esā, imāya sataguṇena sahassaguṇena mayhaṃ",
  "atk-s0401a:682_9": "ayyādhītā abhirūpatarā, dvādasahatthe gabbhe nisinnāya padīpakiccaṃ natthi, sarīrobhāseneva",
  "atk-s0401a:682_10": "tamaṃ vidhamatīti. “Tena hi āgacchā”ti khujjaṃ gahetvā suvaṇṇarūpakaṃ rathaṃ āropetvā",
  "atk-s0401a:682_11": "kosiyagottassa brāhmaṇassa gharadvāre ṭhatvā āgamanaṃ nivedayiṃsu.",
  "atk-s0401a:683_0": "Brāhmaṇo paṭisanthāraṃ katvā “kuto āgatatthā”ti pucchi. Magadharaṭṭhe mahātitthagāme",
  "atk-s0401a:683_1": "kapilabrāhmaṇassa gharatoti. Kiṃ kāraṇā āgatāti? Iminā nāma kāraṇenāti. “Kalyāṇaṃ,",
  "atk-s0401a:683_2": "tātā, samajātigottavibhavo amhākaṃ brāhmaṇo, dassāmi dārika”nti paṇṇākāraṃ gaṇhi.",
  "atk-s0401a:683_3": "Te kapilabrāhmaṇassa sāsanaṃ pahiṇiṃsu “laddhā dārikā, kattabbaṃ karothā”ti. Taṃ",
  "atk-s0401a:683_4": "sāsanaṃ sutvā pippalimāṇavassa ārocayiṃsu “laddhā kira dārikā”ti. Māṇavo “ahaṃ ‘na",
  "atk-s0401a:683_5": "labhissantī’ti cintesiṃ, ‘ime laddhāti vadanti’, anatthiko hutvā paṇṇaṃ pesessāmī”ti",
  "atk-s0401a:683_6": "rahogato paṇṇaṃ likhi “bhaddā attano jātigottabhogānurūpaṃ gharāvāsaṃ labhatu, ahaṃ",
  "atk-s0401a:683_7": "nikkhamitvā pabbajissāmi, mā pacchā vippaṭisārinī ahosī”ti. Bhaddāpi “asukassa kira",
  "atk-s0401a:683_8": "maṃ dātukāmo”ti sutvā rahogatā paṇṇaṃ likhi “ayyaputto attano jātigottabhogānurūpaṃ",
  "atk-s0401a:683_9": "gharāvāsaṃ labhatu, ahaṃ nikkhamitvā pabbajissāmi, mā pacchā vippaṭisārī ahosī”ti.",
  "atk-s0401a:683_10": "Dve paṇṇāni antarāmagge samāgacchiṃsu. Idaṃ kassa paṇṇanti? Pippalimāṇavena bhaddāya",
  "atk-s0401a:683_11": "pahitanti. Idaṃ kassāti? Bhaddāya pippalimāṇavassa pahitanti ca vutte dvepi vācetvā",
  "atk-s0401a:683_12": "“passatha dārakānaṃ kamma”nti phāletvā araññe chaḍḍetvā samānapaṇṇaṃ likhitvā ito",
  "atk-s0401a:683_13": "ca etto ca pesesuṃ. Iti tesaṃ anicchamānānaṃyeva samāgamo ahosi.",
  "atk-s0401a:684_0": "Taṃdivasameva māṇavo ekaṃ pupphadāmaṃ gahetvā ṭhapesi. Bhaddāpi, tāni sayanamajjhe",
  "atk-s0401a:684_1": "ṭhapesi. Bhuttasāyamāsā ubhopi “sayanaṃ abhiruhissāmā”ti samāgantvā māṇavo dakkhiṇapassena",
  "atk-s0401a:684_2": "sayanaṃ abhiruhi. Bhaddā vāmapassena abhiruhitvā āha – “yassa passe pupphāni milāyanti,",
  "atk-s0401a:684_3": "tassa rāgacittaṃ uppannanti vijānissāma, imaṃ pupphadāmaṃ na allīyitabba”nti. Te",
  "atk-s0401a:684_4": "pana aññamaññaṃ sarīrasamphassabhayena tiyāmarattiṃ niddaṃ anokkamantāva vītināmenti,",
  "atk-s0401a:684_5": "divā pana hāsamattampi nāhosi. Te lokāmisena asaṃsaṭṭhā yāva mātāpitaro dharanti,",
  "atk-s0401a:684_6": "tāva kuṭumbaṃ avicāretvā tesu kālaṅkatesu vicārayiṃsu. Mahatī māṇavassa sampatti",
  "atk-s0401a:684_7": "sattāsītikoṭidhanaṃ, ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇameva",
  "atk-s0401a:684_8": "magadhanāḷiyā dvādasanāḷimattaṃ laddhuṃ vaṭṭati. Yantabaddhāni saṭṭhi mahātaḷākāni,",
  "atk-s0401a:684_9": "kammanto dvādasayojaniko, anurādhapurappamāṇā cuddasa gāmā, cuddasa hatthānīkā, cuddasa",
  "atk-s0401a:684_10": "assānīkā, cuddasa rathānīkā.",
  "atk-s0401a:685_0": "So ekadivasaṃ alaṅkataassaṃ āruyha mahājanaparivuto kammantaṃ gantvā khettakoṭiyaṃ",
  "atk-s0401a:685_1": "ṭhito naṅgalehi bhinnaṭṭhānato kākādayo sakuṇe gaṇḍuppādādipāṇake uddharitvā khādante",
  "atk-s0401a:685_2": "disvā, “tātā, ime kiṃ khādantī”ti pucchi. Gaṇḍuppāde, ayyāti. Etehi kataṃ pāpaṃ kassa",
  "atk-s0401a:685_3": "hotīti? Tumhākaṃ, ayyāti. So cintesi – “sace etehi kataṃ pāpaṃ mayhaṃ hoti, kiṃ me",
  "atk-s0401a:685_4": "karissati sattāsītikoṭidhanaṃ, kiṃ dvādasayojaniko kammanto, kiṃ saṭṭhiyantabaddhāni",
  "atk-s0401a:685_5": "taḷākāni, kiṃ cuddasa gāmā? Sabbametaṃ bhaddāya kāpilāniyā niyyātetvā nikkhamma pabbajissāmī”ti.",
  "atk-s0401a:686_0": "Bhaddāpi kāpilānī tasmiṃ khaṇe antaravatthumhi tayo tilakumbhe pattharāpetvā dhātīhi",
  "atk-s0401a:686_1": "parivutā nisinnā kāke tilapāṇake khādante disvā, “ammā, kiṃ ime khādantī”ti pucchi.",
  "atk-s0401a:686_2": "Pāṇake, ayyeti. Akusalaṃ kassa hotīti? Tumhākaṃ, ayyeti. Sā cintesi – “mayhaṃ catuhatthavatthaṃ",
  "atk-s0401a:686_3": "nāḷikodanamattañca laddhuṃ vaṭṭati, yadi panetaṃ ettakena janena kataṃ akusalaṃ mayhaṃ",
  "atk-s0401a:686_4": "hoti, addhā bhavasahassenapi vaṭṭato sīsaṃ ukkhipituṃ na sakkā, ayyaputte āgatamatteyeva",
  "atk-s0401a:686_5": "sabbaṃ tassa niyyātetvā nikkhamma pabbajissāmī”ti.",
  "atk-s0401a:687_0": "Māṇavo āgantvā nhāyitvā pāsādaṃ āruyha mahārahe pallaṅke nisīdi. Athassa cakkavattino",
  "atk-s0401a:687_1": "anucchavikaṃ bhojanaṃ sajjayiṃsu. Dvepi bhuñjitvā parijane nikkhante rahogatā phāsukaṭṭhāne",
  "atk-s0401a:687_2": "nisīdiṃsu. Tato māṇavo bhaddaṃ āha – “bhadde imaṃ gharaṃ āgacchantī kittakaṃ dhanaṃ",
  "atk-s0401a:687_3": "āharī”ti? Pañcapaṇṇāsa sakaṭasahassāni, ayyāti. Etaṃ sabbaṃ, yā ca imasmiṃ ghare",
  "atk-s0401a:687_4": "sattāsīti koṭiyo yantabaddhā saṭṭhitaḷākādibhedā sampatti atthi, sabbaṃ tuyhaṃyeva",
  "atk-s0401a:687_5": "niyyātemīti. Tumhe pana kahaṃ gacchatha, ayyāti? Ahaṃ pabbajissāmīti. Ayya, ahampi",
  "atk-s0401a:687_6": "tumhākaṃyeva āgamanaṃ olokayamānā nisinnā, ahampi pabbajissāmīti. Tesaṃ ādittapaṇṇakuṭi",
  "atk-s0401a:687_7": "viya tayo bhavā upaṭṭhahiṃsu. Te antarāpaṇato kasāvarasapītāni vatthāni mattikāpatte",
  "atk-s0401a:687_8": "ca āharāpetvā aññamaññaṃ kese ohārāpetvā “ye loke arahanto, te uddissa amhākaṃ pabbajjā”ti",
  "atk-s0401a:687_9": "vatvā thavikāya patte osāretvā aṃse laggetvā pāsādato otariṃsu. Gehe dāsesu vā kammakāresu vā na koci sañjāni.",
  "atk-s0401a:688_0": "Atha ne brāhmaṇagāmato nikkhamma dāsagāmadvārena gacchante ākappakuttavasena dāsagāmavāsino",
  "atk-s0401a:688_1": "sañjāniṃsu. Te rodantā pādesu nipatitvā “kiṃ amhe anāthe karotha, ayyā”ti āhaṃsu.",
  "atk-s0401a:688_2": "“Mayaṃ bhaṇe ādittapaṇṇasālā viya tayo bhavāti pabbajimhā, sace tumhesu ekekaṃ bhujissaṃ",
  "atk-s0401a:688_3": "karoma, vassasatampi nappahoti. Tumheva tumhākaṃ sīsaṃ dhovitvā bhujissā hutvā jīvathā”ti",
  "atk-s0401a:688_4": "vatvā tesaṃ rodantānaṃyeva pakkamiṃsu. Thero purato gacchanto nivattitvā olokento",
  "atk-s0401a:688_5": "cintesi – “ayaṃ bhaddā kāpilānī sakalajambudīpagghanikā itthī mayhaṃ pacchato āgacchati.",
  "atk-s0401a:688_6": "Ṭhānaṃ kho panetaṃ vijjati, yaṃ kocideva evaṃ cinteyya ‘ime pabbajitvāpi vinā bhavituṃ",
  "atk-s0401a:688_7": "na sakkonti, ananucchavikaṃ karontī’ti. Koci vā pana amhesu manaṃ padūsetvā apāyapūrako",
  "atk-s0401a:688_8": "bhaveyya. Imaṃ pahāya mayā gantuṃ vaṭṭatī”ti cittaṃ uppādesi.",
  "atk-s0401a:689_0": "So purato gacchanto dvedhāpathaṃ disvā tassa matthake aṭṭhāsi. Bhaddāpi āgantvā vanditvā",
  "atk-s0401a:689_1": "aṭṭhāsi. Atha naṃ āha – “bhadde tādisiṃ itthiṃ mama pacchato āgacchantiṃ disvā ‘ime",
  "atk-s0401a:689_2": "pabbajitvāpi vinā bhavituṃ na sakkontī’ti cintetvā amhesu paduṭṭhacitto mahājano",
  "atk-s0401a:689_3": "apāyapūrako bhaveyya. Imasmiṃ dvedhāpathe tvaṃ ekaṃ gaṇha, ahaṃ ekena gamissāmī”ti.",
  "atk-s0401a:689_4": "“Āma, ayya, pabbajitānaṃ mātugāmo nāma malaṃ, ‘pabbajitvāpi vinā na bhavantī’ti amhākaṃ",
  "atk-s0401a:689_5": "dosaṃ dassanti, tumhe ekaṃ maggaṃ gaṇhatha, ahaṃ ekaṃ gaṇhitvā vinā bhavissāmā”ti",
  "atk-s0401a:689_6": "tikkhattuṃ padakkhiṇaṃ katvā catūsu ṭhānesu pañcapatiṭṭhitena vanditvā dasanakhasamodhānasamujjalaṃ",
  "atk-s0401a:689_7": "añjaliṃ paggayha “satasahassakappappamāṇe addhāne kato mittasanthavo ajja bhijjatī”ti",
  "atk-s0401a:689_8": "vatvā “tumhe dakkhiṇajātikā nāma, tumhākaṃ dakkhiṇamaggo vaṭṭati. Mayaṃ mātugāmā",
  "atk-s0401a:689_9": "nāma vāmajātikā, amhākaṃ vāmamaggo vaṭṭatī”ti vanditvā maggaṃ paṭipannā. Tesaṃ dvedhābhūtakāle",
  "atk-s0401a:689_10": "ayaṃ mahāpathavī “ahaṃ cakkavāḷagirisinerupabbate dhāretuṃ sakkontīpi tumhākaṃ guṇe",
  "atk-s0401a:689_11": "dhāretuṃ na sakkomī”ti vadantī viya viravamānā akampi, ākāse asanisaddo viya pavatti,",
  "atk-s0401a:689_12": "cakkavāḷapabbato unnadi.",
  "atk-s0401a:690_0": "Sammāsambuddho veḷuvanamahāvihāre gandhakuṭiyaṃ nisinno pathavīkampanasaddaṃ sutvā",
  "atk-s0401a:690_1": "“kassa nu kho pathavī kampatī”ti āvajjento “pippalimāṇavo ca bhaddā ca kāpilānī maṃ",
  "atk-s0401a:690_2": "uddissa appameyyaṃ sampattiṃ pahāya pabbajitā, tesaṃ viyogaṭṭhāne ubhinnampi guṇabalena",
  "atk-s0401a:690_3": "ayaṃ pathavīkampo jāto, mayāpi etesaṃ saṅgahaṃ kātuṃ vaṭṭatī”ti gandhakuṭito nikkhamma",
  "atk-s0401a:690_4": "sayameva pattacīvaramādāya asītimahātheresu kañci anāmantetvā tigāvutaṃ maggaṃ paccuggamanaṃ",
  "atk-s0401a:690_5": "katvā rājagahassa ca nālandāya ca antare bahuputtakanigrodharukkhamūle pallaṅkaṃ",
  "atk-s0401a:690_6": "ābhujitvā nisīdi. Nisīdanto pana aññatarapaṃsukūliko viya anisīditvā buddhavesaṃ",
  "atk-s0401a:690_7": "gahetvā asītihatthā ghanabuddharasmiyo vissajjento nisīdi. Iti tasmiṃ khaṇe paṇṇacchattasakaṭacakkakūṭāgārādippamāṇā",
  "atk-s0401a:690_8": "buddharasmiyo ito cito ca vipphandantiyo vidhāvantiyo candasahassa-sūriyasahassa-uggamanakālo",
  "atk-s0401a:690_9": "viya kurumānā taṃ vanantaṃ ekobhāsaṃ akaṃsu. Dvattiṃsamahāpurisalakkhaṇasiriyā samujjalatārāgaṇaṃ",
  "atk-s0401a:690_10": "viya gaganaṃ, supupphitakamalakuvalayaṃ viya salilaṃ vanantaṃ virocittha. Nigrodharukkhassa",
  "atk-s0401a:690_11": "khandho nāma seto hoti, pattāni nāma nīlāni, pakkāni rattāni. Tasmiṃ pana divase",
  "atk-s0401a:690_12": "satasākho nigrodho suvaṇṇavaṇṇova ahosi.",
  "atk-s0401a:691_0": "Mahākassapatthero “ayaṃ mayhaṃ satthā bhavissati, imāhaṃ uddissa pabbajito”ti diṭṭhaṭṭhānato",
  "atk-s0401a:691_1": "paṭṭhāya oṇatoṇato gantvā tīsu ṭhānesu vanditvā “satthā me, bhante bhagavā, sāvakohamasmi,",
  "atk-s0401a:691_2": "satthā me, bhante bhagavā, sāvakohamasmī”ti āha. Atha naṃ bhagavā avoca – “kassapa,",
  "atk-s0401a:691_3": "sace tvaṃ imaṃ nipaccakāraṃ mahāpathaviyā kareyyāsi, sāpi dhāretuṃ na sakkuṇeyya.",
  "atk-s0401a:691_4": "Tathāgatassa evaṃ guṇamahantataṃ jānatā tayā kato nipaccakāro mayhaṃ lomampi cāletuṃ",
  "atk-s0401a:691_5": "na sakkoti. Nisīda, kassapa, dāyajjaṃ te dassāmī”ti. Athassa bhagavā tīhi ovādehi",
  "atk-s0401a:691_6": "upasampadaṃ adāsi. Datvā bahuputtakanigrodhamūlato nikkhamitvā theraṃ pacchāsamaṇaṃ",
  "atk-s0401a:691_7": "katvā maggaṃ paṭipajji. Satthu sarīraṃ dvattiṃsamahāpurisalakkhaṇavicittaṃ, mahākassapassa",
  "atk-s0401a:691_8": "sattamahāpurisalakkhaṇapaṭimaṇḍitaṃ. So kañcanamahānāvāya pacchābandho viya satthu",
  "atk-s0401a:691_9": "padānupadikaṃ anugañchi. Satthā thokaṃ maggaṃ gantvā maggā okkamma aññatarasmiṃ rukkhamūle",
  "atk-s0401a:691_10": "nisajjākāraṃ dassesi, thero “nisīditukāmo satthā”ti ñatvā attano pārupanapilotikasaṅghāṭiṃ",
  "atk-s0401a:691_11": "catugguṇaṃ katvā paññāpesi.",
  "atk-s0401a:692_0": "Satthā tasmiṃ nisīditvā hatthena cīvaraṃ parāmasitvā “mudukā kho tyāyaṃ, kassapa,",
  "atk-s0401a:692_1": "pilotikasaṅghāṭī”ti āha. Thero “satthā me saṅghāṭiyā mudukabhāvaṃ katheti, pārupitukāmo",
  "atk-s0401a:692_2": "bhavissatī”ti ñatvā “pārupatu, bhante, bhagavā saṅghāṭi”nti āha. Kiṃ tvaṃ pārupissasi",
  "atk-s0401a:692_3": "kassapāti? Tumhākaṃ nivāsanaṃ labhanto pārupissāmi, bhanteti. “Kiṃ pana tvaṃ, kassapa,",
  "atk-s0401a:692_4": "imaṃ paribhogajiṇṇaṃ paṃsukūlaṃ dhāretuṃ sakkhissasi? Mayā hi imassa paṃsukūlassa",
  "atk-s0401a:692_5": "gahitadivase udakapariyantaṃ katvā mahāpathavī kampi, imaṃ buddhānaṃ paribhogajiṇṇaṃ",
  "atk-s0401a:692_6": "cīvaraṃ nāma na sakkā parittaguṇena dhāretuṃ, paṭibalenevidaṃ paṭipattipūraṇasamatthena",
  "atk-s0401a:692_7": "jātipaṃsukūlikena gahetuṃ vaṭṭatī”ti vatvā therena saddhiṃ cīvaraṃ parivattesi.",
  "atk-s0401a:693_0": "Evaṃ pana cīvaraparivattaṃ katvā therena pārutacīvaraṃ bhagavā pārupi, satthu cīvaraṃ",
  "atk-s0401a:693_1": "thero pārupi. Tasmiṃ samaye acetanāpi ayaṃ mahāpathavī “dukkaraṃ, bhante, akattha,",
  "atk-s0401a:693_2": "attanā pārutacīvaraṃ sāvakassa dinnapubbaṃ nāma natthi, ahaṃ tumhākaṃ guṇaṃ dhāretuṃ",
  "atk-s0401a:693_3": "na sakkomī”ti vadantī viya udakapariyantaṃ katvā kampi. Theropi “laddhaṃ dāni mayā",
  "atk-s0401a:693_4": "buddhānaṃ paribhogacīvaraṃ, kiṃ me idāni uttari kattabbaṃ atthī”ti unnatiṃ akatvā",
  "atk-s0401a:693_5": "buddhānaṃ santikeyeva terasa dhutaguṇe samādāya sattadivasamattaṃ puthujjano hutvā",
  "atk-s0401a:693_6": "aṭṭhame aruṇe saha paṭisambhidāhi arahattaṃ pāpuṇi. Satthāpi “kassapo, bhikkhave,",
  "atk-s0401a:693_7": "candūpamo kulāni upasaṅkamati, apakasseva kāyaṃ apakassa cittaṃ niccanavako kulesu",
  "atk-s0401a:693_8": "appagabbho”ti evamādīhi suttehi theraṃ thometvā aparabhāge etadeva kassapasaṃyuttaṃ",
  "atk-s0401a:693_9": "aṭṭhuppattiṃ katvā “mama sāsane dhutavādānaṃ bhikkhūnaṃ mahākassapo aggo”ti theraṃ",
  "atk-s0401a:693_10": "ṭhānantare ṭhapesīti.",
  "atk-s0401a:694": "Anuruddhattheravatthu",
  "atk-s0401a:695_0": "192. Pañcame dibbacakkhukānaṃ yadidaṃ anuruddhoti dibbacakkhukabhikkhūnaṃ anuruddhatthero",
  "atk-s0401a:695_1": "aggoti vadati. Tassa ciṇṇavasitāya aggabhāvo veditabbo. Thero kira bhojanapapañcamattaṃ",
  "atk-s0401a:695_2": "ṭhapetvā sesakālaṃ ālokaṃ vaḍḍhetvā dibbacakkhunā satte olokentova viharati. Iti",
  "atk-s0401a:695_3": "ahorattaṃ ciṇṇavasitāya esa dibbacakkhukānaṃ aggo nāma jāto. Apica kappasatasahassaṃ",
  "atk-s0401a:695_4": "patthitabhāvenapesa dibbacakkhukānaṃ aggova jāto.",
  "atk-s0401a:696_0": "Tatrassa pañhakamme ayamanupubbikathā – ayampi hi kulaputto padumuttarasseva bhagavato",
  "atk-s0401a:696_1": "kāle pacchābhattaṃ dhammassavanatthaṃ vihāraṃ gacchantena mahājanena saddhiṃ agamāsi.",
  "atk-s0401a:696_2": "Ayaṃ hi tadā aññataro apākaṭanāmo issarakuṭumbiko ahosi. So dasabalaṃ vanditvā parisapariyante",
  "atk-s0401a:696_3": "ṭhito dhammakathaṃ suṇāti. Satthā desanaṃ yathānusandhikaṃ ghaṭetvā ekaṃ dibbacakkhukaṃ",
  "atk-s0401a:696_4": "bhikkhuṃ etadaggaṭṭhāne ṭhapesi.",
  "atk-s0401a:697_0": "Tato kuṭumbikassa etadahosi – “mahā vatāyaṃ bhikkhu, yaṃ evaṃ satthā sayaṃ dibbacakkhukānaṃ",
  "atk-s0401a:697_1": "aggaṭṭhāne ṭhapesi. Aho vatāhampi anāgate uppajjanakabuddhassa sāsane dibbacakkhukānaṃ",
  "atk-s0401a:697_2": "aggo bhaveyya”nti cittaṃ uppādetvā parisantarena gantvā svātanāya bhagavantaṃ bhikkhusaṅghena",
  "atk-s0401a:697_3": "saddhiṃ nimantetvā punadivase buddhappamukhassa bhikkhusaṅghassa mahādānaṃ datvā",
  "atk-s0401a:697_4": "“mahantaṃ ṭhānantaraṃ mayā patthita”nti teneva niyāmena ajjatanāya svātanāyāti nimantetvā",
  "atk-s0401a:697_5": "satta divasāni mahādānaṃ pavattetvā saparivārassa bhagavato uttamavatthāni datvā",
  "atk-s0401a:697_6": "“bhagavā nāhaṃ imaṃ sakkāraṃ dibbasampattiyā na manussasampattiyā atthāya karomi.",
  "atk-s0401a:697_7": "Yaṃ pana tumhe ito sattadivasamatthake bhikkhuṃ dibbacakkhukānaṃ aggaṭṭhāne ṭhapayittha,",
  "atk-s0401a:697_8": "ahampi anāgate ekassa buddhassa sāsane so bhikkhu viya dibbacakkhukānaṃ aggo bhaveyya”nti",
  "atk-s0401a:697_9": "patthanaṃ katvā pādamūle nipajji. Satthā anāgataṃ oloketvā tassa patthanāya samijjhanabhāvaṃ",
  "atk-s0401a:697_10": "ñatvā evamāha – “ambho purisa, anāgate kappasatasahassapariyosāne gotamo nāma buddho",
  "atk-s0401a:697_11": "uppajjissati, tassa sāsane tvaṃ dibbacakkhukānaṃ aggo anuruddho nāma bhavissasī”ti.",
  "atk-s0401a:697_12": "Evañca pana vatvā bhattānumodanaṃ katvā vihārameva agamāsi.",
  "atk-s0401a:698_0": "Kuṭumbikopi yāva buddho dharati, tāva avijahitameva kalyāṇakammaṃ katvā parinibbute",
  "atk-s0401a:698_1": "satthari niṭṭhite sattayojanike suvaṇṇacetiye bhikkhusaṅghaṃ upasaṅkamitvā, “bhante,",
  "atk-s0401a:698_2": "kiṃ dibbacakkhussa parikamma”nti pucchi. Padīpadānaṃ nāma dātuṃ vaṭṭati upāsakāti.",
  "atk-s0401a:698_3": "Sādhu, bhante, karissāmīti sahassadīpānaṃyeva tāva dīparukkhānaṃ sahassaṃ kāresi,",
  "atk-s0401a:698_4": "tadanantaraṃ tato parittatare, tadanantaraṃ tato pariyattatareti anekasahasse dīparukkhe",
  "atk-s0401a:698_5": "kāresi. Sesapadīpā pana aparimāṇā ahesuṃ.",
  "atk-s0401a:699_0": "Evaṃ yāvajīvaṃ kalyāṇakammaṃ katvā devesu ca manussesu ca saṃsaranto kappasatasahassaṃ",
  "atk-s0401a:699_1": "atikkamitvā kassapasammāsambuddhassa kāle bārāṇasiyaṃ kuṭumbiyagehe nibbattitvā parinibbute",
  "atk-s0401a:699_2": "satthari niṭṭhite yojanike cetiye bahu kaṃsapātiyo kārāpetvā sappimaṇḍassa pūretvā",
  "atk-s0401a:699_3": "majjhe ekekaṃ guḷapiṇḍaṃ ṭhapetvā ujjāletvā mukhavaṭṭiyā mukhavaṭṭiṃ phusāpento cetiyaṃ",
  "atk-s0401a:699_4": "parikkhipāpetvā attano sabbamahantaṃ kaṃsapātiṃ kāretvā sappimaṇḍassa pūretvā tassā",
  "atk-s0401a:699_5": "mukhavaṭṭiyaṃ samantato vaṭṭisahassaṃ jālāpetvā majjhaṭṭhāne thūpikaṃ pilotikāya",
  "atk-s0401a:699_6": "veṭhetvā jālāpetvā kaṃsapātiṃ sīsenādāya sabbarattiṃ yojanikaṃ cetiyaṃ anupariyāyi.",
  "atk-s0401a:699_7": "Evaṃ tenāpi attabhāvena yāvajīvaṃ kalyāṇakammaṃ katvā devaloke nibbatto.",
  "atk-s0401a:700_0": "Puna anuppanne buddhe tasmiṃyeva nagare duggatakulassa gehe paṭisandhiṃ gaṇhitvā",
  "atk-s0401a:700_1": "sumanaseṭṭhiṃ nāma nissāya vasi, annabhārotissa nāmaṃ ahosi. So pana sumanaseṭṭhi",
  "atk-s0401a:700_2": "devasikaṃ kapaṇaddhikavaṇibbakayācakānaṃ gehadvāre mahādānaṃ deti. Athekadivasaṃ",
  "atk-s0401a:700_3": "upariṭṭho nāma paccekabuddho gandhamādanapabbate nirodhasamāpattiṃ samāpanno. Tato",
  "atk-s0401a:700_4": "vuṭṭhāya “ajja kassa anuggahaṃ kātuṃ vaṭṭatī”ti vīmaṃsi. Paccekabuddhā ca nāma duggatānukampakā",
  "atk-s0401a:700_5": "honti. So “ajja mayā annabhārassa anuggahaṃ kātuṃ vaṭṭatī”ti cintetvā “idāni annabhāro",
  "atk-s0401a:700_6": "aṭavito attano gehaṃ āgamissatī”ti ñatvā pattacīvaramādāya gandhamādanapabbatā vehāsaṃ",
  "atk-s0401a:700_7": "abbhuggantvā gāmadvāre annabhārassa sammukhe paccuṭṭhāsi.",
  "atk-s0401a:701_0": "Annabhāro paccekabuddhaṃ tucchapattahatthaṃ disvā paccekabuddhaṃ abhivādetvā “api,",
  "atk-s0401a:701_1": "bhante, bhikkhaṃ labhitthā”ti pucchi. Labhissāma mahāpuññāti. “Bhante, thokaṃ idheva",
  "atk-s0401a:701_2": "hothā”ti vegena gantvā attano gehe mātugāmaṃ pucchi – “bhadde, mayhaṃ ṭhapitaṃ bhāgabhattaṃ",
  "atk-s0401a:701_3": "atthi, natthī”ti? Atthi sāmīti. So tatova gantvā paccekabuddhassa hatthato pattamādāya",
  "atk-s0401a:701_4": "āgantvā “bhadde, mayaṃ purimabhave kalyāṇakammassa akatattā bhattaṃ paccāsīsamānā",
  "atk-s0401a:701_5": "viharāma, amhākaṃ dātukāmatāya sati deyyadhammo na hoti, deyyadhamme sati paṭiggāhakaṃ",
  "atk-s0401a:701_6": "na labhāma, ajja me upariṭṭhapaccekabuddho diṭṭho, bhāgabhattañca atthi, mayhaṃ bhāgabhattaṃ",
  "atk-s0401a:701_7": "imasmiṃ patte pakkhipāhī”ti.",
  "atk-s0401a:702_0": "Byattā itthī “yato mayhaṃ sāmiko bhāgabhattaṃ deti, mayāpi imasmiṃ dāne bhāginiyā",
  "atk-s0401a:702_1": "bhavitabba”nti attano bhāgabhattampi upariṭṭhassa paccekabuddhassa patte patiṭṭhapetvā",
  "atk-s0401a:702_2": "adāsi. Annabhāro pattaṃ āharitvā paccekabuddhassa hatthe ṭhapetvā, “bhante, evarūpā",
  "atk-s0401a:702_3": "dujjīvitā muccāmā”ti āha. Evaṃ hotu, mahāpuññāti. So attano uttarasāṭakaṃ ekasmiṃ",
  "atk-s0401a:702_4": "padese attharitvā, “bhante, idha nisīditvā paribhuñjathā”ti āha. Paccekabuddho tattha",
  "atk-s0401a:702_5": "nisīditvā navavidhaṃ pāṭikūlyaṃ paccavekkhanto paribhuñji. Paribhuttakāle annabhāro",
  "atk-s0401a:702_6": "pattadhovanaudakaṃ adāsi. Paccekabuddho niṭṭhitabhattakicco –",
  "atk-s0401a:703": "“Icchitaṃ patthitaṃ tuyhaṃ, sabbameva samijjhatu;",
  "atk-s0401a:704": "Sabbe pūrentu saṅkappā, cando pannaraso yathā”ti. –",
  "atk-s0401a:705_0": "Anumodanaṃ katvā maggaṃ paṭipajji. Sumanaseṭṭhissa chatte adhivatthā devatā “aho",
  "atk-s0401a:705_1": "dānaṃ paramadānaṃ upariṭṭhe suppatiṭṭhita”nti tikkhattuṃ vatvā sādhukāraṃ adāsi.",
  "atk-s0401a:705_2": "Sumanaseṭṭhi “kiṃ tvaṃ maṃ ettakaṃ kālaṃ dānaṃ dadamānaṃ na passasī”ti āha. Nāhaṃ",
  "atk-s0401a:705_3": "tava dāne sādhukāraṃ demi, annabhārena upariṭṭhapaccekabuddhassa dinnapiṇḍapāte pasīditvā sādhukāraṃ demīti.",
  "atk-s0401a:706_0": "Sumanaseṭṭhi cintesi – “acchariyaṃ vatidaṃ, ahaṃ ettakaṃ kālaṃ dānaṃ dento devataṃ",
  "atk-s0401a:706_1": "sādhukāraṃ dāpetuṃ nāsakkhiṃ. Ayaṃ annabhāro maṃ nissāya vasanto anurūpassa paṭiggāhakapuggalassa",
  "atk-s0401a:706_2": "laddhattā ekapiṇḍapātadāneneva sādhukāraṃ dāpesi, etassa anucchavikaṃ datvā etaṃ",
  "atk-s0401a:706_3": "piṇḍapātaṃ mama santakaṃ kātuṃ vaṭṭatī”ti annabhāraṃ pakkosāpetvā “ajja tayā kassaci",
  "atk-s0401a:706_4": "kiñci dānaṃ dinna”nti pucchi. Āma, ayya, upariṭṭhapaccekabuddhassa me attano bhāgabhattaṃ",
  "atk-s0401a:706_5": "dinnanti. Handa, bho, kahāpaṇaṃ gaṇhitvā etaṃ piṇḍapātaṃ mayhaṃ dehīti. Na demi ayyāti.",
  "atk-s0401a:706_6": "So yāva sahassaṃ vaḍḍhesi, annabhāro “sahassenāpi na demī”ti āha. Hotu, bho, yadi",
  "atk-s0401a:706_7": "piṇḍapātaṃ na desi, sahassaṃ gaṇhitvā pattiṃ me dehīti. “Etampi dātuṃ yuttaṃ vā ayuttaṃ",
  "atk-s0401a:706_8": "vā na jānāmi, ayyaṃ pana upariṭṭhapaccekabuddhaṃ pucchitvā sace dātuṃ yuttaṃ bhavissati,",
  "atk-s0401a:706_9": "dassāmī”ti gantvā paccekabuddhaṃ sampāpuṇitvā, “bhante, sumanaseṭṭhi mayhaṃ sahassaṃ",
  "atk-s0401a:706_10": "datvā tumhākaṃ dinnapiṇḍapāte pattiṃ yācati, dammi vā na dammi vā”ti. Upamaṃ te paṇḍita",
  "atk-s0401a:706_11": "karissāmi. Seyyathāpi kulasatike gāme ekasmiṃyeva ghare dīpaṃ jāleyya, sesā attano",
  "atk-s0401a:706_12": "attano telena vaṭṭiṃ temetvā jālāpetvā gaṇheyyuṃ, purimadīpassa pabhā atthi, natthīti.",
  "atk-s0401a:706_13": "Atirekatarā, bhante, pabhā hotīti. Evameva paṇḍita uḷuṅkayāgu vā hotu kaṭacchubhikkhā",
  "atk-s0401a:706_14": "vā, attano piṇḍapāte paresaṃ pattiṃ dentassa satassa vā detu sahassassa vā, yattakānaṃ",
  "atk-s0401a:706_15": "deti, tattakānaṃ puññaṃ vaḍḍhati. Tvaṃ dento ekameva piṇḍapātaṃ adāsi, sumanaseṭṭhissa",
  "atk-s0401a:706_16": "pana pattiyā dinnāya dve piṇḍapātā honti eko tava, eko ca tassāti.",
  "atk-s0401a:707_0": "So paccekabuddhaṃ abhivādetvā sumanaseṭṭhissa santikaṃ gantvā “piṇḍapāte pattiṃ gaṇha",
  "atk-s0401a:707_1": "sāmī”ti āha. Handa, kahāpaṇasahassaṃ gaṇhāti. Nāhaṃ piṇḍapātaṃ vikkiṇāmi, saddhāya",
  "atk-s0401a:707_2": "pana tumhākaṃ pattiṃ demīti. Tāta, tvaṃ mayhaṃ saddhāya pattiṃ desi, ahaṃ pana tuyhaṃ",
  "atk-s0401a:707_3": "guṇaṃ pūjento sahassaṃ demi, gaṇha, tātāti. So “evaṃ hotū”ti sahassaṃ gaṇhi. Tāta,",
  "atk-s0401a:707_4": "tuyhaṃ sahassaṃ laddhakālato paṭṭhāya sahatthā kammakaraṇakiccaṃ natthi, vīthiyaṃ",
  "atk-s0401a:707_5": "gharaṃ māpetvā vasa. Yena tuyhaṃ attho, taṃ maṃ āharāpetvā gaṇhāhīti. Nirodhasamāpattito",
  "atk-s0401a:707_6": "vuṭṭhitapaccekabuddhassa dinnapiṇḍapāto nāma taṃdivasameva vipākaṃ deti. Tasmā sumanaseṭṭhi",
  "atk-s0401a:707_7": "aññaṃ divasaṃ annabhāraṃ gahetvā rājakulaṃ agacchantopi taṃdivasaṃ gahetvāva gato.",
  "atk-s0401a:708_0": "Annabhārassa puññaṃ āgamma rājā seṭṭhiṃ anoloketvā annabhārameva olokesi. Kiṃ, deva,",
  "atk-s0401a:708_1": "imaṃ purisaṃ ativiya olokesīti? Aññaṃ divasaṃ adiṭṭhapubbattā olokemīti. Oloketabbayuttako",
  "atk-s0401a:708_2": "esa devāti. Ko panassa oloketabbayuttako guṇoti? Ajja attano bhāgabhattaṃ sayaṃ abhuñjitvā",
  "atk-s0401a:708_3": "upariṭṭhapaccekabuddhassa dinnattā mama hatthato sahassaṃ labhi devāti. Konāmo esoti?",
  "atk-s0401a:708_4": "Annabhāro nāma devāti. “Tava hatthato laddhattā mamapi hatthato laddhuṃ arahati,",
  "atk-s0401a:708_5": "ahampissa pūjaṃ karissāmī”ti vatvā sahassaṃ adāsi. Etassa vasanagehaṃ jānātha bhaṇeti?",
  "atk-s0401a:708_6": "Sādhu devāti ekaṃ gehaṭṭhānaṃ sodhentā kuddālena āhatāhataṭṭhāne nidhikumbhiyo gīvāya",
  "atk-s0401a:708_7": "gīvaṃ āhacca ṭhitā disvā rañño ārocayiṃsu. Rājā “tena hi gantvā khanathā”ti āha.",
  "atk-s0401a:708_8": "Tesaṃ khanantānaṃ khanantānaṃ heṭṭhā gacchanti. Puna gantvā rañño ārocayiṃsu. Rājā",
  "atk-s0401a:708_9": "“annabhārassa vacanena khanathā”ti āha. Te gantvā “annabhārasseva vacana”nti khaniṃsu.",
  "atk-s0401a:708_10": "Kuddālena āhatāhataṭṭhāne ahicchattakamakuḷāni viya kumbhiyo uṭṭhahiṃsu. Te dhanaṃ",
  "atk-s0401a:708_11": "āharitvā rañño santike rāsiṃ akaṃsu. Rājā amacce sannipātetvā “imasmiṃ nagare kassa",
  "atk-s0401a:708_12": "aññassa ettakaṃ dhanaṃ atthī”ti pucchi. Natthi kassaci devāti. Tena hi ayaṃ annabhāro",
  "atk-s0401a:708_13": "imasmiṃ nagare dhanaseṭṭhi nāma hotūti. Taṃdivasameva seṭṭhicchattaṃ labhi.",
  "atk-s0401a:709_0": "So tato paṭṭhāya yāvajīvaṃ kalyāṇakammaṃ katvā tato cuto devaloke nibbatto. Dīgharattaṃ",
  "atk-s0401a:709_1": "devamanussesu saṃsaritvā amhākaṃ satthu uppajjanakāle kapilavatthunagare amittodanasakkassa",
  "atk-s0401a:709_2": "gehe paṭisandhiṃ gaṇhi. Nāmaggahaṇadivase panassa anuruddhoti nāmaṃ akaṃsu. Mahānāmasakkassa",
  "atk-s0401a:709_3": "kaniṭṭhabhātā satthu cūḷapituputto paramasukhumālo mahāpuñño ahosi. Suvaṇṇapātiyaṃyevassa",
  "atk-s0401a:709_4": "bhattaṃ uppajji. Athassa mātā ekadivasaṃ “mama puttaṃ natthīti padaṃ jānāpessāmī”ti",
  "atk-s0401a:709_5": "ekaṃ suvaṇṇapātiṃ aññāya suvaṇṇapātiyā pidahitvā tucchakaṃyeva pesesi. Antarāmagge",
  "atk-s0401a:709_6": "devatā dibbapūvehi pūresuṃ. Evaṃ mahāpuñño ahosi. Tiṇṇaṃ utūnaṃ anucchavikesu tīsu",
  "atk-s0401a:709_7": "pāsādesu alaṅkatanāṭakitthīhi parivuto devo viya sampattiṃ anubhavi.",
  "atk-s0401a:710_0": "Amhākampi bodhisatto tasmiṃ samaye tusitapurā cavitvā suddhodanamahārājassa aggamahesiyā",
  "atk-s0401a:710_1": "kucchismiṃ paṭisandhiṃ gahetvā anukkamena vuddhippatto ekūnatiṃsa vassāni agāramajjhe",
  "atk-s0401a:710_2": "vasitvā mahābhinikkhamanaṃ nikkhamitvā anukkamena paṭividdhasabbaññutaññāṇo bodhimaṇḍe",
  "atk-s0401a:710_3": "sattasattāhaṃ vītināmetvā isipatane migadāye dhammacakkappattanaṃ pavattetvā lokānuggahaṃ",
  "atk-s0401a:710_4": "karonto rājagahaṃ āgamma “putto me rājagahaṃ āgato”ti sutvā “gacchatha bhaṇe mama",
  "atk-s0401a:710_5": "puttaṃ ānethā”ti pitarā pahite sahassasahassaparivāre dasa amacce ehibhikkhupabbajjāya",
  "atk-s0401a:710_6": "pabbājetvā kāḷudāyittherena cārikāgamanaṃ āyācito rājagahato vīsatisahassabhikkhuparivāro",
  "atk-s0401a:710_7": "nikkhamitvā kapilavatthupuraṃ gantvā ñātisamāgame anekehi iddhipāṭihāriyehi sappāṭihāriyaṃ",
  "atk-s0401a:710_8": "vicitradhammadesanaṃ katvā mahājanaṃ amatapānaṃ pāyetvā dutiyadivase pattacīvaramādāya",
  "atk-s0401a:710_9": "nagaradvāre ṭhatvā “kiṃ nu kho kulanagaraṃ āgatānaṃ sabbaññubuddhānaṃ āciṇṇa”nti",
  "atk-s0401a:710_10": "āvajjamāno “sapadānaṃ piṇḍāya caraṇaṃ āciṇṇa”nti ñatvā sapadānaṃ piṇḍāya caranto",
  "atk-s0401a:710_11": "“putto me piṇḍāya caratī”ti sutvā āgatassa rañño dhammaṃ kathetvā tena sakanivesanaṃ",
  "atk-s0401a:710_12": "pavesetvā katasakkārasammāno tattha kātabbaṃ ñātijanānuggahaṃ katvā rāhulakumāraṃ",
  "atk-s0401a:710_13": "pabbājetvā nacirasseva kapilavatthupurato mallaraṭṭhe cārikaṃ caramāno anupiyaambavanaṃ agamāsi.",
  "atk-s0401a:711_0": "Tasmiṃ samaye suddhodanamahārājā sākiyajanaṃ sannipātetvā āha – “sace mama putto",
  "atk-s0401a:711_1": "agāraṃ ajjhāvasissa, rājā abhavissa cakkavattī sattaratanasamannāgato. Nattāpi me",
  "atk-s0401a:711_2": "rāhulakumāro khattiyagaṇena saddhiṃ taṃ parivāretvā acarissa, tumhepi etamatthaṃ",
  "atk-s0401a:711_3": "jānātha. Idāni pana me putto buddho jāto, khattiyāvassa parivārā hontu. Tumhe ekekakulato",
  "atk-s0401a:711_4": "ekekaṃ dārakaṃ dethā”ti. Evaṃ vutte ekappahāreneva sahassakhattiyakumārā pabbajiṃsu.",
  "atk-s0401a:711_5": "Tasmiṃ samaye mahānāmo kuṭumbasāmiko hoti. So anuruddhasakkaṃ upasaṅkamitvā etadavoca",
  "atk-s0401a:711_6": "– “etarahi, tāta anuruddha, abhiññātā abhiññātā sakyakumārā bhagavantaṃ pabbajitaṃ",
  "atk-s0401a:711_7": "anupabbajanti, amhākaṃ kule natthi koci agārasmā anagāriyaṃ pabbajito. Tena hi tvaṃ",
  "atk-s0401a:711_8": "vā pabbaja, ahaṃ vā pabbajissāmī”ti. So tassa vacanaṃ sutvā gharāvāse ruciṃ akatvā",
  "atk-s0401a:711_9": "attasattamo agārasmā anagāriyaṃ pabbajito. Tassa pabbajjānukkamo saṅghabhedakakkhandhake āgatova.",
  "atk-s0401a:712_0": "Evaṃ anupiyaambavanaṃ gantvā pabbajitesu pana tesu tasmiṃyeva antovasse bhaddiyatthero",
  "atk-s0401a:712_1": "arahattaṃ pāpuṇi. Anuruddhatthero dibbacakkhuṃ nibbattesi, devadatto aṭṭha samāpattiyo",
  "atk-s0401a:712_2": "nibbattesi, ānandatthero sotāpattiphale patiṭṭhāsi, bhagutthero ca kimilatthero ca",
  "atk-s0401a:712_3": "pacchā arahattaṃ pāpuṇiṃsu. Tesaṃ pana sabbesampi therānaṃ attano attano āgataṭṭhāne",
  "atk-s0401a:712_4": "pubbapatthanābhinīhāro āgamissati. Ayaṃ pana anuruddhatthero dhammasenāpatissa santike",
  "atk-s0401a:712_5": "kammaṭṭhānaṃ gahetvā cetiyaraṭṭhe pācīnavaṃsamigadāyaṃ gantvā samaṇadhammaṃ karonto",
  "atk-s0401a:712_6": "satta mahāpurisavitakke vitakkesi, aṭṭhame kilamati. Satthā “anuruddho aṭṭhame mahāpurisavitakke",
  "atk-s0401a:712_7": "kilamatī”ti ñatvā “tassa saṅkappaṃ pūressāmī”ti tattha gantvā paññattavarabuddhāsane",
  "atk-s0401a:712_8": "nisinno aṭṭhamaṃ mahāpurisavitakkaṃ pūretvā catupaccayasantosabhāvanārāmapaṭimaṇḍitaṃ",
  "atk-s0401a:712_9": "mahāariyavaṃsapaṭipadaṃ kathetvā ākāse uppatitvā bhesakalāvanameva gato.",
  "atk-s0401a:713_0": "Thero tathāgate gatamatteyeva tevijjo mahākhīṇāsavo hutvā “satthā mayhaṃ manaṃ jānitvā",
  "atk-s0401a:713_1": "āgantvā aṭṭhamaṃ mahāpurisavitakkaṃ pūretvā adāsi. So ca me manoratho matthakaṃ patto”ti",
  "atk-s0401a:713_2": "buddhānaṃ dhammadesanaṃ attano ca paṭividdhadhammaṃ ārabbha imā gāthā abhāsi –",
  "atk-s0401a:714": "“Mama saṅkappamaññāya, satthā loke anuttaro;",
  "atk-s0401a:715": "Manomayena kāyena, iddhiyā upasaṅkami.",
  "atk-s0401a:716": "“Yathā me ahu saṅkappo, tato uttari desayi;",
  "atk-s0401a:717": "Nippapañcarato buddho, nippapañcamadesayi.",
  "atk-s0401a:718": "“Tassāhaṃ dhammamaññāya, vihāsiṃ sāsane rato;",
  "atk-s0401a:719": "Tisso vijjā anuppatto, kataṃ buddhassa sāsana”nti. ;",
  "atk-s0401a:720": "Atha naṃ aparabhāge satthā jetavanamahāvihāre viharanto “mama sāsane dibbacakkhukānaṃ anuruddho aggo”ti aggaṭṭhāne ṭhapesi.",
  "atk-s0401a:721": "Bhaddiyattheravatthu",
  "atk-s0401a:722_0": "193. Chaṭṭhe uccākulikānanti ucce kule jātānaṃ. Bhaddiyoti anuruddhattherena saddhiṃ",
  "atk-s0401a:722_1": "nikkhamanto sakyarājā. Kāḷigodhāya puttoti kāḷavaṇṇā sā devī, godhāti panassā nāmaṃ.",
  "atk-s0401a:722_2": "Tasmā kāḷigodhāti vuccati, tassā puttoti attho. Kasmā panāyaṃ uccākulikānaṃ aggoti",
  "atk-s0401a:722_3": "vutto, kiṃ tato uccākulikatarā natthīti? Āma natthi. Tassa hi mātā sākiyānīnaṃ antare",
  "atk-s0401a:722_4": "vayena sabbajeṭṭhikā, soyeva ca sākiyakule sampattaṃ rajjaṃ pahāya pabbajito. Tasmā",
  "atk-s0401a:722_5": "uccākulikānaṃ aggoti vutto. Apica pubbapatthanānubhāvena cesa anupaṭipāṭiyā pañca",
  "atk-s0401a:722_6": "jātisatāni rājakule nibbattitvā rajjaṃ kāresiyeva. Imināpi kāraṇena uccākulikānaṃ aggoti vutto.",
  "atk-s0401a:723_0": "Pañhakamme panassa ayamanupubbikathā – ayampi hi atīte padumuttarabuddhakāle mahābhogakule",
  "atk-s0401a:723_1": "nibbatto vuttanayeneva dhammassavanatthāya gato. Taṃdivasaṃ satthāraṃ ekaṃ bhikkhuṃ",
  "atk-s0401a:723_2": "uccākulikānaṃ bhikkhūnaṃ aggaṭṭhāne ṭhapentaṃ disvā “mayāpi anāgate ekassa buddhassa",
  "atk-s0401a:723_3": "sāsane uccākulikānaṃ bhikkhūnaṃ aggena bhavituṃ vaṭṭatī”ti tathāgataṃ nimantetvā",
  "atk-s0401a:723_4": "satta divasāni buddhappamukhassa bhikkhusaṅghassa mahādānaṃ datvā, “bhante, ahaṃ",
  "atk-s0401a:723_5": "imassa dānassa phalena nāññaṃ sampattiṃ ākaṅkhāmi, anāgate pana ekassa buddhassa",
  "atk-s0401a:723_6": "sāsane uccākulikānaṃ bhikkhūnaṃ aggo bhaveyya”nti patthayitvā pādamūle nipajji.",
  "atk-s0401a:724_0": "Satthā anāgataṃ olokento samijjhanabhāvaṃ disvā “samijjhissati te idaṃ kammaṃ, ito",
  "atk-s0401a:724_1": "kappasatasahassāvasāne gotamo nāma buddho uppajjissati, tvaṃ tassa sāsane uccākulikānaṃ",
  "atk-s0401a:724_2": "bhikkhūnaṃ aggo bhavissasī”ti byākaritvā bhattānumodanaṃ katvā vihāraṃ agamāsi. Sopi",
  "atk-s0401a:724_3": "taṃ byākaraṇaṃ labhitvā uccākulikasaṃvattanikakammaṃ pucchitvā dhammāsanāni kāretvā",
  "atk-s0401a:724_4": "tesu paccattharaṇāni santharāpetvā dhammabījaniyo dhammakathikavaṭṭaṃ uposathāgāre",
  "atk-s0401a:724_5": "padīpateladānanti evaṃ yāvajīvaṃ bahuvidhaṃ kalyāṇakammaṃ katvā tattha kālakato devesu",
  "atk-s0401a:724_6": "ca manussesu ca saṃsaranto kassapadasabalassa ca amhākañca bhagavato antare bārāṇasiyaṃ",
  "atk-s0401a:724_7": "kuṭumbiyaghare nibbatto.",
  "atk-s0401a:725_0": "Tena ca samayena sambahulā paccekabuddhā gandhamādanapabbatā āgamma bārāṇasiyaṃ gaṅgāya",
  "atk-s0401a:725_1": "tīre phāsukaṭṭhāne nisīditvā piṇḍapātaṃ paribhuñjanti. So kuṭumbiyo tesaṃ nibaddhameva",
  "atk-s0401a:725_2": "tasmiṃ ṭhāne bhattavissaggakaraṇaṃ ñatvā aṭṭha pāsāṇaphalakāni attharitvā yāvajīvaṃ",
  "atk-s0401a:725_3": "paccekabuddhe upaṭṭhahi. Athekaṃ buddhantaraṃ devamanussesu saṃsaritvā imasmiṃ buddhuppāde",
  "atk-s0401a:725_4": "kapilavatthunagare khattiyakule nibbatti. Nāmaggahaṇadivase cassa bhaddiyakumāroti",
  "atk-s0401a:725_5": "nāmaṃ akaṃsu. So vayaṃ āgamma heṭṭhā anuruddhasutte vuttanayeneva channaṃ khattiyānaṃ",
  "atk-s0401a:725_6": "abbhantaro hutvā satthari anupiyaambavane viharante satthu santike pabbajitvā arahattaṃ",
  "atk-s0401a:725_7": "pāpuṇi. Atha satthā aparabhāge jetavanamahāvihāre viharanto “mama sāsane uccākulikānaṃ",
  "atk-s0401a:725_8": "kāḷigodhāya putto bhaddiyatthero aggo”ti aggaṭṭhāne ṭhapesi.",
  "atk-s0401a:726": "Lakuṇḍakabhaddiyattheravatthu",
  "atk-s0401a:727_0": "194. Sattame mañjussarānanti madhurassarānaṃ. Lakuṇḍakabhaddiyoti ubbedhena rasso,",
  "atk-s0401a:727_1": "nāmena bhaddiyo. Tassāpi pañhakamme ayamanupubbikathā – ayampi hi padumuttarabuddhakāle",
  "atk-s0401a:727_2": "haṃsavatīnagare mahābhogakule nibbatto vuttanayeneva dhammassavanatthāya vihāraṃ",
  "atk-s0401a:727_3": "gato. Tasmiṃ samaye satthāraṃ ekaṃ mañjussaraṃ bhikkhuṃ etadagge ṭhapentaṃ disvā",
  "atk-s0401a:727_4": "“aho vatāhampi anāgate ayaṃ bhikkhu viya ekassa buddhassa sāsane mañjussarānaṃ bhikkhūnaṃ",
  "atk-s0401a:727_5": "aggo bhaveyya”nti cittaṃ uppādetvā satthāraṃ nimantetvā satta divasāni buddhappamukhassa",
  "atk-s0401a:727_6": "bhikkhusaṅghassa mahādānaṃ datvā, “bhante, ahaṃ imassa dānassa phalena na aññaṃ sampattiṃ",
  "atk-s0401a:727_7": "ākaṅkhāmi, anāgate pana ekassa buddhassa sāsane mañjussarānaṃ bhikkhūnaṃ aggo bhaveyya”nti",
  "atk-s0401a:727_8": "patthayitvā satthupādamūle nipajji. Satthā anāgataṃ olokento samijjhanabhāvaṃ disvā",
  "atk-s0401a:727_9": "“samijjhissati te idaṃ kammaṃ, ito kappasatasahassāvasāne gotamo nāma buddho uppajjissati,",
  "atk-s0401a:727_10": "tvaṃ tassa sāsane mañjussarānaṃ bhikkhūnaṃ aggo bhavissasī”ti byākaritvā vihāraṃ agamāsi.",
  "atk-s0401a:728_0": "Sopi taṃ byākaraṇaṃ labhitvā yāvajīvaṃ kalyāṇakammaṃ katvā tato kālakato devesu ca",
  "atk-s0401a:728_1": "manussesu ca saṃsaranto vipassīsammāsambuddhakāle cittapattakokilo nāma hutvā kheme",
  "atk-s0401a:728_2": "migadāye vasanto ekadivasaṃ himavantaṃ gantvā madhuraṃ ambaphalaṃ tuṇḍena gahetvā",
  "atk-s0401a:728_3": "āgacchanto bhikkhusaṅghaparivutaṃ satthāraṃ disvā cintesi – “ahaṃ aññesu divasesu",
  "atk-s0401a:728_4": "rittako tathāgataṃ passāmi, ajja pana me imaṃ ambapakkaṃ puttakānaṃ atthāya āgataṃ.",
  "atk-s0401a:728_5": "Tesaṃ aññampi āharitvā dassāmi, imaṃ pana dasabalassa dātuṃ vaṭṭatī”ti otaritvā ākāse",
  "atk-s0401a:728_6": "carati. Satthā tassa cittaṃ ñatvā asokattheraṃ nāma upaṭṭhākaṃ olokesi. So pattaṃ",
  "atk-s0401a:728_7": "nīharitvā satthu hatthe ṭhapesi. So kokilo dasabalassa patte ambapakkaṃ patiṭṭhāpesi.",
  "atk-s0401a:728_8": "Satthā tattheva nisīditvā taṃ paribhuñji. Kokilo pasannacitto punappunaṃ dasabalassa",
  "atk-s0401a:728_9": "guṇe āvajjetvā dasabalaṃ vanditvā attano kulāvakaṃ gantvā sattāhaṃ pītisukhena vītināmesi.",
  "atk-s0401a:728_10": "Ettakaṃ tasmiṃ attabhāve kalyāṇakammaṃ, imināssa kammena saro madhuro ahosi.",
  "atk-s0401a:729_0": "Kassapasammāsambuddhakāle pana cetiye āraddhe “kiṃpamāṇaṃ karoma? Sattayojanappamāṇaṃ.",
  "atk-s0401a:729_1": "Atimahantaṃ etaṃ, chayojanaṃ karoma. Idampi atimahantaṃ, pañcayojanaṃ karoma, catuyojanaṃ,",
  "atk-s0401a:729_2": "tiyojanaṃ, dviyojana”nti vutte ayaṃ tadā jeṭṭhavaḍḍhakī hutvā “etha, bho, anāgate",
  "atk-s0401a:729_3": "sukhapaṭijaggiyaṃ kātuṃ vaṭṭatī”ti vatvā rajjuṃ ādāya parikkhipanto gāvutamattake",
  "atk-s0401a:729_4": "ṭhatvā “ekekaṃ mukhaṃ gāvutaṃ gāvutaṃ hotu, cetiyaṃ yojanāvaṭṭaṃ yojanubbedhaṃ bhavissatī”ti",
  "atk-s0401a:729_5": "āha. Te tassa vacane aṭṭhaṃsu. Iti appamāṇassa buddhassa pamāṇaṃ akāsīti. Tena kammena",
  "atk-s0401a:729_6": "nibbattanibbattaṭṭhāne aññehi hīnatarappamāṇo ahosi. So amhākaṃ satthu kāle sāvatthiyaṃ",
  "atk-s0401a:729_7": "mahābhogakule nibbatti. “Bhaddiyo”tissa nāmaṃ akaṃsu. So vayappatto satthari jetavanamahāvihāre",
  "atk-s0401a:729_8": "paṭivasante vihāraṃ gantvā dhammadesanaṃ sutvā paṭiladdhasaddho pabbajitvā satthu",
  "atk-s0401a:729_9": "santike kammaṭṭhānaṃ gahetvā vipassanāya kammaṃ karonto arahattaṃ pāpuṇi. Atha naṃ",
  "atk-s0401a:729_10": "satthā aparabhāge ariyavaragaṇamajjhe nisinno mañjussarānaṃ bhikkhūnaṃ aggaṭṭhāne ṭhapesi.",
  "atk-s0401a:730": "Piṇḍolabhāradvājattheravatthu",
  "atk-s0401a:731_0": "195. Aṭṭhame sīhanādikānanti sīhanādaṃ nadantānaṃ. Piṇḍolabhāradvājoti so kira arahattaṃ",
  "atk-s0401a:731_1": "pattadivase avāpuraṇaṃ ādāya vihārena vihāraṃ pariveṇena pariveṇaṃ gantvā “yassa",
  "atk-s0401a:731_2": "magge vā phale vā kaṅkhā atthi, so maṃ pucchatū”ti sīhanādaṃ nadanto vicari. Buddhānampi",
  "atk-s0401a:731_3": "purato ṭhatvā “imasmiṃ, bhante, sāsane katabbakiccaṃ mayhaṃ matthakaṃ patta”nti sīhanādaṃ",
  "atk-s0401a:731_4": "nadi. Tasmā sīhanādikānaṃ aggo nāma jāto.",
  "atk-s0401a:732_0": "Pañhakamme panassa ayamanupubbikathā – ayaṃ kira padumuttarabuddhakāle pabbatapāde",
  "atk-s0401a:732_1": "sīhayoniyaṃ nibbatto. Satthā paccūsasamaye lokaṃ volokento tassa hetusampattiṃ disvā",
  "atk-s0401a:732_2": "haṃsavatiyaṃ piṇḍāya caritvā pacchābhattaṃ sīhe gocarāya pakkante tassa vasanaguhaṃ",
  "atk-s0401a:732_3": "pavisitvā ākāse pallaṅkaṃ ābhujitvā nirodhaṃ samāpajjitvā nisīdi. Sīho gocaraṃ labhitvā",
  "atk-s0401a:732_4": "nivatto guhādvāre ṭhito antoguhāyaṃ dasabalaṃ nisinnaṃ disvā “mama vasanaṭṭhānaṃ",
  "atk-s0401a:732_5": "āgantvā añño satto nisīdituṃ samattho nāma natthi, mahanto vatāyaṃ puriso, yo antoguhāyaṃ",
  "atk-s0401a:732_6": "pallaṅkaṃ ābhujitvā nisinno. Sarīrappabhāpissa samantā pharitvā gatā, mayā evarūpaṃ",
  "atk-s0401a:732_7": "acchariyaṃ nadiṭṭhapubbaṃ. Ayaṃ puriso imasmiṃ loke pūjaneyyānaṃ aggo bhavissati,",
  "atk-s0401a:732_8": "mayāpissa yathāsatti yathābalaṃ sakkāraṃ kātuṃ vaṭṭatī”ti jalajathalajāni nānākusumāni",
  "atk-s0401a:732_9": "āharitvā bhūmito yāva nisinnapallaṅkaṭṭhānā pupphāsanaṃ santharitvā sabbarattiṃ sammukhaṭṭhāne",
  "atk-s0401a:732_10": "tathāgataṃ namassamāno aṭṭhāsi. Punadivase purāṇapupphāni apanetvā navapupphehi āsanaṃ santhari.",
  "atk-s0401a:733_0": "Eteneva niyāmena satta divasāni pupphāsanaṃ paññāpetvā balavapītisomanassaṃ nibbattetvā",
  "atk-s0401a:733_1": "guhādvāre ārakkhaṃ gaṇhi. Sattame divase satthā nirodhato vuṭṭhāya guhādvāre aṭṭhāsi.",
  "atk-s0401a:733_2": "Sīhopi migarājā tathāgataṃ tikkhattuṃ padakkhiṇaṃ katvā catūsu ṭhānesu vanditvā paṭikkamitvā",
  "atk-s0401a:733_3": "aṭṭhāsi. Satthā “vaṭṭissati ettako upanissayo etassā”ti vehāsaṃ abbhuggantvā vihārameva gato.",
  "atk-s0401a:734_0": "Sopi sīho buddhaviyogena dukkhito kālaṃ katvā haṃsavatīnagare mahāsālakule paṭisandhiṃ",
  "atk-s0401a:734_1": "gaṇhitvā vayappatto ekadivasaṃ nagaravāsīhi saddhiṃ vihāraṃ gantvā dhammadesanaṃ",
  "atk-s0401a:734_2": "suṇanto satthāraṃ ekaṃ bhikkhuṃ sīhanādikānaṃ aggaṭṭhāne ṭhapentaṃ disvā vuttanayeneva",
  "atk-s0401a:734_3": "sattāhaṃ mahādānaṃ pavattetvā taṃ ṭhānantaraṃ patthetvā satthārā samijjhanabhāvaṃ",
  "atk-s0401a:734_4": "disvā byākato yāvajīvaṃ kusalaṃ katvā tattha kālakato devesu ca manussesu ca saṃsaranto",
  "atk-s0401a:734_5": "imasmiṃ buddhuppāde rājagahanagare brāhmaṇamahāsālakule nibbatti. Nāmena bhāradvājo",
  "atk-s0401a:734_6": "nāma ahosi. So vayappatto tayo vede uggahetvā pañca māṇavasatāni mante vācento vicarati.",
  "atk-s0401a:734_7": "So attano jeṭṭhakabhāvena nimantanaṭṭhānesu sabbesaṃ bhikkhaṃ sayameva sampaṭicchi.",
  "atk-s0401a:734_8": "Eso kira īsakaṃ loladhātuko ahosi. So tehi māṇavehi saddhiṃ “kuhiṃ yāgu kuhiṃ bhatta”nti",
  "atk-s0401a:734_9": "yāgubhattakhajjakāneva pariyesamāno carati. So gatagataṭṭhāne piṇḍameva paṭimānento",
  "atk-s0401a:734_10": "caratīti piṇḍolabhāradvājoteva paññāyi.",
  "atk-s0401a:735_0": "So ekadivasaṃ satthari rājagahamanuppatte dhammakathaṃ sutvā paṭiladdhasaddho pabbajitvā",
  "atk-s0401a:735_1": "vipassanāya kammaṃ karonto arahattaṃ pāpuṇi. Arahattaṃ pattavelāyameva avāpuraṇaṃ",
  "atk-s0401a:735_2": "ādāya vihārena vihāraṃ pariveṇena pariveṇaṃ gantvā “yassa magge vā phale vā kaṅkhā",
  "atk-s0401a:735_3": "atthi, so maṃ pucchatū”ti sīhanādaṃ nadanto vicari. So ekadivasaṃ rājagahaseṭṭhinā",
  "atk-s0401a:735_4": "veḷuparamparāya ussāpetvā ākāse laggitaṃ jayasumanavaṇṇaṃ candanasārapattaṃ iddhiyā",
  "atk-s0401a:735_5": "ādāya sādhukāraṃ dadantena mahājanena parivuto vihāraṃ āgantvā tathāgatassa hatthe",
  "atk-s0401a:735_6": "ṭhapesi. Satthā jānantova paṭipucchi – “kuto te, bhāradvāja, ayaṃ patto laddho”ti?",
  "atk-s0401a:735_7": "So laddhakāraṇaṃ kathesi. Satthā “tvaṃ evarūpaṃ uttarimanussadhammaṃ mahājanassa",
  "atk-s0401a:735_8": "dassesi, akattabbaṃ tayā kata”nti anekapariyāyena vigarahitvā “na, bhikkhave, gihīnaṃ",
  "atk-s0401a:735_9": "uttarimanussadhammaṃ iddhipāṭihāriyaṃ dassetabbaṃ, yo dasseyya, āpatti dukkaṭassā”ti",
  "atk-s0401a:735_10": "sikkhāpadaṃ paññāpesi.",
  "atk-s0401a:736_0": "Atha bhikkhusaṅghamajjhe kathā udapādi – “sīhanādiyatthero arahattaṃ pattadivase",
  "atk-s0401a:736_1": "bhikkhusaṅghamajjhe ‘yassa magge vā phale vā kaṅkhā atthi, so maṃ pucchatū’ti kathesi.",
  "atk-s0401a:736_2": "Buddhānampi sammukhe attano arahattappattiṃ kathesi, aññe sāvakā tuṇhī ahesuṃ. Attano",
  "atk-s0401a:736_3": "sīhanādiyabhāveneva mahājanassa pasādaṃ janetvā vehāsaṃ abbhuggantvā candanasārapattañca",
  "atk-s0401a:736_4": "gaṇhī”ti. Te bhikkhū ime tayopi guṇe ekato katvā satthu kathayiṃsu. Buddhā ca nāma",
  "atk-s0401a:736_5": "garahitabbayuttakaṃ garahanti, pasaṃsitabbayuttakaṃ pasaṃsantīti imasmiṃ ṭhāne therassa",
  "atk-s0401a:736_6": "pasaṃsitabbayuttameva aṅgaṃ gahetvā “tiṇṇaṃ kho pana, bhikkhave, indriyānaṃ bhāvitattā",
  "atk-s0401a:736_7": "bahulīkatattā bhāradvājo bhikkhu aññaṃ byākāsi – ‘khīṇā jāti, vusitaṃ brahmacariyaṃ,",
  "atk-s0401a:736_8": "kataṃ karaṇīyaṃ, nāparaṃ itthattāyāti pajānāmī’ti. Katamesaṃ tiṇṇaṃ? Satindriyassa,",
  "atk-s0401a:736_9": "samādhindriyassa, paññindriyassa. Imesaṃ kho, bhikkhave, tiṇṇaṃ indriyānaṃ bhāvitattā",
  "atk-s0401a:736_10": "bahulīkatattā bhāradvājo bhikkhu aññaṃ byākāsi – ‘khīṇā jāti, vusitaṃ brahmacariyaṃ,",
  "atk-s0401a:736_11": "kataṃ karaṇīyaṃ, nāparaṃ itthattāyāti pajānāmī”’ti theraṃ pasaṃsitvā sīhanādikānaṃ",
  "atk-s0401a:736_12": "bhikkhūnaṃ aggaṭṭhāne ṭhapesi.",
  "atk-s0401a:737": "Mantāṇiputtapuṇṇattheravatthu",
  "atk-s0401a:738_0": "196. Navame puṇṇo mantāṇiputtoti nāmena puṇṇo, mantāṇibrāhmaṇiyā pana so puttoti",
  "atk-s0401a:738_1": "mantāṇiputto. Tassa pañhakamme ayamanupubbikathā – ayaṃ kira padumuttaradasabalassa",
  "atk-s0401a:738_2": "uppattito puretarameva haṃsavatīnagare brāhmaṇamahāsālakule nibbatti. Tassa nāmaggahaṇadivase",
  "atk-s0401a:738_3": "gotamoti nāmaṃ akaṃsu. So vayappatto tayo vede uggaṇhitvā sabbasippesu kovido hutvā",
  "atk-s0401a:738_4": "pañcamāṇavakasataparivāro vicaranto tayopi vede oloketvā mokkhadhammaṃ adisvā “idaṃ",
  "atk-s0401a:738_5": "vedattayaṃ nāma kadalikkhandho viya bahi maṭṭhaṃ anto nissāraṃ, imaṃ gahetvā vicaraṇaṃ",
  "atk-s0401a:738_6": "thusakoṭṭanasadisaṃ hoti. Kiṃ me iminā”ti isipabbajjaṃ pabbajitvā brahmavihāre nibbattetvā",
  "atk-s0401a:738_7": "“aparihīnajjhāno brahmalokokūpapanno bhavissāmī”ti pañcahi māṇavakasatehi saddhiṃ",
  "atk-s0401a:738_8": "pabbatapādaṃ gantvā isipabbajjaṃ pabbaji. Tassa parivārāni aṭṭhārassa jaṭilasahassāni",
  "atk-s0401a:738_9": "ahesuṃ. So pañca abhiññā aṭṭha samāpattiyo nibbattetvā tesampi kasiṇaparikammaṃ ācikkhi.",
  "atk-s0401a:738_10": "Te tassa ovāde ṭhatvā sabbepi pañca abhiññā aṭṭha samāpattiyo nibbattesuṃ.",
  "atk-s0401a:739_0": "Addhāne atikkante tassa gotamatāpasassa mahallakakāle padumuttaradasabalo paṭhamābhisambodhiṃ",
  "atk-s0401a:739_1": "patvā pavattitavaradhammacakko bhikkhusatasahassaparivāro haṃsavatīnagaraṃ upanissāya",
  "atk-s0401a:739_2": "vihāsi. So ekadivasaṃ paccūsasamaye lokaṃ olokento gotamatāpasassa parisāya arahattūpanissayaṃ",
  "atk-s0401a:739_3": "gotamatāpasassa ca “ahaṃ anāgate uppajjamānakabuddhassa sāsane dhammakathikabhikkhūnaṃ",
  "atk-s0401a:739_4": "aggo bhaveyya”nti patthanabhāvañca disvā pātova sarīrapaṭijagganaṃ katvā attano pattacīvaraṃ",
  "atk-s0401a:739_5": "sayameva gahetvā aññātakavesena gotamatāpasassa antevāsikesu vanamūlaphalāphalatthāya",
  "atk-s0401a:739_6": "gatesu gantvā gotamassa paṇṇasālādvāre aṭṭhāsi. Gotamo buddhānaṃ uppannabhāvaṃ ajānantopi",
  "atk-s0401a:739_7": "dūratova dasabalaṃ disvā “ayaṃ puriso lokato mutto hutvā paññāyati, yathā assa sarīranipphatti",
  "atk-s0401a:739_8": "yehi ca lakkhaṇehi samannāgato agāramajjhe vā tiṭṭhanto cakkavattī rājā hoti, pabbajanto",
  "atk-s0401a:739_9": "vā vivaṭṭacchado sabbaññubuddho hotī”ti ñatvā paṭhamadassaneneva dasabalaṃ abhivādetvā",
  "atk-s0401a:739_10": "“ito etha bhagavā”ti buddhāsanaṃ paññāpetvā adāsi. Tathāgato tāpasassa dhammaṃ desayamāno nisīdi.",
  "atk-s0401a:740_0": "Tasmiṃ samaye te jaṭilā “paṇītapaṇītaṃ vanamūlaphalāphalaṃ ācariyassa datvā sesakaṃ",
  "atk-s0401a:740_1": "paribhuñjissāmā”ti āgacchantā dasabalaṃ uccāsane, ācariyaṃ pana nīcāsane nisinnaṃ",
  "atk-s0401a:740_2": "disvā “passatha, mayaṃ ‘imasmiṃ loke amhākaṃ ācariyena uttaritaro natthī’ti vicarāma.",
  "atk-s0401a:740_3": "Idāni pana no ācariyaṃ nīcāsane nisīdāpetvā uccāsane nisinnako eko paññāyati, mahanto",
  "atk-s0401a:740_4": "vatāyaṃ puriso bhavissatī”ti piṭakāni gahetvā āgacchanti. Gotamatāpaso “ime maṃ dasabalassa",
  "atk-s0401a:740_5": "santike vandeyyu”nti bhīto dūrato āha – “tātā, mā maṃ vandittha, sadevake loke aggapuggalo",
  "atk-s0401a:740_6": "sabbesaṃ vandanāraho puriso idha nisinno, etaṃ vandathā”ti. Tāpasā “na ajānitvā ācariyo",
  "atk-s0401a:740_7": "kathessatī”ti sabbeva tathāgatassa pāde vandiṃsu. “Tātā, amhākaṃ aññaṃ dasabalassa",
  "atk-s0401a:740_8": "dātabbayuttakaṃ bhojanaṃ natthi, imaṃ vanamūlaphalāphalaṃ dassāmā”ti paṇītapaṇītaṃ",
  "atk-s0401a:740_9": "buddhānaṃ patte patiṭṭhāpesi. Satthā vanamūlaphalāphalaṃ paribhuñji. Tadanantaraṃ",
  "atk-s0401a:740_10": "tāpasopi saddhiṃ antevāsikehi paribhuñji. Satthā bhattakiccaṃ katvā “dve aggasāvakā",
  "atk-s0401a:740_11": "bhikkhusatasahassaṃ gahetvā āgacchantū”ti cintesi. Tasmiṃ khaṇe aggasāvako mahādevalatthero",
  "atk-s0401a:740_12": "“kahaṃ nu kho satthā gato”ti āvajjento “satthā amhākaṃ āgamanaṃ paccāsīsatī”ti bhikkhusatasahassaṃ",
  "atk-s0401a:740_13": "gahetvā satthu santikaṃ gantvā vanditvā namassamāno aṭṭhāsi.",
  "atk-s0401a:741_0": "Gotamo antevāsike āha – “tātā, amhākaṃ añño sakkāro natthi, bhikkhusaṅgho dukkhena",
  "atk-s0401a:741_1": "ṭhito. Buddhappamukhassa bhikkhusaṅghassa pupphāsanaṃ paññāpessāma, jalajathalajapupphāni",
  "atk-s0401a:741_2": "āharathā”ti. Te tāvadeva pabbatapādato vaṇṇagandhasampannāni pupphāni iddhiyā āharitvā",
  "atk-s0401a:741_3": "sāriputtattherassa vatthumhi vuttanayeneva āsanāni paññāpayiṃsu. Nirodhasamāpattisamāpajjanampi",
  "atk-s0401a:741_4": "chattadhāraṇampi sabbaṃ vuttanayeneva veditabbaṃ.",
  "atk-s0401a:742_0": "Satthā sattame divase nirodhato vuṭṭhāya parivāretvā ṭhite tāpase disvā dhammakathikabhāve",
  "atk-s0401a:742_1": "etadaggappattaṃ sāvakaṃ āmantesi – “iminā bhikkhu isigaṇena mahāsakkāro kato, etesaṃ",
  "atk-s0401a:742_2": "pupphāsanānumodanaṃ karohī”ti. So satthu vacanaṃ sampaṭicchitvā tīṇi piṭakāni sammasitvā",
  "atk-s0401a:742_3": "anumodanaṃ akāsi. Tassa desanāpariyosāne satthā sayaṃ brahmaghosaṃ nicchāretvā dhammaṃ",
  "atk-s0401a:742_4": "desesi. Desanāpariyosāne ṭhapetvā gotamatāpasaṃ sesā aṭṭhārasa sahassajaṭilā arahattaṃ pāpuṇiṃsu.",
  "atk-s0401a:743_0": "Gotamo pana tenattabhāvena paṭivedhaṃ kātuṃ asakkonto bhagavantaṃ āha – “bhagavā",
  "atk-s0401a:743_1": "yena bhikkhunā paṭhamaṃ dhammo desito, ko nāma ayaṃ tumhākaṃ sāsane”ti? Ayaṃ gotama",
  "atk-s0401a:743_2": "mayhaṃ sāsane dhammakathikānaṃ aggoti. “Ahampi, bhante, imassa satta divasāni katassa",
  "atk-s0401a:743_3": "adhikārassa phalena ayaṃ bhikkhu viya anāgate ekassa buddhassa sāsane dhammakathikānaṃ",
  "atk-s0401a:743_4": "aggo bhaveyya”nti patthanaṃ katvā pādamūle nipajji.",
  "atk-s0401a:744_0": "Satthā anāgataṃ oloketvā anantarāyenassa patthanāya samijjhanabhāvaṃ ñatvā “anāgate",
  "atk-s0401a:744_1": "kappasatasahassāvasāne gotamo nāma buddho uppajjissati, tvaṃ tassa sāsane dhammakathikānaṃ",
  "atk-s0401a:744_2": "aggo bhavissasī”ti byākaritvā te arahattappatte tāpase “etha bhikkhavo”ti āha. Sabbe",
  "atk-s0401a:744_3": "antarahitakesamassū iddhimayapattacīvaradharā vassasaṭṭhikattherasadisā ahesuṃ. Satthā",
  "atk-s0401a:744_4": "bhikkhusaṅghamādāya vihāraṃ gato.",
  "atk-s0401a:745_0": "Gotamopi yāvajīvaṃ tathāgataṃ paricaritvā yathābalaṃ kalyāṇakammaṃ katvā kappasatasahassaṃ",
  "atk-s0401a:745_1": "devesu ca manussesu ca saṃsaritvā amhākaṃ bhagavato kāle kapilavatthunagarassa avidūre",
  "atk-s0401a:745_2": "doṇavatthubrāhmaṇagāme brāhmaṇamahāsālakule nibbatti. Tassa nāmaggahaṇadivase puṇṇamāṇavoti",
  "atk-s0401a:745_3": "nāmaṃ akaṃsu. Satthari abhisambodhiṃ patvā pavattitavaradhammacakke anupubbena āgantvā",
  "atk-s0401a:745_4": "rājagahaṃ upanissāya viharante aññāsikoṇḍaññatthero kapilavatthuṃ gantvā attano bhāgineyyaṃ",
  "atk-s0401a:745_5": "puṇṇamāṇavaṃ pabbājetvā punadivase dasabalassa santikaṃ āgantvā bhagavantaṃ vanditvā",
  "atk-s0401a:745_6": "āpucchitvā nivāsatthāya chaddantadahaṃ gato. Puṇṇopi mantāṇiputto mātulena aññāsikoṇḍaññattherena",
  "atk-s0401a:745_7": "saddhiṃ dasabalassa santikaṃ agantvā “mayhaṃ pabbajitakiccaṃ matthakaṃ pāpetvāva",
  "atk-s0401a:745_8": "dasabalassa santikaṃ gamissāmī”ti kapilavatthusmiṃyeva ohīno yonisomanasikāre kammaṃ",
  "atk-s0401a:745_9": "karonto nacirasseva arahattaṃ pāpuṇi. Tassa santike pabbajitakulaputtāpi pañcasatā",
  "atk-s0401a:745_10": "ahesuṃ. Thero sayaṃ dasakathāvatthulābhitāya tepi dasahi kathāvatthūhi ovadati. Te",
  "atk-s0401a:745_11": "tassa ovāde ṭhatvā sabbeva arahattaṃ pattā.",
  "atk-s0401a:746_0": "Te attano pabbajitakiccaṃ matthakaṃ pattaṃ ñatvā upajjhāyaṃ upasaṅkamitvā āhaṃsu",
  "atk-s0401a:746_1": "– “bhante, amhākaṃ kiccaṃ matthakaṃ pattaṃ, dasannañca mahākathāvatthūnaṃ lābhino,",
  "atk-s0401a:746_2": "samayo no dasabalaṃ passitu”nti. Thero tesaṃ kathaṃ sutvā cintesi – “mama dasakathāvatthulābhitaṃ",
  "atk-s0401a:746_3": "satthā jānāti, ahaṃ dhammaṃ desento dasa kathāvatthūni amuñcantova desemi. Mayi gacchante",
  "atk-s0401a:746_4": "sabbepime bhikkhū parivāretvā gacchissanti, evaṃ gaṇasaṅgaṇikāya gantvā pana ayuttaṃ",
  "atk-s0401a:746_5": "mayhaṃ dasabalaṃ passituṃ, ime tāva gantvā passantū”ti te bhikkhū āha – “āvuso, tumhe",
  "atk-s0401a:746_6": "purato gantvā tathāgataṃ passatha, mama vacanena dasabalassa pāde vandatha, ahampi",
  "atk-s0401a:746_7": "tumhākaṃ gatamaggena gamissāmī”ti.",
  "atk-s0401a:747_0": "Te therā sabbepi dasabalassa jātibhūmiraṭṭhavāsino sabbe khīṇāsavā sabbe dasakathāvatthulābhino",
  "atk-s0401a:747_1": "attano upajjhāyassa ovādaṃ abhinditvā anupubbena cārikaṃ carantā saṭṭhiyojanamaggaṃ",
  "atk-s0401a:747_2": "atikkamma rājagahe veḷuvanamahāvihāraṃ gantvā dasabalassa pāde vanditvā ekamantaṃ",
  "atk-s0401a:747_3": "nisīdiṃsu. Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ",
  "atk-s0401a:747_4": "paṭisammoditunti bhagavā tehi saddhiṃ “kacci, bhikkhave, khamanīya”ntiādinā nayena",
  "atk-s0401a:747_5": "madhurapaṭisanthāraṃ katvā “kuto ca tumhe, bhikkhave, āgacchathā”ti pucchi. Tehi",
  "atk-s0401a:747_6": "“jātibhūmito”ti vutte “ko nu kho, bhikkhave, jātibhūmiyaṃ jātibhūmakānaṃ bhikkhūnaṃ",
  "atk-s0401a:747_7": "sabrahmacārīhi evaṃ sambhāvito attanā ca appiccho appicchakathañca bhikkhūnaṃ kattā”ti",
  "atk-s0401a:747_8": "dasakathāvatthulābhiṃ bhikkhuṃ pucchi. Tepi “puṇṇo nāma, bhante, āyasmā mantāṇiputto”ti",
  "atk-s0401a:747_9": "ārocayiṃsu. Taṃ kathaṃ sutvā āyasmā sāriputto therassa dassanakāmo ahosi.",
  "atk-s0401a:748_0": "Atha satthā rājagahato sāvatthiṃ agamāsi. Puṇṇatthero dasabalassa tattha āgatabhāvaṃ",
  "atk-s0401a:748_1": "sutvā “satthāraṃ passissāmī”ti gantvā antogandhakuṭiyaṃyeva tathāgataṃ sampāpuṇi.",
  "atk-s0401a:748_2": "Satthā tassa dhammaṃ desesi. Thero dhammaṃ sutvā dasabalaṃ vanditvā paṭisallānatthāya",
  "atk-s0401a:748_3": "andhavanaṃ gantvā aññatarasmiṃ rukkhamūle divāvihāraṃ nisīdi. Sāriputtattheropi tassa",
  "atk-s0401a:748_4": "gamanaṃ sutvā sīsānulokiko gantvā okāsaṃ sallakkhetvā taṃ rukkhamūlaṃ upasaṅkamitvā",
  "atk-s0401a:748_5": "therena saddhiṃ sammoditvā sattavisuddhikkamaṃ pucchi. Theropissa pucchitaṃ pucchitaṃ",
  "atk-s0401a:748_6": "byākāsi. Te aññamaññassa subhāsitaṃ samanumodiṃsu. Atha satthā aparabhāge bhikkhusaṅghamajjhe",
  "atk-s0401a:748_7": "nisinno theraṃ dhammakathikānaṃ aggaṭṭhāne ṭhapesīti.",
  "atk-s0401a:749": "Mahākaccānattheravatthu",
  "atk-s0401a:750_0": "197. Dasame saṃkhittena bhāsitassāti saṃkhittena kathitadhammassa. Vitthārena atthaṃ",
  "atk-s0401a:750_1": "vibhajantānanti taṃ desanaṃ vitthāretvā atthaṃ vibhajamānānaṃ. Aññe kira tathāgatassa",
  "atk-s0401a:750_2": "saṅkhepavacanaṃ atthavasena vā pūretuṃ sakkonti byañjanavasena vā, ayaṃ pana thero",
  "atk-s0401a:750_3": "ubhayavasenapi sakkoti. Tasmā aggoti vutto. Pubbapatthanāpi cassa evarūpāva.",
  "atk-s0401a:751_0": "Ayaṃ panassa pañhakamme anupubbikathā – ayaṃ kira padumuttarasammāsambuddhakāle gahapatimahāsālakule",
  "atk-s0401a:751_1": "nibbattitvā vuddhippatto ekadivasaṃ vuttanayeneva vihāraṃ gantvā parisapariyante",
  "atk-s0401a:751_2": "ṭhito dhammaṃ suṇanto satthāraṃ attanā saṃkhittena bhāsitassa vitthārena atthaṃ vibhajantānaṃ",
  "atk-s0401a:751_3": "aggaṭṭhāne ṭhapentaṃ ekaṃ bhikkhuṃ disvā “mahanto vatāyaṃ bhikkhu, yaṃ satthā evaṃ",
  "atk-s0401a:751_4": "vaṇṇeti, mayāpi anāgate ekassa buddhassa sāsane evarūpena bhavituṃ vaṭṭatī”ti satthāraṃ",
  "atk-s0401a:751_5": "nimantetvā vuttanayeneva sattāhaṃ mahādānaṃ datvā, “bhante, ahaṃ imassa sakkārassa",
  "atk-s0401a:751_6": "phalena na aññaṃ sampattiṃ patthemi, anāgate pana ekassa buddhassa sāsane ito sattadivasamatthake",
  "atk-s0401a:751_7": "tumhehi ṭhānantare ṭhapitabhikkhu viya ahampi taṃ ṭhānantaraṃ labheyya”nti patthanaṃ",
  "atk-s0401a:751_8": "katvā pādamūle nipajji. Satthā anāgataṃ olokento “samijjhissati imassa kulaputtassa",
  "atk-s0401a:751_9": "patthanā”ti disvā “ambho, kulaputta, anāgate kappasatasahassāvasāne gotamo nāma buddho",
  "atk-s0401a:751_10": "uppajjissati, tvaṃ tassa sāsane saṃkhittena bhāsitassa vitthārena atthaṃ vibhajantānaṃ",
  "atk-s0401a:751_11": "aggo bhavissasī”ti byākaritvā anumodanaṃ katvā pakkāmi.",
  "atk-s0401a:752_0": "Sopi kulaputto yāvajīvaṃ kusalaṃ katvā kappasatasahassaṃ devamanussesu saṃsaritvā",
  "atk-s0401a:752_1": "kassapabuddhakāle bārāṇasiyaṃ kulagehe paṭisandhiṃ gahetvā satthari parinibbute suvaṇṇacetiyakaraṇaṭṭhānaṃ",
  "atk-s0401a:752_2": "gantvā satasahassagghanikāya suvaṇṇiṭṭhakāya pūjaṃ katvā “bhagavā mayhaṃ nibbattanibbattaṭṭhāne",
  "atk-s0401a:752_3": "sarīraṃ suvaṇṇavaṇṇaṃ hotū”ti patthanaṃ akāsi. Tato yāvajīvaṃ kusalakammaṃ katvā",
  "atk-s0401a:752_4": "ekaṃ buddhantaraṃ devamanussesu saṃsaritvā amhākaṃ dasabalassa uppattikāle ujjeninagare",
  "atk-s0401a:752_5": "purohitassa gehe nibbatti. Tassa nāmaggahaṇadivase “mayhaṃ putto suvaṇṇavaṇṇasarīro",
  "atk-s0401a:752_6": "attanāva attano nāmaṃ gahetvā āgato”ti kañcanamāṇavotevassa nāmaṃ akaṃsu. So vuddhimanvāya",
  "atk-s0401a:752_7": "tayo vede uggaṇhitvā pitu accayena purohitaṭṭhānaṃ labhi. So gottavasena kaccāno nāma jāto.",
  "atk-s0401a:753_0": "Caṇḍapajjotarājā amacce sannipātetvā āha – “buddho loke nibbatto, taṃ ānetuṃ samatthā",
  "atk-s0401a:753_1": "gantvā ānetha tātā”ti. Deva, añño dasabalaṃ ānetuṃ samattho nāma natthi, ācariyo",
  "atk-s0401a:753_2": "kaccānabrāhmaṇova samattho, taṃ pahiṇathāti. Rājā taṃ pakkosāpetvā, “tāta, dasabalassa",
  "atk-s0401a:753_3": "santikaṃ gacchāhī”ti āha. Gantvā pabbajituṃ labhanto gamissāmi, mahārājāti. Yaṃkiñci",
  "atk-s0401a:753_4": "katvā tathāgataṃ ānehi, tātāti. So “buddhānaṃ santikaṃ gacchantassa mahāparisāya",
  "atk-s0401a:753_5": "kammaṃ natthī”ti attaṭṭhamo agamāsi. Athassa satthā dhammaṃ desesi. Desanāpariyosāne",
  "atk-s0401a:753_6": "saddhiṃ sattahi janehi saha paṭisambhidāhi arahattaṃ pāpuṇi. Satthā “etha bhikkhavo”ti",
  "atk-s0401a:753_7": "hatthaṃ pasāresi. Taṃkhaṇaṃyeva sabbeva antarahitakesamassū iddhimayapattacīvaradharā",
  "atk-s0401a:753_8": "vassasaṭṭhikattherā viya jātā.",
  "atk-s0401a:754_0": "Thero attano kicce matthakaṃ patte tuṇhībhāvena anisīditvā kāḷudāyitthero viya satthu",
  "atk-s0401a:754_1": "ujjenigamanatthāya gamanavaṇṇaṃ kathesi. Satthā tassa vacanaṃ sutvā “kaccāno attano",
  "atk-s0401a:754_2": "jātibhūmiyaṃ mama gamanaṃ paccāsīsatī”ti aññāsi. Buddhā ca nāma ekaṃ kāraṇaṃ paṭicca",
  "atk-s0401a:754_3": "gantuṃ ayuttaṭṭhānaṃ na gacchanti. Tasmā theraṃ āha – “tvaṃyeva bhikkhu gaccha, tayi",
  "atk-s0401a:754_4": "gatepi rājā pasīdissatī”ti. Thero “buddhānaṃ dve kathā nāma natthī”ti tathāgataṃ",
  "atk-s0401a:754_5": "vanditvā attanā saddhiṃ āgatehi sattahi bhikkhūhi saddhiṃ ujjeniṃ gacchanto antarāmagge",
  "atk-s0401a:754_6": "telapanāḷi nāma nigamo, tattha piṇḍāya cari. Tasmiṃ ca nigame dve seṭṭhidhītaro.",
  "atk-s0401a:754_7": "Tāsu ekā parijiṇṇakule nibbattā duggatā mātāpitūnaṃ accayena dhātiṃ nissāya jīvati.",
  "atk-s0401a:754_8": "Attabhāvo panassā samiddho, kesā aññāhi ativiya dīghā. Tasmiṃyeva nigame aññā issaraseṭṭhikulassa",
  "atk-s0401a:754_9": "dhītā nikkesikā. Sā tato pubbe tassā samīpaṃ pesetvā “sataṃ vā sahassaṃ vā dassāmī”ti",
  "atk-s0401a:754_10": "vatvāpi kese āharāpetuṃ nāsakkhi.",
  "atk-s0401a:755_0": "Tasmiṃ pana divase sā seṭṭhidhītā mahākaccānattheraṃ sattahi bhikkhūhi parivutaṃ",
  "atk-s0401a:755_1": "tucchapattaṃ āgacchantaṃ disvā “ayaṃ suvaṇṇavaṇṇo eko brahmabandhubhikkhu yathādhoteneva",
  "atk-s0401a:755_2": "pattena āgacchati, mayhañca aññaṃ dhanaṃ natthi. Asukaseṭṭhidhītā pana imesaṃ kesānaṃ",
  "atk-s0401a:755_3": "atthāya pesesi. Idāni ito laddhauppādena sakkā therassa deyyadhammaṃ dātu”nti dhātiṃ",
  "atk-s0401a:755_4": "pesetvā there nimantetvā antogehe nisīdāpesi. Therānaṃ nisinnakāle gabbhaṃ pavisitvā",
  "atk-s0401a:755_5": "dhātiyā attano kese kappāpetvā, “amma, ime kese asukāya nāma seṭṭhidhītāya datvā",
  "atk-s0401a:755_6": "yaṃ sā deti, taṃ āhara, ayyānaṃ piṇḍapātaṃ dassāmā”ti. Dhāti piṭṭhihatthena assūni",
  "atk-s0401a:755_7": "puñchitvā ekena hatthena hadayamaṃsaṃ sandhāretvā therānaṃ santike paṭicchādetvā",
  "atk-s0401a:755_8": "te kese ādāya tassā seṭṭhidhītāya santikaṃ gatā.",
  "atk-s0401a:756_0": "Paṇiyaṃ nāma sāravantampi sayaṃ upanītaṃ gāravaṃ na janeti, tasmā sā seṭṭhidhītā",
  "atk-s0401a:756_1": "cintesi – “ahaṃ pubbe bahunāpi dhanena ime kese āharāpetuṃ nāsakkhiṃ, idāni pana",
  "atk-s0401a:756_2": "chinnakālato paṭṭhāya na yathāmūlameva labhissatī”ti. Dhātiṃ āha – “ahaṃ pubbe tava",
  "atk-s0401a:756_3": "sāminiṃ bahunāpi dhanena kese āharāpetuṃ nāsakkhiṃ, yattha katthaci vinipātā pana",
  "atk-s0401a:756_4": "nijjīvakesā nāma aṭṭha kahāpaṇe agghantī”ti aṭṭheva kahāpaṇe adāsi. Dhāti kahāpaṇe",
  "atk-s0401a:756_5": "āharitvā seṭṭhidhītāya adāsi. Seṭṭhidhītā ekekaṃ piṇḍapātaṃ ekekakahāpaṇagghanakaṃ",
  "atk-s0401a:756_6": "katvā therānaṃ dāpesi. Thero āvajjitvā seṭṭhidhītāya upanissayaṃ disvā “kahaṃ seṭṭhidhītā”ti",
  "atk-s0401a:756_7": "pucchi. Gabbhe, ayyāti. Pakkosatha nanti. Sā ca theresu gāravena ekavacaneneva āgantvā",
  "atk-s0401a:756_8": "there vanditvā balavasaddhaṃ uppādesi. Sukhette patiṭṭhitapiṇḍapāto diṭṭheva dhamme",
  "atk-s0401a:756_9": "vipākaṃ detīti saha therānaṃ vandanena kesā pakatibhāveyeva aṭṭhaṃsu. Therāpi taṃ",
  "atk-s0401a:756_10": "piṇḍapātaṃ gahetvā passantiyāyeva seṭṭhidhītāya vehāsaṃ abbhuggantvā kañcanavanuyyāne otariṃsu.",
  "atk-s0401a:757_0": "Uyyānapālo theraṃ disvā rañño santikaṃ gantvā “deva, me ayyo purohito kaccāno pabbajitvā",
  "atk-s0401a:757_1": "uyyānamāgato”ti āha. Rājā caṇḍapajjoto uyyānaṃ gantvā katabhattakiccaṃ theraṃ pañcapatiṭṭhitena",
  "atk-s0401a:757_2": "vanditvā ekamantaṃ nisinno “kahaṃ, bhante, bhagavā”ti pucchi. Satthā sayaṃ anāgantvā",
  "atk-s0401a:757_3": "maṃ pesesi mahārājāti. Kahaṃ, bhante, ajja bhikkhaṃ alatthāti? Thero rañño pucchāsabhāgena",
  "atk-s0401a:757_4": "sabbaṃ seṭṭhidhītāya kataṃ dukkaraṃ ārocesi. Rājā therassa vasanaṭṭhānaṃ paṭiyādetvā",
  "atk-s0401a:757_5": "theraṃ nimantetvā nivesanaṃ gantvā seṭṭhidhītaraṃ āṇāpetvā aggamahesiṭṭhāne ṭhapesi.",
  "atk-s0401a:757_6": "Imissā itthiyā diṭṭhadhammikova yasapaṭilābho ahosi.",
  "atk-s0401a:758_0": "Tato paṭṭhāya rājā therassa mahāsakkāraṃ karoti. Therassa dhammakathāya pasīditvā",
  "atk-s0401a:758_1": "mahājano therassa santike pabbaji. Tato paṭṭhāya sakalanagaraṃ ekakāsāvapajjotaṃ",
  "atk-s0401a:758_2": "isivātapaṭivātaṃ ahosi. Sāpi devī gabbhaṃ labhitvā dasamāsaccayena puttaṃ vijāyi.",
  "atk-s0401a:758_3": "Tassa nāmaggahaṇadivase gopālakumāroti mātāmahaseṭṭhino nāmaṃ akaṃsu. Sā puttassa",
  "atk-s0401a:758_4": "nāmavasena gopālamātā nāma devī jātā. Sā devī there ativiya pasīditvā rājānaṃ sampaṭicchāpetvā",
  "atk-s0401a:758_5": "kañcanavanuyyāne therassa vihāraṃ kāresi. Thero ujjeninagaraṃ pasādetvā puna satthu",
  "atk-s0401a:758_6": "santikaṃ gato. Atha satthā aparabhāge jetavane viharanto madhupiṇḍikasuttaṃ kaccānapeyyālaṃ",
  "atk-s0401a:758_7": "pārāyanasuttanti ime tayo suttante aṭṭhuppattiṃ katvā theraṃ saṃkhittena bhāsitassa",
  "atk-s0401a:758_8": "vitthārena atthaṃ vibhajantānaṃ aggaṭṭhāne ṭhapesīti.",
  "atk-s0401a:759": "Paṭhamavaggavaṇṇanā.",
  "atk-s0401a:760": "14. Etadaggavaggo",
  "atk-s0401a:761": "(14) 2. Dutiyaetadaggavaggo",
  "atk-s0401a:762": "Cūḷapanthakattheravatthu",
  "atk-s0401a:763_0": "198-200. Dutiyassa paṭhame manomayanti manena nibbattitaṃ. “Manomayena kāyena, iddhiyā",
  "atk-s0401a:763_1": "upasaṅkamī”ti vuttaṭṭhānasmiñhi manena katakāyo manomayakāyo nāma jāto. “Aññataraṃ",
  "atk-s0401a:763_2": "manomayaṃ kāyaṃ upapajjatī”ti vuttaṭṭhāne manena nibbattitakāyo manomayakāyo nāma",
  "atk-s0401a:763_3": "jāto. Ayamidha adhippeto. Tattha aññe bhikkhū manomayaṃ kāyaṃ nibbattentā tayo vā",
  "atk-s0401a:763_4": "cattāro vā nibbattenti, na bahuke. Ekasadiseyeva ca katvā nibbattenti ekavidhameva",
  "atk-s0401a:763_5": "kammaṃ kurumāne. Cūḷapanthakatthero pana ekāvajjanena samaṇasahassaṃ māpesi. Dvepi",
  "atk-s0401a:763_6": "ca jane na ekasadise akāsi na ekavidhaṃ kammaṃ kurumāne. Tasmā manomayaṃ kāyaṃ abhinimminantānaṃ aggo nāma jāto.",
  "atk-s0401a:764_0": "Cetovivaṭṭakusalānampi cūḷapanthakova aggo, saññāvivaṭṭakusalānaṃ pana mahāpanthakatthero",
  "atk-s0401a:764_1": "aggoti vutto. Tattha cūḷapanthakatthero catunnaṃ rūpāvacarajjhānānaṃ lābhitāya “cetovivaṭṭakusalo”ti",
  "atk-s0401a:764_2": "vutto, mahāpanthakatthero catunnaṃ arūpāvacarajjhānānaṃ lābhitāya “saññāvivaṭṭakusalo”ti",
  "atk-s0401a:764_3": "vutto. Cūḷapanthako ca samādhikusalatāya cetovivaṭṭakusalo nāma, mahāpanthako vipassanākusalatāya",
  "atk-s0401a:764_4": "saññāvivaṭṭakusalo nāma. Eko cettha samādhilakkhaṇe cheko, eko vipassanālakkhaṇe.",
  "atk-s0401a:764_5": "Tathā eko samādhigāḷho, eko vipassanāgāḷho. Eko cettha aṅgasaṃkhitte cheko, eko ārammaṇasaṃkhitte.",
  "atk-s0401a:764_6": "Tathā eko aṅgavavatthāne cheko, eko ārammaṇavavatthāneti evamettha yojanā kātabbā.",
  "atk-s0401a:765_0": "Apica cūḷapanthakatthero rūpāvacarajjhānalābhī hutvā jhānaṅgehi vuṭṭhāya arahattaṃ",
  "atk-s0401a:765_1": "pattoti cetovivaṭṭakusalo, mahāpanthako arūpāvacarajjhānalābhī hutvā jhānaṅgehi vuṭṭhāya",
  "atk-s0401a:765_2": "arahattaṃ pattoti saññāvivaṭṭakusalo. Ubhopi panthe jātattā panthakā nāma jātā. Tesaṃ",
  "atk-s0401a:765_3": "paṭhamajāto mahāpanthako nāma, pacchājāto cūḷapanthako nāma.",
  "atk-s0401a:766_0": "Imesaṃ pana ubhinnampi pañhakamme ayamanupubbikathā – atīte kira padumuttarabuddhakāle",
  "atk-s0401a:766_1": "haṃsavatīnagaravāsino dve bhātikā kuṭumbikā saddhā pasannā nibaddhaṃ satthu santikaṃ",
  "atk-s0401a:766_2": "gantvā dhammaṃ suṇanti. Tesu ekadivasaṃ kaniṭṭho satthāraṃ dvīhaṅgehi samannāgataṃ",
  "atk-s0401a:766_3": "ekaṃ bhikkhuṃ “mama sāsane manomayaṃ kāyaṃ abhinimminantānaṃ cetovivaṭṭakusalānañca",
  "atk-s0401a:766_4": "ayaṃ bhikkhu aggo”ti etadaggaṭṭhāne ṭhapentaṃ disvā cintesi – “mahā vatāyaṃ bhikkhu",
  "atk-s0401a:766_5": "eko hutvā dve aṅgāni paripūretvā carati, mayāpi anāgate ekassa buddhassa sāsane aṅgadvayapūrakena",
  "atk-s0401a:766_6": "hutvā vicarituṃ vaṭṭatī”ti. So purimanayeneva satthāraṃ nimantetvā sattāhaṃ mahādānaṃ",
  "atk-s0401a:766_7": "datvā evamāha – “yaṃ, bhante, bhikkhuṃ tumhe ito sattadivasamatthake manomayaṅgena",
  "atk-s0401a:766_8": "ca cetovivaṭṭakusalaṅgena ca ‘ayaṃ mama sāsane aggo’ti etadagge ṭhapayittha, ahampi",
  "atk-s0401a:766_9": "imassa adhikārakammassa phalena so bhikkhu viya aṅgadvayapūrako bhaveyya”nti patthanaṃ akāsi.",
  "atk-s0401a:767_0": "Satthā anāgataṃ oloketvā anantarāyenassa patthanāya samijjhanabhāvaṃ disvā “anāgate",
  "atk-s0401a:767_1": "kappasatasahassāvasāne gotamo nāma buddho uppajjissati, so taṃ imasmiṃ ṭhānadvaye",
  "atk-s0401a:767_2": "ṭhapessatī”ti byākaritvā anumodanaṃ katvā pakkāmi. Bhātāpissa ekadivasaṃ satthāraṃ",
  "atk-s0401a:767_3": "saññāvivaṭṭakusalaṃ bhikkhuṃ etadaggaṭṭhāne ṭhapentaṃ disvā tatheva adhikāraṃ katvā",
  "atk-s0401a:767_4": "patthanaṃ akāsi, satthāpi taṃ byākāsi.",
  "atk-s0401a:768_0": "Te ubhopi janā satthari dharamāne kusalakammaṃ karitvā satthu parinibbutakāle sarīracetiye",
  "atk-s0401a:768_1": "suvaṇṇapūjaṃ katvā tato cutā devaloke nibbattā. Tesaṃ devamanussesu saṃsarantānaṃyeva",
  "atk-s0401a:768_2": "kappasatasahassaṃ atikkantaṃ. Tattha mahāpanthakassa antarā katakalyāṇakammaṃ na",
  "atk-s0401a:768_3": "kathiyati, cūḷapanthako pana kassapabhagavato sāsane pabbajitvā vīsati vassasahassāni",
  "atk-s0401a:768_4": "odātakasiṇakammaṃ katvā devapure nibbatti. Atha amhākaṃ satthā abhisambodhiṃ patvā",
  "atk-s0401a:768_5": "pavattitavaradhammacakko rājagahaṃ upanissāya veḷuvanamahāvihāre paṭivasati.",
  "atk-s0401a:769_0": "Imasmiṃ ṭhāne ṭhatvā imesaṃ dvinnaṃ nibbattiṃ kathetuṃ vaṭṭati. Rājagahe kira dhanaseṭṭhikulassa",
  "atk-s0401a:769_1": "dhītā attano dāseneva saddhiṃ santhavaṃ katvā “aññepi me imaṃ kammaṃ jāneyyu”nti",
  "atk-s0401a:769_2": "cintetvā evamāha – “amhehi imasmiṃ ṭhāne vasituṃ na sakkā, sace me mātāpitaro imaṃ",
  "atk-s0401a:769_3": "dosaṃ jānissanti, khaṇḍākhaṇḍaṃ karissanti, videsaṃ gantvā vasissāmā”ti hatthasāraṃ",
  "atk-s0401a:769_4": "gahetvā aggadvārena nikkhamitvā “yattha vā tattha vā aññehi ajānanaṭṭhānaṃ gantvā",
  "atk-s0401a:769_5": "vasissāmā”ti ubhopi agamaṃsu.",
  "atk-s0401a:770_0": "Tesaṃ ekasmiṃ ṭhāne vasantānaṃ saṃvāsamanvāya tassā kucchiyaṃ gabbho patiṭṭhāsi.",
  "atk-s0401a:770_1": "Sā gabbhassa paripākaṃ āgamma sāmikena saddhiṃ mantesi – “gabbho me paripākaṃ gato,",
  "atk-s0401a:770_2": "ñātimittādivirahite ṭhāne gabbhavuṭṭhānaṃ nāma ubhinnampi amhākaṃ dukkhameva, kulagehameva",
  "atk-s0401a:770_3": "gacchāmā”ti. So “ajja gacchāma, sve gacchāmā”ti divase atikkamāpesi. Sā cintesi –",
  "atk-s0401a:770_4": "“ayaṃ bālo attano dosamahantāya gantuṃ na ussahati, mātāpitaro ca nāma ekantahitā,",
  "atk-s0401a:770_5": "ayaṃ gacchatu vā mā vā, mayā gantuṃ vaṭṭatī”ti. Tasmiṃ gehā nikkhante sā gehe parikkhāraṃ",
  "atk-s0401a:770_6": "paṭisāmetvā attano kulagharaṃ gatabhāvaṃ anantaragehavāsīnaṃ ārocetvā maggaṃ paṭipajji.",
  "atk-s0401a:771_0": "Atha so puriso gharaṃ āgato taṃ adisvā paṭivissake pucchitvā “kulagharaṃ gatā”ti",
  "atk-s0401a:771_1": "sutvā vegena anubandhitvā antarāmagge sampāpuṇi. Tassāpi tattheva gabbhavuṭṭhānaṃ",
  "atk-s0401a:771_2": "ahosi. So “kiṃ idaṃ bhadde”ti pucchi. Sāmi eko putto jātoti. Idāni kiṃ karissāmāti?",
  "atk-s0401a:771_3": "Yassa atthāya mayaṃ kulagharaṃ gacchāma, taṃ kammaṃ antarāva nipphannaṃ, tattha gantvā",
  "atk-s0401a:771_4": "kiṃ karissāma, nivattāmāti dvepi ekacittā hutvā nivattiṃsu. Tassa dārakassa ca panthe",
  "atk-s0401a:771_5": "jātattā panthakoti nāmaṃ akaṃsu. Tassā nacirasseva aparopi gabbho patiṭṭhahi. Sabbaṃ",
  "atk-s0401a:771_6": "purimanayeneva vitthāretabbaṃ. Tassapi dārakassa panthe jātattā paṭhamajātassa mahāpanthakoti",
  "atk-s0401a:771_7": "nāmaṃ katvā pacchājātassa cūḷapanthakoti nāmaṃ akaṃsu.",
  "atk-s0401a:772_0": "Te dvepi dārake gahetvā attano vasanaṭṭhānameva gatā. Tesaṃ tattha vasantānaṃ ayaṃ",
  "atk-s0401a:772_1": "mahāpanthakadārako aññe dārakajane “cūḷapitā mahāpitā ayyako ayyikā”ti vadante sutvā",
  "atk-s0401a:772_2": "mātaraṃ paṭipucchi – “amma, aññe dārakā kathenti ‘ayyako ayyikā’ti, kiṃ amhākaṃ ñātakā",
  "atk-s0401a:772_3": "natthī”ti? Āma, tāta, tumhākaṃ ettha ñātakā natthi, rājagahanagare pana vo dhanaseṭṭhi",
  "atk-s0401a:772_4": "nāma ayyako, tattha tumhākaṃ bahū ñātakāti. Kasmā tattha na gacchatha ammāti? Sā",
  "atk-s0401a:772_5": "attano agamanakāraṇaṃ puttassa akathetvā puttesu punappunaṃ kathentesu sāmikamāha",
  "atk-s0401a:772_6": "– “ime dārakā ativiya maṃ kilamenti, kiṃ no mātāpitaro disvā maṃsaṃ khādissanti,",
  "atk-s0401a:772_7": "ehi dārakānaṃ ayyakakulaṃ dassemā”ti. Ahaṃ sammukhā bhavituṃ na sakkhissāmi, taṃ",
  "atk-s0401a:772_8": "pana nayissāmīti. “Sādhu sāmi, yena kenaci upāyena dārakānaṃ ayyakakulameva daṭṭhuṃ",
  "atk-s0401a:772_9": "vaṭṭatī”ti dvepi janā dārake ādāya anupubbena rājagahaṃ patvā nagaradvāre ekissā",
  "atk-s0401a:772_10": "sālāya nivāsaṃ katvā dārakamātā dve dārake gahetvā āgatabhāvaṃ mātāpitūnaṃ ārocāpesi.",
  "atk-s0401a:773_0": "Te taṃ sāsanaṃ sutvā saṃsāre saṃsarantānaṃ na putto na dhītā nāma natthi, te amhākaṃ",
  "atk-s0401a:773_1": "mahāparādhikā, na sakkā tehi amhākaṃ cakkhupathe ṭhātuṃ. Ettakaṃ pana dhanaṃ gahetvā",
  "atk-s0401a:773_2": "dvepi janā phāsukaṭṭhānaṃ gantvā jīvantu, dārake pana idha pesentūti. Seṭṭhidhītā",
  "atk-s0401a:773_3": "mātāpitūhi pesitaṃ dhanaṃ gahetvā dārake āgatadūtānaṃ hattheyeva datvā pesesi. Dārakā",
  "atk-s0401a:773_4": "ayyakakule vaḍḍhanti. Tesu cūḷapanthako atidaharo, mahāpanthako pana ayyakena saddhiṃ",
  "atk-s0401a:773_5": "dasabalassa dhammakathaṃ sotuṃ gacchati. Tassa niccaṃ satthu sammukhe dhammaṃ suṇantassa",
  "atk-s0401a:773_6": "pabbajjāya cittaṃ nami. So ayyakaṃ āha – “sace tumhe anujāneyyātha, ahaṃ pabbajjeyya”nti.",
  "atk-s0401a:773_7": "“Kiṃ vadesi, tāta, mayhaṃ sakalalokassapi pabbajjato taveva pabbajjā bhaddikā. Sace",
  "atk-s0401a:773_8": "sakkosi, pabbaja, tātā”ti sampaṭicchitvā satthu santikaṃ gato. Satthā “kiṃ, mahāseṭṭhi,",
  "atk-s0401a:773_9": "dārako te laddho”ti? “Āma, bhante, ayaṃ dārako mayhaṃ nattā, tumhākaṃ santike pabbajāmīti vadatī”ti āha.",
  "atk-s0401a:774_0": "Satthā aññataraṃ piṇḍacārikaṃ “imaṃ dārakaṃ pabbājehī”ti āṇāpesi. Thero tassa tacapañcakakammaṭṭhānaṃ",
  "atk-s0401a:774_1": "ācikkhitvā pabbājesi. So bahuṃ buddhavacanaṃ uggaṇhitvā paripuṇṇavasso upasampadaṃ",
  "atk-s0401a:774_2": "labhi. Upasampanno hutvā yonisomanasikāre kammaṃ karonto catunnaṃ arūpāvacarajjhānānaṃ",
  "atk-s0401a:774_3": "lābhī hutvā jhānaṅgehi vuṭṭhāya arahattaṃ pāpuṇi. Iti so saññāvivaṭṭakusalānaṃ aggo",
  "atk-s0401a:774_4": "jāto. So jhānasukhena phalasukhena vītināmento cintesi – “sakkā nu kho imaṃ sukhaṃ",
  "atk-s0401a:774_5": "cūḷapanthakassa dātu”nti. Tato ayyakaseṭṭhissa santikaṃ gantvā “mahāseṭṭhi sace tumhe",
  "atk-s0401a:774_6": "sampaṭicchatha, ahaṃ cūḷapanthakaṃ pabbājeyya”nti āha. Pabbājetha, bhanteti. Thero",
  "atk-s0401a:774_7": "cūḷapanthakadārakaṃ pabbājetvā dasasu sīlesu patiṭṭhāpesi. Cūḷapanthakasāmaṇero bhātikassa santike.",
  "atk-s0401a:775": "“Padumaṃ yathā kokanadaṃ sugandhaṃ,",
  "atk-s0401a:776": "Pāto siyā phullamavītagandhaṃ;",
  "atk-s0401a:777": "Aṅgīrasaṃ passa virocamānaṃ,",
  "atk-s0401a:778": "Tapantamādiccamivantalikkhe”ti. –",
  "atk-s0401a:779_0": "Imaṃ gāthaṃ gaṇhāti. Gahitagahitapadaṃ uparūparipadaṃ gaṇhantassa nassati. Tassa",
  "atk-s0401a:779_1": "imaṃ gāthaṃ gahetuṃ vāyamantasseva cattāro māsā atikkantā. Atha naṃ mahāpanthako",
  "atk-s0401a:779_2": "āha – “cūḷapanthaka, tvaṃ imasmiṃ sāsane abhabbo, catūhi māsehi ekagāthampi gahetuṃ",
  "atk-s0401a:779_3": "na sakkosi, pabbajitakiccaṃ pana tvaṃ kathaṃ matthakaṃ pāpessasi, nikkhama ito”ti.",
  "atk-s0401a:779_4": "So therena paṇāmito vihārapaccante rodamāno aṭṭhāsi.",
  "atk-s0401a:780_0": "Tena samayena satthā rājagahaṃ upanissāya jīvakambavane viharati. Tasmiṃ samaye jīvako",
  "atk-s0401a:780_1": "purisaṃ pesesi “pañcahi bhikkhusatehi saddhiṃ satthāraṃ nimantehī”ti. Tena kho pana",
  "atk-s0401a:780_2": "samayena mahāpanthako bhattuddesako hoti. So “pañcannaṃ bhikkhusatānaṃ bhikkhaṃ sampaṭicchatha,",
  "atk-s0401a:780_3": "bhante”ti vutto “cūḷapanthakaṃ ṭhapetvā sesānaṃ sampaṭicchāmī”ti āha. Cūḷapanthako",
  "atk-s0401a:780_4": "taṃ kathaṃ sutvā bhiyyosomattāya domanassappatto ahosi. Satthā cūḷapanthakassa khedaṃ",
  "atk-s0401a:780_5": "disvā “cūḷapanthako mayi gate bujjhissatī”ti gantvā avidūre ṭhāne attānaṃ dassetvā",
  "atk-s0401a:780_6": "“kiṃ tvaṃ, panthaka, rodasī”ti āha. Bhātā maṃ, bhante, paṇāmetīti. Panthaka, tuyhaṃ",
  "atk-s0401a:780_7": "bhātikassa parapuggalānaṃ āsayānusayañāṇaṃ natthi, tvaṃ buddhaveneyyapuggalo nāmāti",
  "atk-s0401a:780_8": "iddhiyā abhisaṅkharitvā suddhaṃ coḷakhaṇḍaṃ adāsi “imaṃ gahetvā ‘rajoharaṇaṃ rajoharaṇa’nti",
  "atk-s0401a:780_9": "vatvā bhāvehi panthakā”ti.",
  "atk-s0401a:781_0": "So satthārā dinnaṃ coḷakhaṇḍaṃ “rajoharaṇaṃ rajoharaṇa”nti hatthena parimajjanto",
  "atk-s0401a:781_1": "nisīdi. Tassa parimajjantassa lomāni kiliṭṭhadhātukāni jātāni. Puna parimajjantassa",
  "atk-s0401a:781_2": "ukkhaliparipuñchanasadisaṃ jātaṃ. So ñāṇaparipākaṃ āgamma tattha khayavayaṃ paṭṭhapetvā",
  "atk-s0401a:781_3": "cintesi – “idaṃ coḷakhaṇḍaṃ pakatiyā paṇḍaraṃ parisuddhaṃ, upādinnakasarīraṃ nissāya",
  "atk-s0401a:781_4": "kiliṭṭhaṃ jātaṃ, idaṃ cittampi evaṃgatikamevā”ti. Samādhiṃ bhāvetvā cattāri rūpāvacarajjhānāni",
  "atk-s0401a:781_5": "pādakāni katvā saha paṭisambhidāhi arahattaṃ pāpuṇi. So manomayajjhānalābhī hutvā",
  "atk-s0401a:781_6": "eko hutvā bahudhā, bahudhā hutvā eko bhavituṃ samattho ahosi. Arahattamaggeneva cassa",
  "atk-s0401a:781_7": "tepiṭakañca cha abhiññā ca āgamiṃsu.",
  "atk-s0401a:782_0": "Punadivase satthā ekūnehi pañcahi bhikkhusatehi saddhiṃ gantvā jīvakassa nivesane",
  "atk-s0401a:782_1": "nisīdi. Cūḷapanthako pana attano bhikkhāya asampaṭicchitattāyeva na gato. Jīvako",
  "atk-s0401a:782_2": "yāguṃ dātuṃ ārabhi, satthā hatthena pattaṃ pidahi. Kasmā, bhante, na gaṇhathāti?",
  "atk-s0401a:782_3": "Vihāre eko bhikkhu atthi jīvakāti. So purisaṃ pahiṇi “gaccha, bhaṇe, vihāre nisinnaṃ",
  "atk-s0401a:782_4": "ayyaṃ gahetvā ehī”ti. Cūḷapanthakattheropi tassa purisassa pure āgamanāyeva bhikkhusahassaṃ",
  "atk-s0401a:782_5": "nimminitvā ekampi ekena asadisaṃ, ekassapi ca cīvaravicāraṇādisamaṇakammaṃ aññena",
  "atk-s0401a:782_6": "asadisaṃ akāsi. So puriso vihāre bhikkhūnaṃ bahubhāvaṃ disvā gantvā jīvakassa kathesi",
  "atk-s0401a:782_7": "– “bhante, imasmiṃ vihāre bhikkhusaṅgho bahutaro, tato pakkositabbaṃ bhadantaṃ na",
  "atk-s0401a:782_8": "jānāmī”ti. Jīvako satthāraṃ paṭipucchi – “konāmo, bhante, vihāre nisinnabhikkhū”ti?",
  "atk-s0401a:782_9": "Cūḷapanthako nāma jīvakāti. Gaccha bho “cūḷapanthako nāma kataro”ti pucchitvā ānehīti.",
  "atk-s0401a:782_10": "So vihāraṃ gantvā “cūḷapanthako nāma, bhante, kataro”ti pucchi. “Ahaṃ cūḷapanthako",
  "atk-s0401a:782_11": "ahaṃ cūḷapanthako”ti bhikkhusahassampi kathesi. So punāgantvā jīvakassa kathesi “sahassamattā",
  "atk-s0401a:782_12": "bhikkhū sabbepi ‘ahaṃ cūḷapanthako ahaṃ cūḷapanthako’ti kathenti, ahaṃ ‘asuko nāma",
  "atk-s0401a:782_13": "pakkositabbo’ti na jānāmī”ti. Jīvakopi paṭividdhasaccatāya “iddhimā bhikkhū”ti nayato",
  "atk-s0401a:782_14": "ñatvā “paṭhamaṃ kathanabhikkhumeva ‘tumhe satthā pakkosatī’ti vatvā cīvarakaṇṇe gaṇha",
  "atk-s0401a:782_15": "tātā”ti āha. So vihāraṃ gantvā tathā akāsi, tāvadeva sahassamattā bhikkhū antaradhāyiṃsu.",
  "atk-s0401a:782_16": "So theraṃ gahetvā agamāsi. Satthā tasmiṃ khaṇe yāguṃ gaṇhi.",
  "atk-s0401a:783_0": "Dasabale bhattakiccaṃ katvā vihāraṃ gate dhammasabhāyaṃ kathā udapādi “yāva mahantā",
  "atk-s0401a:783_1": "vata buddhā nāma cattāro māse ekagāthaṃ gaṇhituṃ asakkontaṃ bhikkhuṃ evaṃmahiddhikaṃ",
  "atk-s0401a:783_2": "akaṃsū”ti. Satthā tesaṃ bhikkhūnaṃ cittācāraṃ ñatvā gantvā paññattāsane nisajja “kiṃ",
  "atk-s0401a:783_3": "vadetha, bhikkhave”ti pucchi. Na bhagavā aññaṃ kiñci kathema, cūḷapanthakena tumhākaṃ",
  "atk-s0401a:783_4": "santikā mahālābho laddhoti tumhākaṃyeva guṇaṃ kathemāti. Anacchariyaṃ, bhikkhave,",
  "atk-s0401a:783_5": "idāni mayhaṃ ovādaṃ katvā lokuttaradāyajjalābho, ayaṃ atītepi aparipakkañāṇe ṭhitassa",
  "atk-s0401a:783_6": "mayhaṃ ovādaṃ katvā lokiyadāyajjaṃ labhīti. Bhikkhū “kadā, bhante”ti āyāciṃsu. Satthā",
  "atk-s0401a:783_7": "tesaṃ bhikkhūnaṃ atītaṃ āharitvā dassesi.",
  "atk-s0401a:784_0": "Bhikkhave, atīte bārāṇasīnagare brahmadatto nāma rājā rajjaṃ kāresi. Tasmiṃ samaye",
  "atk-s0401a:784_1": "cūḷakaseṭṭhi nāma paṇḍito byatto sabbanimittāni jānāti. So ekadivasaṃ rājūpaṭṭhānaṃ",
  "atk-s0401a:784_2": "gacchanto antaravīthiyaṃ matamūsikaṃ disvā tasmiṃ khaṇe nakkhattaṃ samānetvā idamāha",
  "atk-s0401a:784_3": "– “sakkā cakkhumatā kulaputtena imaṃ undūraṃ gahetvā dārabharaṇañca kātuṃ kammante",
  "atk-s0401a:784_4": "ca payojetu”nti. Aññataro duggatakulaputto taṃ seṭṭhissa vacanaṃ sutvā “nāyaṃ ajānitvā",
  "atk-s0401a:784_5": "kathessatī”ti mūsikaṃ gahetvā ekasmiṃ āpaṇe biḷārassatthāya datvā kākaṇikaṃ labhi.",
  "atk-s0401a:784_6": "Tāya kākaṇikāya phāṇitaṃ kiṇitvā ekena kuṭena pānīyaṃ gaṇhitvā araññato āgacchante",
  "atk-s0401a:784_7": "mālākāre disvā thokaṃ thokaṃ phāṇitakhaṇḍaṃ datvā uḷuṅkena pānīyaṃ adāsi. Te tassa",
  "atk-s0401a:784_8": "ekekaṃ pupphamuṭṭhiṃ adaṃsu. So tena pupphamūlena punadivasepi phāṇitañca pānīyaghaṭañca",
  "atk-s0401a:784_9": "gahetvā pupphārāmameva gato. Tassa taṃdivasaṃ mālākārā aḍḍhaocitake pupphagacche",
  "atk-s0401a:784_10": "datvā agamaṃsu. So nacirasseva iminā upāyena aṭṭha kahāpaṇe labhi.",
  "atk-s0401a:785_0": "Puna ekasmiṃ vātavuṭṭhidivase chaḍḍitauyyānaṃ gantvā patitadārūnaṃ rāsiṃ katvā nisinno",
  "atk-s0401a:785_1": "rājakumbhakārassa santikā soḷasa kahāpaṇe labhi. So catuvīsatiyā kahāpaṇesu jātesu",
  "atk-s0401a:785_2": "“atthi ayaṃ upāyo mayha”nti nagaradvārato avidūre ṭhāne ekaṃ pānīyacāṭiṃ ṭhapetvā",
  "atk-s0401a:785_3": "pañcasate tiṇahārake pānīyena upaṭṭhahi. Te āhaṃsu – “tvaṃ, samma, amhākaṃ bahupakāro,",
  "atk-s0401a:785_4": "kiṃ te karomā”ti? Sopi “mayhaṃ kicce uppanne karissathā”ti vatvā ito cito ca vicaranto",
  "atk-s0401a:785_5": "thalapathakammikena ca jalapathakammikena ca saddhiṃ mittasanthavaṃ akāsi. Tassa",
  "atk-s0401a:785_6": "thalapathakammiko “sve imaṃ nagaraṃ assavāṇijako pañca assasatāni gahetvā āgamissatī”ti",
  "atk-s0401a:785_7": "ācikkhi. So tassa vacanaṃ sutvā tiṇahārakānaṃ saññaṃ datvā ekekaṃ tiṇakalāpaṃ diguṇaṃ",
  "atk-s0401a:785_8": "katvā āharāpesi. Atha so assānaṃ nagaraṃ paviṭṭhavelāya tiṇakalāpasahassaṃ antaradvāre",
  "atk-s0401a:785_9": "rāsiṃ katvā nisīdi. Assavāṇijo sakalanagare assānaṃ cāriṃ alabhitvā tassa sahassaṃ",
  "atk-s0401a:785_10": "datvā taṃ tiṇaṃ gaṇhi.",
  "atk-s0401a:786_0": "Tato katipāhaccayenassa samuddakammikasahāyako ārocesi “paṭṭanaṃ mahānāvā āgatā”ti.",
  "atk-s0401a:786_1": "So “atthi ayaṃ upāyo”ti aṭṭhahi kahāpaṇehi sabbaparivārasampannaṃ tāvakālikaṃ rathaṃ",
  "atk-s0401a:786_2": "gahetvā nāvāpaṭṭanaṃ gantvā ekaṃ aṅgulimuddikaṃ nāvikassa saccakāraṃ datvā avidūre",
  "atk-s0401a:786_3": "ṭhāne sāṇiṃ parikkhipāpetvā tattha nisinno purise āṇāpesi “bāhirakesu vāṇijesu āgatesu",
  "atk-s0401a:786_4": "tatiyena paṭihārena ārocethā”ti. “Nāvā āgatā”ti sutvā bārāṇasito satamattā vāṇijā",
  "atk-s0401a:786_5": "“bhaṇḍaṃ gaṇhāmā”ti āgamaṃsu. Bhaṇḍaṃ tumhe na labhissatha, asukaṭṭhāne nāma mahāvāṇijena",
  "atk-s0401a:786_6": "saccakāro dinnoti. Te tesaṃ sutvā tassa santikaṃ āgatā, pādamūlikapurisā purimasaññāvasena",
  "atk-s0401a:786_7": "tatiyena pāṭihārena tesaṃ āgatabhāvaṃ ārocesuṃ. Te satamattāpi vāṇijā ekekaṃ sahassaṃ",
  "atk-s0401a:786_8": "datvā tena saddhiṃ nāvāya pattikā hutvā puna ekekaṃ sahassaṃ datvā pattiṃ vissajjāpetvā",
  "atk-s0401a:786_9": "bhaṇḍaṃ attano santakaṃ akaṃsu. So puriso dve satasahassāni gahetvā bārāṇasiṃ āgantvā",
  "atk-s0401a:786_10": "“kataññunā bhavituṃ vaṭṭatī”ti ekaṃ satasahassaṃ gahetvā cūḷaseṭṭhissa santikaṃ gato.",
  "atk-s0401a:787_0": "Atha taṃ cūḷaseṭṭhi “kiṃ te, tāta, katvā idaṃ dhanaṃ laddha”nti pucchi. So “tumhehi",
  "atk-s0401a:787_1": "kathitaupāye ṭhatvā catumāsabbhantareyeva laddha”nti āha. Seṭṭhi tassa vacanaṃ sutvā",
  "atk-s0401a:787_2": "“idāni evarūpaṃ dārakaṃ parasantakaṃ kātuṃ na vaṭṭatī”ti vayappattaṃ dhītaraṃ datvā",
  "atk-s0401a:787_3": "sakalakuṭumbassa sāmikaṃ akāsi. Sopi kulaputto seṭṭhino accayena tasmiṃ nagare seṭṭhiṭṭhānaṃ",
  "atk-s0401a:787_4": "gahetvā yāvatāyukaṃ ṭhatvā yathākammaṃ gato. Satthā dve vatthūni kathetvā anusandhiṃ",
  "atk-s0401a:787_5": "ghaṭetvā abhisambuddhakāle imaṃ gāthamāha –",
  "atk-s0401a:788": "“Appakenapi medhāvī, pābhatena vicakkhaṇo;",
  "atk-s0401a:789": "Samuṭṭhāpeti attānaṃ, aṇuṃ aggiṃva sandhama”nti. ;",
  "atk-s0401a:790_0": "Iti satthā dhammasabhāyaṃ sannisinnānaṃ imaṃ kāraṇaṃ dassesi. Ayaṃ dvinnampi mahāsāvakānaṃ",
  "atk-s0401a:790_1": "pubbapatthanato paṭṭhāya anupubbikathā. Aparabhāge pana satthā ariyagaṇaparivuto",
  "atk-s0401a:790_2": "dhammāsane nisinno manomayaṃ kāyaṃ abhinimminantānaṃ cetovivaṭṭakusalānañca cūḷapanthakattheraṃ",
  "atk-s0401a:790_3": "aggaṭṭhāne ṭhapesi, saññāvivaṭṭakusalānaṃ mahāpanthakanti.",
  "atk-s0401a:791": "Subhūtittheravatthu",
  "atk-s0401a:792_0": "201. Tatiye araṇavihārīnanti nikkilesavihārīnaṃ. Raṇanti hi rāgādayo kilesā vuccanti,",
  "atk-s0401a:792_1": "tesaṃ abhāvena nikkilesavihāro araṇavihāro nāma. So yesaṃ atthi, te araṇavihārino.",
  "atk-s0401a:792_2": "Tesaṃ araṇavihārīnaṃ subhūtitthero aggoti. Kiñcāpi hi aññepi khīṇāsavā araṇavihārinova,",
  "atk-s0401a:792_3": "therena pana dhammadesanāya etaṃ nāmaṃ laddhaṃ. Aññe hi bhikkhū dhammaṃ desento uddissakaṃ",
  "atk-s0401a:792_4": "katvā vaṇṇaṃ vā avaṇṇaṃ vā kathenti, thero pana dhammaṃ desento satthārā desitaniyāmato",
  "atk-s0401a:792_5": "anokkamitvā deseti, tasmā araṇavihārīnaṃ aggo nāma jāto.",
  "atk-s0401a:793_0": "202. Catutthe dakkhiṇeyyānanti dakkhiṇārahānaṃ. Tattha kiñcāpi aññepi khīṇāsavā aggadakkhiṇeyyā,",
  "atk-s0401a:793_1": "thero pana piṇḍāya caranto ghare ghare mettājhānaṃ samāpajjitvā samāpattito vuṭṭhāya",
  "atk-s0401a:793_2": "bhikkhaṃ gaṇhāti “evaṃ bhikkhādāyakānaṃ mahapphalaṃ bhavissatī”ti. Tasmā dakkhiṇeyyānaṃ",
  "atk-s0401a:793_3": "aggoti vutto. Attabhāvo panassa susamiddho, alaṅkatatoraṇaṃ viya cittapaṭo viya ca",
  "atk-s0401a:793_4": "ativiya virocati. Tasmā subhūtīti vuccati.",
  "atk-s0401a:794_0": "Tassa pañhakamme ayamanupubbikathā – ayaṃ kira padumuttare bhagavati anuppanneyeva",
  "atk-s0401a:794_1": "haṃsavatīnagare brāhmaṇamahāsālakule nibbatti, nandamāṇavotissa nāmaṃ akaṃsu. So",
  "atk-s0401a:794_2": "vayappatto tayo vede uggaṇhitvā tattha sāraṃ apassanto attano parivārehi catucattālīsāya",
  "atk-s0401a:794_3": "māṇavakasahassehi saddhiṃ pabbatapāde isipabbajjaṃ pabbajitvā pañca abhiññā aṭṭha",
  "atk-s0401a:794_4": "samāpattiyo nibbattesi, antevāsikepi jhānalābhino akāsi.",
  "atk-s0401a:795_0": "Tasmiṃ samaye padumuttaro bhagavā loke nibbattitvā haṃsavatīnagaraṃ upanissāya viharanto",
  "atk-s0401a:795_1": "ekadivasaṃ paccūsasamaye lokaṃ olokento nandatāpasassa antevāsikānaṃ jaṭilānaṃ arahattūpanissayaṃ",
  "atk-s0401a:795_2": "nandatāpasassa ca dvīhaṅgehi samannāgatassa sāvakassa ṭhānantarapatthanaṃ disvā pātova",
  "atk-s0401a:795_3": "sarīrapaṭijagganaṃ katvā pubbaṇhasamayaṃ pattacīvaramādāya sāriputtattherassa vatthumhi",
  "atk-s0401a:795_4": "vuttanayeneva nandatāpasassa assamaṃ agamāsi. Tattha phalāphaladānañca pupphāsanapaññāpanañca",
  "atk-s0401a:795_5": "nirodhasamāpattisamāpajjanañca vuttanayeneva veditabbaṃ.",
  "atk-s0401a:796_0": "Satthā pana nirodhā vuṭṭhito araṇavihāriaṅgena ca dakkhiṇeyyaṅgena cāti dvīhaṅgehi",
  "atk-s0401a:796_1": "samannāgataṃ ekaṃ sāvakaṃ “isigaṇassa pupphāsanānumodanaṃ karohī”ti āṇāpesi. So attano",
  "atk-s0401a:796_2": "visaye ṭhatvā tepiṭakaṃ sammasitvā anumodanaṃ akāsi. Tassa desanāvasāne satthā sayaṃ",
  "atk-s0401a:796_3": "dhammaṃ desesi. Desanāpariyosāne sabbe catucattālīsasahassāpi tāpasā arahattaṃ pāpuṇiṃsu.",
  "atk-s0401a:796_4": "Nandatāpaso pana anumodakassa bhikkhuno nimittaṃ gaṇhitvā satthu desanānusārena ñāṇaṃ",
  "atk-s0401a:796_5": "pesetuṃ nāsakkhi. Satthā “etha, bhikkhavo”ti sesabhikkhūnaṃ hatthaṃ pasāresi. Sabbepi",
  "atk-s0401a:796_6": "antarahitakesamassū iddhimayaparikkhārā vassasaṭṭhikattherā viya ahesuṃ.",
  "atk-s0401a:797_0": "Nandatāpaso tathāgataṃ vanditvā sammukhe ṭhito āha – “bhante, yena bhikkhunā isigaṇassa",
  "atk-s0401a:797_1": "pupphāsanānumodanā katā, ko nāmoyaṃ tumhākaṃ sāsane”ti? Araṇavihāriaṅgena ca dakkhiṇeyyaṅgena",
  "atk-s0401a:797_2": "ca etadaggaṃ patto esoti. “Bhante, ahampi iminā sattāhakatena adhikārakammena aññaṃ",
  "atk-s0401a:797_3": "sampattiṃ na patthemi, anāgate panāhaṃ ekassa buddhassa sāsane ayaṃ thero viya dvīhaṅgehi",
  "atk-s0401a:797_4": "samannāgato bhaveyya”nti patthanaṃ akāsi. Satthā anantarāyaṃ disvā byākaritvā pakkāmi.",
  "atk-s0401a:797_5": "Nandatāpasopi kālena kālaṃ dasabalassa santike dhammaṃ sutvā aparihīnajjhāno brahmaloke",
  "atk-s0401a:797_6": "nibbatto. Idamassa kalyāṇakammaṃ. Antarā pana kammaṃ na kathiyati.",
  "atk-s0401a:798_0": "So kappasatasahassaṃ atikkamitvā sāvatthiyaṃ sumanaseṭṭhissa gehe nibbatti, subhūtītissa",
  "atk-s0401a:798_1": "nāmaṃ akaṃsu. Aparabhāge amhākaṃ satthā loke nibbatto rājagahaṃ upanissāya viharati.",
  "atk-s0401a:798_2": "Tadā anāthapiṇḍiko seṭṭhi sāvatthiyaṃ uṭṭhānakabhaṇḍaṃ gahetvā attano sahāyakassa",
  "atk-s0401a:798_3": "rājagahaseṭṭhino gharaṃ gato satthu uppannabhāvaṃ ñatvā satthāraṃ sītavane viharantaṃ",
  "atk-s0401a:798_4": "upasaṅkamitvā paṭhamadassaneneva sotāpattiphale patiṭṭhāya satthāraṃ sāvatthiṃ āgamanatthāya",
  "atk-s0401a:798_5": "yācitvā pañcacattālīsayojane magge yojane yojane satasahassapariccāgena vihāre patiṭṭhāpetvā",
  "atk-s0401a:798_6": "sāvatthiyaṃ rājamānena aṭṭhakarīsappamāṇaṃ jetarājakumārassa uyyānabhūmiṃ koṭisanthārena",
  "atk-s0401a:798_7": "kiṇitvā tattha bhagavato vihāraṃ kāretvā adāsi. Vihāramahadivase ayaṃ subhūtikuṭimbiko",
  "atk-s0401a:798_8": "anāthapiṇḍikaseṭṭhinā saddhiṃ gantvā dhammaṃ suṇanto saddhaṃ paṭilabhitvā pabbaji.",
  "atk-s0401a:798_9": "So upasampanno dve mātikā paguṇaṃ katvā kammaṭṭhānaṃ kathāpetvā araññe samaṇadhammaṃ",
  "atk-s0401a:798_10": "karonto vipassanaṃ vaḍḍhetvā mettājhānaṃ pādakaṃ katvā arahattaṃ pāpuṇi. Dhammaṃ",
  "atk-s0401a:798_11": "desento vuttanayeneva dhammaṃ katheti, piṇḍāya caranto vuttanayeneva mettājhānato",
  "atk-s0401a:798_12": "vuṭṭhāya bhikkhaṃ gaṇhāti. Atha naṃ satthā imaṃ kāraṇadvayaṃ paṭicca araṇavihārīnañca",
  "atk-s0401a:798_13": "dakkhiṇeyyānañca bhikkhūnaṃ aggaṭṭhāne ṭhapesīti.",
  "atk-s0401a:799": "Khadiravaniyarevatattheravatthu",
  "atk-s0401a:800_0": "203. Pañcame āraññakānanti araññavāsīnaṃ. Revato khadiravaniyoti dhammasenāpatittherassa",
  "atk-s0401a:800_1": "kaniṭṭhabhātiko. So yathā aññe therā araññe vasamānā vanasabhāgaṃ udakasabhāgaṃ bhikkhācārasabhāgañca",
  "atk-s0401a:800_2": "sallakkhetvā araññe vasanti, na evaṃ vasi. Etāni pana sabhāgāni anādiyitvā ujjaṅgalasakkharapāsāṇavisame",
  "atk-s0401a:800_3": "khadiravane paṭivasati. Tasmā āraññakānaṃ aggoti vutto.",
  "atk-s0401a:801_0": "Tassa pañhakamme ayamanupubbikathā – ayaṃ kira atīte padumuttarabuddhakāle haṃsavatīnagare",
  "atk-s0401a:801_1": "nibbatto mahāgaṅgāya payāgapatiṭṭhānatitthe nāvākammaṃ karonto paṭivasati. Tasmiṃ",
  "atk-s0401a:801_2": "samaye satthā satasahassabhikkhuparivāro cārikaṃ caranto payāgapatiṭṭhānatitthaṃ",
  "atk-s0401a:801_3": "sampāpuṇi. So dasabalaṃ disvā cintesi – “mayhaṃ kālena kālaṃ buddhadassanaṃ nāma",
  "atk-s0401a:801_4": "natthi, ayaṃ me kalyāṇakammāyūhanakkhaṇo”ti nāvāsaṅghāṭaṃ bandhāpetvā upari celavitānaṃ",
  "atk-s0401a:801_5": "kāretvā gandhamālādāmāni osāretvā heṭṭhā varapotthakaṃ cittattharaṇaṃ attharāpetvā",
  "atk-s0401a:801_6": "saparivāraṃ satthāraṃ paratīraṃ tāresi.",
  "atk-s0401a:802_0": "Tasmiṃ samaye satthā ekaṃ āraññakaṃ bhikkhuṃ etadagge ṭhapesi. So nāviko taṃ disvā",
  "atk-s0401a:802_1": "“mayāpi evamevaṃ anāgate ekassa buddhassa sāsane āraññakānaṃ aggena bhavituṃ vaṭṭatī”ti",
  "atk-s0401a:802_2": "satthāraṃ nimantetvā sattāhaṃ mahādānaṃ datvā satthu pādamūle nipajjitvā, “bhante,",
  "atk-s0401a:802_3": "tumhehi etadagge ṭhapito so bhikkhu viya ahampi anāgate ekassa buddhassa sāsane āraññakānaṃ",
  "atk-s0401a:802_4": "aggo bhaveyya”nti patthanaṃ akāsi. Satthā anantarāyaṃ disvā “anāgate gotamabuddhassa",
  "atk-s0401a:802_5": "sāsane tvaṃ āraññakānaṃ aggo bhavissasī”ti byākaritvā pakkāmi. Antarā pana aññaṃ",
  "atk-s0401a:802_6": "kammaṃ na kathiyati.",
  "atk-s0401a:803_0": "So yāvajīvaṃ kalyāṇakammaṃ katvā devamanussesu saṃsaranto imasmiṃ buddhuppāde magadhakkhette",
  "atk-s0401a:803_1": "nālakabrāhmaṇagāme sārībrāhmaṇiyā kucchimhi paṭisandhiṃ gahetvā tiṇṇaṃ bhātikānaṃ",
  "atk-s0401a:803_2": "tissannañca bhaginīnaṃ sabbakaniṭṭho hutvā nibbatti, revatotissa nāmaṃ akaṃsu. Athassa",
  "atk-s0401a:803_3": "mātāpitaro cintesuṃ – “vaḍḍhitavaḍḍhite dārake samaṇā sakyaputtiyā netvā pabbājenti,",
  "atk-s0401a:803_4": "amhākaṃ puttaṃ revataṃ daharameva gharabandhanena bandhissāmā”ti samānakulato dārikaṃ",
  "atk-s0401a:803_5": "ānetvā revatassa ayyikaṃ vandāpetvā, “amma, tava ayyikāya mahallakatarā hohī”ti āhaṃsu.",
  "atk-s0401a:803_6": "Revato tesaṃ kathaṃ sutvā cintesi – “ayaṃ dārikā daharā paṭhamavaye ṭhitā, imissā",
  "atk-s0401a:803_7": "kira evaṃvidhaṃ rūpaṃ mama ayyikāya rūpasadisaṃ bhavissati, pucchissāmi tāva nesaṃ",
  "atk-s0401a:803_8": "adhippāya”nti cintetvā āha – “tumhe kiṃ kathethā”ti? Tāta, “ayaṃ dārikā ayyikā viya",
  "atk-s0401a:803_9": "te jaraṃ pāpuṇātū”ti vadāmāti. So “imissā rūpaṃ evaṃvidhaṃ bhavissatī”ti pucchi.",
  "atk-s0401a:803_10": "Tāta, kiṃ vadesi, mahāpuññā evaṃvidhā hontīti.",
  "atk-s0401a:804_0": "So cintesi – “idaṃ kira rūpaṃ iminā niyāmena valittacaṃ bhavissati palitakesaṃ khaṇḍadantaṃ,",
  "atk-s0401a:804_1": "ahaṃ evarūpe rūpe rajjitvā kiṃ karissāmi, mama bhātikānaṃ gatamaggameva gamissāmī”ti",
  "atk-s0401a:804_2": "kīḷanto viya hutvā samavaye taruṇadārake āha – “etha, bho, vidhāvanikaṃ karissāmā”ti",
  "atk-s0401a:804_3": "nikkhami. Tāta, maṅgaladivase mā bahi gacchāti. So dārakehi saddhiṃ kīḷanto viya",
  "atk-s0401a:804_4": "attano dhāvanavāre sampatte thokaṃ gantvā papañcetvā āgacchati. Puna dutiyavāre sampatte",
  "atk-s0401a:804_5": "tato turitaṃ viya gantvā āgato, tatiyavāre sampatte “ayaṃ me kālo”ti ñatvā sammukhaṭṭhāneneva",
  "atk-s0401a:804_6": "palāyitvā paṃsukūlikabhikkhūnaṃ nivāsaṭṭhānaṃ araññaṃ gantvā there abhivādetvā pabbajjaṃ",
  "atk-s0401a:804_7": "yāci. Sappurisa mayaṃ taṃ na jānāma “kassāsi putto”ti, tvañca alaṅkataniyāmeneva",
  "atk-s0401a:804_8": "āgato, ko taṃ pabbājetuṃ ussahissatīti. So ubho bāhā paggayha “vilumpanti maṃ vilumpanti",
  "atk-s0401a:804_9": "ma”nti mahāravaṃ viravi. Ito cito ca bhikkhū sannipatitvā “sappurisa, imasmiṃ ṭhāne",
  "atk-s0401a:804_10": "tava vatthaṃ vā piḷandhanaṃ vā koci gaṇhanto nāma natthi, tvañca ‘vilumpantī’ti vadasi,",
  "atk-s0401a:804_11": "kiṃ sandhāya vadasī”ti? Bhante, nāhaṃ vatthālaṅkāraṃ sandhāya vadāmi, tissannaṃ pana",
  "atk-s0401a:804_12": "me sampattīnaṃ vilopo vattati, taṃ sandhāya vadāmi. Maṃ tāva tumhe mā pabbājayittha,",
  "atk-s0401a:804_13": "bhātaraṃ pana me jānāthāti. Konāmo pana te bhātāti? Gihikāle upatisso nāma, idāni",
  "atk-s0401a:804_14": "pana sāriputto nāma jātoti vadantīti. “Āvuso, evaṃ sante ayaṃ kulaputto amhākaṃ kaniṭṭhabhātiko",
  "atk-s0401a:804_15": "nāma hoti, jeṭṭhabhātiko no dhammasenāpati puretaraṃyeva āha – ‘amhākaṃ ñātakā sabbeva",
  "atk-s0401a:804_16": "micchādiṭṭhikā, yo koci amhākaṃ ñātīti āgacchati, taṃ yena tenupāyena pabbājeyyathā’ti.",
  "atk-s0401a:804_17": "Ayaṃ pana therassa ajjhattabhātiko, pabbājetha na”nti vatvā tacapañcakakammaṭṭhānaṃ",
  "atk-s0401a:804_18": "ācikkhitvā pabbājayiṃsu. Atha naṃ paripuṇṇavassaṃ upasampādetvā kammaṭṭhāne yojayiṃsu.",
  "atk-s0401a:805_0": "Thero kammaṭṭhānaṃ gahetvā ācariyupajjhāyānaṃ avidūre ṭhāne vuttappakāraṃ khadiravanaṃ",
  "atk-s0401a:805_1": "pavisitvā samaṇadhammaṃ karoti. Tassa “arahattaṃ appatvā dasabalaṃ vā bhātikattheraṃ",
  "atk-s0401a:805_2": "vā na passissāmī”ti vāyamantasseva tayo māsā atikkantā, sukhumālakulaputtassa lūkhabhojanaṃ",
  "atk-s0401a:805_3": "bhuñjantassa cittaṃ valītaṃ nāma hoti, kammaṭṭhānaṃ vimokkhaṃ na gataṃ. So temāsaccayena",
  "atk-s0401a:805_4": "pavāretvā vutthavasso hutvā tasmiṃyeva ṭhāne samaṇadhammaṃ karoti. Tassa samaṇadhammaṃ",
  "atk-s0401a:805_5": "karontassa cittaṃ ekaggaṃ ahosi, so vipassanaṃ vaḍḍhetvā arahattaṃ pāpuṇi.",
  "atk-s0401a:806_0": "Athāyasmā sāriputto satthāraṃ āha – “bhante, mayhaṃ kira kaniṭṭhabhātā revato pabbajito,",
  "atk-s0401a:806_1": "so abhirameyya vā na vā, gantvā naṃ passissāmī”ti. Bhagavā revatassa āraddhavipassakabhāvaṃ",
  "atk-s0401a:806_2": "ñatvā dve vāre paṭikkhipitvā tatiyavāre yācito arahattaṃ pattabhāvaṃ ñatvā, “sāriputta,",
  "atk-s0401a:806_3": "ahampi gamissāmi, bhikkhūnaṃ ārocehī”ti. Thero bhikkhusaṅghaṃ sannipātetvā, “āvuso,",
  "atk-s0401a:806_4": "satthā cārikaṃ caritukāmo, gantukāmā āgacchantū”ti sabbesaṃyeva ārocesi. Dasabalassa",
  "atk-s0401a:806_5": "cārikatthāya gamanakāle ohīnakabhikkhū nāma appakā honti, “satthu suvaṇṇavaṇṇaṃ sarīraṃ",
  "atk-s0401a:806_6": "passissāma, madhuradhammakathaṃ vā suṇissāmā”ti yebhuyyena gantukāmāva bahukā honti.",
  "atk-s0401a:806_7": "Iti satthā mahābhikkhusaṅghaparivāro “revataṃ passissāmī”ti nikkhanto.",
  "atk-s0401a:807_0": "Athekasmiṃ padese ānandatthero dvedhāpathaṃ patvā bhagavantaṃ pucchi – “bhante, imasmiṃ",
  "atk-s0401a:807_1": "ṭhāne dve maggā, kataramaggena saṅgho gacchatū”ti. Kataramaggo, ānanda, ujukoti?",
  "atk-s0401a:807_2": "Bhante, ujumaggo tiṃsayojano amanussapatho, parihāramaggo pana saṭṭhiyojaniko khemo",
  "atk-s0401a:807_3": "subhikkhoti. Ānanda, sīvali amhehi saddhiṃ āgatoti? Āma, bhante, āgatoti. Tena hi",
  "atk-s0401a:807_4": "saṅgho ujumaggameva gaṇhatu, sīvalissa puññaṃ vīmaṃsissāmāti. Satthā bhikkhusaṅghaparivāro",
  "atk-s0401a:807_5": "sīvalittherassa puññavīmaṃsanatthaṃ aṭavimaggaṃ abhiruhi. Maggaṃ abhiruhanaṭṭhānato",
  "atk-s0401a:807_6": "paṭṭhāya devasaṅgho yojane yojane ṭhāne nagaraṃ māpetvā buddhappamukhassa bhikkhusaṅghassa",
  "atk-s0401a:807_7": "vasanatthāya vihāre paṭiyādesi. Devaputtā raññā pesitakammakārā viya hutvā yāgukhajjakādīni",
  "atk-s0401a:807_8": "gahetvā “kahaṃ ayyo sīvali, kahaṃ ayyo sīvalī”ti pucchantā gacchanti. Thero taṃ sakkārasammānaṃ",
  "atk-s0401a:807_9": "gaṇhāpetvā satthu santikaṃ gacchati. Satthā bhikkhusaṅghena saddhiṃ paribhuñji.",
  "atk-s0401a:808_0": "Imināva niyāmena satthā sakkārasammānaṃ anubhavanto devasikaṃ yojanaparamaṃ gantvā",
  "atk-s0401a:808_1": "tiṃsayojanikaṃ kantāraṃ atikkamma khadiravaniyattherassa sabhāgaṭṭhānaṃ patto. Thero",
  "atk-s0401a:808_2": "satthu āgamanaṃ ñatvā attano vasanaṭṭhāne buddhappamukhassa bhikkhusaṅghassa pahonakavihāre",
  "atk-s0401a:808_3": "dasabalassa gandhakuṭiṃ rattiṭṭhānadivāṭṭhānādīni ca iddhiyā māpetvā tathāgatassa",
  "atk-s0401a:808_4": "paccuggamanaṃ gato. Satthā alaṅkatapaṭiyattena maggena vihāraṃ pāvisi. Atha tathāgate",
  "atk-s0401a:808_5": "gandhakuṭiṃ paviṭṭhe bhikkhū vassaggena pattasenāsanāni pavisiṃsu. Devatā “akālo",
  "atk-s0401a:808_6": "āhārassā”ti aṭṭhavidhaṃ pānakaṃ āhariṃsu. Satthā saṅghena saddhiṃ pānakaṃ pivi. Imināva",
  "atk-s0401a:808_7": "niyāmena tathāgatassa sakkārasammānaṃ anubhavantasseva addhamāso atikkanto.",
  "atk-s0401a:809_0": "Athekacce ukkaṇṭhitabhikkhū ekasmiṃ ṭhāne nisīditvā kathaṃ uppādayiṃsu “satthā dasabalo",
  "atk-s0401a:809_1": "‘mayhaṃ aggasāvakassa kaniṭṭhabhātā’ti vatvā evarūpaṃ navakammikabhikkhuṃ passituṃ",
  "atk-s0401a:809_2": "āgato, imassa vihārassa santike jetavanamahāvihāro vā veḷuvanavihārādayo vā kiṃ karissanti.",
  "atk-s0401a:809_3": "Ayampi bhikkhu evarūpassa navakammassa kārako, kiṃ nāma samaṇadhammaṃ karissatī”ti?",
  "atk-s0401a:809_4": "Atha satthā cintesi – “mayi ciraṃ vasante idaṃ ṭhānaṃ ākiṇṇaṃ bhavissati, āraññakā",
  "atk-s0401a:809_5": "bhikkhū nāma pavivekatthikā honti, revatassa aphāsuvihāro bhavissatī”ti tato revatassa",
  "atk-s0401a:809_6": "divāṭṭhānaṃ gato. Thero ekakova caṅkamanakoṭiyaṃ ālambanaphalakaṃ nissāya pāsāṇaphalake",
  "atk-s0401a:809_7": "nisinno satthāraṃ dūratova āgacchantaṃ disvā paccuggantvā vandi.",
  "atk-s0401a:810_0": "Atha naṃ satthā pucchi – “revata, imaṃ vāḷamigaṭṭhānaṃ, caṇḍānaṃ hatthiassādīnaṃ",
  "atk-s0401a:810_1": "saddaṃ sutvā kinti karosī”ti? Tesaṃ me, bhante, saddaṃ suṇato araññarati nāma uppajjatīti.",
  "atk-s0401a:810_2": "Satthā tasmiṃ ṭhāne revatattherassa pañcahi gāthāsatehi araññe nivāsānisaṃsaṃ nāma",
  "atk-s0401a:810_3": "kathetvā punadivase avidūre ṭhāne piṇḍāya caritvā revatattheraṃ nivattetvā yehi bhikkhūhi",
  "atk-s0401a:810_4": "therassa avaṇṇo kathito, tesaṃ kattarayaṭṭhiupāhanātelanāḷichattānaṃ pamussanabhāvaṃ",
  "atk-s0401a:810_5": "akāsi. Te attano parikkhāratthāya nivattā āgatamaggeneva gacchantāpi taṃ ṭhānaṃ sallakkhetuṃ",
  "atk-s0401a:810_6": "na sakkonti. Paṭhamaṃ hi te alaṅkatapaṭiyattena maggena gantvā taṃdivasaṃ pana visamamaggena",
  "atk-s0401a:810_7": "gacchantā tasmiṃ tasmiṃ ṭhāne ukkuṭikaṃ nisīdanti, jāṇukena gacchanti. Te gumbe ca",
  "atk-s0401a:810_8": "gacche ca kaṇṭake ca maddantā attano vasitasabhāgaṭṭhānaṃ gantvā tasmiṃ tasmiṃ khadirakhāṇuke",
  "atk-s0401a:810_9": "attano chattaṃ sañjānanti, upāhanaṃ kattarayaṭṭhiṃ telanāḷiṃ sañjānanti. Te tasmiṃ",
  "atk-s0401a:810_10": "samaye “iddhimā ayaṃ bhikkhū”ti ñatvā attano parikkhāre ādāya “dasabalassa paṭiyattasakkāro",
  "atk-s0401a:810_11": "nāma evarūpo hotī”ti vadantā āgamaṃsu.",
  "atk-s0401a:811_0": "Purato gatabhikkhū, visākhā upāsikā, attano gehe nisinnakāle pucchati – “manāpaṃ",
  "atk-s0401a:811_1": "nu kho, bhante, revatattherassa vasanaṭṭhāna”nti? Manāpaṃ upāsike nandanavanacittalatādipaṭibhāgaṃ",
  "atk-s0401a:811_2": "taṃ senāsananti. Atha nesaṃ sabbapacchato āgatabhikkhū pucchi – “manāpaṃ, ayyā, revatattherassa",
  "atk-s0401a:811_3": "vasanaṭṭhāna”nti. Mā puccha upāsike, kathetuṃ ayuttaṭṭhānametaṃ, ujjaṅgalaṃ sakkharapāsāṇavisamaṃ",
  "atk-s0401a:811_4": "khadiravanaṃ etaṃ, tattha so bhikkhu viharatīti. Visākhā, purimānañca pacchimānañca",
  "atk-s0401a:811_5": "bhikkhūnaṃ kathaṃ sutvā “kesaṃ nu kho kathā saccā”ti pacchābhatte gandhamālaṃ ādāya",
  "atk-s0401a:811_6": "dasabalassa upaṭṭhānaṃ gantvā, vanditvā ekamantaṃ nisinnā satthāraṃ pucchi – “bhante,",
  "atk-s0401a:811_7": "revatattherassa vasanaṭṭhānaṃ ekacce, ayyā, vaṇṇenti, ekacce nindanti, kiṃ nāmetaṃ,",
  "atk-s0401a:811_8": "bhante”ti? Visākhe ramaṇīyaṃ vā hotu mā vā, yasmiṃ ṭhāne ariyānaṃ cittaṃ ramati,",
  "atk-s0401a:811_9": "tadeva ṭhānaṃ ramaṇīyaṃ nāmāti vatvā imaṃ gāthamāha –",
  "atk-s0401a:812": "“Gāme vā yadi vāraññe, ninne vā yadi vā thale;",
  "atk-s0401a:813": "Yattha arahanto viharanti, taṃ bhūmirāmaṇeyyaka”nti. ;",
  "atk-s0401a:814": "Atha satthā aparabhāge jetavanamahāvihāre ariyagaṇamajjhe nisinno theraṃ āraññakānaṃ bhikkhūnaṃ aggaṭṭhāne ṭhapesīti.",
  "atk-s0401a:815": "Kaṅkhārevatattheravatthu",
  "atk-s0401a:816_0": "204. Chaṭṭhe jhāyīnanti jhānalābhīnaṃ jhānābhiratānaṃ. So kira thero yā jhānasamāpattiyo",
  "atk-s0401a:816_1": "dasabalo samāpajjati, tato appataraṃ ṭhapetvā bahutarā samāpajjati. Tasmā jhāyīnaṃ",
  "atk-s0401a:816_2": "aggo nāma jāto. Kaṅkhāyanabhāvena kaṅkhārevatoti vuccati. Kaṅkhā nāma kukkuccaṃ,",
  "atk-s0401a:816_3": "kukkuccakoti attho. Kiṃ pana aññe kukkuccakā natthīti? Atthi, ayaṃ pana thero kappiyepi",
  "atk-s0401a:816_4": "kukkuccaṃ uppādesi. Tenassa kukkuccakatā atipākaṭā jātāti kaṅkhārevatotveva saṅkhaṃ gato.",
  "atk-s0401a:817_0": "Tassa pañhakamme ayamanupubbikathā – ayaṃ kira padumuttarabuddhakāle purimanayeneva",
  "atk-s0401a:817_1": "mahājanena saddhiṃ vihāraṃ gantvā parisapariyante ṭhito dhammaṃ suṇanto satthāraṃ",
  "atk-s0401a:817_2": "ekaṃ bhikkhuṃ jhānābhiratānaṃ aggaṭṭhāne ṭhapentaṃ disvā “mayāpi anāgate evarūpena",
  "atk-s0401a:817_3": "bhavituṃ vaṭṭatī”ti desanāvasāne satthāraṃ nimantetvā purimanayeneva sattāhaṃ mahāsakkāraṃ",
  "atk-s0401a:817_4": "katvā bhagavantaṃ āha – “bhante, ahaṃ iminā adhikārakammena na aññaṃ sampattiṃ patthemi,",
  "atk-s0401a:817_5": "yathā pana so tumhehi ito sattadivasamatthake bhikkhu jhāyīnaṃ aggaṭṭhāne ṭhapito,",
  "atk-s0401a:817_6": "evaṃ ahampi anāgate ekassa buddhassa sāsane jhāyīnaṃ aggo bhaveyya”nti patthanaṃ",
  "atk-s0401a:817_7": "akāsi. Satthā anāgataṃ oloketvā samijjhanabhāvaṃ disvā “anāgate kappasatasahassāvasāne",
  "atk-s0401a:817_8": "gotamo nāma buddho uppajjissati, tassa sāsane tvaṃ jhāyīnaṃ aggo bhavissasī”ti byākaritvā pakkāmi.",
  "atk-s0401a:818_0": "So yāvajīvaṃ kalyāṇakammaṃ katvā kappasatasahassaṃ devamanussesu saṃsaritvā amhākaṃ",
  "atk-s0401a:818_1": "bhagavato kāle sāvatthinagare mahābhogakule nibbatto pacchābhattaṃ dhammassavanatthaṃ",
  "atk-s0401a:818_2": "gacchantena mahājanena saddhiṃ vihāraṃ gantvā parisapariyante ṭhito dasabalassa dhammakathaṃ",
  "atk-s0401a:818_3": "sutvā saddhaṃ paṭilabhitvā pabbajito upasampadaṃ labhitvā kammaṭṭhānaṃ kathāpetvā",
  "atk-s0401a:818_4": "jhānaparikammaṃ karonto jhānalābhī hutvā jhānameva pādakaṃ katvā arahattaphalaṃ pāpuṇi.",
  "atk-s0401a:818_5": "So dasabalena samāpajjitabbasamāpattīnaṃ appatarā ṭhapetvā bahutarā samāpajjanto",
  "atk-s0401a:818_6": "ahorattaṃ jhānesu ciṇṇavasī ahosi. Atha naṃ aparabhāge satthā imaṃ guṇaṃ gahetvā",
  "atk-s0401a:818_7": "jhāyīnaṃ aggaṭṭhāne ṭhapesi. “Akappiyo, āvuso guḷo, akappiyā muggā”ti evaṃ pana kappiyesveva",
  "atk-s0401a:818_8": "vatthūsu kukkuccassa uppāditatāya kukkuccasaṅkhātāya kaṅkhāya bhāvena kaṅkhārevatoti saṅkhaṃ gatoti.",
  "atk-s0401a:819": "Soṇakoḷivisattheravatthu",
  "atk-s0401a:820_0": "205. Sattame āraddhavīriyānanti paggahitavīriyānaṃ paripuṇṇavīriyānaṃ. Soṇo koḷivisoti",
  "atk-s0401a:820_1": "soṇoti tassa nāmaṃ, koḷivisoti gottaṃ. Koṭivessoti vā attho, issariyena koṭippattassa",
  "atk-s0401a:820_2": "vessakulassa dārakoti adhippāyo. Yasmā pana aññesaṃ bhikkhūnaṃ vīriyaṃ nāma vaḍḍhetabbaṃ",
  "atk-s0401a:820_3": "hoti, therassa pana hāpetabbameva ahosi. Tasmā esa āraddhavīriyānaṃ aggo nāma jāto.",
  "atk-s0401a:821_0": "Tassa pañhakamme ayamanupubbikathā – ayaṃ kira atīte padumuttarabuddhakāle seṭṭhikule",
  "atk-s0401a:821_1": "nibbatti, sirivaḍḍhakumārotissa nāmaṃ akaṃsu. So vayappatto purimanayeneva vihāraṃ",
  "atk-s0401a:821_2": "gantvā parisapariyante ṭhito dhammaṃ suṇanto satthāraṃ ekaṃ bhikkhuṃ āraddhavīriyānaṃ",
  "atk-s0401a:821_3": "aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti desanāpariyosāne",
  "atk-s0401a:821_4": "dasabalaṃ nimantetvā sattāhaṃ mahādānaṃ datvā vuttanayeneva patthanaṃ akāsi. Satthā",
  "atk-s0401a:821_5": "tassa patthanāya samijjhanabhāvaṃ disvā purimanayeneva byākaritvā vihāraṃ gato.",
  "atk-s0401a:822_0": "Sopi sirivaḍḍhaseṭṭhi yāvajīvaṃ kusalaṃ katvā devamanussesu saṃsaranto kappasatasahassaṃ",
  "atk-s0401a:822_1": "atikkamitvā imasmiṃ kappe parinibbute kassapadasabale anuppanne amhākaṃ bhagavati",
  "atk-s0401a:822_2": "bārāṇasiyaṃ kulagehe paṭisandhiṃ gaṇhi. So attano sahāyakehi saddhiṃ gaṅgāyaṃ kīḷati.",
  "atk-s0401a:822_3": "Tasmiṃ samaye eko jiṇṇacīvariko paccekabuddho “bārāṇasiṃ upanissāya gaṅgātīre paṇṇasālaṃ",
  "atk-s0401a:822_4": "katvā vassaṃ upagacchissāmī”ti udakena samupabyūḷhe daṇḍake ca valliyo ca saṃkaḍḍhati.",
  "atk-s0401a:822_5": "Ayaṃ kumāro sahāyakehi saddhiṃ gantvā abhivādetvā ṭhito, “bhante, kiṃ karothā”ti",
  "atk-s0401a:822_6": "pucchi. Kumāra upakaṭṭhe antovasse pabbajitānaṃ vasanaṭṭhānaṃ nāma laddhuṃ vaṭṭatīti.",
  "atk-s0401a:822_7": "“Bhante, ajjeva ekadivasaṃ ayyo yathā tathā āgametu, ahaṃ sve ayyassa vasanaṭṭhānaṃ",
  "atk-s0401a:822_8": "karissāmī”ti āha. Paccekabuddho “tasseva kumārassa saṅgahaṃ karissāmī”ti āgatattā",
  "atk-s0401a:822_9": "adhivāsesi. So tassa adhivāsanaṃ viditvā gato punadivase sakkārasammānaṃ sajjetvā",
  "atk-s0401a:822_10": "paccekabuddhassa āgamanaṃ olokento aṭṭhāsi. Paccekabuddhopi “kahaṃ nu kho ajja bhikkhācāraṃ",
  "atk-s0401a:822_11": "labhissāmī”ti āvajjento ñatvā tasseva gehadvāraṃ agamāsi.",
  "atk-s0401a:823_0": "Kumāro paccekabuddhaṃ disvā sampiyāyamāno pattaṃ ādāya bhikkhaṃ datvā “imaṃ antovassaṃ",
  "atk-s0401a:823_1": "mayhaṃ gehadvārameva āgacchatha, bhante”ti paṭiññaṃ gahetvā paccekabuddhe bhattakiccaṃ",
  "atk-s0401a:823_2": "katvā pakkante attano sahāyakehi saddhiṃ gantvā ekadivaseneva paccekabuddhassa vasanapaṇṇasālañca",
  "atk-s0401a:823_3": "caṅkamanañca rattiṭṭhānadivāṭṭhānāni ca kārāpetvā adāsi. Tasseva paṇṇasālaṃ pavisanavelāya",
  "atk-s0401a:823_4": "haritūpalittāya bhūmiyā “pādesu kalalaṃ mā laggī”ti attano pārupanaṃ satasahassagghanakaṃ",
  "atk-s0401a:823_5": "rattakambalaṃ bhūmattharaṇaṃ santharitvā kambalassa vaṇṇena saddhiṃ paccekabuddhassa",
  "atk-s0401a:823_6": "sarīrappabhaṃ ekasadisaṃ disvā ativiya pasanno hutvā āha – “yathā tumhehi akkantakālato",
  "atk-s0401a:823_7": "paṭṭhāya imassa kambalassa ativiya pabhā virocati, evameva mayhampi nibbattanibbattaṭṭhāne",
  "atk-s0401a:823_8": "hatthapādānaṃ vaṇṇo bandhujīvakapupphavaṇṇo hotu, satakkhattuṃ vihatakappāsapaṭalaphassasadisova",
  "atk-s0401a:823_9": "phasso hotū”ti. So temāsaṃ paccekabuddhaṃ upaṭṭhahitvā pavāritakāle ticīvaraṃ adāsi.",
  "atk-s0401a:823_10": "Paccekabuddho paripuṇṇapattacīvaro gandhamādanameva gato.",
  "atk-s0401a:824_0": "Sopi kulaputto devamanussesu saṃsaranto amhākaṃ bhagavato kāle kāḷacampānagare upaseṭṭhissa",
  "atk-s0401a:824_1": "ghare paṭisandhiṃ gaṇhi. Tassa paṭisandhiggahaṇakālato paṭṭhāya seṭṭhikulaṃ anekāni",
  "atk-s0401a:824_2": "paṇṇākārasahassāni āgacchanti. Jātadivase ca sakalanagaraṃ ekasakkārasammānaṃ ahosi.",
  "atk-s0401a:824_3": "Athassa nāmaggahaṇadivase mātāpitaro “amhākaṃ putto attano nāmaṃ gaṇhitvāva āgato,",
  "atk-s0401a:824_4": "rattasuvaṇṇarasaparisittā viyassa sarīracchavī”ti soṇakumārotvevassa nāmaṃ akaṃsu.",
  "atk-s0401a:825_0": "Athassa saṭṭhi dhātiyo upanetvā devakumāraṃ viya naṃ sukhena vaḍḍhesuṃ. Tassa evarūpaṃ",
  "atk-s0401a:825_1": "āhāravidhānaṃ ahosi – saṭṭhikarīsamattaṃ ṭhānaṃ kasitvā tividhena udakena posenti.",
  "atk-s0401a:825_2": "Kedāre pavisantīsu udakamātikāsu khīrodakassa ca gandhodakassa ca anekāni cāṭisahassāni",
  "atk-s0401a:825_3": "āsiñcanti. Sālisīsānaṃ khīraggahaṇakāle sukādīnaṃ pāṇānaṃ ucchiṭṭhakaraṇanivāraṇatthaṃ",
  "atk-s0401a:825_4": "vīhigabbhānaṃ sukhumālabhāvatthañca pariyantaparikkhepe ca antarantarā ca thambhe",
  "atk-s0401a:825_5": "nikhanitvā upari daṇḍake datvā kilañjehi chādetvā samantā sāṇiyā parikkhipitvā sabbapariyante",
  "atk-s0401a:825_6": "ārakkhaṃ gaṇhanti. Sasse nipphanne koṭṭhe catujātigandhehi paribhaṇḍaṃ katvā upari",
  "atk-s0401a:825_7": "uttamagandhehi paribhāventi. Anekasahassapurisā khettaṃ oruyha sālisīsāni vaṇṭesu",
  "atk-s0401a:825_8": "chinditvā muṭṭhimuṭṭhiyo katvā rajjukehi bandhitvā sukkhāpenti. Tato koṭṭhakassa",
  "atk-s0401a:825_9": "heṭṭhimatale gandhe santharitvā upari sālisīsāni santharanti. Evaṃ ekantarikaṃ katvā",
  "atk-s0401a:825_10": "santharantā koṭṭhakaṃ pūretvā dvāraṃ pidahanti, tivassasampattakāle koṭṭhakaṃ vivaranti.",
  "atk-s0401a:825_11": "Vivaṭakāle sakalanagaraṃ sugandhagandhikaṃ hoti. Sālimhi pahate dhuttā thuse kiṇitvā",
  "atk-s0401a:825_12": "gaṇhanti, kuṇḍakaṃ pana cūḷupaṭṭhākā labhanti. Musalaghaṭṭitake sālitaṇḍule vicinitvā",
  "atk-s0401a:825_13": "gaṇhanti. Te suvaṇṇahīrakapacchiyaṃ pakkhipitvā satakālaṃ parissāvetvā gahite pakkuthitajātirase",
  "atk-s0401a:825_14": "ekavāraṃ pakkhipitvā uddharanti, pamukhaṭṭhānaṃ sumanapupphasadisaṃ hoti. Taṃ bhojanaṃ",
  "atk-s0401a:825_15": "suvaṇṇasarake pakkhipitvā pakkuthitaappodakamadhupāyāsapūritassa rajatathālassa upari",
  "atk-s0401a:825_16": "katvā ādāya gantvā seṭṭhiputtassa purato ṭhapenti.",
  "atk-s0401a:826_0": "So attano yāpanamattaṃ bhuñjitvā gandhavāsitena udakena mukhaṃ vikkhāletvā hatthapāde",
  "atk-s0401a:826_1": "dhovati. Athassa dhotahatthapādassa nānappakāraṃ mukhavāsaṃ upanenti. Tassa akkamanaṭṭhāne",
  "atk-s0401a:826_2": "varapotthakacittattharaṇaṃ attharanti. Hatthapādatalānissa bandhujīvakapupphavaṇṇāni",
  "atk-s0401a:826_3": "honti, satakālavihatakappāsassa viya phasso, pādatalesu maṇikuṇḍalāvattavaṇṇāni lomāni",
  "atk-s0401a:826_4": "jāyiṃsu. So kassacideva kujjhitvā “ājānāhi bhūmiṃ akkamissāmī”ti vadati. Tassa vayappattassa",
  "atk-s0401a:826_5": "tiṇṇaṃ utūnaṃ anucchavike tayo pāsāde kāretvā nāṭakāni ca upaṭṭhāpesuṃ. So mahāsampattiṃ",
  "atk-s0401a:826_6": "anubhavanto devo maññe paṭivasati.",
  "atk-s0401a:827_0": "Atha amhākaṃ satthari sabbaññutaṃ patvā pavattitavaradhammacakke rājagahaṃ upanissāya",
  "atk-s0401a:827_1": "viharante pādalomadassanatthaṃ raññā māgadhena pakkosāpetvā asītiyā gāmiyasahassehi",
  "atk-s0401a:827_2": "saddhiṃ satthu santikaṃ pahito dhammadesanaṃ sutvā paṭiladdhasaddho satthāraṃ pabbajjaṃ",
  "atk-s0401a:827_3": "yāci. Atha naṃ bhagavā “anuññātosi mātāpitūhī”ti pucchitvā ananuññātabhāvaṃ sutvā",
  "atk-s0401a:827_4": "“na kho, soṇa, tathāgatā mātāpitūhi ananuññātaṃ puttaṃ pabbājentī”ti paṭikkhipi.",
  "atk-s0401a:827_5": "So “sādhu bhagavā”ti tathāgatassa vacanaṃ sirasā sampaṭicchitvā mātāpitūnaṃ santikaṃ",
  "atk-s0401a:827_6": "gantvā anujānāpetvā satthu santikaṃ āgamma aññatarassa bhikkhuno santike pabbaji.",
  "atk-s0401a:827_7": "Ayamettha saṅkhepo, vitthārato panassa pabbajjāvidhānaṃ pāḷiyaṃ āgatameva.",
  "atk-s0401a:828_0": "Tassa pabbajjañca upasampadañca labhitvā rājagahe viharantassa sambahulā ñātisālohitā",
  "atk-s0401a:828_1": "ca sandiṭṭhasambhattā ca sakkārasammānaṃ āharanti, rūpanipphattiyā vaṇṇaṃ kathenti,",
  "atk-s0401a:828_2": "aññepi janā passituṃ āgacchanti. Thero cintesi – “mama santikaṃ bahū janā āgacchanti,",
  "atk-s0401a:828_3": "kammaṭṭhāne vā vipassanāya vā kammaṃ kātuṃ kathaṃ sakkhissāmi, yaṃnūnāhaṃ satthu",
  "atk-s0401a:828_4": "santike kammaṭṭhānaṃ kathāpetvā sītavanasusānaṃ gantvā samaṇadhammaṃ kareyyaṃ. Tatra",
  "atk-s0401a:828_5": "hi susānanti jigucchitvā bahū janā nāgamissanti, evaṃsante mama kiccaṃ matthakaṃ",
  "atk-s0401a:828_6": "pāpuṇissatī”ti satthu santike kammaṭṭhānaṃ kathāpetvā sītavanaṃ gantvā samaṇadhammaṃ",
  "atk-s0401a:828_7": "kātuṃ ārabhi. So cintesi – “mayhaṃ sarīraṃ paramasukhumālaṃ, na kho pana sakkā sukheneva",
  "atk-s0401a:828_8": "sukhaṃ pāpuṇituṃ, kāyaṃ kilametvāpi samaṇadhammaṃ kātuṃ vaṭṭatī”ti. Tato ṭhānacaṅkamameva",
  "atk-s0401a:828_9": "adhiṭṭhāya padhānamakāsi. Tassa sukhumālānaṃ pādatalānaṃ antantehi phoṭā uṭṭhāya",
  "atk-s0401a:828_10": "bhijjiṃsu, caṅkamo ekalohitova ahosi. Pādesu avahantesu jaṇṇukehipi hatthehipi vāyamitvā",
  "atk-s0401a:828_11": "caṅkamati. Evaṃ vīriyaṃ daḷhaṃ karontopi obhāsamattampi nibbattetuṃ asakkonto cintesi",
  "atk-s0401a:828_12": "– “sace aññopi āraddhavīriyo bhaveyya, mādisova bhaveyya. Ahaṃ kho pana evaṃ vāyamantopi",
  "atk-s0401a:828_13": "maggaṃ vā phalaṃ vā uppādetuṃ na sakkomi, addhā nevāhaṃ ugghaṭitaññū, na vipañcitaññū,",
  "atk-s0401a:828_14": "na neyyo, padaparamena mayā bhavitabbaṃ. Kiṃ me pabbajjāya, hīnāyāvattitvā bhoge",
  "atk-s0401a:828_15": "ca bhuñjissāmi puññāni ca karissāmī”ti.",
  "atk-s0401a:829_0": "Tasmiṃ samaye satthā therassa vitakkaṃ ñatvā sāyanhasamaye bhikkhusaṅghaparivuto",
  "atk-s0401a:829_1": "tattha gantvā lohitena phuṭṭhaṃ caṅkamaṃ disvā theraṃ vīṇovādena ovaditvā vīriyasamathayojanatthāya",
  "atk-s0401a:829_2": "tassa kammaṭṭhānaṃ kathetvā gijjhakūṭameva gato. Soṇattheropi dasabalassa sammukhā",
  "atk-s0401a:829_3": "ovādaṃ labhitvā nacirasseva arahatte patiṭṭhāsi. Atha satthā aparabhāge jetavane",
  "atk-s0401a:829_4": "bhikkhusaṅghaparivuto dhammaṃ desento theraṃ āraddhavīriyānaṃ aggaṭṭhāne ṭhapesīti.",
  "atk-s0401a:830": "Soṇakuṭikaṇṇattheravatthu",
  "atk-s0401a:831_0": "206. Aṭṭhame kalyāṇavākkaraṇānanti vākkaraṇaṃ vuccati vacanakiriyā, madhuravacanānanti",
  "atk-s0401a:831_1": "attho. Ayañhi thero dasabalena saddhiṃ ekagandhakuṭiyā tathāgatassa madhurena sarena",
  "atk-s0401a:831_2": "dhammakathaṃ kathesi. Athassa satthā sādhukāraṃ adāsi. Tasmā so kalyāṇavākkaraṇānaṃ",
  "atk-s0401a:831_3": "aggo nāma jāto. Soṇoti tassa nāmaṃ, koṭiagghanakaṃ pana kaṇṇapiḷandhanaṃ dhāresi.",
  "atk-s0401a:831_4": "Tasmā kuṭikaṇṇoti vuccati, koṭikaṇṇoti attho.",
  "atk-s0401a:832_0": "Tassa pañhakamme ayamanupubbikathā – ayampi padumuttarabuddhakāle purimanayeneva",
  "atk-s0401a:832_1": "mahājanena saddhiṃ vihāraṃ gantvā parisapariyante ṭhatvā satthu dhammaṃ suṇanto satthāraṃ",
  "atk-s0401a:832_2": "ekaṃ bhikkhuṃ kalyāṇavākkaraṇānaṃ aggaṭṭhāne ṭhapentaṃ disvā “mayāpi anāgate ekassa",
  "atk-s0401a:832_3": "buddhassa sāsane kalyāṇavākkaraṇānaṃ aggena bhavituṃ vaṭṭatī”ti cintetvā dasabalaṃ",
  "atk-s0401a:832_4": "nimantetvā sattāhaṃ mahādānaṃ datvā, “bhante, yaṃ bhikkhuṃ tumhe ito sattadivasamatthake",
  "atk-s0401a:832_5": "kalyāṇavākkaraṇānaṃ aggaṭṭhāne ṭhapayittha, ahampi imassa adhikārakammassa phalena",
  "atk-s0401a:832_6": "anāgate ekassa buddhassa sāsane tathārūpo bhaveyya”nti patthanaṃ akāsi. Satthā tassa",
  "atk-s0401a:832_7": "anantarāyaṃ disvā “anāgate gotamabuddhassa sāsane kalyāṇavākkaraṇānaṃ aggo bhavissasī”ti byākaritvā pakkāmi.",
  "atk-s0401a:833_0": "Sopi yāvajīvaṃ kusalaṃ katvā kappasatasahassaṃ devesu ca manussesu ca saṃsaranto",
  "atk-s0401a:833_1": "amhākaṃ dasabalassa uppattito puretarameva devalokā cavitvā kāḷiyā nāma kuraragharikāya",
  "atk-s0401a:833_2": "upāsikāya kucchismiṃ paṭisandhiṃ gaṇhi. Sā paripakke gabbhe rājagahanagare attano",
  "atk-s0401a:833_3": "kulanivesanaṃ āgatā.",
  "atk-s0401a:834_0": "Tasmiṃ samaye amhākaṃ satthā sabbaññutaṃ patto isipatane dhammacakkaṃ pavattesi.",
  "atk-s0401a:834_1": "Dhammacakkappavattane dasasahassacakkavāḷadevatā sannipatiṃsu. Tattha eko aṭṭhavīsatiyā",
  "atk-s0401a:834_2": "yakkhasenāpatīnaṃ abbhantare sātāgiro nāma yakkho dasabalassa dhammakathaṃ sutvā",
  "atk-s0401a:834_3": "sotāpattiphale patiṭṭhāya cintesi – “kiṃ nu kho ayaṃ evaṃ madhuradhammakathā mama",
  "atk-s0401a:834_4": "sahāyena hemavatena sutā na sutā”ti? So devasaṅghassa antare olokento taṃ apassitvā",
  "atk-s0401a:834_5": "“addhā mama sahāyo tiṇṇaṃ ratanānaṃ uppannabhāvaṃ na jānāti, gacchāmi dasabalassa",
  "atk-s0401a:834_6": "ceva vaṇṇaṃ kathessāmi, paṭividdhadhammañca ārocessāmī”ti attano parisāya saddhiṃ",
  "atk-s0401a:834_7": "rājagahamatthakena tassa santikaṃ pāyāsi.",
  "atk-s0401a:835_0": "Hemavatopi tiyojanasahassaṃ himavantaṃ akālapupphitaṃ disvā “mama sahāyena sātāgirena",
  "atk-s0401a:835_1": "saddhiṃ himavantakīḷitaṃ kīḷissāmī”ti attano parisāya saddhiṃ rājagahamatthakeneva",
  "atk-s0401a:835_2": "pāyāsi. Tesaṃ dvinnampi aggabalakāyā kulagharikāya kāḷiupāsikāya nivesanamatthake",
  "atk-s0401a:835_3": "samāgantvā “tumhe kassa parisā, mayaṃ sātāgirassa. Tumhe kassa parisā, mayaṃ hemavatassā”ti",
  "atk-s0401a:835_4": "āhaṃsu. Te haṭṭhatuṭṭhāva gantvā tesaṃ yakkhasenāpatīnaṃ ārocayiṃsu. Tepi taṃkhaṇaññeva",
  "atk-s0401a:835_5": "upāsikāya nivesanamatthake samāgacchiṃsu. Sātāgiro hemavataṃ āha – “kahaṃ, samma,",
  "atk-s0401a:835_6": "gacchasī”ti? Tava santikaṃ sammāti. Kiṃkāraṇāti? Himavantaṃ pupphitaṃ disvā tayā",
  "atk-s0401a:835_7": "saddhiṃ tattha kīḷissāmīti. Tvaṃ pana, samma, kahaṃ gacchasīti? Tava santikaṃ, sammāti.",
  "atk-s0401a:835_8": "Kiṃkāraṇāti? Tvaṃ himavantassa kena pupphitabhāvaṃ jānāsīti? Na jānāmi, sammāti.",
  "atk-s0401a:835_9": "Suddhodanamahārājassa putto siddhatthakumāro dasasahassilokadhātuṃ kampetvā paṭividdhasabbaññutaññāṇo",
  "atk-s0401a:835_10": "dasasahassacakkavāḷadevatānaṃ majjhe anuttaraṃ dhammacakkaṃ pavattesi. Tassa pavattitabhāvaṃ",
  "atk-s0401a:835_11": "na jānāsīti? Na jānāmi, sammāti. Tvaṃ ettakameva ṭhānaṃ pupphitanti aññāsi, tassa",
  "atk-s0401a:835_12": "pana purisassa sakkāratthāya sakaladasasahassacakkavāḷaṃ ekamālāguḷasadisaṃ ajja",
  "atk-s0401a:835_13": "jātaṃ sammāti. Mālā tāva pupphantu, tayā so satthā akkhīni pūretvā diṭṭhoti. Āma,",
  "atk-s0401a:835_14": "samma, satthā ca me diṭṭho, dhammo ca suto, amatañca pītaṃ. Ahaṃ “etaṃ amatadhammaṃ",
  "atk-s0401a:835_15": "tampi jānāpessāmī”ti tava santikaṃ āgatosmi, sammāti. Tesaṃ aññamaññaṃ kathentānaṃyeva",
  "atk-s0401a:835_16": "upāsikā sirisayanato uṭṭhāya nisinnā taṃ kathāsallāpaṃ sutvā sadde nimittaṃ gaṇhi.",
  "atk-s0401a:835_17": "“Ayaṃ saddo uddhaṃ, na heṭṭhā, amanussabhāsito, no manussabhāsito”ti sallakkhetvā",
  "atk-s0401a:835_18": "ohitasotā paggahitamānasā hutvā nisīdi. Tato –",
  "atk-s0401a:836": "“Ajja pannaraso uposatho (iti sātāgiro yakkho),",
  "atk-s0401a:837": "Dibbā ratti upaṭṭhitā;",
  "atk-s0401a:838": "Anomanāmaṃ satthāraṃ,",
  "atk-s0401a:839": "Handa passāma gotama”nti. –",
  "atk-s0401a:840": "Evaṃ sātāgirena vutte –",
  "atk-s0401a:841": "“Kacci mano supaṇihito (iti hemavato yakkho),",
  "atk-s0401a:842": "Sabbabhūtesu tādino;",
  "atk-s0401a:843": "Kacci iṭṭhe aniṭṭhe ca,",
  "atk-s0401a:844": "Saṅkappassa vasīkatā”ti. ;",
  "atk-s0401a:845_0": "Evaṃ hemavato satthu kāyasamācārañca ājīvañca manosamācārañca pucchi. Pucchitaṃ pucchitaṃ",
  "atk-s0401a:845_1": "sātāgiro vissajjesi. Evaṃ satthu sarīravaṇṇaguṇavaṇṇakathanavasena hemavatasuttante",
  "atk-s0401a:845_2": "niṭṭhite hemavato sahāyakassa dhammadesanānusārena ñāṇaṃ pesetvā sotāpattiphale patiṭṭhahi.",
  "atk-s0401a:846_0": "Atha, kāḷī upāsikā, parassa dhamme desīyamāne tathāgataṃ adiṭṭhapubbāva hutvā anussavappasādaṃ",
  "atk-s0401a:846_1": "uppādetvā parassa vaḍḍhitaṃ bhojanaṃ bhuñjamānā viya sotāpattiphale patiṭṭhāsi. Sā",
  "atk-s0401a:846_2": "sabbamātugāmānaṃ antare paṭhamakasotāpannā sabbajeṭṭhikā ahosi. Tassā saha sotāpattibhāvena",
  "atk-s0401a:846_3": "tameva rattiṃ gabbhavuṭṭhānaṃ jātaṃ, paṭiladdhadārakassa nāmaggahaṇadivase soṇoti",
  "atk-s0401a:846_4": "nāmaṃ akāsi. Sā yathāruciyā kulagehe vasitvā kulagharameva agamāsi.",
  "atk-s0401a:847_0": "Tasmiṃ samaye mahākaccānatthero taṃ nagaraṃ upanissāya upavatte pabbate paṭivasati.",
  "atk-s0401a:847_1": "Upāsikā theraṃ upaṭṭhāti. Thero nibaddhaṃ tassā nivesanaṃ gacchati. Soṇadārakopi",
  "atk-s0401a:847_2": "nibaddhaṃ therassa santike vicaranto vissāsiko ahosi. So aparena samayena therassa",
  "atk-s0401a:847_3": "santike pabbaji. Thero taṃ upasampādetukāmo tīṇi vassāni gaṇaṃ pariyesitvā upasampādesi.",
  "atk-s0401a:847_4": "So upasampanno kammaṭṭhānaṃ kathāpetvā vipassanaṃ vaḍḍhetvā arahattaṃ patvā therasseva",
  "atk-s0401a:847_5": "santike suttanipātaṃ uggaṇhitvā vutthavasso pavāretvā satthāraṃ passitukāmo hutvā",
  "atk-s0401a:847_6": "upajjhāyaṃ āpucchi. Thero āha – “soṇa, tayi gate satthā taṃ ekagandhakuṭiyaṃ vasāpetvā",
  "atk-s0401a:847_7": "dhammaṃ ajjhesissati, tvaṃ dhammaṃ kathessasi. Satthā tava dhammakathāya pasīditvā",
  "atk-s0401a:847_8": "tuyhaṃ varaṃ dassati. Tvaṃ varaṃ gaṇhanto imañca imañca gaṇhāhi, mama vacanena dasabalassa",
  "atk-s0401a:847_9": "pāde vandāhī”ti. So upajjhāyena anuññāto mātuupāsikāya gehaṃ gantvā ārocesi. Sāpi",
  "atk-s0401a:847_10": "“sādhu, tāta, tvaṃ dasabalaṃ passituṃ gacchanto imaṃ kambalaṃ āharitvā satthu vasanagandhakuṭiyā",
  "atk-s0401a:847_11": "bhūmattharaṇaṃ katvā attharāhī”ti kambalaṃ adāsi. Soṇatthero taṃ ādāya senāsanaṃ",
  "atk-s0401a:847_12": "saṃsāmetvā anupubbena satthu vasanaṭṭhānaṃ gantvā dasabalassa buddhāsane nisinnavelāyameva",
  "atk-s0401a:847_13": "upasaṅkamitvā abhivādetvā ekamantaṃ aṭṭhāsi. Satthā tena saddhiṃ paṭisanthāraṃ katvā",
  "atk-s0401a:847_14": "ānandattheraṃ āmantesi – “ānanda, imassa bhikkhussa senāsanaṃ jānāhī”ti. Thero satthu",
  "atk-s0401a:847_15": "adhippāyaṃ ñatvā antogandhakuṭiyaṃyeva bhūmattharaṇaṃ ussārento viya atthari.",
  "atk-s0401a:848_0": "Atha kho bhagavā bahudevarattiṃ ajjhokāse vītināmetvā vihāraṃ pāvisi, āyasmāpi kho",
  "atk-s0401a:848_1": "soṇo bahudevarattiṃ ajjhokāse vītināmetvā vihāraṃ pāvisi. Satthā pacchimayāme sīhaseyyaṃ",
  "atk-s0401a:848_2": "kappetvā paccūsasamaye vuṭṭhāya nisīditvā “ettakena kālena soṇassa kāyadaratho paṭippassaddho",
  "atk-s0401a:848_3": "bhavissatī”ti ñatvā āyasmantaṃ soṇaṃ ajjhesi – “paṭibhātu taṃ bhikkhu dhammo bhāsitu”nti.",
  "atk-s0401a:848_4": "Soṇatthero madhurassarena ekabyañjanampi avināsento aṭṭhakavaggiyāni suttāni abhāsi.",
  "atk-s0401a:848_5": "Kathāpariyosāne bhagavā sādhukāraṃ datvā “suggahito te bhikkhu dhammo, mayā desitakāle",
  "atk-s0401a:848_6": "ca ajja ca ekasadisāva desanā, kiñci ūnaṃ vā adhikaṃ vā natthī”ti pasannabhāvaṃ pakāsesi.",
  "atk-s0401a:848_7": "Soṇattheropi “ayaṃ okāso”ti sallakkhetvā upajjhāyassa vacanena dasabalaṃ vanditvā",
  "atk-s0401a:848_8": "vinayadharapañcamena gaṇena upasampadaṃ ādiṃ katvā sabbe vare yāci, satthā adāsi.",
  "atk-s0401a:848_9": "Puna thero mātuupāsikāya vacanena vanditvā “ayaṃ, bhante, upāsikāya tumhākaṃ vasanagandhakuṭiyaṃ",
  "atk-s0401a:848_10": "bhūmattharaṇatthaṃ kambalo pahito”ti kambalaṃ datvā uṭṭhāyāsanā satthāraṃ vanditvā",
  "atk-s0401a:848_11": "padakkhiṇaṃ katvā pakkāmi. Ayamettha saṅkhepo, vitthārato pana therassa pabbajjaṃ",
  "atk-s0401a:848_12": "ādiṃ katvā sabbaṃ sutte āgatameva.",
  "atk-s0401a:849_0": "Iti thero satthu santikā aṭṭha vare labhitvā upajjhāyassa santikaṃ gantvā sabbaṃ",
  "atk-s0401a:849_1": "taṃ pavattiṃ ārocesi. Punadivase mātuupāsikāya nivesanadvāraṃ gantvā bhikkhāya aṭṭhāsi.",
  "atk-s0401a:849_2": "Upāsikā “putto kira me dvāre ṭhito”ti sutvā vegena āgantvā abhivādetvā hatthato pattaṃ",
  "atk-s0401a:849_3": "gahetvā antonivesane nisīdāpetvā bhojanaṃ adāsi. Atha naṃ bhattakiccapariyosāne āha",
  "atk-s0401a:849_4": "– “diṭṭho te, tāta, dasabalo”ti? Āma upāsiketi. Vandito te mama vacanenāti? Āma vandito,",
  "atk-s0401a:849_5": "sopi ca me kambalo tathāgatassa vasanaṭṭhāne bhūmattharaṇaṃ katvā atthatoti. Kiṃ,",
  "atk-s0401a:849_6": "tāta, tayā kira satthu dhammakathā kathitā, satthārā ca te sādhukāro dinnoti? Tayā",
  "atk-s0401a:849_7": "kathaṃ ñātaṃ upāsiketi? Tāta, mayhaṃ gehe adhivatthā devatā dasabalena tuyhaṃ sādhukāraṃ",
  "atk-s0401a:849_8": "dinnadivase “sakaladasasahassacakkavāḷe devatā sādhukāraṃ adaṃsū”ti āha – tāta, tayā",
  "atk-s0401a:849_9": "kathitadhammakathaṃ buddhānaṃ kathitaniyāmeneva mayhampi kathetuṃ paccāsīsāmīti.",
  "atk-s0401a:849_10": "Thero mātu kathaṃ sampaṭicchi. Sā tassa adhivāsanaṃ viditvā dvāre maṇḍapaṃ kāretvā",
  "atk-s0401a:849_11": "dasabalassa kathitaniyāmeneva attano dhammakathaṃ kathāpesīti vatthu ettha samuṭṭhitaṃ.",
  "atk-s0401a:849_12": "Satthā aparabhāge ariyagaṇamajjhe nisinno theraṃ kalyāṇavākkaraṇānaṃ aggaṭṭhāne ṭhapesīti.",
  "atk-s0401a:850": "Sīvalittheravatthu",
  "atk-s0401a:851_0": "207. Navame lābhīnaṃ yadidaṃ sīvalīti ṭhapetvā tathāgataṃ lābhīnaṃ bhikkhūnaṃ sīvalitthero",
  "atk-s0401a:851_1": "aggoti dasseti. Tassa pañhakamme ayamanupubbikathā – ayampi atīte padumuttarabuddhakāle",
  "atk-s0401a:851_2": "vuttanayeneva vihāraṃ gantvā parisapariyante ṭhito dhammaṃ suṇanto satthāraṃ ekaṃ",
  "atk-s0401a:851_3": "bhikkhuṃ lābhīnaṃ aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti",
  "atk-s0401a:851_4": "dasabalaṃ nimantetvā purimanayeneva sattāhaṃ mahādānaṃ datvā “bhagavā ahampi iminā",
  "atk-s0401a:851_5": "adhikārakammena aññaṃ sampattiṃ na patthemi, anāgate pana ekassa buddhassa sāsane",
  "atk-s0401a:851_6": "ahampi tumhehi so etadagge ṭhapitabhikkhu viya lābhīnaṃ aggo bhaveyya”nti patthanaṃ",
  "atk-s0401a:851_7": "akāsi. Satthā anantarāyaṃ disvā “ayaṃ te patthanā anāgate gotamassa buddhassa sāsane",
  "atk-s0401a:851_8": "samijjhissatī”ti byākaritvā pakkāmi.",
  "atk-s0401a:852_0": "Sopi kulaputto yāvajīvaṃ kusalaṃ katvā devamanussesu saṃsaranto vipassībuddhakāle",
  "atk-s0401a:852_1": "bandhumatīnagarato avidūre ekasmiṃ gāme paṭisandhiṃ gaṇhi. Tasmiṃ samaye bandhumatīnagaravāsino",
  "atk-s0401a:852_2": "raññā saddhiṃ sākacchitvā sākacchitvā dasabalassa dānaṃ denti. Te ekadivasaṃ sabbeva",
  "atk-s0401a:852_3": "ekato hutvā dānaṃ dentā “kiṃ nu kho amhākaṃ dānamukhe natthī”ti madhuñca guḷadadhiñca",
  "atk-s0401a:852_4": "na addasaṃsu. Te “yato kutoci āharissāmā”ti janapadato nagaraṃ pavisanamagge purisaṃ",
  "atk-s0401a:852_5": "ṭhapesuṃ. Tadā esa kulaputto attano gāmato guḷadadhivārakaṃ gahetvā “kiñcideva āharissāmī”ti",
  "atk-s0401a:852_6": "nagaraṃ gacchanto mukhaṃ dhovitvā “dhotahatthapādo pavisissāmī”ti phāsukaṭṭhānaṃ",
  "atk-s0401a:852_7": "olokento naṅgalasīsamattaṃ nimmakkhikaṃ daṇḍakamadhuṃ disvā “puññena me idaṃ uppanna”nti",
  "atk-s0401a:852_8": "gahetvā nagaraṃ pavisati. Nāgarehi ṭhapitapuriso taṃ disvā, “bho purisa, kassimaṃ",
  "atk-s0401a:852_9": "āharasī”ti pucchi. Na kassaci sāmi, vikkiṇituṃ pana me idaṃ ānītanti. Tena hi, bho",
  "atk-s0401a:852_10": "purisa, imaṃ kahāpaṇaṃ gahetvā etaṃ madhuñca guḷadadhiñca dehīti.",
  "atk-s0401a:853_0": "So cintesi – “idaṃ na bahumūlaṃ, ayañca ekappahāreneva bahuṃ deti, vīmaṃsituṃ vaṭṭatī”ti.",
  "atk-s0401a:853_1": "Tato naṃ “nāhaṃ ekakahāpaṇena demī”ti āha. Yadi evaṃ, dve gahetvā dehīti. Dvīhipi",
  "atk-s0401a:853_2": "na demīti. Etenupāyena vaḍḍhantaṃ vaḍḍhantaṃ sahassaṃ pāpuṇi. So cintesi – “atiañchituṃ",
  "atk-s0401a:853_3": "na vaṭṭati, hotu tāva, imassa kattabbakiccaṃ pucchissāmī”ti. Atha naṃ āha – “idaṃ",
  "atk-s0401a:853_4": "na bahuagghanakaṃ, tvañca bahuṃ desi, kena kammena idaṃ gaṇhāsī”ti? Idha, bho, nagaravāsino",
  "atk-s0401a:853_5": "raññā saddhiṃ paṭivirujjhitvā vipassīdasabalassa dānaṃ dentā idaṃ dvayaṃ dānamukhe",
  "atk-s0401a:853_6": "apassantā pariyesanti. Sace idaṃ dvayaṃ na labhissanti, nāgarānaṃ parājayo bhavissati.",
  "atk-s0401a:853_7": "Tasmā sahassaṃ datvā gaṇhāmīti. Kiṃ panetaṃ nāgarānameva vaṭṭati, na aññesaṃ dātuṃ",
  "atk-s0401a:853_8": "vaṭṭatīti? Yassa kassaci dātuṃ avāritametanti. Atthi pana te koci nāgarānaṃ dāne",
  "atk-s0401a:853_9": "ekadivasaṃ sahassaṃ dātāti? Natthi sammāti. Imesaṃ pana dvinnaṃ sahassagghanakabhāvaṃ",
  "atk-s0401a:853_10": "jānāsīti? Āma jānāmīti. Tena hi gaccha, nāgarānaṃ ācikkha – “eko puriso imāni dve",
  "atk-s0401a:853_11": "mūlena na deti, sahattheneva dātukāmo, tumhe imesaṃ dvinnaṃ kāraṇā nirussukkā hothā”ti.",
  "atk-s0401a:853_12": "Tvaṃ pana me imasmiṃ dānamukhe jeṭṭhakabhāvassa kāyasakkhī hohīti.",
  "atk-s0401a:854_0": "So gāmavāsī paribbayatthaṃ gahitamāsakena pañcakaṭukaṃ gahetvā cuṇṇaṃ katvā dadhito",
  "atk-s0401a:854_1": "kañjiyaṃ vāhetvā tattha madhupaṭalaṃ pīḷetvā pañcakaṭukacuṇṇena yojetvā ekasmiṃ paduminipatte",
  "atk-s0401a:854_2": "pakkhipitvā taṃ saṃvidahitvā ādāya dasabalassa avidūre ṭhāne nisīdi. Mahājanena āhariyamānassa",
  "atk-s0401a:854_3": "sakkārassa antare attano pattavāraṃ olokayamāno okāsaṃ ñatvā satthu santikaṃ gantvā",
  "atk-s0401a:854_4": "“bhagavā ayaṃ mayhaṃ duggatapaṇṇākāro, imaṃ me anukampaṃ paṭicca gaṇhathā”ti. Satthā",
  "atk-s0401a:854_5": "tassa anukampaṃ paṭicca catumahārājadattiyena selamayena pattena taṃ paṭiggahetvā",
  "atk-s0401a:854_6": "yathā aṭṭhasaṭṭhibhikkhusatasahassassa diyyamānaṃ na khīyati, evaṃ adhiṭṭhāsi. Sopi",
  "atk-s0401a:854_7": "kulaputto niṭṭhitabhattakiccaṃ bhagavantaṃ abhivādetvā ekamantaṃ ṭhito āha – “diṭṭho",
  "atk-s0401a:854_8": "me bhagavā ajja bandhumatīnagaravāsikehi tumhākaṃ sakkāro āhariyamāno, ahampi imassa",
  "atk-s0401a:854_9": "kammassa nissandena nibbattanibbattabhave lābhaggayasaggappatto bhaveyya”nti. Satthā",
  "atk-s0401a:854_10": "“evaṃ hotu kulaputtā”ti vatvā tassa ca nagaravāsīnañca bhattānumodanaṃ katvā pakkāmi.",
  "atk-s0401a:855_0": "Sopi kulaputto yāvajīvaṃ kusalaṃ katvā devamanussesu saṃsaranto imasmiṃ buddhuppāde",
  "atk-s0401a:855_1": "suppavāsāya rājadhītāya kucchismiṃ paṭisandhiṃ gaṇhi. Paṭisandhiggahaṇato paṭṭhāya",
  "atk-s0401a:855_2": "sāyaṃ pātañca paṇṇākārasatāni pāpuṇanti, suppavāsā sampattiṃ gacchati. Atha naṃ puññavīmaṃsanatthaṃ",
  "atk-s0401a:855_3": "hatthena bījapacchiṃ phusāpenti, ekekabījato salākasatampi salākasahassampi nigacchati.",
  "atk-s0401a:855_4": "Ekakarīsakhettato paññāsampi saṭṭhipi sakaṭāni uppajjanti. Koṭṭhapūraṇakālepi koṭṭhadvāraṃ",
  "atk-s0401a:855_5": "hatthena phusāpenti, rājadhītāya puññena gaṇhantānaṃ gahitagahitaṭṭhānaṃ puna pūrati.",
  "atk-s0401a:855_6": "Paripuṇṇabhattakumbhitopi “rājadhītāya puñña”nti vatvā yassa kassaci dentānaṃ yāva",
  "atk-s0401a:855_7": "na ukkaḍḍhanti, na tāva bhattaṃ khīyati. Dārake kucchigateyeva satta vassāni atikkamiṃsu.",
  "atk-s0401a:856_0": "Gabbhe pana paripakke sattāhaṃ mahādukkhaṃ anubhosi. Sā sāmikaṃ āmantetvā “pure maraṇā",
  "atk-s0401a:856_1": "jīvamānāva dānaṃ dassāmī”ti satthu santikaṃ pesesi – “gaccha imaṃ pavattiṃ satthu",
  "atk-s0401a:856_2": "ārocetvā satthāraṃ nimantehi, yañca satthā vadeti, taṃ sādhukaṃ upalakkhetvā āgantvā",
  "atk-s0401a:856_3": "mayhaṃ kathehī”ti. So gantvā tassā sāsanaṃ bhagavato ārocesi. Satthā “sukhinī hotu",
  "atk-s0401a:856_4": "suppavāsā koliyadhītā, sukhinī arogā arogaṃ puttaṃ vijāyatū”ti āha. Rājā taṃ sutvā",
  "atk-s0401a:856_5": "bhagavantaṃ abhivādetvā antogāmābhimukho pāyāsi. Tassa pure āgamanāyeva suppavāsāya",
  "atk-s0401a:856_6": "kucchito dhamakaraṇā udakaṃ viya gabbho nikkhami, parivāretvā nisinnajano assumukhova",
  "atk-s0401a:856_7": "hasituṃ āraddho. Haṭṭhatuṭṭho mahājano rañño puttasāsanaṃ ārocetuṃ agamāsi.",
  "atk-s0401a:857_0": "Rājā tesaṃ iṅgitaṃ disvāva “dasabalena kathitakathā nipphannā maññe”ti cintesi. So",
  "atk-s0401a:857_1": "āgantvā satthu sāsanaṃ rājadhītāya ārocesi. Rājadhītā “tayā nimantitaṃ jīvitabhattameva",
  "atk-s0401a:857_2": "maṅgalabhattaṃ bhavissati, gaccha sattāhaṃ dasabalaṃ nimantehī”ti. Rājā tathā akāsi.",
  "atk-s0401a:857_3": "Sattāhaṃ buddhappamukhassa bhikkhusaṅghassa mahādānaṃ pavattayiṃsu. Dārako sabbesaṃ",
  "atk-s0401a:857_4": "ñātīnaṃ santattacittaṃ nibbāpento jātoti sīvalidārakotvevassa nāmaṃ akaṃsu. So satta",
  "atk-s0401a:857_5": "vassāni gabbhe vasitattā jātakālato paṭṭhāya sabbakammakkhamo ahosi. Dhammasenāpati",
  "atk-s0401a:857_6": "sāriputto sattame divase tena saddhiṃ kathāsallāpaṃ akāsi. Satthāpi dhammapade gāthaṃ abhāsi –",
  "atk-s0401a:858": "“Yomaṃ palipathaṃ duggaṃ, saṃsāraṃ mohamaccagā;",
  "atk-s0401a:859": "Tiṇṇo pāraṅgato jhāyī, anejo akathaṃkathī;",
  "atk-s0401a:860": "Anupādāya nibbuto, tamahaṃ brūmi brāhmaṇa”nti. ;",
  "atk-s0401a:861_0": "Atha naṃ thero evamāha – “kiṃ pana tayā evarūpaṃ dukkharāsiṃ anubhavitvā pabbajituṃ",
  "atk-s0401a:861_1": "na vaṭṭatī”ti? Labhamāno pabbajeyyaṃ, bhanteti. Suppavāsā taṃ dārakaṃ therena saddhiṃ",
  "atk-s0401a:861_2": "kathentaṃ disvā “kiṃ nu kho me putto dhammasenāpatinā saddhiṃ kathetī”ti theraṃ upasaṅkamitvā",
  "atk-s0401a:861_3": "pucchi – “mayhaṃ putto tumhehi saddhiṃ kiṃ katheti, bhadante”ti? Attanā anubhūtaṃ",
  "atk-s0401a:861_4": "gabbhavāsadukkhaṃ kathetvā tumhehi anuññāto pabbajissāmīti vadatīti. Sādhu, bhante,",
  "atk-s0401a:861_5": "pabbājetha nanti. Thero taṃ vihāraṃ netvā tacapañcakakammaṭṭhānaṃ datvā pabbājento,",
  "atk-s0401a:861_6": "“sīvali, na tuyhaṃ aññena ovādena kammaṃ atthi, tayā satta vassāni anubhūtadukkhameva",
  "atk-s0401a:861_7": "paccavekkhāhī”ti. Bhante, pabbājanameva tumhākaṃ bhāro, yaṃ pana mayā kātuṃ sakkā,",
  "atk-s0401a:861_8": "tamahaṃ jānissāmīti. So paṭhamakesavaṭṭiyā ohāritakkhaṇeyeva sotāpattiphale patiṭṭhāsi,",
  "atk-s0401a:861_9": "dutiyāya ohāritakkhaṇe sakadāgāmiphale, tatiyāya anāgāmiphale. Sabbesaṃyeva pana",
  "atk-s0401a:861_10": "kesānaṃ oropanañca arahattasacchikiriyā ca apacchā apurimā ahosi. Tassa pabbajitadivasato",
  "atk-s0401a:861_11": "paṭṭhāya bhikkhusaṅghassa cattāro paccayā yadicchakaṃ uppajjanti. Evaṃ ettha vatthu samuṭṭhitaṃ.",
  "atk-s0401a:862_0": "Aparabhāge satthā sāvatthiṃ agamāsi. Thero satthāraṃ abhivādetvā, “bhante, mayhaṃ",
  "atk-s0401a:862_1": "puññaṃ vīmaṃsissāmi, pañca me bhikkhusatāni dethā”ti āha. Gaṇha, sīvalīti. So pañcasate",
  "atk-s0401a:862_2": "bhikkhū gahetvā himavantābhimukhaṃ gacchanto aṭavimaggaṃ gacchati. Tassa paṭhamaṃ",
  "atk-s0401a:862_3": "diṭṭhā nigrodhe adhivatthā devatā satta divasāni dānaṃ adāsi. Iti so –",
  "atk-s0401a:863": "“Nigrodhaṃ paṭhamaṃ passi, dutiyaṃ paṇḍavapabbataṃ;",
  "atk-s0401a:864": "Tatiyaṃ aciravatiyaṃ, catutthaṃ varasāgaraṃ.",
  "atk-s0401a:865": "“Pañcamaṃ himavantaṃ so, chaṭṭhaṃ chaddantupāgami;",
  "atk-s0401a:866": "Sattamaṃ gandhamādanaṃ, aṭṭhamaṃ atha revata”nti.",
  "atk-s0401a:867_0": "Sabbaṭṭhānesu satta satta divasāneva dānaṃ adaṃsu. Gandhamādanapabbate pana nāgadattadevarājā",
  "atk-s0401a:867_1": "nāma sattadivasesu ekadivasaṃ khīrapiṇḍapātaṃ adāsi, ekadivasaṃ sappipiṇḍapātaṃ adāsi.",
  "atk-s0401a:867_2": "Bhikkhusaṅgho āha – “āvuso, imassa devarañño neva dhenuyo duyhamānā paññāyanti, na",
  "atk-s0401a:867_3": "dadhinimmathanaṃ, kuto te, devarāja, imaṃ uppajjatī”ti? “Bhante, kassapadasabalassa",
  "atk-s0401a:867_4": "kāle khīrasalākabhattadānassetaṃ phala”nti devarājā āha. Aparabhāge satthā khadiravaniyarevatassa",
  "atk-s0401a:867_5": "paccuggamanaṃ aṭṭhuppattiṃ katvā theraṃ attano sāsane lābhaggayasaggappattānaṃ aggaṭṭhāne ṭhapesīti.",
  "atk-s0401a:868": "Vakkalittheravatthu",
  "atk-s0401a:869_0": "208. Dasame saddhādhimuttānanti saddhāya adhimuttānaṃ, balavasaddhānaṃ bhikkhūnaṃ",
  "atk-s0401a:869_1": "vakkalitthero aggoti dasseti. Aññesaṃ hi saddhā vaḍḍhetabbā hoti, therassa pana hāpetabbā",
  "atk-s0401a:869_2": "jātā. Tasmā so saddhādhimuttānaṃ aggoti vutto. Vakkalīti panassa nāmaṃ.",
  "atk-s0401a:870_0": "Tassa pañhakamme ayamanupubbikathā – ayampi hi atīte padumuttarabuddhakāle vuttanayeneva",
  "atk-s0401a:870_1": "vihāraṃ gantvā parisapariyante ṭhito dhammaṃ suṇanto satthāraṃ ekaṃ bhikkhuṃ saddhādhimuttānaṃ",
  "atk-s0401a:870_2": "aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti vuttanayeneva",
  "atk-s0401a:870_3": "satthāraṃ nimantetvā sattāhaṃ mahādānaṃ datvā dasabalaṃ vanditvā, “bhante, ahampi",
  "atk-s0401a:870_4": "iminā adhikārakammena tumhehi saddhādhimuttānaṃ etadagge ṭhapitabhikkhu viya anāgate",
  "atk-s0401a:870_5": "ekassa buddhassa sāsane saddhādhimuttānaṃ aggo bhaveyya”nti patthanaṃ akāsi. Satthā",
  "atk-s0401a:870_6": "tassa anantarāyaṃ disvā byākaritvā pakkāmi.",
  "atk-s0401a:871_0": "Sopi yāvajīvaṃ kusalaṃ katvā devamanussesu saṃsaranto amhākaṃ satthukāle sāvatthiyaṃ",
  "atk-s0401a:871_1": "brāhmaṇakule paṭisandhiṃ gaṇhi, vakkalītissa nāmaṃ akaṃsu. So vuddhippatto tayo vede",
  "atk-s0401a:871_2": "uggaṇhitvā dasabalaṃ bhikkhusaṅghaparivutaṃ sāvatthiyaṃ carantaṃ disvā satthu sarīrasampattiṃ",
  "atk-s0401a:871_3": "olokento sarīrasampattidassanena atitto dasabalena saddhiṃyeva vicarati. Vihāraṃ",
  "atk-s0401a:871_4": "gacchantena saddhiṃ vihāraṃ gantvā sarīranipphattiṃ olokentova tiṭṭhati. Dhammasabhāyaṃ",
  "atk-s0401a:871_5": "nisīditvā dhammaṃ kathentassa sammukhaṭṭhāne ṭhito dhammaṃ suṇāti. So saddhaṃ paṭilabhitvā",
  "atk-s0401a:871_6": "“agāramajjhe vasanto nibaddhaṃ dasabalassa dassanaṃ na labhissāmī”ti pabbajjaṃ yācitvā",
  "atk-s0401a:871_7": "satthu santike pabbaji.",
  "atk-s0401a:872_0": "Tato paṭṭhāya ṭhapetvā āhārakaraṇavelaṃ avasesakāle yattha ṭhitena sakkā dasabalaṃ",
  "atk-s0401a:872_1": "passituṃ, tattha ṭhito yonisomanasikāraṃ pahāya dasabalaṃ olokentova viharati. Satthā",
  "atk-s0401a:872_2": "tassa ñāṇaparipākaṃ āgamento dīghampi addhānaṃ tasmiṃ rūpadassanavaseneva vicarante",
  "atk-s0401a:872_3": "kiñci avatvā “idānissa ñāṇaṃ paripākagataṃ, sakkā etaṃ bodhetu”nti ñatvā evamāha",
  "atk-s0401a:872_4": "– “kiṃ te, vakkali, iminā pūtikāyena diṭṭhena, yo kho, vakkali, dhammaṃ passati,",
  "atk-s0401a:872_5": "so maṃ passati. Yo maṃ passati, so dhammaṃ passati. Dhammañhi, vakkali, passanto",
  "atk-s0401a:872_6": "maṃ passati, maṃ passanto dhammaṃ passatī”ti.",
  "atk-s0401a:873_0": "Satthari evaṃ ovadantepi thero dasabalassa dassanaṃ pahāya neva aññattha gantuṃ sakkoti.",
  "atk-s0401a:873_1": "Tato satthā “nāyaṃ bhikkhu saṃvegaṃ alabhitvā bujjhissatī”ti upakaṭṭhāya vassūpanāyikāya",
  "atk-s0401a:873_2": "rājagahaṃ gantvā vassūpanāyikadivase “apehi, vakkalī”ti theraṃ paṇāmeti. Buddhā ca",
  "atk-s0401a:873_3": "nāma ādeyyavacanā honti, tasmā thero satthāraṃ paṭippharitvā ṭhātuṃ asakkonto temāsaṃ",
  "atk-s0401a:873_4": "dasabalassa sammukhe āgantuṃ avisahanto “kiṃ dāni sakkā kātuṃ, tathāgatenamhi paṇāmito,",
  "atk-s0401a:873_5": "sammukhībhāvaṃ na labhāmi, kiṃ mayhaṃ jīvitenā”ti gijjhakūṭapabbate papātaṭṭhānaṃ",
  "atk-s0401a:873_6": "abhiruhi. Satthā tassa kilamanabhāvaṃ ñatvā “ayaṃ bhikkhu mama santikā assāsaṃ alabhanto",
  "atk-s0401a:873_7": "maggaphalānaṃ upanissayaṃ nāseyyā”ti attānaṃ dassetuṃ obhāsaṃ vissajjesi. Athassa",
  "atk-s0401a:873_8": "satthu diṭṭhakālato paṭṭhāya eva mahantaṃ sokasallaṃ pahīnaṃ. Satthā sukkhataḷāke",
  "atk-s0401a:873_9": "oghaṃ āharanto viya vakkalittherassa balavapītisomanassaṃ uppādetuṃ dhammapade imaṃ gāthamāha –",
  "atk-s0401a:874": "“Pāmojjabahulo bhikkhu, pasanno buddhasāsane;",
  "atk-s0401a:875": "Adhigacche padaṃ santaṃ, saṅkhārūpasamaṃ sukha”nti. ;",
  "atk-s0401a:876_0": "Vakkalittherassa ca “ehi, vakkalī”ti hatthaṃ pasāresi. Thero “dasabalo me diṭṭho,",
  "atk-s0401a:876_1": "ehīti avhāyanampi laddha”nti balavapītiṃ uppādetvā “kuto gacchāmī”ti attano gamanabhāvaṃ",
  "atk-s0401a:876_2": "ajānitvāva dasabalassa sammukhe ākāse pakkhanditvā paṭhamapādena pabbate ṭhitoyeva",
  "atk-s0401a:876_3": "satthārā vuttagāthaṃ āvajjento ākāseyeva pītiṃ vikkhambhetvā saha paṭisambhidāhi",
  "atk-s0401a:876_4": "arahattaṃ patvā tathāgataṃ vandamānova otari. Aparabhāge satthā ariyagaṇamajjhe nisinno",
  "atk-s0401a:876_5": "theraṃ saddhādhimuttānaṃ aggaṭṭhāne ṭhapesīti.",
  "atk-s0401a:877": "Dutiyavaggavaṇṇanā.",
  "atk-s0401a:878": "14. Etadaggavaggo",
  "atk-s0401a:879": "(14) 3. Tatiyaetadaggavaggo",
  "atk-s0401a:880_0": "209. Tatiyavaggassa paṭhame sikkhākāmānanti tisso sikkhā kāmayamānānaṃ sampiyāyitvā",
  "atk-s0401a:880_1": "sikkhantānanti attho. Rāhuloti attano puttaṃ rāhulattheraṃ dasseti. Thero kira pabbajitadivasato",
  "atk-s0401a:880_2": "paṭṭhāya pātova uṭṭhahanto hatthapūraṃ vālikaṃ ukkhipitvā “aho vatāhaṃ ajja dasabalassa",
  "atk-s0401a:880_3": "ceva ācariyupajjhāyānañca santikā ettakaṃ ovādañceva anusāsaniñca labheyya”nti pattheti.",
  "atk-s0401a:880_4": "Tasmā sikkhākāmānaṃ aggo nāma jātoti.",
  "atk-s0401a:881_0": "210. Dutiye saddhāpabbajitānanti saddhāya pabbajitānaṃ. Raṭṭhapāloti raṭṭhaṃ pāletuṃ",
  "atk-s0401a:881_1": "samattho, bhinnaṃ vā raṭṭhaṃ sandhāretuṃ samatthe kule jātotipi raṭṭhapāloti saṅkhaṃ",
  "atk-s0401a:881_2": "gato. So hi satthu dhammadesanaṃ sutvā paṭiladdhasaddho cuddasabhattacchede katvā",
  "atk-s0401a:881_3": "mātāpitaro pabbajjaṃ anujānāpetvā pabbajito. Tasmā saddhāpabbajitānaṃ aggo nāma jāto.",
  "atk-s0401a:882": "Rāhula-raṭṭhapālattheravatthu",
  "atk-s0401a:883_0": "Imesaṃ pana ubhinnampi therānaṃ pañhakamme ayamanupubbikathā – ete kira dvepi atīte",
  "atk-s0401a:883_1": "padumuttarabuddhakāle haṃsavatīnagare gahapatimahāsālakule nibbattiṃsu. Tesaṃ daharakāle",
  "atk-s0401a:883_2": "nāmaṃ vā gottaṃ vā na kathiyati. Vayappattā pana gharāvāse patiṭṭhāya attano attano",
  "atk-s0401a:883_3": "pitu accayena ubhopi attano attano ratanakoṭṭhāgārakammike pakkosāpetvā aparimāṇaṃ",
  "atk-s0401a:883_4": "dhanaṃ disvā – “imaṃ ettakaṃ dhanarāsiṃ ayyakapayyakādayo attanā saddhiṃ gahetvā",
  "atk-s0401a:883_5": "gantuṃ nāsakkhiṃsu, amhehi dāni yena kenaci upāyena imaṃ dhanaṃ gahetvā gantuṃ vaṭṭatī”ti",
  "atk-s0401a:883_6": "te ubhopi janā catūsu ṭhānesu kapaṇaddhikādīnaṃ mahādānaṃ dātuṃ āraddhā. Eko attano",
  "atk-s0401a:883_7": "dānagge āgatāgatajanaṃ pucchitvā yāgukhajjakādīsu yassa yaṃ paṭibhāti, tassa taṃ",
  "atk-s0401a:883_8": "adāsi, tassa teneva kāraṇena āgatapākoti nāmaṃ jātaṃ. Itaro apucchitvāva gahitagahitabhājanaṃ",
  "atk-s0401a:883_9": "pūretvā pūretvā deti, tassapi teneva kāraṇena anaggapākoti nāmaṃ jātaṃ, appamāṇapākoti attho.",
  "atk-s0401a:884_0": "Te ubhopi ekadivasaṃ pātova mukhadhovanatthaṃ bahigāmaṃ agamaṃsu. Tasmiṃ samaye himavantato",
  "atk-s0401a:884_1": "dve mahiddhikā tāpasā bhikkhācāratthāya ākāsena āgantvā tesaṃ sahāyakānaṃ avidūre",
  "atk-s0401a:884_2": "otaritvā “mā no ete passiṃsū”ti ekapasse aṭṭhaṃsu. Te ubhopi janā tesaṃ lābubhājanādiparikkhāraṃ",
  "atk-s0401a:884_3": "saṃvidhāya antogāmaṃ sandhāya bhikkhāya gatānaṃ santikaṃ āgamma vandiṃsu. Atha ne",
  "atk-s0401a:884_4": "tāpasā “kāya velāya āgatattha mahāpuññā”ti āhaṃsu. Te “adhunāva, bhante”ti vatvā",
  "atk-s0401a:884_5": "tesaṃ hatthato lābubhājanaṃ gahetvā attano attano gehaṃ netvā bhattakiccapariyosāne",
  "atk-s0401a:884_6": "nibaddhaṃ bhikkhāgahaṇatthaṃ paṭiññaṃ gaṇhiṃsu.",
  "atk-s0401a:885_0": "Tesu eko tāpaso sapariḷāhakāyadhātuko hoti. So attano ānubhāvena mahāsamuddaudakaṃ",
  "atk-s0401a:885_1": "dvedhā katvā pathavindharanāgarājassa bhavanaṃ gantvā divāvihāraṃ nisīdati. So utusappāyaṃ",
  "atk-s0401a:885_2": "gahetvā paccāgantvā attano upaṭṭhākassa gehe bhattānumodanaṃ karonto “pathavindharanāgabhavanaṃ",
  "atk-s0401a:885_3": "viya hotū”ti vadati. Atha naṃ ekadivasaṃ upaṭṭhāko pucchi – “bhante, tumhe anumodanaṃ",
  "atk-s0401a:885_4": "karontā ‘pathavindharanāgabhavanaṃ viya hotū’ti vadatha, mayamassa atthaṃ na jānāma,",
  "atk-s0401a:885_5": "kiṃ vuttaṃ hoti idaṃ, bhante”ti? Āma, kuṭumbiya ahaṃ “tumhākaṃ sampatti pathavindharanāgarājasampattisadisā",
  "atk-s0401a:885_6": "hotū”ti vadāmīti. Kuṭumbiko tato paṭṭhāya pathavindharanāgarājabhavane cittaṃ ṭhapesi.",
  "atk-s0401a:886_0": "Itaro tāpaso tāvatiṃsabhavanaṃ gantvā suññe serisakavimāne divāvihāraṃ karoti. So",
  "atk-s0401a:886_1": "āgacchanto gacchanto ca sakkassa devarājassa sampattiṃ disvā attano upaṭṭhākassa",
  "atk-s0401a:886_2": "anumodanaṃ karonto “sakkavimānaṃ viya hotū”ti vadati. Atha naṃ sopi kuṭumbiyo itaro",
  "atk-s0401a:886_3": "sahāyako taṃ tāpasaṃ viya pucchi. So tassa vacanaṃ sutvā sakkabhavane cittaṃ ṭhapesi.",
  "atk-s0401a:886_4": "Te ubhopi patthitaṭṭhānesuyeva nibbattā.",
  "atk-s0401a:887_0": "Pathavindharabhavane nibbatto pathavindharanāgarājā nāma jāto. So nibbattakkhaṇe",
  "atk-s0401a:887_1": "attano attabhāvaṃ disvā “amanāpassa vata me ṭhānassa kulupakatāpaso vaṇṇaṃ kathesi,",
  "atk-s0401a:887_2": "urena parisakkitvā vicaraṇaṭṭhānametaṃ, nūna so aññaṃ ṭhānaṃ na jānātī”ti vippaṭisārī",
  "atk-s0401a:887_3": "ahosi. Athassa taṃkhaṇeyeva alaṅkatapaṭiyattāni nāganāṭakāni sabbadisāsu tūriyāni",
  "atk-s0401a:887_4": "paggaṇhiṃsu. So tasmiṃyeva khaṇe taṃ attabhāvaṃ vijahitvā māṇavakavaṇṇī ahosi. Anvaddhamāsañca",
  "atk-s0401a:887_5": "cattāro mahārājāno sakkassa upaṭṭhānaṃ gacchanti. Tasmā sopi virūpakkhena nāgaraññā",
  "atk-s0401a:887_6": "saddhiṃ sakkassa upaṭṭhānaṃ gato. Sakko taṃ dūratova āgacchantaṃ disvā sañjāni. Atha",
  "atk-s0401a:887_7": "naṃ samīpe āgantvā ṭhitakāle “kahaṃ nibbattosi sammā”ti pucchi. Mā kathesi, mahārāja,",
  "atk-s0401a:887_8": "urena parisakkanaṭṭhāne nibbattomhi, tumhe pana kalyāṇamittaṃ labhitthāti. Samma,",
  "atk-s0401a:887_9": "tvaṃ “aṭṭhāne nibbattomhī”ti mā vitakkayi, padumuttaradasabalo loke nibbatto, tassa",
  "atk-s0401a:887_10": "adhikārakammaṃ katvā imaṃyeva ṭhānaṃ patthehi, ubho sukhaṃ vasissāmāti. So “evaṃ,",
  "atk-s0401a:887_11": "deva, karissāmī”ti gantvā padumuttaradasabalaṃ nimantetvā attano nāgabhavane nāgaparisāya",
  "atk-s0401a:887_12": "saddhiṃ sabbarattiṃ sakkārasammānaṃ sajjesi.",
  "atk-s0401a:888_0": "Satthā punadivase uṭṭhite aruṇe attano upaṭṭhākaṃ sumanattheraṃ āmantesi – “sumana,",
  "atk-s0401a:888_1": "ajja tathāgato dūraṃ bhikkhācāraṃ gamissati, mā puthujjanabhikkhū āgacchantu, tepiṭakā",
  "atk-s0401a:888_2": "paṭisambhidāppattā chaḷabhiññāva āgacchantū”ti. Thero satthu vacanaṃ sutvā sabbesaṃ",
  "atk-s0401a:888_3": "ārocesi. Satthārā saddhiṃ satasahassā bhikkhū ākāsaṃ pakkhandiṃsu. Pathavindharo",
  "atk-s0401a:888_4": "nāgaparisāya saddhiṃ dasabalassa paccuggamanaṃ āgato satthāraṃ parivāretvā samuddamatthake",
  "atk-s0401a:888_5": "maṇivaṇṇā ūmiyo maddamānaṃ bhikkhusaṅghaṃ oloketvā ādito satthāraṃ, pariyosāne saṅghanavakaṃ",
  "atk-s0401a:888_6": "tathāgatassa puttaṃ uparevatasāmaṇeraṃ nāma olokento “anacchariyo sesasāvakānaṃ evarūpo",
  "atk-s0401a:888_7": "iddhānubhāvo, imassa pana taruṇabāladārakassa evarūpo iddhānubhāvo ativiya acchariyo”ti",
  "atk-s0401a:888_8": "pītipāmojjaṃ uppādesi.",
  "atk-s0401a:889_0": "Athassa bhavane dasabale nisinne sesabhikkhūsu koṭito paṭṭhāya nisīdantesu satthu",
  "atk-s0401a:889_1": "sammukhaṭṭhāneyeva uparevatasāmaṇerassa āsanaṃ pāpuṇi. Nāgarājā yāguṃ dentopi khajjakaṃ",
  "atk-s0401a:889_2": "dentopi sakiṃ dasabalaṃ oloketi, sakiṃ uparevatasāmaṇeraṃ. Tassa kira sarīre satthu",
  "atk-s0401a:889_3": "sarīre viya dvattiṃsa mahāpurisalakkhaṇāni paññāyanti. Tato nāgarājā “ayaṃ sāmaṇero",
  "atk-s0401a:889_4": "buddhānaṃ sadiso paññāyati, kiṃ nu kho hotī”ti avidūre nisinnaṃ aññataraṃ bhikkhuṃ",
  "atk-s0401a:889_5": "pucchi – “ayaṃ, bhante, sāmaṇero dasabalassa kiṃ hotī”ti? Putto, mahārājāti. So cintesi",
  "atk-s0401a:889_6": "– “mahā vatāyaṃ bhikkhu, evarūpassa sobhaggappattassa tathāgatassa puttabhāvaṃ labhi.",
  "atk-s0401a:889_7": "Sarīrampissa ekadesena buddhānaṃ sarīrasadisaṃ paññāyati, mayāpi anāgate evarūpena",
  "atk-s0401a:889_8": "bhavituṃ vaṭṭatī”ti sattāhaṃ mahādānaṃ datvā, “bhante, ahaṃ imassa adhikārakammassānubhāvena",
  "atk-s0401a:889_9": "ayaṃ uparevato viya anāgate ekassa buddhassa putto bhaveyya”nti patthanaṃ akāsi.",
  "atk-s0401a:889_10": "Satthā anantarāyaṃ disvā “anāgate gotamabuddhassa putto bhavissasī”ti byākaritvā pakkāmi.",
  "atk-s0401a:890_0": "Pathavindharopi puna addhamāse sampatte virūpakkhena saddhiṃ sakkassa upaṭṭhānaṃ",
  "atk-s0401a:890_1": "gato. Atha naṃ samīpe ṭhitaṃ sakko pucchi – “patthito te, samma, ayaṃ devaloko”ti?",
  "atk-s0401a:890_2": "Na patthito mahārājāti. Kiṃ dosaṃ addasāti? Doso natthi, mahārāja, ahaṃ pana dasabalassa",
  "atk-s0401a:890_3": "puttaṃ uparevatasāmaṇeraṃ passiṃ. Tassa me diṭṭhakālato paṭṭhāya aññattha cittaṃ",
  "atk-s0401a:890_4": "na nami, svāhaṃ “anāgate ekassa buddhassa evarūpo putto bhaveyya”nti patthanaṃ akāsiṃ.",
  "atk-s0401a:890_5": "Tvampi, mahārāja, ekaṃ patthanaṃ karohi, te mayaṃ nibbattaṭṭhāne na vinā bhavissāmāti.",
  "atk-s0401a:890_6": "Sakko tassa vacanaṃ sampaṭicchitvā ekaṃ mahānubhāvaṃ bhikkhuṃ disvā “katarakulā nu",
  "atk-s0401a:890_7": "kho nikkhamitvā ayaṃ kulaputto pabbajito”ti āvajjento “ayaṃ bhinnaṃ raṭṭhaṃ sandhāretuṃ",
  "atk-s0401a:890_8": "samatthassa kulassa putto hutvā cuddasa bhattacchede katvā mātāpitaro pabbajjaṃ anujānāpetvā",
  "atk-s0401a:890_9": "pabbajito”ti aññāsi. Ñatvā ca pana ajānanto viya dasabalaṃ pucchitvā sattāhaṃ mahāsakkāraṃ",
  "atk-s0401a:890_10": "katvā, “bhante, ahaṃ imassa kalyāṇakammassa nissandena tumhākaṃ sāsane ayaṃ kulaputto",
  "atk-s0401a:890_11": "viya anāgate ekassa buddhassa sāsane saddhāpabbajitānaṃ aggo bhaveyya”nti patthanaṃ",
  "atk-s0401a:890_12": "akāsi. Satthā anantarāyaṃ disvā “tvaṃ, mahārāja, anāgate gotamassa buddhassa sāsane",
  "atk-s0401a:890_13": "saddhāpabbajitānaṃ aggo bhavissasī”ti byākaritvā pakkāmi. Sakkopi attano devapurameva gato.",
  "atk-s0401a:891_0": "Te ubhopi nibbattaṭṭhānato cavitvā devamanussesu saṃsarantā anekasahassakappe atikkamiṃsu.",
  "atk-s0401a:891_1": "Ito pana dvānavutikappamatthake phusso nāma buddho loke udapādi. Tassa pitā mahindo",
  "atk-s0401a:891_2": "nāma rājā ahosi, vemātikā tayo kaniṭṭhabhātaro. Rājā divase divase “mayhaṃyeva buddho",
  "atk-s0401a:891_3": "mayhaṃ dhammo mayhaṃ saṅgho”ti mamāyanto sayameva dasabalaṃ nibaddhaṃ bhojanaṃ bhojeti.",
  "atk-s0401a:892_0": "Athassa ekadivasaṃ paccanto kupito. So putte āmantesi – “tātā, paccanto kupito, tumhehi",
  "atk-s0401a:892_1": "vā mayā vā gantabbaṃ. Yadi ahaṃ gacchāmi, tumhehi iminā niyāmena dasabalo paricaritabbo”ti.",
  "atk-s0401a:892_2": "Te tayopi ekappahāreneva āhaṃsu – “tāta, tumhākaṃ gamanakiccaṃ natthi, mayaṃ core",
  "atk-s0401a:892_3": "vidhamissāmā”ti pitaraṃ vanditvā paccantaṃ gantvā core vidhamitvā vijitasaṅgāmā hutvā",
  "atk-s0401a:892_4": "nivattiṃsu. Te antarāmagge pādamūlikehi saddhiṃ mantayiṃsu – “tātā, amhākaṃ gatakkhaṇeyeva",
  "atk-s0401a:892_5": "pitā varaṃ dassati, kataraṃ varaṃ gaṇhāmā”ti? Ayyā, tumhākaṃ pitu accayena dullabhaṃ",
  "atk-s0401a:892_6": "nāma natthi, tumhākaṃ pana jeṭṭhabhātikaṃ phussabuddhaṃ paṭijagganavaraṃ gaṇhathā”ti",
  "atk-s0401a:892_7": "āhaṃsu. Te “kalyāṇaṃ tumhehi vutta”nti sabbepi ekacittā hutvā gantvā pitaraṃ addasaṃsu.",
  "atk-s0401a:892_8": "Tadā pitā tesaṃ pasīditvā varaṃ adāsi. Te “temāsaṃ tathāgataṃ paṭijaggissāmā”ti varaṃ",
  "atk-s0401a:892_9": "yāciṃsu. Rājā “ayaṃ dātuṃ na sakkā, aññaṃ varaṃ gaṇhathā”ti āha. Tāta, amhākaṃ aññena",
  "atk-s0401a:892_10": "varena kiccaṃ natthi, sace tumhe dātukāmā, etaṃyeva no varaṃ dethāti. Rājā tesu punappunaṃ",
  "atk-s0401a:892_11": "kathentesu attanā paṭiññātattā “na sakkā na dātu”nti cintetvā āha – “tātā, ahaṃ tumhākaṃ",
  "atk-s0401a:892_12": "varaṃ demi, apica kho pana buddhā nāma durāsadā honti sīhā viya ekacarā, dasabalaṃ",
  "atk-s0401a:892_13": "paṭijaggantā appamattā bhaveyyāthā”ti.",
  "atk-s0401a:893_0": "Te cintayiṃsu – “amhehi tathāgataṃ paṭijaggantehi anucchavikaṃ katvā paṭijaggituṃ",
  "atk-s0401a:893_1": "vaṭṭatī”ti sabbepi ekacittā hutvā dasasīlāni samādāya nirāmagandhā hutvā satthu dānaggaparivahanake",
  "atk-s0401a:893_2": "tayo purise ṭhapayiṃsu. Tesu eko dhanadhaññuppādako ahosi, eko māpako, eko dānasaṃvidhāyako.",
  "atk-s0401a:893_3": "Tesu dhanadhaññuppādako paccuppanne bimbisāro mahārājā jāto, māpako visākho upāsako,",
  "atk-s0401a:893_4": "dānasaṃvidhāyako raṭṭhapālattheroti. So tattha yāvajīvaṃ kusalaṃ katvā devapure nibbatto.",
  "atk-s0401a:893_5": "Ayaṃ pana rāhulatthero nāma kassapadasabalassa kāle kikissa kāsirañño jeṭṭhaputto",
  "atk-s0401a:893_6": "hutvā nibbatti, pathavindharakumārotissa nāmaṃ akaṃsu. Tassa satta bhaginiyo ahesuṃ.",
  "atk-s0401a:893_7": "Tā dasabalassa satta pariveṇāni kārayiṃsu. Pathavindharo oparajjaṃ labhi. So tā bhaginiyo",
  "atk-s0401a:893_8": "āha – “tumhehi kāritapariveṇesu mayhampi ekaṃ dethā”ti. Bhātika, tumhe uparājaṭṭhāne",
  "atk-s0401a:893_9": "ṭhitā, tumhehi nāma amhākaṃ dātabbaṃ, tumhe aññaṃ pariveṇaṃ karothāti. So tāsaṃ vacanaṃ",
  "atk-s0401a:893_10": "sutvā pañca vihārasatāni kāresi. Pañca pariveṇasatānītipi vadanti. So tattha yāvajīvaṃ",
  "atk-s0401a:893_11": "kusalaṃ katvā devapure nibbatti. Imasmiṃ pana buddhuppāde pathavindharakumāro amhākaṃ",
  "atk-s0401a:893_12": "bodhisattassa aggamahesiyā kucchismiṃ paṭisandhiṃ gaṇhi, tassa sahāyako kururaṭṭhe",
  "atk-s0401a:893_13": "thullakoṭṭhitanigame raṭṭhapālaseṭṭhigehe nibbatti.",
  "atk-s0401a:894_0": "Atha amhākaṃ dasabalo abhisambodhiṃ patvā pavattitavaradhammacakko anupubbena kapilavatthuṃ",
  "atk-s0401a:894_1": "āgantvā rāhulakumāraṃ pabbājesi. Tassa pabbajjāvidhānaṃ pāḷiyaṃ āgatameva. Evaṃ pabbajitassa",
  "atk-s0401a:894_2": "panassa satthā abhiṇhaovādavasena rāhulovādasuttaṃ abhāsi. Rāhulopi pātova vuṭṭhāya",
  "atk-s0401a:894_3": "hatthena vālukaṃ ukkhipitvā “dasabalassa ceva ācariyupajjhāyānañca santikā ajja ettakaṃ",
  "atk-s0401a:894_4": "ovādaṃ labheyya”nti vadati. Bhikkhusaṅghamajjhe kathā udapādi “ovādakkhamo vata rāhulasāmaṇero",
  "atk-s0401a:894_5": "pitu anucchaviko putto”ti. Satthā bhikkhūnaṃ cittācāraṃ ñatvā “mayi gate ekā dhammadesanā",
  "atk-s0401a:894_6": "ca vaḍḍhissati, rāhulassa ca guṇo pākaṭo bhavissatī”ti gantvā dhammasabhāyaṃ buddhāsāne",
  "atk-s0401a:894_7": "nisinno bhikkhū āmantesi – “kāya nuttha, bhikkhave, etarahi kathāya sannisinnā”ti.",
  "atk-s0401a:894_8": "Rāhulasāmaṇerassa ovādakkhamabhāvaṃ kathema bhagavāti. Satthā imasmiṃ ṭhāne ṭhatvā",
  "atk-s0401a:894_9": "rāhulassa guṇadīpanatthaṃ migajātakaṃ āharitvā kathesi –",
  "atk-s0401a:895": "“Migaṃ tipallatthamanekamāyaṃ,",
  "atk-s0401a:896": "Aṭṭhakkhuraṃ aḍḍharattā papāyiṃ;",
  "atk-s0401a:897": "Ekena sotena chamā’ssasanto,",
  "atk-s0401a:898": "Chahi kalāhitibhoti bhāgineyyo”ti. ;",
  "atk-s0401a:899_0": "Athassa sattavassikasāmaṇerakāle “mā heva kho rāhulo daharabhāvena kīḷanatthāyapi",
  "atk-s0401a:899_1": "sampajānamusā bhāseyyā”ti ambalaṭṭhiyarāhulovādaṃ desesi. Aṭṭhārasavassikasāmaṇerakāle",
  "atk-s0401a:899_2": "tathāgatassa pacchato piṇḍāya pavisantassa satthu ceva attano ca rūpasampattiṃ disvā",
  "atk-s0401a:899_3": "gehasitaṃ vitakkaṃ vitakkentassa “yaṃkiñci, rāhula, rūpa”ntiādinā nayena mahārāhulovādasuttantaṃ",
  "atk-s0401a:899_4": "kathesi. Saṃyuttake pana rāhulovādopi aṅguttare rāhulovādopi therassa vipassanācāroyeva.",
  "atk-s0401a:899_5": "Athassa satthā ñāṇaparipākaṃ ñatvā avassikabhikkhukāle andhavane nisinno cūḷarāhulovādaṃ",
  "atk-s0401a:899_6": "kathesi. Desanāpariyosāne rāhulatthero koṭisatasahassadevatāhi saddhiṃ arahattaṃ",
  "atk-s0401a:899_7": "pāpuṇi, sotāpannasakadāgāmianāgāmidevatānaṃ gaṇanā natthi. Atha satthā aparabhāge",
  "atk-s0401a:899_8": "ariyasaṅghamajjhe nisinno theraṃ imasmiṃ sāsane sikkhākāmānaṃ aggaṭṭhāne ṭhapesi.",
  "atk-s0401a:900_0": "Satthari pana kururaṭṭhe cārikāya nikkhamitvā thullakoṭṭhitaṃ anuppatte raṭṭhapālo",
  "atk-s0401a:900_1": "kulaputto satthu dhammadesanaṃ sutvā paṭiladdhasaddho mātāpitaro anujānāpetvā dasabalaṃ",
  "atk-s0401a:900_2": "upasaṅkamitvā satthu āṇattiyā aññatarassa therassa santike pabbaji. Tassa pabbajitadivasato",
  "atk-s0401a:900_3": "paṭṭhāya seṭṭhigahapati bhikkhū attano nivesanadvārena gacchante disvā “kiṃ tumhākaṃ",
  "atk-s0401a:900_4": "imasmiṃ gehe kammaṃ, ekova puttako ahosi, taṃ gaṇhitvā gatattha, idāni kiṃ karissathā”ti",
  "atk-s0401a:900_5": "akkosati paribhāsati. Satthā addhamāsaṃ thullakoṭṭhite vasitvā puna sāvatthimeva",
  "atk-s0401a:900_6": "agamāsi. Tatthāyasmā raṭṭhapālo yoniso manasikaronto kammaṃ katvā vipassanaṃ vaḍḍhetvā",
  "atk-s0401a:900_7": "arahattaṃ pāpuṇi. So satthāraṃ anujānāpetvā mātāpitaro dassanatthaṃ thullakoṭṭhitaṃ",
  "atk-s0401a:900_8": "gantvā tattha sapadānaṃ piṇḍāya caranto pitu nivesane ābhidosikaṃ kummāsaṃ labhitvā",
  "atk-s0401a:900_9": "taṃ amataṃ viya paribhuñjanto pitarā nimantito adhivāsetvā dutiyadivase pitu nivesane",
  "atk-s0401a:900_10": "piṇḍapātaṃ paribhuñjitvā alaṅkatapaṭiyatte itthijane asubhasaññaṃ uppādetvā ṭhitakova",
  "atk-s0401a:900_11": "dhammaṃ desetvā jiyā mutto viya nārāco ākāsaṃ uppatitvā korabyarañño migacīraṃ gantvā",
  "atk-s0401a:900_12": "maṅgalasilāpaṭṭe nisinno dassanatthāya āgatassa rañño catupārijuññapaṭimaṇḍitaṃ dhammaṃ",
  "atk-s0401a:900_13": "desetvā anupubbena cārikaṃ caramāno puna satthu santikaṃyeva āgato. Evametaṃ vatthu",
  "atk-s0401a:900_14": "samuṭṭhitaṃ. Atha satthā aparabhāge ariyagaṇamajjhe nisinno theraṃ imasmiṃ sāsane",
  "atk-s0401a:900_15": "saddhāpabbajitānaṃ kulaputtānaṃ aggaṭṭhāne ṭhapesīti.",
  "atk-s0401a:901": "Kuṇḍadhānattheravatthu",
  "atk-s0401a:902_0": "211. Tatiye paṭhamaṃ salākaṃ gaṇhantānanti sabbapaṭhamaṃ salākagāhakānaṃ bhikkhūnaṃ",
  "atk-s0401a:902_1": "kuṇḍadhānatthero aggoti dasseti. So kira thero mahāsubhaddāya nimantitadivase tathāgate",
  "atk-s0401a:902_2": "ugganagaraṃ gacchante “ajja satthā dūraṃ bhikkhācāraṃ gamissati, puthujjanā salākaṃ",
  "atk-s0401a:902_3": "mā gaṇhantu, pañcasatā khīṇāsavāva gaṇhantū”ti vutte paṭhamameva sīhanādaṃ naditvā",
  "atk-s0401a:902_4": "salākaṃ gaṇhi. Cūḷasubhaddāya nimantitadivase tathāgate sāketaṃ gacchantepi pañcannaṃ",
  "atk-s0401a:902_5": "bhikkhusatānaṃ antare paṭhamameva salākaṃ gaṇhi, sunāparantajanapadaṃ gacchantepi.",
  "atk-s0401a:902_6": "Imehi kāraṇehi thero paṭhamaṃ salākaṃ gaṇhantānaṃ aggo nāma jāto. Kuṇḍadhānoti panassa nāmaṃ.",
  "atk-s0401a:903_0": "Tassa pañhakamme ayamanupubbikathā – ayaṃ kira padumuttarabuddhakāle haṃsavatīnagare",
  "atk-s0401a:903_1": "kulagehe nibbatto vuttanayeneva vihāraṃ gantvā dhammaṃ suṇanto satthāraṃ ekaṃ bhikkhuṃ",
  "atk-s0401a:903_2": "paṭhamaṃ salākaṃ gaṇhantānaṃ aggaṭṭhāne ṭhapentaṃ disvā buddhānaṃ adhikārakammaṃ",
  "atk-s0401a:903_3": "katvā taṃ ṭhānantaraṃ patthetvā satthārā anantarāyaṃ disvā byākato yāvajīvaṃ kusalaṃ",
  "atk-s0401a:903_4": "katvā devesu ca manussesu ca saṃsaranto kassapabuddhakāle bhūmaṭṭhakadevatā hutvā",
  "atk-s0401a:903_5": "nibbatti. Dīghāyukabuddhānañca nāma na anvaddhamāsiko uposatho hoti. Vipassīdasabalassa",
  "atk-s0401a:903_6": "hi chabbassantare chabbassantare uposatho ahosi, kassapadasabalo pana chaṭṭhe chaṭṭhe",
  "atk-s0401a:903_7": "māse pātimokkhaṃ osāresi. Tassa pātimokkhaṃ osāraṇakāle disāvāsikā dve sahāyakā bhikkhū",
  "atk-s0401a:903_8": "“uposathaṃ karissāmā”ti gacchanti. Ayaṃ bhummadevatā cintesi – “imesaṃ dvinnaṃ bhikkhūnaṃ",
  "atk-s0401a:903_9": "metti ativiya daḷhā, kiṃ nu kho bhedake sati bhijjeyya, na bhijjeyyā”ti? Tesaṃ okāsaṃ",
  "atk-s0401a:903_10": "olokayamānā tesaṃ avidūreneva gacchati.",
  "atk-s0401a:904_0": "Atheko thero ekassa hatthe pattacīvaraṃ datvā sarīravaḷañjanatthaṃ udakaphāsukaṭṭhānaṃ",
  "atk-s0401a:904_1": "gantvā dhotahatthapādo hutvā gumbasabhāgato nikkhamati. Bhummadevatā tassa therassa",
  "atk-s0401a:904_2": "pacchato pacchato uttamarūpā itthī hutvā kese vidhunitvā saṃvidhāya bandhantī viya",
  "atk-s0401a:904_3": "piṭṭhito paṃsuṃ puñchamānā viya sāṭakaṃ saṃvidhāya nivāsayamānā viya ca hutvā therassa",
  "atk-s0401a:904_4": "padānupadikā hutvā gumbato nikkhantā. Ekamante ṭhito sahāyakatthero imaṃ kāraṇaṃ",
  "atk-s0401a:904_5": "disvā domanassajāto “naṭṭho dāni me iminā bhikkhunā saddhiṃ dīgharattānugato sineho.",
  "atk-s0401a:904_6": "Sacāhaṃ evaṃvidhabhāvaṃ jāneyyaṃ, ettakaṃ addhānaṃ iminā saddhiṃ vissāsaṃ na kareyya”nti",
  "atk-s0401a:904_7": "cintetvā āgacchantassevassa “handāvuso, tuyhaṃ pattacīvaraṃ, tādisena pāpena sahāyena",
  "atk-s0401a:904_8": "saddhiṃ ekamaggaṃ na gacchāmī”ti āha. Taṃ kathaṃ sutvā tassa lajjibhikkhuno hadayaṃ",
  "atk-s0401a:904_9": "tikhiṇasattiṃ gahetvā viddhaṃ viya ahosi. Tato naṃ āha – “āvuso, kiṃ nāmetaṃ vadasi,",
  "atk-s0401a:904_10": "ahaṃ ettakaṃ kālaṃ dukkaṭamattampi āpattiṃ na jānāmi. Tvaṃ pana maṃ ajja ‘pāpo’ti",
  "atk-s0401a:904_11": "vadasi, kiṃ te diṭṭha”nti? Kiṃ aññena diṭṭhena, kiṃ tvaṃ evaṃvidhena alaṅkatapaṭiyattena",
  "atk-s0401a:904_12": "mātugāmena saddhiṃ ekaṭṭhāne hutvā nikkhantoti? Natthetaṃ, āvuso, mayhaṃ, nāhaṃ evarūpaṃ",
  "atk-s0401a:904_13": "mātugāmaṃ passāmīti. Tassa yāvatatiyaṃ kathentassāpi itaro thero kathaṃ asaddahitvā",
  "atk-s0401a:904_14": "attanā diṭṭhakāraṇaṃyeva atthaṃ gahetvā tena saddhiṃ ekamaggena agantvā aññena maggena",
  "atk-s0401a:904_15": "satthu santikaṃ gato. Itaropi aññena maggena satthu santikaṃyeva gato.",
  "atk-s0401a:905_0": "Tato bhikkhusaṅghassa uposathāgāraṃ pavisanavelāya so bhikkhu taṃ bhikkhuṃ uposathagge",
  "atk-s0401a:905_1": "sañjānitvā “imasmiṃ uposathagge evarūpo nāma pāpabhikkhu atthi, nāhaṃ tena saddhiṃ",
  "atk-s0401a:905_2": "uposathaṃ karissāmī”ti nikkhamitvā bahi aṭṭhāsi. Bhummadevatā “bhāriyaṃ mayā kammaṃ",
  "atk-s0401a:905_3": "kata”nti mahallakaupāsakavaṇṇena tassa santikaṃ gantvā “kasmā, bhante, ayyo imasmiṃ",
  "atk-s0401a:905_4": "ṭhāne ṭhito”ti āha. Upāsaka, imaṃ uposathaggaṃ eko pāpabhikkhu paviṭṭho, ahaṃ tena",
  "atk-s0401a:905_5": "saddhiṃ uposathaṃ na karomīti vatvā nikkhamitvā bahi ṭhitomhīti. Bhante, mā evaṃ",
  "atk-s0401a:905_6": "gaṇhatha, parisuddhasīlo esa bhikkhu. Tumhehi diṭṭhamātugāmo nāma ahaṃ, mayā tumhākaṃ",
  "atk-s0401a:905_7": "vīmaṃsanatthāya “daḷhā nu kho imesaṃ therānaṃ metti, no daḷhā”ti lajjialajjibhāvaṃ",
  "atk-s0401a:905_8": "olokentena taṃ kammaṃ katanti. Ko pana tvaṃ sappurisāti? Ahaṃ ekā bhummadevatā, bhanteti.",
  "atk-s0401a:905_9": "Devaputto kathentova dibbānubhāvena ṭhatvā therassa pādesu patitvā “mayhaṃ, bhante,",
  "atk-s0401a:905_10": "khamatha, etaṃ dosaṃ thero na jānāti, uposathaṃ karothā”ti theraṃ yācitvā uposathaggaṃ",
  "atk-s0401a:905_11": "pavesesi. So thero uposathaṃ tāva ekaṭṭhāne akāsi, mittasanthavavasena na puna tena",
  "atk-s0401a:905_12": "saddhiṃ ekaṭṭhāne ahosīti. Imassa therassa kammaṃ na kathiyati, cuditakatthero pana",
  "atk-s0401a:905_13": "aparāparaṃ vipassanāya kammaṃ karonto arahattaṃ pāpuṇi.",
  "atk-s0401a:906_0": "Bhummadevatā tassa kammassa nissandena ekaṃ buddhantaraṃ apāyato na muccittha. Sace",
  "atk-s0401a:906_1": "pana kālena kālaṃ manussattaṃ āgacchati, aññena yena kenaci kato doso tasseva upari",
  "atk-s0401a:906_2": "patati. So amhākaṃ bhagavato kāle sāvatthiyaṃ brāhmaṇakule nibbatti, dhānamāṇavotissa",
  "atk-s0401a:906_3": "nāmaṃ akaṃsu. So vayappatto tayo vede uggaṇhitvā mahallakakāle satthu dhammadesanaṃ",
  "atk-s0401a:906_4": "sutvā paṭiladdhasaddho pabbaji, tassa upasampannadivasato paṭṭhāya ekā alaṅkatapaṭiyattā",
  "atk-s0401a:906_5": "itthī tasmiṃ gāmaṃ pavisante saddhiṃyeva gāmaṃ pavisati, nikkhamante nikkhamati.",
  "atk-s0401a:906_6": "Vihāraṃ pavisantepi pavisati, tiṭṭhantepi tiṭṭhatīti evaṃ niccānubandhā paññāyati.",
  "atk-s0401a:906_7": "Thero taṃ na passati, tassa pana purimassa kammassa nissandena sā aññesaṃ upaṭṭhāti.",
  "atk-s0401a:907_0": "Gāme yāgubhikkhaṃ dadamānā itthiyo, “bhante, ayaṃ eko yāguuḷuṅko tumhākaṃ, eko imissā",
  "atk-s0401a:907_1": "amhākaṃ sahāyikāyā”ti parihāsaṃ karonti. Therassa mahatī vihesā hoti. Vihāraṃ gatampi",
  "atk-s0401a:907_2": "naṃ sāmaṇerā ceva daharabhikkhū ca parivāretvā “dhāno koṇḍo jāto”ti parihāsaṃ karonti.",
  "atk-s0401a:907_3": "Athassa teneva kāraṇena kuṇḍadhānattheroti nāmaṃ jātaṃ. So uṭṭhāya samuṭṭhāya tehi",
  "atk-s0401a:907_4": "kayiramānaṃ keḷiṃ sahituṃ asakkonto ummādaṃ gahetvā “tumhe koṇḍā, tumhākaṃ upajjhāyā",
  "atk-s0401a:907_5": "koṇḍā, ācariyā koṇḍā”ti vadati. Atha naṃ satthu ārocesuṃ – “kuṇḍadhāno daharasāmaṇerehi",
  "atk-s0401a:907_6": "saddhiṃ evaṃ pharusavācaṃ vadatī”ti. Satthā taṃ pakkosāpetvā “saccaṃ bhikkhū”ti pucchitvā",
  "atk-s0401a:907_7": "“saccaṃ bhagavā”ti vutte “kasmā evaṃ vadesī”ti āha. Bhante, nibaddhaṃ vihesaṃ asahanto",
  "atk-s0401a:907_8": "evaṃ kathemīti. “Tvaṃ pubbe katakammaṃ yāvajjadivasā jīrāpetuṃ na sakkosi, puna evarūpaṃ",
  "atk-s0401a:907_9": "pharusaṃ mā vada bhikkhū”ti vatvā āha –",
  "atk-s0401a:908": "“Māvoca pharusaṃ kañci, vuttā paṭivadeyyu taṃ;",
  "atk-s0401a:909": "Dukkhā hi sārambhakathā, paṭidaṇḍā phuseyyu taṃ.",
  "atk-s0401a:910": "“Sace neresi attānaṃ, kaṃso upahato yathā;",
  "atk-s0401a:911": "Esa pattosi nibbānaṃ, sārambho te na vijjatī”ti. ;",
  "atk-s0401a:912_0": "Imañca pana tassa therassa mātugāmena saddhiṃ vicaraṇabhāvaṃ kosalaraññopi kathayiṃsu.",
  "atk-s0401a:912_1": "Rājā “gacchatha, bhaṇe, vīmaṃsathā”ti pesetvā sayampi mandeneva parivārena saddhiṃ",
  "atk-s0401a:912_2": "therassa vasanaṭṭhānaṃ gantvā ekamante olokento aṭṭhāsi. Tasmiṃ khaṇe thero sūcikammaṃ",
  "atk-s0401a:912_3": "karonto nisinno hoti, sāpissa itthī avidūre ṭhāne ṭhitā viya paññāyati.",
  "atk-s0401a:913_0": "Rājā taṃ disvā “atthidaṃ kāraṇa”nti tassā ṭhitaṭṭhānaṃ agamāsi. Sā tasmiṃ āgacchante",
  "atk-s0401a:913_1": "therassa vasanapaṇṇasālaṃ paviṭṭhā viya ahosi. Rājāpi tāya saddhiṃyeva paṇṇasālaṃ",
  "atk-s0401a:913_2": "pavisitvā sabbattha olokento adisvā “nāyaṃ mātugāmo, therassa eko kammavipāko”ti",
  "atk-s0401a:913_3": "saññaṃ katvā paṭhamaṃ therassa samīpena gacchantopi theraṃ avanditvā tassa kāraṇassa",
  "atk-s0401a:913_4": "abhūtabhāvaṃ ñatvā āgamma theraṃ vanditvā ekamantaṃ nisinno “kacci, bhante, piṇḍakena",
  "atk-s0401a:913_5": "na kilamathā”ti pucchi. Thero “vaṭṭati mahārājā”ti āha. “Jānāmi, bhante, ayyassa",
  "atk-s0401a:913_6": "kathaṃ, evarūpena ca parikkilesena saddhiṃ carantānaṃ tumhākaṃ ke nāma pasīdissanti,",
  "atk-s0401a:913_7": "ito paṭṭhāya vo katthaci gamanakiccaṃ natthi, ahaṃ catūhi paccayehi upaṭṭhahissāmi,",
  "atk-s0401a:913_8": "tumhe yonisomanasikāre mā pamajjitthā”ti nibaddhaṃ bhikkhaṃ paṭṭhapesi. Thero rājānaṃ",
  "atk-s0401a:913_9": "upatthambhakaṃ labhitvā bhojanasappāyena ekaggacitto hutvā vipassanaṃ vaḍḍhetvā arahattaṃ",
  "atk-s0401a:913_10": "pāpuṇi. Tato paṭṭhāya sā itthī antaradhāyi.",
  "atk-s0401a:914_0": "Mahāsubhaddā ugganagare micchādiṭṭhikule vasamānā “satthā maṃ anukampatū”ti uposathaṃ",
  "atk-s0401a:914_1": "adhiṭṭhāya nirāmagandhā hutvā uparipāsādatale ṭhitā “imāni pupphāni antare aṭṭhatvā",
  "atk-s0401a:914_2": "dasabalassa matthake vitānaṃ hutvā tiṭṭhantu, dasabalo imāya saññāya sve pañcahi",
  "atk-s0401a:914_3": "bhikkhusatehi saddhiṃ mayhaṃ bhikkhaṃ gaṇhatū”ti saccakiriyaṃ katvā aṭṭha sumanapupphamuṭṭhiyo",
  "atk-s0401a:914_4": "vissajjesi. Pupphāni gantvā dhammadesanāvelāya satthu matthake vitānaṃ hutvā aṭṭhaṃsu.",
  "atk-s0401a:914_5": "Satthā taṃ sumanapupphavitānaṃ disvā citteneva subhaddāya bhikkhaṃ adhivāsetvā punadivase",
  "atk-s0401a:914_6": "aruṇe uṭṭhite ānandattheraṃ āha – “ānanda, mayaṃ ajja dūraṃ bhikkhācāraṃ gamissāma,",
  "atk-s0401a:914_7": "puthujjanānaṃ adatvā ariyānaṃyeva salākaṃ dehī”ti. Thero bhikkhūnaṃ ārocesi – “āvuso,",
  "atk-s0401a:914_8": "satthā ajja dūraṃ bhikkhācāraṃ gamissati, puthujjanā mā gaṇhantu, ariyāva salākaṃ",
  "atk-s0401a:914_9": "gaṇhantū”ti. Kuṇḍadhānatthero “āharāvuso, salāka”nti paṭhamaṃyeva hatthaṃ pasāresi.",
  "atk-s0401a:914_10": "Ānandā “satthā tādisānaṃ bhikkhūnaṃ salākaṃ na dāpeti, ariyānaṃyeva dāpetī”ti vitakkaṃ",
  "atk-s0401a:914_11": "uppādetvā gantvā satthu ārocesi. Satthā “āharāpentassa salākaṃ dehī”ti āha. Thero",
  "atk-s0401a:914_12": "cintesi – “sace kuṇḍadhānassa salākā dātuṃ na yuttā assa, atha satthā paṭibāheyya,",
  "atk-s0401a:914_13": "bhavissati ekaṃ kāraṇa”nti. “Kuṇḍadhānassa salākaṃ dassāmī”ti gamanaṃ abhinīhari.",
  "atk-s0401a:914_14": "Kuṇḍadhānatthero tassa pure āgamanāva abhiññāpādakaṃ catutthajjhānaṃ samāpajjitvā",
  "atk-s0401a:914_15": "iddhiyā ākāse ṭhatvā “āharāvuso ānanda, satthā maṃ jānāti, mādisaṃ bhikkhuṃ paṭhamaṃ",
  "atk-s0401a:914_16": "salākaṃ gaṇhantaṃ na satthā vāretī”ti hatthaṃ pasāretvā salākaṃ gaṇhi. Satthā taṃ",
  "atk-s0401a:914_17": "aṭṭhuppattiṃ katvā theraṃ imasmiṃ sāsane paṭhamaṃ salākaṃ gaṇhantānaṃ aggaṭṭhāne ṭhapesīti.",
  "atk-s0401a:915": "Vaṅgīsattheravatthu",
  "atk-s0401a:916_0": "212. Catutthe paṭibhānavantānanti sampannapaṭibhānānaṃ vaṅgīsatthero aggoti dasseti.",
  "atk-s0401a:916_1": "Ayaṃ kira thero dasabalassa santikaṃ upasaṅkamanto cakkhupathato paṭṭhāya candena",
  "atk-s0401a:916_2": "saddhiṃ upametvā, sūriyena, ākāsena, mahāsamuddena, hatthināgena, sīhena migaraññā",
  "atk-s0401a:916_3": "saddhiṃ upametvāpi anekehi padasatehi padasahassehi satthu vaṇṇaṃ vadantoyeva upasaṅkamati.",
  "atk-s0401a:916_4": "Tasmā paṭibhānavantānaṃ aggo nāma jāto.",
  "atk-s0401a:917_0": "Tassa pañhakamme ayamanupubbikathā – ayampi kira padumuttarabuddhakāle haṃsavatīnagare",
  "atk-s0401a:917_1": "mahābhogakule paṭisandhiṃ gaṇhitvā purimanayeneva vihāraṃ gantvā dhammaṃ suṇanto",
  "atk-s0401a:917_2": "satthāraṃ ekaṃ bhikkhuṃ paṭibhānavantānaṃ aggaṭṭhāne ṭhapentaṃ disvā satthu adhikārakammaṃ",
  "atk-s0401a:917_3": "katvā “ahampi anāgate paṭibhānavantānaṃ aggo bhaveyya”nti patthanaṃ katvā satthārā",
  "atk-s0401a:917_4": "byākato yāvajīvaṃ kusalaṃ katvā devamanussesu saṃsaranto imasmiṃ buddhuppāde sāvatthiyaṃ",
  "atk-s0401a:917_5": "brāhmaṇakule nibbatti. Vaṅgīsamāṇavotissa nāmaṃ akaṃsu. So vayappatto tayo vede uggaṇhanto",
  "atk-s0401a:917_6": "ācariyaṃ ārādhetvā chavasīsamantaṃ nāma sikkhitvā chavasīsaṃ nakhena ākoṭetvā “ayaṃ",
  "atk-s0401a:917_7": "satto asukayoniyaṃ nāma nibbatto”ti jānāti.",
  "atk-s0401a:918_0": "Brāhmaṇā “ayaṃ amhākaṃ jīvikamaggo”ti ñatvā vaṅgīsamāṇavaṃ paṭicchannayāne nisīdāpetvā",
  "atk-s0401a:918_1": "gāmanigamarājadhāniyo carantā nagaradvāre vā nigamadvāre vā ṭhapetvā mahājanassa",
  "atk-s0401a:918_2": "rāsibhūtabhāvaṃ ñatvā “yo vaṅgīsaṃ passati, so dhanaṃ vā labhati, yasaṃ vā labhati,",
  "atk-s0401a:918_3": "saggaṃ vā gacchatī”ti vadanti. Tesaṃ kathaṃ sutvā bahū janā lañjaṃ datvā passitukāmā",
  "atk-s0401a:918_4": "honti. Rājarājamahāmattā tesaṃ santikaṃ gantvā “ko ācariyassa jānaviseso”ti pucchanti.",
  "atk-s0401a:918_5": "Tumhe na jānātha, sakalajambudīpe amhākaṃ ācariyasadiso añño paṇḍito nāma natthi,",
  "atk-s0401a:918_6": "tivassamatthake matakānaṃ sīsaṃ āharāpetvā nakhena ākoṭetvā “ayaṃ satto asukayoniyaṃ",
  "atk-s0401a:918_7": "nibbatto”ti jānāti. Vaṅgīsopi mahājanassa kaṅkhachedanatthaṃ te te jane āvāhetvā",
  "atk-s0401a:918_8": "attano attano gatiṃ kathāpeti. Taṃ nissāya mahājanassa hatthato satampi sahassampi labhati.",
  "atk-s0401a:919_0": "Brāhmaṇā vaṅgīsamāṇavaṃ ādāya yathāruciṃ vicaritvā puna sāvatthiṃ āgamaṃsu. Vaṅgīso",
  "atk-s0401a:919_1": "jetavanamahāvihārassa avidūraṭṭhāne ṭhito cintesi – “samaṇo gotamo paṇḍitoti vadanti,",
  "atk-s0401a:919_2": "na kho pana sabbakālaṃ mayā imesaṃyeva vacanaṃ karontena carituṃ vaṭṭati, paṇḍitānampi",
  "atk-s0401a:919_3": "santikaṃ gantuṃ vaṭṭatī”ti. So brāhmaṇe āha – “tumhe gacchatha, ahaṃ na bahukehi",
  "atk-s0401a:919_4": "saddhiṃ gantvā samaṇaṃ gotamaṃ passissāmī”ti. Te āhaṃsu – “vaṅgīsa, mā te rucci samaṇaṃ",
  "atk-s0401a:919_5": "gotamaṃ passituṃ. Yo hi naṃ passati, taṃ so māyāya āvaṭṭetī”ti. Vaṅgīso tesaṃ kathaṃ",
  "atk-s0401a:919_6": "anādiyitvā satthu santikaṃ gantvā madhurapaṭisanthāraṃ katvā ekamantaṃ nisīdi.",
  "atk-s0401a:920_0": "Atha naṃ satthā pucchi – “vaṅgīsa, kiñci sippaṃ jānāsī”ti. Āma, bho gotama, chavasīsamantaṃ",
  "atk-s0401a:920_1": "nāmekaṃ jānāmīti. Kiṃ so manto karotīti? Tivassamatthake matānampi taṃ mantaṃ jappitvā",
  "atk-s0401a:920_2": "sīsaṃ nakhena ākoṭetvā nibbattaṭṭhānaṃ jānāmīti. Satthā tassa ekaṃ niraye uppannassa",
  "atk-s0401a:920_3": "sīsaṃ dassesi, ekaṃ manussesu uppannassa, ekaṃ devesu, ekaṃ parinibbutassa sīsaṃ",
  "atk-s0401a:920_4": "dassesi. So paṭhamaṃ sīsaṃ ākoṭetvā, “bho gotama, ayaṃ satto nirayaṃ gato”ti āha.",
  "atk-s0401a:920_5": "Sādhu sādhu, vaṅgīsa, sudiṭṭhaṃ tayā, ayaṃ satto kahaṃ gatoti pucchi. Manussalokaṃ,",
  "atk-s0401a:920_6": "bho gotamāti. Ayaṃ satto kahaṃ gatoti? Devalokaṃ, bho gotamāti tiṇṇampi gataṭṭhānaṃ",
  "atk-s0401a:920_7": "kathesi. Parinibbutassa pana sīsaṃ nakhena ākoṭento neva antaṃ na koṭiṃ passati.",
  "atk-s0401a:920_8": "Atha naṃ satthā “na sakkosi tvaṃ, vaṅgīsā”ti pucchi. “Passatha, bho gotama, upaparikkhāmi",
  "atk-s0401a:920_9": "tāvā”ti punappunaṃ parivatteti. Bāhirakamantena khīṇāsavassa gatiṃ kathaṃ jānissati,",
  "atk-s0401a:920_10": "athassa matthakato sedo mucci. So lajjitvā tuṇhībhūto aṭṭhāsi. Atha naṃ satthā “kilamasi,",
  "atk-s0401a:920_11": "vaṅgīsā”ti āha. Āma, bho gotama, imassa sattassa gataṭṭhānaṃ jānituṃ na sakkomi.",
  "atk-s0401a:920_12": "Sace tumhe jānātha, kathethāti. “Vaṅgīsa, ahaṃ etampi jānāmi ito uttaritarampī”ti",
  "atk-s0401a:920_13": "vatvā dhammapade imā dve gāthā abhāsi –",
  "atk-s0401a:921": "“Cutiṃ yo vedi sattānaṃ, upapattiṃ ca sabbaso;",
  "atk-s0401a:922": "Asattaṃ sugataṃ buddhaṃ, tamahaṃ brūmi brāhmaṇaṃ.",
  "atk-s0401a:923": "“Yassa gatiṃ na jānanti, devā gandhabbamānusā;",
  "atk-s0401a:924": "Khīṇāsavaṃ arahantaṃ, tamahaṃ brūmi brāhmaṇa”nti. ;",
  "atk-s0401a:925_0": "Tato vaṅgīso āha – “bho gotama, vijjāya vijjaṃ dentassa nāma parihāni natthi, ahaṃ",
  "atk-s0401a:925_1": "attanā jānanakaṃ mantaṃ tumhākaṃ dassāmi, tumhe etaṃ mantaṃ mayhaṃ dethā”ti. Vaṅgīsa,",
  "atk-s0401a:925_2": "na mayaṃ mantena mantaṃ dema, evameva demāti. “Sādhu, bho gotama, detha me manta”nti",
  "atk-s0401a:925_3": "apacitiṃ dassetvā hatthakacchapakaṃ katvā nisīdi. Kiṃ, vaṅgīsa, tumhākaṃ samaye mahagghamantaṃ",
  "atk-s0401a:925_4": "vā kiñci vā gaṇhantānaṃ parivāso nāma na hotīti? Hoti, bho gotamāti. Amhākaṃ pana",
  "atk-s0401a:925_5": "manto nipparivāsoti saññaṃ karosīti? Brāhmaṇā nāma mantehi atittā honti, tasmā so",
  "atk-s0401a:925_6": "bhagavantaṃ āha – “bho gotama, tumhehi kathitaniyāmaṃ karissāmī”ti. Bhagavā āha –",
  "atk-s0401a:925_7": "“vaṅgīsa, mayaṃ imaṃ mantaṃ dentā amhehi samānaliṅgassa demā”ti. Vaṅgīso “yaṃkiñci",
  "atk-s0401a:925_8": "katvā mayā imaṃ mantaṃ gaṇhitvā gantuṃ vaṭṭatī”ti brāhmaṇe āha. Tumhe mayi pabbajante",
  "atk-s0401a:925_9": "mā cintayittha, ahaṃ imaṃ mantaṃ gaṇhitvā sakalajambudīpe jeṭṭhako bhavissāmi. Evaṃ",
  "atk-s0401a:925_10": "sante tumhākampi bhaddakaṃ bhavissatī”ti mantatthāya satthu santike pabbaji. Satthā",
  "atk-s0401a:925_11": "“mantaparivāsaṃ tāva vasāhī”ti dvattiṃsākāraṃ ācikkhi. Paññavā satto dvattiṃsākāraṃ",
  "atk-s0401a:925_12": "sajjhāyantova tattha khayavayaṃ paṭṭhapetvā vipassanaṃ vaḍḍhetvā arahattaṃ pāpuṇi.",
  "atk-s0401a:926_0": "Tasmiṃ arahattaṃ patte brāhmaṇā “kā nu kho vaṅgīsassa pavatti, passissāma na”nti",
  "atk-s0401a:926_1": "tassa santikaṃ gantvā “kiṃ, bho vaṅgīsa, samaṇassa gotamassa santike sippaṃ sikkhita”nti",
  "atk-s0401a:926_2": "pucchiṃsu. Āma, sikkhitanti. Tena hi ehi gamissāmāti. Gacchatha tumhe, tumhehi saddhiṃ",
  "atk-s0401a:926_3": "gantabbakiccaṃ mayhaṃ niṭṭhitanti. Paṭhamameva amhehi tuyhaṃ kathitaṃ “samaṇo gotamo",
  "atk-s0401a:926_4": "attānaṃ passituṃ āgate māyāya āvaṭṭetī”ti. Tvaṃ hi idāni samaṇassa gotamassa vasaṃ",
  "atk-s0401a:926_5": "āpanno, kiṃ mayaṃ tava santike karissāmāti āgatamaggeneva pakkamiṃsu. Vaṅgīsattheropi",
  "atk-s0401a:926_6": "yaṃ yaṃ velaṃ dasabalaṃ passituṃ gacchati, ekaṃ thutiṃ karontova gacchati. Tena taṃ",
  "atk-s0401a:926_7": "satthā saṅghamajjhe nisinno paṭibhānavantānaṃ aggaṭṭhāne ṭhapesīti.",
  "atk-s0401a:927": "Upasenavaṅgantaputtattheravatthu",
  "atk-s0401a:928_0": "213. Pañcame samantapāsādikānanti sabbapāsādikānaṃ. Upasenoti tassa therassa nāmaṃ.",
  "atk-s0401a:928_1": "Vaṅgantabrāhmaṇassa pana so putto, tasmā vaṅgantaputtoti vuccati. Ayaṃ pana thero",
  "atk-s0401a:928_2": "na kevalaṃ attanāva pāsādiko, parisāpissa pāsādikā, iti parisaṃ nissāya laddhanāmavasena",
  "atk-s0401a:928_3": "samantapāsādikānaṃ aggo nāma jāto.",
  "atk-s0401a:929_0": "Pañhakamme panassa ayamanupubbikathā – ayampi hi padumuttarabuddhakāle haṃsavatīnagare",
  "atk-s0401a:929_1": "kulagehe nibbatto vayaṃ āgamma purimanayeneva satthu santikaṃ gantvā dhammaṃ suṇamāno",
  "atk-s0401a:929_2": "satthāraṃ ekaṃ bhikkhuṃ samantapāsādikānaṃ aggaṭṭhāne ṭhapentaṃ disvā satthu adhikārakammaṃ",
  "atk-s0401a:929_3": "katvā taṃ ṭhānantaraṃ patthetvā yāvajīvaṃ kusalaṃ katvā devamanussesu saṃsaranto",
  "atk-s0401a:929_4": "imasmiṃ buddhuppāde nālakabrāhmaṇagāme sāribrāhmaṇiyā kucchismiṃ paṭisandhiṃ gaṇhi,",
  "atk-s0401a:929_5": "upasenadārakotissa nāmaṃ akaṃsu.",
  "atk-s0401a:930_0": "So vayappatto tayo vede uggaṇhitvā dasabalassa santike dhammaṃ sutvā paṭiladdhasaddho",
  "atk-s0401a:930_1": "pabbaji. So upasampadāya ekavassiko hutvā “ariyagabbhaṃ vaḍḍhemī”ti ekaṃ kulaputtaṃ",
  "atk-s0401a:930_2": "attano santike pabbājetvā upasampādesi. So pavāretvā saddhivihārikassa ekavassikakāle",
  "atk-s0401a:930_3": "attanā duvasso “dasabalo maṃ passitvā tusissatī”ti saddhivihārikaṃ ādāya dasabalaṃ",
  "atk-s0401a:930_4": "passituṃ āgato. Satthā taṃ vanditvā ekamante nisinnaṃ pucchi – “kativassosi tvaṃ",
  "atk-s0401a:930_5": "bhikkhū”ti? Duvasso ahaṃ bhagavāti. Ayaṃ pana bhikkhu kativassoti? Ekavasso bhagavāti.",
  "atk-s0401a:930_6": "Kintāyaṃ bhikkhu hotīti? Saddhivihāriko me bhagavāti. Atha naṃ satthā “atilahuṃ kho",
  "atk-s0401a:930_7": "tvaṃ, moghapurisa, bāhullāya āvatto”ti vatvā anekapariyāyena vigarahi. Thero satthu",
  "atk-s0401a:930_8": "santikā garahaṃ labhitvā bhagavantaṃ vanditvā “imināva puṇṇacandasassirikena mukhena",
  "atk-s0401a:930_9": "satthāraṃ parisameva nissāya sādhukāraṃ dāpessāmī”ti taṃdivaseyeva ekaṃ ṭhānaṃ gantvā",
  "atk-s0401a:930_10": "vipassanāya kammaṃ katvā nacirasseva arahattaṃ pāpuṇi.",
  "atk-s0401a:931_0": "Tato yasmā thero mahākulato nikkhamitvā pabbajito pathavighuṭṭhadhammakathikova,",
  "atk-s0401a:931_1": "tasmā tassa dhammakathāya ceva pasīditvā mittāmaccañātikulehi ca nikkhamitvā bahū",
  "atk-s0401a:931_2": "kuladārakā therassa santike pabbajanti. “Ahaṃ āraññako, tumhepi āraññakā bhavituṃ",
  "atk-s0401a:931_3": "sakkontā pabbajathā”ti terasa dhutaṅgāni ācikkhitvā “sakkhissāma, bhante”ti vadante",
  "atk-s0401a:931_4": "pabbājeti. Te attano balena taṃ taṃ dhutaṅgaṃ adhiṭṭhahanti. Thero attano dasavassakāle",
  "atk-s0401a:931_5": "vinayaṃ paguṇaṃ katvā sabbeva upasampādesi. Evaṃ upasampannā cassa pañcasatamattā",
  "atk-s0401a:931_6": "bhikkhū parivārā ahesuṃ.",
  "atk-s0401a:932_0": "Tasmiṃ samaye satthā jetavanamahāvihāre vasanto “icchāmahaṃ, bhikkhave, addhamāsaṃ",
  "atk-s0401a:932_1": "paṭisallīyitu”nti bhikkhusaṅghassa ārocetvā ekavihārī hoti. Bhikkhusaṅghopi “yo bhagavantaṃ",
  "atk-s0401a:932_2": "dassanāya upasaṅkamati, so pācittiyaṃ desāpetabbo”ti katikaṃ akāsi. Tadā upasenatthero",
  "atk-s0401a:932_3": "“bhagavantaṃ passissāmī”ti attano parisāya saddhiṃ jetavanaṃ gantvā satthāraṃ upasaṅkamitvā",
  "atk-s0401a:932_4": "abhivādetvā ekamantaṃ nisīdi. Satthā kathāsamuṭṭhāpanatthaṃ aññataraṃ therassa saddhivihārikaṃ",
  "atk-s0401a:932_5": "āmantesi – “manāpāni te bhikkhu paṃsukūlānī”ti. “Na kho me, bhante, manāpāni paṃsukūlānī”ti",
  "atk-s0401a:932_6": "vatvā upajjhāye gāravena paṃsukūlikabhāvaṃ ārocesi. Imasmiṃ ṭhāne satthā “sādhu sādhu,",
  "atk-s0401a:932_7": "upasenā”ti therassa sādhukāraṃ datvā anekapariyāyena guṇakathaṃ kathesi. Ayamettha",
  "atk-s0401a:932_8": "saṅkhepo, vitthārato pana idaṃ vatthu pāḷiyaṃ āgatameva. Atha satthā aparabhāge ariyagaṇamajjhe",
  "atk-s0401a:932_9": "nisinno imasmiṃ sāsane theraṃ samantapāsādikānaṃ aggaṭṭhāne ṭhapesīti.",
  "atk-s0401a:933": "Dabbattheravatthu",
  "atk-s0401a:934_0": "214. Chaṭṭhe senāsanapaññāpakānanti senāsanaṃ paññāpentānaṃ. Therassa kira senāsanapaññāpanakāle",
  "atk-s0401a:934_1": "aṭṭhārasasu mahāvihāresu asammaṭṭhaṃ pariveṇaṃ vā apaṭijaggitaṃ senāsanaṃ vā asodhitaṃ",
  "atk-s0401a:934_2": "mañcapīṭhaṃ vā anupaṭṭhitaṃ pānīyaparibhojanīyaṃ vā nāhosi. Tasmā senāsanapaññāpakānaṃ",
  "atk-s0401a:934_3": "aggo nāma jāto. Dabbotissa nāmaṃ. Mallarājakule pana uppannattā mallaputto nāma jāto.",
  "atk-s0401a:935_0": "Tassa pañhakamme ayamanupubbikathā – ayañhi padumuttarabuddhakāle haṃsavatīnagare",
  "atk-s0401a:935_1": "kulagehe nibbattitvā vayappatto vuttanayeneva vihāraṃ gantvā dhammaṃ suṇanto satthāraṃ",
  "atk-s0401a:935_2": "ekaṃ bhikkhuṃ senāsanapaññāpakānaṃ aggaṭṭhāne ṭhapentaṃ disvā adhikārakammaṃ katvā",
  "atk-s0401a:935_3": "taṃ ṭhānantaraṃ patthetvā satthārā byākato yāvajīvaṃ kusalaṃ katvā devamanussesu",
  "atk-s0401a:935_4": "saṃsaritvā kassapadasabalassa sāsanassa osakkanakāle pabbaji, tadā tena saddhiṃ apare",
  "atk-s0401a:935_5": "cha janāti satta bhikkhū ekacittā hutvā aññe sāsane agāravaṃ karonte disvā “idha",
  "atk-s0401a:935_6": "kiṃ karoma, ekamante samaṇadhammaṃ katvā dukkhassantaṃ karissāmā”ti nisseṇiṃ bandhitvā",
  "atk-s0401a:935_7": "uccapabbatasikharaṃ abhiruhitvā “attano cittabalaṃ jānantā nisseṇiṃ pātentu, jīvite",
  "atk-s0401a:935_8": "sālayā otarantu, mā pacchānutāpino ahuvatthā”ti vatvā sabbe ekacittā hutvā nisseṇiṃ",
  "atk-s0401a:935_9": "pātetvā “appamattā hotha, āvuso”ti aññamaññaṃ ovaditvā cittaruciyesu ṭhānesu nisīditvā",
  "atk-s0401a:935_10": "samaṇadhammaṃ kātuṃ ārabhiṃsu.",
  "atk-s0401a:936_0": "Tatreko thero pañcame divase arahattaṃ patvā “mama kiccaṃ nipphannaṃ, ahaṃ imasmiṃ",
  "atk-s0401a:936_1": "ṭhāne kiṃ karissāmī”ti iddhiyā uttarakuruto piṇḍapātaṃ āharitvā, “āvuso, imaṃ piṇḍapātaṃ",
  "atk-s0401a:936_2": "paribhuñjatha, bhikkhācārakiccaṃ mamāyattaṃ hotu, tumhe attano kammaṃ karothā”ti",
  "atk-s0401a:936_3": "āha. Kiṃ nu kho mayaṃ, āvuso, nisseṇiṃ pātentā evaṃ avocumhā “yo paṭhamaṃ dhammaṃ",
  "atk-s0401a:936_4": "sacchikaroti, so bhikkhaṃ āharatu, tena ābhataṃ sesā paribhuñjitvā samaṇadhammaṃ",
  "atk-s0401a:936_5": "karissantī”ti. Natthi, āvusoti. Tumhe attano pubbahetunā labhittha, mayampi sakkontā",
  "atk-s0401a:936_6": "vaṭṭassantaṃ karissāma, gacchatha tumheti. Thero te saññāpetuṃ asakkonto phāsukaṭṭhāne",
  "atk-s0401a:936_7": "piṇḍapātaṃ paribhuñjitvā gato. Aparo thero sattame divase anāgāmiphalaṃ patvā tato",
  "atk-s0401a:936_8": "cuto suddhāvāsabrahmaloke nibbatto.",
  "atk-s0401a:937_0": "Itarepi therā tato cutā ekaṃ buddhantaraṃ devamanussesu saṃsaritvā imasmiṃ buddhuppāde",
  "atk-s0401a:937_1": "tesu tesu kulesu nibbattā. Eko gandhāraraṭṭhe takkasilanagare rājagehe nibbatto,",
  "atk-s0401a:937_2": "eko pabbateyyaraṭṭhe paribbājikāya kucchimhi nibbatto, eko bāhiyaraṭṭhe kuṭumbikagehe",
  "atk-s0401a:937_3": "nibbatto, eko rājagahe kuṭumbikagehe nibbatto. Ayaṃ pana dabbatthero mallaraṭṭhe",
  "atk-s0401a:937_4": "anupiyanagare ekassa mallarañño gehe paṭisandhiṃ gaṇhi. Tassa mātā upavijaññakāle",
  "atk-s0401a:937_5": "kālamakāsi, matasarīraṃ susānaṃ netvā dārucitakaṃ āropetvā aggiṃ adaṃsu. Tassā aggivegasantattaṃ",
  "atk-s0401a:937_6": "udarapaṭalaṃ dvedhā ahosi. Dārako attano puññabalena uppatitvā ekasmiṃ dabbatthambhe",
  "atk-s0401a:937_7": "nipati. Taṃ dārakaṃ gahetvā ayyikāya adaṃsu. Sā tassa nāmaṃ gaṇhantī dabbatthambhe",
  "atk-s0401a:937_8": "nipatitvā laddhajīvitattā dabbotissa nāmaṃ akāsi.",
  "atk-s0401a:938_0": "Tassa sattavassikakāle satthā bhikkhusaṅghaparivāro mallaraṭṭhe cārikaṃ caramāno",
  "atk-s0401a:938_1": "anupiyanigamaṃ patvā anupiyambavane viharati. Dabbakumāro satthāraṃ disvā dassaneneva",
  "atk-s0401a:938_2": "pasīditvā pabbajitukāmo hutvā “ahaṃ dasabalassa santike pabbajissāmī”ti ayyikaṃ āpucchi.",
  "atk-s0401a:938_3": "Sā “sādhu, tātā”ti dabbakumāraṃ ādāya satthu santikaṃ gantvā, “bhante, imaṃ kumāraṃ",
  "atk-s0401a:938_4": "pabbājethā”ti āha. Satthā aññatarassa bhikkhuno saññaṃ adāsi “bhikkhu imaṃ dārakaṃ",
  "atk-s0401a:938_5": "pabbājehī”ti. So thero satthu vacanaṃ sutvā dabbakumāraṃ pabbājento tacapañcakaṃ",
  "atk-s0401a:938_6": "kammaṭṭhānaṃ ācikkhi. Pubbahetusampanno katābhinīhāro satto paṭhamakesavaṭṭiyā oropiyamānāya",
  "atk-s0401a:938_7": "sotāpattiphale patiṭṭhāsi, dutiyakesavaṭṭiyā oropiyamānāya sakadāgāmiphale, tatiyāya",
  "atk-s0401a:938_8": "anāgāmiphale. Sabbakesānaṃ pana oropanañca arahattaphalasacchikiriyā ca apacchā apure ahosi.",
  "atk-s0401a:939_0": "Satthā mallaraṭṭhe yathābhirantaṃ viharitvā rājagahaṃ gantvā veḷuvane vāsaṃ kappesi.",
  "atk-s0401a:939_1": "Tatrāyasmā dabbo mallaputto rahogato attano kiccanipphattiṃ oloketvā saṅghassa veyyāvaccakaraṇe",
  "atk-s0401a:939_2": "kāyaṃ yojetukāmo cintesi – “yaṃnūnāhaṃ saṅghassa senāsanañca paññāpeyyaṃ, bhattāni",
  "atk-s0401a:939_3": "ca uddiseyya”nti. So satthu santikaṃ gantvā attano parivitakkaṃ ārocesi. Satthā tassa",
  "atk-s0401a:939_4": "sādhukāraṃ datvā senāsanapaññāpakattañca bhattuddesakattañca sampaṭicchi. Atha naṃ",
  "atk-s0401a:939_5": "“ayaṃ dabbo daharova samāno mahantaṭṭhāne ṭhito”ti sattavassikakāleyeva upasampādesi.",
  "atk-s0401a:939_6": "Thero upasampannakālatoyeva paṭṭhāya rājagahaṃ upanissāya viharantānaṃ sabbabhikkhūnaṃ",
  "atk-s0401a:939_7": "senāsanāni ca paññāpeti, bhikkhañca sampaṭicchitvā uddisati. Tassa senāsanapaññāpakabhāvo",
  "atk-s0401a:939_8": "sabbadisāsu pākaṭo ahosi – “dabbo kira mallaputto sabhāgasabhāgānaṃ bhikkhūnaṃ ekaṭṭhāne",
  "atk-s0401a:939_9": "senāsanāni paññāpeti, dūrepi senāsanaṃ paññāpetiyeva. Gantuṃ asakkonte iddhiyā netīti.",
  "atk-s0401a:940_0": "Atha naṃ bhikkhū kālepi vikālepi “amhākaṃ, āvuso, jīvakambavane senāsanaṃ paññāpehi,",
  "atk-s0401a:940_1": "amhākaṃ maddakucchismiṃ migadāye”ti evaṃ senāsanaṃ uddisāpetvā tassa iddhiṃ passantā",
  "atk-s0401a:940_2": "gacchanti. Sopi iddhiyā manomaye kāye abhisaṅkharitvā ekekassa therassa ekekaṃ attanā",
  "atk-s0401a:940_3": "sadisaṃ bhikkhuṃ nimminitvā aṅguliyā jalamānāya purato purato gantvā “ayaṃ mañco,",
  "atk-s0401a:940_4": "idaṃ pīṭha”ntiādīni vatvā senāsanaṃ paññāpetvā puna attano vasanaṭṭhānameva āgacchati.",
  "atk-s0401a:940_5": "Ayamettha saṅkhepo, vitthārato panidaṃ vatthu pāḷiyaṃ āgatameva. Satthā idameva kāraṇaṃ",
  "atk-s0401a:940_6": "aṭṭhuppattiṃ katvā aparabhāge ariyagaṇamajjhe nisinno theraṃ senāsanapaññāpakānaṃ",
  "atk-s0401a:940_7": "aggaṭṭhāne ṭhapesīti.",
  "atk-s0401a:941": "Pilindavacchattheravatthu",
  "atk-s0401a:942_0": "215. Sattame devatānaṃ piyamanāpānanti devatānaṃ piyānañceva manāpānañca pilindavacchatthero",
  "atk-s0401a:942_1": "aggoti dasseti. So kira anuppanne buddhe cakkavattī rājā hutvā mahājanaṃ pañcasu",
  "atk-s0401a:942_2": "sīlesu patiṭṭhāpetvā saggaparāyaṇaṃ akāsi. Yebhuyyena kira chasu kāmasaggesu nibbattadevatā",
  "atk-s0401a:942_3": "tasseva ovādaṃ labhitvā nibbattanibbattaṭṭhāne attano sampattiṃ oloketvā “kaṃ nu",
  "atk-s0401a:942_4": "kho nissāya imaṃ saggasampattiṃ labhimhā”ti āvajjamānā imaṃ theraṃ disvā “theraṃ",
  "atk-s0401a:942_5": "nissāya amhehi sampati laddhā”ti sāyaṃpātaṃ theraṃ namassanti. Tasmā so devatānaṃ",
  "atk-s0401a:942_6": "piyamanāpānaṃ aggo nāma jāto. Pilindoti panassa gottaṃ, vacchoti nāmaṃ. Tadubhayaṃ",
  "atk-s0401a:942_7": "saṃsandetvā pilindavacchoti vuccati.",
  "atk-s0401a:943_0": "Tassa pañhakamme ayamanupubbikathā – ayaṃ kira padumuttarabuddhakāle haṃsavatīnagare",
  "atk-s0401a:943_1": "mahābhogakule nibbatto purimanayeneva satthu dhammadesanaṃ suṇanto satthāraṃ ekaṃ",
  "atk-s0401a:943_2": "bhikkhuṃ devatānaṃ piyamanāpaṭṭhāne ṭhapentaṃ disvā taṃ ṭhānantaraṃ patthetvā yāvajīvaṃ",
  "atk-s0401a:943_3": "kusalaṃ katvā devamanussesu saṃsaranto imasmiṃ buddhuppāde sāvatthiyaṃ brāhmaṇakule",
  "atk-s0401a:943_4": "nibbatti. Pilindavacchotissa nāmaṃ akaṃsu. So aparena samayena satthu dhammadesanaṃ",
  "atk-s0401a:943_5": "sutvā paṭiladdhasaddho pabbajitvā upasampanno vipassanaṃ vaḍḍhetvā arahattaṃ pāpuṇi.",
  "atk-s0401a:943_6": "So gihīhipi bhikkhūhipi saddhiṃ kathento “ehi, vasala, gaccha, vasala, āhara, vasala,",
  "atk-s0401a:943_7": "gaṇha, vasalā”ti vasalavādeneva samudācarati. Taṃ kathaṃ āharitvā tathāgataṃ pucchiṃsu",
  "atk-s0401a:943_8": "– “bhagavā ariyā nāma pharusavācā na hontī”ti. Bhikkhave, ariyānaṃ paravambhanavasena",
  "atk-s0401a:943_9": "pharusavācā nāma natthi, apica kho pana bhavantare āciṇṇavasena bhaveyyāti. Bhante,",
  "atk-s0401a:943_10": "pilindavacchatthero uṭṭhāya samuṭṭhāya gihīhipi bhikkhūhipi saddhiṃ kathento, “vasala,",
  "atk-s0401a:943_11": "vasalā”ti katheti, kimettha kāraṇaṃ bhagavāti. Bhikkhave, na mayhaṃ puttassa etaṃ",
  "atk-s0401a:943_12": "idāneva āciṇṇaṃ, atīte panesa pañca jātisatāni vasalavādibrāhmaṇakule nibbatti. Iccesa",
  "atk-s0401a:943_13": "bhavāciṇṇeneva kathesi, na pharusavasena. Ariyānañhi vohāro pharusopi samāno cetanāya",
  "atk-s0401a:943_14": "apharusabhāvena parisuddhova, appamattakampettha pāpaṃ na upalabbhatīti vatvā dhammapade imaṃ gāthamāha –",
  "atk-s0401a:944": "“Akakkasaṃ viññāpaniṃ, giraṃ saccamudīraye;",
  "atk-s0401a:945": "Yāya nābhisaje kañci, tamahaṃ brūmi brāhmaṇa”nti.",
  "atk-s0401a:946_0": "Athekadivasaṃ thero rājagahaṃ piṇḍāya pavisanto ekaṃ purisaṃ pippalīnaṃ bhājanaṃ",
  "atk-s0401a:946_1": "pūretvā ādāya antonagaraṃ pavisantaṃ disvā “kiṃ te, vasala, bhājane”ti āha. So cintesi",
  "atk-s0401a:946_2": "– “ayaṃ samaṇo mayā saddhiṃ pātova pharusakathaṃ kathesi, imassa anucchavikameva",
  "atk-s0401a:946_3": "vattuṃ vaṭṭatī”ti “mūsikavaccaṃ me, bhante, bhājane”ti āha. Evaṃ bhavissati, vasalāti.",
  "atk-s0401a:946_4": "Tassa therassa dassanaṃ vijahantassa sabbaṃ mūsikavaccameva ahosi. So cintesi – “imā",
  "atk-s0401a:946_5": "pippaliyo mūsikavaccasadisā paññāyanti, sabhāvo nu kho no”ti vīmaṃsanto hatthena",
  "atk-s0401a:946_6": "uppīḷesi. Athassa undūravaccabhāvaṃ ñatvā balavadomanassaṃ uppajji. So “imāyeva nu",
  "atk-s0401a:946_7": "kho evarūpā, udāhu sakaṭepī”ti gantvā olokento sabbāpi pippaliyo tādisāva disvā hadayaṃ",
  "atk-s0401a:946_8": "hatthena sandhāretvā “idaṃ na aññassa kammaṃ, mayā pātova diṭṭhabhikkhussetaṃ kammaṃ,",
  "atk-s0401a:946_9": "addhā ekaṃ upāyaṃ bhavissati, tassa gataṭṭhānaṃ anuvicinitvā etaṃ kāraṇaṃ jānissāmī”ti",
  "atk-s0401a:946_10": "therassa gatamaggaṃ pucchitvā pāyāsi.",
  "atk-s0401a:947_0": "Atheko puriso taṃ ativiya caṇḍikataṃ gacchantaṃ disvā, “bho purisa, tvaṃ ativiya",
  "atk-s0401a:947_1": "caṇḍikatova gacchasi, kena kammena gacchasī”ti pucchi. So tassa taṃ pavattiṃ ārocesi.",
  "atk-s0401a:947_2": "So tassa kathaṃ sutvā evamāha – “bho, mā cintayi, mayhaṃ ayyo pilindavaccho bhavissati,",
  "atk-s0401a:947_3": "tvaṃ etadeva bhājanaṃ pūretvā ādāya gantvā therassa purato tiṭṭha. ‘Kiṃ nāmetaṃ,",
  "atk-s0401a:947_4": "vasalā’ti vuttakāle ca ‘pippaliyo, bhante’ti vada, thero ‘evaṃ bhavissati, vasalā’ti",
  "atk-s0401a:947_5": "vakkhati. Puna sabbāpi pippaliyo bhavissantī”ti. So tathā akāsi. Sabbā pippaliyo",
  "atk-s0401a:947_6": "paṭipākatikā ahesuṃ. Idamettakaṃ vatthu. Aparabhāge pana satthā devatānaṃ piyamanāpakāraṇameva",
  "atk-s0401a:947_7": "vatthuṃ katvā theraṃ devatānaṃ piyamanāpānaṃ aggaṭṭhāne ṭhapesīti.",
  "atk-s0401a:948": "Bāhiyadārucīriyattheravatthu",
  "atk-s0401a:949_0": "216. Aṭṭhame khippābhiññānanti khippaṃ adhigataabhiññānaṃ dārucīriyatthero aggoti",
  "atk-s0401a:949_1": "dasseti. Ayañhi thero saṃkhittadhammadesanāpariyosāne arahattaṃ pāpuṇi, maggaphalānaṃ",
  "atk-s0401a:949_2": "parikammakiccaṃ nāhosi. Tasmā khippābhiññānaṃ aggo nāma jāto. Bāhiyaraṭṭhe pana jātattā",
  "atk-s0401a:949_3": "bāhiyotissa nāmaṃ ahosi. So aparabhāge dārucīraṃ nivāsesi. Tasmā dārucīriyo nāma jāto.",
  "atk-s0401a:950_0": "Tassa pañhakamme ayamanupubbikathā – ayampi hi padumuttarabuddhakāle haṃsavatīnagare",
  "atk-s0401a:950_1": "kulagehe nibbatto dasabalassa dhammadesanaṃ suṇanto satthāraṃ ekaṃ bhikkhuṃ khippābhiññānaṃ",
  "atk-s0401a:950_2": "aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthetvā yāvajīvaṃ",
  "atk-s0401a:950_3": "kusalaṃ katvā devamanussesu saṃsaranto kassapadasabalassa sāsanassa osakkanakāle",
  "atk-s0401a:950_4": "heṭṭhā vuttehi bhikkhūhi saddhiṃ samaṇadhammaṃ katvā paripuṇṇasīlo jīvitakkhayaṃ",
  "atk-s0401a:950_5": "patvā devaloke nibbatti.",
  "atk-s0401a:951_0": "So ekaṃ buddhantaraṃ devaloke vasitvā imasmiṃ buddhuppāde bāhiyaraṭṭhe kulagehe nibbatto.",
  "atk-s0401a:951_1": "Vayaṃ āgamma gharāvāsaṃ vasanto “vohāraṃ karissāmī”ti suvaṇṇabhūmigamanīyaṃ nāvaṃ",
  "atk-s0401a:951_2": "abhiruhi. Nāvā icchitaṃ desaṃ appatvāva samuddamajjhe bhinnā, mahājano macchakacchapabhakkho",
  "atk-s0401a:951_3": "ahosi. Ayaṃ pana ekaṃ dārukhaṇḍaṃ gahetvā sattame divase suppārakapaṭṭane uttiṇṇo",
  "atk-s0401a:951_4": "manussāvāsaṃ patvā “acelakaniyāmena manusse upasaṅkamituṃ ayutta”nti avidūre ṭhāne",
  "atk-s0401a:951_5": "ekaṃ mahātaḷākā sevālaṃ gahetvā sarīraṃ veṭhetvā ekasmiṃ ṭhāne patitaṃ ekaṃ kapālaṃ",
  "atk-s0401a:951_6": "ādāya bhikkhāya pāvisi.",
  "atk-s0401a:952_0": "Manussā taṃ disvā cintesuṃ – “sace loke arahantā nāma atthi, evaṃvidhehi bhavitabbaṃ.",
  "atk-s0401a:952_1": "Kiṃ nu kho ayyo ukkaṭṭhabhāvena vatthaṃ na gaṇhāti, udāhu diyyamānaṃ gaṇheyyā”ti",
  "atk-s0401a:952_2": "vīmaṃsantā nānādisāhi vatthāni āhariṃsu. So cintesi – “sacāhaṃ na iminā niyāmena",
  "atk-s0401a:952_3": "āgamissaṃ, na me ete pasīdeyyuṃ, yaṃkiñci katvā ime vañcetvā jīvikupāyaṃ kātuṃ vaṭṭatī”ti",
  "atk-s0401a:952_4": "vatthāni na paṭiggaṇhi. Manussā bhiyyosomattāya pasannā mahāsakkāraṃ kariṃsu. Sopi",
  "atk-s0401a:952_5": "bhattakiccaṃ katvā avidūraṭṭhāne devakulaṃ gato. Mahājano tena saddhiṃyeva gantvā",
  "atk-s0401a:952_6": "devakulaṃ paṭijaggitvā adāsi. So cintesi – “ime mayhaṃ sevāle nivāsanamatte pasīditvā",
  "atk-s0401a:952_7": "evaṃvidhaṃ sakkāraṃ karonti, etesaṃ mayā ukkaṭṭheneva bhavituṃ vaṭṭatī”ti sallahukāni",
  "atk-s0401a:952_8": "rukkhaphalakāni gahetvā tacchetvā vākesu āvuṇitvā cīraṃ katvā nivāsetvā pārupitvā",
  "atk-s0401a:952_9": "jīvikaṃ kappento vasi.",
  "atk-s0401a:953_0": "Atha yo so kassapabuddhakāle sattasu janesu samaṇadhammaṃ karontesu eko bhikkhu suddhāvāsabrahmaloke",
  "atk-s0401a:953_1": "nibbatto. So nibbattasamanantarameva attano brahmasampattiṃ oloketvā āgataṭṭhānaṃ",
  "atk-s0401a:953_2": "āvajjento sattannaṃ janānaṃ pabbataṃ āruyha samaṇadhammakaraṇaṭṭhānaṃ disvā sesānaṃ",
  "atk-s0401a:953_3": "channaṃ nibbattaṭṭhānaṃ āvajjento ekassa parinibbutabhāvaṃ itaresaṃ pañcannaṃ kāmāvacaradevaloke",
  "atk-s0401a:953_4": "nibbattabhāvaṃ ñatvā kālānukālaṃ te pañca jane āvajjeti. Imasmiṃ pana kāle “kahaṃ",
  "atk-s0401a:953_5": "nu kho”ti āvajjento dārucīriyaṃ suppārakapaṭṭanaṃ upanissāya kuhanakammena jīvikaṃ",
  "atk-s0401a:953_6": "kappentaṃ disvā “naṭṭho vatāyaṃ bālo, pubbe samaṇadhammaṃ karonto atiukkaṭṭhabhāvena",
  "atk-s0401a:953_7": "arahatāpi ābhataṃ piṇḍapātaṃ aparibhuñjitvā idāni udaratthāya anarahāva arahattaṃ",
  "atk-s0401a:953_8": "paṭijānitvā lokaṃ vañcento vicarati, dasabalassa ca nibbattabhāvaṃ na jānāti, gacchāmi",
  "atk-s0401a:953_9": "naṃ saṃvejetvā dasabalassa nibbattabhāvaṃ jānāpemī”ti taṃkhaṇaṃyeva brahmalokato",
  "atk-s0401a:953_10": "suppārakapaṭṭane rattibhāgasamanantare dārucīriyassa sammukhe pāturahosi.",
  "atk-s0401a:954_0": "So attano vasanaṭṭhāne obhāsaṃ disvā bahi nikkhamitvā ṭhito mahābrahmaṃ oloketvā",
  "atk-s0401a:954_1": "añjaliṃ paggayha “ke tumhe”ti pucchi. Ahaṃ tuyhaṃ porāṇakasahāyo anāgāmiphalaṃ patvā",
  "atk-s0401a:954_2": "brahmaloke nibbatto. Amhākaṃ pana sabbajeṭṭhako arahattaṃ patvā parinibbuto, tumhe",
  "atk-s0401a:954_3": "pañca janā devaloke nibbattā. Svāhaṃ taṃ imasmiṃ ṭhāne kuhanakammena jīvantaṃ disvā",
  "atk-s0401a:954_4": "dametuṃ āgatoti vatvā idaṃ kāraṇamāha – “na kho tvaṃ, bāhiya arahā, napi arahattamaggaṃ",
  "atk-s0401a:954_5": "samāpanno, sāpi te paṭipadā natthi, yāya tvaṃ arahā vā assa arahattamaggaṃ vā samāpanno”ti.",
  "atk-s0401a:954_6": "Athassa satthu uppannabhāvaṃ sāvatthiyaṃ vasanabhāvañca ācikkhitvā “satthu santikaṃ",
  "atk-s0401a:954_7": "gacchāhī”ti taṃ uyyojetvā brahmalokameva agamāsi.",
  "atk-s0401a:955_0": "Dārucīriyo mahābrahmunā saṃvejito “mokkhamaggaṃ gavesissāmī”ti vīsayojanasataṃ maggaṃ",
  "atk-s0401a:955_1": "ekarattivāsena gantvā satthāraṃ piṇḍāya paviṭṭhaṃ antaraghare sampāpuṇitvā satthu",
  "atk-s0401a:955_2": "pādesu nipatitvā “desetu me, bhante, bhagavā dhammaṃ, desetu sugato dhamma”nti yāvatatiyaṃ",
  "atk-s0401a:955_3": "yāci. Satthā “ettāvatā bāhiyassa ñāṇaṃ paripākaṃ gata”nti ñatvā “tasmātiha te, bāhiya,",
  "atk-s0401a:955_4": "evaṃ sikkhitabbaṃ diṭṭhe diṭṭhamattaṃ bhavissatī”ti iminā ovādena ovadi. Sopi desanāpariyosāne",
  "atk-s0401a:955_5": "antaravīthiyaṃ ṭhitova desanānusārena ñāṇaṃ pesetvā saha paṭisambhidāhi arahattaṃ pāpuṇi.",
  "atk-s0401a:956_0": "So attano kiccaṃ matthakappattaṃ ñatvā bhagavantaṃ pabbajjaṃ yācitvā aparipuṇṇapattacīvaratāya",
  "atk-s0401a:956_1": "pattacīvaraṃ pariyesanto saṅkāraṭṭhānato coḷakkhaṇḍāni saṃkaḍḍhati. Atha naṃ pubbaveriko",
  "atk-s0401a:956_2": "amanusso ekissā taruṇavacchāya gāviyā sarīre adhimuccitvā jīvitakkhayaṃ pāpesi. Satthā",
  "atk-s0401a:956_3": "sāvatthito nikkhamanto antaravīthiyaṃ bāhiyaṃ saṅkāraṭṭhāne patitaṃ disvā “gaṇhatha,",
  "atk-s0401a:956_4": "bhikkhave, bāhiyassa dārucīriyassa sarīra”nti nīharāpetvā sarīrakiccaṃ kāretvā cātumahāpathe",
  "atk-s0401a:956_5": "cetiyaṃ kārāpesi. Tato saṅghamajjhe kathā udapādi – “tathāgato bhikkhusaṅghena bāhiyassa",
  "atk-s0401a:956_6": "sarīrajjhāpanakiccaṃ kāresi, dhātuyo gahetvā cetiyaṃ kāresi, kataramaggo nu kho tena",
  "atk-s0401a:956_7": "sacchikato, sāmaṇero nu kho so, bhikkhu nu kho”ti cittaṃ uppādayiṃsu. Satthā taṃ",
  "atk-s0401a:956_8": "aṭṭhuppattiṃ katvā “paṇḍito, bhikkhave, bāhiyo”ti upari dhammadesanaṃ vaḍḍhetvā tassa",
  "atk-s0401a:956_9": "parinibbutabhāvaṃ pakāsesi. Puna saṅghamajjhe kathā udapādi “na ca satthārā bāhiyassa",
  "atk-s0401a:956_10": "bahu dhammo desito, arahattaṃ pattoti ca vadeti. Kiṃ nāmeta”nti? Satthā “dhammo mando",
  "atk-s0401a:956_11": "bahūti akāraṇaṃ, visapītakassa agado viya ceso”ti vatvā dhammapade gāthamāha –",
  "atk-s0401a:957": "“Sahassamapi ce gāthā, anatthapadasaṃhitā;",
  "atk-s0401a:958": "Ekaṃ gāthāpadaṃ seyyo, yaṃ sutvā upasammatī”ti. ;",
  "atk-s0401a:959_0": "Desanāpariyosāne caturāsīti pāṇasahassāni amatapānaṃ piviṃsu. Idañca pana bāhiyattherassa",
  "atk-s0401a:959_1": "vatthu sutte āgatattā vitthārena na kathitaṃ. Aparabhāge pana satthā saṅghamajjhe",
  "atk-s0401a:959_2": "nisinno bāhiyattheraṃ khippābhiññānaṃ aggaṭṭhāne ṭhapesīti.",
  "atk-s0401a:960": "Kumārakassapattheravatthu",
  "atk-s0401a:961_0": "217. Navame cittakathikānanti vicittaṃ katvā dhammaṃ kathentānaṃ. Thero kira ekassapi",
  "atk-s0401a:961_1": "dvinnampi dhammaṃ kathento bahūhi upamāhi ca kāraṇehi ca maṇḍayitvā bodhento katheti.",
  "atk-s0401a:961_2": "Tasmā cittakathikānaṃ aggo nāma jāto.",
  "atk-s0401a:962_0": "Tassa pañhakamme ayamanupubbikathā – ayampi hi padumuttarabuddhakāle haṃsavatīnagare",
  "atk-s0401a:962_1": "kulagehe paṭisandhiṃ gaṇhitvā vayappatto dasabalassa dhammakathaṃ suṇanto satthāraṃ",
  "atk-s0401a:962_2": "ekaṃ bhikkhuṃ cittakathikānaṃ aggaṭṭhāne ṭhapentaṃ disvā adhikārakammaṃ katvā taṃ",
  "atk-s0401a:962_3": "ṭhānantaraṃ patthetvā devamanussesu saṃsaranto kassapabuddhasāsanosakkanakāle sattannaṃ",
  "atk-s0401a:962_4": "bhikkhūnaṃ abbhantaro hutvā pabbatamatthake samaṇadhammaṃ katvā aparihīnasīlo tato",
  "atk-s0401a:962_5": "cuto devaloke nibbattitvā ekaṃ buddhantaraṃ sampattiṃ anubhavamāno amhākaṃ satthu",
  "atk-s0401a:962_6": "kāle rājagahe ekissā kuladārikāya kucchimhi uppanno. Sā ca paṭhamaṃ mātāpitaro yācitvā",
  "atk-s0401a:962_7": "pabbajjaṃ alabhamānā kulagharaṃ gatā gabbhaṃ gaṇhi. Tampi ajānantī sāmikaṃ ārādhetvā",
  "atk-s0401a:962_8": "tena anuññātā bhikkhunīsu pabbajitā. Tassā gabbhanimittaṃ disvā bhikkhuniyo devadattaṃ",
  "atk-s0401a:962_9": "pucchiṃsu, so “assamaṇī”ti āha. Dasabalaṃ pucchiṃsu, satthā upālittheraṃ paṭicchāpesi.",
  "atk-s0401a:962_10": "Thero sāvatthinagaravāsīni kulāni visākhañca upāsikaṃ pakkosāpetvā sodhento “pure",
  "atk-s0401a:962_11": "laddho gabbho, pabbajjā arogā”ti āha. Satthā “suvinicchitaṃ adhikaraṇa”nti therassa sādhukāraṃ adāsi.",
  "atk-s0401a:963_0": "Sā bhikkhunī suvaṇṇabimbasadisaṃ puttaṃ vijāyi. Taṃ gahetvā rājā pasenadikosalo posāpesi,",
  "atk-s0401a:963_1": "kassapoti cassa nāmaṃ katvā aparabhāge alaṅkaritvā satthu santikaṃ netvā pabbājesi.",
  "atk-s0401a:963_2": "Kumārakāle pana pabbajitattā bhagavatā “kassapaṃ pakkosatha, idaṃ phalaṃ vā khādanīyaṃ",
  "atk-s0401a:963_3": "vā kassapassa dethā”ti vutte “katarakassapassāti. Kumārakassapassā”ti evaṃ gahitanāmattā",
  "atk-s0401a:963_4": "tato paṭṭhāya vuḍḍhakālepi kumārakassapotveva vuccati. Apica rañño posāvanikaputtattāpi",
  "atk-s0401a:963_5": "kumārakassapoti taṃ sañjāniṃsu.",
  "atk-s0401a:964_0": "So pabbajitakālato paṭṭhāya vipassanāya ceva kammaṃ karoti, buddhavacanañca gaṇhāti.",
  "atk-s0401a:964_1": "Atha so tena saddhiṃ pabbatamatthake samaṇadhammaṃ katvā anāgāmiphalaṃ patvā suddhāvāse",
  "atk-s0401a:964_2": "nibbatto mahābrahmā tasmiṃ samaye āvajjento kumārakassapaṃ disvā “sahāyako me vipassanāya",
  "atk-s0401a:964_3": "kilamati, gantvā tassa vipassanāya nayamukhaṃ dassetvā maggaphalapattiyā upāyaṃ karissāmī”ti",
  "atk-s0401a:964_4": "brahmaloke ṭhitova pañcadasa pañhe abhisaṅkharitvā rattibhāgasamanantare kumārakassapattherassa",
  "atk-s0401a:964_5": "vasanaṭṭhāne andhavane pāturahosi. Thero ālokaṃ disvā “ko etthā”ti āha. “Ahaṃ pubbe",
  "atk-s0401a:964_6": "tayā saddhiṃ samaṇadhammaṃ katvā anāgāmiphalaṃ patvā suddhāvāse nibbattabrahmā”ti",
  "atk-s0401a:964_7": "āha. Kena kammena āgatatthāti? Mahābrahmā attano āgatakāraṇaṃ dīpetuṃ te pañhe ācikkhitvā",
  "atk-s0401a:964_8": "“tvaṃ ime pañhe uggaṇhitvā aruṇe uṭṭhite tathāgataṃ upasaṅkamitvā puccha, ṭhapetvā",
  "atk-s0401a:964_9": "hi tathāgataṃ añño ime pañhe kathetuṃ samattho nāma natthī”ti vatvā brahmalokameva gato.",
  "atk-s0401a:965_0": "Theropi punadivase satthāraṃ upasaṅkamitvā vanditvā mahābrahmunā kathitaniyāmeneva",
  "atk-s0401a:965_1": "pañhe pucchi. Satthā kumārakassapattherassa arahattaṃ pāpetvā pañhe kathesi. Thero",
  "atk-s0401a:965_2": "satthārā kathitaniyāmeneva uggaṇhitvā andhavanaṃ gantvā vipassanaṃ gabbhaṃ gāhāpetvā",
  "atk-s0401a:965_3": "arahattaṃ pāpuṇi. Tato paṭṭhāya catunnaṃ parisānaṃ dhammakathaṃ kathento bahukāhi",
  "atk-s0401a:965_4": "upamāhi ca kāraṇehi ca maṇḍetvā cittakathameva katheti. Atha naṃ satthā pāyāsirañño",
  "atk-s0401a:965_5": "pañcadasahi pañhehi paṭimaṇḍetvā suttante desite taṃ suttantaṃ aṭṭhuppattiṃ katvā",
  "atk-s0401a:965_6": "imasmiṃ sāsane cittakathikānaṃ aggaṭṭhāne ṭhapesīti.",
  "atk-s0401a:966": "Mahākoṭṭhitattheravatthu",
  "atk-s0401a:967_0": "218. Dasame paṭisambhidāpattānanti catasso paṭisambhidā patvā ṭhitānaṃ mahākoṭṭhitatthero",
  "atk-s0401a:967_1": "aggoti dasseti. Ayaṃ hi thero attano paṭisambhidāsu ciṇṇavasibhāvena abhiññāte abhiññāte",
  "atk-s0401a:967_2": "mahāsāvake upasaṅkamitvā pañhaṃ pucchantopi dasabalaṃ upasaṅkamitvā pañhaṃ pucchantopi",
  "atk-s0401a:967_3": "paṭisambhidāsuyeva pañhaṃ pucchati. Iti iminā ciṇṇavasibhāvena paṭisambhidāpattānaṃ aggo nāma jāto.",
  "atk-s0401a:968_0": "Tassa pañhakamme ayamanupubbikathā – ayampi hi padumuttarabuddhakāle haṃsavatīnagare",
  "atk-s0401a:968_1": "mahābhogakule nibbatto aparena samayena satthu dhammakathaṃ suṇanto satthāraṃ ekaṃ",
  "atk-s0401a:968_2": "bhikkhuṃ paṭisambhidāpattānaṃ aggaṭṭhāne ṭhapentaṃ disvā adhikārakammaṃ katvā taṃ",
  "atk-s0401a:968_3": "ṭhānantaraṃ patthesi. So yāvajīvaṃ kusalaṃ katvā devamanussesu saṃsaranto imasmiṃ",
  "atk-s0401a:968_4": "buddhuppāde sāvatthiyaṃ brāhmaṇakule nibbatti. Koṭṭhitamāṇavotissa nāmaṃ akaṃsu.",
  "atk-s0401a:968_5": "So vayappatto tayo vede uggaṇhitvā ekadivasaṃ satthu dhammakathaṃ sutvā paṭiladdhasaddho",
  "atk-s0401a:968_6": "pabbaji. So upasampannakālato paṭṭhāya vipassanāya kammaṃ karonto saha paṭisambhidāhi",
  "atk-s0401a:968_7": "arahattaṃ patvā niccakālaṃ paṭisambhidāsu ciṇṇavasī hutvā pañhaṃ pucchanto paṭisambhidāsuyeva",
  "atk-s0401a:968_8": "pucchati. Atha naṃ satthā aparabhāge mahāvedallasuttaṃ aṭṭhuppattiṃ katvā paṭisambhidāpattānaṃ",
  "atk-s0401a:968_9": "aggaṭṭhāne ṭhapesīti.",
  "atk-s0401a:969": "Tatiyavaggavaṇṇanā.",
  "atk-s0401a:970": "14. Etadaggavaggo",
  "atk-s0401a:971": "(14) 4. Catutthaetadaggavaggo",
  "atk-s0401a:972": "Ānandattheravatthu",
  "atk-s0401a:973_0": "219-223. Catutthassa paṭhame bahussutānantiādīsu aññepi therā bahussutā satimantā",
  "atk-s0401a:973_1": "gatimantā dhitimantā upaṭṭhākā ca atthi. Ayaṃ panāyasmā buddhavacanaṃ uggaṇhanto",
  "atk-s0401a:973_2": "dasabalassa sāsane bhaṇḍāgārikapariyattiyaṃ ṭhatvā gaṇhi. Tasmā bahussutānaṃ aggo",
  "atk-s0401a:973_3": "nāma jāto. Imasseva ca therassa buddhavacanaṃ gahetvā dhāraṇakasati aññehi therehi",
  "atk-s0401a:973_4": "balavatarā ahosi, tasmā satimantānaṃ aggo nāma jāto. Ayameva cāyasmā ekapade ṭhatvā",
  "atk-s0401a:973_5": "saṭṭhi padasahassāni gaṇhanto satthārā kathitaniyāmeneva sabbapadāni jānāti, tasmā",
  "atk-s0401a:973_6": "gatimantānaṃ aggo nāma jāto. Tasseva cāyasmato buddhavacanaṃ uggaṇhanavīriyaṃ sajjhāyanavīriyañca",
  "atk-s0401a:973_7": "dhāraṇavīriyañca satthu upaṭṭhānavīriyañca aññehi asadisaṃ ahosi, tasmā dhitimantānaṃ",
  "atk-s0401a:973_8": "aggo nāma jāto. Tathāgataṃ upaṭṭhahanto cesa na aññesaṃ upaṭṭhākabhikkhūnaṃ upaṭṭhānākārena",
  "atk-s0401a:973_9": "upaṭṭhahi, aññe hi tathāgataṃ upaṭṭhahantā na ciraṃ upaṭṭhahiṃsu, na ca buddhānaṃ",
  "atk-s0401a:973_10": "manaṃ gahetvā upaṭṭhahiṃsu. Ayaṃ thero pana upaṭṭhākaṭṭhānaṃ laddhadivasato paṭṭhāya",
  "atk-s0401a:973_11": "āraddhavīriyo hutvā tathāgatassa manaṃ gahetvā upaṭṭhahi. Tasmā upaṭṭhākānaṃ aggo nāma jāto.",
  "atk-s0401a:974_0": "Tassa pañhakamme ayamanupubbikathā – ito kira satasahassamatthake kappe padumuttaro",
  "atk-s0401a:974_1": "nāma satthā loke uppajji. Tassa haṃsavatī nāma nagaraṃ ahosi, nando nāma rājā pitā,",
  "atk-s0401a:974_2": "sumedhā nāma devī mātā, bodhisatto uttarakumāro nāma ahosi. So puttassa jātadivase",
  "atk-s0401a:974_3": "mahābhinikkhamanaṃ nikkhamma pabbajitvā padhānamanuyutto anukkamena sabbaññutaṃ patvā",
  "atk-s0401a:974_4": "“anekajātisaṃsāra”nti udānaṃ udānetvā sattāhaṃ bodhipallaṅke vītināmetvā “pathaviyaṃ",
  "atk-s0401a:974_5": "ṭhapessāmī”ti pādaṃ abhinīhari. Atha pathaviṃ bhinditvā heṭṭhā vuttappamāṇaṃ padumaṃ",
  "atk-s0401a:974_6": "uṭṭhāsi. Tadupādāya bhagavā padumuttaroteva paññāyittha. Tassa devalo ca sujāto ca",
  "atk-s0401a:974_7": "dve aggasāvakā ahesuṃ, amitā ca asamā ca dve aggasāvikā, sumano nāma upaṭṭhāko. Padumuttaro",
  "atk-s0401a:974_8": "bhagavā pitu saṅgahaṃ kurumāno bhikkhusatasahassaparivāro haṃsavatiyā rājadhāniyā vasati.",
  "atk-s0401a:975_0": "Kaniṭṭhabhātā panassa sumanakumāro nāma. Tassa rājā haṃsavatito vīsayojanasate bhogagāmaṃ",
  "atk-s0401a:975_1": "adāsi. So kadāci kadāci āgantvā pitarañca satthārañca passati. Athekadivasaṃ paccanto",
  "atk-s0401a:975_2": "kupito sumano rañño pesesi. Rājā “tvaṃ mayā tattha kasmā ṭhapito”ti paṭipesesi. So",
  "atk-s0401a:975_3": "core vūpasametvā “upasanto, deva, janapado”ti rañño pesesi. Rājā tuṭṭho “sīghaṃ mama",
  "atk-s0401a:975_4": "putto āgacchatū”ti āha. Tassa sahassamattā amaccā honti. So tehi saddhiṃ antarāmagge",
  "atk-s0401a:975_5": "mantesi – “mayhaṃ pitā tuṭṭho sace me varaṃ deti, kiṃ gaṇhāmī”ti? Atha naṃ ekacce",
  "atk-s0401a:975_6": "“hatthiṃ gaṇhatha, assaṃ gaṇhatha, janapadaṃ gaṇhatha, satta ratanāni gaṇhathā”ti",
  "atk-s0401a:975_7": "āhaṃsu. Apare “tumhe pathavissarassa puttā, na tumhākaṃ dhanaṃ dullabhaṃ, laddhampi",
  "atk-s0401a:975_8": "cetaṃ sabbaṃ pahāya gamanīyaṃ, puññameva ekaṃ ādāya gamanīyaṃ. Tasmā deve varaṃ dadamāne",
  "atk-s0401a:975_9": "temāsaṃ padumuttarabhagavantaṃ upaṭṭhātuṃ varaṃ gaṇhathā”ti āhaṃsu. So “tumhe mayhaṃ",
  "atk-s0401a:975_10": "kalyāṇamittā, na metaṃ cittaṃ atthi, tumhehi pana uppāditaṃ, evaṃ karissāmī”ti gantvā",
  "atk-s0401a:975_11": "pitaraṃ vanditvā pitarā āliṅgetvā matthake cumbetvā “varaṃ te putta demī”ti vutte",
  "atk-s0401a:975_12": "“icchāmahaṃ, mahārāja, bhagavantaṃ temāsaṃ catūhi paccayehi upaṭṭhahanto jīvitaṃ",
  "atk-s0401a:975_13": "avañjhaṃ kātuṃ, imaṃ me deva varaṃ dehī”ti āha. Na sakkā, tāta, aññaṃ varehīti. Deva,",
  "atk-s0401a:975_14": "khattiyānaṃ nāma dve kathā natthi, etadeva me varaṃ dehi, na mama aññena atthoti.",
  "atk-s0401a:975_15": "Tāta, buddhānaṃ nāma cittaṃ dujjānaṃ, sace bhagavā na icchissati, mayā dinnepi kiṃ",
  "atk-s0401a:975_16": "bhavissatīti? “Sādhu, deva, ahaṃ bhagavato cittaṃ jānissāmī”ti vihāraṃ gato.",
  "atk-s0401a:976_0": "Tena ca samayena bhattakiccaṃ niṭṭhāpetvā bhagavā gandhakuṭiṃ paviṭṭho hoti, so maṇḍalamāḷe",
  "atk-s0401a:976_1": "sannipatitānaṃ bhikkhūnaṃ santikaṃ agamāsi. Te naṃ āhaṃsu – “rājaputta, kasmā āgatosī”ti?",
  "atk-s0401a:976_2": "Bhagavantaṃ dassanāya, dassetha me bhagavantanti. Na mayaṃ, rājaputta, icchiticchitakkhaṇe",
  "atk-s0401a:976_3": "satthāraṃ daṭṭhuṃ labhāmāti. Ko pana, bhante, labhatīti? Sumanatthero nāma rājaputtāti.",
  "atk-s0401a:976_4": "So “kuhiṃ, bhante, thero”ti? Therassa nisinnaṭṭhānaṃ pucchitvā gantvā vanditvā “icchāmahaṃ,",
  "atk-s0401a:976_5": "bhante, bhagavantaṃ passituṃ, dassetha me bhagavanta”nti āha. Thero passantasseva",
  "atk-s0401a:976_6": "rājakumārassa āpokasiṇajjhānaṃ samāpajjitvā mahāpathaviṃ udakaṃ adhiṭṭhāya pathaviyaṃ",
  "atk-s0401a:976_7": "nimujjitvā satthu gandhakuṭiyaṃyeva pāturahosi. Atha naṃ bhagavā “sumana kasmā āgatosī”ti",
  "atk-s0401a:976_8": "āha. Rājaputto, bhante, bhagavantaṃ dassanāya āgatoti. Tena hi bhikkhu āsanaṃ paññāpehīti.",
  "atk-s0401a:976_9": "Puna thero passantasseva rājakumārassa buddhāsanaṃ gahetvā antogandhakuṭiyaṃ nimujjitvā",
  "atk-s0401a:976_10": "bahipariveṇe pātubhavitvā pariveṇe āsanaṃ paññāpesi. Rājakumāro imāni dve acchariyākārāni",
  "atk-s0401a:976_11": "disvā “mahanto vatāyaṃ bhikkhū”ti cintesi.",
  "atk-s0401a:977_0": "Bhagavāpi gandhakuṭito nikkhamitvā paññatte āsane nisīdi. Rājaputto bhagavantaṃ vanditvā",
  "atk-s0401a:977_1": "paṭisanthāraṃ akāsi. “Kadā āgatosi rājaputtā”ti vutte, “bhante, tumhesu gandhakuṭiṃ",
  "atk-s0401a:977_2": "paviṭṭhesu, bhikkhū pana ‘na mayaṃ icchiticchitakkhaṇe bhagavantaṃ daṭṭhuṃ labhāmā’ti",
  "atk-s0401a:977_3": "maṃ therassa santikaṃ pāhesuṃ. Thero pana ekavacaneneva dasseti, thero, bhante, tumhākaṃ",
  "atk-s0401a:977_4": "sāsane vallabho maññe”ti. Āma rājakumāra, vallabho esa bhikkhu mayhaṃ sāsaneti. Bhante,",
  "atk-s0401a:977_5": "buddhānaṃ sāsane kiṃ katvā vallabhā hontīti? Dānaṃ datvā sīlaṃ samādiyitvā uposathakammaṃ",
  "atk-s0401a:977_6": "katvā kumārāti. Bhagavā ahaṃ thero viya buddhasāsane vallabho hotukāmo, sve mayhaṃ",
  "atk-s0401a:977_7": "bhikkhaṃ adhivāsethāti. Adhivāsesi bhagavā tuṇhībhāvena. Rājakumāro attano vasanaṭṭhānaṃ",
  "atk-s0401a:977_8": "gantvā sabbarattiṃ mahāsakkāraṃ sajjetvā satta divasāni khandhāvārabhattaṃ nāma adāsi.",
  "atk-s0401a:978_0": "Sattame divase satthāraṃ vanditvā, bhante, mayā pitu santikā temāsaṃ antovassaṃ tumhākaṃ",
  "atk-s0401a:978_1": "paṭijagganavaro laddho, temāsaṃ me vassāvāsaṃ adhivāsethāti. Bhagavā “atthi nu kho",
  "atk-s0401a:978_2": "tattha gatena attho”ti oloketvā “atthī”ti disvā “suññāgāre kho, rājakumāra, tathāgatā",
  "atk-s0401a:978_3": "abhiramantī”ti āha. Kumāro “aññātaṃ bhagavā aññātaṃ sugatā”ti vatvā “ahaṃ, bhante,",
  "atk-s0401a:978_4": "purimataraṃ gantvā vihāraṃ kāremi, mayā pesite bhikkhusatasahassena saddhiṃ āgacchathā”ti",
  "atk-s0401a:978_5": "bhagavantaṃ paṭiññaṃ gāhāpetvā pitu santikaṃ gantvā “dinnā me, deva, bhagavatā paṭiññā,",
  "atk-s0401a:978_6": "mayā pahite bhagavantaṃ peseyyathā”ti vatvā pitaraṃ vanditvā nikkhamitvā yojane yojane",
  "atk-s0401a:978_7": "vihāraṃ kārento vīsayojanasataṃ addhānaṃ gato. Gantvā ca attano nagare vihāraṭṭhānaṃ",
  "atk-s0401a:978_8": "vicinanto sobhananāmassa kuṭumbikassa uyyānaṃ disvā satasahassena kiṇitvā satasahassaṃ",
  "atk-s0401a:978_9": "vissajjetvā vihāraṃ kāresi. Tattha bhagavato gandhakuṭiṃ sesabhikkhūnañca rattiṭṭhānadivāṭṭhānatthāya",
  "atk-s0401a:978_10": "kuṭileṇamaṇḍape kāretvā pākāraparikkhepaṃ dvārakoṭṭhakañca niṭṭhāpetvā pitu santikaṃ",
  "atk-s0401a:978_11": "pesesi – “niṭṭhitaṃ mayhaṃ kiccaṃ, satthāraṃ pahiṇathā”ti.",
  "atk-s0401a:979_0": "Rājā bhagavantaṃ bhojetvā “bhagavā sumanassa kiccaṃ niṭṭhitaṃ, tumhākaṃ gamanaṃ paccāsīsatī”ti",
  "atk-s0401a:979_1": "āha. Bhagavā bhikkhusatasahassaparivuto yojane yojane vihāresu vasamāno agamāsi.",
  "atk-s0401a:979_2": "Kumāro “satthā āgacchatī”ti sutvā yojanaṃ paccuggantvā gandhamālādīhi pūjayamāno vihāraṃ pavesetvā –",
  "atk-s0401a:980": "“Satasahassena me kītaṃ, satasahassena māpitaṃ;",
  "atk-s0401a:981": "Sobhanaṃ nāma uyyānaṃ, paṭiggaṇha mahāmunī”ti. –",
  "atk-s0401a:982_0": "Vihāraṃ niyyādesi. So vassūpanāyikādivase dānaṃ datvā attano puttadāre ca amacce",
  "atk-s0401a:982_1": "ca pakkosāpetvā āha – “satthā amhākaṃ santikaṃ dūratova āgato, buddhā ca nāma dhammagarukā",
  "atk-s0401a:982_2": "na āmisacakkhukā. Tasmā ahaṃ imaṃ temāsaṃ dve sāṭake nivāsetvā dasa sīlāni samādiyitvā",
  "atk-s0401a:982_3": "idheva vasissāmi, tumhe khīṇāsavasatasahassassa imināva nīhārena temāsaṃ dānaṃ dadeyyāthā”ti.",
  "atk-s0401a:983_0": "So sumanattherassa vasanaṭṭhānasabhāgeyeva ṭhāne vasanto yaṃ thero bhagavato vattaṃ",
  "atk-s0401a:983_1": "karoti, taṃ sabbaṃ disvā “imasmiṃ ṭhāne ekantavallabho esa thero, etasseva me ṭhānantaraṃ",
  "atk-s0401a:983_2": "patthetuṃ vaṭṭatī”ti cintetvā upakaṭṭhāya pavāraṇāya gāmaṃ pavisitvā sattāhaṃ mahādānaṃ",
  "atk-s0401a:983_3": "datvā sattame divase bhikkhusatasahassassa pādamūle ticīvaraṃ ṭhapetvā bhagavantaṃ",
  "atk-s0401a:983_4": "vanditvā, “bhante, yadetaṃ mayā sattāhaṃ khandhāvāradānato paṭṭhāya puññaṃ kataṃ,",
  "atk-s0401a:983_5": "taṃ neva sakkasampattiṃ, na mārabrahmasampattiṃ patthayantena, buddhassa pana upaṭṭhākabhāvaṃ",
  "atk-s0401a:983_6": "patthentena kataṃ. Tasmā ahampi bhagavā anāgate sumanatthero viya ekassa buddhassa",
  "atk-s0401a:983_7": "upaṭṭhāko homī”ti pañcapatiṭṭhitena patiṭṭhahitvā vandi. Satthā tassa anantarāyaṃ",
  "atk-s0401a:983_8": "disvā byākaritvā pakkāmi. Kumāro taṃ sutvā “buddhā ca nāma advejjhakathā hontī”ti",
  "atk-s0401a:983_9": "dutiyadivase gotamabuddhassa pattacīvaraṃ gahetvā piṭṭhito piṭṭhito gacchanto viya ahosi.",
  "atk-s0401a:984_0": "So tasmiṃ buddhuppāde vassasatasahassaṃ dānaṃ datvā sagge nibbattitvā kassapabuddhakāle",
  "atk-s0401a:984_1": "piṇḍāya carato therassa pattaggahaṇatthaṃ uttarisāṭakaṃ datvā pūjaṃ akāsi. Puna sagge",
  "atk-s0401a:984_2": "nibbattitvā tato cuto bārāṇasirājā hutvā uparipāsādavaragato gandhamādanato ākāsena",
  "atk-s0401a:984_3": "āgacchante aṭṭha paccekabuddhe disvā nimantāpetvā bhojetvā attano maṅgalauyyāne tesaṃ",
  "atk-s0401a:984_4": "aṭṭha paṇṇasālāyo kāretvā tesaṃ nisīdanatthāya attano nivesane aṭṭha sabbaratanamayāni",
  "atk-s0401a:984_5": "pīṭhāni ceva maṇiādhārake ca paṭiyādetvā dasa vassasahassāni upaṭṭhānaṃ akāsi. Etāni pākaṭaṭṭhānāni.",
  "atk-s0401a:985_0": "Kappasatasahassaṃ pana dānaṃ dadamānova amhākaṃ bodhisattena saddhiṃ tusitapure nibbattitvā",
  "atk-s0401a:985_1": "tato cuto amitodanasakkassa gehe nibbatti. Athassa sabbeva ñātake ānandite pamudite",
  "atk-s0401a:985_2": "karonto jātoti ānandotveva nāmaṃ akaṃsu. So anupubbena katābhinikkhamane sammāsambodhiṃ",
  "atk-s0401a:985_3": "patvā paṭhamagamanena kapilavatthuṃ āgantvā tato nikkhante bhagavati bhagavato parivāratthaṃ",
  "atk-s0401a:985_4": "rājakumāresu pabbajantesu bhaddiyādīhi saddhiṃ nikkhamitvā bhagavato santike pabbajitvā",
  "atk-s0401a:985_5": "nacirasseva āyasmato puṇṇassa mantāṇiputtassa santike dhammakathaṃ sutvā sotāpattiphale patiṭṭhahi.",
  "atk-s0401a:986_0": "Tena kho pana samayena bhagavato paṭhamabodhiyaṃ vīsati vassāni anibaddhā upaṭṭhākā",
  "atk-s0401a:986_1": "ahesuṃ. Ekadā nāgasamālo pattacīvaraṃ gahetvā vicari ekadā nāgito, ekadā upavāno,",
  "atk-s0401a:986_2": "ekadā sunakkhatto, ekadā cundo samaṇuddeso, ekadā sāgato, ekadā rādho, ekadā meghiyo.",
  "atk-s0401a:986_3": "Tattha ekadā bhagavā nāgasamālattherena saddhiṃ addhānamaggappaṭipanno dvedhāpathaṃ",
  "atk-s0401a:986_4": "patto. Thero maggā okkamma “bhagavā ahaṃ iminā maggena gacchāmī”ti āha. Atha naṃ",
  "atk-s0401a:986_5": "bhagavā “ehi bhikkhu, iminā maggena gacchāmā”ti āha. So “handa bhagavā tumhākaṃ pattacīvaraṃ",
  "atk-s0401a:986_6": "gaṇhatha, ahaṃ iminā maggena gacchāmī”ti vatvā pattacīvaraṃ bhūmiyaṃ ṭhapetuṃ āraddho.",
  "atk-s0401a:986_7": "Atha naṃ bhagavā “āhara bhikkhū”ti vatvā pattacīvaraṃ gahetvā gato. Tassapi bhikkhuno",
  "atk-s0401a:986_8": "itarena maggena gacchato corā pattacīvarañceva hariṃsu, sīsañca bhindiṃsu. So “bhagavā",
  "atk-s0401a:986_9": "idāni me paṭisaraṇaṃ, na añño”ti cintetvā lohitena galantena bhagavato santikaṃ āgami.",
  "atk-s0401a:986_10": "“Kimidaṃ bhikkhū”ti ca vutte taṃ pavattiṃ ārocesi. Atha naṃ bhagavā “mā cinteyi bhikkhu,",
  "atk-s0401a:986_11": "etassa kāraṇāyeva taṃ nivārayimhā”ti vatvā samassāsesi.",
  "atk-s0401a:987_0": "Ekadā pana bhagavā meghiyattherena saddhiṃ pācīnavaṃse migadāye jantugāmaṃ agamāsi.",
  "atk-s0401a:987_1": "Tatrāpi meghiyo jantugāme piṇḍāya caritvā nadītīre pāsādikaṃ ambavanaṃ disvā “bhagavā",
  "atk-s0401a:987_2": "tumhākaṃ pattacīvaraṃ gaṇhatha, ahaṃ tasmiṃ ambavane samaṇadhammaṃ karomī”ti vatvā",
  "atk-s0401a:987_3": "bhagavatā tikkhattuṃ nivāriyamānopi gantvā akusalavitakkehi anvāsatto paccāgantvā",
  "atk-s0401a:987_4": "taṃ pavattiṃ ārocesi. Tampi bhagavā “imameva te kāraṇaṃ sallakkhetvā nivārayimhā”ti",
  "atk-s0401a:987_5": "vatvā anupubbena sāvatthiṃ agamāsi. Tattha gandhakuṭipariveṇe paññattavarabuddhāsane",
  "atk-s0401a:987_6": "nisinno bhikkhusaṅghaparivuto bhikkhū āmantesi – “bhikkhave, idānimhi mahallako,",
  "atk-s0401a:987_7": "‘ekacce bhikkhū iminā maggena gacchāmā’ti vutte aññena gacchanti, ekacce mayhaṃ pattacīvaraṃ",
  "atk-s0401a:987_8": "bhūmiyaṃ nikkhipanti, mayhaṃ nibaddhupaṭṭhākaṃ ekaṃ bhikkhuṃ jānāthā”ti. Bhikkhūnaṃ",
  "atk-s0401a:987_9": "dhammasaṃvego udapādi. Athāyasmā sāriputto uṭṭhāyāsanā bhagavantaṃ vanditvā “ahaṃ,",
  "atk-s0401a:987_10": "bhante, tumheyeva patthayamāno satasahassakappādhikaṃ asaṅkhyeyyaṃ pāramiyo pūrayiṃ,",
  "atk-s0401a:987_11": "nanu mādiso mahāpañño upaṭṭhāko nāma vaṭṭati, ahaṃ upaṭṭhahissāmī”ti āha. Taṃ bhagavā",
  "atk-s0401a:987_12": "“alaṃ, sāriputta, yassaṃ disāyaṃ tvaṃ viharasi, asuññā ve sā disā, tava hi ovādo",
  "atk-s0401a:987_13": "buddhānaṃ ovādasadiso, tena me tayā upaṭṭhākakiccaṃ atthī”ti paṭikkhipi. Eteneva",
  "atk-s0401a:987_14": "upāyena mahāmoggallānaṃ ādiṃ katvā asīti mahāsāvakā uṭṭhahiṃsu. Te sabbe bhagavā paṭikkhipi.",
  "atk-s0401a:988_0": "Ānandatthero pana tuṇhīyeva nisīdi. Atha naṃ bhikkhū āhaṃsu – “āvuso ānanda, bhikkhusaṅgho",
  "atk-s0401a:988_1": "upaṭṭhākaṭṭhānaṃ yācati, tvampi yācāhī”ti. Yācitvā laddhaṭṭhānaṃ nāma, āvuso, kīdisaṃ",
  "atk-s0401a:988_2": "hoti, kiṃ maṃ satthā na passati? Sace satthā rocissati, “ānando maṃ upaṭṭhahatū”ti",
  "atk-s0401a:988_3": "vakkhatīti. Atha bhagavā “na, bhikkhave, ānando aññehi ussāhetabbo, sayameva jānitvā",
  "atk-s0401a:988_4": "maṃ upaṭṭhahissatī”ti āha. Tato bhikkhū “uṭṭhehi, āvuso ānanda, uṭṭhehi, āvuso ānanda,",
  "atk-s0401a:988_5": "dasabalaṃ upaṭṭhākaṭṭhānaṃ yācāhī”ti āhaṃsu. Thero uṭṭhahitvā cattāro paṭikkhepā",
  "atk-s0401a:988_6": "catasso ca āyācanāti aṭṭha vare yāci.",
  "atk-s0401a:989_0": "Cattāro paṭikkhepā nāma – “sace me, bhante, bhagavā attanā laddhaṃ paṇītaṃ cīvaraṃ",
  "atk-s0401a:989_1": "na dassati, piṇḍapātaṃ na dassati, ekagandhakuṭiyaṃ vasituṃ na dassati, nimantanaṃ",
  "atk-s0401a:989_2": "gahetvā na gamissati, evāhaṃ bhagavantaṃ upaṭṭhahissāmī”ti vatvā “kaṃ panettha, ānanda,",
  "atk-s0401a:989_3": "ādīnavaṃ addasā”ti vutte āha – “sacāhaṃ, bhante, imāni vatthūni labhissāmi, bhavissanti",
  "atk-s0401a:989_4": "vattāro ‘ānando dasabalena laddhaṃ paṇītaṃ cīvaraṃ paribhuñjati, piṇḍapātaṃ paribhuñjati,",
  "atk-s0401a:989_5": "ekagandhakuṭiyaṃ vasati, ekato nimantanaṃ gacchati. Etaṃ lābhaṃ labhanto tathāgataṃ",
  "atk-s0401a:989_6": "upaṭṭhāti, ko evaṃ upaṭṭhahato bhāro”’ti? Ime cattāro paṭikkhepe yāci.",
  "atk-s0401a:990_0": "Catasso āyācanā nāma – “sace, bhante, bhagavā mayā gahitanimantanaṃ gamissati, sacāhaṃ",
  "atk-s0401a:990_1": "tiroraṭṭhā tirojanapadā bhagavantaṃ daṭṭhuṃ āgataṃ parisaṃ āgatakkhaṇeyeva bhagavantaṃ",
  "atk-s0401a:990_2": "dassetuṃ lacchāmi, yadā me kaṅkhā uppajjati, tasmiṃyeva khaṇe bhagavantaṃ upasaṅkamituṃ",
  "atk-s0401a:990_3": "lacchāmi, tathā yaṃ bhagavā mayhaṃ parammukhe dhammaṃ deseti, taṃ āgantvā mayhaṃ",
  "atk-s0401a:990_4": "kathessati, evāhaṃ bhagavantaṃ upaṭṭhahissāmī”ti vatvā “kaṃ panettha, ānanda, ānisaṃsaṃ",
  "atk-s0401a:990_5": "passasī”ti vutte āha – “idha, bhante, saddhā kulaputtā bhagavato okāsaṃ alabhantā",
  "atk-s0401a:990_6": "maṃ evaṃ vadanti ‘sve, bhante ānanda, bhagavatā saddhiṃ amhākaṃ ghare bhikkhaṃ gaṇheyyāthā’ti.",
  "atk-s0401a:990_7": "Sace bhagavā tattha na gamissati, icchiticchitakkhaṇeyeva parisaṃ dassetuṃ, kaṅkhañca",
  "atk-s0401a:990_8": "vinodetuṃ okāsaṃ na lacchāmi, bhavissanti vattāro ‘kiṃ ānando dasabalaṃ upaṭṭhāti.",
  "atk-s0401a:990_9": "Ettakampissa bhagavā anuggahaṃ na karotī’ti. Bhagavato ca parammukhā maṃ pucchissanti",
  "atk-s0401a:990_10": "‘ayaṃ, āvuso ānanda, gāthā, idaṃ suttaṃ, idaṃ jātakaṃ kattha desita’nti. Sacāhaṃ",
  "atk-s0401a:990_11": "taṃ na sampādayissāmi, bhavissanti vattāro – ‘ettakampi, āvuso, na jānāsi, kasmā",
  "atk-s0401a:990_12": "tvaṃ chāyā viya bhagavantaṃ avijahanto dīgharattaṃ vicarasī’ti. Tenāhaṃ parammukhā",
  "atk-s0401a:990_13": "desitassapi dhammassa puna kathanaṃ icchāmī”ti. Imā catasso āyācanā yāci. Bhagavāpissa adāsi.",
  "atk-s0401a:991_0": "Evaṃ ime aṭṭha vare gahetvā nibaddhupaṭṭhāko ahosi. Tasseva ṭhānantarassa atthāya",
  "atk-s0401a:991_1": "kappasatasahassaṃ pūritānaṃ pāramīnaṃ phalaṃ pāpuṇi. So upaṭṭhākaṭṭhānaṃ laddhadivasato",
  "atk-s0401a:991_2": "paṭṭhāya dasabalassa duvidhena udakena tividhena dantakaṭṭhena hatthapādaparikammena",
  "atk-s0401a:991_3": "piṭṭhiparikammena gandhakuṭipariveṇaṃ sammajjanenāti evamādīhi kiccehi upaṭṭhahanto",
  "atk-s0401a:991_4": "“imāya nāma velāya satthu imaṃ nāma laddhuṃ vaṭṭati, idaṃ nāma kātuṃ vaṭṭatī”ti divasabhāgaṃ",
  "atk-s0401a:991_5": "santikāvacaro hutvā rattibhāgasamanantare daṇḍadīpikaṃ gahetvā ekarattiṃ gandhakuṭipariveṇaṃ",
  "atk-s0401a:991_6": "nava vāre anupariyāyati. Evañhissa ahosi – “sace me thinamiddhaṃ okkameyya, dasabale",
  "atk-s0401a:991_7": "pakkosante paṭivacanaṃ dātuṃ na sakkuṇeyya”nti. Tasmā sabbarattiṃ daṇḍadīpikaṃ hatthena",
  "atk-s0401a:991_8": "na muñcati. Idamettakaṃ vatthu. Aparabhāge pana satthā jetavane viharanto anekapariyāyena",
  "atk-s0401a:991_9": "dhammabhaṇḍāgārikaānandattherassa vaṇṇaṃ kathetvā theraṃ imasmiṃ sāsane bahussutānaṃ",
  "atk-s0401a:991_10": "satimantānaṃ gatimantānaṃ dhitimantānaṃ upaṭṭhākānañca bhikkhūnaṃ aggaṭṭhāne ṭhapesīti.",
  "atk-s0401a:992": "Uruvelakassapattheravatthu",
  "atk-s0401a:993_0": "224. Dutiye mahāparisānanti mahāparivārānaṃ uruvelakassapo aggoti dasseti. Aññesañhi",
  "atk-s0401a:993_1": "therānaṃ kañci kālaṃ parivāro mahā hoti kañci kālaṃ appo, imassa pana therassa dvīhi",
  "atk-s0401a:993_2": "bhātikehi saddhiṃ ekaṃ samaṇasahassaṃ nibaddhaparivārova ahosi. Tesu ekekasmiṃ ekekaṃ",
  "atk-s0401a:993_3": "pabbājente dve samaṇasahassāni honti, dve dve pabbājente tīṇi sahassāni honti. Tasmā",
  "atk-s0401a:993_4": "so mahāparivārānaṃ aggo nāma jāto. Kassapoti panassa gottaṃ. Uruvelāyaṃ pabbajitattā",
  "atk-s0401a:993_5": "uruvelakassapoti paññāyittha.",
  "atk-s0401a:994_0": "Tassa pañhakamme ayamanupubbikathā – ayampi hi padumuttarabuddhakāle haṃsavatīnagare",
  "atk-s0401a:994_1": "kulagehe paṭisandhiṃ gahetvā vayappatto satthu dhammakathaṃ suṇanto satthāraṃ ekaṃ",
  "atk-s0401a:994_2": "bhikkhuṃ mahāparisānaṃ aggaṭṭhāne ṭhapentaṃ disvā “mayāpi anāgate evarūpena bhavituṃ",
  "atk-s0401a:994_3": "vaṭṭatī”ti sattāhaṃ buddhappamukhassa bhikkhusaṅghassa mahādānaṃ datvā ticīvarena",
  "atk-s0401a:994_4": "acchādetvā satthāraṃ vanditvā mahāparisānaṃ aggabhāvatthaṃ patthanaṃ akāsi. Satthā",
  "atk-s0401a:994_5": "anantarāyaṃ disvā anāgate gotamabuddhassa sāsane mahāparisānaṃ aggo bhavissatī”ti byākaritvā pakkāmi.",
  "atk-s0401a:995_0": "Sopi kulaputto yāvajīvaṃ kalyāṇakammaṃ katvā devamanussesu saṃsaranto ito dvenavutikappamatthake",
  "atk-s0401a:995_1": "phussabuddhassa vemātikakaniṭṭhabhātā hutvā nibbatto, pitā mahindarājā nāma. Apare",
  "atk-s0401a:995_2": "panassa dve kaniṭṭhabhātaro ahesuṃ. Evaṃ te tayo bhātaro visuṃ visuṃ ṭhānantaraṃ",
  "atk-s0401a:995_3": "labhiṃsu. Te heṭṭhā vuttanayeneva kupitaṃ paccantaṃ vūpasametvā pitu santikā varaṃ",
  "atk-s0401a:995_4": "labhitvā “temāsaṃ dasabalaṃ paṭijaggissāmā”ti varaṃ gaṇhiṃsu. Atha nesaṃ etadahosi",
  "atk-s0401a:995_5": "– “amhehi dasabalaṃ paṭijaggantehi anucchavikaṃ kātuṃ vaṭṭatī”ti ekaṃ amaccaṃ uppādakaṭṭhāne",
  "atk-s0401a:995_6": "ṭhapetvā ekaṃ āyavayajānanakaṃ katvā ekaṃ buddhappamukhassa bhikkhusaṅghassa parivesakaṭṭhāne",
  "atk-s0401a:995_7": "ṭhapetvā attanā dasa sīlāni samādāya temāsaṃ sikkhāpadāni rakkhiṃsu. Te tayo amaccā",
  "atk-s0401a:995_8": "heṭṭhā vuttanayeneva imasmiṃ buddhuppāde bimbisāravisākharaṭṭhapālā jātā.",
  "atk-s0401a:996_0": "Te pana rājakumārā vutthavasse dasabale sahatthā buddhappamukhaṃ bhikkhusaṅghaṃ paccayapūjāya",
  "atk-s0401a:996_1": "pūjetvā yāvajīvaṃ kalyāṇakammaṃ katvā amhākaṃ dasabalassa nibbattito puretarameva",
  "atk-s0401a:996_2": "brāhamaṇakule nibbattitvā attano gottavasena tayopi janā kassapā eva nāma jātā. Te",
  "atk-s0401a:996_3": "vayappattā tayo vede uggaṇhiṃsu. Tesaṃ jeṭṭhabhātikassa pañca māṇavakasatāni parivāro",
  "atk-s0401a:996_4": "ahosi, majjhimassa tīṇi, kaniṭṭhassa dve. Te attano ganthe sāraṃ olokentā diṭṭhadhammikameva",
  "atk-s0401a:996_5": "passiṃsu, na samparāyikaṃ. Atha nesaṃ jeṭṭhabhātā attano parivārena saddhiṃ uruvelaṃ",
  "atk-s0401a:996_6": "gantvā isipabbajjaṃ pabbajitvā uruvelakassapo nāma jāto, mahāgaṅgānadīvaṅke pabbajito",
  "atk-s0401a:996_7": "nadīkassapo nāma jāto, gayāsīse pabbajito gayākassapo nāma jāto.",
  "atk-s0401a:997_0": "Evaṃ tesu isipabbajjaṃ pabbajitvā tattha vasantesu bahūnaṃ divasānaṃ accayena amhākaṃ",
  "atk-s0401a:997_1": "bodhisatto mahābhinikkhamanaṃ nikkhamitvā paṭividdhasabbaññutaññāṇo anukkamena dhammacakkaṃ",
  "atk-s0401a:997_2": "pavattetvā pañcavaggiye there arahatte patiṭṭhāpetvā yasadārakappamukhe pañcapaññāsa",
  "atk-s0401a:997_3": "sahāyakepi vinetvā saṭṭhi arahante “caratha, bhikkhave, cārika”nti bahujanahitāya",
  "atk-s0401a:997_4": "cārikaṃ pesetvā bhaddavaggiye vinetvā uruvelakassapassa hetuṃ disvā “mayi gate tayo",
  "atk-s0401a:997_5": "bhātikā saparivārā arahattaṃ pāpuṇissantī”ti ñatvā ekako adutiyo uruvelakassapassa",
  "atk-s0401a:997_6": "vasanaṭṭhānaṃ gantvā vasanatthāya agyāgāraṃ yācitvā tattha kataṃ nāgadamanaṃ ādiṃ",
  "atk-s0401a:997_7": "katvā aḍḍhuḍḍhasahassehi pāṭihāriyehi uruvelakassapaṃ saparivāraṃ vinetvā pabbājesi.",
  "atk-s0401a:997_8": "Tassa pabbajitabhāvaṃ ñatvā itarepi dve bhātaro saparivārā āgantvā pabbajiṃsu, sabbepi",
  "atk-s0401a:997_9": "ehibhikkhū iddhimayapattacīvaradharā ahesuṃ.",
  "atk-s0401a:998_0": "Satthā taṃ samaṇasahassaṃ ādāya gayāsīsaṃ gantvā piṭṭhipāsāṇe nisinno “kathaṃrūpā",
  "atk-s0401a:998_1": "nu kho etesaṃ dhammadesanā sappāyā”ti olokento “ime aggiṃ paricarantā vicariṃsu,",
  "atk-s0401a:998_2": "imesaṃ tayo bhave ādittāgārasadise katvā dassetuṃ vaṭṭatī”ti ādittapariyāyasuttaṃ",
  "atk-s0401a:998_3": "desesi. Desanāpariyosāne sabbeva arahattaṃ pattā. Satthā tehi parivuto pubbe bimbisārarañño",
  "atk-s0401a:998_4": "dinnapaṭiññattā rājagahanagare laṭṭhivanuyyānaṃ agamāsi. Rājā dasabalassa āgatabhāvaṃ",
  "atk-s0401a:998_5": "sutvā dvādasanahutehi brāhmaṇagahapatikehi saddhiṃ satthāraṃ upasaṅkamitvā vanditvā",
  "atk-s0401a:998_6": "ekamantaṃ nisīdi. Satthā sabbāvantaṃ parisaṃ oloketvā mahājanaṃ uruvelakassapassa",
  "atk-s0401a:998_7": "nipaccakāraṃ karontaṃ disvā “ime mayhaṃ vā kassapassa vā mahantabhāvaṃ na jānanti,",
  "atk-s0401a:998_8": "savitakkā ca nāma desanaṃ sampaṭicchituṃ na sakkontī”ti cintetvā, “kassapa, tuyhaṃ",
  "atk-s0401a:998_9": "upaṭṭhākānaṃ vitakkaṃ chindā”ti therassa saññaṃ adāsi. Thero satthu vacanaṃ sampaṭicchitvā",
  "atk-s0401a:998_10": "uṭṭhāyāsanā satthāraṃ pañcapatiṭṭhitena vanditvā tālappamāṇaṃ ākāsaṃ uppatitvā iddhivikubbanaṃ",
  "atk-s0401a:998_11": "dassetvā “satthā me, bhante, bhagavā, sāvakohamasmi, satthā me, bhante, bhagavā,",
  "atk-s0401a:998_12": "sāvakohamasmī”ti vatvā oruyha dasabalassa pāde vandi. Etenupāyena sattame vāre sattatālappamāṇaṃ",
  "atk-s0401a:998_13": "ākāsaṃ abbhuggantvā puna āgantvā dasabalassa pāde vanditvā ekamantaṃ nisīdi.",
  "atk-s0401a:999_0": "Tasmiṃ kāle mahājano “ayaṃ loke mahāsamaṇo”ti satthari nibbitakko jāto, athassa satthā",
  "atk-s0401a:999_1": "dhammaṃ desesi. Desanāpariyosāne rājā ekādasanahutehi brāhmaṇagahapatikehi saddhiṃ",
  "atk-s0401a:999_2": "sotāpattiphale patiṭṭhito, ekanahutaṃ upāsakattaṃ paṭivedesi. Tepi uruvelakassapassa",
  "atk-s0401a:999_3": "parivārā sahassamattā bhikkhū attano āsevanavasena cintesuṃ – “amhākaṃ pabbajitakiccaṃ",
  "atk-s0401a:999_4": "matthakaṃ pattaṃ, bahi gantvā kiṃ karissāmā”ti uruvelakassapattheraṃyeva parivāretvā",
  "atk-s0401a:999_5": "vicariṃsu. Tesu ekekasmiṃ ekekaṃ nissitakaṃ gaṇhante dve sahassāni honti, dve dve",
  "atk-s0401a:999_6": "gaṇhante tīṇi sahassāni honti. Tato paṭṭhāya yattakā tesaṃ nissitakā, tattake kathetuṃ",
  "atk-s0401a:999_7": "vaṭṭatīti. Idamettha vatthu. Aparabhāge pana satthā jetavane viharanto theraṃ mahāparisānaṃ",
  "atk-s0401a:999_8": "aggaṭṭhāne ṭhapesīti.",
  "atk-s0401a:1000": "Kāḷudāyittheravatthu",
  "atk-s0401a:1001": "225. Tatiye kulappasādakānanti kulaṃ pasādentānaṃ. Ayaṃ hi thero adiṭṭhabuddhadassanaṃyeva suddhodanamahārājassa nivesanaṃ pasādesi, tasmā kulappasādakānaṃ aggo nāma jāto.",
  "atk-s0401a:1002_0": "Tassa pañhakamme ayamanupubbikathā – ayampi hi padumuttarabuddhakāle haṃsavatīnagare",
  "atk-s0401a:1002_1": "kulagehe nibbatto satthu dhammadesanaṃ suṇanto satthāraṃ ekaṃ bhikkhuṃ kulappasādakānaṃ",
  "atk-s0401a:1002_2": "aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi. So yāvajīvaṃ",
  "atk-s0401a:1002_3": "kusalaṃ katvā devamanussesu saṃsaranto amhākaṃ bodhisattassa mātukucchiyaṃ paṭisandhiggahaṇadivase",
  "atk-s0401a:1002_4": "kapilavatthusmiṃyeva amaccagehe paṭisandhiṃ gaṇhi. Jātadivase bodhisattena saddhiṃyeva",
  "atk-s0401a:1002_5": "jātoti taṃdivasaṃyeva taṃ dukūlacumbuṭake nipajjāpetvā bodhisattassa upaṭṭhānatthāya",
  "atk-s0401a:1002_6": "nayiṃsu. Bodhisattena hi saddhiṃ bodhirukkho rāhulamātā catasso nidhikumbhiyo ārohaniyahatthī",
  "atk-s0401a:1002_7": "kaṇḍako channo kāḷudāyīti ime satta ekadivase jātattā sahajātā nāma ahesuṃ. Athassa",
  "atk-s0401a:1002_8": "nāmaggahaṇadivase sakalanagarassa udaggacittadivase jātoti udāyītveva nāmaṃ akaṃsu.",
  "atk-s0401a:1002_9": "Thokaṃ kāḷadhātukattā pana kāḷudāyī nāma jāto. So bodhisattena saddhiṃ kumārakīḷaṃ",
  "atk-s0401a:1002_10": "kīḷanto vuddhiṃ agamāsi.",
  "atk-s0401a:1003_0": "Aparabhāge bodhisatto mahābhinikkhamanaṃ nikkhamitvā anukkamena sabbaññutaṃ patvā",
  "atk-s0401a:1003_1": "pavattitavaradhammacakko lokānuggahaṃ karonto rājagahaṃ upanissāya viharati. Tasmiṃ",
  "atk-s0401a:1003_2": "samaye suddhodanamahārājā “siddhatthakumāro abhisambodhiṃ patvā rājagahaṃ upanissāya",
  "atk-s0401a:1003_3": "veḷuvane viharatī”ti sutvā purisasahassaparivāraṃ ekaṃ amaccaṃ “puttaṃ me idha ānehī”ti",
  "atk-s0401a:1003_4": "pesesi. So saṭṭhiyojanamaggaṃ gantvā dasabalassa catuparisamajjhe nisīditvā dhammadesanāvelāya",
  "atk-s0401a:1003_5": "vihāraṃ pāvisi. So “tiṭṭhatu tāva raññā pahitasāsana”nti parisapariyante ṭhito satthu",
  "atk-s0401a:1003_6": "dhammadesanaṃ sutvā yathāṭhitova saddhiṃ purisasahassehi arahattaṃ pāpuṇi. Atha nesaṃ",
  "atk-s0401a:1003_7": "satthā “etha bhikkhavo”ti hatthaṃ pasāresi, sabbe taṃkhaṇaṃyeva iddhimayapattacīvaradharā",
  "atk-s0401a:1003_8": "vassasaṭṭhikattherā viya ahesuṃ. Arahattaṃ pattakālato paṭṭhāya pana ariyā nāma majjhattāva",
  "atk-s0401a:1003_9": "hontīti raññā pahitasāsanaṃ dasabalassa na kathesi. Rājā “neva gato āgacchati, na",
  "atk-s0401a:1003_10": "sāsanaṃ suyyatī”ti “ehi, tāta, tvaṃ gacchā”ti teneva niyāmena aññaṃ amaccaṃ pesesi.",
  "atk-s0401a:1003_11": "Sopi gantvā purimanayeneva saddhiṃ parisāya arahattaṃ patvā tuṇhī ahosi. Evaṃ navahi",
  "atk-s0401a:1003_12": "amaccehi saddhiṃ nava purisasahassāni pesesi. Sabbe attano kiccaṃ niṭṭhāpetvā tuṇhī ahesuṃ.",
  "atk-s0401a:1004_0": "Atha rājā cintesi – “ettakā janā mayi sinehābhāvena dasabalassa idhāgamanatthāya",
  "atk-s0401a:1004_1": "na kiñci kathayiṃsu, aññe gantvāpi dasabalaṃ ānetuṃ na sakkhissanti. Mayhaṃ kho pana",
  "atk-s0401a:1004_2": "putto udāyī dasabalena saddhiṃ ekavayo sahapaṃsukīḷiko, mayi cassa sineho atthī”ti",
  "atk-s0401a:1004_3": "kāḷudāyiṃ pakkosāpetvā, “tāta, purisasahassaparivāro gantvā dasabalaṃ ānehī”ti āha.",
  "atk-s0401a:1004_4": "Paṭhamaṃ gatapurisā viya pabbajituṃ labhanto ānessāmi, devāti. Yaṃkiñci katvā mama",
  "atk-s0401a:1004_5": "puttaṃ dassehīti. “Sādhu, devā”ti rañño sāsanaṃ ādāya rājagahaṃ gantvā satthu dhammadesanāvelāya",
  "atk-s0401a:1004_6": "parisapariyante ṭhito dhammaṃ sutvā saparivāro arahattaphalaṃ patvā ehibhikkhubhāve",
  "atk-s0401a:1004_7": "patiṭṭhāsi. Tato cintesi – “na tāva dasabalassa kulanagaraṃ gantuṃ esa kālo, vasantasamaye",
  "atk-s0401a:1004_8": "supupphitesu vanasaṇḍesu haritatiṇasañchannāya pathaviyā esa kālo bhavissatī”ti kālaṃ",
  "atk-s0401a:1004_9": "paṭimānento tassa kālassa āgatabhāvaṃ ñatvā –",
  "atk-s0401a:1005": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0401a:1006": "Saddalā haritā bhūmi, esa kālo mahāmunī”ti. –",
  "atk-s0401a:1007_0": "Saṭṭhimattāhi gāthāhi dasabalassa kulanagaraṃ gamanatthāya gamanavaṇṇaṃ vaṇṇesi.",
  "atk-s0401a:1007_1": "Satthā “udāyī gamanavaṇṇaṃ katheti, kapilavatthunagaraṃ gantuṃ esa kālo”ti vīsatisahassabhikkhuparivāro",
  "atk-s0401a:1007_2": "aturitagamanena cārikaṃ nikkhami.",
  "atk-s0401a:1008_0": "Udāyitthero satthu nikkhantabhāvaṃ ñatvā “pitu mahārājassa saññaṃ dātuṃ vaṭṭatī”ti",
  "atk-s0401a:1008_1": "vehāsaṃ abbhuggantvā rañño nivesane pāturahosi. Suddhodanamahārājā theraṃ disvā tuṭṭhacitto",
  "atk-s0401a:1008_2": "mahārahe pallaṅke nisīdāpetvā attano paṭiyāditassa nānaggarasabhojanassa pattaṃ pūretvā",
  "atk-s0401a:1008_3": "adāsi. Thero uṭṭhāya gamanākappaṃ dassesi. Nisīditvāva bhuñja, tātāti. Satthu santikaṃ",
  "atk-s0401a:1008_4": "gantvā bhuñjissāmi, mahārājāti. Kahaṃ pana, tāta, satthāti? Vīsatisahassabhikkhuparivāro",
  "atk-s0401a:1008_5": "tumhākaṃ dassanatthāya cārikaṃ nikkhanto, mahārājāti. Tumhe imaṃ piṇḍapātaṃ paribhuñjitvā",
  "atk-s0401a:1008_6": "yāva mama putto imaṃ nagaraṃ sampāpuṇāti, tāvassa itova piṇḍapātaṃ harathāti. Thero",
  "atk-s0401a:1008_7": "bhattakiccaṃ katvā dasabalassa āharitabbaṃ bhattaṃ gahetvā dhammakathaṃ kathetvā",
  "atk-s0401a:1008_8": "dasabalassa adassaneneva sakalarājanivesanaṃ saddhāpaṭilābhaṃ labhāpetvā sabbesaṃ",
  "atk-s0401a:1008_9": "passantānaññeva pattaṃ ākāse vissajjetvā sayampi vehāsaṃ abbhuggantvā piṇḍapātaṃ",
  "atk-s0401a:1008_10": "ādāya satthu hatthe ṭhapesi, satthā taṃ piṇḍapātaṃ paribhuñji. Thero saṭṭhiyojanamaggaṃ",
  "atk-s0401a:1008_11": "yojanaparamaṃ gacchantassa satthuno divase divase rājagehato bhattaṃ āharitvā adāsi.",
  "atk-s0401a:1008_12": "Evaṃ vatthu veditabbaṃ. Atha aparabhāge satthā “mayhaṃ pitu mahārājassa sakalanivesanaṃ",
  "atk-s0401a:1008_13": "pasādesī”ti theraṃ kulappasādakānaṃ aggaṭṭhāne ṭhapesīti.",
  "atk-s0401a:1009": "Bākulattheravatthu",
  "atk-s0401a:1010": "226. Catutthe appābādhānanti nirābādhānaṃ. Bākuloti dvīsu kulesu vaḍḍhitattā evaṃladdhanāmo thero.",
  "atk-s0401a:1011_0": "Tassa pañhakamme ayamanupubbikathā – ayaṃ kira atīte ito kappasatasahassādhike asaṅkhyeyyamatthake",
  "atk-s0401a:1011_1": "anomadassidasabalassa nibbattito puretarameva brāhmaṇakule paṭisandhiṃ gaṇhitvā vayaṃ",
  "atk-s0401a:1011_2": "āgamma uggahitavedo vedattaye sāraṃ apassanto “samparāyikatthaṃ gavesissāmī”ti pabbatapāde",
  "atk-s0401a:1011_3": "isipabbajjaṃ pabbajitvā pañcābhiññā-aṭṭhasamāpattilābhī hutvā jhānakīḷitāya vītināmesi.",
  "atk-s0401a:1011_4": "Tasmiṃ samaye anomadassī bodhisatto sabbaññutaṃ patvā ariyagaṇaparivuto cārikaṃ carati.",
  "atk-s0401a:1011_5": "Tāpaso “tīṇi ratanāni uppannānī”ti sutvā satthu santikaṃ gantvā dhammaṃ sutvā desanāpariyosāne",
  "atk-s0401a:1011_6": "saraṇesu patiṭṭhito, attano ṭhānaṃ pana vijahituṃ nāsakkhi. So kālena kālaṃ satthu",
  "atk-s0401a:1011_7": "dassanāya ceva gacchati, dhammañca suṇāti.",
  "atk-s0401a:1012_0": "Athekasmiṃ samaye tathāgatassa udaravāto uppajji. Tāpaso satthu dassanatthāya āgato",
  "atk-s0401a:1012_1": "“satthā gilāno”ti sutvā “ko, bhante, ābādho”ti. “Udaravāto”ti vutte “ayaṃ kālo mayhaṃ",
  "atk-s0401a:1012_2": "puññaṃ kātu”nti pabbatapādaṃ gantvā nānāvidhāni bhesajjāni samodhānetvā “idaṃ bhesajjaṃ",
  "atk-s0401a:1012_3": "satthu upanethā”ti upaṭṭhākattherassa adāsi. Saha bhesajjassa upayogena udaravāto",
  "atk-s0401a:1012_4": "paṭippassambhi. So satthu phāsukakāle gantvā evamāha – “bhante, yadidaṃ mama bhesajjena",
  "atk-s0401a:1012_5": "tathāgatassa phāsukaṃ jātaṃ, tassa me nissandena nibbattanibbattabhave gaddūhanamattampi",
  "atk-s0401a:1012_6": "sarīre byādhi nāma mā hotū”ti. Idamassa tasmiṃ attabhāve kalyāṇakammaṃ.",
  "atk-s0401a:1013_0": "So tato cuto brahmaloke nibbattitvā ekaṃ asaṅkhyeyyaṃ devamanussesu saṃsaranto padumuttarabuddhakāle",
  "atk-s0401a:1013_1": "haṃsavatīnagare kulagehe paṭisandhiṃ gahetvā satthāraṃ ekaṃ bhikkhuṃ appābādhānaṃ",
  "atk-s0401a:1013_2": "aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi. So yāvatāyukaṃ",
  "atk-s0401a:1013_3": "kusalaṃ katvā devamanussesu saṃsaranto vipassīdasabalassa nibbattito puretarameva",
  "atk-s0401a:1013_4": "bandhumatīnagare brāhmaṇakule nibbatto purimanayeneva isipabbajjaṃ pabbajitvā jhānalābhī",
  "atk-s0401a:1013_5": "hutvā pabbatapāde vasati.",
  "atk-s0401a:1014_0": "Vipassībodhisattopi sabbaññutaṃ patvā aṭṭhasaṭṭhibhikkhusatasahassaparivāro bandhumatīnagaraṃ",
  "atk-s0401a:1014_1": "upanissāya pitu mahārājassa saṅgahaṃ karonto kheme migadāye viharati. Athāyaṃ tāpaso",
  "atk-s0401a:1014_2": "dasabalassa loke nibbattabhāvaṃ ñatvā āgantvā satthu dhammakathaṃ sutvā saraṇesu",
  "atk-s0401a:1014_3": "patiṭṭhāsi, attano pabbajjaṃ jahituṃ nāsakkhi, kālena kālaṃ pana satthu upaṭṭhānaṃ gacchati.",
  "atk-s0401a:1015_0": "Athekasmiṃ samaye ṭhapetvā satthārañceva dve aggasāvake ca himavati pupphitānaṃ visarukkhānaṃ",
  "atk-s0401a:1015_1": "vātasamphassena sesabhikkhūnaṃ matthakarogo nāma udapādi. Tāpaso satthu upaṭṭhānaṃ",
  "atk-s0401a:1015_2": "āgato bhikkhū sasīsaṃ pārupitvā nipanne disvā – “kiṃ, bhante, bhikkhusaṅghassa aphāsuka”nti",
  "atk-s0401a:1015_3": "pucchi. Bhikkhūnaṃ tiṇapupphakarogo, āvusoti. Tāpaso cintesi – “ayaṃ kālo mayhaṃ",
  "atk-s0401a:1015_4": "bhikkhusaṅghassa kāyaveyyāvatikakammaṃ katvā puññaṃ nibbattetu”nti attano ānubhāvena",
  "atk-s0401a:1015_5": "nānāvidhāni bhesajjāni saṃkaḍḍhitvā yojetvā adāsi. Sabbabhikkhūnaṃ rogo taṃkhaṇaṃyeva vūpasanto.",
  "atk-s0401a:1016_0": "So yāvatāyukaṃ ṭhatvā brahmaloke nibbattitvā ekanavutikappe devamanussesu saṃsaranto",
  "atk-s0401a:1016_1": "kassapabuddhakāle bārāṇasiyaṃ kulagehe nibbatto gharāvāsaṃ vasanto “mayhaṃ vasanagehaṃ",
  "atk-s0401a:1016_2": "dubbalaṃ, paccantaṃ gantvā dabbasambhāraṃ āharitvā gehaṃ karissāmī”ti vaḍḍhakīhi",
  "atk-s0401a:1016_3": "saddhiṃ gacchanto antarāmagge ekaṃ jiṇṇaṃ mahāvihāraṃ disvā “tiṭṭhatu tāva mayhaṃ",
  "atk-s0401a:1016_4": "gehakammaṃ, na taṃ mayā saddhiṃ gamissati, yaṃkiñci katvā pana saddhiṃ gamanakammameva",
  "atk-s0401a:1016_5": "puretaraṃ kātuṃ vaṭṭatī”ti teheva vaḍḍhakīhi dabbasambhāraṃ gāhāpetvā tasmiṃ vihāre",
  "atk-s0401a:1016_6": "uposathāgāraṃ kāresi, bhojanasālaṃ aggisālaṃ dīghacaṅkamaṃ jantāgharaṃ kappiyakuṭiṃ",
  "atk-s0401a:1016_7": "vaccakuṭiṃ ārogyasālaṃ kāresi, yaṃkiñci bhikkhusaṅghassa upabhogaparibhogaṃ bhesajjaṃ",
  "atk-s0401a:1016_8": "nāma sabbaṃ paṭiyādetvā ṭhapesi.",
  "atk-s0401a:1017_0": "So yāvajīvaṃ kusalaṃ katvā ekaṃ buddhantaraṃ devamanussesu saṃsaranto amhākaṃ dasabalassa",
  "atk-s0401a:1017_1": "nibbattito puretarameva kosambiyaṃ seṭṭhigehe paṭisandhiṃ gaṇhi. Tassa paṭisandhiggahaṇadivasato",
  "atk-s0401a:1017_2": "paṭṭhāya taṃ seṭṭhikulaṃ lābhaggayasaggappattaṃ ahosi. Athassa mātā puttaṃ vijāyitvā",
  "atk-s0401a:1017_3": "cintesi – “ayaṃ dārako puññavā katādhikāro, yattakaṃ kālaṃ arogo dīghāyuko hutvā",
  "atk-s0401a:1017_4": "tiṭṭhati, tattakaṃ amhākaṃ sampattidāyako bhavissati. Jātadivaseyeva mahāyamunāya",
  "atk-s0401a:1017_5": "nhātadārakā nirogā hontī”ti nhāpanatthāya naṃ pesesi. “Pañcame divase sīsaṃ nhāpetvā",
  "atk-s0401a:1017_6": "nadīkīḷanatthāya naṃ pesesī”ti majjhimabhāṇakā. Tattha dhātiyā dārakaṃ nimujjanummujjanavasena",
  "atk-s0401a:1017_7": "kīḷāpentiyā eko maccho dārakaṃ disvā “bhakkho me aya”nti maññamāno mukhaṃ vivaritvā",
  "atk-s0401a:1017_8": "upagato. Dhātī dārakaṃ chaḍḍetvā palātā, maccho taṃ gili. Puññavā satto dukkhaṃ na",
  "atk-s0401a:1017_9": "pāpuṇi, sayanagabbhaṃ pavisitvā nipanno viya ahosi. Maccho dārakassa tejena tattaphālaṃ",
  "atk-s0401a:1017_10": "gilitvā ḍayhamāno viya vegena tiṃsayojanaṃ gantvā bārāṇasinagaravāsino macchabandhassa",
  "atk-s0401a:1017_11": "jālaṃ pāvisi. Mahāmacchā nāma jālena baddhā māriyamānāva maranti, ayaṃ pana dārakassa",
  "atk-s0401a:1017_12": "tejena jālato nīhaṭamattova mato. Macchabandhā ca mahāmacchaṃ labhitvā phāletvā vikkiṇanti,",
  "atk-s0401a:1017_13": "taṃ pana dārakassa ānubhāvena aphāletvā sakalameva kājena haritvā “sahassena demā”ti",
  "atk-s0401a:1017_14": "vadantā nagare vicariṃsu, koci na gaṇhāti.",
  "atk-s0401a:1018_0": "Tasmiṃ pana nagare aputtakaṃ asītikoṭivibhavaṃ seṭṭhikulaṃ atthi. Tassa dvāramūlaṃ",
  "atk-s0401a:1018_1": "patvā “kiṃ gahetvā dethā”ti vuttā “kahāpaṇa”nti āhaṃsu. Tehi kahāpaṇaṃ datvā gahito.",
  "atk-s0401a:1018_2": "Seṭṭhibhariyāpi aññesu divasesu macche na keḷāyati, taṃdivasaṃ pana macchaṃ phalake",
  "atk-s0401a:1018_3": "ṭhapetvā sayameva phālesi. Macchañca nāma kucchito phālenti, sā pana piṭṭhito phālentī",
  "atk-s0401a:1018_4": "macchakucchiyaṃ suvaṇṇavaṇṇaṃ dārakaṃ disvā “macchakucchiyaṃ me putto laddho”ti nādaṃ",
  "atk-s0401a:1018_5": "naditvā dārakaṃ ādāya sāmikassa santikaṃ agamāsi. Seṭṭhi tāvadeva bheriṃ carāpetvā",
  "atk-s0401a:1018_6": "dārakamādāya rañño santikaṃ gantvā “macchakucchiyaṃ me, deva, dārako laddho, kiṃ",
  "atk-s0401a:1018_7": "karomā”ti āha. Puññavā esa, yo macchakucchiyaṃ ārogo vasi, posehi nanti.",
  "atk-s0401a:1019_0": "Assosi kho itaraṃ kulaṃ “bārāṇasiyaṃ kira ekaṃ seṭṭhikulaṃ macchakucchiyaṃ dārakaṃ",
  "atk-s0401a:1019_1": "labhī”ti. Te tattha agamaṃsu. Athassa mātā dārakaṃ alaṅkaritvā kīḷāpiyamānaṃ disvā",
  "atk-s0401a:1019_2": "“manāpo vatāyaṃ dārako”ti gahetvā pakatiṃ ācikkhi. Itarā “mayhaṃ putto”ti āha. Kahaṃ",
  "atk-s0401a:1019_3": "te laddhoti. Macchakucchiyanti. Na tuyhaṃ putto, mayhaṃ puttoti. Kahaṃ te laddhoti.",
  "atk-s0401a:1019_4": "Mayā dasa māse kucchiyā dhārito, atha naṃ nadiyā kīḷāpiyamānaṃ maccho gilīti. Tuyhaṃ",
  "atk-s0401a:1019_5": "putto aññena macchena gilito bhavissati, ayaṃ pana mayā macchakucchiyaṃ laddhoti",
  "atk-s0401a:1019_6": "ubhopi rājakulaṃ agamaṃsu. Rājā āha – “ayaṃ dasa māse kucchiyā dhāritattā amātā kātuṃ",
  "atk-s0401a:1019_7": "na sakkā, macchaṃ gaṇhantāpi vakkayakanādīni bahi katvā gaṇhantā nāma natthīti macchakucchiyaṃ",
  "atk-s0401a:1019_8": "laddhattā ayampi amātā kātuṃ na sakkā, dārako ubhinnampi kulānaṃ dāyādo hotū”ti.",
  "atk-s0401a:1019_9": "Tato paṭṭhāya dvepi kulāni ativiya lābhaggayasaggappattāni ahesuṃ. Tassa dvīhi kulehi",
  "atk-s0401a:1019_10": "vaḍḍhitattā bākulakumāroti nāmaṃ kariṃsu.",
  "atk-s0401a:1020_0": "Tassa viññutaṃ pattassa dvīsupi nagaresu tayo tayo pāsāde kāretvā nāṭakāni paccupaṭṭhapesuṃ.",
  "atk-s0401a:1020_1": "Ekekasmiṃ nagare cattāro cattāro māse vasati. Ekasmiṃ nagare cattāro māse vutthassa",
  "atk-s0401a:1020_2": "saṅghāṭanāvāsu maṇḍapaṃ kāretvā tattha naṃ saddhiṃ nāṭakehi āropenti. So sampattiṃ",
  "atk-s0401a:1020_3": "anubhavamāno catūhi māsehi itaraṃ nagaraṃ gacchati. Taṃnagaravāsīni nāṭakāni “dvīhi",
  "atk-s0401a:1020_4": "māsehi upaḍḍhamaggaṃ āgato bhavissatī”ti paccuggantvā taṃ parivāretvā dvīhi māsehi",
  "atk-s0401a:1020_5": "attano nagaraṃ nenti, itarāni nāṭakāni nivattitvā attano nagarameva gacchanti. Tattha",
  "atk-s0401a:1020_6": "cattāro māse vasitvā teneva niyāmena puna itaraṃ nagaraṃ gacchati. Evamassa sampattiṃ",
  "atk-s0401a:1020_7": "anubhavantassa asīti vassāni paripuṇṇāni.",
  "atk-s0401a:1021_0": "Tasmiṃ samaye amhākaṃ bodhisatto sabbaññutaṃ patvā pavattitavaradhammacakko anukkamena",
  "atk-s0401a:1021_1": "cārikaṃ caramāno kosambiṃ pāpuṇi, bārāṇasinti majjhimabhāṇakā. Bākulo seṭṭhipi kho",
  "atk-s0401a:1021_2": "“dasabalo āgato”ti sutvā bahuṃ gandhamālaṃ ādāya satthu santikaṃ gantvā dhammakathaṃ",
  "atk-s0401a:1021_3": "sutvā paṭiladdhasaddho pabbaji. So sattāhameva puthujjano hutvā aṭṭhame aruṇe saha",
  "atk-s0401a:1021_4": "paṭisambhidāhi arahattaṃ pāpuṇi. Athassa dvīsu nagaresu gihikāle paricārikamātugāmā",
  "atk-s0401a:1021_5": "attano kulagharāni āgantvā tattha vasamānā cīvarāni katvā pahiṇiṃsu. Thero ekaṃ addhamāsaṃ",
  "atk-s0401a:1021_6": "kosambivāsikehi pahitaṃ cīvaraṃ bhuñjati, ekaṃ addhamāsaṃ bārāṇasivāsikehīti. Eteneva",
  "atk-s0401a:1021_7": "niyāmena dvīsupi nagaresu yaṃ yaṃ uttamaṃ, taṃ taṃ therasseva āhariyati. Therassa",
  "atk-s0401a:1021_8": "asīti vassāni agāramajjhe vasantassa dvīhaṅgulehi gandhapiṇḍaṃ gahetvā upasiṅghanamattampi",
  "atk-s0401a:1021_9": "kālaṃ na koci ābādho nāma ahosi. Āsītime vasse sukheneva pabbajjaṃ upagato. Pabbajitassāpissa",
  "atk-s0401a:1021_10": "appamattakopi ābādho vā catūhi paccayehi vekallaṃ vā nāhosi. So pacchime kāle parinibbānasamayepi",
  "atk-s0401a:1021_11": "purāṇagihisahāyakassa acelakassapassa attano kāyikacetasikasukhadīpanavaseneva sakalaṃ",
  "atk-s0401a:1021_12": "bākulasuttaṃ kathetvā anupādisesāya nibbānadhātuyā parinibbāyi. Evaṃ aṭṭhuppatti",
  "atk-s0401a:1021_13": "samuṭṭhitā. Satthā pana therassa dharamānakāleyeva there yathā paṭipāṭiyā ṭhānantare",
  "atk-s0401a:1021_14": "ṭhapento bākulattheraṃ imasmiṃ sāsane appābādhānaṃ aggaṭṭhāne ṭhapesīti.",
  "atk-s0401a:1022": "Sobhitattheravatthu",
  "atk-s0401a:1023_0": "227. Pañcame pubbenivāsaṃ anussarantānanti pubbe nivutthakkhandhasantānaṃ anussaraṇasamatthānaṃ",
  "atk-s0401a:1023_1": "sobhitatthero aggoti dasseti. So kira pubbenivāsaṃ anupaṭipāṭiyā anussaramāno pañca",
  "atk-s0401a:1023_2": "kappasatāni asaññibhave acittakapaṭisandhiṃ nayato aggahesi ākāse padaṃ dassento",
  "atk-s0401a:1023_3": "viya. Tasmā pubbenivāsaṃ anussarantānaṃ aggo nāma jāto.",
  "atk-s0401a:1024_0": "Tassa pañhakamme ayamanupubbikathā – ayampi kira padumuttarabuddhakāle haṃsavatīnagare",
  "atk-s0401a:1024_1": "kulagehe paṭisandhiṃ gaṇhitvā vayappatto satthu dhammadesanaṃ suṇanto satthāraṃ ekaṃ",
  "atk-s0401a:1024_2": "bhikkhuṃ pubbenivāsañāṇalābhīnaṃ bhikkhūnaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1024_3": "katvā taṃ ṭhānantaraṃ patthesi. So yāvajīvaṃ kusalakammaṃ katvā devamanussesu saṃsaranto",
  "atk-s0401a:1024_4": "imasmiṃ buddhuppāde sāvatthiyaṃ brāhmaṇakule nibbatti, sobhitotissa nāmaṃ akaṃsu.",
  "atk-s0401a:1025_0": "So aparena samayena satthu dhammadesanaṃ sutvā paṭiladdhasaddho pabbajitvā vipassanaṃ",
  "atk-s0401a:1025_1": "vaḍḍhetvā arahattaṃ patvā pubbenivāsañāṇe ciṇṇavasī ahosi. So anupaṭipāṭiyā attano",
  "atk-s0401a:1025_2": "nibbattaṭṭhānaṃ anussaranto yāva asaññibhave acittakapaṭisandhi, tāva paṭisandhiṃ",
  "atk-s0401a:1025_3": "addasa. Tato paraṃ antare pañca kappasatāni pavattiṃ adisvā avasāne cutiṃ disvā “kiṃ",
  "atk-s0401a:1025_4": "nāmeta”nti āvajjamāno nayavasena “asaññibhavo bhavissatī”ti niṭṭhaṃ agamāsi. Satthā",
  "atk-s0401a:1025_5": "imaṃ kāraṇaṃ aṭṭhuppattiṃ katvā theraṃ pubbenivāsaṃ anussarantānaṃ aggaṭṭhāne ṭhapesīti.",
  "atk-s0401a:1026": "Upālittheravatthu",
  "atk-s0401a:1027_0": "228. Chaṭṭhe vinayadharānaṃ yadidaṃ upālīti vinayadharānaṃ bhikkhūnaṃ upālitthero",
  "atk-s0401a:1027_1": "aggoti dasseti. Thero kira tathāgatasseva santike kammaṭṭhānaṃ gahetvā vipassanaṃ",
  "atk-s0401a:1027_2": "vaḍḍhetvā arahattaṃ pāpuṇi. Tathāgatasseva santike vinayapiṭakaṃ uggaṇhitvā bhārukacchakavatthuṃ,",
  "atk-s0401a:1027_3": "ajjukavatthuṃ, kumārakassapavatthunti imāni tīṇi vatthūni sabbaññutaññāṇena saddhiṃ",
  "atk-s0401a:1027_4": "saṃsandetvā kathesi. Tasmā vinayadharānaṃ aggo nāma jāto.",
  "atk-s0401a:1028_0": "Tassa pañhakamme ayamanupubbikathā – padumuttarabuddhakāle kiresa haṃsavatiyaṃ kulaghare",
  "atk-s0401a:1028_1": "nibbatto ekadivasaṃ satthu dhammakathaṃ suṇanto satthāraṃ ekaṃ bhikkhuṃ vinayadharānaṃ",
  "atk-s0401a:1028_2": "aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi. So yāvajīvaṃ",
  "atk-s0401a:1028_3": "kusalaṃ katvā devamanussesu saṃsaranto imasmiṃ buddhuppāde kappakagehe paṭisandhiṃ",
  "atk-s0401a:1028_4": "gaṇhi, upālidārakotissa nāmaṃ akaṃsu. So vayappatto channaṃ khattiyānaṃ pasādhako",
  "atk-s0401a:1028_5": "hutvā tathāgate anupiyambavane viharante pabbajjatthāya nikkhamantehi teti chahi",
  "atk-s0401a:1028_6": "khattiyehi saddhiṃ nikkhamitvā pabbaji. Tassa pabbajjāvidhānaṃ pāḷiyaṃ āgatameva.",
  "atk-s0401a:1029_0": "So pabbajitvā upasampanno satthāraṃ kammaṭṭhānaṃ kathāpetvā “mayhaṃ, bhante, araññavāsaṃ",
  "atk-s0401a:1029_1": "anujānāthā”ti āha. Bhikkhu tava araññe vasantassa ekameva dhuraṃ vaḍḍhissati, amhākaṃ",
  "atk-s0401a:1029_2": "pana santike vasantassa vipassanādhurañca ganthadhurañca paripūressatīti. Thero satthu",
  "atk-s0401a:1029_3": "vacanaṃ sampaṭicchitvā vipassanāya kammaṃ karonto nacirasseva arahattaṃ pāpuṇi. Atha",
  "atk-s0401a:1029_4": "naṃ satthā sayameva sakalaṃ vinayapiṭakaṃ uggaṇhāpesi. So aparabhāge heṭṭhā vuttāni",
  "atk-s0401a:1029_5": "tīṇi vatthūni vinicchini. Satthā ekekasmiṃ vinicchite sādhukāraṃ datvā tayopi vinicchaye",
  "atk-s0401a:1029_6": "aṭṭhuppattiṃ katvā theraṃ vinayadharānaṃ aggaṭṭhāne ṭhapesīti.",
  "atk-s0401a:1030": "Nandakattheravatthu",
  "atk-s0401a:1031": "229. Sattame bhikkhunovādakānaṃ yadidaṃ nandakoti ayaṃ hi thero dhammakathaṃ kathento ekasamodhāne pañca bhikkhunīsatāni arahattaṃ pāpesi. Tasmā bhikkhunovādakānaṃ aggo nāma jāto.",
  "atk-s0401a:1032_0": "Tassa pañhakamme ayamanupubbikathā – ayañhi padumuttarabuddhakāle haṃsavatīnagare",
  "atk-s0401a:1032_1": "kulagehe nibbatto satthu dhammadesanaṃ suṇanto satthāraṃ ekaṃ bhikkhuṃ bhikkhunovādakānaṃ",
  "atk-s0401a:1032_2": "aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi. So yāvajīvaṃ",
  "atk-s0401a:1032_3": "kusalaṃ katvā devamanussesu saṃsaranto imasmiṃ buddhuppāde sāvatthiyaṃ kulagehe paṭisandhiṃ",
  "atk-s0401a:1032_4": "gahetvā vayappatto satthu dhammadesanaṃ sutvā paṭiladdhasaddho satthu santike pabbajitvā",
  "atk-s0401a:1032_5": "vipassanaṃ vaḍḍhetvā arahattaṃ pāpuṇi, pubbenivāsañāṇe ca ciṇṇavasī ahosi. So catūsu",
  "atk-s0401a:1032_6": "parisāsu sampattāsu “sabbesaṃyeva manaṃ gahetvā kathetuṃ sakkotī”ti dhammakathikanandako",
  "atk-s0401a:1032_7": "nāma jāto. Tathāgatopi kho rohiṇīnadītīre cumbaṭakakalahe nikkhamitvā pabbajitānaṃ",
  "atk-s0401a:1032_8": "pañcannaṃ sākiyakumārasatānaṃ anabhiratiyā uppannāya te bhikkhū ādāya kuṇāladahaṃ",
  "atk-s0401a:1032_9": "gantvā kuṇālajātakakathāya nesaṃ saṃviggabhāvaṃ ñatvā catusaccakathaṃ kathetvā sotāpattiphale",
  "atk-s0401a:1032_10": "patiṭṭhāpesi. Aparabhāge mahāsamayasuttaṃ kathetvā aggaphalaṃ arahattaṃ pāpesi. Tesaṃ",
  "atk-s0401a:1032_11": "therānaṃ purāṇadutiyikā “amhe dāni idha kiṃ karissāmā”ti vatvā sabbāva ekacittā hutvā",
  "atk-s0401a:1032_12": "mahāpajāpatiṃ upasaṅkamitvā pabbajjaṃ yāciṃsu. Tāpi pañcasatā theriyā santike pabbajjañca",
  "atk-s0401a:1032_13": "upasampadañca labhiṃsu. Atītānantarāya pana jātiyā sabbāva tā nandakattherassa rājaputtabhāve",
  "atk-s0401a:1032_14": "ṭhitassa pādaparicārikā ahesuṃ.",
  "atk-s0401a:1033_0": "Tena samayena satthā “bhikkhū bhikkhuniyo ovadantū”ti āha. Thero attano vāre sampatte",
  "atk-s0401a:1033_1": "tāsaṃ purimabhave attano pādaparicārikabhāvaṃ ñatvā cintesi – “maṃ imassa bhikkhunīsaṅghassa",
  "atk-s0401a:1033_2": "majjhe nisinnaṃ upamāyo ca kāraṇāni ca āharitvā dhammaṃ kathayamānaṃ disvā añño pubbenivāsañāṇalābhī",
  "atk-s0401a:1033_3": "bhikkhu imaṃ kāraṇaṃ oloketvā ‘āyasmā nandako yāvajjadivasā orodhe na vissajjeti,",
  "atk-s0401a:1033_4": "sobhatāyamāyasmā orodhaparivuto’ti vattabbaṃ maññeyyā”ti. Tasmā sayaṃ agantvā aññaṃ",
  "atk-s0401a:1033_5": "bhikkhuṃ pesesi. Tā pana pañcasatā bhikkhuniyo therasseva ovādaṃ paccāsīsanti. Iminā",
  "atk-s0401a:1033_6": "kāraṇena bhagavā “attano vāre sampatte aññaṃ apesetvā sayameva gantvā bhikkhunīsaṅghaṃ",
  "atk-s0401a:1033_7": "ovadāhī”ti theraṃ āha. So satthu kathaṃ paṭibāhituṃ asakkonto attano vāre sampatte",
  "atk-s0401a:1033_8": "cātuddase bhikkhunisaṅghassa ovādaṃ datvā sabbāva tā bhikkhuniyo saḷāyatanapaṭimaṇḍitāya",
  "atk-s0401a:1033_9": "dhammadesanāya sotāpattiphale patiṭṭhāpesi.",
  "atk-s0401a:1034_0": "Tā bhikkhuniyo therassa dhammadesanāya attamanā hutvā satthu santikaṃ gantvā attano",
  "atk-s0401a:1034_1": "paṭividdhaguṇaṃ ārocesuṃ. Satthā “kasmiṃ nu kho dhammaṃ desente imā bhikkhuniyo uparimaggaphalāni",
  "atk-s0401a:1034_2": "pāpuṇeyyu”nti āvajjento puna “taṃyeva nandakassa dhammadesanaṃ sutvā pañcasatāpi",
  "atk-s0401a:1034_3": "etā arahattaṃ pāpuṇissantī”ti disvā punadivasepi therasseva santikaṃ dhammassavanatthāya",
  "atk-s0401a:1034_4": "pesesi. Tā punadivase dhammaṃ sutvā sabbāva arahattaṃ pattā. Taṃdivasaṃ bhagavā tāsaṃ",
  "atk-s0401a:1034_5": "bhikkhunīnaṃ attano santikaṃ āgatakāle dhammadesanāya saphalabhāvaṃ ñatvā “hiyyo",
  "atk-s0401a:1034_6": "nandakassa dhammadesanā cātuddasiyaṃ candasadisī ahosi, ajja pannarasiyaṃ candasadisī”ti",
  "atk-s0401a:1034_7": "vatvā therassa sādhukāraṃ datvā tadeva ca kāraṇaṃ aṭṭhuppattiṃ katvā theraṃ bhikkhunovādakānaṃ",
  "atk-s0401a:1034_8": "aggaṭṭhāne ṭhapesīti.",
  "atk-s0401a:1035": "Nandattheravatthu",
  "atk-s0401a:1036_0": "230. Aṭṭhame indriyesu guttadvārānanti chasu indriyesu pihitadvārānaṃ nandatthero",
  "atk-s0401a:1036_1": "aggoti dasseti. Kiñcāpi hi satthusāvakā aguttadvārā nāma natthi, nandatthero pana",
  "atk-s0401a:1036_2": "dasasu disāsu yaṃ yaṃ disaṃ oloketukāmo hoti, na taṃ catusampajaññavasena aparicchinditvā",
  "atk-s0401a:1036_3": "oloketi. Tasmā indriyesu guttadvārānaṃ aggo nāma jāto.",
  "atk-s0401a:1037_0": "Tassa pañhakamme ayamanupubbikathā – ayampi hi padumuttarabuddhakāle haṃsavatīnagare",
  "atk-s0401a:1037_1": "kulagehe paṭisandhiṃ gahetvā vayappatto satthu santike dhammaṃ suṇanto satthāraṃ",
  "atk-s0401a:1037_2": "ekaṃ bhikkhuṃ indriyesu guttadvārānaṃ aggaṭṭhāne ṭhapentaṃ disvā adhikārakammaṃ katvā",
  "atk-s0401a:1037_3": "taṃ ṭhānantaraṃ patthesi. So yāvajīvaṃ kusalaṃ katvā devamanussesu saṃsaranto kapilavatthupure",
  "atk-s0401a:1037_4": "mahāpajāpatigotamiyā kucchimhi paṭisandhiṃ gaṇhi. Athassa nāmaggahaṇadivase ñātisaṅghaṃ",
  "atk-s0401a:1037_5": "nandayanto tosento jātoti nandakumāroteva nāmaṃ akaṃsu.",
  "atk-s0401a:1038_0": "Mahāsattopi sabbaññutaṃ patvā pavattitavaradhammacakko lokānuggahaṃ karonto rājagahato",
  "atk-s0401a:1038_1": "kapilavatthupuraṃ gantvā paṭhamadassaneneva pitaraṃ sotāpattiphale patiṭṭhāpesi.",
  "atk-s0401a:1038_2": "Punadivase pitu nivesanaṃ gantvā rāhulamātāya ovādaṃ datvā sesajanassapi dhammaṃ",
  "atk-s0401a:1038_3": "kathesi. Punadivase nandakumārassa abhisekagehapavesanaāvāhamaṅgalesu vattamānesu",
  "atk-s0401a:1038_4": "tassa nivesanaṃ gantvā kumāraṃ pattaṃ gāhāpetvā pabbājetuṃ vihārābhimukho pāyāsi.",
  "atk-s0401a:1038_5": "Nandakumāraṃ abhisekamaṅgalaṃ na tathā pīḷesi, pattaṃ ādāya gamanakāle pana janapadakalyāṇī",
  "atk-s0401a:1038_6": "uparipāsādavaragatā sīhapañjaraṃ ugghāṭetvā “tuvaṭaṃ kho, ayyaputta, āgaccheyyāsī”ti",
  "atk-s0401a:1038_7": "yaṃ vācaṃ nicchāresi. Taṃ sutvā gehasitachandarāgavasena olokento panesa satthari",
  "atk-s0401a:1038_8": "gāravena yathāruciyā nimittaṃ gahetuṃ nāsakkhi, tenassa cittasantāpo ahosi. Atha",
  "atk-s0401a:1038_9": "naṃ “imasmiṃ ṭhāne nivattessati, imasmiṃ ṭhāne nivattessatī”ti cintentameva satthā",
  "atk-s0401a:1038_10": "vihāraṃ netvā pabbājesi. Pabbajitopi paṭibāhituṃ asakkonto tuṇhī ahosi. Pabbajitadivasato",
  "atk-s0401a:1038_11": "paṭṭhāya pana janapadakalyāṇiyā vuttavacanameva sarati. Athassa sā āgantvā avidūre",
  "atk-s0401a:1038_12": "ṭhitā viya ahosi. So anabhiratiyā pīḷito thokaṃ ṭhānaṃ gacchati, tassa gumbaṃ vā",
  "atk-s0401a:1038_13": "gacchaṃ vā atikkamantasseva dasabalo purato ṭhitako viya ahosi. So aggimhi pakkhittaṃ",
  "atk-s0401a:1038_14": "kukkuṭapattaṃ viya paṭinivattitvā attano vasanaṭṭhānameva pavisati.",
  "atk-s0401a:1039_0": "Satthā cintesi – “nando ativiya pamatto viharati, anabhiratiṃ vūpasametuṃ na sakkoti,",
  "atk-s0401a:1039_1": "etassa cittanibbāpanaṃ kātuṃ vaṭṭatī”ti. Tato naṃ āha – “ehi, nanda, devacārikaṃ",
  "atk-s0401a:1039_2": "gacchissāmā”ti. Bhagavā kathāhaṃ iddhimantehi gantabbaṭṭhānaṃ gamissāmīti. Tvaṃ kevalaṃ",
  "atk-s0401a:1039_3": "gamanacittaṃ uppādehi, gantvā passissasīti. So dasabalassa ānubhāvena tathāgateneva",
  "atk-s0401a:1039_4": "saddhiṃ devacārikaṃ gantvā sakkassa devarañño nivesanaṃ oloketvā pañca accharāsatāni",
  "atk-s0401a:1039_5": "addasa. Satthā nandattheraṃ subhanimittavasena tā olokentaṃ disvā, “nanda, imā nu",
  "atk-s0401a:1039_6": "kho accharā manāpā, atha janapadakalyāṇī”ti pucchi. Bhante, janapadakalyāṇī imā accharā",
  "atk-s0401a:1039_7": "upanidhāya kaṇṇanāsacchinnakā makkaṭī viya khāyatīti. Nanda, evarūpā accharā samaṇadhammaṃ",
  "atk-s0401a:1039_8": "karontānaṃ na dullabhāti. Sace me, bhante bhagavā, pāṭibhogo hoti, ahaṃ samaṇadhammaṃ",
  "atk-s0401a:1039_9": "karissāmīti. Vissattho tvaṃ, nanda, samaṇadhammaṃ karohi. Sace te sappaṭisandhikā",
  "atk-s0401a:1039_10": "kālakiriyā bhavissati, ahaṃ etāsaṃ paṭilābhatthāya pāṭibhogoti. Iti satthā yathāruciyā",
  "atk-s0401a:1039_11": "devacārikaṃ caritvā jetavanameva paccāgañchi.",
  "atk-s0401a:1040_0": "Tato paṭṭhāya nandatthero accharānaṃ hetu rattindivaṃ samaṇadhammaṃ karoti. Satthā",
  "atk-s0401a:1040_1": "bhikkhū āṇāpesi – “tumhe nandassa vasanaṭṭhāne ‘eko kira bhikkhu dasabalaṃ pāṭibhogaṃ",
  "atk-s0401a:1040_2": "katvā accharānaṃ hetu samaṇadhammaṃ karotī’ti tattha tattha kathentā vicarathā”ti.",
  "atk-s0401a:1040_3": "Te satthu vacanaṃ sampaṭicchitvā “bhatako kirāyasmā nando, upakkitako kirāyasmā nando,",
  "atk-s0401a:1040_4": "accharānaṃ hetu brahmacariyaṃ carati, bhagavā kirassa pāṭibhogo pañcannaṃ accharāsatānaṃ",
  "atk-s0401a:1040_5": "paṭilābhāya kakuṭapādīna”nti therassa savanūpacāre kathentā vicaranti. Nandatthero",
  "atk-s0401a:1040_6": "taṃ kathaṃ sutvā “ime bhikkhū na aññaṃ kathenti, maṃ ārabbha kathenti, ayuttaṃ mama",
  "atk-s0401a:1040_7": "kamma”nti paṭisaṅkhānaṃ uppādetvā vipassanaṃ vaḍḍhetvā arahattaṃ pāpuṇi. Athassa",
  "atk-s0401a:1040_8": "arahattapattakkhaṇeyeva aññatarā devatā bhagavato etamatthaṃ ārocesi, sayampi bhagavā",
  "atk-s0401a:1040_9": "aññāsiyeva. Punadivase nandatthero bhagavantaṃ upasaṅkamitvā evamāha – “yaṃ me, bhante",
  "atk-s0401a:1040_10": "bhagavā, pāṭibhogo pañcannaṃ accharāsatānaṃ paṭilābhāya kakuṭapādīnaṃ, muñcāmahaṃ,",
  "atk-s0401a:1040_11": "bhante, bhagavantaṃ etasmā paṭissavā”ti. Evaṃ vatthu samuṭṭhitaṃ. Satthā aparabhāge",
  "atk-s0401a:1040_12": "jetavanavihāre viharanto theraṃ indriyesu guttadvārānaṃ aggaṭṭhāne ṭhapesīti.",
  "atk-s0401a:1041": "Mahākappinattheravatthu",
  "atk-s0401a:1042_0": "231. Navame bhikkhuovādakānanti bhikkhū ovadantānaṃ mahākappinatthero aggoti dasseti.",
  "atk-s0401a:1042_1": "Ayaṃ kira thero ekasamodhānasmiṃyeva dhammakathaṃ kathento bhikkhusahassaṃ arahattaṃ",
  "atk-s0401a:1042_2": "pāpesi. Tasmā bhikkhuovādakānaṃ aggo nāma jāto.",
  "atk-s0401a:1043_0": "Tassa pañhakamme ayamanupubbikathā – ayampi hi padumuttarabuddhakāle haṃsavatiyaṃ",
  "atk-s0401a:1043_1": "kulaghare nibbattitvā aparabhāge satthu dhammakathaṃ suṇanto satthāraṃ ekaṃ bhikkhuṃ",
  "atk-s0401a:1043_2": "bhikkhuovādakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ",
  "atk-s0401a:1043_3": "patthesi. So yāvajīvaṃ kusalaṃ katvā devamanussesu saṃsaranto kassapasammāsambuddhakāle",
  "atk-s0401a:1043_4": "bārāṇasiyaṃ kulagehe paṭisandhiṃ gahetvā purisasahassassa gaṇajeṭṭhako hutvā gabbhasahassapaṭimaṇḍitaṃ",
  "atk-s0401a:1043_5": "mahāpariveṇaṃ kāresi. Te sabbepi janā yāvajīvaṃ kusalaṃ katvā kappinaupāsakaṃ jeṭṭhakaṃ",
  "atk-s0401a:1043_6": "katvā saputtadārā devaloke nibbattā. Ekaṃ buddhantaraṃ devamanussesu saṃsariṃsu.",
  "atk-s0401a:1044_0": "Atha amhākaṃ satthu nibbattito puretarameva ayaṃ kappino paccantadese kukkuṭavatīnagare",
  "atk-s0401a:1044_1": "rājagehe paṭisandhiṃ gaṇhi, sesapurisā tasmiṃyeva nagare amaccakulesu nibbattiṃsu.",
  "atk-s0401a:1044_2": "Tesu kappinakumāro pitu accayena chattaṃ ussāpetvā mahākappinarājā nāma jāto. Pubbe",
  "atk-s0401a:1044_3": "kalyāṇakammakaraṇakāle tassa gharasāminī itthī samānajātike rājakule nibbattitvā",
  "atk-s0401a:1044_4": "mahākappinarañño aggamahesī jātā, anojāpupphasadisavaṇṇatāya panassā anojādevītveva",
  "atk-s0401a:1044_5": "nāmaṃ ahosi. Mahākappinarājāpi sutavittako ahosi. So pātova uṭṭhāya catūhi dvārehi",
  "atk-s0401a:1044_6": "sīghaṃ dūte pesesi – “yattha bahussute sutadhare passatha, tato nivattitvā mayhaṃ ārocethā”ti.",
  "atk-s0401a:1045_0": "Tena kho pana samayena amhākaṃ satthā loke nibbattitvā sāvatthiṃ upanissāya paṭivasati.",
  "atk-s0401a:1045_1": "Tasmiṃ kāle sāvatthinagaravāsino vāṇijā sāvatthiyaṃ uṭṭhānakabhaṇḍaṃ gahetvā, taṃ",
  "atk-s0401a:1045_2": "nagaraṃ gantvā, bhaṇḍaṃ paṭisāmetvā, “rājānaṃ passissāmā”ti paṇṇākāraṃ gahetvā, rājakuladvāraṃ",
  "atk-s0401a:1045_3": "gantvā, “rājā uyyānaṃ gato”ti sutvā, uyyānaṃ gantvā, dvāre ṭhitā paṭihārakassa ārocayiṃsu.",
  "atk-s0401a:1045_4": "Atha rañño nivedi, te rājā pakkosāpetvā niyyātitapaṇṇākāre vanditvā ṭhite, “tātā,",
  "atk-s0401a:1045_5": "kuto āgacchathā”ti pucchi. Sāvatthito, devāti. Kacci vo raṭṭhaṃ subhikkhaṃ, dhammiko",
  "atk-s0401a:1045_6": "rājāti? Āma, devāti. Atthi pana tumhākaṃ dese kiñci sāsananti? Atthi deva, na pana",
  "atk-s0401a:1045_7": "sakkā ucchiṭṭhamukhehi kathetunti. Rājā suvaṇṇabhiṅgārena udakaṃ dāpesi. Te mukhaṃ",
  "atk-s0401a:1045_8": "vikkhāletvā dasabalābhimukhā añjaliṃ paggahetvā, “deva, amhākaṃ dese buddharatanaṃ",
  "atk-s0401a:1045_9": "nāma uppanna”nti āhaṃsu. Rañño “buddho”ti vacane sutamatteyeva sakalasarīraṃ pharamānā",
  "atk-s0401a:1045_10": "pīti uppajji. Tato “buddhoti, tātā, vadathā”ti āha. Buddhoti, deva, vadāmāti. Evaṃ",
  "atk-s0401a:1045_11": "tikkhattuṃ vadāpetvā “buddhotipadaṃ aparimāṇaṃ, nāssa sakkā parimāṇaṃ kātu”nti tasmiṃyeva",
  "atk-s0401a:1045_12": "pade pasanno satasahassaṃ datvā “aparaṃ kiṃ sāsana”nti pucchi. Deva dhammaratanaṃ",
  "atk-s0401a:1045_13": "nāma uppannanti. Tampi sutvā tatheva tikkhattuṃ paṭiññaṃ gahetvā aparampi satasahassaṃ",
  "atk-s0401a:1045_14": "datvā puna “aññaṃ kiṃ sāsana”nti pucchi. Saṅgharatanaṃ deva uppannanti. Tampi sutvā",
  "atk-s0401a:1045_15": "tatheva paṭiññaṃ gahetvā aparampi satasahassaṃ datvā dinnabhāvaṃ paṇṇe likhitvā,",
  "atk-s0401a:1045_16": "“tātā, deviyā santikaṃ gacchathā”ti pesesi. Tesu gatesu amacce pucchi – “tātā, buddho",
  "atk-s0401a:1045_17": "loke uppanno, tumhe kiṃ karissathā”ti? Deva tumhe kiṃ kattukāmāti? Ahaṃ pabbajissāmīti.",
  "atk-s0401a:1045_18": "Mayampi pabbajissāmāti. Te sabbepi gharaṃ vā kuṭumbaṃ vā anapaloketvā ye asse āruyha",
  "atk-s0401a:1045_19": "gatā teheva nikkhamiṃsu.",
  "atk-s0401a:1046_0": "Vāṇijā anojādeviyā santikaṃ gantvā paṇṇaṃ dassesuṃ. Sā taṃ vācetvā “raññā tumhākaṃ",
  "atk-s0401a:1046_1": "bahū kahāpaṇā dinnā, kiṃ tumhehi kataṃ, tātā”ti pucchi. Piyasāsanaṃ, devi, ānītanti.",
  "atk-s0401a:1046_2": "Amhepi sakkā, tātā, suṇāpetunti? Sakkā, devi, ucchiṭṭhamukhehi pana vattuṃ na sakkāti.",
  "atk-s0401a:1046_3": "Sā suvaṇṇabhiṅgārena udakaṃ dāpesi. Te mukhaṃ vikkhāletvā rañño ārocitaniyāmeneva",
  "atk-s0401a:1046_4": "ārocesuṃ. Sāpi taṃ sutvā uppannapāmojjā teneva nayena ekekasmiṃ pade tikkhattuṃ paṭiññaṃ",
  "atk-s0401a:1046_5": "gahetvā paṭiññāgaṇanāya tīṇi tīṇi katvā nava satasahassāni adāsi. Vāṇijā sabbānipi",
  "atk-s0401a:1046_6": "dvādasa satasahassāni labhiṃsu. Atha ne “rājā kahaṃ, tātā”ti pucchi. Pabbajissāmīti",
  "atk-s0401a:1046_7": "nikkhanto, devīti. “Tena hi, tātā, tumhe gacchathā”ti te uyyojetvā raññā saddhiṃ",
  "atk-s0401a:1046_8": "gatānaṃ amaccānaṃ mātugāme pakkosāpetvā “tumhe attano sāmikānaṃ gataṭṭhānaṃ jānātha",
  "atk-s0401a:1046_9": "ammā”ti pucchi. Jānāma, ayye, raññā saddhiṃ uyyānakīḷaṃ gatāti. Āma, ammā gatā, tattha",
  "atk-s0401a:1046_10": "pana gantvā “buddho uppanno, dhammo uppanno, saṅgho uppanno”ti sutvā “dasabalassa",
  "atk-s0401a:1046_11": "santike pabbajissāmā”ti gatā, tumhe kiṃ karissathāti? Tumhe pana, ayye, kiṃ kattukāmāti?",
  "atk-s0401a:1046_12": "“Ahaṃ pabbajissāmi, na tehi vantavamanaṃ jivhagge ṭhapeyyanti. “Yadi evaṃ, mayampi",
  "atk-s0401a:1046_13": "pabbajissāmā”ti sabbāpi rathe yojetvā nikkhamiṃsu.",
  "atk-s0401a:1047_0": "Rājāpi amaccasahassehi saddhiṃ gaṅgātīraṃ pāpuṇi, tasmiṃ samaye gaṅgā pūrā hoti.",
  "atk-s0401a:1047_1": "Atha naṃ disvā “ayaṃ gaṅgā pūrā hoti caṇḍamacchākiṇṇā, amhehi ca saddhiṃ āgatā dāsā",
  "atk-s0401a:1047_2": "vā manussā vā natthi, ye no nāvaṃ vā uḷumpaṃ vā katvā dadeyyuṃ. Etassa pana satthu",
  "atk-s0401a:1047_3": "guṇā nāma heṭṭhā avīcito upari yāva bhavaggā patthaṭā. Sace esa satthā sammāsambuddho,",
  "atk-s0401a:1047_4": "imesaṃ assānaṃ khurapiṭṭhāni mā tementū”ti udakapiṭṭhena asse pakkhandāpesuṃ. Ekassa",
  "atk-s0401a:1047_5": "assassāpi khurapiṭṭhamattaṃ na temi, rājamaggena gacchantā viya paratīraṃ patvā parato",
  "atk-s0401a:1047_6": "aññaṃ mahānadiṃ pāpuṇiṃsu. “Dutiyā kinnamā”ti pucchi. Nīlavāhinī nāma gambhīratopi",
  "atk-s0401a:1047_7": "puthulatopi aḍḍhayojanamattā devāti. Tattha aññā saccakiriyā natthi, tāya eva saccakiriyāya",
  "atk-s0401a:1047_8": "tampi aḍḍhayojanavitthāraṃ nadiṃ atikkamiṃsu. Atha tatiyaṃ candabhāgaṃ nāma mahānadiṃ",
  "atk-s0401a:1047_9": "patvā tampi tāya eva saccakiriyāya atikkamiṃsu.",
  "atk-s0401a:1048_0": "Satthāpi taṃdivasaṃ paccūsasamaye mahākaruṇāsamāpattito vuṭṭhāya lokaṃ olokento “ajja",
  "atk-s0401a:1048_1": "mahākappino tiyojanasatikaṃ rajjaṃ pahāya amaccasahassaparivāro mama santike pabbajituṃ",
  "atk-s0401a:1048_2": "āgacchatī”ti disvā “mayā tesaṃ paccuggamanaṃ kātuṃ yutta”nti pātova sarīrapaṭijagganaṃ",
  "atk-s0401a:1048_3": "katvā bhikkhusaṅghaparivāro sāvatthiyaṃ piṇḍāya caritvā pacchābhattaṃ piṇḍapātapaṭikkanto",
  "atk-s0401a:1048_4": "sayameva pattacīvaraṃ gahetvā ākāse uppatitvā candabhāgāya tīre tesaṃ uttaraṇatitthaabhimukhaṭṭhāne",
  "atk-s0401a:1048_5": "mahānigrodharukkho atthi, tattha pallaṅkena nisīditvā parimukhaṃ satiṃ upaṭṭhapetvā",
  "atk-s0401a:1048_6": "chabbaṇṇabuddharasmiyo vissajjesi. Te tena titthena uttarantā buddharasmiyo ito cito",
  "atk-s0401a:1048_7": "ca dhāvantiyo oloketvā dasabalassa puṇṇacandasassirikaṃ mukhaṃ disvā “yaṃ satthāraṃ",
  "atk-s0401a:1048_8": "uddissa mayaṃ pabbajitā, addhā so eso”ti dassaneneva niṭṭhaṃ gantvā diṭṭhaṭṭhānato",
  "atk-s0401a:1048_9": "paṭṭhāya oṇamitvā vandamānā āgamma satthāraṃ vandiṃsu. Rājā gopphakesu gahetvā satthāraṃ",
  "atk-s0401a:1048_10": "vanditvā ekamantaṃ nisīdi saddhiṃ amaccasahassena. Satthā tesaṃ dhammakathaṃ kathesi.",
  "atk-s0401a:1048_11": "Desanāpariyosāne sabbeva arahatte patiṭṭhāya satthāraṃ pabbajjaṃ yāciṃsu. Satthā",
  "atk-s0401a:1048_12": "“pubbe ime cīvaradānassa dinnattā attano pattacīvarāni gahetvāva āgatā”ti suvaṇṇavaṇṇaṃ",
  "atk-s0401a:1048_13": "hatthaṃ pasāretvā “etha bhikkhavo, svākkhāto dhammo, caratha brahmacariyaṃ sammā",
  "atk-s0401a:1048_14": "dukkhassa antakiriyāyā”ti āha. Sāva tesaṃ āyasmantānaṃ pabbajjā ca upasampadā ca",
  "atk-s0401a:1048_15": "ahosi, vassasaṭṭhikattherā viya satthāraṃ parivārayiṃsu.",
  "atk-s0401a:1049_0": "Anojāpi devī rathasahassaparivārā gaṅgātīraṃ patvā rañño atthāya ābhataṃ nāvaṃ vā",
  "atk-s0401a:1049_1": "uḷumpaṃ vā adisvā attano byattatāya cintesi – “rājā saccakiriyaṃ katvā gato bhavissati,",
  "atk-s0401a:1049_2": "so pana satthā na kevalaṃ tesaṃyeva atthāya nibbatto, sace so satthā sammāsambuddho,",
  "atk-s0401a:1049_3": "amhākaṃ rathā mā udake nimujjiṃsū”ti udakapiṭṭhena rathe pakkhandāpesi. Rathānaṃ",
  "atk-s0401a:1049_4": "nemivaṭṭimattampi na temi. Dutiyanadimpi tatiyanadimpi teneva saccakārena uttari.",
  "atk-s0401a:1049_5": "Uttaramānā eva ca nigrodharukkhamūle satthāraṃ addasa. Satthāpi “imāsaṃ attano sāmike",
  "atk-s0401a:1049_6": "passantīnaṃ chandarāgo uppajjitvā maggaphalānaṃ antarāyaṃ kareyya, dhammaṃ sotuṃ",
  "atk-s0401a:1049_7": "ca na sakkhissantī”ti. Yathā aññamaññaṃ na passanti, tathā akāsi. Tā sabbāpi titthato",
  "atk-s0401a:1049_8": "uttaritvā dasabalaṃ vanditvā nisīdiṃsu. Satthā tāsaṃ dhammakathaṃ kathesi. Desanāpariyosāne",
  "atk-s0401a:1049_9": "sabbā sotāpattiphale patiṭṭhāya aññamaññaṃ passiṃsu. Satthā “uppalavaṇṇā āgacchatū”ti",
  "atk-s0401a:1049_10": "cintesi. Therī āgantvā sabbā pabbājetvā ādāya bhikkhuniupassayaṃ gatā, satthā bhikkhusahassaṃ",
  "atk-s0401a:1049_11": "gahetvā ākāsena jetavanaṃ agamāsi.",
  "atk-s0401a:1050_0": "Athāyaṃ mahākappinatthero attano kiccaṃ matthakappattaṃ ñatvā appossukko hutvā phalasamāpattisukhena",
  "atk-s0401a:1050_1": "vītināmento araññagatopi rukkhamūlagatopi suññāgāragatopi “aho sukhaṃ aho sukha”nti",
  "atk-s0401a:1050_2": "abhiṇhaṃ udānaṃ udānesi. Bhikkhū kathaṃ uppādesuṃ “kappinatthero rajjasukhaṃ anussaranto",
  "atk-s0401a:1050_3": "udānaṃ udānetī”ti. Te tathāgatassa ārocesuṃ. Bhagavā “mama putto maggasukhaṃ phalasukhaṃ",
  "atk-s0401a:1050_4": "ārabbha udānaṃ udānesī”ti vatvā dhammapade imaṃ gāthamāha –",
  "atk-s0401a:1051": "“Dhammapīti sukhaṃ seti, vippasannena cetasā;",
  "atk-s0401a:1052": "Ariyappavedite dhamme, sadā ramati paṇḍito”ti. ;",
  "atk-s0401a:1053_0": "Athekadivasaṃ satthā tassa antevāsikabhikkhusahassaṃ āmantetvā āha – “kacci vo, bhikkhave,",
  "atk-s0401a:1053_1": "ācariyo dhammaṃ desetī”ti. Na bhagavā deseti, appossukko diṭṭhadhammasukhavihāraṃ",
  "atk-s0401a:1053_2": "anuyutto viharati, kassaci ovādamattampi na detīti. Satthā taṃ pakkosāpetvā “saccaṃ",
  "atk-s0401a:1053_3": "kira tvaṃ, kappina, antevāsikānaṃ ovādamattampi na desī”ti? Saccaṃ bhagavāti. Brāhmaṇa,",
  "atk-s0401a:1053_4": "mā evaṃ kari, ajja paṭṭhāya antevāsikānaṃ dhammaṃ desehīti. “Sādhu, bhante”ti thero",
  "atk-s0401a:1053_5": "satthu kathaṃ siravarena sampaṭicchitvā ekasamodhāneyeva samaṇasahassassa dhammaṃ",
  "atk-s0401a:1053_6": "desetvā sabbe arahattaṃ pāpesi. Aparabhāge satthā saṅghamajjhe nisinno paṭipāṭiyā",
  "atk-s0401a:1053_7": "there ṭhānantaresu ṭhapento mahākappinattheraṃ bhikkhuovādakānaṃ aggaṭṭhāne ṭhapesīti.",
  "atk-s0401a:1054": "Sāgatattheravatthu",
  "atk-s0401a:1055_0": "232. Dasame tejodhātukusalānanti tejodhātuṃ samāpajjituṃ kusalānaṃ sāgatatthero aggoti",
  "atk-s0401a:1055_1": "dasseti. Ayañhi thero tejodhātusamāpattiyā ambatitthanāgassa tejasā tejaṃ pariyādiyitvā",
  "atk-s0401a:1055_2": "taṃ nāgaṃ nibbisevanaṃ akāsi. Tasmā tejodhātukusalānaṃ aggo nāma jāto.",
  "atk-s0401a:1056_0": "Tassa pañhakamme ayamanupubbikathā – ayampi hi padumuttarabuddhakāle haṃsavatiyaṃ",
  "atk-s0401a:1056_1": "kulagehe paṭisandhiṃ gahetvā aparabhāge satthudhammadesanaṃ suṇanto satthāraṃ ekaṃ",
  "atk-s0401a:1056_2": "bhikkhuṃ tejodhātukusalānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ",
  "atk-s0401a:1056_3": "patthesi. So yāvajīvaṃ kusalaṃ katvā devamanussesu saṃsaranto imasmiṃ buddhuppāde",
  "atk-s0401a:1056_4": "sāvatthiyaṃ brāhmaṇakule nibbatti, sāgatamāṇavotissa nāmaṃ akaṃsu. So aparabhāge",
  "atk-s0401a:1056_5": "satthu dhammadesanaṃ sutvā paṭiladdhasaddho pabbajitvā aṭṭha samāpattiyo nibbattetvā",
  "atk-s0401a:1056_6": "tattha vasībhāvaṃ pāpuṇi.",
  "atk-s0401a:1057_0": "Athekadivasaṃ satthā cārikaṃ caramāno kosambinagarasamīpaṃ agamāsi. Tena ca samayena",
  "atk-s0401a:1057_1": "nadītitthe porāṇakanāvikassa bahū āgantukagamikā verino hutvā taṃ pothetvā mārayiṃsu.",
  "atk-s0401a:1057_2": "So viruddhena cittena patthanaṃ paṭṭhapetvā tasmiṃyeva titthe mahānubhāvo nāgarājā",
  "atk-s0401a:1057_3": "hutvā nibbatto. So viruddhacittattā akāleyeva vassāpeti, kāle pana na vassāpeti,",
  "atk-s0401a:1057_4": "sassāni na sammā sampajjanti. Sakalaraṭṭhavāsino ca tassa vūpasamanatthaṃ anusaṃvaccharaṃ",
  "atk-s0401a:1057_5": "balikammaṃ karonti, vasanatthāya cassa ekaṃ gehaṃ akaṃsu. Satthāpi teneva titthena",
  "atk-s0401a:1057_6": "uttaritvā bhikkhusaṅghaparivuto “tasmiṃyeva padese rattiṃ vasissāmī”ti agamāsi.",
  "atk-s0401a:1058_0": "Athāyaṃ thero “caṇḍo kirettha nāgarājā”ti sutvā “imaṃ nāgarājānaṃ dametvā nibbisevanaṃ",
  "atk-s0401a:1058_1": "katvā satthu vasanaṭṭhānaṃ pariyādetuṃ vaṭṭatī”ti nāgarājassa vasanaṭṭhānaṃ pavisitvā",
  "atk-s0401a:1058_2": "pallaṅkaṃ ābhujitvā nisīdi. Nāgo kujjhitvā “konāmāyaṃ muṇḍako mayhaṃ vasanaṭṭhānaṃ",
  "atk-s0401a:1058_3": "pavisitvā nisinno”ti dhūpāyi, thero uttaritaraṃ dhūpāyi. Nāgo, pajjali, theropi uttaritaraṃ",
  "atk-s0401a:1058_4": "pajjalitvā tassa tejaṃ pariyādiyi. So “mahanto vatāyaṃ bhikkhū”ti therassa pādamūle",
  "atk-s0401a:1058_5": "nipatitvā, “bhante, tumhākaṃ saraṇaṃ gacchāmī”ti āha. Mayhaṃ saraṇagamanakiccaṃ natthi,",
  "atk-s0401a:1058_6": "dasabalassa saraṇaṃ gacchāti. So “sādhū”ti saraṇagato hutvā tato paṭṭhāya na kañci",
  "atk-s0401a:1058_7": "viheṭheti, devampi sammā vassāpeti, sassāni sammā sampajjanti.",
  "atk-s0401a:1059_0": "Kosambivāsino “ayyena kira sāgatena ambatitthakanāgo damito”ti sutvā satthu āgamanaṃ",
  "atk-s0401a:1059_1": "udikkhamānā dasabalassa mahāsakkāraṃ sajjayiṃsu. Te dasabalassa mahāsakkāraṃ katvā",
  "atk-s0401a:1059_2": "chabbaggiyānaṃ vacanena sabbagehesu kāpotikaṃ pasannaṃ paṭiyādetvā punadivase sāgatattherassa",
  "atk-s0401a:1059_3": "piṇḍāya carantassa gehe gehe thokaṃ thokaṃ adaṃsu. Thero apaññatte sikkhāpade manussehi",
  "atk-s0401a:1059_4": "yāciyamāno gehe gehe thokaṃ thokaṃ pivitvā avidūraṃ gantvāva anāhārikabhāvena satiṃ",
  "atk-s0401a:1059_5": "vissajjetvā saṅkāraṭṭhāne pati.",
  "atk-s0401a:1060_0": "Satthā katabhattakicco nikkhamanto taṃ disvā gāhāpetvā vihāraṃ gantvā vigarahitvā",
  "atk-s0401a:1060_1": "sikkhāpadaṃ paññāpesi. So punadivase satiṃ labhitvā attanā katakāraṇaṃ sutvā accayaṃ",
  "atk-s0401a:1060_2": "desetvā dasabalaṃ khamāpetvā uppannasaṃvego vipassanaṃ vaḍḍhetvā arahattaṃ pāpuṇi.",
  "atk-s0401a:1060_3": "Evaṃ vatthu vinaye samuṭṭhitaṃ. Taṃ tattha āgatanayeneva vitthārato veditabbaṃ. Aparabhāge",
  "atk-s0401a:1060_4": "pana satthā jetavane mahāvihāre nisīditvā paṭipāṭiyā there ṭhānantaresu ṭhapento",
  "atk-s0401a:1060_5": "sāgatattheraṃ tejodhātukusalānaṃ aggaṭṭhāne ṭhapesīti.",
  "atk-s0401a:1061": "Rādhattheravatthu",
  "atk-s0401a:1062_0": "233. Ekādasame paṭibhāneyyakānanti satthu dhammadesanāpaṭibhānassa paccayabhūtānaṃ",
  "atk-s0401a:1062_1": "paṭibhānajanakānaṃ bhikkhūnaṃ rādhatthero aggoti dasseti. Therassa hi diṭṭhisamudācārañca",
  "atk-s0401a:1062_2": "okappaniyasaddhañca āgamma dasabalassa navanavā dhammadesanā paṭibhāti. Tasmā thero",
  "atk-s0401a:1062_3": "paṭibhāneyyakānaṃ aggo nāma jāto.",
  "atk-s0401a:1063_0": "Tassa pañhakamme ayamanupubbikathā – ayampi hi padumuttarabuddhakāle haṃsavatiyaṃ",
  "atk-s0401a:1063_1": "kulagehe nibbattitvā aparabhāge satthu dhammadesanaṃ suṇanto satthāraṃ ekaṃ bhikkhuṃ",
  "atk-s0401a:1063_2": "paṭibhāneyyakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ",
  "atk-s0401a:1063_3": "patthesi. So yāvajīvaṃ tathāgataṃ paricaritvā devamanussesu saṃsaranto imasmiṃ buddhuppāde",
  "atk-s0401a:1063_4": "rājagahanagare brāhmaṇakule paṭisandhiṃ gaṇhi, rādhamāṇavotissa nāmaṃ akaṃsu.",
  "atk-s0401a:1064_0": "So mahallakakāle attano puttadārena abahumato “pabbajitvā kālaṃ vītināmessāmī”ti",
  "atk-s0401a:1064_1": "vihāraṃ gantvā there pabbajjaṃ yāci. “Jiṇṇo mahallakabrāhmaṇo”ti na koci pabbājetuṃ",
  "atk-s0401a:1064_2": "icchi. Athekadivasaṃ brāhmaṇo satthu santikaṃ gantvā paṭisanthāraṃ katvā ekamantaṃ",
  "atk-s0401a:1064_3": "nisīdi. Satthā tassa upanissayasampattiṃ disvā kathaṃ samuṭṭhāpetukāmo “kiṃ, brāhmaṇa,",
  "atk-s0401a:1064_4": "puttadārā taṃ paṭijaggantī”ti? Kuto, bho gotama, paṭijagganaṃ, mahallakoti maṃ bahi",
  "atk-s0401a:1064_5": "nīhariṃsu. Kiṃ pana te, brāhmaṇa, pabbajituṃ na vaṭṭatīti? Ko maṃ, bho gotama, pabbājessati,",
  "atk-s0401a:1064_6": "mahallakabhāvena maṃ na koci icchatīti. Satthā sāriputtattherassa saññaṃ adāsi. Thero",
  "atk-s0401a:1064_7": "satthu vacanaṃ sirasā sampaṭicchitvā rādhabrāhmaṇaṃ pabbājetvā cintesi – “satthā",
  "atk-s0401a:1064_8": "imaṃ brāhmaṇaṃ sādarena pabbajāpesi, na kho me etaṃ anādarena pariharituṃ vaṭṭatī”ti",
  "atk-s0401a:1064_9": "rādhattheraṃ ādāya gāmakāvāsaṃ agamāsi. Tatrassa adhunā pabbajitattā kicchalābhissa",
  "atk-s0401a:1064_10": "thero attano pattaṃ āvāsaṃ deti, attano pattaṃ paṇītapiṇḍapātampi tasseva datvā sayaṃ",
  "atk-s0401a:1064_11": "piṇḍāya carati. Rādhatthero senāsanasappāyañca bhojanasappāyañca labhitvā sāriputtattherassa",
  "atk-s0401a:1064_12": "santike kammaṭṭhānaṃ gahetvā nacirasseva arahattaṃ pāpuṇi.",
  "atk-s0401a:1065_0": "Atha naṃ thero gahetvā dasabalaṃ passituṃ āgato. Satthā jānantova pucchi – “yo te",
  "atk-s0401a:1065_1": "mayā, sāriputta, nissitako dinno, kīdisaṃ tassa, na ukkaṇṭhatī”ti? Bhante, sāsane",
  "atk-s0401a:1065_2": "abhiramitabhikkhu nāma evarūpo bhaveyyāti. Athāyasmato sāriputtassa “sāriputtatthero",
  "atk-s0401a:1065_3": "kataññū katavedī”ti saṅghamajjhe kathā udapādi. Taṃ sutvā satthā bhikkhū āmantesi",
  "atk-s0401a:1065_4": "– “anacchariyaṃ, bhikkhave, sāriputtassa idāni kataññūkataveditā, so atīte ahetukapaṭisandhiyaṃ",
  "atk-s0401a:1065_5": "nibbattopi kataññūkatavedīyeva ahosī”ti. Katarasmiṃ kāle bhagavāti?",
  "atk-s0401a:1066_0": "Atīte, bhikkhave, pabbatapādamhi pañcasatamattā vaḍḍhakipurisā mahāaraññaṃ pavisitvā",
  "atk-s0401a:1066_1": "dabbasambhāre chinditvā mahāuḷumpaṃ bandhitvā nadiyā otārenti. Atheko hatthināgo",
  "atk-s0401a:1066_2": "ekasmiṃ visamaṭṭhāne soṇḍāya sākhaṃ gaṇhanto sākhābhaṅgavegaṃ sandhāretuṃ asakkonto",
  "atk-s0401a:1066_3": "tikhiṇakhāṇuke pādena avatthāsi, pādo viddho, dukkhavedanā vattanti. So gamanaṃ abhinīharituṃ",
  "atk-s0401a:1066_4": "asakkonto tattheva nipajji. So katipāhaccayena te vaḍḍhakī attano samīpena gacchante",
  "atk-s0401a:1066_5": "disvā “ime nissāyāhaṃ jīvitaṃ labhissāmī”ti tesaṃ anupadaṃ agamāsi. Te nivattitvā",
  "atk-s0401a:1066_6": "hatthiṃ disvā bhītā palāyanti. So tesaṃ palāyanabhāvaṃ ñatvā aṭṭhāsi, puna ṭhitakāle anubandhi.",
  "atk-s0401a:1067_0": "Vaḍḍhakijeṭṭhako cintesi – “ayaṃ hatthi amhesu tiṭṭhantesu anubandhati, palāyantesu",
  "atk-s0401a:1067_1": "tiṭṭhati, bhavissati tattha kāraṇa”nti. Sabbe taṃ taṃ rukkhaṃ āruyha tassa āgamanaṃ",
  "atk-s0401a:1067_2": "paṭimānentā nisīdiṃsu. So tesaṃ santikaṃ āgantvā attano pādaṃ dassento parivattetvā",
  "atk-s0401a:1067_3": "nipajji. Tadā vaḍḍhakīnaṃ saññā udapādi – “gilānabhāvena, bho, esa āgacchati, na",
  "atk-s0401a:1067_4": "aññena kāraṇenā”ti tassa santikaṃ gantvā pāde paviṭṭhakhāṇukaṃ disvā “iminā kāraṇena",
  "atk-s0401a:1067_5": "esa āgato”ti tikhiṇavāsiyā khāṇukakoṭiyaṃ odhiṃ datvā daḷhāya rajjuyā bandhitvā kaḍḍhitvā",
  "atk-s0401a:1067_6": "nīhariṃsu. Athassa vaṇamukhaṃ pīḷetvā pubbalohitaṃ nīharitvā kasāvodakena dhovitvā",
  "atk-s0401a:1067_7": "attano jānanabhesajjaṃ makkhetvā nacirasseva phāsukaṃ akaṃsu.",
  "atk-s0401a:1068_0": "Hatthināgo gilānā vuṭṭhito cintesi – “ime mayhaṃ bahupakārā, ime mayā nissāya jīvitaṃ",
  "atk-s0401a:1068_1": "laddhaṃ, mayā imesaṃ kataññunā katavedinā bhavituṃ vaṭṭatī”ti attano vasanaṭṭhānaṃ",
  "atk-s0401a:1068_2": "gantvā setaṃ gandhahatthipotakaṃ ānesi. Vaḍḍhakino hatthipotakaṃ disvā “amhākaṃ hatthī",
  "atk-s0401a:1068_3": "puttampi gahetvā āgato”ti ativiya tuṭṭhacittā ahesuṃ. Hatthināgo cintesi – “mayi",
  "atk-s0401a:1068_4": "tiṭṭhante ‘kiṃ nu kho ayaṃ āgato’ti mama āgatakāraṇaṃ na jānissantī”ti ṭhitaṭṭhānato",
  "atk-s0401a:1068_5": "pakkāmi. Hatthipotako pitu pacchato pacchato anupāyāsi. Hatthināgo tassa āgatabhāvaṃ",
  "atk-s0401a:1068_6": "ñatvā nivattanatthāya saddasaññaṃ adāsi. So pitu kathaṃ sutvā nivattitvā vaḍḍhakīnaṃ",
  "atk-s0401a:1068_7": "santikaṃ gato. Vaḍḍhakino “imaṃ hatthipotakaṃ amhākaṃ dātuṃ āgato bhavissati eso”ti",
  "atk-s0401a:1068_8": "ñatvā “amhākaṃ santike tayā kattabbakiccaṃ natthi, pitu santikaṃyeva gacchā”ti pahiṇiṃsu.",
  "atk-s0401a:1068_9": "Hatthināgo yāvatatiyaṃ attano santikaṃ āgatampi puna vaḍḍhakīnaṃyeva samīpaṃ pesesi.",
  "atk-s0401a:1068_10": "Tato paṭṭhāya vaḍḍhakino hatthipotakaṃ attano santike katvā paṭijagganti. Bhojanakāle",
  "atk-s0401a:1068_11": "ekekaṃ bhattapiṇḍaṃ denti, bhattaṃ tassa yāvadatthaṃ ahosi. So vaḍḍhakīhi antogahane",
  "atk-s0401a:1068_12": "koṭṭitaṃ dabbasambhāraṃ āharitvā aṅgaṇaṭṭhāne rāsiṃ karoti. Eteneva niyāmena aññampi",
  "atk-s0401a:1068_13": "upakārakammaṃ karoti.",
  "atk-s0401a:1069_0": "Satthā imaṃ kāraṇaṃ āharitvā pubbepi sāriputtassa kataññūkatavedibhāvaṃ dīpeti. Sāriputtatthero",
  "atk-s0401a:1069_1": "hi tadā mahāhatthī ahosi, aṭṭhuppattiyaṃ āgato ossaṭṭhavīriyo bhikkhu hatthipotako",
  "atk-s0401a:1069_2": "ahosi. Saṃyuttanikāyaṃ pana patvā sakalaṃ rādhasaṃyuttaṃ, dhammapade ca –",
  "atk-s0401a:1070": "“Nidhīnaṃva pavattāraṃ, yaṃ passe vajjadassinaṃ;",
  "atk-s0401a:1071": "Niggayhavādiṃ medhāviṃ, tādisaṃ paṇḍitaṃ bhaje;",
  "atk-s0401a:1072": "Tādisaṃ bhajamānassa, seyyo hoti na pāpiyo”ti. –",
  "atk-s0401a:1073": "Gāthā therassa dhammadesanā nāma. Aparabhāge pana satthā paṭipāṭiyā there ṭhānantaresu ṭhapento rādhattheraṃ paṭibhāneyyakānaṃ aggaṭṭhāne ṭhapesīti.",
  "atk-s0401a:1074": "Mogharājattheravatthu",
  "atk-s0401a:1075_0": "234. Dvādasame lūkhacīvaradharānanti lūkhacīvaraṃ dhārentānaṃ mogharājā aggoti dasseti.",
  "atk-s0401a:1075_1": "Ayaṃ hi thero satthalūkhaṃ suttalūkhaṃ rajanalūkhanti tividhenapi lūkhena samannāgataṃ",
  "atk-s0401a:1075_2": "paṃsukūlaṃ dhāresi. Tasmā lūkhacīvaradharānaṃ aggo nāma jāto.",
  "atk-s0401a:1076_0": "Tassa pañhakamme ayamanupubbikathā – ayampi hi padumuttarabuddhakāle haṃsavatiyaṃ",
  "atk-s0401a:1076_1": "kulagehe paṭisandhiṃ gahetvā nibbatti, tato aparabhāge satthu dhammakathaṃ suṇanto",
  "atk-s0401a:1076_2": "satthāraṃ ekaṃ bhikkhuṃ lūkhacīvaradharānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1076_3": "katvā taṃ ṭhānantaraṃ patthesi. So yāvajīvaṃ kusalaṃ katvā devamanussesu saṃsaranto",
  "atk-s0401a:1076_4": "kassapadasabalassa nibbattito puretarameva kaṭṭhavāhananagare amaccagehe paṭisandhiṃ",
  "atk-s0401a:1076_5": "gaṇhi. Aparabhāge vayappatto kaṭṭhavāhanarājānaṃ upaṭṭhahanto amaccaṭṭhānaṃ labhi.",
  "atk-s0401a:1077_0": "Tasmiṃ kāle kassapadasabalo loke uppajji. Kaṭṭhavāhanarājā “buddho kira loke uppanno”ti",
  "atk-s0401a:1077_1": "sutvā taṃ pakkosāpetvā āha – “tāta, buddho kira loke uppanno, imaṃ paccantanagaraṃ",
  "atk-s0401a:1077_2": "ekappahāreneva ubhohi amhehi tucchaṃ kātuṃ na sakkā, tvaṃ tāva majjhimadesaṃ gantvā",
  "atk-s0401a:1077_3": "buddhassa uppannabhāvaṃ ñatvā dasabalaṃ imaṃ nagaraṃ ānehī”ti purisasahassena saddhiṃ",
  "atk-s0401a:1077_4": "pesesi. So anupubbena satthu santikaṃ gantvā dhammakathaṃ sutvā paṭiladdhasaddho",
  "atk-s0401a:1077_5": "tattheva pabbajitvā vīsati vassasahassāni samaṇadhammaṃ akāsi. Tena saddhiṃ gatapurisā",
  "atk-s0401a:1077_6": "pana sabbepi nivattitvā puna rañño santikaṃ āgatā.",
  "atk-s0401a:1078_0": "Ayaṃ thero paripuṇṇasīlo kālaṃ katvā ekaṃ buddhantaraṃ devamanussesu saṃsaranto amhākaṃ",
  "atk-s0401a:1078_1": "dasabalassa nibbattito puretarameva sāvatthiyaṃ brāhmaṇakule paṭisandhiṃ gaṇhi, mogharājamāṇavotissa",
  "atk-s0401a:1078_2": "nāmaṃ akaṃsu. Kaṭṭhavāhanarājāpi kassapassa bhagavato adhikārakammaṃ katvā ekaṃ buddhantaraṃ",
  "atk-s0401a:1078_3": "saparivāro devamanussesu saṃsaritvā amhākaṃ dasabalassa nibbattito puretarameva sāvatthiyaṃ",
  "atk-s0401a:1078_4": "purohitagehe paṭisandhiṃ gaṇhi, bāvarimāṇavotissa nāmaṃ akaṃsu. So aparena samayena",
  "atk-s0401a:1078_5": "tayo vede uggaṇhitvā soḷasannaṃ māṇavakasahassānaṃ sippaṃ vācento carati. Athassa",
  "atk-s0401a:1078_6": "pasenadikosalarañño kāle pitu accayena purohitaṭṭhānaṃ adaṃsu. Tadā ayampi mogharājamāṇavo",
  "atk-s0401a:1078_7": "bāvaribrāhmaṇassa santike sippaṃ gaṇhāti.",
  "atk-s0401a:1079_0": "Athekadivasaṃ bāvaribrāhmaṇo rahogato attano sippe sāraṃ olokento samparāyikaṃ sāraṃ",
  "atk-s0401a:1079_1": "adisvā “ekaṃ pabbajjaṃ pabbajitvā samparāyikaṃ gavesessāmī”ti kosalarājānaṃ upasaṅkamitvā",
  "atk-s0401a:1079_2": "attano pabbajjaṃ anujānāpesi. So tena anuññāto soḷasahi māṇavakasahassehi parivuto",
  "atk-s0401a:1079_3": "pabbajjatthāya nikkhami. Kosalarājāpi tena saddhiṃyeva ekaṃ amaccaṃ kahāpaṇasahassaṃ",
  "atk-s0401a:1079_4": "datvā pesesi – “yasmiṃ ṭhāne ācariyo pabbajati, tatrassa vasanaṭṭhānaṃ gahetvā dethā”ti.",
  "atk-s0401a:1079_5": "Bāvaribrāhmaṇo phāsukaṭṭhānaṃ olokento majjhimadesato paṭikkamma assakarañño ca muḷhakarañño",
  "atk-s0401a:1079_6": "ca sīmantare godhāvaritīre attano vasanaṭṭhānaṃ kāresi.",
  "atk-s0401a:1080_0": "Atheko puriso jaṭilānaṃ dassanāya gato tesaṃ santake bhūmiṭṭhāne tehi anuññāto attano",
  "atk-s0401a:1080_1": "vasanaṭṭhānaṃ akāsi. Tena kataṃ disvā aparaṃ kulasataṃ gehasataṃ kāresi. Te sabbepi",
  "atk-s0401a:1080_2": "sannipatitvā “mayaṃ ayyānaṃ santake bhūmibhāge vasāma, mudhā vasituṃ na kāraṇaṃ,",
  "atk-s0401a:1080_3": "sukhavāsaṃ vo dassāmā”ti ekeko ekekaṃ kahāpaṇaṃ bāvaribrāhmaṇassa vasanaṭṭhāne ṭhapesi.",
  "atk-s0401a:1080_4": "Sabbehipi ābhatakahāpaṇā satasahassamattā ahesuṃ. Bāvaribrāhmaṇo “kimatthaṃ ete ābhatā”ti",
  "atk-s0401a:1080_5": "āha. Sukhavāsadānatthāya, bhanteti. Sacāhaṃ hiraññasuvaṇṇena atthiko assaṃ, ahaṃ",
  "atk-s0401a:1080_6": "mahantaṃ dhanarāsiṃ pahāya na pabbajeyyaṃ. Tumhākaṃ kahāpaṇe gaṇhitvā gacchathāti.",
  "atk-s0401a:1080_7": "Amhehi ayyassa pariccattaṃ na puna gaṇhāma, anusaṃvaccharaṃ pana eteneva niyāmena",
  "atk-s0401a:1080_8": "āharissāma, ime gahetvā ayyo dānaṃ detūti. Brāhmaṇo adhivāsetvā kapaṇaddhikavaṇibbakayācakānaṃ",
  "atk-s0401a:1080_9": "dānamukhe niyyātesi. Tassa aparāparaṃ dāyakabhāvo sakalajambudīpe paññāyittha.",
  "atk-s0401a:1081_0": "Tato kāliṅgaraṭṭhe dunniviṭṭhe nāma gāme jūjakabrāhmaṇassa vaṃse jātabrāhmaṇassa",
  "atk-s0401a:1081_1": "brāhmaṇī uṭṭhāya samuṭṭhāya brāhmaṇaṃ codeti – “bāvarī, kira dānaṃ deti, gantvā tato",
  "atk-s0401a:1081_2": "hiraññasuvaṇṇaṃ āharā”ti. So tāya codiyamāno saṇṭhātuṃ asakkonto bāvarissa santikaṃ",
  "atk-s0401a:1081_3": "gacchamāno bāvarimhi dānaṃ datvā paṇṇasālaṃ pavisitvā nipajjitvā dānaṃ anussaramāne",
  "atk-s0401a:1081_4": "gato. Gantvā ca “dānaṃ me, brāhmaṇa, dehi, dānaṃ me, brāhmaṇa, dehī”ti āha. Akāle",
  "atk-s0401a:1081_5": "tvaṃ, brāhmaṇa, āgato, sampattayācakānaṃ me dinnaṃ, idāni kahāpaṇaṃ natthīti. Na",
  "atk-s0401a:1081_6": "mayhaṃ, brāhmaṇa, bahūhi kahāpaṇehi attho, tava ettakaṃ dānaṃ dadantassa na sakkā",
  "atk-s0401a:1081_7": "kahāpaṇehi vinā bhavituṃ, mayhaṃ pañca kahāpaṇasatāni dehīti. Brāhmaṇa, pañcapi satāni",
  "atk-s0401a:1081_8": "natthi, puna dānakāle sampatte labhissasīti. Kiṃ panāhaṃ tava dānakāle āgamissāmīti?",
  "atk-s0401a:1081_9": "Bāvaribrāhmaṇassa paṇṇasāladvāre vālukaṃ thūpaṃ katvā samantato rattavaṇṇāni pupphāni",
  "atk-s0401a:1081_10": "vikiritvā mantaṃ jappento viya oṭṭhe cāletvā cāletvā “muddhā phalatu sattadhā”ti vadati.",
  "atk-s0401a:1082_0": "Bāvaribrāhmaṇo cintesi – “ayaṃ mahātapo tapacāraṃ gaṇhitvā caraṇabrāhmaṇako mayhaṃ",
  "atk-s0401a:1082_1": "sattadivasamatthake ‘sattadhā muddhā phālatū’ti vadati, mayhañca imassa dātabbāni",
  "atk-s0401a:1082_2": "pañca kahāpaṇasatāni natthi, ekaṃsena maṃ esa ghātessatī”ti. Evaṃ tasmiṃ sokasallasamappite",
  "atk-s0401a:1082_3": "nipanne rattibhāgasamanantare anantarattabhāve bāvarissa mātā devatā hutvā nibbatti.",
  "atk-s0401a:1082_4": "Sā puttassa sokasallasamappitabhāvaṃ disvā āgantvā āha – “tāta, esa muddhaṃ vā muddhaphālanaṃ",
  "atk-s0401a:1082_5": "vā na jānāti, tvampi loke buddhānaṃ uppannabhāvaṃ na jānāsi. Sace te saṃsayo atthi,",
  "atk-s0401a:1082_6": "satthu santikaṃ gantvā puccha, so te etaṃ kāraṇaṃ kathessatī”ti. Brāhmaṇo devatāya",
  "atk-s0401a:1082_7": "kathaṃ sutakālato paṭṭhāya assāsaṃ labhitvā punadivase uṭṭhite aruṇe sabbeva antevāsike",
  "atk-s0401a:1082_8": "pakkositvā, “tātā, buddho kira loke uppanno, tumhe sīghaṃ gantvā ‘buddho vā no vā’ti",
  "atk-s0401a:1082_9": "ñatvā āgantvā mayhaṃ ārocetha, ahaṃ satthu santikaṃ gamissāmi. Apica kho pana mayhaṃ",
  "atk-s0401a:1082_10": "mahallakabhāvena jīvitantarāyo dujjāno, tumhe tassa santikaṃ gantvā iminā ca iminā",
  "atk-s0401a:1082_11": "ca niyāmena pañhe pucchathā”ti muddhaphālanapañhaṃ nāma abhisaṅkharitvā adāsi.",
  "atk-s0401a:1083_0": "Tato cintesi – “sabbe ime māṇavā paṇḍitā, satthu dhammakathaṃ sutvā attano kicce",
  "atk-s0401a:1083_1": "matthakaṃ patte puna mayhaṃ santikaṃ āgaccheyyuṃ vā no vā”ti. Atha attano bhāgineyyassa",
  "atk-s0401a:1083_2": "ajitamāṇavassa nāma saññaṃ adāsi – “tvaṃ pana ekanteneva mama santikaṃ āgantuṃ arahasi,",
  "atk-s0401a:1083_3": "tayā paṭiladdhaguṇaṃ āgantvā mayhaṃ katheyyāsī”ti. Atha te soḷasasahassajaṭilā ajitamāṇavaṃ",
  "atk-s0401a:1083_4": "jeṭṭhakaṃ katvā soḷasahi jeṭṭhantevāsikehi saddhiṃ “satthāraṃ pañhaṃ pucchissāmā”ti",
  "atk-s0401a:1083_5": "cārikaṃ carantā gatagataṭṭhāne, “ayyā, kahaṃ gacchatha, kahaṃ gacchathā”ti pucchitā",
  "atk-s0401a:1083_6": "“dasabalassa santikaṃ pañhaṃ pucchituṃ gacchāmā”ti koṭito paṭṭhāya parisaṃ saṃkaḍḍhantā",
  "atk-s0401a:1083_7": "anekayojanasataṃ maggaṃ gatā. Satthā “tesaṃ āgamanadivase aññassa okāso na bhavissati,",
  "atk-s0401a:1083_8": "idaṃ imissā parisāya anucchavikaṭṭhāna”nti gantvā pāsāṇacetiye piṭṭhipāsāṇe nisīdi.",
  "atk-s0401a:1083_9": "So ajitamāṇavopi sapariso taṃ piṭṭhipāsāṇaṃ āruyha satthu sarīrasampattiṃ disvā “ayaṃ",
  "atk-s0401a:1083_10": "puriso imasmiṃ loke vivaṭacchado buddho bhavissatī”ti attano ācariyena pahite pañhe",
  "atk-s0401a:1083_11": "manasā pucchantova gato.",
  "atk-s0401a:1084_0": "Taṃdivasaṃ tasmiṃ ṭhāne sampattaparisā dvādasayojanikā ahosi. Tesaṃ soḷasannaṃ antevāsikānaṃ",
  "atk-s0401a:1084_1": "antare mogharājamāṇavo “ahaṃ sabbehi paṇḍitataro”ti mānatthaddho, tassa etadahosi",
  "atk-s0401a:1084_2": "– “ayaṃ ajitamāṇavo sabbesaṃ jeṭṭhako, etassa paṭhamataraṃ mama pañhaṃ pucchituṃ",
  "atk-s0401a:1084_3": "na yutta”nti. Tassa lajjāyanto paṭhamataraṃ pañhaṃ apucchitvā tena pucchite dutiyo",
  "atk-s0401a:1084_4": "hutvā satthāraṃ pañhaṃ pucchi. Satthā “mānatthaddho mogharājamāṇavā, na tāvassa ñāṇaṃ",
  "atk-s0401a:1084_5": "paripākaṃ gacchati, assa mānaṃ nivārituṃ vaṭṭatī”ti cintetvā āha – “tiṭṭha tvaṃ,",
  "atk-s0401a:1084_6": "mogharāja, aññe tāva pañhe pucchantū”ti. So satthu santikā apasādaṃ labhitvā cintesi",
  "atk-s0401a:1084_7": "– “ahaṃ ettakaṃ kālaṃ mayā paṇḍitataro nāma natthīti vicarāmi, buddhā ca nāma ajānitvā",
  "atk-s0401a:1084_8": "na kathenti. Satthārā mama pucchāya doso diṭṭho bhavissatī”ti tuṇhī ahosi. So aṭṭhahi",
  "atk-s0401a:1084_9": "janehi paṭipāṭiyā pañhe pucchite adhivāsetuṃ asakkonto navamo hutvā puna uṭṭhāsi.",
  "atk-s0401a:1084_10": "Punapi naṃ satthā apasādesi.",
  "atk-s0401a:1085_0": "So punapi tuṇhī hutvā “saṅghanavako dāni bhavituṃ na sakkhissāmī”ti pañcadasamo hutvā",
  "atk-s0401a:1085_1": "pañhaṃ pucchi. Atha satthā ñāṇassa paripākabhāvaṃ ñatvā pañhaṃ kathesi. So desanāpariyosāne",
  "atk-s0401a:1085_2": "attano parivārena jaṭilasahassena saddhiṃ arahattaṃ pāpuṇi. Imināva niyāmena sesānipi",
  "atk-s0401a:1085_3": "pannarasa jaṭilasahassāni arahattaṃ pāpuṇiṃsu. Sabbepi iddhimayapattacīvaradharā",
  "atk-s0401a:1085_4": "ehibhikkhūva ahesuṃ. Sesajanā pana na kathiyanti. Ayaṃ mogharājatthero tato paṭṭhāya",
  "atk-s0401a:1085_5": "tīhi lūkhehi samannāgataṃ cīvaraṃ dhāreti. Evaṃ pārāyane vatthu samuṭṭhitaṃ. Satthā",
  "atk-s0401a:1085_6": "pana aparabhāge jetavane nisinno there paṭipāṭiyā ṭhānantaresu ṭhapento mogharājattheraṃ",
  "atk-s0401a:1085_7": "imasmiṃ sāsane lūkhacīvaradharānaṃ aggaṭṭhāne ṭhapento “etadaggaṃ, bhikkhave, mama",
  "atk-s0401a:1085_8": "sāvakānaṃ bhikkhūnaṃ lūkhacīvaradharānaṃ yadidaṃ mogharājā”ti āha.",
  "atk-s0401a:1086": "Catutthavaggavaṇṇanā.",
  "atk-s0401a:1087": "Ekacattālīsasuttamattāya therapāḷiyā vaṇṇanā niṭṭhitā.",
  "atk-s0401a:1088": "14. Etadaggavaggo",
  "atk-s0401a:1089": "(14) 5. Pañcamaetadaggavaggo",
  "atk-s0401a:1090": "Mahāpajāpatigotamītherīvatthu",
  "atk-s0401a:1091": "235. Theripāḷiyā paṭhame yadidaṃ mahāpajāpatigotamīti mahāpajāpatigotamī therī rattaññūnaṃ aggāti dasseti.",
  "atk-s0401a:1092_0": "Tassā pañhakamme pana ayamanupubbikathā – ayaṃ kira padumuttarabuddhakāle haṃsavatiyaṃ",
  "atk-s0401a:1092_1": "kulagehe paṭisandhiṃ gaṇhitvā aparena samayena satthu dhammadesanaṃ suṇantī satthāraṃ",
  "atk-s0401a:1092_2": "ekaṃ bhikkhuniṃ rattaññūnaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ",
  "atk-s0401a:1092_3": "patthesi. Sā yāvajīvaṃ dānaṃ datvā sīlaṃ rakkhitvā tato cuto devaloke nibbattitvā",
  "atk-s0401a:1092_4": "pana ekasmiṃ buddhantare devalokato cavitvā bārāṇasiyaṃ pañcannaṃ dāsisatānaṃ jeṭṭhakadāsī",
  "atk-s0401a:1092_5": "hutvā nibbatti. Atha vassūpanāyikasamaye pañca paccekabuddhā nandamūlakapabbhārato",
  "atk-s0401a:1092_6": "isipatane otaritvā nagare piṇḍāya caritvā isipatanameva gantvā “vassūpanāyikakuṭiyā",
  "atk-s0401a:1092_7": "atthāya hatthakammaṃ yācissāmā”ti cintesuṃ. Kasmā? Vassaṃ upagacchantena hi nālakapaṭipadaṃ",
  "atk-s0401a:1092_8": "paṭipannenāpi pañcannaṃ chadanānaṃ aññatarena chadanena channe sadvārabaddhe senāsane",
  "atk-s0401a:1092_9": "upagantabbaṃ. Vuttañhetaṃ “na, bhikkhave, asenāsanikena vassaṃ upagantabbaṃ, yo upagaccheyya,",
  "atk-s0401a:1092_10": "āpatti dukkaṭassā”ti. Tasmā vassakāle upakaṭṭhe sace senāsanaṃ labhati, iccetaṃ kusalaṃ.",
  "atk-s0401a:1092_11": "No ce labhati, hatthakammaṃ pariyesitvāpi kātabbaṃ. Hatthakammaṃ alabhantena sāmampi",
  "atk-s0401a:1092_12": "kātabbaṃ, na tveva asenāsanikena vassaṃ upagantabbaṃ. Ayamanudhammatā. Tasmā te paccekabuddhā",
  "atk-s0401a:1092_13": "“hatthakammaṃ yācissāmā”ti cīvaraṃ pārupitvā sāyanhasamaye nagaraṃ pavisitvā seṭṭhissa",
  "atk-s0401a:1092_14": "gharadvāre aṭṭhaṃsu. Jeṭṭhakadāsī kuṭaṃ gahetvā udakatitthaṃ gacchantī paccekabuddhe",
  "atk-s0401a:1092_15": "nagaraṃ pavisante addasa. Seṭṭhi tesaṃ āgatakāraṇaṃ sutvā “amhākaṃ okāso natthi, gacchantū”ti āha.",
  "atk-s0401a:1093_0": "Atha te nagarā nikkhante jeṭṭhakadāsī kuṭaṃ gahetvā pavisantī disvā kuṭaṃ otāretvā",
  "atk-s0401a:1093_1": "vanditvā onamitvā mukhaṃ ukkhipitvā, “ayyā, nagaraṃ paviṭṭhamattāva nikkhantā, kiṃ",
  "atk-s0401a:1093_2": "nu kho”ti pucchi. Vassūpanāyikakuṭiyā hatthakammaṃ yācituṃ āgatamhāti. Laddhaṃ, bhanteti?",
  "atk-s0401a:1093_3": "Na laddhaṃ upāsiketi. Kiṃ panesā kuṭi issareheva kātabbā, udāhu duggatehipi sakkā",
  "atk-s0401a:1093_4": "kātunti? Yena kenaci sakkā kātunti. Sādhu, bhante, mayaṃ karissāma, sve mayhaṃ bhikkhaṃ",
  "atk-s0401a:1093_5": "gaṇhathāti nimantetvā puna kuṭaṃ gahetvā āgamanatitthamagge ṭhatvā āgatāgatā avasesadāsiyo",
  "atk-s0401a:1093_6": "“ettheva hothā”ti vatvā sabbāsaṃ āgatakāle āha – “ammā, kiṃ niccameva parassa dāsikammaṃ",
  "atk-s0401a:1093_7": "karissatha, udāhu dāsibhāvato muccituṃ icchathā”ti. Ajjeva muccituṃ icchāma, ayyeti.",
  "atk-s0401a:1093_8": "Yadi evaṃ, mayā paccekabuddhā hatthakammaṃ alabhantā svātanāya nimantitā, tumhākaṃ",
  "atk-s0401a:1093_9": "sāmikehi ekadivasaṃ hatthakammaṃ dāpethāti. Tā “sādhū”ti sampaṭicchitvā sāyaṃ aṭavito",
  "atk-s0401a:1093_10": "āgatakāle sāmikānaṃ ārocesuṃ. Te “sādhū”ti jeṭṭhakadāsassa gehadvāre sannipatiṃsu.",
  "atk-s0401a:1094_0": "Atha ne jeṭṭhakadāsī “sve, tātā, paccekabuddhānaṃ hatthakammaṃ dethā”ti ānisaṃsaṃ",
  "atk-s0401a:1094_1": "ācikkhitvā yepi na kātukāmā, te gāḷhena ovādena tajjetvā sabbepi sampaṭicchāpesi.",
  "atk-s0401a:1094_2": "Sā punadivase paccekabuddhānaṃ bhattaṃ datvā sabbesaṃ dāsaputtānaṃ saññaṃ adāsi.",
  "atk-s0401a:1094_3": "Te tāvadeva araññaṃ pavisitvā dabbasambhāre samodhānetvā sataṃ sataṃ hutvā ekekaṃ",
  "atk-s0401a:1094_4": "kuṭiṃ caṅkamanādiparivāraṃ katvā mañcapīṭhapānīya-paribhojanīyādīni ṭhapetvā paccekabuddhānaṃ",
  "atk-s0401a:1094_5": "temāsaṃ tattheva vasanatthāya paṭiññaṃ kāretvā vārabhikkhaṃ paṭṭhapesuṃ. Yā attano",
  "atk-s0401a:1094_6": "vāradivase na sakkoti, tassā jeṭṭhakadāsī sakagehato nīharitvā deti. Evaṃ temāsaṃ",
  "atk-s0401a:1094_7": "paṭijaggitvā jeṭṭhakadāsī ekekaṃ dāsiṃ ekekaṃ sāṭakaṃ sajjāpesi, pañca thūlasāṭakasatāni",
  "atk-s0401a:1094_8": "ahesuṃ. Tāni parivattāpetvā pañcannaṃ paccekabuddhānaṃ ticīvarāni katvā adāsi. Paccekabuddhā",
  "atk-s0401a:1094_9": "tāsaṃ passantīnaṃyeva ākāsena gandhamādanapabbataṃ agamaṃsu.",
  "atk-s0401a:1095_0": "Tāpi sabbā yāvajīvaṃ kusalaṃ katvā devaloke nibbattiṃsu. Tāsu jeṭṭhikā tato cavitvā",
  "atk-s0401a:1095_1": "bārāṇasiyā avidūre pesakāragāme pesakārajeṭṭhakassa gehe nibbatti. Athekadivasaṃ",
  "atk-s0401a:1095_2": "padumavatiyā puttā pañcasatā paccekabuddhā bārāṇasiraññā nimantitā rājadvāraṃ āgantvā",
  "atk-s0401a:1095_3": "kañci olokentampi adisvā nivattitvā nagaradvārena nikkhamitvā taṃ pesakāragāmaṃ agamaṃsu.",
  "atk-s0401a:1095_4": "Sā itthī paccekabuddhe disvā sampiyāyamānā sabbe vanditvā bhikkhaṃ adāsi. Te bhattakiccaṃ",
  "atk-s0401a:1095_5": "katvā gandhamādanameva agamaṃsu.",
  "atk-s0401a:1096_0": "Sāpi yāvajīvaṃ kusalaṃ katvā devamanussesu saṃsarantī amhākaṃ satthu nibbattito puretarameva",
  "atk-s0401a:1096_1": "devadahanagare mahāsuppabuddhassa gehe paṭisandhiṃ gaṇhi, gotamītissā nāmaṃ akaṃsu.",
  "atk-s0401a:1096_2": "Mahāmāyāya kaniṭṭhabhaginī hoti. Mantajjhāyakā brāhmaṇā lakkhaṇāni pariggaṇhantā",
  "atk-s0401a:1096_3": "“imāsaṃ dvinnampi kucchiyaṃ vasitadārakā cakkavattino bhavissantī”ti byākariṃsu.",
  "atk-s0401a:1096_4": "Suddhodanamahārājā vayappattakāle tā dvepi maṅgalaṃ katvā attano gharaṃ ānesi. Aparabhāge",
  "atk-s0401a:1096_5": "amhākaṃ bodhisatto tusitapurā cavitvā mahāmāyāya deviyā kucchiyaṃ paṭisandhiṃ gaṇhi.",
  "atk-s0401a:1096_6": "Mahāmāyā tassa jātadivasato sattame divase kālaṃ katvā tusitapure nibbatti. Suddhodanamahārājā",
  "atk-s0401a:1096_7": "mahāsattassa mātucchaṃ mahāpajāpatigotamiṃ aggamahesiṭṭhāne ṭhapesi. Tasmiṃ kāle",
  "atk-s0401a:1096_8": "nandakumāro jāto. Ayaṃ mahāpajāpati nandakumāraṃ dhātīnaṃ datvā sayaṃ bodhisattaṃ parihari.",
  "atk-s0401a:1097_0": "Aparena samayena bodhisatto mahābhinikkhamanaṃ nikkhamitvā sabbaññutaṃ patvā lokānuggahaṃ",
  "atk-s0401a:1097_1": "karonto anukkamena kapilavatthuṃ patvā nagaraṃ piṇḍāya pāvisi. Athassa pitā suddhodanamahārājā",
  "atk-s0401a:1097_2": "antaravīthiyaṃyeva dhammakathaṃ sutvā sotāpanno ahosi. Atha dutiyadivase nando pabbaji,",
  "atk-s0401a:1097_3": "sattame divase rāhulo. Satthā aparena samayena vesāliṃ upanissāya kūṭāgārasālāyaṃ",
  "atk-s0401a:1097_4": "viharati. Tasmiṃ samaye suddhodanamahārājā setacchattassa heṭṭhā arahattaṃ sacchikatvā",
  "atk-s0401a:1097_5": "parinibbāyi. Tadā mahāpajāpatigotamī pabbajjāya cittaṃ uppādesi. Tato rohiṇīnadītīre",
  "atk-s0401a:1097_6": "kalahavivādasuttapariyosāne nikkhamitvā pabbajitānaṃ pañcannaṃ kumārasatānaṃ pādaparicārikā",
  "atk-s0401a:1097_7": "sabbāva ekacittā hutvā “mahāpajāpatiyā santikaṃ gantvā sabbāva satthu santike pabbajissāmā”ti",
  "atk-s0401a:1097_8": "mahāpajāpatiṃ jeṭṭhikaṃ katvā satthu santikaṃ gantvā pabbajitukāmā ahesuṃ. Ayañca",
  "atk-s0401a:1097_9": "mahāpajāpati paṭhamameva ekavāraṃ satthāraṃ pabbajjaṃ yācamānā nālattha, tasmā kappakaṃ",
  "atk-s0401a:1097_10": "pakkosāpetvā kese chinnāpetvā kāsāyāni acchādetvā sabbā tā sākiyāniyo ādāya vesāliṃ",
  "atk-s0401a:1097_11": "gantvā ānandattherena dasabalaṃ yācāpetvā aṭṭhahi garudhammehi pabbajjañca upasampadañca",
  "atk-s0401a:1097_12": "alattha. Itarā pana sabbāpi ekatova upasampannā ahesuṃ. Ayamettha saṅkhepo, vitthārato",
  "atk-s0401a:1097_13": "panetaṃ vatthu pāḷiyaṃ āgatameva.",
  "atk-s0401a:1098_0": "Evaṃ upasampannā pana mahāpajāpati satthāraṃ upasaṅkamitvā abhivādetvā ekamantaṃ",
  "atk-s0401a:1098_1": "aṭṭhāsi, athassā satthā dhammaṃ desesi. Sā satthu santike kammaṭṭhānaṃ gahetvā arahattaṃ",
  "atk-s0401a:1098_2": "pāpuṇi. Sesā pañcasatā bhikkhuniyo nandakovādasuttapariyosāne arahattaṃ pāpuṇiṃsu.",
  "atk-s0401a:1098_3": "Evametaṃ vatthu samuṭṭhitaṃ. Aparabhāge satthā jetavane nisinno bhikkhuniyo ṭhānantare",
  "atk-s0401a:1098_4": "ṭhapento mahāpajāpatiṃ rattaññūnaṃ aggaṭṭhāne ṭhapesīti.",
  "atk-s0401a:1099": "Khemātherīvatthu",
  "atk-s0401a:1100": "236. Dutiye khemāti evaṃnāmikā bhikkhunī. Ito paṭṭhāya ca panassā pañhakamme ayamanupubbikathāti avatvā sabbattha abhinīhāraṃ ādiṃ katvā vattabbameva vakkhāma.",
  "atk-s0401a:1101_0": "Atīte kira padumuttarabuddhakāle haṃsavatiyaṃ ayaṃ parapariyāpannā hutvā nibbatti.",
  "atk-s0401a:1101_1": "Athekadivasaṃ tassa bhagavato aggasāvikaṃ sujātattheriṃ nāma piṇḍāya carantaṃ disvā",
  "atk-s0401a:1101_2": "tayo modake datvā taṃdivasameva attano kese vissajjetvā theriyā dānaṃ datvā “anāgate",
  "atk-s0401a:1101_3": "buddhuppāde tumhe viya mahāpaññā bhaveyya”nti patthanaṃ katvā yāvajīvaṃ kusalakammesu",
  "atk-s0401a:1101_4": "appamattā hutvā kappasatasahassaṃ devamanussesu saṃsarantī kassapabuddhakāle kikissa",
  "atk-s0401a:1101_5": "kāsirañño gehe paṭisandhiṃ gahetvā sattannaṃ bhaginīnaṃ abbhantarā hutvā vīsativassasahassāni",
  "atk-s0401a:1101_6": "geheyeva komāribrahmacariyaṃ caritvā tāhi bhaginīhi saddhiṃ dasabalassa vasanapariveṇaṃ",
  "atk-s0401a:1101_7": "kāretvā ekaṃ buddhantaraṃ devamanussesu saṃsarantī imasmiṃ buddhuppāde maddaraṭṭhe",
  "atk-s0401a:1101_8": "sāgalanagare rājakule paṭisandhiṃ gaṇhi, khemātissā nāmaṃ akaṃsu. Tassā sarīravaṇṇo",
  "atk-s0401a:1101_9": "suvaṇṇarasapiñjaro viya ahosi. Sā vayappattā bimbisārarañño gehaṃ agamāsi.",
  "atk-s0401a:1102_0": "Sā tathāgate rājagahaṃ upanissāya veḷuvane viharante “satthā kira rūpe dosaṃ dassetī”ti",
  "atk-s0401a:1102_1": "rūpamadamattā hutvā “mayhampi rūpe dosaṃ dasseyyā”ti bhayena dasabalaṃ dassanāya",
  "atk-s0401a:1102_2": "na gacchati. Rājā cintesi – “ahaṃ satthu aggupaṭṭhāko, mādisassa ca nāma ariyasāvakassa",
  "atk-s0401a:1102_3": "aggamahesī dasabalaṃ dassanāya na gacchati, na me etaṃ ruccatī”ti. So kavīhi veḷuvanuyyānassa",
  "atk-s0401a:1102_4": "vaṇṇaṃ bandhāpetvā “khemāya deviyā savanūpacāre gāyathā”ti āha. Sā uyyānassa vaṇṇaṃ",
  "atk-s0401a:1102_5": "sutvā gantukāmā hutvā rājānaṃ paṭipucchi. Rājā “uyyānaṃ gaccha, satthāraṃ pana adisvā",
  "atk-s0401a:1102_6": "āgantuṃ na labhissasī”ti āha. Sā rañño paṭivacanaṃ adatvāva maggaṃ paṭipajji. Rājā",
  "atk-s0401a:1102_7": "tāya saddhiṃ gacchante purise āha – “sace devī uyyānato nivattamānā dasabalaṃ passati,",
  "atk-s0401a:1102_8": "iccetaṃ kusalaṃ. Sace na passati, rājāṇāya naṃ dassethā”ti. Atha kho sā devī divasabhāgaṃ",
  "atk-s0401a:1102_9": "uyyāne caritvā nivattantī dasabalaṃ adisvāva gantuṃ āraddhā. Atha naṃ rājapurisā",
  "atk-s0401a:1102_10": "attano aruciyāva deviṃ satthu santikaṃ nayiṃsu.",
  "atk-s0401a:1103_0": "Satthā taṃ āgacchantiṃ disvā iddhiyā ekaṃ devaccharaṃ nimminitvā tālavaṇṭaṃ gahetvā",
  "atk-s0401a:1103_1": "bījamānaṃ viya akāsi. Khemā devī taṃ disvā cintesi – “mānamhi naṭṭhā, evarūpā nāma",
  "atk-s0401a:1103_2": "devaccharappaṭibhāgā itthiyo dasabalassa avidūre tiṭṭhanti, ahaṃ etāsaṃ paricārikāpi",
  "atk-s0401a:1103_3": "nappahomi, mānamadaṃ hi nissāya pāpacittassa vasena naṭṭhā”ti taṃ nimittaṃ gahetvā",
  "atk-s0401a:1103_4": "tameva itthiṃ olokayamānā aṭṭhāsi. Athassā passantiyāva tathāgatassa adhiṭṭhānabalena",
  "atk-s0401a:1103_5": "sā itthī paṭhamavayaṃ atikkamma majjhimavaye ṭhitā viya majjhimavayaṃ atikkamma pacchimavaye",
  "atk-s0401a:1103_6": "ṭhitā viya ca valittacā palitakesā khaṇḍaviraḷadantā ahosi. Tato tassā passantiyāva",
  "atk-s0401a:1103_7": "saddhiṃ tālavaṇṭena parivattitvā paripati. Tato khemā pubbahetusampannattā tasmiṃ",
  "atk-s0401a:1103_8": "ārammaṇe āpāthagate evaṃ cintesi – “evaṃvidhampi nāma sarīraṃ evarūpaṃ vipattiṃ pāpuṇāti,",
  "atk-s0401a:1103_9": "mayhampi sarīraṃ evaṃgatikameva bhavissatī”ti. Athassā evaṃ cintitakkhaṇe satthā",
  "atk-s0401a:1103_10": "imaṃ dhammapade gāthamāha –",
  "atk-s0401a:1104": "“Ye rāgarattānupatanti sotaṃ,",
  "atk-s0401a:1105": "Sayaṃkataṃ makkaṭakova jālaṃ;",
  "atk-s0401a:1106": "Etampi chetvāna vajanti dhīrā,",
  "atk-s0401a:1107": "Anapekkhino sabbadukkhaṃ pahāyā”ti.",
  "atk-s0401a:1108_0": "Sā gāthāpariyosāne ṭhitapade ṭhitāyeva saha paṭisambhidāhi arahattaṃ pāpuṇi. Agāramajjhe",
  "atk-s0401a:1108_1": "vasantena nāma arahattaṃ pattena taṃdivasameva parinibbāyitabbaṃ vā pabbajitabbaṃ",
  "atk-s0401a:1108_2": "vā hoti, sā pana attano āyusaṅkhārānaṃ pavattanabhāvaṃ ñatvā “attano pabbajjaṃ anujānāpessāmī”ti",
  "atk-s0401a:1108_3": "satthāraṃ vanditvā rājanivesanaṃ gantvā rājānaṃ anabhivādetvāva aṭṭhāsi. Rājā iṅgiteneva",
  "atk-s0401a:1108_4": "aññāsi – “ariyadhammaṃ pattā bhavissatī”ti. Atha naṃ āha – “devi gatā nu kho satthudassanāyā”ti.",
  "atk-s0401a:1108_5": "Mahārāja, tumhehi diṭṭhadassanaṃ parittaṃ, ahaṃ pana dasabalaṃ sudiṭṭhamakāsiṃ, pabbajjaṃ",
  "atk-s0401a:1108_6": "me anujānāthāti. Rājā “sādhu, devī”ti sampaṭicchitvā suvaṇṇasivikāya bhikkhuniupassayaṃ",
  "atk-s0401a:1108_7": "upanetvā pabbājesi. Athassā “khemātherī nāma gihibhāve ṭhatvā arahattaṃ pattā”ti",
  "atk-s0401a:1108_8": "mahāpaññabhāvo pākaṭo ahosi. Idamettha vatthu. Atha satthā aparabhāge jetavane nisinno",
  "atk-s0401a:1108_9": "bhikkhuniyo paṭipāṭiyā ṭhānantare ṭhapento khemātheriṃ mahāpaññānaṃ aggaṭṭhāne ṭhapesīti.",
  "atk-s0401a:1109": "Uppalavaṇṇātherīvatthu",
  "atk-s0401a:1110_0": "237. Tatiye uppalavaṇṇāti nīluppalagabbhasadiseneva vaṇṇena samannāgatattā evaṃladdhanāmā",
  "atk-s0401a:1110_1": "therī. Sā kira padumuttarabuddhakāle haṃsavatiyaṃ kulagehe paṭisandhiṃ gaṇhitvā aparabhāge",
  "atk-s0401a:1110_2": "mahājanena saddhiṃ satthu santikaṃ gantvā dhammaṃ suṇantī satthāraṃ ekaṃ bhikkhuniṃ",
  "atk-s0401a:1110_3": "iddhimantīnaṃ aggaṭṭhāne ṭhapentaṃ disvā sattāhaṃ buddhappamukhassa bhikkhusaṅghassa",
  "atk-s0401a:1110_4": "mahādānaṃ datvā taṃ ṭhānantaraṃ patthesi. Sā yāvajīvaṃ kusalaṃ katvā devamanussesu",
  "atk-s0401a:1110_5": "saṃsarantī kassapabuddhakāle bārāṇasinagare kikissa kāsirañño gehe paṭisandhiṃ gaṇhitvā",
  "atk-s0401a:1110_6": "sattannaṃ bhaginīnaṃ abbhantarā hutvā vīsati vassasahassāni brahmacariyaṃ caritvā",
  "atk-s0401a:1110_7": "bhikkhusaṅghassa pariveṇaṃ katvā devaloke nibbattā.",
  "atk-s0401a:1111_0": "Tato cavitvā puna manussalokaṃ āgacchantī ekasmiṃ gāme sahatthā kammaṃ katvā jīvanakaṭṭhāne",
  "atk-s0401a:1111_1": "nibbattā. Sā ekadivasaṃ khettakuṭiṃ gacchantī antarāmagge ekasmiṃ sare pātova pupphitaṃ",
  "atk-s0401a:1111_2": "padumapupphaṃ disvā taṃ saraṃ oruyha tañceva pupphaṃ lājapakkhipanatthāya paduminiyā",
  "atk-s0401a:1111_3": "pattañca gahetvā kedāre sālisīsāni chinditvā kuṭikāya nisinnā lāje bhajjitvā pañca",
  "atk-s0401a:1111_4": "lājasatāni gaṇesi. Tasmiṃ khaṇe gandhamādanapabbate nirodhasamāpattito vuṭṭhito eko",
  "atk-s0401a:1111_5": "paccekabuddho āgantvā tassā avidūre aṭṭhāsi. Sā paccekabuddhaṃ disvā lājehi saddhiṃ",
  "atk-s0401a:1111_6": "padumapupphaṃ gahetvā kuṭito oruyha lāje paccekabuddhassa patte pakkhipitvā padumapupphena",
  "atk-s0401a:1111_7": "pattaṃ pidhāya adāsi. Athassā paccekabuddhe thokaṃ gate etadahosi – “pabbajitā nāma",
  "atk-s0401a:1111_8": "pupphena anatthikā, ahaṃ pupphaṃ gahetvā piḷandhissāmī”ti gantvā paccekabuddhassa",
  "atk-s0401a:1111_9": "hatthato pupphaṃ gahetvā puna cintesi – “sace, ayyo, pupphena anatthiko abhavissa,",
  "atk-s0401a:1111_10": "pattamatthake ṭhapetuṃ na adassa, addhā ayyassa attho bhavissatī”ti puna gantvā pattamatthake",
  "atk-s0401a:1111_11": "ṭhapetvā paccekabuddhaṃ khamāpetvā, “bhante, imesaṃ me lājānaṃ nissandena lājagaṇanāya",
  "atk-s0401a:1111_12": "puttā assu, padumapupphassa nissandena nibbattanibbattaṭṭhāne me pade pade padumapupphaṃ",
  "atk-s0401a:1111_13": "uṭṭhahatū”ti patthanaṃ akāsi. Paccekabuddho tassā passantiyāva ākāsena gandhamādanapabbataṃ",
  "atk-s0401a:1111_14": "gantvā taṃ padumaṃ nandamūlakapabbhāre paccekabuddhānaṃ akkamanasopānasamīpe pādapuñchanaṃ katvā ṭhapesi.",
  "atk-s0401a:1112_0": "Sāpi tassa kammassa nissandena devaloke paṭisandhiṃ gaṇhi, nibbattakālato paṭṭhāya",
  "atk-s0401a:1112_1": "cassā pade pade mahāpadumapupphaṃ uṭṭhāsi. Sā tato cavitvā pabbatapāde ekasmiṃ padumassare",
  "atk-s0401a:1112_2": "padumagabbhe nibbatti. Taṃ nissāya eko tāpaso vasati, so pātova mukhadhovanatthāya",
  "atk-s0401a:1112_3": "saraṃ gantvā taṃ pupphaṃ disvā cintesi – “idaṃ pupphaṃ sesehi mahantataraṃ, sesāni",
  "atk-s0401a:1112_4": "ca pupphitāni, idaṃ makuḷitameva, bhavitabbamettha kāraṇenā”ti udakaṃ otaritvā taṃ",
  "atk-s0401a:1112_5": "pupphaṃ gaṇhi. Taṃ tena gahitamattameva pupphitaṃ. Tāpaso antopadumagabbhe nipannadārikaṃ",
  "atk-s0401a:1112_6": "addasa. Diṭṭhakālato paṭṭhāya ca dhītusinehaṃ labhitvā padumeneva saddhiṃ paṇṇasālaṃ",
  "atk-s0401a:1112_7": "netvā mañcake nipajjāpesi. Athassā puññānubhāvena aṅguṭṭhake khīraṃ nibbatti. So",
  "atk-s0401a:1112_8": "tasmiṃ pupphe milāte aññaṃ navapupphaṃ āharitvā taṃ nipajjāpesi. Athassā ādhāvanavidhāvanena",
  "atk-s0401a:1112_9": "kīḷituṃ samatthakālato paṭṭhāya padavāre padavāre padumapupphaṃ uṭṭhāsi, kuṅkumarāsissa",
  "atk-s0401a:1112_10": "viyassā sarīravaṇṇo ahosi. Sā appattā devavaṇṇaṃ, atikkantā mānusavaṇṇaṃ ahosi. Sā",
  "atk-s0401a:1112_11": "pitari phalāphalatthāya gate paṇṇasālāyaṃ ohīyati.",
  "atk-s0401a:1113_0": "Athekadivasaṃ tassā vayappattakāle pitari phalāphalatthāya gate eko vanacarako taṃ",
  "atk-s0401a:1113_1": "disvā cintesi – “manussānaṃ nāma evaṃvidhaṃ rūpaṃ natthi, vīmaṃsissāmi na”nti tāpasassa",
  "atk-s0401a:1113_2": "āgamanaṃ udikkhanto nisīdi. Sā pitari āgacchante paṭipathaṃ gantvā tassa hatthato",
  "atk-s0401a:1113_3": "kājakamaṇḍaluṃ aggahesi, āgantvā nisinnassa cassa attanā karaṇavattaṃ dassesi. Tadā",
  "atk-s0401a:1113_4": "so vanacarako manussabhāvaṃ ñatvā tāpasaṃ abhivādetvā nisīdi. Tāpaso taṃ vanacarakaṃ",
  "atk-s0401a:1113_5": "vanamūlaphalāphalehi ca pānīyena ca nimantetvā, “bho purisa, imasmiṃyeva ṭhāne vasissasi,",
  "atk-s0401a:1113_6": "udāhu gamisassī”ti pucchi. Gamissāmi, bhante, idha kiṃ karissāmīti. Idaṃ tayā diṭṭhakāraṇaṃ",
  "atk-s0401a:1113_7": "etto gantvā akathetuṃ sakkhissasīti. Sace, ayyo, na icchati, kiṃ kāraṇā kathessāmīti",
  "atk-s0401a:1113_8": "tāpasaṃ vanditvā puna āgamanakāle maggasañjānanatthaṃ sākhāsaññañca rukkhasaññañca karonto pakkāmi.",
  "atk-s0401a:1114_0": "So bārāṇasiṃ gantvā rājānaṃ addasa, rājā “kasmā āgatosī”ti pucchi. “Ahaṃ, deva, tumhākaṃ",
  "atk-s0401a:1114_1": "vanacarako pabbatapāde acchariyaṃ itthiratanaṃ disvā āgatomhī”ti sabbaṃ pavattiṃ",
  "atk-s0401a:1114_2": "kathesi. So tassa vacanaṃ sutvā vegena pabbatapādaṃ gantvā avidūre ṭhāne khandhāvāraṃ",
  "atk-s0401a:1114_3": "nivesetvā vanacarakena ceva aññehi ca purisehi saddhiṃ tāpasassa bhattakiccaṃ katvā",
  "atk-s0401a:1114_4": "nisinnavelāya tattha gantvā abhivādetvā paṭisanthāraṃ katvā ekamantaṃ nisīdi. Rājā",
  "atk-s0401a:1114_5": "tāpasassa pabbajitaparikkhārabhaṇḍaṃ pādamūle ṭhapetvā, “bhante, imasmiṃ ṭhāne kiṃ",
  "atk-s0401a:1114_6": "karoma, gacchāmā”ti āha. Gaccha, mahārājāti. Āma, gacchāmi, bhante. Ayyassa pana",
  "atk-s0401a:1114_7": "samīpe visabhāgaparisā atthīti assumha, asāruppā esā pabbajitānaṃ, mayā saddhiṃ gacchatu,",
  "atk-s0401a:1114_8": "bhanteti. Manussānaṃ cittaṃ nāma duttosayaṃ, kathaṃ bahūnaṃ majjhe vasissatīti. Amhākaṃ",
  "atk-s0401a:1114_9": "rucitakālato paṭṭhāya sesānaṃ jeṭṭhakaṭṭhāne ṭhapetvā paṭijaggissāmi, bhanteti.",
  "atk-s0401a:1115_0": "So rañño kathaṃ sutvā daharakāle gahitanāmavaseneva, “amma, padumavatī”ti dhītaraṃ",
  "atk-s0401a:1115_1": "pakkosi. Sā ekavacaneneva paṇṇasālato nikkhamitvā pitaraṃ abhivādetvā aṭṭhāsi. Atha",
  "atk-s0401a:1115_2": "naṃ pitā āha – “tvaṃ, amma, vayappattā, imasmiṃ ṭhāne raññā diṭṭhakālato paṭṭhāya",
  "atk-s0401a:1115_3": "vasituṃ ayuttā, raññā saddhiṃ gaccha, ammā”ti. Sā “sādhu, tātā”ti pitu vacanaṃ sampaṭicchitvā",
  "atk-s0401a:1115_4": "abhivādetvā parodamānā aṭṭhāsi. Rājā “imissā pitu cittaṃ gaṇhāmī”ti tasmiṃyeva ṭhāne",
  "atk-s0401a:1115_5": "kahāpaṇarāsimhi ṭhapetvā abhisekaṃ akāsi. Atha naṃ gahetvā attano nagaraṃ ānetvā",
  "atk-s0401a:1115_6": "āgatakālato paṭṭhāya sesaitthiyo anoloketvā tāya saddhiṃyeva ramati. Tā itthiyo issāpakatā",
  "atk-s0401a:1115_7": "taṃ rañño antare paribhinditukāmā evamāhaṃsu – “nāyaṃ, mahārāja, manussajātikā, kahaṃ",
  "atk-s0401a:1115_8": "nāma tumhehi manussānaṃ vicaraṇaṭṭhāne padumāni uṭṭhahantāni diṭṭhapubbāni, addhā",
  "atk-s0401a:1115_9": "ayaṃ yakkhinī, nīharatha naṃ mahārājā”ti. Rājā tāsaṃ kathaṃ sutvā tuṇhī ahosi.",
  "atk-s0401a:1116_0": "Athassa aparena samayena paccanto kupito. So “garugabbhā padumavatī”ti taṃ nagare",
  "atk-s0401a:1116_1": "ṭhapetvā paccantaṃ agamāsi. Atha tā itthiyo tassā upaṭṭhāyikāya lañjaṃ datvā “imissā",
  "atk-s0401a:1116_2": "dārakaṃ jātamattameva apanetvā ekaṃ dārughaṭikaṃ lohitena makkhetvā santike ṭhapehī”ti",
  "atk-s0401a:1116_3": "āhaṃsu. Padumavatiyāpi nacirasseva gabbhavuṭṭhānaṃ ahosi. Mahāpadumakumāro ekakova",
  "atk-s0401a:1116_4": "kucchiyaṃ paṭisandhiṃ gaṇhi. Avasesā ekūnapañcasatā dārakā mahāpadumakumārassa mātukucchito",
  "atk-s0401a:1116_5": "nikkhamitvā nipannakāle saṃsedajā hutvā nibbattiṃsu. Athassa “na tāvāyaṃ satiṃ paṭilabhatī”ti",
  "atk-s0401a:1116_6": "ñatvā upaṭṭhāyikā ekaṃ dārughaṭikaṃ lohitena makkhetvā samīpe ṭhapetvā tāsaṃ itthīnaṃ",
  "atk-s0401a:1116_7": "saññaṃ adāsi. Tā pañcasatāpi itthiyo ekekā ekekaṃ dārakaṃ gahetvā cundakārakānaṃ",
  "atk-s0401a:1116_8": "santikaṃ pesetvā karaṇḍake āharāpetvā attanā attanā gahitadārake tattha nipajjāpetvā",
  "atk-s0401a:1116_9": "bahi lañchanaṃ katvā ṭhapayiṃsu.",
  "atk-s0401a:1117_0": "Padumavatīpi kho saññaṃ labhitvā taṃ upaṭṭhāyikaṃ “kiṃ vijātamhi, ammā”ti pucchi.",
  "atk-s0401a:1117_1": "Sā taṃ santajjetvā “kuto tvaṃ dārakaṃ labhissasī”ti vatvā “ayaṃ te kucchito nikkhantadārako”ti",
  "atk-s0401a:1117_2": "lohitamakkhitaṃ dārughaṭikaṃ purato ṭhapesi. Sā taṃ disvā domanassappattā “sīghaṃ",
  "atk-s0401a:1117_3": "naṃ phāletvā apanehi, sace koci passeyya lajjitabbaṃ bhaveyyā”ti āha. Sā tassā kathaṃ",
  "atk-s0401a:1117_4": "sutvā atthakāmā viya dārughaṭikaṃ phāletvā uddhane pakkhipi.",
  "atk-s0401a:1118_0": "Rājāpi paccantato āgantvā nakkhattaṃ paṭimānento bahinagare khandhāvāraṃ bandhitvā",
  "atk-s0401a:1118_1": "nisīdi. Atha tā pañcasatā itthiyo rañño paccuggamanaṃ āgantvā āhaṃsu – “tvaṃ, mahārāja,",
  "atk-s0401a:1118_2": "na amhākaṃ saddahasi, amhehi vuttaṃ akāraṇaṃ viya hoti. Tvaṃ mahesiyā upaṭṭhāyikaṃ",
  "atk-s0401a:1118_3": "pakkosāpetvā paṭipuccha, dārughaṭikaṃ te devī vijātā”ti. Rājā taṃ kāraṇaṃ na upaparikkhitvāva",
  "atk-s0401a:1118_4": "“amanussajātikā bhavissatī”ti taṃ gehato nikkaḍḍhi. Tassā rājagehato saha nikkhamaneneva",
  "atk-s0401a:1118_5": "padumapupphāni antaradhāyiṃsu, sarīracchavipi vivaṇṇā ahosi. Sā ekikāva antaravīthiyā",
  "atk-s0401a:1118_6": "pāyāsi. Atha naṃ ekā vayappattā mahallikā itthī disvā dhītusinehaṃ uppādetvā “kahaṃ",
  "atk-s0401a:1118_7": "gacchasi ammā”ti āha. Āgantukamhi, vasanaṭṭhānaṃ olokentī vicarāmīti. Idhāgaccha,",
  "atk-s0401a:1118_8": "ammāti vasanaṭṭhānaṃ datvā bhojanaṃ paṭiyādesi.",
  "atk-s0401a:1119_0": "Tassā imināva niyāmena tattha vasamānāya tā pañcasatā itthiyo ekacittā hutvā rājānaṃ",
  "atk-s0401a:1119_1": "āhaṃsu – “mahārāja, tumhesu yuddhaṃ gatesu amhehi gaṅgādevatāya ‘amhākaṃ deve vijitasaṅgāme",
  "atk-s0401a:1119_2": "āgate balikammaṃ katvā udakakīḷaṃ karissāmā’ti patthitaṃ atthi, etamatthaṃ, deva,",
  "atk-s0401a:1119_3": "jānāpemā”ti. Rājā tāsaṃ vacanena tuṭṭho gaṅgāyaṃ udakakīḷaṃ kātuṃ agamāsi. Tāpi attanā",
  "atk-s0401a:1119_4": "attanā gahitaṃ karaṇḍakaṃ paṭicchannaṃ katvā ādāya nadiṃ gantvā tesaṃ karaṇḍakānaṃ",
  "atk-s0401a:1119_5": "paṭicchādanatthaṃ pārupitvā pārupitvā udake patitvā karaṇḍake vissajjesuṃ. Tepi kho",
  "atk-s0401a:1119_6": "karaṇḍakā sabbe saha gantvā heṭṭhāsote pasāritajālamhi laggiṃsu. Tato udakakīḷaṃ",
  "atk-s0401a:1119_7": "kīḷitvā rañño uttiṇṇakāle jālaṃ ukkhipantā te karaṇḍake disvā rañño santikaṃ ānayiṃsu.",
  "atk-s0401a:1119_8": "Rājā karaṇḍake disvā “kiṃ, tātā, karaṇḍakesū”ti āha. Na jānāma, devāti. So te karaṇḍake",
  "atk-s0401a:1119_9": "vivarāpetvā olokento paṭhamaṃ mahāpadumakumārassa karaṇḍakaṃ vivarāpesi. Tesaṃ pana",
  "atk-s0401a:1119_10": "sabbesampi karaṇḍakesu nipajjāpitadivaseyeva puññiddhiyā aṅguṭṭhato khīraṃ nibbatti.",
  "atk-s0401a:1119_11": "Sakko devarājā tassa rañño nikkaṅkhabhāvatthaṃ antokaraṇḍake akkharāni likhāpesi",
  "atk-s0401a:1119_12": "“ime kumārā padumavatiyā kucchimhi nibbattā bārāṇasirañño puttā, atha ne padumavatiyā",
  "atk-s0401a:1119_13": "sapattiyo pañcasatā itthiyo karaṇḍakesu pakkhipitvā udake khipiṃsu, rājā imaṃ kāraṇaṃ",
  "atk-s0401a:1119_14": "jānātū”ti. Karaṇḍake vivaritamatte rājā akkharāni vācetvā dārake disvā mahāpadumakumāraṃ",
  "atk-s0401a:1119_15": "ukkhipitvā “vegena rathe yojetha, asse kappetha, ahaṃ ajja antonagaraṃ pavisitvā",
  "atk-s0401a:1119_16": "ekaccānaṃ mātugāmānaṃ piyaṃ karissāmī”ti pāsādaṃ āruyha hatthigīvāya sahassabhaṇḍikaṃ",
  "atk-s0401a:1119_17": "ṭhapetvā bheriṃ carāpesi “yo padumavatiṃ passati, so imaṃ sahassaṃ gaṇhatū”ti.",
  "atk-s0401a:1120_0": "Taṃ kathaṃ sutvā padumavatī mātuyā saññaṃ adāsi – “hatthigīvato sahassaṃ gaṇha, ammā”ti.",
  "atk-s0401a:1120_1": "Ahaṃ evarūpaṃ gaṇhituṃ na visahāmīti. Sā dutiyampi tatiyampi vutte, “kiṃ vatvā gaṇhāmi",
  "atk-s0401a:1120_2": "ammā”ti āha. “Mama dhītā, padumavatiṃ deviṃ passatī”ti vatvā gaṇhāhīti. Sā “yaṃ vā",
  "atk-s0401a:1120_3": "taṃ vā hotū”ti gantvā sahassacaṅkoṭakaṃ gaṇhi. Atha naṃ manussā pucchiṃsu – “padumavatiṃ",
  "atk-s0401a:1120_4": "deviṃ passasi, ammā”ti. “Ahaṃ na passāmi, dhītā kira me passatī”ti āha. Te “kahaṃ",
  "atk-s0401a:1120_5": "pana sā, ammā”ti vatvā tāya saddhiṃ gantvā padumavatiṃ sañjānitvā pādesu nipatiṃsu.",
  "atk-s0401a:1120_6": "Tasmiṃ kāle sā “padumavatī devī aya”nti ñatvā “bhāriyaṃ vata itthiyā kammaṃ kataṃ,",
  "atk-s0401a:1120_7": "yā evaṃvidhassa rañño mahesī samānā evarūpe ṭhāne nirārakkhā vasī”ti āha. Tepi rājapurisā",
  "atk-s0401a:1120_8": "padumavatiyā nivesanaṃ setasāṇīhi parikkhipāpetvā dvāre ārakkhaṃ ṭhapetvā rañño ārocesuṃ.",
  "atk-s0401a:1120_9": "Rājā suvaṇṇasivikaṃ pesesi. Sā “ahaṃ evaṃ na gamissāmi, mama vasanaṭṭhānato paṭṭhāya",
  "atk-s0401a:1120_10": "yāva rājagehaṃ etthantare varapotthakacittattharaṇe attharāpetvā upari suvaṇṇatārakavicittaṃ",
  "atk-s0401a:1120_11": "celavitānaṃ bandhāpetvā pasādhanatthāya sabbālaṅkāresu pahitesu padasāva gamissāmi,",
  "atk-s0401a:1120_12": "evaṃ me nāgarā sampattiṃ passissantī”ti āha. Rājā “padumavatiyā yathāruciṃ karothā”ti",
  "atk-s0401a:1120_13": "āha. Tato padumavatī sabbapasādhanaṃ pasādhetvā “rājagehaṃ gamissāmī”ti maggaṃ paṭipajji.",
  "atk-s0401a:1120_14": "Athassā akkantaakkantaṭṭhāne varapotthakacittattharaṇāni bhinditvā padumapupphāni",
  "atk-s0401a:1120_15": "uṭṭhahiṃsu. Sā mahājanassa attano sampattiṃ dassetvā rājanivesanaṃ āruyha sabbe cittattharaṇe",
  "atk-s0401a:1120_16": "tassā mahallikāya posāvanikamūlaṃ katvā dāpesi.",
  "atk-s0401a:1121_0": "Rājāpi kho tā pañcasatā itthiyo pakkosāpetvā “imāyo te devi dāsiyo katvā demī”ti",
  "atk-s0401a:1121_1": "āha. Sādhu, mahārāja, etāsaṃ mayhaṃ dinnabhāvaṃ sakalanagare jānāpehīti. Rājā nagare",
  "atk-s0401a:1121_2": "bheriṃ carāpesi – “padumavatiyā dūbbhikā pañcasatā itthiyo etissā eva dāsiyo katvā",
  "atk-s0401a:1121_3": "dinnā”ti. Sā “tāsaṃ sakalanagarena dāsibhāvo sallakkhito”ti ñatvā “ahaṃ mama dāsiyo",
  "atk-s0401a:1121_4": "bhujissā kātuṃ labhāmi devā”ti rājānaṃ pucchi. Tava icchā devīti. Evaṃ sante tameva",
  "atk-s0401a:1121_5": "bhericārikaṃ pakkosāpetvā “padumavatideviyā attano dāsiyo katvā dinnā pañcasatā itthiyo",
  "atk-s0401a:1121_6": "sabbāva bhujissā katāti puna bheriṃ carāpethā”ti āha. Sā tāsaṃ bhujissabhāve kate",
  "atk-s0401a:1121_7": "ekūnāni pañcasattaputtāni tāsaṃyeva hatthe posanatthāya datvā sayaṃ mahāpadumakumāraṃyeva gaṇhi.",
  "atk-s0401a:1122_0": "Atha aparabhāge tesaṃ kumārānaṃ kīḷanavaye sampatte rājā uyyāne nānāvidhaṃ kīḷanaṭṭhānaṃ",
  "atk-s0401a:1122_1": "kāresi. Te attano soḷasavassuddesikakāle sabbeva ekato hutvā uyyāne padumasañchannāya",
  "atk-s0401a:1122_2": "maṅgalapokkharaṇiyā kīḷantā navapadumāni pupphitāni purāṇapadumāni ca vaṇṭato patantāni",
  "atk-s0401a:1122_3": "disvā “imassa tāva anupādinnakassa evarūpā jarā pāpuṇāti, kimaṅgaṃ pana amhākaṃ sarīrassa.",
  "atk-s0401a:1122_4": "Idampi hi evaṃgatikameva bhavissatī”ti ārammaṇaṃ gahetvā sabbeva paccekabodhiñāṇaṃ",
  "atk-s0401a:1122_5": "nibbattetvā uṭṭhāyuṭṭhāya padumakaṇṇikāsu pallaṅkena nisīdiṃsu.",
  "atk-s0401a:1123_0": "Atha tehi saddhiṃ āgatā rājapurisā bahugataṃ divasaṃ ñatvā “ayyaputtā tumhākaṃ velaṃ",
  "atk-s0401a:1123_1": "jānāthā”ti āhaṃsu. Te tuṇhī ahesuṃ. Te purisā gantvā rañño ārocesuṃ – “kumārā deva,",
  "atk-s0401a:1123_2": "padumakaṇṇikāsu nisinnā, amhesu kathentesupi vacībhedaṃ na karontī”ti. Yathāruciyā",
  "atk-s0401a:1123_3": "tesaṃ nisīdituṃ dethāti. Te sabbarattiṃ gahitārakkhā padumakaṇṇikāsu nisinnaniyāmeneva",
  "atk-s0401a:1123_4": "aruṇaṃ uṭṭhāpesuṃ. Purisā punadivase upasaṅkamitvā “devā velaṃ jānāthā”ti āhaṃsu.",
  "atk-s0401a:1123_5": "Na mayaṃ devā, paccekabuddhā nāma mayanti. Ayyā, tumhe bhāriyaṃ kathaṃ kathetha,",
  "atk-s0401a:1123_6": "paccekabuddhā nāma tumhādisā na honti, dvaṅgulakesamassudharā kāye paṭimukkaaṭṭhaparikkhārā",
  "atk-s0401a:1123_7": "hontīti. Te dakkhiṇahatthena sīsaṃ parāmasiṃsu. Tāvadeva gihiliṅgaṃ antaradhāyi,",
  "atk-s0401a:1123_8": "aṭṭha parikkhārā kāye paṭimukkāva ahesuṃ. Tato passantasseva mahājanassa ākāsena",
  "atk-s0401a:1123_9": "nandamūlakapabbhāraṃ agamaṃsu.",
  "atk-s0401a:1124_0": "Sāpi kho, padumavatī devī, “ahaṃ bahuputtā hutvā niputtā jātā”ti hadayasokaṃ patvā",
  "atk-s0401a:1124_1": "teneva sokena kālaṃ katvā rājagahanagaradvāragāmake sahatthena kammaṃ katvā jīvanakaṭṭhāne",
  "atk-s0401a:1124_2": "nibbatti. Aparabhāge kulagharaṃ gantvā ekadivasaṃ sāmikassa khettaṃ yāguṃ haramānā",
  "atk-s0401a:1124_3": "tesaṃ attano puttānaṃ antare aṭṭha paccekabuddhe bhikkhācāravelāya ākāsena gacchante",
  "atk-s0401a:1124_4": "disvā sīghaṃ sīghaṃ gantvā sāmikassa ārocesi – “passa, ayya, paccekabuddhe, ete nimantetvā",
  "atk-s0401a:1124_5": "bhojessāmā”ti. So āha – “samaṇasakuṇā nāmete aññatthāpi evaṃ caranti, na ete paccekabuddhā”ti.",
  "atk-s0401a:1124_6": "Te tesaṃ kathentānaṃyeva avidūre ṭhāne otariṃsu. Sā itthī taṃdivasaṃ attano bhattakhajjabhojanaṃ",
  "atk-s0401a:1124_7": "tesaṃ datvā “svepi aṭṭha janā mayhaṃ bhikkhaṃ gaṇhathā”ti āha. Sādhu, upāsike, tava",
  "atk-s0401a:1124_8": "sakkāro ettakova hotu, āsanāni ca aṭṭheva hontu, aññepi bahū paccekabuddhe disvā",
  "atk-s0401a:1124_9": "tava cittaṃ pasādeyyāsīti. Sā punadivase aṭṭha āsanāni paññāpetvā aṭṭhannaṃ sakkārasammānaṃ paṭiyādetvā nisīdi.",
  "atk-s0401a:1125_0": "Nimantitapaccekabuddhā sesānaṃ saññaṃ adaṃsu – “mārisā, ajja aññattha agantvā sabbeva",
  "atk-s0401a:1125_1": "tumhākaṃ mātu saṅgahaṃ karothā”ti. Te tesaṃ vacanaṃ sutvā sabbeva ekato ākāsena āgantvā",
  "atk-s0401a:1125_2": "mātu-gehadvāre pāturahesuṃ. Sāpi paṭhamaṃ laddhasaññatāya bahūpi disvā na kampittha,",
  "atk-s0401a:1125_3": "sabbepi te gehaṃ pavesetvā āsanesu nisīdāpesi. Tesu paṭipāṭiyā nisīdantesu navamo",
  "atk-s0401a:1125_4": "aññāni aṭṭha āsanāni māpetvā sayaṃ dhurāsane nisīdi. Yāva āsanāni vaḍḍhanti, tāva",
  "atk-s0401a:1125_5": "gehaṃ vaḍḍhati. Evaṃ tesu sabbesupi nisinnesu sā itthī aṭṭhannaṃ paccekabuddhānaṃ",
  "atk-s0401a:1125_6": "paṭiyāditaṃ sakkāraṃ pañcasatānampi yāvadatthaṃ datvā aṭṭha nīluppalahatthake āharitvā",
  "atk-s0401a:1125_7": "nimantitapaccekabuddhānaṃyeva pādamūle ṭhapetvā āha – “mayhaṃ, bhante, nibbattanibbattaṭṭhāne",
  "atk-s0401a:1125_8": "sarīravaṇṇo imesaṃ nīluppalānaṃ antogabbhavaṇṇo viya hotū”ti patthanaṃ akāsi. Paccekabuddhā",
  "atk-s0401a:1125_9": "mātu anumodanaṃ katvā gandhamādanaṃyeva agamaṃsu.",
  "atk-s0401a:1126_0": "Sāpi yāvajīvaṃ kusalaṃ katvā tato cutā devaloke nibbattitvā imasmiṃ buddhuppāde sāvatthiyaṃ",
  "atk-s0401a:1126_1": "seṭṭhikule paṭisandhiṃ gaṇhi, nīluppalagabbhasamānavaṇṇatāya cassā uppalavaṇṇātveva",
  "atk-s0401a:1126_2": "nāmaṃ akaṃsu. Athassā vayappattakāle sakalajambudīparājāno ca seṭṭhino ca seṭṭhissa",
  "atk-s0401a:1126_3": "santikaṃ pahiṇiṃsu – “dhītaraṃ amhākaṃ detū”ti. Apahiṇanto nāma nāhosi. Tato seṭṭhi",
  "atk-s0401a:1126_4": "cintesi – “ahaṃ sabbesaṃ manaṃ gahetuṃ na sakkhissāmi, upāyaṃ panekaṃ karissāmī”ti",
  "atk-s0401a:1126_5": "dhītaraṃ pakkosāpetvā “pabbajituṃ amma sakkhissasī”ti āha. Tassā pacchimabhavikattā",
  "atk-s0401a:1126_6": "pituvacanaṃ sīse āsittasatapākatelaṃ viya ahosi, tasmā pitaraṃ “pabbajissāmi, tātā”ti",
  "atk-s0401a:1126_7": "āha. So tassā sakkāraṃ katvā bhikkhuniupassayaṃ netvā pabbājesi. Tassā acirapabbajitāya",
  "atk-s0401a:1126_8": "eva uposathāgāre kālavāro pāpuṇi. Sā dīpaṃ jāletvā uposathāgāraṃ sammajjitvā dīpasikhāya",
  "atk-s0401a:1126_9": "nimittaṃ gaṇhitvā punappunaṃ olokayamānā tejokasiṇārammaṇaṃ jhānaṃ nibbattetvā tadeva",
  "atk-s0401a:1126_10": "pādakaṃ katvā arahattaṃ pāpuṇi. Arahattaphalena saddhiṃyeva ca iddhivikubbane ciṇṇavasī",
  "atk-s0401a:1126_11": "ahosi. Sā aparabhāge satthu yamakapāṭihāriyakaraṇadivase “ahaṃ, bhante, pāṭihāriyaṃ",
  "atk-s0401a:1126_12": "karissāmī”ti sīhanādaṃ nadi. Satthā idaṃ kāraṇaṃ aṭṭhuppattiṃ katvā jetavanavihāre",
  "atk-s0401a:1126_13": "nisinno paṭipāṭiyā bhikkhuniyo ṭhānantare ṭhapento imaṃ theriṃ iddhimantīnaṃ aggaṭṭhāne ṭhapesīti.",
  "atk-s0401a:1127": "Paṭācārātherīvatthu",
  "atk-s0401a:1128_0": "238. Catutthe vinayadharānaṃ yadidaṃ paṭācārāti paṭācārā therī vinayadharānaṃ aggāti",
  "atk-s0401a:1128_1": "dasseti. Sā kira padumuttarabuddhakāle haṃsavatiyaṃ kulagehe paṭisandhiṃ gaṇhitvā",
  "atk-s0401a:1128_2": "aparabhāge satthu dhammadesanaṃ suṇantī satthāraṃ ekaṃ bhikkhuniṃ vinayadharānaṃ",
  "atk-s0401a:1128_3": "aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi. Sā yāvajīvaṃ",
  "atk-s0401a:1128_4": "kusalaṃ katvā devamanussesu saṃsaritvā kassapabuddhakāle kikissa kāsirañño gehe paṭisandhiṃ",
  "atk-s0401a:1128_5": "gaṇhitvā sattannaṃ bhaginīnaṃ abbhantarā hutvā vīsati vassasahassāni brahmacariyaṃ",
  "atk-s0401a:1128_6": "caritvā bhikkhusaṅghassa pariveṇaṃ katvā puna devaloke nibbattitvā ekaṃ buddhantaraṃ",
  "atk-s0401a:1128_7": "sampattiṃ anubhavitvā imasmiṃ buddhuppāde sāvatthiyaṃ seṭṭhigehe paṭisandhiṃ gaṇhi.",
  "atk-s0401a:1129_0": "Sā aparabhāge vayappattā attano gehe ekena kammakārena saddhiṃ santhavaṃ katvā aparabhāge",
  "atk-s0401a:1129_1": "attano samānajātikaṃ kulaṃ gacchantī katasanthavassa purisassa saññaṃ adāsi – “na",
  "atk-s0401a:1129_2": "tvaṃ sve paṭṭhāya maṃ paṭihārasatenapi daṭṭhuṃ labhissasi, sace te kammaṃ atthi,",
  "atk-s0401a:1129_3": "idāni maṃ gaṇhitvā gacchāhī”ti. So “evaṃ hotū”ti anucchavikaṃ hatthasāraṃ gahetvā",
  "atk-s0401a:1129_4": "taṃ ādāya nagarato tīṇi cattāri yojanāni paṭikkamitvā ekasmiṃ gāmake vāsaṃ kappesi.",
  "atk-s0401a:1130_0": "Atha aparabhāge tassā kucchiyaṃ gabbho patiṭṭhāsi. Sā gabbhe paripakke “idaṃ amhākaṃ",
  "atk-s0401a:1130_1": "anāthaṭṭhānaṃ, kulagehaṃ gacchāma sāmī”ti āha. So “ajja gacchāma, sve gacchāmā”ti",
  "atk-s0401a:1130_2": "gantuṃ asakkonto kālaṃ vītināmesi. Sā tassa kāraṇaṃ ñatvā “nāyaṃ bālo maṃ nessatī”ti",
  "atk-s0401a:1130_3": "tasmiṃ bahi gate “ekikāva kulagehaṃ gamissāmī”ti maggaṃ paṭipajji. So āgantvā taṃ",
  "atk-s0401a:1130_4": "gehe apassanto paṭivissake pucchitvā “kulagehaṃ gatā”ti sutvā “maṃ nissāya kuladhītā",
  "atk-s0401a:1130_5": "anāthā jātā”ti padānupadikaṃ gantvā sampāpuṇi. Tassā antarāmaggeva gabbhavuṭṭhānaṃ",
  "atk-s0401a:1130_6": "ahosi. Tato “yassatthāya mayaṃ gaccheyyāma, so attho antarāmaggeva nipphanno, idāni",
  "atk-s0401a:1130_7": "gantvā kiṃ karissāmā”ti paṭinivattiṃsu. Puna tassā kucchiyaṃ gabbho patiṭṭhāsīti",
  "atk-s0401a:1130_8": "purimanayeneva vitthāretabbaṃ.",
  "atk-s0401a:1131_0": "Antarāmagge panassā gabbhavuṭṭhāne jātamatteyeva catūsu disāsu mahāmegho uṭṭhahi.",
  "atk-s0401a:1131_1": "Sā taṃ purisaṃ āha – “sāmi, avelāya catūsu disāsu megho uṭṭhito, attano vasanaṭṭhānaṃ",
  "atk-s0401a:1131_2": "kātuṃ vāyamāhī”ti. So “evaṃ karissāmī”ti daṇḍakehi kuṭikaṃ katvā “chadanatthāya tiṇaṃ",
  "atk-s0401a:1131_3": "āharissāmī”ti ekasmiṃ mahāvammikapāde tiṇaṃ chindati. Atha naṃ vammike nipanno kaṇhasappo",
  "atk-s0401a:1131_4": "pāde ḍaṃsi, so tasmiṃyeva ṭhāne patito. Sāpi “idāni āgamissati, idāni āgamissatī”ti",
  "atk-s0401a:1131_5": "sabbarattiṃ khepetvā “addhā maṃ so ‘anāthā esā’ti magge chaḍḍetvā gato bhavissatī”ti",
  "atk-s0401a:1131_6": "āloke sañjāte padānusārena olokentī vammikapāde patitaṃ disvā “maṃ nissāya naṭṭho",
  "atk-s0401a:1131_7": "puriso”ti paridevitvā daharadārakaṃ passenādāya mahallakaṃ aṅgulīhi gāhāpetvā maggena",
  "atk-s0401a:1131_8": "gacchantī antarāmagge ekaṃ uttānanadiṃ disvā “dvepi dārake ekappahāreneva ādāya gantuṃ",
  "atk-s0401a:1131_9": "na sakkhissāmī”ti jeṭṭhakaṃ orimatīre ṭhapetvā daharaṃ paratīraṃ netvā pilotikacumbaṭake",
  "atk-s0401a:1131_10": "nipajjāpetvā puna nivattitvā “itaraṃ gahetvā gamissāmī”ti nadiṃ otari.",
  "atk-s0401a:1132_0": "Athassā nadīmajjhaṃ pattakāle eko seno “maṃsapiṇḍo aya”nti saññāya dārakaṃ vijjhituṃ",
  "atk-s0401a:1132_1": "āgacchati. Sā hatthaṃ pasāretvā senaṃ palāpesi. Tassā taṃ hatthavikāraṃ disvā mahallakadārako",
  "atk-s0401a:1132_2": "“maṃ pakkosatī”ti saññāya nadiṃ otaritvā sote patito yathāsotaṃ agamāsi. Sopi seno",
  "atk-s0401a:1132_3": "tassā asampattāya eva taṃ daharadārakaṃ gaṇhitvā agamāsi. Sā balavasokābhibhūtā antarāmagge",
  "atk-s0401a:1132_4": "imaṃ vilāpagītaṃ gāyantī gacchati –",
  "atk-s0401a:1133": "“Ubho puttā kālaṅkatā, panthe mayhaṃ patī mato”ti.",
  "atk-s0401a:1134_0": "Sā evaṃ vilapamānāva sāvatthiṃ patvā kulasabhāgaṃ gantvāpi sokavaseneva attano gehaṃ",
  "atk-s0401a:1134_1": "vavatthapetuṃ asakkontī “imasmiṃ ṭhāne evaṃvidhaṃ nāma kulaṃ atthi, kataraṃ taṃ geha”nti",
  "atk-s0401a:1134_2": "paṭipucchi. Tvaṃ taṃ kulaṃ paṭipucchitvā kiṃ karissasi? Tesaṃ vasanagehaṃ vātappahārena",
  "atk-s0401a:1134_3": "patitaṃ, tattheva te sabbepi jīvitakkhayaṃ pattā, atha ne khuddakamahallake ekacitakasmiṃyeva",
  "atk-s0401a:1134_4": "jhāpenti, passa esā dhūmavaṭṭi paññāyatīti. Sā taṃ kathaṃ sutvāva kiṃ tumhe vadathā”ti",
  "atk-s0401a:1134_5": "attano nivatthasāṭakaṃ sandhāretuṃ asakkontī jātaniyāmeneva bāhā paggayha kandamānā",
  "atk-s0401a:1134_6": "ñātīnaṃ citakaṭṭhānaṃ gantvā taṃ vilāpagītaṃ paripuṇṇaṃ katvā paridevamānā –",
  "atk-s0401a:1135": "“Ubho puttā kālaṅkatā, panthe mayhaṃ patī mato;",
  "atk-s0401a:1136": "Mātā pitā ca bhātā ca, ekacitakasmiṃ ḍayhare”ti. –",
  "atk-s0401a:1137_0": "Āha. Aññena janena sāṭakaṃ dinnampi phāletvā phāletvā chaḍḍeti. Atha naṃ diṭṭhadiṭṭhaṭṭhāne",
  "atk-s0401a:1137_1": "mahājano parivāretvā carati. Athassā “ayaṃ paṭācāraṃ paṭapariharaṇaṃ vinā caratī”ti",
  "atk-s0401a:1137_2": "paṭācārāteva nāmaṃ akaṃsu. Yasmā cassā so naggabhāvena alajjīācāro pākaṭo ahosi,",
  "atk-s0401a:1137_3": "tasmā patito ācāro assāti paṭācārātveva nāmaṃ akaṃsu.",
  "atk-s0401a:1138_0": "Sā ekadivasaṃ satthari mahājanassa dhammaṃ desente vihāraṃ pavisitvā parisapariyante",
  "atk-s0401a:1138_1": "aṭṭhāsi. Satthā mettāpharaṇena pharitvā “satiṃ paṭilabha, bhagini, satiṃ paṭilabha,",
  "atk-s0401a:1138_2": "bhaginī”ti āha. Tassā satthu vacanaṃ sutvā balavahirottappaṃ āgataṃ, sā tattheva",
  "atk-s0401a:1138_3": "bhūmiyaṃ nisīdi. Avidūre ṭhito puriso uttarisāṭakaṃ khipitvā adāsi. Sā taṃ nivāsetvā",
  "atk-s0401a:1138_4": "dhammaṃ assosi. Satthā tassā cariyavasena imā dhammapade gāthā āha –",
  "atk-s0401a:1139": "“Na santi puttā tāṇāya, na pitā nāpi bandhavā;",
  "atk-s0401a:1140": "Antakenādhipannassa, natthi ñātīsu tāṇatā.",
  "atk-s0401a:1141": "“Etamatthavasaṃ ñatvā, paṇḍito sīlasaṃvuto;",
  "atk-s0401a:1142": "Nibbānagamanaṃ maggaṃ, khippameva visodhaye”ti. ;",
  "atk-s0401a:1143_0": "Sā gāthāpariyosāne yathāṭhitāva sotāpattiphale patiṭṭhāya satthāraṃ upasaṅkamitvā",
  "atk-s0401a:1143_1": "vanditvā pabbajjaṃ yāci. Satthā “tassā bhikkhuniupassayaṃ gantvā pabbajā”ti pabbajjaṃ",
  "atk-s0401a:1143_2": "sampaṭicchi. Sā pabbajitvā nacirasseva arahattaṃ patvā buddhavacanaṃ gaṇhantī vinayapiṭake",
  "atk-s0401a:1143_3": "ciṇṇavasī ahosi. Aparabhāge satthā jetavane nisinno bhikkhuniyo paṭipāṭiyā ṭhānantare",
  "atk-s0401a:1143_4": "ṭhapento paṭācāraṃ vinayadharānaṃ aggaṭṭhāne ṭhapesīti.",
  "atk-s0401a:1144": "Dhammadinnātherīvatthu",
  "atk-s0401a:1145_0": "239. Pañcame dhammakathikānanti dhammakathikānaṃ bhikkhunīnaṃ dhammadinnā aggāti",
  "atk-s0401a:1145_1": "dasseti. Sā kira padumuttarabuddhakāle haṃsavatiyaṃ parāyattaṭṭhāne nibbattitvā padumuttarassa",
  "atk-s0401a:1145_2": "bhagavato aggasāvakassa sujātattherassa adhikārakammaṃ katvā taṃ ṭhānantaraṃ patthesi.",
  "atk-s0401a:1145_3": "Sā yāvajīvaṃ kusalaṃ katvā sagge nibbatti. Sabbaṃ heṭṭhā khemātheriyā abhinīhāravaseneva",
  "atk-s0401a:1145_4": "veditabbaṃ. Phussabuddhakāle panesā satthu vemātikānaṃ tiṇṇaṃ bhātikānaṃ dānādhikāre",
  "atk-s0401a:1145_5": "ṭhapitakammikassa gehe vasamānā “ekaṃ dehī”ti vuttā dve adāsi. Evaṃ sabbaṃ aparihāpentī",
  "atk-s0401a:1145_6": "datvā dvenavutikappe atikkamma kassapabuddhakāle kikissa kāsirañño gehe paṭisandhiṃ",
  "atk-s0401a:1145_7": "gaṇhitvā sattannaṃ bhaginīnaṃ abbhantarā hutvā vīsati vassasahassāni brahmacariyaṃ",
  "atk-s0401a:1145_8": "caritvā bhikkhusaṅghassa vasanapariveṇaṃ kāretvā ekaṃ buddhantaraṃ devamanussesu",
  "atk-s0401a:1145_9": "saṃsarantī imasmiṃ buddhuppāde kulagehe paṭisandhiṃ gaṇhitvā aparabhāge visākhaseṭṭhino",
  "atk-s0401a:1145_10": "gehaṃ gatā. Visākhaseṭṭhi nāma bimbisārassa sahāyako raññā saddhiṃ dasabalassa paṭhamadassanaṃ",
  "atk-s0401a:1145_11": "gantvā dhammaṃ sutvā sotāpattiphale patiṭṭhito, aparabhāge anāgāmiphalaṃ sacchākāsi.",
  "atk-s0401a:1146_0": "So taṃdivasaṃ gharaṃ gantvā sopānamatthake ṭhitāya dhammadinnāya hatthe pasārite",
  "atk-s0401a:1146_1": "hatthaṃ anālambitvāva pāsādaṃ abhiruhi. Bhuñjamānopi “imaṃ detha, imaṃ harathā”ti",
  "atk-s0401a:1146_2": "na byāhari. Dhammadinnā kaṭacchuṃ gahetvā parivisamānā cintesi – “ayaṃ me hatthālambakaṃ",
  "atk-s0401a:1146_3": "dentiyāpi hatthaṃ na ālambi, bhuñjamānopi kiñci na katheti, ko nu kho mayhaṃ doso”ti?",
  "atk-s0401a:1146_4": "Atha naṃ bhuttāviṃ “ko nu kho me, ayya, doso”ti pucchi. Dhammadinne tuyhaṃ doso natthi,",
  "atk-s0401a:1146_5": "ahaṃ pana ajja paṭṭhāya santhavavasena tumhākaṃ santike nisīdituṃ vā ṭhātuṃ vā āharāpetvā",
  "atk-s0401a:1146_6": "khādituṃ vā bhuñjituṃ vā abhabbo. Tvaṃ sace icchasi, imasmiṃ gehe vasa. No ce icchasi,",
  "atk-s0401a:1146_7": "yattakena te dhanena attho, taṃ gaṇhitvā kulagharaṃ gacchāhīti. Ayyaputta, evaṃ sante",
  "atk-s0401a:1146_8": "ahaṃ tumhehi chaḍḍitakheḷaṃ vamitavamanaṃ sīsena ukkhipitvā na carissāmi, mayhaṃ",
  "atk-s0401a:1146_9": "pabbajjaṃ anujānāthāti. Visākho “sādhu, dhammadinne”ti rañño ārocetvā dhammadinnaṃ",
  "atk-s0401a:1146_10": "suvaṇṇasivikāya bhikkhuniupassayaṃ pabbajjatthāya pesesi.",
  "atk-s0401a:1147_0": "Sā pabbajitvā cintesi – “ayaṃ tāva seṭṭhi gharamajjhe ṭhitova dukkhassantaṃ akāsi,",
  "atk-s0401a:1147_1": "pabbajjaṃ laddhakālato paṭṭhāya pana mayāpi dukkhassantaṃ kātuṃ vaṭṭatī”ti ācariyupajjhāyānaṃ",
  "atk-s0401a:1147_2": "santikaṃ gantvā, “ayye, mayhaṃ ākiṇṇaṭṭhāne cittaṃ na ramati, gāmakāvāsaṃ gacchāmī”ti",
  "atk-s0401a:1147_3": "āha. Theriyo tassā mahākulā nikkhamma pabbajitabhāvena cittaṃ vāretuṃ asakkontiyo",
  "atk-s0401a:1147_4": "taṃ gahetvā gāmakāvāsaṃ agamaṃsu. Sā atīte madditasaṅkhāratāya nacirasseva saha paṭisambhidāhi",
  "atk-s0401a:1147_5": "arahattaṃ pāpuṇi. Athassā etadahosi – “mayhaṃ kiccaṃ matthakaṃ pattaṃ, idha vasitvā",
  "atk-s0401a:1147_6": "kiṃ karissāmi, rājagahameva gacchāmi, tatra maṃ nissāya bahu ñātisaṅgho puññāni karissatī”ti",
  "atk-s0401a:1147_7": "theriyo gahetvā nagarameva paccāgatā.",
  "atk-s0401a:1148_0": "Visākho tassā āgatabhāvaṃ ñatvā “sīghaṃ āgatā ukkaṇṭhitā nu kho bhavissatī”ti sāyanhasamaye",
  "atk-s0401a:1148_1": "tassā santikaṃ gantvā abhivādetvā ekamantaṃ nisinno “ukkaṇṭhitabhāvaṃ pucchituṃ ayutta”nti",
  "atk-s0401a:1148_2": "pañcakkhandhādivasena pañhe pucchi, dhammadinnā khaggena uppalanālaṃ chindantī viya",
  "atk-s0401a:1148_3": "pucchitaṃ pucchitaṃ vissajjesi. Upāsako dhammadinnātheriyā ñāṇassa sūrabhāvaṃ ñatvā",
  "atk-s0401a:1148_4": "attano adhigataṭṭhāne paṭipāṭiyā tīsu maggesu sabbākārena pañhe pucchitvā uggahavasena",
  "atk-s0401a:1148_5": "arahattamaggepi pucchi. Dhammadinnātherīpi upāsakassa yāva anāgāmiphalāva visayabhāvaṃ",
  "atk-s0401a:1148_6": "ñatvā “idāni attano visayaṃ atikkamitvā dhāvatī”ti taṃ nivattentī “accasarā, āvuso",
  "atk-s0401a:1148_7": "visākha, pañhe, nāsakkhi pañhānaṃ pariyantaṃ gahetuṃ, nibbānogadhañhi, āvuso visākha,",
  "atk-s0401a:1148_8": "brahmacariyaṃ nibbānaparāyaṇaṃ nibbānapariyosānaṃ. Ākaṅkhamāno ca tvaṃ, āvuso visākha,",
  "atk-s0401a:1148_9": "bhagavantaṃ upasaṅkamitvā etamatthaṃ puccheyyāsi. Yathā ca te bhagavā byākaroti,",
  "atk-s0401a:1148_10": "tathā naṃ dhāreyyāsī”ti āha.",
  "atk-s0401a:1149_0": "Visākho satthu santikaṃ gantvā sabbaṃ pucchāvissajjananayaṃ kathesi. Satthā tassa",
  "atk-s0401a:1149_1": "vacanaṃ sutvā “mama dhītāya atītānāgatapaccuppannesu khandhesu taṇhā natthī”ti vatvā",
  "atk-s0401a:1149_2": "dhammapade imaṃ gāthamāha –",
  "atk-s0401a:1150": "“Yassa pure ca pacchā ca, majjhe ca natthi kiñcanaṃ;",
  "atk-s0401a:1151": "Akiñcanaṃ anādānaṃ, tamahaṃ brūmi brāhmaṇa”nti. ;",
  "atk-s0401a:1152_0": "Tato dhammadinnāya sādhukāraṃ datvā visākhaṃ upāsakaṃ etadavoca – “paṇḍitā, visākha,",
  "atk-s0401a:1152_1": "dhammadinnā bhikkhunī, mahāpaññā visākha, dhammadinnā bhikkhunī. Maṃ cepi tvaṃ, visākha,",
  "atk-s0401a:1152_2": "etamatthaṃ puccheyyāsi, ahampi taṃ evameva byākareyyaṃ, yathā taṃ dhammadinnāya bhikkhuniyā",
  "atk-s0401a:1152_3": "byākataṃ, eso cevetassa attho, evañca naṃ dhārehī”ti. Evametaṃ vatthu samuṭṭhitaṃ.",
  "atk-s0401a:1152_4": "Aparabhāge satthā jetavane nisinno paṭipāṭiyā bhikkhuniyo ṭhānantare ṭhapento idameva",
  "atk-s0401a:1152_5": "cūḷavedallaṃ aṭṭhuppattiṃ katvā theriṃ imasmiṃ sāsane dhammakathikānaṃ aggaṭṭhāne ṭhapesīti.",
  "atk-s0401a:1153": "Nandātherīvatthu",
  "atk-s0401a:1154_0": "240. Chaṭṭhe jhāyīnaṃ yadidaṃ nandāti jhānābhiratānaṃ, nandā therī, aggāti dasseti.",
  "atk-s0401a:1154_1": "Sā kira padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge",
  "atk-s0401a:1154_2": "satthu dhammaṃ suṇantī satthāraṃ ekaṃ bhikkhuniṃ jhānābhiratānaṃ aggaṭṭhāne ṭhapentaṃ",
  "atk-s0401a:1154_3": "disvā adhikārakammaṃ katvā taṃ ṭhānantaraṃ patthesi. Sā tato kappasatasahassaṃ devamanussesu",
  "atk-s0401a:1154_4": "saṃsaritvā amhākaṃ satthu nibbattito puretarameva mahāpajāpatigotamiyā kucchimhi",
  "atk-s0401a:1154_5": "paṭisandhiṃ gaṇhi, nandātissā nāmaṃ akaṃsu. Rūpanandātipi vuccati. Sā aparabhāge",
  "atk-s0401a:1154_6": "uttamarūpabhāvena janapadakalyāṇī nāma jātā.",
  "atk-s0401a:1155_0": "Sā amhākaṃ dasabale sabbaññutaṃ patvā anupubbena kapilavatthuṃ āgantvā nandañca rāhulañca",
  "atk-s0401a:1155_1": "pabbājetvā pakkante suddhodanamahārājassa parinibbutakāle “mahāpajāpatigotamī ca",
  "atk-s0401a:1155_2": "rāhulamātā ca nikkhamitvā satthu santike pabbajitā”ti ñatvā “imāsaṃ pabbajitakālato",
  "atk-s0401a:1155_3": "paṭṭhāya mayhaṃ idha kiṃ kamma”nti mahāpajāpatiyā santikaṃ gantvā pabbaji. Pabbajitadivasato",
  "atk-s0401a:1155_4": "paṭṭhāya “satthā rūpaṃ garahatī”ti satthu upaṭṭhānaṃ na gacchati, ovādavāre sampatte",
  "atk-s0401a:1155_5": "aññaṃ pesetvā ovādaṃ āharāpeti. Satthā tassā rūpamadamattabhāvaṃ ñatvā “attano ovādaṃ",
  "atk-s0401a:1155_6": "attanāva āgantvā gaṇhantu, na bhikkhunīhi aññā pesetabbā”ti āha. Tato rūpanandā aññaṃ",
  "atk-s0401a:1155_7": "maggaṃ apassantī akāmā ovādaṃ agamāsi.",
  "atk-s0401a:1156_0": "Satthā tassā caritavasena iddhiyā ekaṃ itthirūpaṃ nimminitvā tālavaṇṭaṃ gahetvā bījamānaṃ",
  "atk-s0401a:1156_1": "viya akāsi. Rūpanandā taṃ disvā cintesi – “ahaṃ akāraṇeneva pamattā hutvā nāgacchāmi,",
  "atk-s0401a:1156_2": "evarūpāpi itthiyo satthu santike vissatthā caranti. Mama rūpaṃ etāsaṃ rūpassa kalaṃ",
  "atk-s0401a:1156_3": "nāgghati soḷasiṃ, ajānitvāva ettakaṃ kālaṃ na āgatamhī”ti tameva itthinimittaṃ gaṇhitvā",
  "atk-s0401a:1156_4": "olokentī aṭṭhāsi. Satthā tassā pubbahetusampannatāya “aṭṭhīnaṃ nagaraṃ kata”nti dhammapade gāthaṃ vatvā –",
  "atk-s0401a:1157": "“Caraṃ vā yadi vā tiṭṭhaṃ, nisinno uda vā saya”nti. –",
  "atk-s0401a:1158_0": "Suttaṃ abhāsi. Sā tasmiṃyeva rūpe khayavayaṃ paṭṭhapetvā arahattaṃ pāpuṇi. Imasmiṃ",
  "atk-s0401a:1158_1": "ṭhāne idaṃ vatthu heṭṭhā khemātheriyā vatthunā sadisamevāti na vitthāritaṃ. Tato",
  "atk-s0401a:1158_2": "paṭṭhāya, rūpanandā, jhānābhiratānaṃ antare dhurappattā ahosi. Satthā aparabhāge",
  "atk-s0401a:1158_3": "jetavane nisinno paṭipāṭiyā bhikkhuniyo ṭhānantare ṭhapento nandātheriṃ jhāyīnaṃ",
  "atk-s0401a:1158_4": "aggaṭṭhāne ṭhapesīti.",
  "atk-s0401a:1159": "Soṇātherīvatthu",
  "atk-s0401a:1160_0": "241. Sattame āraddhavīriyānanti paggahitaparipuṇṇavīriyānaṃ soṇā aggāti dasseti.",
  "atk-s0401a:1160_1": "Ayaṃ kira padumuttarabuddhakāle haṃsavatīnagare kulagehe paṭisandhiṃ gahetvā aparabhāge",
  "atk-s0401a:1160_2": "dhammaṃ suṇantī satthāraṃ ekaṃ bhikkhuniṃ āraddhavīriyānaṃ aggaṭṭhāne ṭhapentaṃ disvā",
  "atk-s0401a:1160_3": "adhikārakammaṃ katvā taṃ ṭhānantaraṃ patthesi. Sā kappasatasahassaṃ devamanussesu",
  "atk-s0401a:1160_4": "saṃsaritvā imasmiṃ buddhuppāde sāvatthiyaṃ kulagehe paṭisandhiṃ gahetvā aparabhāge",
  "atk-s0401a:1160_5": "gharāvāse vutthā bahū puttadhītaro labhitvā sabbepi visuṃ visuṃ gharāvāse patiṭṭhāpesi.",
  "atk-s0401a:1160_6": "Te tato paṭṭhāya “ayaṃ amhākaṃ kiṃ karissatī”ti taṃ attano santikaṃ āgataṃ “mātā”ti",
  "atk-s0401a:1160_7": "saññampi na kariṃsu. Bahuputtikasoṇā tesaṃ attani agāravabhāvaṃ ñatvā “gharāvāsena",
  "atk-s0401a:1160_8": "kiṃ karissāmī”ti nikkhamitvā pabbaji. Atha naṃ bhikkhuniyo “ayaṃ vattaṃ na jānāti,",
  "atk-s0401a:1160_9": "ayuttaṃ karotī”ti daṇḍakammaṃ karonti. Puttadhītaro taṃ daṇḍakammaṃ āharantiṃ disvā",
  "atk-s0401a:1160_10": "“ayaṃ yāvajjadivasā sikkhāmattampi na jānātī”ti diṭṭhadiṭṭhaṭṭhāne uppaṇḍesuṃ. Sā",
  "atk-s0401a:1160_11": "tesaṃ vacanaṃ sutvā uppannasaṃvegā “attano gativisodhanaṃ kātuṃ vaṭṭatī”ti nisinnaṭṭhānepi",
  "atk-s0401a:1160_12": "ṭhitaṭṭhānepi dvattiṃsākāraṃ sajjhāyati. Sā yatheva pubbe bahuputtikasoṇattherīti",
  "atk-s0401a:1160_13": "paññāyittha, evaṃ pacchā āraddhavīriyasoṇattherīti pākaṭā jātā.",
  "atk-s0401a:1161_0": "Athekadivasaṃ bhikkhuniyo vihāraṃ gacchantiyo “bhikkhunisaṅghassa udakaṃ tāpeyyāsi,",
  "atk-s0401a:1161_1": "soṇe”ti vatvā agamaṃsu. Sāpi udakatāpanato puretarameva aggisālāya caṅkamitvā caṅkamitvā",
  "atk-s0401a:1161_2": "dvattiṃsākāraṃ sajjhāyantī vipassanaṃ vaḍḍhesi. Satthā gandhakuṭiyaṃ nisinnova imaṃ",
  "atk-s0401a:1161_3": "obhāsagāthaṃ abhāsi –",
  "atk-s0401a:1162": "“Yo ca vassasataṃ jīve, apassaṃ dhammamuttamaṃ;",
  "atk-s0401a:1163": "Ekāhaṃ jīvitaṃ seyyo, passato dhammamuttama”nti. ;",
  "atk-s0401a:1164_0": "Sā gāthāpariyosāne arahattaṃ patvā cintesi – “ahaṃ arahattaṃ pattā, āgantukajano",
  "atk-s0401a:1164_1": "ca anupadhāretvāva mayi avaññāya kiñci vatvā bahuṃ apuññampi pasaveyya, tasmā saṃlakkhaṇakāraṇaṃ",
  "atk-s0401a:1164_2": "kātuṃ vaṭṭatī”ti. Sā udakabhājanaṃ uddhanaṃ āropetvā heṭṭhā aggiṃ na akāsi. Bhikkhuniyo",
  "atk-s0401a:1164_3": "āgantvā uddhanaṃ olokentiyo aggiṃ adisvā “imaṃ mahallikaṃ ‘bhikkhunisaṅghassa udakaṃ",
  "atk-s0401a:1164_4": "tāpehī’ti avocumha, ajjāpi uddhane aggimpi na karotī”ti āhaṃsu. Ayye, kiṃ tumhākaṃ",
  "atk-s0401a:1164_5": "agginā, uṇhodakena nhāyitukāmā bhājanato udakaṃ gahetvā nhāyathāti? Tāpi “bhavissati",
  "atk-s0401a:1164_6": "ettha kāraṇa”nti gantvā udake hatthaṃ otāretvā uṇhabhāvaṃ ñatvā ekakuṭaṃ āharitvā",
  "atk-s0401a:1164_7": "udakaṃ gaṇhanti, gahitagahitaṭṭhānaṃ paripūrati. Tadā sabbāva tassā arahatte ṭhitabhāvaṃ",
  "atk-s0401a:1164_8": "ñatvā daharatarā tāva pañcapatiṭṭhitena pādesu patitvā “mayaṃ, ayye, ettakaṃ kālaṃ",
  "atk-s0401a:1164_9": "tumhe anupadhāretvā viheṭhetvā viheṭhetvā kathayimha, khamatha no”ti khamāpesuṃ.",
  "atk-s0401a:1164_10": "Vuddhatarāpi ukkuṭikaṃ nisīditvā “khama, ayye”ti khamāpesuṃ. Tato paṭṭhāya “mahallakakāle",
  "atk-s0401a:1164_11": "pabbajitvāpi āraddhavīriyabhāvena nacirasseva aggaphale patiṭṭhitā”ti theriyā guṇo",
  "atk-s0401a:1164_12": "pākaṭo ahosi. Aparabhāge satthā jetavane nisīditvā bhikkhuniyo paṭipāṭiyā ṭhānantare",
  "atk-s0401a:1164_13": "ṭhapento soṇattheriṃ āraddhavīriyānaṃ aggaṭṭhāne ṭhapesīti.",
  "atk-s0401a:1165": "Bakulātherīvatthu",
  "atk-s0401a:1166_0": "242. Aṭṭhame dibbacakkhukānaṃ yadidaṃ bakulāti dibbacakkhukānaṃ, bakulā therī, aggāti",
  "atk-s0401a:1166_1": "dasseti. Ayaṃ kira padumuttarabuddhakāle haṃsavatiyaṃ kulagehe nibbattitvā satthu",
  "atk-s0401a:1166_2": "dhammakathaṃ suṇantī satthāraṃ ekaṃ bhikkhuniṃ dibbacakkhukānaṃ aggaṭṭhāne ṭhapentaṃ",
  "atk-s0401a:1166_3": "disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ devesu",
  "atk-s0401a:1166_4": "ca manussesu ca saṃsaritvā imasmiṃ buddhuppāde sāvatthiyaṃ kulagehe nibbattitvā aparabhāge",
  "atk-s0401a:1166_5": "satthu dhammadesanaṃ sutvā paṭiladdhasaddhā pabbajitvā nacirasseva arahattaṃ pāpuṇi.",
  "atk-s0401a:1166_6": "Sā tato paṭṭhāya dibbacakkhumhi ciṇṇavasī ahosi. Aparabhāge satthā jetavane nisinno",
  "atk-s0401a:1166_7": "bhikkhuniyo paṭipāṭiyā ṭhānantare ṭhapento imaṃ theriṃ dibbacakkhukānaṃ aggaṭṭhāne ṭhapesīti.",
  "atk-s0401a:1167": "Kuṇḍalakesātherīvatthu",
  "atk-s0401a:1168_0": "243. Navame khippābhiññānanti khippābhiññānaṃ bhikkhunīnaṃ, bhaddā kuṇḍalakesā, aggāti",
  "atk-s0401a:1168_1": "dasseti. Ayampi hi padumuttarabuddhakāle haṃsavatiyaṃ kulagehe nibbattā satthu dhammakathaṃ",
  "atk-s0401a:1168_2": "sutvā satthāraṃ ekaṃ bhikkhuniṃ khippābhiññānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1168_3": "katvā taṃ ṭhānantaraṃ patthesi. Sā kappasatasahassaṃ devamanussesu saṃsaritvā kassapabuddhakāle",
  "atk-s0401a:1168_4": "kikissa kāsirañño gehe sattannaṃ bhaginīnaṃ abbhantarā hutvā vīsati vassasahassāni",
  "atk-s0401a:1168_5": "dasa sīlāni samādāya komārikabrahmacariyaṃ carantī saṅghassa vasanapariveṇaṃ kāretvā",
  "atk-s0401a:1168_6": "ekaṃ buddhantaraṃ devamanussesu saṃsaritvā imasmiṃ buddhuppāde rājagahanagare seṭṭhikule",
  "atk-s0401a:1168_7": "paṭisandhiṃ gaṇhi, bhaddātissā nāmaṃ akaṃsu.",
  "atk-s0401a:1169_0": "Taṃdivasaṃyeva ca tasmiṃ nagare purohitaputto jāto. Tassa jātavelāya rājanivesanaṃ",
  "atk-s0401a:1169_1": "ādiṃ katvā sakalanagare āvudhāni pajjaliṃsu. Purohito pātova rājakulaṃ gantvā rājānaṃ",
  "atk-s0401a:1169_2": "sukhaseyyaṃ pucchi. Rājā “kuto me, ācariya, sukhaseyyā, ajja sabbarattiṃ rājanivesane",
  "atk-s0401a:1169_3": "āvudhāni pajjalitāni disvā bhayappattā ahumhā”ti āha. Mahārāja, tappaccayā mā cintayittha,",
  "atk-s0401a:1169_4": "na tumhākaṃyeva gehe āvudhāni pajjaliṃsu, sakalanagare evaṃ ahosīti. Kiṃ kāraṇā,",
  "atk-s0401a:1169_5": "ācariyāti? Amhākaṃ gehe coranakkhattena dārako jāto, so sakalanagarassa sattu hutvā",
  "atk-s0401a:1169_6": "uppanno, tassetaṃ pubbanimittaṃ. Tumhākaṃ upaddavo natthi, sace pana icchatha, hārema",
  "atk-s0401a:1169_7": "nanti. Amhākaṃ pīḷāya asatiyā hāraṇakammaṃ natthīti. Purohito “mama putto attano",
  "atk-s0401a:1169_8": "nāmaṃ gahetvāva āgato”ti sattukotevassa nāmaṃ akāsi. Seṭṭhigehepi bhaddā vaḍḍhati,",
  "atk-s0401a:1169_9": "purohitagehepi sattuko vaḍḍhati. So attano ādhāvanavidhāvanena kīḷituṃ samatthakālato",
  "atk-s0401a:1169_10": "paṭṭhāya attano vicaraṇaṭṭhāne yaṃ yaṃ passati, taṃ taṃ sabbaṃ āharitvā mātāpitūnaṃ",
  "atk-s0401a:1169_11": "gehaṃ pūreti. Pitā naṃ kāraṇasahassampi vatvā vāretuṃ nāsakkhi.",
  "atk-s0401a:1170_0": "Aparabhāge panassa vayappattassa sabbākārenāpi vāretuṃ asakkuṇeyyabhāvaṃ ñatvā dve",
  "atk-s0401a:1170_1": "nīlasāṭake datvā sandhicchedanaupakaraṇañca siṅghāṭakayantañca hatthe datvā “tvaṃ",
  "atk-s0401a:1170_2": "imināva kammena jīvāhī”ti naṃ vissajjesi. So taṃdivasato paṭṭhāya siṅghāṭakayantaṃ",
  "atk-s0401a:1170_3": "khipitvā kulānaṃ pāsāde āruyha sandhiṃ chinditvā parakulesu nikkhittabhaṇḍaṃ attanā",
  "atk-s0401a:1170_4": "ṭhapitaṃ viya gahetvā gacchati. Sakalanagare tena aviluttagehaṃ nāma nāhosi. Ekadivasaṃ",
  "atk-s0401a:1170_5": "rājā rathena nagare vicaranto sārathiṃ pucchi – “kiṃ nu kho imasmiṃ nagare tasmiṃ",
  "atk-s0401a:1170_6": "tasmiṃ ghare chiddameva paññāyatī”ti. Deva imasmiṃ nagare sattuko nāma coro bhittiṃ",
  "atk-s0401a:1170_7": "chinditvā kulānaṃ santakaṃ haratīti. Rājā nagaraguttikaṃ pakkosāpetvā “imasmiṃ kira",
  "atk-s0401a:1170_8": "nagare evarūpo nāma coro atthi, kasmā naṃ na gaṇhasī”ti āha. Mayaṃ, deva, taṃ coraṃ",
  "atk-s0401a:1170_9": "sahoḍḍhaṃ passituṃ na sakkomāti. Sace ajja naṃ coraṃ gaṇhasi, jīvasi. Sace na gaṇhasi,",
  "atk-s0401a:1170_10": "rājāṇaṃ te karissāmīti. Evaṃ devāti nagaraguttiko sakalanagare manusse cāretvā taṃ",
  "atk-s0401a:1170_11": "bhittiṃ chinditvā parabhaṇḍaṃ avaharantaṃ sahoḍḍhameva gahetvā rañño dassesi. Rājā",
  "atk-s0401a:1170_12": "“imaṃ coraṃ dakkhiṇadvārena nīharitvā ghātethā”ti āha. Nagaraguttiko rañño paṭissuṇitvā",
  "atk-s0401a:1170_13": "taṃ coraṃ catukke catukke pahārasahassena tāḷento gāhāpetvā dakkhiṇadvāraṃ gacchati.",
  "atk-s0401a:1171_0": "Tasmiṃ samaye ayaṃ bhaddā nāma seṭṭhidhītā mahājanassa kolāhalasaddena sīhapañjaraṃ",
  "atk-s0401a:1171_1": "ugghāṭetvā olokentī taṃ sattukaṃ coraṃ tathā nīyamānaṃ disvā ubhohi hatthehi hadayaṃ",
  "atk-s0401a:1171_2": "sandhārentī gantvā sirisayane adhomukhā nipajji. Sā ca tassa kulassa ekadhītā, tenassā",
  "atk-s0401a:1171_3": "ñātakā appamattakampi mukhavikāraṃ sahituṃ na sakkonti. Atha naṃ mātā sayane nipannaṃ",
  "atk-s0401a:1171_4": "disvā “kiṃ karosi, ammā”ti pucchi. Etaṃ vajjhaṃ katvā nīyamānaṃ coraṃ addasa, ammāti?",
  "atk-s0401a:1171_5": "Āma, ammāti. Etaṃ labhamānā jīvissāmi, alabhamānāya me maraṇamevāti. Te taṃ nānappakārenapi",
  "atk-s0401a:1171_6": "saññāpetuṃ asakkontā “maraṇā jīvitaṃ seyyo”ti sallakkhesuṃ. Athassā pitā nagaraguttikassa",
  "atk-s0401a:1171_7": "santikaṃ gantvā sahassaṃ lañjaṃ datvā “mayhaṃ dhītā core paṭibaddhacittā, yena kenaci",
  "atk-s0401a:1171_8": "upāyena imaṃ muñcā”ti āha. So “sādhū”ti seṭṭhissa paṭissuṇitvā coraṃ gahetvā yāva",
  "atk-s0401a:1171_9": "sūriyassa atthaṅgamanā ito cito ca papañcāpetvā sūriye atthaṅgate cārakato ekaṃ manussaṃ",
  "atk-s0401a:1171_10": "nīharāpetvā sattukassa bandhanaṃ mocetvā sattukaṃ seṭṭhigehaṃ pesetvā tena bandhanena",
  "atk-s0401a:1171_11": "itaraṃ bandhitvā dakkhiṇadvārena nīharitvā ghātesi. Seṭṭhidāsāpi sattukaṃ gahetvā",
  "atk-s0401a:1171_12": "seṭṭhino nivesanaṃ āgamaṃsu. Taṃ disvā seṭṭhi “dhītu manaṃ pūressāmī”ti sattukaṃ",
  "atk-s0401a:1171_13": "gandhodakena nhāpetvā sabbālaṅkārapaṭimaṇḍitaṃ kāretvā pāsādaṃ pesesi. Bhaddāpi “paripuṇṇo",
  "atk-s0401a:1171_14": "me saṅkappo”ti anekālaṅkārena alaṅkaritvā taṃ paricarati.",
  "atk-s0401a:1172_0": "Sattuko katipāhaṃ vītināmetvā cintesi – “imissā pasādhanabhaṇḍakaṃ mayhaṃ bhavissati,",
  "atk-s0401a:1172_1": "kenaci upāyena imaṃ ābharaṇaṃ gahetuṃ vaṭṭatī”ti samīpe sukhena nisinnakāle bhaddaṃ",
  "atk-s0401a:1172_2": "āha – “mayhaṃ ekaṃ vacanaṃ vattabbaṃ atthī”ti. Seṭṭhidhītā sahassalābhaṃ labhitvā",
  "atk-s0401a:1172_3": "viya tuṭṭhamānasā “vissatthaṃ vadehi, ayyā”ti āha. Tvaṃ cintesi – “maṃ nissāya iminā",
  "atk-s0401a:1172_4": "jīvitaṃ laddha”nti, ahaṃ pana gahitamattova corapapātapabbate adhivatthāya devatāya",
  "atk-s0401a:1172_5": "“sacāhaṃ jīvitaṃ labhissāmi, balikammaṃ te dassāmī”ti āyāciṃ. Taṃ nissāya mayā jīvitaṃ",
  "atk-s0401a:1172_6": "laddhaṃ, sīghaṃ balikammaṃ sajjāpehīti. Bhaddā, “ahaṃ tassa manaṃ pūressāmī”ti balikammaṃ",
  "atk-s0401a:1172_7": "sajjāpetvā sabbaṃ pasādhanaṃ pasādhetvā ekayāne āruyha sāmikena saddhiṃ corapapātapabbataṃ",
  "atk-s0401a:1172_8": "gantvā “pabbatadevatāya balikammaṃ karissāmī”ti abhiruhituṃ āraddhā. Sattuko cintesi",
  "atk-s0401a:1172_9": "– “sabbesu abhiruhantesu mama imissā ābharaṇaṃ gahetuṃ na okāso bhavissatī”ti tameva",
  "atk-s0401a:1172_10": "balibhājanaṃ gāhāpetvā pabbataṃ abhiruhi.",
  "atk-s0401a:1173_0": "So bhaddāya saddhiṃ kathento piyakathaṃ na katheti. Sā iṅgiteneva tassa adhippāyaṃ",
  "atk-s0401a:1173_1": "aññāsi. Atha naṃ so āha – “bhadde, tava uttarisāṭakaṃ omuñcitvā kāyāruḷhaṃ te pasādhanaṃ",
  "atk-s0401a:1173_2": "ettha bhaṇḍikaṃ karohī”ti. Sāmi mayhaṃ ko aparādhoti? Kiṃ panāhaṃ, bāle, balikammatthaṃ",
  "atk-s0401a:1173_3": "āgatoti saññaṃ karosi? Ahañhi imissā devatāya yakanaṃ ubbaṭṭhetvā dadeyyaṃ, balikammāpadesena",
  "atk-s0401a:1173_4": "pana tava ābharaṇaṃ gaṇhitukāmo hutvā āgatomhīti. Kassa pana, ayya, pasādhanaṃ, kassa",
  "atk-s0401a:1173_5": "ahanti? Mayaṃ evarūpaṃ na jānāma, aññaṃ tava santakaṃ, aññaṃ mama santakanti. Sādhu,",
  "atk-s0401a:1173_6": "ayya, ekaṃ pana me adhippāyaṃ pūretha, alaṅkataniyāmeneva me purato ca pacchato ca",
  "atk-s0401a:1173_7": "āliṅgituṃ dethāti. So “sādhū”ti sampaṭicchi. Sā tena sampaṭicchitabhāvaṃ ñatvā purato",
  "atk-s0401a:1173_8": "āliṅgitvā pacchato āliṅgantī viya hutvā pabbatapapāte pātesi. So patanto ākāseyeva",
  "atk-s0401a:1173_9": "cuṇṇavicuṇṇo ahosi. Tāya kataṃ vicitrabhāvaṃ disvā pabbate adhivatthā devatā guṇakittanavasena imā gāthā āha –",
  "atk-s0401a:1174": "“Na so sabbesu ṭhānesu, puriso hoti paṇḍito;",
  "atk-s0401a:1175": "Itthīpi paṇḍitā hoti, tattha tattha vicakkhaṇā.",
  "atk-s0401a:1176": "“Na so sabbesu ṭhānesu, puriso hoti paṇḍito;",
  "atk-s0401a:1177": "Itthīpi paṇḍitā hoti, muhuttamapi cintaye”ti. ;",
  "atk-s0401a:1178_0": "Tato bhaddā cintesi – “na sakkā mayā iminā niyāmena puna gehaṃ gantuṃ, itova gantvā",
  "atk-s0401a:1178_1": "ekaṃ pabbajjaṃ pabbajissāmī”ti, nigaṇṭhārāmaṃ gantvā nigaṇṭhe pabbajjaṃ yāci. Atha",
  "atk-s0401a:1178_2": "naṃ te āhaṃsu – “kena niyāmena pabbajjā hotū”ti? Yaṃ tumhākaṃ pabbajjāya uttamaṃ,",
  "atk-s0401a:1178_3": "tadeva karothāti. Te “sādhū”ti tassā tālaṭṭhinā kese luñcitvā pabbājesuṃ. Kesā puna",
  "atk-s0401a:1178_4": "vaḍḍhantā rāsirāsivasena kuṇḍalāvattā hutvā vaḍḍhiṃsu. Sā teneva kāraṇena kuṇḍalakesā",
  "atk-s0401a:1178_5": "nāma jātā. Sā attano pabbajitaṭṭhāne sabbasippaṃ uggaṇhitvā “etesaṃ ito uttari viseso",
  "atk-s0401a:1178_6": "natthī”ti ñatvā gāmanigamarājadhāniyo vicarantī yattha yattha paṇḍitā atthi, tattha",
  "atk-s0401a:1178_7": "tattha gantvā tesaṃ jānanasippaṃ sabbameva uggaṇhāti. Athassā bahūsu ṭhānesu sikkhitabhāvena",
  "atk-s0401a:1178_8": "paṭivādaṃ dātuṃ samatthā na honti. Sā attanā saddhiṃ kathetuṃ samatthaṃ adisvā yaṃ",
  "atk-s0401a:1178_9": "gāmaṃ vā nigamaṃ vā pavisati, tassa dvāre vālukarāsiṃ katvā tattha jambusākhaṃ ṭhapeti.",
  "atk-s0401a:1178_10": "“Yo mama vādaṃ āropetuṃ sakkoti, so imaṃ sākhaṃ maddatū”ti samīpe ṭhitānaṃ dārakānaṃ",
  "atk-s0401a:1178_11": "saññaṃ deti. Taṃ sattāhampi maddantā na honti. Atha naṃ gahetvā pakkamati.",
  "atk-s0401a:1179_0": "Tasmiṃ samaye amhākaṃ bhagavā loke nibbattitvā sāvatthiṃ upanissāya jetavane viharati.",
  "atk-s0401a:1179_1": "Kuṇḍalakesāpi kho anupubbena sāvatthiṃ patvā antonagaraṃ pavisamānā porāṇakaniyāmeneva",
  "atk-s0401a:1179_2": "vālukārāsimhi sākhaṃ ṭhapetvā dārakānaṃ saññaṃ datvā pāvisi. Tasmiṃ samaye dhammasenāpati",
  "atk-s0401a:1179_3": "bhikkhusaṅghe paviṭṭhe ekakova nagaraṃ pavisanto vālukāthūpe jambusākhaṃ disvā “kasmā",
  "atk-s0401a:1179_4": "ayaṃ ṭhapitā”ti pucchi. Dārakā taṃ kāraṇaṃ aparihāpetvā kathesuṃ. Evaṃ sante imaṃ",
  "atk-s0401a:1179_5": "gahetvā maddatha, dārakāti. Tesu therassa vacanaṃ sutvā ekacce maddituṃ na visahiṃsu,",
  "atk-s0401a:1179_6": "ekacce taṃkhaṇeyeva madditvā cuṇṇavicuṇṇaṃ akaṃsu. Kuṇḍalakesā bhattakiccaṃ katvā",
  "atk-s0401a:1179_7": "nikkhamantī taṃ sākhaṃ madditaṃ disvā “kassetaṃ kamma”nti pucchi. Athassā dhammasenāpatinā",
  "atk-s0401a:1179_8": "kārāpitabhāvaṃ kathayiṃsu. Sā “attano thāmaṃ ajānanto imaṃ sākhaṃ maddāpetuṃ no visahissati,",
  "atk-s0401a:1179_9": "addhā mahanto eso bhavissati. Ahampi pana khuddikā bhavantī na sobhissāmi, antogāmameva",
  "atk-s0401a:1179_10": "pavisitvā parisāya saññaṃ dātuṃ vaṭṭatī”ti cintetvā tathā akāsi. Asītikulasahassanivāse",
  "atk-s0401a:1179_11": "nagare sabhāgasabhāgavasena sabbeva sañjāniṃsūti veditabbaṃ.",
  "atk-s0401a:1180_0": "Theropi bhattakiccaṃ katvā aññatarasmiṃ rukkhamūle nisīdi. Athāyaṃ kuṇḍalakesā mahājanaparivutā",
  "atk-s0401a:1180_1": "therassa santikaṃ gantvā paṭisanthāraṃ katvā ekamantaṃ ṭhatvā, “bhante, tumhehi sākhā",
  "atk-s0401a:1180_2": "maddāpitā”ti pucchi. Āma, mayā maddāpitāti. Evaṃ sante tumhehi saddhiṃ amhākaṃ vādo",
  "atk-s0401a:1180_3": "hotu, bhanteti. Hotu, bhaddeti. Kassa pucchā hotu, kassa vissajjananti? Pucchā nāma",
  "atk-s0401a:1180_4": "amhākaṃ pattā, tvaṃ pana tuyhaṃ jānanakaṃ pucchāti. Sā therena dinnaanumatiyā sabbameva",
  "atk-s0401a:1180_5": "attano jānanakaṃ vādaṃ pucchi, thero sabbaṃ vissajjesi. Sā sabbaṃ pucchitvā tuṇhī",
  "atk-s0401a:1180_6": "ahosi. Atha naṃ thero āha – “tayā bahuṃ pucchitaṃ, mayampi ekaṃ pañhaṃ pucchāmā”ti.",
  "atk-s0401a:1180_7": "Pucchatha, bhanteti. Ekaṃ nāma kinti? Kuṇḍalakesā “na jānāmi, bhante”ti āha. Tvaṃ",
  "atk-s0401a:1180_8": "ettakampi na jānāsi, aññaṃ kiṃ jānissasīti? Sā therassa pādesu patitvā “tumhākaṃ",
  "atk-s0401a:1180_9": "saraṇaṃ gacchāmi, bhante”ti āha. Mama saraṇagamanakammaṃ natthi, sadevake loke aggapuggalo",
  "atk-s0401a:1180_10": "dhuravihāre vasati, taṃ saraṇaṃ gacchāhīti. Sā “evaṃ karissāmi, bhante”ti sāyanhasamaye",
  "atk-s0401a:1180_11": "satthu dhammadesanāvelāya satthu santikaṃ gantvā pañcapatiṭṭhitena vanditvā ekamantaṃ",
  "atk-s0401a:1180_12": "aṭṭhāsi. Satthā tassā madditasaṅkhārāya cariyāvasena dhammapade imaṃ gāthamāha –",
  "atk-s0401a:1181": "“Sahassamapi ce gāthā, anatthapadasaṃhitā;",
  "atk-s0401a:1182": "Ekaṃ gāthāpadaṃ seyyo, yaṃ sutvā upasammatī”ti. ;",
  "atk-s0401a:1183_0": "Sā gāthāpariyosāne yathāṭhitāva saha paṭisambhidāhi arahattaṃ patvā pabbajjaṃ yāci.",
  "atk-s0401a:1183_1": "Satthā tassā pabbajjaṃ sampaṭicchi. Sā bhikkhunupassayaṃ gantvā pabbaji. Aparabhāge",
  "atk-s0401a:1183_2": "catuparisamajjhe kathā udapādi – “mahantā vatāyaṃ bhaddā kuṇḍalakesā, yā catuppadikagāthāvasāne",
  "atk-s0401a:1183_3": "arahattaṃ pattā”ti. Satthā taṃ kāraṇaṃ aṭṭhuppattiṃ katvā theriṃ khippābhiññānaṃ",
  "atk-s0401a:1183_4": "aggaṭṭhāne ṭhapesīti.",
  "atk-s0401a:1184": "Bhaddākāpilānītherīvatthu",
  "atk-s0401a:1185_0": "244. Dasame pubbenivāsanti pubbe nivutthakkhandhasantānaṃ anussarantīnaṃ bhaddā kāpilānī",
  "atk-s0401a:1185_1": "aggāti dasseti. Sā kira padumuttarabuddhakāle haṃsavatiyaṃ kulagehe nibbattitvā satthu",
  "atk-s0401a:1185_2": "dhammadesanaṃ suṇantī satthāraṃ ekaṃ bhikkhuniṃ pubbenivāsaṃ anussarantīnaṃ aggaṭṭhāne",
  "atk-s0401a:1185_3": "ṭhapentaṃ disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ",
  "atk-s0401a:1185_4": "devamanussesu saṃsaritvā anuppanne buddhe bārāṇasiyaṃ kulagehe paṭisandhiṃ gaṇhitvā",
  "atk-s0401a:1185_5": "attano sāmibhaginiyā saddhiṃ kalahaṃ karontī tāya paccekabuddhassa piṇḍapāte dinne,",
  "atk-s0401a:1185_6": "“ayaṃ imassa piṇḍapātaṃ datvā attano vasaṃ vattetī”ti paccekabuddhassa hatthato pattaṃ",
  "atk-s0401a:1185_7": "gaṇhitvā bhattaṃ chaḍḍetvā kalalassa pūretvā adāsi. Mahājano “bālā aya”nti garahitvā,",
  "atk-s0401a:1185_8": "“yāya te saddhiṃ kalaho kato, tassā kiñci na karosi, paccekabuddho te kiṃ aparajjhatī”ti",
  "atk-s0401a:1185_9": "āha. Sā tesaṃ vacanena lajjāyamānā puna pattaṃ gahetvā kalalaṃ hāretvā dhovitvā gandhacuṇṇena",
  "atk-s0401a:1185_10": "ubbaṭṭetvā catumadhurassa pūretvā upari āsittena padumagabbhavaṇṇena sappinā vijjotamānaṃ",
  "atk-s0401a:1185_11": "paccekabuddhassa hatthe ṭhapetvā “yathā ayaṃ piṇḍapāto obhāsajāto, evaṃ obhāsajātaṃ",
  "atk-s0401a:1185_12": "me sarīraṃ hotū”ti patthanaṃ paṭṭhapesīti sabbaṃ mahākassapattherassa vatthumhi vuttanayeneva veditabbaṃ.",
  "atk-s0401a:1186_0": "Mahākassapatthero pana dakkhiṇamaggaṃ gahetvā dasabalassa santikaṃ bahuputtakanigrodhamūlaṃ",
  "atk-s0401a:1186_1": "gato, ayaṃ bhaddā kāpilānī vāmamaggaṃ gaṇhitvā mātugāmassa pabbajjāya ananuññātabhāvena",
  "atk-s0401a:1186_2": "paribbājikārāmaṃ agamāsi. Yadā pana mahāpajāpatigotamī pabbajjañca upasampadañca",
  "atk-s0401a:1186_3": "labhi, tadā sā therī theriyā santike pabbajjañca upasampadañca labhitvā aparabhāge",
  "atk-s0401a:1186_4": "vipassanāya kammaṃ karontī arahattaṃ patvā pubbenivāsañāṇe ciṇṇavasī ahosi. Atha",
  "atk-s0401a:1186_5": "satthā jetavane nisīditvā bhikkhuniyo paṭipāṭiyā ṭhānantaresu ṭhapento imaṃ theriṃ",
  "atk-s0401a:1186_6": "pubbenivāsaṃ anussarantīnaṃ aggaṭṭhāne ṭhapesīti.",
  "atk-s0401a:1187": "Bhaddākaccānātherīvatthu",
  "atk-s0401a:1188_0": "245. Ekādasame mahābhiññāppattānanti mahatiyo abhiññāyo pattānaṃ, bhaddā kaccānā,",
  "atk-s0401a:1188_1": "nāma aggāti dasseti. Ekassa hi buddhassa cattārova janā mahābhiññā honti, na avasesasāvakā.",
  "atk-s0401a:1188_2": "Avasesasāvakā hi kappasatasahassameva anussarituṃ sakkonti, na tato paraṃ. Mahābhiññāppattā",
  "atk-s0401a:1188_3": "pana kappasatasahassādhikaṃ asaṅkhyeyyaṃ anussaranti. Amhākampi satthu sāsane dve",
  "atk-s0401a:1188_4": "aggasāvakā bākulatthero bhaddā kaccānāti ime cattāro ettakaṃ anussarituṃ sakkhiṃsu.",
  "atk-s0401a:1188_5": "Tasmā ayaṃ therī mahābhiññāppattānaṃ aggā nāma jātā. Bhaddā kaccānāti tassā nāmaṃ.",
  "atk-s0401a:1188_6": "Bhaddakañcanassa hi uttamasuvaṇṇassa viya tassā sarīravaṇṇo ahosi, sā tasmā bhaddakañcanāti",
  "atk-s0401a:1188_7": "nāmaṃ labhi, sā pacchā kaccānātveva saṅkhaṃ gatā. Rāhulamātāyetaṃ adhivacanaṃ.",
  "atk-s0401a:1189_0": "Sā hi padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge",
  "atk-s0401a:1189_1": "satthu dhammakathaṃ suṇantī satthāraṃ ekaṃ bhikkhuniṃ mahābhiññāppattānaṃ aggaṭṭhāne",
  "atk-s0401a:1189_2": "ṭhapentaṃ disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ",
  "atk-s0401a:1189_3": "devamanussesu saṃsaritvā imasmiṃ buddhuppāde suppabuddhasakkassa gehe paṭisandhiṃ",
  "atk-s0401a:1189_4": "gaṇhi, bhaddā kaccānātissā nāmaṃ akaṃsu.",
  "atk-s0401a:1190_0": "Sā vayappattā bodhisattassa gehaṃ agamāsi. Sā aparabhāge rāhulakumāraṃ nāma puttaṃ",
  "atk-s0401a:1190_1": "vijāyi. Tassa jātadivaseva bodhisatto nikkhamitvā bodhimaṇḍe sabbaññutaṃ patvā lokānuggahaṃ",
  "atk-s0401a:1190_2": "karonto anupubbena kapilavatthuṃ āgamma ñātīnaṃ saṅgahaṃ akāsi. Aparabhāge parinibbute",
  "atk-s0401a:1190_3": "suddhodanamahārāje mahāpajāpatigotamī pañcahi mātugāmasatehi saddhiṃ satthu santike",
  "atk-s0401a:1190_4": "pabbaji. Rāhulamātāpi janapadakalyāṇīpi theriyā santikaṃ gantvā pabbaji. Sā pabbajitakālato",
  "atk-s0401a:1190_5": "paṭṭhāya bhaddakaccānattherītveva pākaṭā ahosi. Sā aparabhāge vipassanaṃ vaḍḍhetvā",
  "atk-s0401a:1190_6": "arahattaṃ patvā abhiññāsu ciṇṇavasī ahosi, ekapallaṅkena nisinnā ekāvajjanena kappasatasahassādhikaṃ",
  "atk-s0401a:1190_7": "asaṅkhyeyyaṃ anussarati. Tassā tasmiṃ guṇe pākaṭe jāte satthā jetavane nisinno bhikkhuniyo",
  "atk-s0401a:1190_8": "paṭipāṭiyā ṭhānantare ṭhapento imaṃ theriṃ mahābhiññāppattānaṃ aggaṭṭhāne ṭhapesīti.",
  "atk-s0401a:1191": "Kisāgotamītherīvatthu",
  "atk-s0401a:1192_0": "246. Dvādasame lūkhacīvaradharānanti tīhi lūkhehi samannāgataṃ paṃsukūlaṃ dhārentīnaṃ,",
  "atk-s0401a:1192_1": "kisāgotamī, aggāti dasseti. Gotamīti tassā nāmaṃ, thokaṃ kisadhātukattā pana kisāgotamīti",
  "atk-s0401a:1192_2": "vuccati. Ayampi padumuttarabuddhakāle haṃsavatiyaṃ kulagehe nibbattitvā satthu dhammadesanaṃ",
  "atk-s0401a:1192_3": "suṇantī satthāraṃ ekaṃ bhikkhuniṃ lūkhacīvaradharānaṃ aggaṭṭhāne ṭhapentaṃ disvā",
  "atk-s0401a:1192_4": "adhikārakammaṃ katvā taṃ ṭhānantaraṃ patthesi. Sā kappasatasahassaṃ devamanussesu",
  "atk-s0401a:1192_5": "saṃsaritvā imasmiṃ buddhuppāde sāvatthiyaṃ duggatakule nibbattitvā vayappattakāle",
  "atk-s0401a:1192_6": "ekaṃ kulaṃ agamāsi. Tattha naṃ “duggatakulassa dhītā”ti paribhaviṃsu.",
  "atk-s0401a:1193_0": "Sā aparabhāge puttaṃ vijāyi, athassā sammānamakaṃsu. So panassā dārako ādhāvitvā",
  "atk-s0401a:1193_1": "paridhāvitvā kīḷanavaye ṭhito kālamakāsi, tassā soko udapādi. Sā “ahaṃ imasmiṃyeva",
  "atk-s0401a:1193_2": "gehe hatalābhasakkārā hutvā puttassa jātakālato paṭṭhāya sakkāraṃ pāpuṇiṃ, ime mayhaṃ",
  "atk-s0401a:1193_3": "puttaṃ bahi chaḍḍetumpi vāyameyyu”nti puttaṃ aṅkenādāya “puttassa me bhesajjaṃ dethā”ti",
  "atk-s0401a:1193_4": "gehadvārapaṭipāṭiyā vicarati. Diṭṭhadiṭṭhaṭṭhāne manussā “kattha te matakassa bhesajjaṃ",
  "atk-s0401a:1193_5": "diṭṭhapubba”nti pāṇiṃ paharitvā parihāsaṃ karonti. Sā tesaṃ kathāya neva saññattiṃ",
  "atk-s0401a:1193_6": "gacchati. Atha naṃ eko paṇḍitapuriso disvā, “ayaṃ puttasokena cittavikkhepaṃ pattā",
  "atk-s0401a:1193_7": "bhavissati, etissā pana bhesajjaṃ na añño jānissati, dasabalova jānissatī”ti cintetvā",
  "atk-s0401a:1193_8": "evamāha – “amma, tava puttassa bhesajjaṃ añño jānanto nāma natthi, sadevake pana",
  "atk-s0401a:1193_9": "loke aggapuggalo dasabalo dhuravihāre vasati, tassa santikaṃ gantvā pucchāhī”ti.",
  "atk-s0401a:1193_10": "Sā “saccaṃ puriso kathetī”ti puttamādāya tathāgatassa buddhāsane nisinnavelāya parisapariyante",
  "atk-s0401a:1193_11": "ṭhatvā “puttassa me bhesajjaṃ detha bhagavā”ti āha.",
  "atk-s0401a:1194_0": "Satthā tassā upanissayaṃ disvā “bhaddakaṃ te gotami kataṃ bhesajjatthāya idhāgacchantiyā,",
  "atk-s0401a:1194_1": "gaccha nagaraṃ pavisitvā koṭito paṭṭhāya sakalanagaraṃ caritvā yasmiṃ gehe koci matapubbo",
  "atk-s0401a:1194_2": "natthi, tato siddhatthakaṃ āharā”ti āha. Sā “sādhu, bhante”ti tuṭṭhamānasā antonagaraṃ",
  "atk-s0401a:1194_3": "pavisitvā paṭhamageheyeva “dasabalo mama puttassa bhesajjatthāya siddhatthakaṃ āharāpeti,",
  "atk-s0401a:1194_4": "siddhatthakaṃ me dethā”ti āha. “Handa gotamī”ti nīharitvā adaṃsu. Ahaṃ evaṃ gahetuṃ",
  "atk-s0401a:1194_5": "na sakkomi, imasmiṃ gehe koci matapubbo nāma natthīti? Kiṃ vadesi gotami, ko idha",
  "atk-s0401a:1194_6": "matake gaṇetuṃ sakkotīti? “Tena hi alaṃ nāhaṃ gaṇhissāmi, dasabalo maṃ yattha matapubbo",
  "atk-s0401a:1194_7": "natthi, tato naṃ gaṇhāpetī”ti āha. Sā imināva niyāmena tatiyagharaṃ gantvā cintesi",
  "atk-s0401a:1194_8": "– “sakalanagare ayameva niyāmo bhavissati, idaṃ hitānukampakena buddhena diṭṭhaṃ",
  "atk-s0401a:1194_9": "bhavissatī”ti saṃvegaṃ labhitvā tatova bahi nikkhamitvā āmakasusānaṃ gantvā puttaṃ",
  "atk-s0401a:1194_10": "hatthena gahetvā, “puttaka, ahaṃ imaṃ maraṇaṃ taveva uppannanti cintesiṃ, na panetaṃ",
  "atk-s0401a:1194_11": "taveva, mahājanasādhāraṇo esa dhammo”ti vatvā puttaṃ āmakasusāne chaḍḍetvā imaṃ gāthamāha –",
  "atk-s0401a:1195": "“Na gāmadhammo no nigamassa dhammo,",
  "atk-s0401a:1196": "Na cāpiyaṃ ekakulassa dhammo;",
  "atk-s0401a:1197": "Sabbassa lokassa sadevakassa,",
  "atk-s0401a:1198": "Eseva dhammo yadidaṃ aniccatā”ti. ;",
  "atk-s0401a:1199_0": "Evañca pana vatvā satthu santikaṃ agamāsi. Atha naṃ satthā “laddho te, gotami, siddhatthako”ti",
  "atk-s0401a:1199_1": "āha. Niṭṭhitaṃ, bhante, siddhatthakena kammaṃ, patiṭṭhaṃ pana me dethāti āha. Athassā",
  "atk-s0401a:1199_2": "satthā dhammapade imaṃ gāthamāha –",
  "atk-s0401a:1200": "“Taṃ puttapasusammattaṃ, byāsattamanasaṃ naraṃ;",
  "atk-s0401a:1201": "Suttaṃ gāmaṃ mahoghova, maccu ādāya gacchatī”ti. ;",
  "atk-s0401a:1202_0": "Sā gāthāpariyosāne yathāṭhitāva sotāpattiphale patiṭṭhāya pabbajjaṃ yāci, satthā",
  "atk-s0401a:1202_1": "pabbajjaṃ anujāni. Sā tikkhattuṃ satthāraṃ padakkhiṇaṃ katvā vanditvā bhikkhuniupassayaṃ",
  "atk-s0401a:1202_2": "gantvā pabbajjañca upasampadañca labhitvā nacirasseva yonisomanasikāre kammaṃ karontī",
  "atk-s0401a:1202_3": "vipassanaṃ vaḍḍhesi. Athassā satthā imaṃ obhāsagāthamāha –",
  "atk-s0401a:1203": "“Yo ca vassasataṃ jīve, apassaṃ amataṃ padaṃ;",
  "atk-s0401a:1204": "Ekāhaṃ jīvitaṃ seyyo, passato amataṃ pada”nti. ;",
  "atk-s0401a:1205_0": "Sā gāthāpariyosāne arahattaṃ pattā parikkhāravalañje paramukkaṭṭhā hutvā tīhi lūkhehi",
  "atk-s0401a:1205_1": "samannāgataṃ cīvaraṃ pārupitvā vicari. Aparabhāge satthā jetavane nisinno bhikkhuniyo",
  "atk-s0401a:1205_2": "paṭipāṭiyā ṭhānantare ṭhapento imaṃ theriṃ lūkhacīvaradharānaṃ aggaṭṭhāne ṭhapesīti.",
  "atk-s0401a:1206": "Siṅgālakamātātherīvatthu",
  "atk-s0401a:1207_0": "247. Terasame saddhādhimuttānanti saddhālakkhaṇe abhiniviṭṭhānaṃ, siṅgālakamātā,",
  "atk-s0401a:1207_1": "aggāti dasseti. Ayaṃ kira padumuttarabuddhakāle haṃsavatiyaṃ kulaghare nibbattā satthu",
  "atk-s0401a:1207_2": "dhammakathaṃ suṇantī satthāraṃ ekaṃ bhikkhuniṃ saddhādhimuttānaṃ aggaṭṭhāne ṭhapentaṃ",
  "atk-s0401a:1207_3": "disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ devamanussesu",
  "atk-s0401a:1207_4": "saṃsaritvā imasmiṃ buddhuppāde rājagahanagare seṭṭhikule nibbattā samānajātikaṃ kulaṃ",
  "atk-s0401a:1207_5": "gantvā ekaṃ puttaṃ vijāyi, tassa siṅgālakakumāroti nāmaṃ akaṃsu. Sāpi teneva kāraṇena",
  "atk-s0401a:1207_6": "siṅgālakamātā nāma jātā. Sā ekadivasaṃ satthu dhammakathaṃ sutvā paṭiladdhasaddhā",
  "atk-s0401a:1207_7": "satthu santikaṃ gantvā pabbaji. Pabbajitakālato paṭṭhāya saddhindriyaṃ adhimattaṃ",
  "atk-s0401a:1207_8": "paṭilabhi. Sā dhammassavanatthāya vihāraṃ gantvā dasabalassa sarīrasampattiṃ olokayamānāva",
  "atk-s0401a:1207_9": "tiṭṭhati. Satthā tassā saddhālakkhaṇe abhiniviṭṭhabhāvaṃ ñatvā sappāyaṃ katvā pasādanīyameva",
  "atk-s0401a:1207_10": "dhammaṃ desesi. Sāpi therī saddhālakkhaṇameva dhuraṃ katvā arahattaṃ pāpuṇi. Atha",
  "atk-s0401a:1207_11": "naṃ satthā aparabhāge jetavane nisīditvā bhikkhuniyo paṭipāṭiyā ṭhānantare ṭhapento",
  "atk-s0401a:1207_12": "imaṃ theriṃ saddhādhimuttānaṃ aggaṭṭhāne ṭhapesīti.",
  "atk-s0401a:1208": "Pañcamavaggavaṇṇanā.",
  "atk-s0401a:1209": "Terasasuttapaṭimaṇḍitāya theripāḷiyā vaṇṇanā niṭṭhitā.",
  "atk-s0401a:1210": "14. Etadaggavaggo",
  "atk-s0401a:1211": "(14) 6. Chaṭṭhaetadaggavaggo",
  "atk-s0401a:1212": "Tapussabhallikavatthu",
  "atk-s0401a:1213_0": "248. Upāsakapāḷiyā paṭhame paṭhamaṃ saraṇaṃ gacchantānanti sabbapaṭhamaṃ saraṇaṃ",
  "atk-s0401a:1213_1": "gacchantānaṃ tapusso ca bhalliko cāti ime dve vāṇijā aggāti dasseti. Ime kira padumuttarabuddhakāle",
  "atk-s0401a:1213_2": "haṃsavatiyaṃ kulagehe paṭisandhiṃ gahetvā aparabhāge satthu dhammadesanaṃ suṇantā",
  "atk-s0401a:1213_3": "satthāraṃ dve upāsake paṭhamaṃ saraṇaṃ gacchantānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1213_4": "katvā taṃ ṭhānantaraṃ patthayiṃsu. Te kappasatasahassaṃ devamanussesu saṃsaritvā",
  "atk-s0401a:1213_5": "amhākaṃ bodhisattassa sabbaññutaññāṇapattito puretarameva asitañjananagare kuṭumbiyagehe",
  "atk-s0401a:1213_6": "nibbattiṃsu. Jeṭṭhabhātiko tapusso nāma ahosi, kaniṭṭho bhalliko nāma.",
  "atk-s0401a:1214_0": "Te aparena samayena gharāvāsaṃ vasantā kālena kālaṃ pañca sakaṭasatāni yojāpetvā",
  "atk-s0401a:1214_1": "vāṇijakammaṃ karontā caranti. Tasmiṃ samaye amhākaṃ bodhisatto sabbaññutaṃ patvā",
  "atk-s0401a:1214_2": "sattasattāhaṃ bodhimaṇḍe viharitvā aṭṭhame sattāhe rājāyatanamūle nisīdi. Tasmiṃ",
  "atk-s0401a:1214_3": "samaye te vāṇijā pañcamattehi sakaṭasatehi taṃ ṭhānaṃ anuppattā ahesuṃ. Tesaṃ anantare",
  "atk-s0401a:1214_4": "attabhāve mātā tasmiṃ padese devatā hutvā nibbatti. Sā cintesi – “idāni buddhānaṃ",
  "atk-s0401a:1214_5": "āhāro laddhuṃ vaṭṭati. Na hi sakkā ito paraṃ nirāhārehi yāpetuṃ. Ime ca me puttā",
  "atk-s0401a:1214_6": "iminā maggena gacchanti, tehi ajja buddhānaṃ piṇḍapātaṃ dāpetuṃ vaṭṭatī”ti pañcasu",
  "atk-s0401a:1214_7": "sakaṭasatesu yuttagoṇānaṃ gamanupacchedaṃ akāsi. Te “kiṃ nāmeta”nti nānāvidhāni nimittāni",
  "atk-s0401a:1214_8": "olokenti. Atha tesaṃ kilamanabhāvaṃ ñatvā ekassa purisassa sarīre adhimuccitvā “kiṃ",
  "atk-s0401a:1214_9": "kāraṇā kilamatha? Tumhākaṃ añño yakkhāvaṭṭo vā bhūtāvaṭṭo vā nāgāvaṭṭo vā natthi,",
  "atk-s0401a:1214_10": "ahaṃ pana vo atītattabhāve mātā imasmiṃ ṭhāne bhummadevatā hutvā nibbattā. Esa dasabalo",
  "atk-s0401a:1214_11": "rājāyatanamūle nisinno, tassa paṭhamaṃ piṇḍapātaṃ dethā”ti.",
  "atk-s0401a:1215_0": "Te tassā kathaṃ sutvā tuṭṭhamānasā hutvā manthañca madhupiṇḍikañca suvaṇṇathālakena",
  "atk-s0401a:1215_1": "ādāya satthu santikaṃ gantvā “imaṃ bhojanaṃ paṭiggaṇhatha, bhante”ti āhaṃsu. Satthā",
  "atk-s0401a:1215_2": "atītabuddhānaṃ āciṇṇaṃ olokesi, athassa cattāro mahārājāno selamaye patte upanāmesuṃ.",
  "atk-s0401a:1215_3": "Satthā “tesaṃ mahapphalaṃ hotū”ti cattāropi patte “ekova patto hotū”ti adhiṭṭhāsi.",
  "atk-s0401a:1215_4": "Tasmiṃ khaṇe te vāṇijā tathāgatassa patte manthañca madhupiṇḍikañca patiṭṭhapetvā",
  "atk-s0401a:1215_5": "paribhuttakāle udakaṃ datvā bhattakiccapariyosāne satthāraṃ abhivādetvā ekamantaṃ",
  "atk-s0401a:1215_6": "nisīdiṃsu. Atha nesaṃ satthā dhammaṃ desesi, desanāpariyosāne dvepi janā dvevācike",
  "atk-s0401a:1215_7": "saraṇe patiṭṭhāya satthāraṃ abhivādetvā attano nagaraṃ gantukāmā, “bhante, amhākaṃ",
  "atk-s0401a:1215_8": "paricaraṇacetiyaṃ dethā”ti vadiṃsu. Satthā dakkhiṇena hatthena sīsaṃ parāmasitvā",
  "atk-s0401a:1215_9": "dvinnampi janānaṃ aṭṭha kesadhātuyo adāsi. Te ubhopi janā kesadhātuyo suvaṇṇasamuggesu",
  "atk-s0401a:1215_10": "ṭhapetvā attano nagaraṃ netvā asitañjananagaradvāre jīvakesadhātuyā cetiyaṃ patiṭṭhāpesuṃ.",
  "atk-s0401a:1215_11": "Uposathadivase cetiyato nīlasmiyo niggacchanti. Evametaṃ vatthu samuṭṭhitaṃ. Satthā",
  "atk-s0401a:1215_12": "pana aparabhāge jetavane nisīditvā upāsake paṭipāṭiyā ṭhānantaresu ṭhapento ime dve",
  "atk-s0401a:1215_13": "jane paṭhamaṃ saraṇaṃ gacchantānaṃ aggaṭṭhāne ṭhapesīti.",
  "atk-s0401a:1216": "Anāthapiṇḍikaseṭṭhivatthu",
  "atk-s0401a:1217_0": "249. Dutiye dāyakānanti dānābhiratānaṃ sudatto, gahapati, anāthapiṇḍiko aggoti dasseti.",
  "atk-s0401a:1217_1": "So kira padumuttarabuddhakāle haṃsavatiyaṃ kulagehe nibbatto satthu dhammakathaṃ",
  "atk-s0401a:1217_2": "suṇanto satthāraṃ ekaṃ upāsakaṃ dāyakānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1217_3": "katvā taṃ ṭhānantaraṃ patthesi. So kappasatasahassaṃ devamanussesu saṃsaritvā imasmiṃ",
  "atk-s0401a:1217_4": "buddhuppāde sāvatthiyaṃ sumanaseṭṭhissa gehe nibbatti, sudattotissa nāmaṃ akaṃsu.",
  "atk-s0401a:1218_0": "So aparabhāge gharāvāse patiṭṭhito dāyako dānapati hutvā teneva guṇena patthaṭanāmadheyyo",
  "atk-s0401a:1218_1": "anāthapiṇḍiko nāma ahosi. So pañcahi sakaṭasatehi bhaṇḍaṃ ādāya rājagahe attano piyasahāyakassa",
  "atk-s0401a:1218_2": "seṭṭhino gehaṃ gantvā tattha buddhassa bhagavato uppannabhāvaṃ sutvā balavapaccūsakāle",
  "atk-s0401a:1218_3": "devatānubhāvena vivaṭena dvārena satthāraṃ upasaṅkamitvā dhammaṃ sutvā sotāpattiphale",
  "atk-s0401a:1218_4": "patiṭṭhāya dutiyadivase ca buddhappamukhassa bhikkhusaṅghassa mahādānaṃ datvā sāvatthiṃ",
  "atk-s0401a:1218_5": "āgamanatthāya satthu paṭiññaṃ gahetvā antarāmagge pañcacattālīsayojanamagge satasahassaṃ",
  "atk-s0401a:1218_6": "satasahassaṃ datvā yojanikavihāre kāretvā jetavanaṃ koṭisanthārena santharitvā aṭṭhārasahi",
  "atk-s0401a:1218_7": "koṭīhi kiṇitvā aṭṭhārasahi koṭīhi vihāraṃ kāretvā vihāre niṭṭhite catunnaṃ parisānaṃ",
  "atk-s0401a:1218_8": "purebhattapacchābhattesu yadicchakaṃ dānaṃ dadanto aṭṭhārasahi koṭīhi vihāramahaṃ",
  "atk-s0401a:1218_9": "niṭṭhāpesi. Vihāramaho navahi māsehi niṭṭhānaṃ agamāsi, “pañcahī”ti apare. Temāse",
  "atk-s0401a:1218_10": "pana sabbācariyānaṃ vivādo natthi.",
  "atk-s0401a:1219_0": "Evaṃ catupaṇṇāsakoṭidhanaṃ vissajjetvā niccakālaṃ gehe evarūpaṃ dānaṃ pavattesi.",
  "atk-s0401a:1219_1": "Devasikaṃ pañca salākabhattasatāni honti, pañca pakkhikabhattasatāni, pañca salākayāgusatāni,",
  "atk-s0401a:1219_2": "pañca pakkhikayāgusatāni, pañca dhurabhattasatāni, pañca āgantukabhattasatāni, pañca",
  "atk-s0401a:1219_3": "gamikabhattasatāni, pañca gilānabhattasatāni, pañca gilānupaṭṭhākabhattasatāni, pañca",
  "atk-s0401a:1219_4": "āsanasatāni gehe niccapaññattāneva hontīti. Atha naṃ aparabhāge satthā jetavane nisinno",
  "atk-s0401a:1219_5": "upāsake paṭipāṭiyā ṭhānantaresu ṭhapento dāyakānaṃ aggaṭṭhāne ṭhapesīti.",
  "atk-s0401a:1220": "Cittagahapativatthu",
  "atk-s0401a:1221_0": "250. Tatiye dhammakathikānanti dhammakathikānaṃ upāsakānaṃ citto, gahapati, aggoti",
  "atk-s0401a:1221_1": "dasseti. So kira padumuttarabuddhakāle haṃsavatiyaṃ kulagehe nibbatto aparabhāge",
  "atk-s0401a:1221_2": "dhammakathaṃ suṇanto satthāraṃ ekaṃ upāsakaṃ dhammakathikānaṃ aggaṭṭhāne ṭhapentaṃ",
  "atk-s0401a:1221_3": "disvā adhikārakammaṃ katvā taṃ ṭhānantaraṃ patthesi. So kappasatasahassaṃ devamanussesu",
  "atk-s0401a:1221_4": "saṃsaritvā kassapabuddhakāle migaluddakagehe nibbatto aparabhāge araññe kammaṃ kātuṃ",
  "atk-s0401a:1221_5": "samatthakāle ekadivasaṃ deve vassante migamāraṇatthāya sattiṃ ādāya araññaṃ gantvā",
  "atk-s0401a:1221_6": "migarūpāni olokento ekasmiṃ akatapabbhāre sasīsaṃ paṃsukūlaṃ pārupitvā pāsāṇaphalake",
  "atk-s0401a:1221_7": "nisinnaṃ ekaṃ bhikkhuṃ disvā “eko ayyo samaṇadhammaṃ karonto nisinno bhavissatī”ti",
  "atk-s0401a:1221_8": "saññaṃ uppādetvā vegena gharaṃ gantvā ekasmiṃ uddhane hiyyo ābhatamaṃsaṃ, ekasmiṃ",
  "atk-s0401a:1221_9": "bhattaṃ pacāpetvā piṇḍācārike dve bhikkhū disvā tesaṃ pattaṃ ādāya paññattāsane nisīdāpetvā",
  "atk-s0401a:1221_10": "bhikkhaṃ samādāpetvā, “ayye, parivisathā”ti aññe āṇāpetvā taṃ bhattaṃ kuṭe pakkhipitvā",
  "atk-s0401a:1221_11": "paṇṇena mukhaṃ bandhitvā kuṭaṃ ādāya gacchanto antarāmagge nānāvidhāni pupphāni ocinitvā",
  "atk-s0401a:1221_12": "pattapuṭakena gahetvā therassa nisinnaṭṭhānaṃ gantvā kuṭaṃ otāretvā ekamante ṭhapetvā",
  "atk-s0401a:1221_13": "“mayhaṃ, bhante, saṅgahaṃ karothā”ti vatvā therassa pattaṃ ādāya bhattassa pūretvā",
  "atk-s0401a:1221_14": "therassa hatthe patiṭṭhapetvā tehi missakapupphehi theraṃ pūjetvā ekamante ṭhito",
  "atk-s0401a:1221_15": "“yathāyaṃ rasapiṇḍapātena saddhiṃ pupphapūjā cittaṃ paritoseti, evaṃ nibbattanibbattaṭṭhāne",
  "atk-s0401a:1221_16": "me paṇṇākārasahassāni ceva āgacchantu pañcavaṇṇakusumavassañca vassatū”ti āha.",
  "atk-s0401a:1222_0": "Thero tassa upanissayaṃ disvā dvattiṃsākārakammaṭṭhānaṃ ācikkhitvā adāsi. So yāvajīvaṃ",
  "atk-s0401a:1222_1": "kusalaṃ katvā devaloke nibbatti, nibbattaṭṭhāne jaṇṇumattena odhinā dibbapupphavassaṃ",
  "atk-s0401a:1222_2": "vassi, sayañca aññāhi devatāhi adhikatarena rūpena samannāgato ahosi. So ekaṃ buddhantaraṃ",
  "atk-s0401a:1222_3": "devamanussesu saṃsaritvā imasmiṃ buddhuppāde magadharaṭṭhe macchikāsaṇḍanagare seṭṭhikule",
  "atk-s0401a:1222_4": "nibbatti, jātakālevassa sakalanagare jaṇṇumattena odhinā pañcavaṇṇakusumavassaṃ vassi.",
  "atk-s0401a:1222_5": "Athassa mātāpitaro “amhākaṃ putto attanāva attano nāmaṃ gahetvā āgato, jātadivasevassa",
  "atk-s0401a:1222_6": "sakalanagaraṃ pañcavaṇṇehi pupphehi vicittaṃ jāta”nti cittakumāroti nāmaṃ akaṃsu.",
  "atk-s0401a:1223_0": "So aparabhāge gharāvāse patiṭṭhito pitu accayena tasmiṃ nagare seṭṭhiṭṭhānaṃ pāpuṇi.",
  "atk-s0401a:1223_1": "Tasmiṃ samaye pañcavaggiyattherānaṃ abbhantaro mahānāmatthero nāma macchikāsaṇḍanagaraṃ",
  "atk-s0401a:1223_2": "agamāsi. Citto gahapati tassa iriyāpathe pasīditvā pattaṃ ādāya gehaṃ ānetvā piṇḍapātena",
  "atk-s0401a:1223_3": "patimānetvā katabhattakiccaṃ ambāṭakārāmaṃ nāma uyyānaṃ netvā tatthassa vasanaṭṭhānaṃ",
  "atk-s0401a:1223_4": "kāretvā nibaddhaṃ attano gehe piṇḍapātaṃ gahetvā vasanatthāya paṭiññaṃ gaṇhi. Theropi",
  "atk-s0401a:1223_5": "tassa upanissayaṃ disvā dhammaṃ desento saḷāyatanavibhattimeva desesi. Citto gahapati",
  "atk-s0401a:1223_6": "purimabhave madditasaṅkhāratāya nacirasseva anāgāmiphalaṃ sampāpuṇi. Athekadivasaṃ",
  "atk-s0401a:1223_7": "isidattatthero tattha gantvā viharanto seṭṭhissa nivesane bhattakiccapariyosāne āyasmatā",
  "atk-s0401a:1223_8": "therena pañhaṃ vissajjetuṃ asakkontena ajjhiṭṭho upāsakassa pañhaṃ vissajjetvā tena",
  "atk-s0401a:1223_9": "pubbe gihisahāyakabhāve ñāte “na idāni idha vatthabba”nti yathāsukhaṃ pakkāmi. Punekadivasaṃ,",
  "atk-s0401a:1223_10": "seṭṭhi gahapati, mahānāmattheraṃ iddhipāṭihāriyakaraṇatthaṃ yāci. Sopi tassa tejosamāpattipāṭihāriyaṃ",
  "atk-s0401a:1223_11": "dassetvā “idāni idha vasituṃ na yutta”nti yathāsukhaṃ pakkāmi.",
  "atk-s0401a:1224_0": "Athekadivasaṃ dve aggasāvakā bhikkhusahassaparivārā ambāṭakārāmaṃ agamaṃsu. Seṭṭhi",
  "atk-s0401a:1224_1": "gahapati, tesaṃ mahāsakkāraṃ sajjesi. Sudhammatthero taṃ asahamāno seṭṭhiṃ tilasaṅgulikāvādena",
  "atk-s0401a:1224_2": "khuṃsetvā tena paṇāmito satthu santikaṃ gantvā ovādaṃ labhitvā dasabalassa ovāde",
  "atk-s0401a:1224_3": "ṭhito cittaṃ gahapatiṃ khamāpetvā tattheva ambāṭakārāme viharanto vipassanaṃ vaḍḍhetvā",
  "atk-s0401a:1224_4": "arahattaṃ pāpuṇi. Tadā upāsako cintesi – “ahaṃ dasabalaṃ adisvāva ciraṃ vītināmesiṃ,",
  "atk-s0401a:1224_5": "satthu santikaṃ gacchantena pana ayuttaṃ tucchahatthena gantu”nti pañcahi sakaṭasatehi",
  "atk-s0401a:1224_6": "telamadhuphāṇitādīni ādāya “ye dasabalaṃ passitukāmā, te mayā saddhiṃ āgacchantū”ti",
  "atk-s0401a:1224_7": "nagare bheriṃ carāpetvā dvīhi purisasahassehi parivuto satthāraṃ passituṃ pakkāmi.",
  "atk-s0401a:1224_8": "Tiṃsayojane magge devatā paṇṇākāraṃ upaṭṭhapesuṃ. So satthu santikaṃ gantvā pañcapatiṭṭhitena",
  "atk-s0401a:1224_9": "satthāraṃ vandi, tasmiṃ khaṇe ākāsā pañcavaṇṇānaṃ pupphānaṃ vassaṃ vassi.",
  "atk-s0401a:1225_0": "Satthā tassa ajjhāsayavasena saḷāyatanavibhattimeva kathesi. Tassa aḍḍhamāsamattaṃ",
  "atk-s0401a:1225_1": "dasabalassa dānaṃ dentassāpi sakanivesanato nītāni taṇḍulatelamadhuphāṇitādīni na",
  "atk-s0401a:1225_2": "khīyiṃsu. Rājagahavāsikehi pahitapaṇṇākārova alaṃ ahosi. So satthāraṃ passitvā attano",
  "atk-s0401a:1225_3": "nagaraṃ gacchanto sakaṭehi ābhataṃ sabbaṃ bhikkhusaṅghassa adāsi. Sakaṭesu tucchesu",
  "atk-s0401a:1225_4": "jātamattesveva devatā satta ratanāni pūrayiṃsu. Mahājanantare kathā udapādi “yāva",
  "atk-s0401a:1225_5": "sakkārasammānappatto vatāyaṃ citto gahapatī”ti. Taṃ sutvā satthā dhammapade imaṃ gāthamāha –",
  "atk-s0401a:1226": "“Saddho sīlena sampanno, yaso bhogasamappito;",
  "atk-s0401a:1227": "Yaṃ yaṃ padesaṃ bhajati, tattha tattheva pūjito”ti. ;",
  "atk-s0401a:1228_0": "So tato paṭṭhāya ariyasāvakānaṃyeva upāsakānaṃ pañcahi satehi parivuto vicarati.",
  "atk-s0401a:1228_1": "Atha naṃ satthā aparabhāge upāsake paṭipāṭiyā ṭhānantare ṭhapento cittasaṃyuttaṃ",
  "atk-s0401a:1228_2": "aṭṭhuppattiṃ katvā dhammakathikānaṃ aggaṭṭhāne ṭhapesīti.",
  "atk-s0401a:1229": "Hatthakaāḷavakavatthu",
  "atk-s0401a:1230_0": "251. Catutthe catūhi saṅgahavatthūhīti catubbidhena saṅgahavatthunā parisaṃ saṅgaṇhantānaṃ",
  "atk-s0401a:1230_1": "hatthako āḷavako aggoti dasseti. Ayaṃ kira padumuttarabuddhakāle haṃsavatiyaṃ kulaghare",
  "atk-s0401a:1230_2": "nibbatto aparabhāge satthu dhammakathaṃ suṇanto satthāraṃ catūhi saṅgahavatthūhi",
  "atk-s0401a:1230_3": "samannāgataṃ ekaṃ upāsakaṃ ṭhānantare ṭhapentaṃ disvā adhikārakammaṃ katvā taṃ ṭhānantaraṃ",
  "atk-s0401a:1230_4": "patthesi. So kappasatasahassaṃ devamanussesu saṃsaritvā imasmiṃ buddhuppāde āḷaviraṭṭhe",
  "atk-s0401a:1230_5": "āḷavinagare āḷavakassa rañño gehe paṭisandhiṃ gaṇhi, sve bhattacāṭiyā saddhiṃ āḷavakassa pesetabbo ahosi.",
  "atk-s0401a:1231_0": "Tatrāyaṃ anupubbikathā – ekadivasaṃ kira āḷavako rājā migavatthāya araññaṃ gantvā",
  "atk-s0401a:1231_1": "ekaṃ migaṃ anubandhitvā ghātetvā chinditvā dhanukoṭiyaṃ lagetvā nivattetvā āgacchanto",
  "atk-s0401a:1231_2": "vātātapena kilantakāyo ekaṃ sandacchāyaṃ nigrodharukkhamūlaṃ pavisitvā nisīdi. Atha",
  "atk-s0401a:1231_3": "naṃ muhuttaṃ darathaṃ vinodetvā nikkhamantaṃ rukkhe adhivatthā devatā “tiṭṭha tiṭṭha,",
  "atk-s0401a:1231_4": "bhakkhosi me”ti hatthe gaṇhi. So daḷhaṃ gahitattā aññaṃ upāyaṃ apassanto “devasikaṃ",
  "atk-s0401a:1231_5": "te ekekapurisena saddhiṃ cāṭibhattaṃ pesessāmī”ti vatvā nagaraṃ gato. Tato paṭṭhāya",
  "atk-s0401a:1231_6": "bandhanāgārato ekekamanussena saddhiṃ cāṭibhattaṃ pesesi. Eteneva niyāmena bandhanāgāre",
  "atk-s0401a:1231_7": "manussesu khīṇesu “mahallakamanussesu gayhamānesu raṭṭhakhobho hotī”ti te aggahetvā",
  "atk-s0401a:1231_8": "daharakumāre gaṇhituṃ ārabhiṃsu. Tato paṭṭhāya nagare dārakamātaro ca gabbhiniyo",
  "atk-s0401a:1231_9": "ca aññaṃ raṭṭhaṃ gacchanti.",
  "atk-s0401a:1232_0": "Tasmiṃ samaye satthā paccūsasamayante lokaṃ volokento āḷavakakumārassa tiṇṇaṃ maggaphalānaṃ",
  "atk-s0401a:1232_1": "upanissayaṃ disvā “ayaṃ kumāro kappasatasahassaṃ patthitapatthano devalokā cavitvā",
  "atk-s0401a:1232_2": "āḷavakarañño gehe nibbatto, aññaṃ kumāraṃ alabhantā sve kumāraṃ cāṭibhattena saddhiṃ",
  "atk-s0401a:1232_3": "gahetvā gacchissantī”ti cintetvā sāyanhasamaye aññātakavesena āḷavakassa yakkhassa",
  "atk-s0401a:1232_4": "bhavanadvāraṃ gantvā tassa dovārikaṃ gadrabhaṃ nāma yakkhaṃ bhavanaṃ pavisanatthāya",
  "atk-s0401a:1232_5": "yāci. So āha – “bhagavā tumhe pavisatha, mayhaṃ pana āḷavakassa anārocanaṃ nāma ayutta”nti.",
  "atk-s0401a:1232_6": "So himavante yakkhasamāgamaṃ gatassa āḷavakassa santikaṃ agamāsi. Satthāpi taṃ bhavanaṃ",
  "atk-s0401a:1232_7": "pavisitvā āḷavakassa nisīdanapallaṅke nisīdi.",
  "atk-s0401a:1233_0": "Tasmiṃ samaye sātāgirahemavatā āḷavakassa bhavanamatthakena yakkhasamāgamaṃ gacchantā",
  "atk-s0401a:1233_1": "attano gamane asampajjamāne “kiṃ nu kho kāraṇa”nti āvajjentā satthāraṃ āḷavakassa",
  "atk-s0401a:1233_2": "bhavane nisinnaṃ disvā satthu santikaṃ gantvā vanditvā yakkhasamāgamaṃ gantvā āḷavakassa",
  "atk-s0401a:1233_3": "tuṭṭhiṃ pavedayiṃsu – “lābhā te, āvuso āḷavaka, yassa te sadevake loke aggapuggalo",
  "atk-s0401a:1233_4": "bhavane nisinno, gantvā satthu santike dhammaṃ suṇāhī”ti. So tesaṃ kathaṃ sutvā cintesi",
  "atk-s0401a:1233_5": "– “ime ekassa muṇḍakasamaṇassa mama pallaṅke nisinnabhāvaṃ kathentī”ti anattamano",
  "atk-s0401a:1233_6": "kodhābhibhūto hutvā “ajja mayhaṃ etena samaṇena saddhiṃ saṅgāmo bhavissati, tattha",
  "atk-s0401a:1233_7": "me sahāyā nāma hothā”ti dakkhiṇapādaṃ ukkhipitvā saṭṭhiyojanamattaṃ pabbatakūṭaṃ",
  "atk-s0401a:1233_8": "akkami, taṃ bhijjitvā dvidhā ahosi. Ito paṭṭhāya āḷavakayuddhaṃ vitthāretabbaṃ. Āḷavako",
  "atk-s0401a:1233_9": "pana sabbarattiṃ tathāgatena saddhiṃ nānappakārena yujjhantopi kiñci kātuṃ asakkonto",
  "atk-s0401a:1233_10": "satthāraṃ upasaṅkamitvā aṭṭha pañhe pucchi, satthā vissajjesi. Desanāpariyosāne sotāpattiphale",
  "atk-s0401a:1233_11": "patiṭṭhāsi. Vitthāretvā kathetukāmena āḷavakasuttavaṇṇanā oloketabbā.",
  "atk-s0401a:1234_0": "Punadivase uṭṭhite aruṇe cāṭibhattāharaṇavelāya sakalanagare gahetabbayuttaṃ dārakaṃ",
  "atk-s0401a:1234_1": "adisvā rañño ārocesuṃ. Rājā āha – “gaṇhituṃ ayuttaṭṭhāne pana atthi, tātā”ti. Āma,",
  "atk-s0401a:1234_2": "deva, ajja rājakule putto jātoti. Gacchatha, tātā, mayaṃ jīvantā puttaṃ labhissāma,",
  "atk-s0401a:1234_3": "cāṭibhattena naṃ pesethāti. Te deviyā vikkandamānāya dārakaṃ gahetvā cāṭibhattena",
  "atk-s0401a:1234_4": "saddhiṃ āḷavakassa bhavanadvāraṃ gantvā “handa, ayya, tava bhāgaṃ paṭicchāhī”ti āhaṃsu.",
  "atk-s0401a:1234_5": "Āḷavako tesaṃ kathaṃ sutvā ariyasāvakattā lajjamāno adhomukho nisīdi. Atha naṃ satthā",
  "atk-s0401a:1234_6": "āha – “idāni te, āḷavaka, lajjanakiccaṃ natthi, dārakaṃ gahetvā mama hatthe ṭhapehī”ti.",
  "atk-s0401a:1234_7": "Te rājapurisā āḷavakakumāraṃ āḷavakassa hatthe ṭhapesuṃ, āḷavako taṃ ādāya dasabalassa",
  "atk-s0401a:1234_8": "hatthe ṭhapesi, satthā paṭiggaṇhitvā puna āḷavakassa hatthe ṭhapesi, āḷavako taṃ",
  "atk-s0401a:1234_9": "gahetvā rājapurisānaṃ hatthe ṭhapesi. Itissa hatthato hatthaṃ gatattā “hatthako āḷavako”tveva nāmaṃ akaṃsu.",
  "atk-s0401a:1235_0": "Atha naṃ te rājapurisā tuṭṭhamānasā ādāya rañño santikaṃ agamaṃsu. Rājā taṃ disvā",
  "atk-s0401a:1235_1": "“ajja cāṭibhattaṃ na sampaṭicchatī”ti saññaṃ katvā “kasmā, tātā, evameva āgatatthā”ti",
  "atk-s0401a:1235_2": "āha. Deva, rājakulassa tuṭṭhi ca vaḍḍhi ca, satthā āḷavakassa bhavane nisīditvā āḷavakaṃ",
  "atk-s0401a:1235_3": "dametvā upāsakatte patiṭṭhāpetvā kumāraṃ amhākaṃ dāpesīti. Satthāpi āḷavakaṃ pattacīvaraṃ",
  "atk-s0401a:1235_4": "gāhāpetvā āḷavinagarābhimukho pāyāsi. So nagaraṃ upasaṅkamanto lajjitvāva osakkati.",
  "atk-s0401a:1235_5": "Satthā naṃ oloketvā “lajjasi, āḷavakā”ti pucchi. Āma, bhante, nagaravāsino maṃ nissāya",
  "atk-s0401a:1235_6": "mātimaraṇaṃ pitimaraṇaṃ puttadāramaraṇañca pāpuṇiṃsu. Te maṃ passitvā daṇḍehipi leḍḍūhipi",
  "atk-s0401a:1235_7": "paharissanti. Tasmā osakkāmi, bhanteti. “Āḷavaka, natthi te mayā saddhiṃ gacchantassa",
  "atk-s0401a:1235_8": "bhayaṃ, vissattho ehī”ti vatvā nagarassa avidūre ṭhāne vanasaṇḍe aṭṭhāsi. Āḷavakarājāpi",
  "atk-s0401a:1235_9": "nāgare gahetvā satthu paccuggamanaṃ gato. Satthā sampattaparisāya dhammaṃ desesi,",
  "atk-s0401a:1235_10": "desanāvasāne caturāsīti pāṇasahassāni amatapānaṃ piviṃsu. Te āḷavakassa tattheva",
  "atk-s0401a:1235_11": "vasanaṭṭhānaṃ katvā anusaṃvaccharaṃ balikammaṃ paṭṭhapesuṃ.",
  "atk-s0401a:1236_0": "Āḷavakopi nāgare dhammikāya rakkhāya saṅgaṇhi. Sopi āḷavakakumāro vuḍḍhippatto satthu",
  "atk-s0401a:1236_1": "dhammadesanaṃ sutvā tīṇi maggaphalāni paṭivijjhi. So sabbakālaṃ ariyasāvakaupāsakānaṃ",
  "atk-s0401a:1236_2": "pañcahi satehi parivuto carati. Athekadivasaṃ tehi upāsakehi saddhiṃ satthu santikaṃ",
  "atk-s0401a:1236_3": "gantvā vanditvā ekamantaṃ nisīdi. Satthā suvinītaṃ parisaṃ disvā “mahatī te, āḷavaka,",
  "atk-s0401a:1236_4": "parisā, kathaṃ taṃ saṅgaṇhāsī”ti āha. Bhagavā dānena tussantaṃ dānena saṅgaṇhāmi,",
  "atk-s0401a:1236_5": "piyavacanena tussantaṃ piyavacanena saṅgaṇhāmi, uppannesu kiccesu tesaṃ nittharaṇena",
  "atk-s0401a:1236_6": "tussantaṃ uppannakiccanittharaṇena saṅgaṇhāmi, samānattaṭṭhānena tussantaṃ samānattatāya",
  "atk-s0401a:1236_7": "saṅgaṇhāmīti. Evametaṃ vatthu samuṭṭhitaṃ. Atha satthā aparabhāge jetavane nisīditvā",
  "atk-s0401a:1236_8": "upāsake ṭhānantaresu ṭhapento hatthakaṃ āḷavakaṃ catūhi saṅgahavatthūhi parisaṃ saṅgaṇhantānaṃ",
  "atk-s0401a:1236_9": "aggaṭṭhāne ṭhapesīti.",
  "atk-s0401a:1237": "Mahānāmasakkavatthu",
  "atk-s0401a:1238_0": "252. Pañcame paṇītadāyakānanti paṇītarasadāyakānaṃ mahānāmo sakko aggoti dasseti.",
  "atk-s0401a:1238_1": "So kira padumuttarabuddhakāle haṃsavatiyaṃ kulagehe nibbatto satthu dhammakathaṃ",
  "atk-s0401a:1238_2": "suṇanto satthāraṃ ekaṃ upāsakaṃ paṇītarasadāyakānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1238_3": "katvā taṃ ṭhānantaraṃ patthesi. So kappasatasahassaṃ devamanussesu saṃsaritvā imasmiṃ",
  "atk-s0401a:1238_4": "buddhuppāde kapilavatthupure sakyarājakule nibbattitvā vayappatto dasabalassa paṭhamadassaneyeva",
  "atk-s0401a:1238_5": "sotāpattiphale patiṭṭhāsi.",
  "atk-s0401a:1239_0": "Athekasmiṃ samaye satthā verañjāyaṃ vassāvāsaṃ vasitvā anupubbena kapilavatthupuraṃ",
  "atk-s0401a:1239_1": "gantvā nigrodhārāme paṭivasati. Mahānāmo “satthā āgato”ti sutvā satthu santikaṃ gantvā",
  "atk-s0401a:1239_2": "abhivādetvā ekamantaṃ nisinno satthāraṃ evamāha – “bhagavā sutametaṃ ‘bhikkhusaṅgho",
  "atk-s0401a:1239_3": "kira verañjāyaṃ bhikkhācārena kilamatī’ti, mama catumāsaṃ bhikkhusaṅghassa paṭijaggane",
  "atk-s0401a:1239_4": "paṭiññaṃ detha, ahaṃ bhikkhusaṅghassa sarīre ojaṃ pavesessāmī”ti. Satthā adhivāsesi.",
  "atk-s0401a:1239_5": "So satthu adhivāsanaṃ viditvā punadivasato paṭṭhāya buddhappamukhaṃ bhikkhusaṅghaṃ",
  "atk-s0401a:1239_6": "paṇītarasabhojanacatumadhurādīhi paṭijaggitvā puna catumāsaṃ paṭiññaṃ gahetvā aṭṭha",
  "atk-s0401a:1239_7": "māse pūretvā puna catumāsaṃ paṭiññaṃ gahetvā sakalasaṃvaccharaṃ paṭijaggi. Satthā",
  "atk-s0401a:1239_8": "tato paraṃ paṭiññaṃ nādāsi. Mahānāmo pana tato paṭṭhāya aparāparaṃ sampattabhikkhusaṅghassa",
  "atk-s0401a:1239_9": "teneva niyāmena sakkāraṃ karoti. Tassa so guṇo sakalajambudīpe pākaṭo jāto. Evametaṃ",
  "atk-s0401a:1239_10": "vatthu samuṭṭhitaṃ. Satthā pana aparabhāge jetavane nisīditvā mahānāmaṃ sakkaṃ paṇītadāyakānaṃ",
  "atk-s0401a:1239_11": "aggaṭṭhāne ṭhapesīti.",
  "atk-s0401a:1240": "Uggagahapativatthu",
  "atk-s0401a:1241_0": "253. Chaṭṭhe manāpadāyakānanti manāpaṃ cittarucitabhojanaṃ dāyakānaṃ uggo gahapati,",
  "atk-s0401a:1241_1": "vesāliko aggoti dasseti. So kira padumuttarabuddhakāle haṃsavatiyaṃ kulagehe nibbatto",
  "atk-s0401a:1241_2": "aparabhāge satthu dhammakathaṃ suṇanto satthāraṃ ekaṃ upāsakaṃ manāpadāyakānaṃ aggaṭṭhāne",
  "atk-s0401a:1241_3": "ṭhapentaṃ disvā adhikārakammaṃ katvā taṃ ṭhānantaraṃ patthesi. So kappasatasahassaṃ",
  "atk-s0401a:1241_4": "devamanussesu saṃsaritvā imasmiṃ buddhuppāde vesāliyaṃ seṭṭhikule nibbatti. Tassa",
  "atk-s0401a:1241_5": "jātakāle nāmaṃ aniyāmitaṃ. Aparabhāge panassa attabhāvopi uggato ahosi samiddho,",
  "atk-s0401a:1241_6": "alaṅkatatoraṇaṃ viya ussitacittapaṭo viya ca ativirocittha. Guṇāpissa uggatā ahesuṃ.",
  "atk-s0401a:1241_7": "So imesaṃ dvinnampi uggatattā uggaseṭṭhitveva saṅkhaṃ gato. So panāyaṃ dasabalassa",
  "atk-s0401a:1241_8": "paṭhamadassaneyeva sotāpattiphale patiṭṭhāya aparabhāge tīṇipi maggaphalāni sacchākāsi.",
  "atk-s0401a:1241_9": "So attano mahallakakāle rahogato nisīditvā cintesi – “yaṃ yaṃ mayhaṃ piyaṃ manāpaṃ,",
  "atk-s0401a:1241_10": "taṃ tadeva dasabalassa dassāmi, idaṃ me satthu sammukhāpi sutaṃ ‘manāpadāyī labhate",
  "atk-s0401a:1241_11": "manāpa”’nti. Athassa etadahosi – “api nu kho me cittaṃ jānitvā satthāpi nivesanadvāraṃ āgaccheyyā”ti.",
  "atk-s0401a:1242_0": "Satthāpi kho tassa cittaṃ ñatvā bhikkhusaṅghaparivuto nivesanadvāreyeva pāturahosi.",
  "atk-s0401a:1242_1": "So “satthā āgato”ti sutvā ativiya ussāhajāto dasabalassa santikaṃ gantvā pañcapatiṭṭhitena",
  "atk-s0401a:1242_2": "vanditvā satthu pattaṃ paṭiggahetvā gharaṃ pavesetvā paññattavarabuddhāsane satthāraṃ,",
  "atk-s0401a:1242_3": "avasesaāsanesu bhikkhusaṅghaṃ nisīdāpetvā buddhappamukhaṃ bhikkhusaṅghaṃ nānaggarasehi",
  "atk-s0401a:1242_4": "parivisitvā bhattakiccapariyosāne ekamantaṃ nisīditvā evamāha – “sammukhā metaṃ,",
  "atk-s0401a:1242_5": "bhante, bhagavato sutaṃ sammukhā paṭiggahitaṃ ‘manāpadāyī labhate manāpa”’nti. Yaṃ",
  "atk-s0401a:1242_6": "yaṃ, bhante, mayhaṃ manāpaṃ, taṃ taṃ mayā buddhappamukhassa bhikkhusaṅghassa dinnamevā”ti",
  "atk-s0401a:1242_7": "satthāraṃ jānāpetvā tato paṭṭhāya yaṃ yaṃ tassa manāpaṃ, taṃ taṃ buddhappamukhassa",
  "atk-s0401a:1242_8": "bhikkhusaṅghassa deti. Taṃ pana sabbaṃ pañcakanipāte uggasutte vitthārato āgamissati.",
  "atk-s0401a:1242_9": "Evametaṃ vatthu samuṭṭhitaṃ. Satthā aparabhāge jetavane viharanto taṃ upāsakaṃ manāpadāyakānaṃ",
  "atk-s0401a:1242_10": "aggaṭṭhāne ṭhapesīti.",
  "atk-s0401a:1243": "Uggatagahapativatthu",
  "atk-s0401a:1244_0": "254. Sattame saṅghupaṭṭhākānanti bhikkhusaṅghassa upaṭṭhākānaṃ hatthigāmako uggato",
  "atk-s0401a:1244_1": "gahapati, aggoti dasseti. Sopi padumuttarabuddhakāle haṃsavatiyaṃ kulagehe nibbatto",
  "atk-s0401a:1244_2": "aparabhāge satthu dhammadesanaṃ sutvā satthāraṃ ekaṃ upāsakaṃ saṅghupaṭṭhākānaṃ aggaṭṭhāne",
  "atk-s0401a:1244_3": "ṭhapentaṃ disvā adhikārakammaṃ katvā taṃ ṭhānantaraṃ patthesi. So kappasatasahassaṃ",
  "atk-s0401a:1244_4": "devamanussesu saṃsaritvā imasmiṃ buddhuppāde hatthigāme seṭṭhikule nibbatti, tassa",
  "atk-s0401a:1244_5": "uggatakumāroti nāmaṃ akaṃsu.",
  "atk-s0401a:1245_0": "So aparabhāge gharāvāse patiṭṭhito pitu accayena seṭṭhiṭṭhānaṃ pāpuṇi. Tena samayena",
  "atk-s0401a:1245_1": "satthā bhikkhusaṅghaparivuto cārikaṃ caranto hatthigāmaṃ patvā nāgavanuyyāne viharati.",
  "atk-s0401a:1245_2": "Tadā ayaṃ uggataseṭṭhi sattāhaṃ pānamadamatto hutvā nāṭakehi parivuto nāgavanuyyānaṃ",
  "atk-s0401a:1245_3": "gantvā paricārayamāno dasabalaṃ disvā balavahirottappaṃ paccupaṭṭhāpesi. Athassa",
  "atk-s0401a:1245_4": "satthāraṃ upasaṅkamantassa sabbo surāmado abbhatthaṃ agamāsi. So satthāraṃ vanditvā",
  "atk-s0401a:1245_5": "ekamantaṃ nisīdi. Athassa satthā dhammaṃ desesi. Desanāpariyosāne tīṇi maggaphalāni",
  "atk-s0401a:1245_6": "paṭivijjhi. Tato paṭṭhāya nāṭakāni “tumhe yathāsukhaṃ gacchathā”ti vissajjetvā dānābhirato",
  "atk-s0401a:1245_7": "hutvā bhikkhusaṅghassa dānameva deti. Devatā rattibhāgasamanantare āgantvā seṭṭhissa",
  "atk-s0401a:1245_8": "ārocenti – “gahapati, asuko bhikkhu tevijjo, asuko bhikkhu chaḷabhiñño, asuko sīlavā,",
  "atk-s0401a:1245_9": "asuko dussīlo”ti. So tāsaṃ vacanaṃ sutvāpi guṇaṃ tāva yathābhūtato jānāti, deyyadhammaṃ",
  "atk-s0401a:1245_10": "pana samacitteneva deti. Satthu santike nisīditvāpi tameva guṇaṃ katheti. Aparabhāge",
  "atk-s0401a:1245_11": "satthā jetavane nisīditvā taṃ gahapatiṃ saṅghupaṭṭhākānaṃ aggaṭṭhāne ṭhapesīti.",
  "atk-s0401a:1246": "Sūrambaṭṭhavatthu",
  "atk-s0401a:1247_0": "255. Aṭṭhame aveccappasannānanti avigacchanasabhāvena acalena pasādena samannāgatānaṃ",
  "atk-s0401a:1247_1": "sūrambaṭṭho aggoti dasseti. Ayaṃ kira padumuttarabuddhakāle haṃsavatiyaṃ kulagehe",
  "atk-s0401a:1247_2": "nibbatto satthu dhammakathaṃ sutvā satthāraṃ ekaṃ upāsakaṃ aveccappasannānaṃ aggaṭṭhāne",
  "atk-s0401a:1247_3": "ṭhapentaṃ disvā adhikārakammaṃ katvā taṃ ṭhānantaraṃ patthesi. So kappasatasahassaṃ",
  "atk-s0401a:1247_4": "devamanussesu saṃsaritvā imasmiṃ buddhuppāde sāvatthiyaṃ seṭṭhikule nibbatti, sūrambaṭṭhotissa nāmaṃ akaṃsu.",
  "atk-s0401a:1248_0": "So aparabhāge vayappatto gharāvāse patiṭṭhāya aññatitthiyānaṃ upaṭṭhāko hutvā carati.",
  "atk-s0401a:1248_1": "Atha satthā paccūsasamaye lokaṃ volokento tassa sotāpattimaggahetuṃ disvā bhikkhācāravelāya",
  "atk-s0401a:1248_2": "nivesanadvāraṃ agamāsi. So dasabalaṃ disvā cintesi – “samaṇo gotamo mahākule ceva",
  "atk-s0401a:1248_3": "jāto, loke ca abhiññāto, tenassa santikaṃ agamanaṃ nāma na yutta”nti satthu santikaṃ",
  "atk-s0401a:1248_4": "gantvā pādesu vanditvā pattaṃ gahetvā gharaṃ pavesetvā mahārahe pallaṅke nisīdāpetvā",
  "atk-s0401a:1248_5": "bhikkhaṃ datvā bhattakiccapariyosāne ekamantaṃ nisīdi. Satthā tassa caritavasena",
  "atk-s0401a:1248_6": "dhammaṃ desesi. Desanāpariyosāne sotāpattiphale patiṭṭhahi. Satthāpi taṃ dametvā vihārameva gato.",
  "atk-s0401a:1249_0": "Tato māro cintesi – “ayaṃ sūrambaṭṭho nāma amhākaṃ santako, satthā panassa ajja gehaṃ",
  "atk-s0401a:1249_1": "gato, kiṃ nu kho satthu dhammaṃ sutvā maggapātubhāvaṃ akaritthāti yāvassa mama visayā",
  "atk-s0401a:1249_2": "atikkantabhāvaṃ vā anatikkantabhāvaṃ vā jānāmī”ti attano kāmarūpitāya dasabalassa",
  "atk-s0401a:1249_3": "sarikkhakaṃ rūpaṃ māpetvā cīvaraggahaṇampi pattaggahaṇampi buddhākappeneva katvā",
  "atk-s0401a:1249_4": "dvattiṃsalakkhaṇadharo hutvā sūrambaṭṭhassa gehadvāre aṭṭhāsi. Sūrambaṭṭhopi “puna",
  "atk-s0401a:1249_5": "dasabalo āgato”ti sutvā “buddhānaṃ aniyyānikagamanaṃ nāma natthi, kena nu kho kāraṇena",
  "atk-s0401a:1249_6": "āgato”ti vegena “dasabalo”ti saññāya tassa santikaṃ gantvā abhivādetvā ekamantaṃ",
  "atk-s0401a:1249_7": "ṭhito, “bhante, tumhe idāneva imasmiṃ gehe bhattakiccaṃ katvā gatā, kiṃ nu kho kāraṇaṃ",
  "atk-s0401a:1249_8": "paṭicca puna āgatatthā”ti āha. “Sūrambaṭṭha mayā dhammaṃ kathentena ekaṃ anupadhāretvā",
  "atk-s0401a:1249_9": "kathitaṃ. Mayā hi pañcakkhandhā ‘sabbeva aniccā dukkhā anattā’ti kathitā, na panete",
  "atk-s0401a:1249_10": "sabbeva evarūpā. Ekacce hi khandhā niccā dhuvā sassatā atthī”ti āha.",
  "atk-s0401a:1250_0": "Tato sūrambaṭṭho cintesi – “ayaṃ kathā ativiya bhāriyā. Buddhānañhi anupadhāretvā",
  "atk-s0401a:1250_1": "kathanaṃ nāma natthi, dasabalassa māro kira paṭipakkho, addhā ayaṃ māro bhavissatī”ti",
  "atk-s0401a:1250_2": "cintetvā – “mārosi tva”nti āha. Ariyasāvakena kathitakathā tassa pharasuppahāro viya",
  "atk-s0401a:1250_3": "ahosi, tasmā sakabhāvena ṭhātuṃ asakkonto “āma, sūrambaṭṭha, ahaṃ māro”ti āha. “Tādisānaṃ",
  "atk-s0401a:1250_4": "mārānaṃ satampi sahassampi āgantvā mama saddhaṃ cāletuṃ na sakkoti, mahāgotamo dasabalo",
  "atk-s0401a:1250_5": "mayhaṃ dhammaṃ desento ‘sabbe saṅkhārā aniccā’ti bodhetvā desesi, mā me gharadvāre",
  "atk-s0401a:1250_6": "tiṭṭhā”ti accharaṃ pahari. Māro tassa vacanaṃ sutvā paṭippharitvā kathetuṃ asakkonto",
  "atk-s0401a:1250_7": "tattheva antaradhāyi. Sūrambaṭṭhopi sāyanhasamaye satthu santikaṃ gantvā mārena katakiriyaṃ",
  "atk-s0401a:1250_8": "kathetvā, “bhante, evaṃ māro mama saddhaṃ cāletuṃ vāyamitthā”ti āha. Satthā etadeva",
  "atk-s0401a:1250_9": "kāraṇaṃ aṭṭhupattiṃ katvā imasmiṃ sāsane sūrambaṭṭhaṃ aveccappasannānaṃ aggaṭṭhāne ṭhapesīti.",
  "atk-s0401a:1251": "Jīvakavatthu",
  "atk-s0401a:1252_0": "256. Navame puggalappasannānanti puggaliyappasādena samannāgatānaṃ upāsakānaṃ jīvako",
  "atk-s0401a:1252_1": "komārabhacco aggoti dasseti. So hi padumuttarabuddhakāle haṃsavatiyaṃ kulagehe nibbatto.",
  "atk-s0401a:1252_2": "Satthu dhammakathaṃ suṇanto satthāraṃ ekaṃ upāsakaṃ puggalappasannānaṃ aggaṭṭhāne",
  "atk-s0401a:1252_3": "ṭhapentaṃ disvā adhikārakammaṃ katvā taṃ ṭhānantaraṃ patthesi. So kappasatasahassaṃ",
  "atk-s0401a:1252_4": "devamanussesu saṃsaritvā imasmiṃ buddhuppāde rājagahanagare abhayarājakumāraṃ paṭicca",
  "atk-s0401a:1252_5": "sālavatiyā nāma rūpūpajīviniyā kucchimhi nibbatto. Rūpūpajīviniyo ca nāma vijātakāle",
  "atk-s0401a:1252_6": "sace putto hoti, chaḍḍenti. Sace dhītā, paṭijagganti. Iti sā taṃ dārakaṃ kattarasuppakena",
  "atk-s0401a:1252_7": "saṅkārakūṭe chaḍḍāpesi. Atha naṃ abhayo rājakumāro rājupaṭṭhānaṃ gacchanto taṃ disvā",
  "atk-s0401a:1252_8": "“kiṃ, bhaṇe, etaṃ kākehi samparikiṇṇa”nti manusse pesetvā “dārako devā”ti. Jīvati,",
  "atk-s0401a:1252_9": "bhaṇeti, “jīvati, devā”ti sutvā attano antepure posāpesi. Tassa jīvatīti kathitattā",
  "atk-s0401a:1252_10": "jīvakoti nāmaṃ akaṃsu, kumārena posāpitoti komārabhaccoti nāmaṃ akaṃsu.",
  "atk-s0401a:1253_0": "So attano soḷasavassuddesikakāle takkasilaṃ gantvā vejjasippaṃ uggaṇhitvā bimbisārarañño",
  "atk-s0401a:1253_1": "santikā sakkāraṃ labhitvā caṇḍapajjotassa rañño rogaṃ phāsukaṃ akāsi. So tassa pañca",
  "atk-s0401a:1253_2": "taṇḍulasakaṭasatāni soḷasa kahāpaṇasahassāni dussasahassaparivāraṃ anagghaṃ siveyyakaṃ",
  "atk-s0401a:1253_3": "dussayugañca pesesi. Tasmiṃ samaye satthā rājagahaṃ upanissāya gijjhakūṭe pabbate",
  "atk-s0401a:1253_4": "viharati. Jīvako satthu ussannadhātuke kāye virecanaṃ datvā bhesajjaṃ karonto “cattāro",
  "atk-s0401a:1253_5": "paccayā mama santakāva hontū”ti satthāraṃ attano vihāre vasāpetvā satthu bhesajjaṃ",
  "atk-s0401a:1253_6": "katvā taṃ dussayugaṃ upanetvā “idaṃ, bhante, tumheyeva paribhogaṃ karothā”ti vatvā",
  "atk-s0401a:1253_7": "tena saddhiṃ laddhaṃ dussasahassaṃ bhikkhusaṅghassa adāsi. Ayamettha saṅkhepo, vitthārena",
  "atk-s0401a:1253_8": "pana jīvakavatthu khandhake āgatameva. Satthā aparabhāge jetavane viharanto jīvakaṃ",
  "atk-s0401a:1253_9": "komārabhaccaṃ puggalappasannānaṃ aggaṭṭhāne ṭhapesīti.",
  "atk-s0401a:1254": "Nakulapitugahapativatthu",
  "atk-s0401a:1255_0": "257. Dasame vissāsakānanti vissāsikakathaṃ kathentānaṃ upāsakānaṃ antare, nakulapitā",
  "atk-s0401a:1255_1": "gahapati, aggoti dasseti. So kira padumuttarabuddhakāle haṃsavatiyaṃ kulagehe nibbatto",
  "atk-s0401a:1255_2": "satthu dhammadesanaṃ suṇanto satthāraṃ ekaṃ upāsakaṃ vissāsakānaṃ aggaṭṭhāne ṭhapentaṃ",
  "atk-s0401a:1255_3": "disvā adhikārakammaṃ katvā taṃ ṭhānantaraṃ patthesi. So kappasatasahassaṃ devamanussesu",
  "atk-s0401a:1255_4": "saṃsaritvā imasmiṃ buddhuppāde bhaggaraṭṭhe susumāragirinagare seṭṭhikule nibbatti.",
  "atk-s0401a:1255_5": "Satthāpi bhikkhusaṅghaparivuto cārikaṃ caramāno taṃ nagaraṃ patvā bhesakaḷāvane viharati.",
  "atk-s0401a:1255_6": "Athāyaṃ, nakulapitā gahapati, susumāragirivāsīhi saddhiṃ satthu santikaṃ gantvā paṭhamadassaneneva",
  "atk-s0401a:1255_7": "so ca bhariyā cassa dasabalaṃ “ayaṃ amhākaṃ putto”ti saññaṃ paṭṭhapetvā ubhopi satthu",
  "atk-s0401a:1255_8": "pādesu nipatitvā, “tāta, tvaṃ ettakaṃ kālaṃ amhe chaḍḍetvā kahaṃ vicarasī”ti āhaṃsu.",
  "atk-s0401a:1255_9": "Ayaṃ kira, nakulapitā gahapati, pubbe pañca jātisatāni dasabalassa pitā ahosi, pañca",
  "atk-s0401a:1255_10": "jātisatāni cūḷapitā, pañca jātisatāni mahāpitā, pañca jātisatāni mātulo, nakulamātāpi",
  "atk-s0401a:1255_11": "pañca jātisatāni mātā ahosi, pañca jātisatāni cūḷamātā, pañca jātisatāni mahāmātā,",
  "atk-s0401a:1255_12": "pañca jātisatāni pitucchā. Iti dīgharattaṃ anugatasinehattā dasabalaṃ disvāva “putto”ti",
  "atk-s0401a:1255_13": "saññaṃ katvā saṇṭhātuṃ nāsakkhiṃsu. Satthā yāva tesaṃ cittaṃ saññattiṃ na gacchati,",
  "atk-s0401a:1255_14": "tāva “apethā”ti nāvoca. Atha nesaṃ yathāmaneneva satiṃ paṭilabhitvā majjhattabhūtānaṃ",
  "atk-s0401a:1255_15": "āsayaṃ ñatvā dhammaṃ desesi. Desanāpariyosāne ubhopi sotāpattiphale patiṭṭhahiṃsu.",
  "atk-s0401a:1256_0": "Satthā aparabhāge tesaṃ mahallakakāle puna taṃ nagaraṃ agamāsi. Te “satthā āgato”ti",
  "atk-s0401a:1256_1": "sutvā satthu santikaṃ gantvā pañcapatiṭṭhitena vanditvā svātanāya nimantetvā punadivase",
  "atk-s0401a:1256_2": "attano nivesane buddhappamukhaṃ bhikkhusaṅghaṃ nānaggarasehi parivisitvā satthāraṃ",
  "atk-s0401a:1256_3": "katabhattakiccaṃ upasaṅkamitvā ekamantaṃ nisīdiṃsu. Ekamantaṃ nisinno kho nakulapitā",
  "atk-s0401a:1256_4": "gahapati, bhagavantaṃ etadavoca – “yato me, bhante, nakulamātā gahapatānī, daharasseva",
  "atk-s0401a:1256_5": "daharā ānītā, nābhijānāmi nakulamātaraṃ gahapatāniṃ manasāpi aticaritā, kuto pana",
  "atk-s0401a:1256_6": "kāyena. Iccheyyāma mayaṃ, bhante, diṭṭhe ceva dhamme aññamaññaṃ passituṃ abhisamparāyañca",
  "atk-s0401a:1256_7": "aññamaññaṃ passitu”nti. Nakulamātāpi kho, gahapatānī, bhagavantaṃ etadavoca – “yato",
  "atk-s0401a:1256_8": "ahaṃ, bhante, nakulapituno gahapatissa daharasseva daharā ānītā, nābhijānāmi nakulapitaraṃ",
  "atk-s0401a:1256_9": "gahapatiṃ manasāpi aticaritā, kuto pana kāyena. Iccheyyāma mayaṃ, bhante, diṭṭhe",
  "atk-s0401a:1256_10": "ceva dhamme aññamaññaṃ passituṃ abhisamparāyañca aññamaññaṃ passitu”nti. Atha aparabhāge",
  "atk-s0401a:1256_11": "satthā jetavane nisīditvā upāsake paṭipāṭiyā ṭhānantaresu ṭhapento imaṃ imesaṃ dvinnampi",
  "atk-s0401a:1256_12": "kathaṃ aṭṭhuppattiṃ katvā nakulapitaraṃ gahapatiṃ vissāsakānaṃ aggaṭṭhāne ṭhapesīti.",
  "atk-s0401a:1257": "Chaṭṭhavaggavaṇṇanā.",
  "atk-s0401a:1258": "Dasasuttapaṭimaṇḍitāya upāsakapāḷiyā vaṇṇanā niṭṭhitā.",
  "atk-s0401a:1259": "14. Etadaggavaggo",
  "atk-s0401a:1260": "(14) 7. Sattamaetadaggavaggo",
  "atk-s0401a:1261": "Sujātāvatthu",
  "atk-s0401a:1262_0": "258. Upāsikāpāḷiyā paṭhame paṭhamaṃ saraṇaṃ gacchantīnanti sabbapaṭhamaṃ saraṇesu",
  "atk-s0401a:1262_1": "patiṭṭhitānaṃ upāsikānaṃ, sujātā nāma, seniyadhītā aggāti dasseti. Sāpi padumuttarabuddhakāle",
  "atk-s0401a:1262_2": "haṃsavatiyaṃ kulagehe nibbattā aparabhāge satthu dhammakathaṃ suṇantī satthāraṃ ekaṃ",
  "atk-s0401a:1262_3": "upāsikaṃ paṭhamaṃ saraṇaṃ gacchantīnaṃ aggaṭṭhāne ṭhapentaṃ disvā adhikāraṃ katvā",
  "atk-s0401a:1262_4": "taṃ ṭhānantaraṃ patthesi. Sā kappasatasahassaṃ devamanussesu saṃsaritvā amhākaṃ satthu",
  "atk-s0401a:1262_5": "nibbattito puretarameva uruvelāyaṃ senānigame seniyakuṭumbikassa gehe nibbattitvā",
  "atk-s0401a:1262_6": "vayappattā ekasmiṃ nigrodhamūle patthanaṃ akāsi – “sace samajātikaṃ kulagharaṃ gantvā",
  "atk-s0401a:1262_7": "paṭhamagabbhe puttaṃ labhissāmi, anusaṃvaccharaṃ balikammaṃ karissāmī”ti. Tassā sā patthanā samijjhi.",
  "atk-s0401a:1263_0": "Sā mahāsattassa dukkarakārikaṃ karontassa chaṭṭhe vasse paripuṇṇe visākhapuṇṇamadivase",
  "atk-s0401a:1263_1": "“pātova balikammaṃ karissāmī”ti rattiyā paccūsasamayaṃ paccuṭṭhāya dhenuyo duhāpesi.",
  "atk-s0401a:1263_2": "Vacchakā dhenūnaṃ thanamūlaṃ na āgamaṃsu, thanamūle navabhājanamhi upanītamatte attanova",
  "atk-s0401a:1263_3": "dhammatāya khīradhārā patiṃsu. Taṃ acchariyaṃ disvā, sujātā, sahattheneva khīraṃ",
  "atk-s0401a:1263_4": "gaṇhitvā navabhājane pakkhipitvā sahattheneva aggiṃ katvā pacituṃ ārabhi. Tasmiṃ",
  "atk-s0401a:1263_5": "pāyāse paccamāne mahantamahantā bubbuḷā uṭṭhahitvā dakkhiṇāvattā hutvā sañcaranti,",
  "atk-s0401a:1263_6": "ekaphusitampi bahi na niggacchati. Mahābrahmā chattaṃ dhāresi, cattāro lokapālā khaggahatthā",
  "atk-s0401a:1263_7": "ārakkhaṃ gaṇhiṃsu, sakko alātāni samānento aggiṃ jālesi. Devatā catūsu dīpesu ojaṃ",
  "atk-s0401a:1263_8": "saṃharitvā tattha pakkhipiṃsu. Sujātā, ekadivaseyeva imāni acchariyāni disvā puṇṇādāsiṃ",
  "atk-s0401a:1263_9": "āmantesi – “amma, puṇṇe ajja amhākaṃ devatā ativiya pasannā, mayā ettakaṃ kālaṃ evarūpaṃ",
  "atk-s0401a:1263_10": "acchariyaṃ nāma na diṭṭhapubbaṃ, vegena gantvā devaṭṭhānaṃ paṭijaggāhī”ti. Sā “sādhu,",
  "atk-s0401a:1263_11": "ayye”ti tassā vacanaṃ sampaṭicchitvā turitaturitā rukkhamūlaṃ agamāsi.",
  "atk-s0401a:1264_0": "Bodhisattopi kho bhikkhācārakālaṃ āgamayamāno pātova gantvā rukkhamūle nisīdi. Rukkhamūlaṃ",
  "atk-s0401a:1264_1": "sodhanatthāya gatā puṇṇā āgantvā sujātāya ārocesi – “devatā rukkhamūle nisinnā”ti.",
  "atk-s0401a:1264_2": "Sujātā, “sace je saccaṃ bhaṇasi, adāsiṃ karomī”ti vatvā sabbapasādhanaṃ pasādhetvā",
  "atk-s0401a:1264_3": "satasahassagghanake suvaṇṇathāle pāyāsaṃ vaḍḍhetvā aparāya suvaṇṇapātiyā pidahitvā",
  "atk-s0401a:1264_4": "setavatthena sampaliveṭhetvā samantā gandhadāmamālādāmāni osāretvā ukkhipitvā gantvā",
  "atk-s0401a:1264_5": "mahāpurisaṃ disvā balavapītiṃ uppādetvā diṭṭhaṭṭhānato paṭṭhāya oṇatoṇatā gantvā",
  "atk-s0401a:1264_6": "sīsato thālaṃ otāretvā vivaritvā saheva pātiyā pāyāsaṃ mahāpurisassa hatthe ṭhapetvā",
  "atk-s0401a:1264_7": "vanditvā “yathā mayhaṃ manoratho nipphanno, evaṃ tumhākampi nipphajjatū”ti vatvā",
  "atk-s0401a:1264_8": "pakkāmi. Bodhisatto nerañjarāya nadiyā tīraṃ gantvā suvaṇṇathālaṃ tīre ṭhapetvā nhatvā",
  "atk-s0401a:1264_9": "paccuttaritvā ekūnapaṇṇāsa piṇḍe karonto pāyāsaṃ paribhuñjitvā suvaṇṇapātiṃ nadiyā",
  "atk-s0401a:1264_10": "sampavāhetvā anukkamena bodhimaṇḍaṃ āruyha sabbaññutaṃ patvā sattasattāhaṃ bodhimaṇḍe",
  "atk-s0401a:1264_11": "atikkamitvā isipatane migadāye pavattitavaradhammacakko sujātāya puttassa yasadārakassa",
  "atk-s0401a:1264_12": "upanissayaṃ disvā gantvā aññatarasmiṃ rukkhamūle nisīdi.",
  "atk-s0401a:1265_0": "Yasopi kulaputto rattibhāgasamanantare vivaṭaṃ itthāgāraṃ disvā sañjātasaṃvego “upaddutaṃ",
  "atk-s0401a:1265_1": "vata, bho, upasaṭṭhaṃ vata, bho”ti vatvā nivesanato nikkhamitvāva bahinagare satthu",
  "atk-s0401a:1265_2": "santikaṃ gantvā dhammadesanaṃ sutvā tīṇi maggaphalāni paṭivijjhi. Athassa pitā padānupadikaṃ",
  "atk-s0401a:1265_3": "gantvā bhagavantaṃ upasaṅkamitvā yasassa pavattiṃ pucchi. Satthā yasaṃ kulaputtaṃ",
  "atk-s0401a:1265_4": "paṭicchādetvā dhammaṃ desesi. Desanāpariyosāne so seṭṭhigahapati sotāpattiphale patiṭṭhāsi,",
  "atk-s0401a:1265_5": "yaso arahattaphalaṃ pāpuṇi. Taṃ bhagavā “ehi bhikkhū”ti āha, tāvadevassa gihiliṅgaṃ",
  "atk-s0401a:1265_6": "antaradhāyi, iddhimayapattacīvaradharo ahosi. Pitāpissa satthāraṃ nimantesi. Satthā",
  "atk-s0401a:1265_7": "yasaṃ kulaputtaṃ pacchāsamaṇaṃ katvā tassa gharaṃ gantvā katabhattakicco dhammaṃ",
  "atk-s0401a:1265_8": "desesi, desanāpariyosāne yasassa mātā, sujātā, purāṇadutiyikā ca sotāpattiphale patiṭṭhahiṃsu.",
  "atk-s0401a:1265_9": "Taṃdivasaṃ ayaṃ, sujātā, tevācikasaraṇe patiṭṭhāsi saddhiṃ suṇisāya. Ayamettha saṅkhepo,",
  "atk-s0401a:1265_10": "vitthārato panetaṃ vatthu khandhake āgatameva. Satthā aparabhāge paṭipāṭiyā upāsikāyo",
  "atk-s0401a:1265_11": "ṭhānantaresu ṭhapento imaṃ upāsikaṃ paṭhamaṃ saraṇaṃ gacchantīnaṃ aggaṭṭhāne ṭhapesīti.",
  "atk-s0401a:1266": "Visākhāvatthu",
  "atk-s0401a:1267_0": "259. Dutiye dāyikānanti dānābhiratānaṃ upāsikānaṃ, visākhā migāramātā, aggāti dasseti.",
  "atk-s0401a:1267_1": "Sā kira padumuttarabuddhakāle haṃsavatiyaṃ kulagehe nibbattā aparabhāge satthu dhammadesanaṃ",
  "atk-s0401a:1267_2": "suṇantī satthāraṃ ekaṃ upāsikaṃ dāyikānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1267_3": "katvā taṃ ṭhānantaraṃ patthesi. Sā kappasatasahassaṃ devamanussesu saṃsaritvā kassapabuddhakāle",
  "atk-s0401a:1267_4": "kikissa kāsirañño gehe sattannaṃ bhaginīnaṃ sabbakaniṭṭhā hutvā nibbatti. Tadā kira –",
  "atk-s0401a:1268": "“Samaṇī samaṇaguttā ca, bhikkhunī bhikkhudāyikā;",
  "atk-s0401a:1269": "Dhammā ceva sudhammā ca, saṅghadāsī ca sattamā”ti.",
  "atk-s0401a:1270": "Imā satta bhaginiyo ahesuṃ. Tā etarahi –",
  "atk-s0401a:1271": "“Khemā uppalavaṇṇā ca, paṭācārā ca gotamī;",
  "atk-s0401a:1272": "Dhammadinnā mahāmāyā, visākhā ceva sattamī”ti. –",
  "atk-s0401a:1273_0": "Evaṃnāmā hutvā nibbattā. Tatrāyaṃ saṅghadāsī ekaṃ buddhantaraṃ devamanussesu saṃsaritvā",
  "atk-s0401a:1273_1": "imasmiṃ buddhuppāde aṅgaraṭṭhe bhaddiyanagare meṇḍakaseṭṭhiputtassa dhanañcayaseṭṭhino",
  "atk-s0401a:1273_2": "aggamahesiyā sumanadeviyā nāma kucchismiṃ nibbatti, visākhātissā nāmaṃ akaṃsu. Tassā",
  "atk-s0401a:1273_3": "sattavassikakāle dasabalo selabrāhmaṇassa ca aññesañca bodhaneyyabandhavānaṃ upanissayasampattiṃ",
  "atk-s0401a:1273_4": "disvā mahābhikkhusaṅghaparivāro cārikaṃ caramāno tasmiṃ raṭṭhe taṃ nagaraṃ pāpuṇi.",
  "atk-s0401a:1274_0": "Tasmiñca samaye meṇḍako gahapati tasmiṃ nagare pañcannaṃ mahāpuññānaṃ jeṭṭhako hutvā",
  "atk-s0401a:1274_1": "seṭṭhiṭṭhānaṃ kāresi. Pañca mahāpuññā nāma meṇḍako seṭṭhi, candapadumā nāma tasseva",
  "atk-s0401a:1274_2": "aggamahesī, tassa ca putto dhanañcayo nāma, tassa bhariyā sumanadevī nāma, meṇḍakaseṭṭhissa",
  "atk-s0401a:1274_3": "dāso puṇṇo nāmāti. Na kevalañca meṇḍakaseṭṭhiyeva, bimbisāramahārājassa pana āṇāpavattiṭṭhāne",
  "atk-s0401a:1274_4": "pañca amitabhogā nāma ahesuṃ jotiko jaṭilo meṇḍako puṇṇo kākavaliyoti. Tesu ayaṃ",
  "atk-s0401a:1274_5": "meṇḍakaseṭṭhi dasabalassa attano nagaraṃ sampattabhāvaṃ sutvā puttassa dhanañcayaseṭṭhino",
  "atk-s0401a:1274_6": "dhītaraṃ visākhādārikaṃ pakkositvā evamāha – “amma, tuyhampi maṅgalaṃ amhākampi maṅgalaṃ,",
  "atk-s0401a:1274_7": "tava paricārikāhi pañcadārikāsatehi saddhiṃ pañca rathasatāni āruyha pañcahi dāsisatehi",
  "atk-s0401a:1274_8": "parivutā dasabalassa paccuggamanaṃ karohī”ti. Sā pitāmahassa vacanaṃ sutvā tathā",
  "atk-s0401a:1274_9": "akāsi. Kāraṇākāraṇesu pana kusalattā yāvatikā yānassa bhūmi, yānena gantvā yānā paccorohitvā",
  "atk-s0401a:1274_10": "pattikāva satthāraṃ upasaṅkamitvā vanditvā ekamantaṃ aṭṭhāsi. Athassā caritavasena",
  "atk-s0401a:1274_11": "satthā dhammaṃ desesi. Desanāpariyosāne pañcahi dārikāsatehi saddhiṃ sotāpattiphale",
  "atk-s0401a:1274_12": "patiṭṭhāsi. Meṇḍakaseṭṭhipi kho satthu santikaṃ gantvā satthāraṃ vanditvā ekamantaṃ",
  "atk-s0401a:1274_13": "aṭṭhāsi. Atha satthā tassapi caritavasena dhammaṃ desesi. So desanāpariyosāne sotāpattiphale",
  "atk-s0401a:1274_14": "patiṭṭhāya satthāraṃ svātanāya nimantetvā punadivase attano nivesane paṇītena khādanīyena",
  "atk-s0401a:1274_15": "bhojanīyena buddhappamukhaṃ bhikkhusaṅghaṃ parivisitvā etenupāyena aḍḍhamāsaṃ mahādānaṃ",
  "atk-s0401a:1274_16": "adāsi. Satthā bhaddiyanagare yathābhirantaṃ viharitvā pakkāmi.",
  "atk-s0401a:1275_0": "Ito paraṃ aññaṃ kathāmaggaṃ vissajjetvā visākhāya uppattikathāva kathetabbā. Sāvatthiyañhi",
  "atk-s0401a:1275_1": "kosalarājā bimbisārassa santikaṃ pesesi – “mama āṇāpavattiṭṭhāne amitabhogavindanakulaṃ",
  "atk-s0401a:1275_2": "nāma natthi, amhākaṃ amitabhogavindanakulaṃ pesetū”ti. Rājā amaccehi saddhiṃ mantesi.",
  "atk-s0401a:1275_3": "Amaccā “mahākulaṃ pesetuṃ na sakkā, ekaṃ pana seṭṭhiputtaṃ pesessāmā”ti meṇḍakaseṭṭhino",
  "atk-s0401a:1275_4": "puttaṃ dhanañcayaseṭṭhiṃ āyāciṃsu. Rājā tesaṃ vacanaṃ sutvā taṃ pesesi. Atha naṃ",
  "atk-s0401a:1275_5": "kosalarājā sāvatthito sattayojanamatthake sāketanagare seṭṭhiṭṭhānaṃ datvā vāsesi.",
  "atk-s0401a:1276_0": "Sāvatthiyañca migāraseṭṭhino putto puṇṇavaḍḍhanakumāro nāma vayappatto ahosi. Athassa",
  "atk-s0401a:1276_1": "pitā “putto me vayappatto, gharāvāsenassa ābandhanasamayo”ti ñatvā “amhākaṃ samānajātike",
  "atk-s0401a:1276_2": "kule dārikaṃ pariyesathā”ti kāraṇākāraṇakusale purise pesesi. Te sāvatthiyaṃ attano",
  "atk-s0401a:1276_3": "rucitaṃ dārikaṃ adisvā sāketaṃ agamaṃsu. Taṃdivasañca, visākhā, attano samānavayehi",
  "atk-s0401a:1276_4": "pañcahi kumārikāsatehi parivāritā nakkhattakīḷanatthāya ekaṃ mahāgāmaṃ agamāsi. Tepi",
  "atk-s0401a:1276_5": "purisā antonagare caritvā attano rucitaṃ dārikaṃ adisvā bahinagaradvāre aṭṭhaṃsu.",
  "atk-s0401a:1276_6": "Tasmiṃ samaye devo vassituṃ ārabhi. Atha tā visākhāya saddhiṃ nikkhantā dārikā temanabhayena",
  "atk-s0401a:1276_7": "vegena sālaṃ pavisiṃsu. Te purisā tāsampi antare yathārucitaṃ dārikaṃ na passiṃsu.",
  "atk-s0401a:1276_8": "Tāsaṃ pana sabbapacchato, visākhā, devaṃ vassantampi agaṇetvā aturitagamanena temayamānāva",
  "atk-s0401a:1276_9": "sālaṃ pāvisi. Te purisā taṃ disvā cintayiṃsu – “rūpavatī tāva kaññā etaparamā bhaveyya,",
  "atk-s0401a:1276_10": "rūpaṃ panetaṃ ekaccāya kāritapattaṃ viya hoti, kathaṃ samuṭṭhāpetvā kathentā jānissāma",
  "atk-s0401a:1276_11": "madhuravacanā vā no vā”ti. Tato naṃ āhaṃsu – “ativiya pariṇatavayā itthī viya yāsi,",
  "atk-s0401a:1276_12": "ammā”ti. Kiṃ disvā kathetha, tātāti? Aññā tayā saddhiṃ kīḷanakumāriyo temanabhayena",
  "atk-s0401a:1276_13": "vegena āgantvā sālaṃ paviṭṭhā, tvaṃ pana mahallikā viya padavāraṃ atikkamma nāgacchasi,",
  "atk-s0401a:1276_14": "sāṭakassa temanabhāvampi na gaṇesi. Sace taṃ hatthī vā asso vā anubandheyya, kiṃ",
  "atk-s0401a:1276_15": "evamevaṃ kareyyāsīti? Tātā, sāṭakā nāma na dullabhā, sulabhā mayhaṃ kule sāṭakā.",
  "atk-s0401a:1276_16": "Vayappattā mātugāmā pana paṇiyabhaṇḍasadisā, hatthe vā pāde vā bhagge aṅgavikalaṃ",
  "atk-s0401a:1276_17": "mātugāmaṃ jigucchantā niṭṭhubhitvā gacchanti, tasmā saṇikaṃ āgatāmhīti.",
  "atk-s0401a:1277_0": "Te cintayiṃsu – “imāya sadisā imasmiṃ jambudīpe itthī nāma natthi, yādisā rūpena,",
  "atk-s0401a:1277_1": "kathāyapi tādisāva. Kāraṇākāraṇaṃ ñatvā kathetī”ti tassā upari mālāguḷaṃ khipiṃsu.",
  "atk-s0401a:1277_2": "Atha, visākhā, cintesi – “ahaṃ pubbe apariggahitā, idāni pana pariggahitāmhī”ti vinītenākārena",
  "atk-s0401a:1277_3": "bhūmiyaṃ nisīdi. Atha naṃ tattheva sāṇiyā parikkhipiṃsu. Sā paṭicchannabhāvaṃ ñatvā",
  "atk-s0401a:1277_4": "dāsigaṇaparivutā gehaṃ agamāsi. Tepi migāraseṭṭhino purisā tāya saddhiṃyeva dhanañcayaseṭṭhissa",
  "atk-s0401a:1277_5": "santikaṃ agamaṃsu. “Kataragāmavāsino, tātā, tumhe”ti pucchitā “sāvatthinagare migāraseṭṭhino",
  "atk-s0401a:1277_6": "purisamhā”ti vatvā “mayaṃ amhākaṃ seṭṭhinā tumhākaṃ gehe vayappattā dārikā atthīti",
  "atk-s0401a:1277_7": "sutvā pesitā”ti. Sādhu, tātā, tumhākaṃ seṭṭhi kiñcāpi bhogena amhehi asadiso, jātiyā",
  "atk-s0401a:1277_8": "pana sadiso. Sabbākārasampanno nāma dullabho gacchatha tumhe seṭṭhissa amhehi sampaṭicchitabhāvaṃ ārocethāti.",
  "atk-s0401a:1278_0": "Te tassa vacanaṃ sutvā sāvatthiṃ gantvā migāraseṭṭhissa tuṭṭhiṃ vaḍḍhiṃ ca pavedetvā",
  "atk-s0401a:1278_1": "“laddhā no sāmi sākete dhanañcayaseṭṭhissa gehe dārikā”ti āhaṃsu. Taṃ sutvā migāraseṭṭhi",
  "atk-s0401a:1278_2": "“mahākulagehe kira no dārikā laddhā”ti tuṭṭhamānaso hutvā tāvadeva dhanañcayaseṭṭhissa",
  "atk-s0401a:1278_3": "sāsanaṃ pahiṇi “idāneva dārikaṃ ānayissāma, kattabbakiccaṃ karontū”ti. Sopissa paṭisāsanaṃ",
  "atk-s0401a:1278_4": "pesesi – “nayidaṃ amhākaṃ bhāriyaṃ, seṭṭhi pana attano kattabbakiccaṃ karotū”ti.",
  "atk-s0401a:1278_5": "So kosalarañño santikaṃ gantvā ārocesi – “deva, ekā me maṅgalakiriyā atthi, dāsassa",
  "atk-s0401a:1278_6": "te puṇṇavaḍḍhanassa dhanañcayaseṭṭhino dhītaraṃ visākhaṃ nāma dārikaṃ ānessāmi, sāketagamanaṃ",
  "atk-s0401a:1278_7": "me anujānāthā”ti. Sādhu, mahāseṭṭhi, kiṃ pana amhehipi āgantabbanti? Deva tumhādisānaṃ",
  "atk-s0401a:1278_8": "gamanaṃ laddhuṃ sakkāti? Rājā mahākulassa saṅgahaṃ kātukāmo “hotu seṭṭhi, āgamissāmī”ti",
  "atk-s0401a:1278_9": "sampaṭicchitvā migāraseṭṭhinā saddhiṃ sāketanagaraṃ agamāsi. Dhanañcayaseṭṭhi “migāraseṭṭhi",
  "atk-s0401a:1278_10": "kira kosalarājānaṃ gahetvā āgato”ti sutvā paccuggamanaṃ katvā rājānaṃ gahetvā attano",
  "atk-s0401a:1278_11": "nivesanaṃ agamāsi. Tāvadeva rañño ca rājabalassa ca migāraseṭṭhino ca vasanaṭṭhānaṃ",
  "atk-s0401a:1278_12": "ceva mālāgandhabhattādīni ca sabbāni paṭiyādesi. “Idaṃ imassa laddhuṃ vaṭṭati, idaṃ",
  "atk-s0401a:1278_13": "imassā”ti sabbaṃ attanāva jānāti. Te te janā cintayiṃsu – “seṭṭhi amhākameva sakkāraṃ karotī”ti.",
  "atk-s0401a:1279_0": "Athekadivasaṃ rājā dhanañcayaseṭṭhissa sāsanaṃ pahiṇi “na sakkā seṭṭhinā cirakālaṃ",
  "atk-s0401a:1279_1": "amhākaṃ bharaṇaposanaṃ kātuṃ, dārikāya gamanakālaṃ jānātū”ti. Sopi rañño sāsanaṃ",
  "atk-s0401a:1279_2": "pesesi – “idāni vassakālo āgato, na sakkā catumāsaṃ vicarituṃ, tumhākaṃ balakāyassa",
  "atk-s0401a:1279_3": "yaṃ yaṃ laddhuṃ vaṭṭati, sabbaṃ taṃ mama bhāro. Kevalaṃ devo mayā pesitakāle gacchatū”ti.",
  "atk-s0401a:1279_4": "Tato paṭṭhāya sāketanagaraṃ niccanakkhattagāmo viya ahosi. Evaṃ tayo māsā atikkantā.",
  "atk-s0401a:1279_5": "Dhanañcayaseṭṭhino pana dhītāya mahālatāpasādhanaṃ na tāva niṭṭhaṃ gacchati. Athassa",
  "atk-s0401a:1279_6": "kammantādhiṭṭhāyakā āgantvā ārocayiṃsu – “sesaṃ asantaṃ nāma natthi, balakāyassa",
  "atk-s0401a:1279_7": "pana bhattapacanadārūni nappahontī”ti. “Gacchatha, tātā, hatthisālā assasālā viyojetvā",
  "atk-s0401a:1279_8": "bhattaṃ pacathā”ti. Evaṃ pacantānampi aḍḍhamāso atikkanto. Tato puna ārocayiṃsu –",
  "atk-s0401a:1279_9": "“dārūni sāmi nappahontī”ti. “Tātā, imasmiṃ kāle dārūni laddhuṃ na sakkā, dussakoṭṭhāgāraṃ",
  "atk-s0401a:1279_10": "pana vivaritvā thūlasāṭake gahetvā vaṭṭiyo katvā telacāṭiyaṃ temetvā bhattaṃ pacathā”ti.",
  "atk-s0401a:1279_11": "Iminā niyāmena pacantānaṃ cattāro māsā pūrayiṃsu.",
  "atk-s0401a:1280_0": "Tato dhanañcayaseṭṭhi dhītuyā mahālatāpasādhanassa niṭṭhitabhāvaṃ ñatvā “sve dārikaṃ",
  "atk-s0401a:1280_1": "pesessāmī”ti dhītaraṃ samīpe nisīdāpetvā “amma patikule vasantiyā nāma imañcimañca",
  "atk-s0401a:1280_2": "ācāraṃ sikkhituṃ vaṭṭatī”ti ovādaṃ adāsi. Ayaṃ migāraseṭṭhi anantaragabbhe nisinno",
  "atk-s0401a:1280_3": "dhanañcayaseṭṭhino ovādaṃ assosi. Sopi seṭṭhi dhītaraṃ evaṃ ovadi –",
  "atk-s0401a:1281_0": "“Amma sasurakule vasantiyā nāma antoaggi bahi na nīharitabbo, bahiaggi anto na pavesetabbo,",
  "atk-s0401a:1281_1": "dadantasseva dātabbaṃ, adadantassa na dātabbaṃ, dadantassapi adadantassapi dātabbaṃ,",
  "atk-s0401a:1281_2": "sukhaṃ nisīditabbaṃ, sukhaṃ paribhuñjitabbaṃ, sukhaṃ nipajjitabbaṃ, aggi paricaritabbo,",
  "atk-s0401a:1281_3": "antodevatā namassitabbā”ti.",
  "atk-s0401a:1282_0": "Imaṃ dasavidhaṃ ovādaṃ datvā punadivase sabbā seniyo sannipātetvā rājasenāya majjhe",
  "atk-s0401a:1282_1": "aṭṭha kuṭumbike pāṭibhoge gahetvā “sace me dhītu gataṭṭhāne doso uppajjati, tumhehi",
  "atk-s0401a:1282_2": "sodhetabbo”ti vatvā navakoṭiagghanakena mahālatāpasādhanena dhītaraṃ pasādhetvā nhānacuṇṇamūlaṃ",
  "atk-s0401a:1282_3": "catupaṇṇāsasakaṭasataṃ dhanaṃ datvā dhītāya saddhiṃ nibaddhaṃ gamanacāriniyo pañcasatā",
  "atk-s0401a:1282_4": "dāsiyo pañca ājaññarathasatāni sabbūpakārañca sataṃ sataṃ datvā kosalarājānañca migāraseṭṭhiñca,",
  "atk-s0401a:1282_5": "vissajjetvā dhītu gamanavelāyaṃ vajādhiṭṭhāyake purise pakkosāpetvā, “tātā, mama",
  "atk-s0401a:1282_6": "dhītāya gataṭṭhāne khīrapānatthaṃ dhenūhi, yānayojanatthaṃ usabhehi ca attho hoti,",
  "atk-s0401a:1282_7": "tasmā mama dhītu gamanamagge vajadvāraṃ vivaritvā puthulato aṭṭha usabhāni gogaṇena",
  "atk-s0401a:1282_8": "pūretvā tigāvutamatthake asukā nāma kandarā atthi, aggagoyūthe taṃ ṭhānaṃ patte bherisaññāya",
  "atk-s0401a:1282_9": "vajadvāraṃ pidaheyyāthā”ti. Te “sādhū”ti seṭṭhissa vacanaṃ sampaṭicchitvā tathā akaṃsu.",
  "atk-s0401a:1282_10": "Vajadvāre vivaṭe uḷāruḷārāyeva gāviyo nikkhamiṃsu. Dvāre pidahite pana visākhāya",
  "atk-s0401a:1282_11": "puññabalena balavagāvo ca dammagāvo ca bahi laṅghitvā maggaṃ paṭipajjiṃsu. Atha,",
  "atk-s0401a:1282_12": "visākhā, sāvatthinagaradvāraṃ pattakāle cintesi – “paṭicchannayānasmiṃ nu kho nisīditvā",
  "atk-s0401a:1282_13": "pavisāmi, udāhu rathe ṭhatvā”ti. Athassā etadahosi – “paṭicchannayānena me pavisantiyā",
  "atk-s0401a:1282_14": "mahālatāpasādhanassa viseso na paññāyissatī”ti. Sā sakalanagarassa attānaṃ dassentī",
  "atk-s0401a:1282_15": "rathe ṭhatvā nagaraṃ pāvisi. Sāvatthivāsino visākhāya sampattiṃ disvā “esā kira,",
  "atk-s0401a:1282_16": "visākhā, nāma evarūpā, ayañca sampatti etissāva anucchavikā”ti āhaṃsu. Iti sā mahāsampattiyā",
  "atk-s0401a:1282_17": "migāraseṭṭhino gehaṃ pāvisi. Āgatadivase cassā sakalanagaravāsino “amhākaṃ, dhanañcayaseṭṭhi,",
  "atk-s0401a:1282_18": "attano nagaraṃ sampattānaṃ mahāsakkāraṃ akāsī”ti yathābalaṃ paṇṇākāraṃ pahiṇiṃsu.",
  "atk-s0401a:1282_19": "Visākhā, pahitapahitaṃ paṇṇākāraṃ tasmiṃyeva nagare aññamaññesu kulesu sabbatthakameva",
  "atk-s0401a:1282_20": "dāpesi. Athassā rattibhāgasamanantare ekissā ājaññavaḷavāya gabbhavuṭṭhānaṃ ahosi.",
  "atk-s0401a:1282_21": "Sā dāsīhi daṇḍadīpikā gāhāpetvā tattha gantvā vaḷavaṃ uṇhodakena nhāpetvā telena",
  "atk-s0401a:1282_22": "makkhāpetvā attano vasanaṭṭhānameva agamāsi.",
  "atk-s0401a:1283_0": "Migāraseṭṭhipi sattāhaṃ puttassa āvāhasakkāraṃ karonto dhuravihāre vasantampi tathāgataṃ",
  "atk-s0401a:1283_1": "amanasikatvā sattame divase sakalanivesanaṃ pūrento naggasamaṇake nisīdāpetvā “āgacchatu",
  "atk-s0401a:1283_2": "me dhītā, arahante vandatū”ti visākhāya sāsanaṃ pahiṇi. Sā “arahantā”ti vacanaṃ sutvā",
  "atk-s0401a:1283_3": "sotāpannā ariyasāvikā haṭṭhatuṭṭhā hutvā tesaṃ nisinnaṭṭhānaṃ gantvā te oloketvā",
  "atk-s0401a:1283_4": "“na evarūpā nāma arahantā honti, hirottappavivajjitānaṃ nāma santikaṃ kasmā maṃ sasuro",
  "atk-s0401a:1283_5": "pakkosāpetī”ti “dhī, dhī”ti garahitvā attano vasanaṭṭhānameva gatā. Naggasamaṇā taṃ",
  "atk-s0401a:1283_6": "disvā sabbe ekappahāreneva seṭṭhiṃ garahiṃsu – “kiṃ tvaṃ, gahapati, aññaṃ nālattha,",
  "atk-s0401a:1283_7": "samaṇassa gotamassa sāvikaṃ mahākāḷakaṇṇiṃ kasmā imaṃ gehaṃ pavesesi, vegena naṃ",
  "atk-s0401a:1283_8": "imasmā gehā nīharāhī”ti. Tato seṭṭhi “na sakkā mayā imesaṃ vacanena imaṃ gehā nīharituṃ,",
  "atk-s0401a:1283_9": "mahākulassa dhītā aya”nti cintetvā – “ācariyā daharā nāma jānitvā vā ajānitvā vā",
  "atk-s0401a:1283_10": "kareyyuṃ, tumhe tuṇhī hothā”ti nagge uyyojetvā mahāpallaṅke nisīdāpetvā suvaṇṇakaṭacchuṃ",
  "atk-s0401a:1283_11": "gahetvā visākhāya parivisiyamāno suvaṇṇapātiyaṃ appodakamadhupāyāsaṃ paribhuñji.",
  "atk-s0401a:1284_0": "Tasmiṃ samaye eko piṇḍacāriko thero piṇḍāya caranto seṭṭhissa gharadvāraṃ pāpuṇi.",
  "atk-s0401a:1284_1": "Visākhā, taṃ disvā “sasurassa ācikkhituṃ na yutta”nti yathā so theraṃ passati, evaṃ",
  "atk-s0401a:1284_2": "apagantvā aṭṭhāsi. So pana bālo theraṃ disvāpi apassanto viya hutvā adhomukho pāyāsameva",
  "atk-s0401a:1284_3": "bhuñjati. Visākhā, “theraṃ disvāpi me sasuro saññaṃ na karotī”ti ñatvā theraṃ upasaṅkamitvā",
  "atk-s0401a:1284_4": "“aticchatha, bhante, mayhaṃ sasuro purāṇaṃ khādatī”ti āha. So nigaṇṭhehi tāva kathitakāle",
  "atk-s0401a:1284_5": "adhivāsesi, “purāṇaṃ khādatī”ti vuttakkhaṇeyeva pana hatthaṃ apanetvā “imaṃ pāyāsaṃ",
  "atk-s0401a:1284_6": "ito haratha, etañca imasmā gehā nīharatha. Ayañhi maṃ evarūpe maṅgalagehe asucikhādakaṃ",
  "atk-s0401a:1284_7": "nāma karotī”ti āha. Tasmiṃ kho pana nivesane sabbepi dāsakammakarā visākhāya santakāva,",
  "atk-s0401a:1284_8": "ko naṃ hatthe vā pāde vā gaṇhissati, mukhena kathetuṃ samatthopi nāma natthi. Tato,",
  "atk-s0401a:1284_9": "visākhā, sasurassa kathaṃ sutvā āha – “tāta, na ettakena vacanena mayaṃ nikkhamāma,",
  "atk-s0401a:1284_10": "nāhaṃ tumhehi udakatitthato kumbhadāsikā viya ānītā. Dharamānakamātāpitūnaṃ dhītaro",
  "atk-s0401a:1284_11": "nāma na ettakeneva nikkhamanti, eteneva me kāraṇena pitā idhāgamanadivase aṭṭha kuṭumbike",
  "atk-s0401a:1284_12": "pakkosāpetvā ‘sace me dhītaraṃ upādāya doso uppajjati, sodheyyāthā’ti vatvā tesaṃ",
  "atk-s0401a:1284_13": "hatthe ṭhapesi. Te pakkosāpetvā mayhaṃ dosādosaṃ sodhāpethā”ti.",
  "atk-s0401a:1285_0": "Tato seṭṭhi “kalyāṇaṃ esā kathetī”ti aṭṭha kuṭumbike pakkosāpetvā “ayaṃ dārikā sattame",
  "atk-s0401a:1285_1": "divase aparipuṇṇeyeva maṅgalagehe nisinnaṃ maṃ ‘asucikhādako’ti vadatī”ti āha. Evaṃ",
  "atk-s0401a:1285_2": "kira, ammāti? “Tātā, mayhaṃ sasuro asuciṃ khāditukāmo bhavissati, ahaṃ pana evaṃ",
  "atk-s0401a:1285_3": "katvā na kathemi. Ekasmiṃ pana piṇḍapātikatthere gharadvāre ṭhite ayaṃ appodakamadhupāyāsaṃ",
  "atk-s0401a:1285_4": "bhuñjanto na taṃ manasi karoti, ahaṃ iminā kāraṇena ‘aticchatha, bhante, mayhaṃ sasuro",
  "atk-s0401a:1285_5": "imasmiṃ attabhāve puññaṃ na karoti, purāṇapuññaṃ khādatī’ti ettakaṃ kathayinti āha.",
  "atk-s0401a:1285_6": "Ayya, idha doso natthi, amhākaṃ dhītā kāraṇaṃ katheti, tvaṃ kasmā kujjhasīti? Ayyā,",
  "atk-s0401a:1285_7": "esa tāva doso mā hotu, ayaṃ pana dārikā āgatadivaseyeva mama putte saññaṃ akatvā",
  "atk-s0401a:1285_8": "attano icchitaṭṭhānaṃ agamāsīti. Evaṃ kira, ammāti? Tātā, nāhaṃ icchitaṭṭhānaṃ gacchāmi,",
  "atk-s0401a:1285_9": "imasmiṃ pana gehe ājānīyavaḷavāya vijātāya saññampi akatvā nisīdanaṃ nāma ayuttanti",
  "atk-s0401a:1285_10": "daṇḍadīpikā gāhāpetvā dāsīhi parivutā tattha gantvā vaḷavāya vijātaparihāraṃ kārāpesinti.",
  "atk-s0401a:1285_11": "Ayya, amhākaṃ dhītā tava gehe dāsīhipi akattabbakammaṃ akāsi, tvaṃ ettha kiṃ dosaṃ passasīti?",
  "atk-s0401a:1286_0": "Ayyā, esa tāva guṇo hotu, imissā pana pitā idhāgamanadivase ovādaṃ dento “antoaggi",
  "atk-s0401a:1286_1": "bahi na nīharitabbo”ti āha, kiṃ pana sakkā amhehi ubhato paṭivissakagehānaṃ aggiṃ",
  "atk-s0401a:1286_2": "adatvā vasitunti? Evaṃ kira, ammāti? Tātā, na mayhaṃ pitā etaṃ aggiṃ upādāya kathesi,",
  "atk-s0401a:1286_3": "yā pana antonivesane sassuādīnaṃ rahassakathā uppajjati, sā dāsidāsānaṃ na kathetabbā.",
  "atk-s0401a:1286_4": "Evarūpā hi kathā vaḍḍhamānā kalahāya saṃvattati, idaṃ sandhāya mayhaṃ pitā kathesi, tātāti.",
  "atk-s0401a:1287_0": "Ayyā, etaṃ tāva evaṃ hotu, imissā pitā “bāhirato aggi na anto pavesetabbo”ti āha,",
  "atk-s0401a:1287_1": "kiṃ sakkā amhehi antoaggimhi nibbute bāhirato aggiṃ anāharitunti? Evaṃ kira, ammāti?",
  "atk-s0401a:1287_2": "Tātā, mayhaṃ pitā etaṃ aggiṃ sandhāya na kathesi, yaṃ pana dosaṃ dāsakammakārehi",
  "atk-s0401a:1287_3": "kathitaṃ hoti, taṃ antomānusakānaṃ na kathetabbaṃ…pe….",
  "atk-s0401a:1288": "Yampi tena “ye dadanti, tesaṃyeva dātabba”nti vuttaṃ, taṃ “yācitakaṃ upakaraṇaṃ gahetvā ye paṭidadanti, tesaṃyeva dātabba”nti sandhāya vuttaṃ.",
  "atk-s0401a:1289": "“Ye na dadantī”ti idampi yācitakaṃ upakaraṇaṃ gahetvā ye na paṭidadanti, tesaṃ na dātabbanti sandhāya vuttaṃ.",
  "atk-s0401a:1290": "“Dadantassapi adadantassapi dātabba”nti, idaṃ pana duggatesu ñātimittesu sampattesu paṭidātuṃ sakkontu vā mā vā, dātumeva vaṭṭatīti sandhāya vuttaṃ.",
  "atk-s0401a:1291": "“Sukhaṃ nisīditabba”nti idampi sassusasure disvā uṭṭhātabbaṭṭhāne nisīdituṃ na vaṭṭatīti sandhāya vuttaṃ.",
  "atk-s0401a:1292": "“Sukhaṃ bhuñjitabba”nti idaṃ pana sassusasurasāmikehi puretaraṃ abhuñjitvā te parivisitvā sabbehi laddhāladdhaṃ ñatvā pacchā sayaṃ bhuñjituṃ vaṭṭatīti sandhāya vuttaṃ.",
  "atk-s0401a:1293_0": "“Sukhaṃ nipajjitabba”nti idampi sassusasurasāmikehi puretarameva sayanaṃ āruyha na",
  "atk-s0401a:1293_1": "nipajjitabbaṃ, tesaṃ kattabbayuttakaṃ vattapaṭivattaṃ katvā pacchā sayaṃ nipajjituṃ",
  "atk-s0401a:1293_2": "yuttanti idaṃ sandhāya vuttaṃ.",
  "atk-s0401a:1294": "“Aggi paricaritabbo”ti idaṃ pana sassumpi sasurampi sāmikampi aggikkhandhaṃ viya uragarājānaṃ viya ca katvā passituṃ vaṭṭatīti idaṃ sandhāya vuttanti.",
  "atk-s0401a:1295_0": "Ete tāva ettakā guṇā hontu, imissā pana pitā antodevatā namassāpeti, imassa ko atthoti?",
  "atk-s0401a:1295_1": "Evaṃ kira, ammāti? Āma, tātā, etampi hi me pitarā idaṃ sandhāya vuttaṃ – “āveṇikagharāvāsaṃ",
  "atk-s0401a:1295_2": "vasanakālato paṭṭhāya attano gharadvāraṃ sampattapabbajitaṃ disvā yaṃ ghare khādanīyaṃ",
  "atk-s0401a:1295_3": "bhojanīyaṃ atthi, tato pabbajitānaṃ datvāva khādituṃ vaṭṭatī”ti. Atha naṃ te āhaṃsu",
  "atk-s0401a:1295_4": "– “tuyhaṃ pana mahāseṭṭhi pabbajite disvā adānameva ruccati maññeti. So aññaṃ paṭivacanaṃ",
  "atk-s0401a:1295_5": "apassanto adhomukho nisīdi”.",
  "atk-s0401a:1296_0": "Atha naṃ kuṭumbikā “kiṃ seṭṭhi aññopi amhākaṃ dhītu doso atthī”ti pucchiṃsu. Natthi,",
  "atk-s0401a:1296_1": "ayyāti. Kasmā pana naṃ niddosaṃ akāraṇā gehato nīharāpesīti? Tasmiṃ khaṇe, visākhā,",
  "atk-s0401a:1296_2": "āha – “paṭhamaṃ tāva mayhaṃ mama sasurassa vacanena gamanaṃ na yuttaṃ, mayhaṃ pana",
  "atk-s0401a:1296_3": "āgamanadivase mama dosādosaṃ sodhanatthāya mama pitā tumhākaṃ hatthe ṭhapetvā adāsi,",
  "atk-s0401a:1296_4": "idāni mayhaṃ gantuṃ sukha”nti dāsidāse “yānādīni sajjāni karothā”ti āṇāpesi. Atha",
  "atk-s0401a:1296_5": "naṃ seṭṭhi te kuṭumbike gahetvā, “amma, mayā ajānitvā kathitaṃ, khamāhi mayha”nti",
  "atk-s0401a:1296_6": "āha. “Tātā, tumhākaṃ khamitabbaṃ tāva khamāmi, ahaṃ pana buddhasāsane aveccappasannassa",
  "atk-s0401a:1296_7": "kulassa dhītā, na mayaṃ vinā bhikkhusaṅghena vattāma. Sace mama ruciyā bhikkhusaṅghaṃ",
  "atk-s0401a:1296_8": "paṭijaggituṃ labhāmi, vasissāmī”ti. “Amma, tvaṃ yathāruciyā tava samaṇe paṭijaggāhī”ti.",
  "atk-s0401a:1297_0": "Tato, visākhā, dasabalaṃ nimantāpetvā punadivase nivesanaṃ pūrentī buddhappamukhaṃ",
  "atk-s0401a:1297_1": "bhikkhusaṅghaṃ nisīdāpesi. Naggaparisāpi satthu migāraseṭṭhino gehaṃ gatabhāvaṃ sutvā",
  "atk-s0401a:1297_2": "tattha gantvā gehaṃ parivāretvā nisīdiṃsu. Visākhā, dakkhiṇodakaṃ datvā “sabbo sakkāro",
  "atk-s0401a:1297_3": "paṭiyādito, sasuro me āgantvā dasabalaṃ parivisatū”ti sāsanaṃ pesesi. So nigaṇṭhānaṃ",
  "atk-s0401a:1297_4": "vacanaṃ sutvā “mama dhītā sammāsambuddhaṃ parivisatū”ti āha. Visākhā, nānaggarasehi",
  "atk-s0401a:1297_5": "dasabalaṃ parivisitvā niṭṭhite bhattakicce puna sāsanaṃ pahiṇi – “sasuro me āgantvā",
  "atk-s0401a:1297_6": "dasabalassa dhammakathaṃ suṇātū”ti. Atha naṃ “idāni agamanaṃ nāma ativiya akāraṇa”nti",
  "atk-s0401a:1297_7": "dhammakathaṃ sotukamyatāya gacchantaṃ naggasamaṇā āhaṃsu – “samaṇassa gotamassa dhammaṃ",
  "atk-s0401a:1297_8": "suṇanto bahisāṇiyaṃ nisīditvā suṇāhī”ti. Puretarameva ca gantvā sāṇiyā parikkhipiṃsu.",
  "atk-s0401a:1297_9": "Migāraseṭṭhi gantvā bahisāṇiyaṃ nisīdi. Tathāgato “tvaṃ bahisāṇiyaṃ vā nisīda, parakuṭṭe",
  "atk-s0401a:1297_10": "vā parasele vā paracakkavāḷe vā nisīda. Ahaṃ buddho nāma sakkomi taṃ mama saddaṃ",
  "atk-s0401a:1297_11": "sāvetu”nti suvaṇṇavaṇṇaphalaṃ ambarukkhaṃ khandhe gahetvā cālento viya dhammakathaṃ",
  "atk-s0401a:1297_12": "kathesi, desanāpariyosāne seṭṭhi sotāpattiphale patiṭṭhāya sāṇiṃ ukkhipitvā satthu",
  "atk-s0401a:1297_13": "pāde pañcapatiṭṭhitena vanditvā satthu santikeyeva ca “tvaṃ, amma, ajja ādiṃ katvā",
  "atk-s0401a:1297_14": "mama mātā”ti visākhaṃ attano mātuṭṭhāne ṭhapesi. Tato paṭṭhāya, visākhā migāramātā, nāma jātā.",
  "atk-s0401a:1298_0": "Sā ekadivasaṃ nakkhattasamaye vattante “antonagare guṇo natthī”ti dāsīhi parivutā",
  "atk-s0401a:1298_1": "satthu dhammakathaṃ sotuṃ gacchantī “buddhānaṃ santikaṃ uddhatavesena gantuṃ ayutta”nti",
  "atk-s0401a:1298_2": "mahālatāpasādhanaṃ omuñcitvā dāsiyā hatthe datvā satthāraṃ upasaṅkamitvā abhivādetvā",
  "atk-s0401a:1298_3": "ekamantaṃ nisīdi, satthā dhammakathaṃ kathesi. Sā dhammadesanāpariyosāne dasabalaṃ",
  "atk-s0401a:1298_4": "vanditvā nagarābhimukhā pāyāsi. Sāpi dāsī attanā gahitapasādhanassa ṭhapitaṭṭhānaṃ",
  "atk-s0401a:1298_5": "asallakkhetvā gacchantī pasādhanatthāya paṭinivatti. Atha naṃ, visākhā, “kahaṃ pana",
  "atk-s0401a:1298_6": "te taṃ ṭhapita”nti paṭipucchi. Gandhakuṭipariveṇe, ayyeti. Hotu je gantvā āhara,",
  "atk-s0401a:1298_7": "gandhakuṭipariveṇe ṭhapitakālato paṭṭhāya āharāpanaṃ nāma amhākaṃ ayuttaṃ. Tasmā",
  "atk-s0401a:1298_8": "taṃ vissajjetvā daṇḍakammaṃ karissāma. Tattha pana ṭhapite ayyānaṃ palibodho hotīti.",
  "atk-s0401a:1299_0": "Punadivase satthā bhikkhusaṅghaparivāro visākhāya nivesanadvāraṃ sampāpuṇi. Nivesane",
  "atk-s0401a:1299_1": "ca nibaddhapaññattāni āsanāni. Visākhā, satthu pattaṃ gaṇhitvā satthāraṃ gehaṃ pavesetvā",
  "atk-s0401a:1299_2": "paññattāsanesuyeva nisīdāpetvā katabhattakicce satthari taṃ pasādhanaṃ āharitvā satthu",
  "atk-s0401a:1299_3": "pādamūle nikkhipitvā “idaṃ, bhante, tumhākaṃ dammī”ti āha. Satthā “alaṅkāro nāma",
  "atk-s0401a:1299_4": "pabbajitānaṃ na vaṭṭatī”ti paṭikkhipi. Jānāmi, bhante, ahaṃ pana imaṃ agghāpetvā",
  "atk-s0401a:1299_5": "dhanaṃ gahetvā tumhākaṃ vasanagandhakuṭiṃ kāressāmīti. Tadā satthā adhivāsesi. Sāpi",
  "atk-s0401a:1299_6": "taṃ agghāpetvā navakoṭidhanaṃ gahetvā gabbhasahassapaṭimaṇḍite pubbārāmavihāre tathāgatassa",
  "atk-s0401a:1299_7": "vasanagandhakuṭiṃ kāresi. Visākhāya pana nivesanaṃ pubbaṇhasamaye kāsāvapajjotaṃ",
  "atk-s0401a:1299_8": "isivātapaṭivātameva hoti anāthapiṇḍikassa gehaṃ viya. Tassāpi gehe sabbabhattāni",
  "atk-s0401a:1299_9": "paṭiyattāneva ahesuṃ. Sā pubbaṇhasamaye bhikkhusaṅghassa āmisasaṅgahaṃ katvā pacchābhatte",
  "atk-s0401a:1299_10": "bhesajjāni ceva aṭṭhavidhapānāni ca gaṇhāpetvā vihāraṃ gantvā bhikkhusaṅghassa datvā",
  "atk-s0401a:1299_11": "pacchā satthu dhammadesanaṃ sutvā āgacchati. Satthā aparabhāge upāsikāyo paṭipāṭiyā",
  "atk-s0401a:1299_12": "ṭhānantaresu ṭhapento visākhaṃ migāramātaraṃ dāyikānaṃ aggaṭṭhāne ṭhapesīti.",
  "atk-s0401a:1300": "Khujjuttarā-sāmāvatīvatthu",
  "atk-s0401a:1301_0": "260-261. Tatiyacatutthesu bahussutānaṃ yadidaṃ, khujjuttarā, mettāvihārīnaṃ yadidaṃ,",
  "atk-s0401a:1301_1": "sāmāvatīti bahussutānaṃ upāsikānaṃ khujjuttarā, mettāvihārīnaṃ sāmāvatī aggāti dasseti.",
  "atk-s0401a:1301_2": "Tā kira dvepi padumuttarabuddhakāle haṃsavatiyaṃ kulagehe paṭisandhiṃ gaṇhitvā aparabhāge",
  "atk-s0401a:1301_3": "“satthu dhammakathaṃ sossāmā”ti vihāraṃ agamaṃsu. Tattha, khujjuttarā, satthāraṃ",
  "atk-s0401a:1301_4": "ekaṃ upāsikaṃ bahussutānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ",
  "atk-s0401a:1301_5": "patthesi. Sāmāvatīpi ekaṃ upāsikaṃ mettāvihārīnaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1301_6": "katvā taṃ ṭhānantaraṃ patthesi. Tāsaṃ dvinnampi yāvajīvaṃ kusalaṃ katvā devaloke",
  "atk-s0401a:1301_7": "nibbattitvā devamanussesu saṃsarantīnaṃyeva kappasatasahassaṃ atikkantaṃ.",
  "atk-s0401a:1302_0": "Atha amhākaṃ satthu nibbattito puretarameva allakapparaṭṭhe ahivātakarogo nāma udapādi.",
  "atk-s0401a:1302_1": "Ekekasmiṃ gehe ekappahāreneva dasapi vīsampi tiṃsampi janā maranti, tiroraṭṭhaṃ gatā",
  "atk-s0401a:1302_2": "pana jīvitaṃ labhanti. Taṃ ñatvā eko puriso attano puttadāraṃ ādāya “aññaṃ raṭṭhaṃ",
  "atk-s0401a:1302_3": "gamissāmī”ti tato nikkhami. Athassa ghare gahitapātheyyaṃ antarāmagge kantāre anuttiṇṇeyeva",
  "atk-s0401a:1302_4": "parikkhayaṃ agamāsi. Tesaṃ sarīrabalaṃ parihāyi, sakiṃ mātā puttaṃ ukkhipati, sakiṃ",
  "atk-s0401a:1302_5": "pitā. Athassa pitā cintesi – “amhākaṃ sarīrabalaṃ parihīnaṃ, puttaṃ ukkhipitvā gacchantā",
  "atk-s0401a:1302_6": "kantāraṃ nittharituṃ na sakkhissāmā”ti. So tassa mātaraṃ ajānāpetvāva udakakiccena",
  "atk-s0401a:1302_7": "ohīno viya puttaṃ magge nisīdāpetvā ekakova maggaṃ paṭipajji. “Athassa bhariyā āgamanaṃ",
  "atk-s0401a:1302_8": "olokayamānā ṭhitā hatthe puttaṃ adisvā viravamānā gantvā kahaṃ me sāmi putto”ti āha.",
  "atk-s0401a:1302_9": "Ko te puttena attho? Jīvamānā puttaṃ labhissāmāti. Sā “atisāhasiko vatāyaṃ puriso”ti",
  "atk-s0401a:1302_10": "vatvā “gaccha tvaṃ, nāhaṃ tādisena saddhiṃ gamissāmī”ti āha. So “anupadhāretvā me",
  "atk-s0401a:1302_11": "bhadde kataṃ, khametaṃ mayha”nti vatvā puttaṃ ādāyāgato.",
  "atk-s0401a:1303_0": "Te taṃ kantāraṃ samatikkamitvā sāyaṃ ekaṃ gopālakakulaṃ sampāpuṇiṃsu. Taṃ divasañca",
  "atk-s0401a:1303_1": "gopālakakulavāsino nirudakapāyāsaṃ paciṃsu. Te te disvā “ime ativiya chātakā”ti pāyāsassa",
  "atk-s0401a:1303_2": "mahābhājanaṃ pūretvā uḷuṅkapūraṃ sappiṃ āsiñcitvā adaṃsu. Tesu taṃ pāyāsaṃ bhuñjantesu",
  "atk-s0401a:1303_3": "sā itthī pamāṇeneva bhuñji, puriso pana pamāṇātikkantaṃ bhuñjitvā jīrāpetuṃ asakkonto",
  "atk-s0401a:1303_4": "rattibhāgasamanantare kālamakāsi. So kālaṃ karonto tesu sālayabhāvena gopālakānaṃ",
  "atk-s0401a:1303_5": "gehe sunakhiyā kucchismiṃ paṭisandhiṃ gaṇhi. Sunakhī nacirasseva vijātā. Gopālako",
  "atk-s0401a:1303_6": "taṃ kukkuraṃ sassirikaṃ disvā piṇḍena palobhetvā attani uppannasinehaṃ gahetvā saddhimeva carati.",
  "atk-s0401a:1304_0": "Athekadivasaṃ eko paccekabuddho bhikkhācāravelāya gopālakassa gharadvāraṃ sampatto.",
  "atk-s0401a:1304_1": "Sopi taṃ disvā bhikkhaṃ datvā attānaṃ nissāya vasanatthāya paṭiññaṃ gaṇhi. Paccekabuddho",
  "atk-s0401a:1304_2": "gopālakakulassa avidūre ṭhāne ekasmiṃ vanasaṇḍe vāsaṃ upagato. Gopālako tassa santikaṃ",
  "atk-s0401a:1304_3": "gacchanto taṃ kukkuraṃ gahetvāva gacchati, antarāmagge ca vāḷamigaṭṭhāne vāḷamigānaṃ",
  "atk-s0401a:1304_4": "palāyanatthaṃ rukkhe vā pāsāṇe vā pahāraṃ deti, sopi kukkuro tassa karaṇavidhānaṃ",
  "atk-s0401a:1304_5": "vavatthapeti. Athekadivasaṃ so gopālako paccekabuddhassa santike nisīditvā, “bhante,",
  "atk-s0401a:1304_6": "amhākaṃ sabbakālaṃ āgamanaṃ nāma na hoti. Ayaṃ pana kukkuro cheko, imassa āgatasaññāya",
  "atk-s0401a:1304_7": "amhākaṃ gehadvāraṃ āgaccheyyāthā”ti āha. So ekadivasaṃ “paccekabuddhaṃ gaṇhitvā ehī”ti",
  "atk-s0401a:1304_8": "kukkuraṃ pesesi. Kukkuro tassa vacanaṃ sutvā bhikkhācāravelāya gantvā paccekabuddhassa",
  "atk-s0401a:1304_9": "pādamūle urena nipajji. Paccekabuddho “ayaṃ mama santikaṃ āgato”ti ñatvā pattacīvaraṃ",
  "atk-s0401a:1304_10": "ādāya maggaṃ paṭipajji. So tassa vīmaṃsanatthāya ukkamitvā aññaṃ maggaṃ gaṇhi, kukkuro",
  "atk-s0401a:1304_11": "purato ṭhatvā gopālakamaggaṃ paṭipannakāle apasakki. Yasmiṃ ca yasmiṃ ca ṭhāne vāḷamigānaṃ",
  "atk-s0401a:1304_12": "palāyanatthaṃ gopālako rukkhaṃ vā pāsāṇaṃ vā pahari, taṃ taṃ ṭhānaṃ patvā kukkuro",
  "atk-s0401a:1304_13": "mahāviravaṃ viravi. Tassa saddena vāḷamigā palāyanti. Paccekabuddhopi bhattakiccavelāya",
  "atk-s0401a:1304_14": "mahantaṃ siniddhapiṇḍaṃ tassa deti. Sopi piṇḍalābhena paccekabuddhe uttaritaraṃ sinehaṃ karoti.",
  "atk-s0401a:1305_0": "Gopālako temāsaṃ vutthassa paccekabuddhassa ticīvarappahonakaṃ sāṭakaṃ datvā, “bhante,",
  "atk-s0401a:1305_1": "sace vo ruccati, idheva vasatha. No ce ruccati, yathāsukhaṃ gacchathā”ti āha. Paccekabuddho",
  "atk-s0401a:1305_2": "gamanākāraṃ dasseti. So gopālako paccekabuddhaṃ anugantvā nivattati. Kukkuro paccekabuddhassa",
  "atk-s0401a:1305_3": "aññattha gamanabhāvaṃ ñatvā atisinehena uppannabalavasoko hadayaphālanaṃ patvā kālaṃ",
  "atk-s0401a:1305_4": "katvā tāvatiṃsapure nibbatti. Athassa paccekabuddhena saddhiṃ gamanakāle uccāsaddaṃ",
  "atk-s0401a:1305_5": "katvā vāḷamigānaṃ palāpitabhāvena devatāhi saddhiṃ kathentassa saddo sakaladevapuraṃ",
  "atk-s0401a:1305_6": "chādetvā aṭṭhāsi. So teneva nāmadheyyaṃ labhitvā ghosakadevaputto nāma jāto. Athassa",
  "atk-s0401a:1305_7": "tasmiṃ sampattiṃ anubhavantassa manussapathe kosambinagare udeno nāma rājā rajjaṃ",
  "atk-s0401a:1305_8": "paṭipajji. Tassa vatthu majjhimapaṇṇāsake bodhirājakumārasuttavaṇṇanāyaṃ vuttanayeneva veditabbaṃ.",
  "atk-s0401a:1306_0": "Tasmiṃ pana rajjaṃ kārayamāne ghosakadevaputto cavitvā kosambiyaṃ ekissā rūpūpajīviniyā",
  "atk-s0401a:1306_1": "kucchimhi paṭisandhiṃ gaṇhi. Sā dasamāsaccayena vijāyitvā puttabhāvaṃ ñatvā saṅkārakūṭe",
  "atk-s0401a:1306_2": "chaḍḍāpesi. Tasmiṃ khaṇe kosambiseṭṭhino kammantiko pātova seṭṭhigharaṃ gacchanto",
  "atk-s0401a:1306_3": "“kiṃ nu kho imaṃ kākehi samparikiṇṇa”nti gantvā dārakaṃ disvā “mahāpuññavā esa dārako",
  "atk-s0401a:1306_4": "bhavissatī”ti ekassa purisassa hatthe gehaṃ pesetvā seṭṭhigharaṃ agamāsi. Seṭṭhipi",
  "atk-s0401a:1306_5": "rājūpaṭṭhānavelāya rājakulaṃ gacchanto antarāmagge purohitaṃ disvā “ajja kiṃ nakkhatta”nti",
  "atk-s0401a:1306_6": "pucchi. So tattheva ṭhito gaṇetvā “asukaṃ nāma nakkhattaṃ, ajja iminā nakkhattena",
  "atk-s0401a:1306_7": "jātadārako imasmiṃ nagare seṭṭhiṭṭhānaṃ labhissatī”ti āha. So tassa kathaṃ sutvā",
  "atk-s0401a:1306_8": "vegena gharaṃ pesesi – “imassa purohitassa dve kathā nāma natthi, gharaṇī ca me garugabbhā,",
  "atk-s0401a:1306_9": "jānātha tāva naṃ vijātā vā no vā”ti. Te gantvā jānitvā, “ayya, na tāva vijātā”ti",
  "atk-s0401a:1306_10": "āhaṃsu. Tena hi gacchatha, imasmiṃ nagare ajja jātadārakaṃ pariyesathāti. Te pariyesantā",
  "atk-s0401a:1306_11": "tassa seṭṭhino kammantikassa gehe taṃ dārakaṃ disvā seṭṭhino ārocayiṃsu. Tena hi",
  "atk-s0401a:1306_12": "gacchatha bhaṇe, taṃ kammantikaṃ pakkosathāti. Te taṃ pakkosiṃsu. Atha naṃ seṭṭhi",
  "atk-s0401a:1306_13": "“gehe kira te dārako atthī”ti pucchi. “Āma, ayyā”ti. “Taṃ dārakaṃ amhākaṃ dehī”ti.",
  "atk-s0401a:1306_14": "“Na demi, ayyā”ti. “Handa sahassaṃ gaṇhitvā dehī”ti. So “ayaṃ jīveyya vā mareyya",
  "atk-s0401a:1306_15": "vā, dujjānamida”nti sahassaṃ gaṇhitvā adāsi.",
  "atk-s0401a:1307_0": "Tato seṭṭhi cintesi – “sace me bhariyā dhītaraṃ vijāyissati, imameva puttaṃ karissāmi.",
  "atk-s0401a:1307_1": "Sace puttaṃ vijāyissati, māressāmī”ti. Cintetvā gehe posesi. Athassa bhariyā katipāhaccayena",
  "atk-s0401a:1307_2": "puttaṃ vijāyi. Tato seṭṭhi “evaṃ taṃ gāvo madditvā māressantī”ti cintetvā “imaṃ dārakaṃ",
  "atk-s0401a:1307_3": "vajadvāre nipajjāpethā”ti āha. Taṃ tattha nipajjāpesuṃ. Atha naṃ yūthapati usabho",
  "atk-s0401a:1307_4": "paṭhamaṃ nikkhamanto disvā “evaṃ taṃ aññe na maddissantī”ti catunnaṃ pādānaṃ antare",
  "atk-s0401a:1307_5": "katvā aṭṭhāsi. Atha naṃ gopālakā disvā “mahāpuñño esa dārako bhavissati, yassa tiracchānagatāpi",
  "atk-s0401a:1307_6": "guṇaṃ jānanti, paṭijaggissāma na”nti attano gehaṃ nayiṃsu.",
  "atk-s0401a:1308_0": "Sopi seṭṭhi tassa matabhāvaṃ anuvijjanto “gopālakehi nīto”ti sutvā puna sahassaṃ",
  "atk-s0401a:1308_1": "datvā āṇāpetvā āmakasusāne chaḍḍāpesi. Tasmiṃ ca kāle seṭṭhissa ghare ajapālako susānaṃ",
  "atk-s0401a:1308_2": "nissāya ajikā cāreti. Athekā dhenu ajikā dārakassa puññena maggā okkamma gantvā dārakassa",
  "atk-s0401a:1308_3": "khīraṃ datvā gatā. Tato nivattamānāpi tatheva gantvā khīramadāsi. Ajapālako cintesi",
  "atk-s0401a:1308_4": "– “ayaṃ ajikā pātopi imasmā ṭhānā okkamitvā gatā, kiṃ nu kho eta”nti gantvā olokento",
  "atk-s0401a:1308_5": "taṃ dārakaṃ disvā “mahāpuñño esa dārako, tiracchānagatāpissa guṇaṃ jānanti, paṭijaggissāmi",
  "atk-s0401a:1308_6": "na”nti gahetvā gehaṃ gato.",
  "atk-s0401a:1309_0": "Punadivase seṭṭhi “mato nu kho dārako, na mato”ti olokāpento ajapālakena gahitabhāvaṃ",
  "atk-s0401a:1309_1": "ñatvā sahassaṃ datvā āṇāpetvā “sve imaṃ nagaraṃ eko satthavāhaputto pavisissati,",
  "atk-s0401a:1309_2": "imaṃ dārakaṃ netvā cakkamagge ṭhapetha, evaṃ taṃ sakaṭacakkaṃ chindantaṃ gamissatī”ti",
  "atk-s0401a:1309_3": "āha. Taṃ tattha nikkhittaṃ satthavāhaputtassa purimasakaṭe goṇā disvā cattāro pāde",
  "atk-s0401a:1309_4": "thambhe viya otāretvā aṭṭhaṃsu. Satthavāho “kiṃ nu kho eta”nti tesaṃ ṭhitakāraṇaṃ",
  "atk-s0401a:1309_5": "olokento dārakaṃ disvā “mahāpuñño dārako, patijaggituṃ vaṭṭatī”ti gaṇhitvā agamāsi.",
  "atk-s0401a:1310_0": "Seṭṭhipi tassa cakkapathe matabhāvaṃ vā amatabhāvaṃ vā olokāpento satthavāhena gahitabhāvaṃ",
  "atk-s0401a:1310_1": "ñatvā tassapi sahassaṃ datvā āṇāpetvā nagarato avidūre ṭhāne papāte pātāpesi. So",
  "atk-s0401a:1310_2": "tattha papatanto naḷakārānaṃ kammakaraṇaṭṭhāne ekasālāya patito. Sā tassa puññānubhāvena",
  "atk-s0401a:1310_3": "satavihatakappāsapicusamphassasadisā ahosi. Atha naṃ naḷakārajeṭṭhako “puññavā esa",
  "atk-s0401a:1310_4": "dārako, paṭijaggituṃ vaṭṭatī”ti gaṇhitvā gehaṃ gato. Seṭṭhi dārakassa papātato patitaṭṭhāne",
  "atk-s0401a:1310_5": "matabhāvaṃ vā amatabhāvaṃ vā pariyesāpento naḷakārajeṭṭhakena gahitabhāvaṃ ñatvā",
  "atk-s0401a:1310_6": "tassapi sahassaṃ datvā āṇāpesi.",
  "atk-s0401a:1311_0": "Aparabhāge seṭṭhissa sakaputtopi sopi ubho vayappattā ahesuṃ. Seṭṭhi puna ghosakadārakassa",
  "atk-s0401a:1311_1": "māraṇupāyaṃ cintento attano kumbhakārassa gehaṃ gantvā “ambho mayhaṃ gehe evarūpo",
  "atk-s0401a:1311_2": "eko avajātadārako atthi, taṃ dārakaṃ yaṃkiñci katvā māretuṃ vaṭṭati rahassenā”ti",
  "atk-s0401a:1311_3": "āha. So ubhopi kaṇṇe pidahitvā “evarūpaṃ nāma bhāriyaṃ kathaṃ kathetuṃ na vaṭṭatī”ti",
  "atk-s0401a:1311_4": "āha. Tato seṭṭhi “ayaṃ mudhā na karissatī”ti cintetvā – “handa, bho, sahassaṃ gaṇhitvā",
  "atk-s0401a:1311_5": "etaṃ kammaṃ nipphādehī”ti āha. Lañjaṃ nāma abhinnaṃ bhindati, tasmā so sahassaṃ labhitvā",
  "atk-s0401a:1311_6": "sampaṭicchitvā “ahaṃ, ayya, asukadivase nāma āvāpaṃ ālimpessāmi, tadā taṃ dārakaṃ",
  "atk-s0401a:1311_7": "asukavelāya nāma pesehī”ti āha. Seṭṭhipi kho tassa vacanaṃ sampaṭicchitvā tato paṭṭhāya",
  "atk-s0401a:1311_8": "divase gaṇento kumbhakārena vuttadivasassa sampattabhāvaṃ ñatvā ghosakakumāraṃ pakkosāpetvā",
  "atk-s0401a:1311_9": "“amhākaṃ, tāta, asukadivase nāma bahūhi bhājanehi attho, tvaṃ amhākaṃ kumbhakārassa",
  "atk-s0401a:1311_10": "santikaṃ gantvā ‘pitarā kira me tumhākaṃ ekaṃ kathitaṃ atthi, taṃ ajja nipphādehī’ti",
  "atk-s0401a:1311_11": "vadehī”ti āha. So “sādhū”ti tassa vacanaṃ sampaṭicchitvā nikkhami.",
  "atk-s0401a:1312_0": "Atha naṃ antarāmagge seṭṭhissa sakaputto guḷakīḷaṃ kīḷanto disvā vegena gantvā “ahaṃ",
  "atk-s0401a:1312_1": "bhātika dārakehi saddhiṃ kīḷanto ettakaṃ nāma jito, taṃ me paṭijinitvā dehī”ti āha.",
  "atk-s0401a:1312_2": "So “mayhaṃ idāni okāso natthi, pitā maṃ accāyikakammena kumbhakārassa santikaṃ pahiṇī”ti",
  "atk-s0401a:1312_3": "āha. Itaro “ahaṃ bhātika tattha gamissāmi, tvaṃ imehi saddhiṃ kīḷitvā mayhaṃ lakkhaṃ",
  "atk-s0401a:1312_4": "paccāharitvā dehī”ti āha. “Tena hi gacchā”ti attano kathitasāsanaṃ tassa kathetvā",
  "atk-s0401a:1312_5": "dārakehi saddhiṃ kīḷi. Sopi kumāro kumbhakārassa santikaṃ gantvā taṃ sāsanaṃ ārocesi.",
  "atk-s0401a:1312_6": "So “sādhu, tāta, nipphādessāmī”ti taṃ kumāraṃ gabbhaṃ pavesetvā tikhiṇāya vāsiyā",
  "atk-s0401a:1312_7": "khaṇḍākhaṇḍikaṃ chinditvā cāṭiyaṃ pakkhipitvā cāṭimukhaṃ pidahitvā bhājanantare ṭhapetvā",
  "atk-s0401a:1312_8": "āvāpaṃ ālimpesi. Ghosakakumāro bahū jinitvā kaniṭṭhassa āgamanaṃ olokento nisīdi.",
  "atk-s0401a:1312_9": "So taṃ cirāyamānaṃ ñatvā “kiṃ nu kho cirāyatī”ti kumbhakāragehasabhāgaṃ gantvā katthaci",
  "atk-s0401a:1312_10": "adisvā “gehaṃ gato bhavissatī”ti nivattitvā gehaṃ agamāsi.",
  "atk-s0401a:1313_0": "Seṭṭhi naṃ dūratova āgacchantaṃ disvā “kiṃ nu kho kāraṇaṃ bhavissati, mayā esa māraṇatthāya",
  "atk-s0401a:1313_1": "kumbhakārassa santikaṃ pahito, so dāni puna idhevāgacchatī”ti āgacchantaṃyeva naṃ",
  "atk-s0401a:1313_2": "“kiṃ, tāta, kumbhakārassa santikaṃ na gatosī”ti āha. “Āma, tāta, na gatomhī”ti. “Kasmā,",
  "atk-s0401a:1313_3": "tātā”ti? So attano nivattakāraṇañca kaniṭṭhabhātikassa tattha gatakāraṇañca ārocesi.",
  "atk-s0401a:1313_4": "Seṭṭhi tassa vacanassa sutakālato paṭṭhāya mahāpathaviyā ajjhotthaṭo viya hutvā “kiṃ",
  "atk-s0401a:1313_5": "nāmetaṃ tvaṃ vadasī”ti vipphandacitto vegena kumbhakārassa santikaṃ gantvā aññesaṃ",
  "atk-s0401a:1313_6": "santike akathanīyabhāvena “pekkha, bho, pekkha, bho”ti āha. “Kiṃ pekkhāpesi tvaṃ”?",
  "atk-s0401a:1313_7": "Niṭṭhitaṃ etaṃ kammanti. So tatova nivattitvā gehaṃ agamāsi. Tato paṭṭhāya cassa",
  "atk-s0401a:1313_8": "cetasikarogo uppajji.",
  "atk-s0401a:1314_0": "So tasmiṃ kāle tena saddhiṃ abhuñjitvā āsaṃ bhinditvā “yena kenaci upāyena mama puttassa",
  "atk-s0401a:1314_1": "sattuno antarameva passituṃ vaṭṭatī”ti ekaṃ paṇṇaṃ likhitvā ghosakakumāraṃ pakkositvā",
  "atk-s0401a:1314_2": "“tvaṃ imaṃ paṇṇaṃ ādāya asukagāme nāma amhākaṃ kammantiko atthi, tassa santikaṃ gantvā",
  "atk-s0401a:1314_3": "imaṃ paṇṇaṃ datvā ‘imasmiṃ kira paṇṇe sāsanaṃ sīghaṃ karohī’ti vada. Antarāmagge",
  "atk-s0401a:1314_4": "amhākaṃ sahāyako gāmakaseṭṭhi nāma eko seṭṭhi atthi, tassa gharaṃ gantvā bhattaṃ",
  "atk-s0401a:1314_5": "bhuñjitvā gaccheyyāsī”ti ca mukhasāsanaṃ adāsi. So seṭṭhiṃ vanditvā paṇṇaṃ gahetvā",
  "atk-s0401a:1314_6": "nikkhanto antarāmagge gāmakaseṭṭhissa vasanaṭṭhānaṃ gantvā tassa gehaṃ pucchitvā",
  "atk-s0401a:1314_7": "taṃ bahidvārakoṭṭhake nisīditvā massuparikammaṃ karontaṃ vanditvā aṭṭhāsi. “Kuto",
  "atk-s0401a:1314_8": "āgacchasi, tātā”ti ca vutte “kosambiseṭṭhino puttomhi, tātā”ti āha. So “amhākaṃ sahāyaseṭṭhino",
  "atk-s0401a:1314_9": "putto”ti haṭṭhatuṭṭho ahosi.",
  "atk-s0401a:1315_0": "Tasmiṃ ca khaṇe tassa seṭṭhino dhītāya ekā dāsī seṭṭhidhītu pupphāni āharituṃ gacchati.",
  "atk-s0401a:1315_1": "Atha naṃ seṭṭhi āha – “tvaṃ, amma, etaṃ kammaṃ ṭhapetvā ghosakakumārassa pāde dhovitvā",
  "atk-s0401a:1315_2": "sayanaṃ attharitvā dehī”ti. Sā tathā katvā āpaṇaṃ gantvā seṭṭhidhītu pupphāni āhari.",
  "atk-s0401a:1315_3": "Seṭṭhidhītā taṃ disvā “tvaṃ ajja ciraṃ bahi papañcesī”ti tassā kujjhitvā “kiṃ te",
  "atk-s0401a:1315_4": "ettakaṃ kālaṃ ettha kata”nti āha. “Mā kathesi, ayye, mayā evarūpo nadiṭṭhapubbo,",
  "atk-s0401a:1315_5": "tuyhaṃ kira pitu sahāyakaseṭṭhino putto eko, na sakkā tassa rūpasampattiṃ kathetuṃ.",
  "atk-s0401a:1315_6": "Seṭṭhi maṃ pupphānaṃ atthāya gacchantiṃ ‘tassa kumārassa pāde dhovitvā sayanaṃ attharitvā",
  "atk-s0401a:1315_7": "dehī’ti āha, tenāhaṃ bahi ciraṃ papañcesi”nti. Sāpi kho seṭṭhidhītā tassa kumārassa",
  "atk-s0401a:1315_8": "catutthe attabhāve gharasāminī ahosi, tasmā tassā vacanassa sutakālato paṭṭhāya neva",
  "atk-s0401a:1315_9": "attano ṭhitabhāvaṃ, na nisinnabhāvaṃ aññāsi. Sā tameva dāsiṃ gahetvā tassa nipannaṭṭhānaṃ",
  "atk-s0401a:1315_10": "gantvā taṃ niddāyamānaṃ oloketvā dussante paṇṇaṃ disvā “kiṃ nu kho etaṃ paṇṇa”nti",
  "atk-s0401a:1315_11": "kumāraṃ anuṭṭhāpetvāva paṇṇaṃ gahetvā vācetvā “ayaṃ attano maraṇapaṇṇaṃ sayameva",
  "atk-s0401a:1315_12": "gahetvā āgacchatī”ti taṃ paṇṇaṃ phāletvā tasmiṃ appabuddheyeva “mayā tava santikaṃ",
  "atk-s0401a:1315_13": "putto pesito, sahāyakassa me gāmakaseṭṭhissa vayappattā dārikā atthi, tvaṃ sīghaṃ",
  "atk-s0401a:1315_14": "amhākaṃ āṇāpavattiṭṭhāne uppādaṃ dhanaṃ gaṇhitvā sabbasatena mama puttassa gāmakaseṭṭhino",
  "atk-s0401a:1315_15": "dhītaraṃ gahetvā maṅgalaṃ karohi. Maṅgale ca niṭṭhite ‘iminā me vidhānena kata’nti",
  "atk-s0401a:1315_16": "mayhaṃ sāsanaṃ pesehi. Ahaṃ tava idha kattabbaṃ jānissāmī”ti paṇṇaṃ likhitvā tameva",
  "atk-s0401a:1315_17": "lañchanaṃ datvā paṭhamaṃ baddhaniyāmeneva dussante bandhi.",
  "atk-s0401a:1316_0": "Sopi kho kumāro taṃdivasaṃ tattha vasitvā punadivase seṭṭhiṃ āpucchitvā kammantikassa",
  "atk-s0401a:1316_1": "gāmaṃ gantvā paṇṇaṃ adāsi. Kammantiko paṇṇaṃ vācetvā gāmike sannipātetvā “tumheva",
  "atk-s0401a:1316_2": "maṃ na gaṇetha, mama sāmī attano jeṭṭhaputtassa sabbasatena dārikaṃ ānetuṃ mayhaṃ",
  "atk-s0401a:1316_3": "santikaṃ pesesi, vegena imasmiṃ ṭhāne uppādaṃ sampiṇḍethā”ti sabbaṃ maṅgalasakkāraṃ",
  "atk-s0401a:1316_4": "sajjetvā gāmakaseṭṭhissa sāsanaṃ pesetvā sampaṭicchāpetvā sabbasatena maṅgalakiriyaṃ",
  "atk-s0401a:1316_5": "niṭṭhāpetvā kosambiseṭṭhissa paṇṇaṃ pahiṇi “mayā tumhehi pahitapaṇṇe sāsanaṃ sutvā",
  "atk-s0401a:1316_6": "idañcidañca kata”nti.",
  "atk-s0401a:1317_0": "Seṭṭhi taṃ sāsanaṃ sutvā aggidaḍḍho viya “idāni naṭṭhomhī”ti cintanavasena lohitapakkhandikarogaṃ",
  "atk-s0401a:1317_1": "patvā “yena kenaci taṃ upāyena pakkositvā mama santakassa assāmikaṃ karissāmī”ti",
  "atk-s0401a:1317_2": "“maṅgalassa niṭṭhitakālato paṭṭhāya kasmā mayhaṃ putto bahi hoti, sīghaṃ āgacchatū”ti",
  "atk-s0401a:1317_3": "sāsanaṃ pesesi. Sāsanaṃ sutvā kumāre gantuṃ āraddhe seṭṭhidhītā cintesi – “ayaṃ bālo",
  "atk-s0401a:1317_4": "maṃ nissāya imaṃ sampattiṃ alatthanti na jānāti, yaṃkiñci katvā imassa gamanapaṭibāhanupāyo",
  "atk-s0401a:1317_5": "kātuṃ vaṭṭatī”ti. Tato naṃ āha – “kumāra, mā ativegena gacchāhi, kulagāmaṃ gacchantena",
  "atk-s0401a:1317_6": "nāma attano parivacchaṃ katvā gantuṃ vaṭṭatī”ti.",
  "atk-s0401a:1318_0": "Kosambakaseṭṭhipi tassa cirāyanabhāvaṃ ñatvā puna sāsanaṃ pahiṇi “kasmā me putto",
  "atk-s0401a:1318_1": "cirāyati, ahaṃ lohitapakkhandikarogaṃ patto, jīvantameva maṃ āgantvā daṭṭhuṃ vaṭṭatī”ti.",
  "atk-s0401a:1318_2": "Tasmiṃ kāle seṭṭhidhītā tassa ārocesi – “na eso tava pitā, tvaṃ pana ‘pitā’ti saññaṃ",
  "atk-s0401a:1318_3": "karosi. Esa tava māraṇatthāya kammantikassa paṇṇaṃ pahiṇi, ahaṃ taṃ paṇṇaṃ apanetvā",
  "atk-s0401a:1318_4": "aññaṃ sāsanaṃ likhitvā tava etaṃ sampattiṃ uppādayiṃ. Esa taṃ ‘aputtaṃ karissāmī’ti",
  "atk-s0401a:1318_5": "pakkosati, etassa kālakiriyaṃ āgamehī”ti. Athassa dharamānakasseva kālakatabhāvaṃ",
  "atk-s0401a:1318_6": "sutvā kosambinagaraṃ agamāsi. Seṭṭhidhītāpi tassa bahiyeva saññaṃ adāsi “tvaṃ pavisanto",
  "atk-s0401a:1318_7": "sakalagehe tava ārakkhaṃ ṭhapentova pavisāhī”ti. Sayampi seṭṭhiputtena saddhimeva",
  "atk-s0401a:1318_8": "pavisitvā ubho hatthe ukkhipitvā rodantī viya hutvā andhakāraṭṭhāne nipannakassa",
  "atk-s0401a:1318_9": "seṭṭhissa santikaṃ gantvā sīseneva hadayaṃ pahari. So dubbalatāya teneva pahārena kālamakāsi.",
  "atk-s0401a:1319_0": "Kumāropi pitu sarīrakiccaṃ katvā “tumhe mahāseṭṭhissa maṃ sakaputtoti vadathā”ti",
  "atk-s0401a:1319_1": "pādamūlikānaṃ lañjaṃ adāsi. Tato sattame divase rājā “seṭṭhiṭṭhānārahaṃ ekaṃ laddhuṃ",
  "atk-s0401a:1319_2": "vaṭṭatī”ti “seṭṭhissa saputtakaniputtakabhāvaṃ jānāthā”ti pesesi. Seṭṭhipādamūlikā",
  "atk-s0401a:1319_3": "rañño seṭṭhissa saputtabhāvaṃ kathayiṃsu. Rājā “sādhū”ti sampaṭicchitvā tassa seṭṭhiṭṭhānaṃ",
  "atk-s0401a:1319_4": "adāsi. So ghosakaseṭṭhi nāma jāto. Atha naṃ bhariyā āha – “ayyaputta, tvampi avajāto,",
  "atk-s0401a:1319_5": "ahampi duggatakule nibbattā. Pubbe katakusalavasena pana evarūpaṃ sampattiṃ alabhimha,",
  "atk-s0401a:1319_6": "adhunāpi kusalaṃ karissāmā”ti. So “sādhu bhadde”ti sampaṭicchitvā devasikaṃ sahassaṃ",
  "atk-s0401a:1319_7": "vissajjetvā dānaṃ paṭṭhapesi.",
  "atk-s0401a:1320_0": "Tasmiṃ samaye tāsaṃ dvinnaṃ janānaṃ khujjuttarā devalokato cavitvā ghosakaseṭṭhissa",
  "atk-s0401a:1320_1": "gehe dhātiyā kucchismiṃ paṭisandhiṃ gaṇhi. Sā jātakāle khujjā ahosīti khujjuttarātevassā",
  "atk-s0401a:1320_2": "nāmaṃ akaṃsu. Sāmāvatīpi devalokato cavitvā bhaddavatiyaraṭṭhe bhaddiyanagare bhaddavatiyaseṭṭhissa",
  "atk-s0401a:1320_3": "gehe paṭisandhiṃ gaṇhi, sāmātissā nāmaṃ akaṃsu. Aparabhāge tasmiṃ nagare chātakabhayaṃ",
  "atk-s0401a:1320_4": "uppajji, manussā chātakabhayabhītā yena vā tena vā gacchanti. Tadā ayaṃ bhaddavatiyaseṭṭhi",
  "atk-s0401a:1320_5": "bhariyāya saddhiṃ mantesi – “bhadde imasmiṃ chātakabhayassa anto na paññāyati, kosambinagare",
  "atk-s0401a:1320_6": "amhākaṃ sahāyakassa ghosakaseṭṭhissa santikaṃ gacchāma, na so amhe disvā pamajjissatī”ti.",
  "atk-s0401a:1320_7": "Tassa kira so seṭṭhi adiṭṭhasahāyako ahosi, tasmā evamāha. So sesajanaṃ nivattāpetvā",
  "atk-s0401a:1320_8": "bhariyañca dhītarañca gaṇhitvā kosambinagarassa maggaṃ paṭipajji. Te tayopi antarāmagge",
  "atk-s0401a:1320_9": "mahādukkhaṃ anubhavantā anupubbena kosambiṃ patvā ekāya sālāya nivāsaṃ akaṃsu.",
  "atk-s0401a:1321_0": "Ghosakaseṭṭhipi kho attano gharadvāre kapaṇaddhikavanibbakayācakānaṃ mahādānaṃ dāpesi.",
  "atk-s0401a:1321_1": "Athāyaṃ bhaddavatiyaseṭṭhi cintesi – “na sakkā amhehi imināva kapaṇavesena sahāyakassa",
  "atk-s0401a:1321_2": "attānaṃ dassetuṃ, sarīre pākatike jāte sunivatthā supārutā seṭṭhiṃ passissāmā”ti.",
  "atk-s0401a:1321_3": "Te ubhopi dhītaraṃ ghosakaseṭṭhissa dānaggaṃ pahiṇiṃsu. Sā attano bhattaṃ āharaṇatthāya",
  "atk-s0401a:1321_4": "bhājanaṃ gahetvā dānaggaṃ gantvā ekasmiṃ okāse lajjamānarūpā aṭṭhāsi. Taṃ disvā dānakammiko",
  "atk-s0401a:1321_5": "cintesi – “sesajanā sammukhasammukhaṭṭhāne kevaṭṭā macchavilope viya mahāsaddaṃ katvā",
  "atk-s0401a:1321_6": "gaṇhitvā gacchanti, ayaṃ pana dārikā kuladhītā bhavissati, upadhisampadāpissā atthī”ti.",
  "atk-s0401a:1322_0": "Tato naṃ āha – “tvaṃ, amma, kasmā sesajano viya gaṇhitvā na gacchasī”ti? Tāta, evarūpaṃ",
  "atk-s0401a:1322_1": "sambādhaṭṭhānaṃ kinti katvā pavisāmīti. Amma, kati pana janā tumheti? Tayo janā,",
  "atk-s0401a:1322_2": "tātāti. So tayo bhattapiṇḍe adāsi. Sā taṃ bhattaṃ mātāpitūnaṃ adāsi, pitā dīgharattaṃ",
  "atk-s0401a:1322_3": "chātakattā atirekaṃ bhuñjitvā kālamakāsi. Sā punadivase gantvā dveyeva bhattapiṇḍe",
  "atk-s0401a:1322_4": "gaṇhi. Taṃdivasaṃ seṭṭhibhariyā bhattena ca kilantatāya seṭṭhino ca maraṇasokena",
  "atk-s0401a:1322_5": "rattibhāgasamanantare kālamakāsi. Sā punadivase seṭṭhidhītā ekameva bhattapiṇḍaṃ",
  "atk-s0401a:1322_6": "gaṇhi. Dānakammiko tassā kiriyaṃ upadhāretvā, “amma, tayā paṭhamadivase tayo piṇḍā",
  "atk-s0401a:1322_7": "gahitā, punadivase dve, ajja ekameva gaṇhasi. Kiṃ nu kho kāraṇa”nti pucchi. Sā taṃ",
  "atk-s0401a:1322_8": "kāraṇaṃ kathesi. Kataragāmavāsino pana, amma, tumheti. Sā tampi kāraṇaṃ nippadesato",
  "atk-s0401a:1322_9": "kathesi. “Amma, evaṃ sante tvaṃ amhākaṃ seṭṭhidhītā nāma ahosi, mayhañca aññā dārikā",
  "atk-s0401a:1322_10": "natthi, tvaṃ ito paṭṭhāya mama dhītā, ammā”ti taṃ dhītaraṃ katvā gaṇhi.",
  "atk-s0401a:1323_0": "Sā uṭṭhāya samuṭṭhāya dānagge mahāsaddaṃ sutvā “kasmā ayaṃ, tāta, uccāsaddamahāsaddo”ti",
  "atk-s0401a:1323_1": "āha. Amma, mahājanassa antare nāma appasaddaṃ kātuṃ na sakkāti. Ahamettha upāyaṃ",
  "atk-s0401a:1323_2": "jānāmi, tātāti. Kiṃ kātuṃ vaṭṭati, ammāti? Samantā vatiṃ katvā dve dvārāni yojetvā",
  "atk-s0401a:1323_3": "anto bhājanāni ṭhapāpetvā ekena dvārena pavisitvā bhattaṃ gaṇhitvā ekena dvārena",
  "atk-s0401a:1323_4": "nikkhamanaṃ karotha, tātāti. Sādhu, ammāti punadivasato paṭṭhāya tathā kāresi. Tato",
  "atk-s0401a:1323_5": "paṭṭhāya dānaggaṃ padumassaraṃ viya sannisinnasaddaṃ ahosi.",
  "atk-s0401a:1324_0": "Tato ghosakaseṭṭhi pubbe dānaggasmiṃ uccāsaddamahāsaddaṃ sutvā tadā taṃ asuṇanto",
  "atk-s0401a:1324_1": "dānakammikaṃ pakkosāpetvā pucchi – “tvaṃ ajja dānaṃ na dāpesī”ti. Dinnaṃ, ayyāti.",
  "atk-s0401a:1324_2": "Atha kasmā pubbe viya dānagge saddo na suyyatīti? Āma, ayya, ekā me dhītā atthi,",
  "atk-s0401a:1324_3": "ahaṃ tāya kathitaupāye ṭhatvā dānaggaṃ nissaddamakāsinti. Tava dhītā nāma natthi,",
  "atk-s0401a:1324_4": "kuto te dhītā laddhāti? So vañcetuṃ asakkuṇeyyabhāvena seṭṭhissa sabbaṃ dhītu āgamanavidhānaṃ",
  "atk-s0401a:1324_5": "kathesi. Kasmā pana bho tvaṃ evarūpaṃ bhāriyaṃ kammamakāsi? Tvaṃ ettakaṃ addhānaṃ",
  "atk-s0401a:1324_6": "mama dhītaraṃ attano santike vasamānaṃ nārocesi, vegena taṃ amhākaṃ gehaṃ āṇāpehīti.",
  "atk-s0401a:1324_7": "So tassa vacanaṃ sutvā akāmako āṇāpesi. Tato paṭṭhāya seṭṭhi taṃ dhītuṭṭhāne ṭhapetvā",
  "atk-s0401a:1324_8": "“dhītu sakkāraṃ karomī”ti attano samānajātikehi kulehi dhītu samānavayāni pañca kumārikasatāni",
  "atk-s0401a:1324_9": "tassā parivāramakāsi.",
  "atk-s0401a:1325_0": "Athekadivasaṃ udeno rājā nagare anusañcaranto taṃ sāmāvatiṃ tāhi kumārīhi parivāritaṃ",
  "atk-s0401a:1325_1": "kīḷamānaṃ disvā “kassāyaṃ dārikā”ti pucchitvā “ghosakaseṭṭhissa dhītā”ti sutvā sassāmikaassāmikabhāvaṃ",
  "atk-s0401a:1325_2": "pucchi. Tato assāmikabhāve kathite “gacchatha seṭṭhino kathetha ‘tumhākaṃ dhītaraṃ",
  "atk-s0401a:1325_3": "rājā icchatī”’ti. Taṃ sutvā seṭṭhi “amhākaṃ aññā dārikā natthi, ekadhītikaṃ sapattivāse",
  "atk-s0401a:1325_4": "dātuṃ na sakkomā”ti. Rājā taṃ kathaṃ sutvā seṭṭhiṃ ca seṭṭhibhariyañca bahi katvā",
  "atk-s0401a:1325_5": "sakalagehaṃ lañchāpesi. Sāmāvatī bahi kīḷitvā āgacchantī mātāpitaro bahi nisinnake",
  "atk-s0401a:1325_6": "disvā “ammatātā, kasmā idha nisinnatthā”ti? Te taṃ kāraṇaṃ kathayiṃsu. Ammatātā,",
  "atk-s0401a:1325_7": "kasmā tumhe imaṃ paṭivacanaṃ na jānātha “mama dhītā sapattivāse vasantī ekikā vasituṃ",
  "atk-s0401a:1325_8": "na sakkhissati, sacassā parivārā pañcasatā kumāriyo vasāpetha, evaṃ vasissatī”ti.",
  "atk-s0401a:1325_9": "Idāni evaṃ kathāpetha, tātāti. “Sādhu, amma, mayaṃ tava cittaṃ na jānimhā”ti vatvā",
  "atk-s0401a:1325_10": "te tathā kathayiṃsu. Rājā uttaritaraṃ pasīditvā “sahassampi hotu, sabbā ānethā”ti",
  "atk-s0401a:1325_11": "āha. Atha naṃ bhaddakena nakkhattamuhuttakena pañcamātugāmasataparivāraṃ rājagehaṃ",
  "atk-s0401a:1325_12": "nayiṃsu. Rājā tā pañcasatāpi tassāyeva parivāraṃ katvā abhisekaṃ katvā visuṃ ekasmiṃ pāsāde vasāpesi.",
  "atk-s0401a:1326_0": "Tena ca samayena kosambiyaṃ ghosakaseṭṭhi kukkuṭaseṭṭhi pavārikaseṭṭhīti tayo janā",
  "atk-s0401a:1326_1": "aññamaññaṃ sahāyakā honti. Te tayopi janā pañcasate tāpase paṭijagganti. Tāpasāpi",
  "atk-s0401a:1326_2": "cattāro māse tesaṃ santike vasitvā aṭṭha māse himavante vasanti. Athekadivasaṃ te",
  "atk-s0401a:1326_3": "tāpasā himavantato āgacchantā mahākantāre tasitā kilantā ekaṃ mahantaṃ vaṭarukkhaṃ",
  "atk-s0401a:1326_4": "patvā tattha adhivatthāya devatāya santikā saṅgahaṃ paccāsīsantā nisīdiṃsu. Devatā",
  "atk-s0401a:1326_5": "sabbālaṅkāravibhūsitaṃ hatthaṃ pasāretvā tesaṃ pānīyapānakādīni datvā kilamathaṃ",
  "atk-s0401a:1326_6": "paṭivinodesi. Te devatāya ānubhāvena vimhitā pucchiṃsu – “kiṃ nu kho devate kammaṃ",
  "atk-s0401a:1326_7": "katvā tayā ayaṃ sampatti laddhā”ti? Devatā āha – loke buddho nāma bhagavā uppanno,",
  "atk-s0401a:1326_8": "so etarahi sāvatthiyaṃ viharati. Anāthapiṇḍiko gahapati taṃ upaṭṭhāti. So uposathadivasesu",
  "atk-s0401a:1326_9": "attano bhatakānaṃ pakatibhattavetanameva datvā uposathaṃ kārāpesi. Athāhaṃ ekadivasaṃ",
  "atk-s0401a:1326_10": "majjhanhike pātarāsatthāya āgato kañci bhatakaṃ kammaṃ karontaṃ adisvā “ajja manussā",
  "atk-s0401a:1326_11": "kasmā kammaṃ na karontī”ti pucchiṃ. Tassa me etamatthaṃ ārocesuṃ. Athāhaṃ etadavocaṃ",
  "atk-s0401a:1326_12": "– “idāni upaḍḍhadivaso gato, sakkā nu kho upaḍḍhauposathaṃ kātu”nti. Tato seṭṭhissa",
  "atk-s0401a:1326_13": "paṭivedetvā “sakkā kātu”nti āha. Svāhaṃ upaḍḍhadivasaṃ uposathaṃ samādiyitvā tadaheva",
  "atk-s0401a:1326_14": "kālaṃ katvā imaṃ sampattiṃ paṭilabhinti.",
  "atk-s0401a:1327_0": "Atha te tāpasā “buddho kira uppanno”ti sañjātapītipāmojjā tato sāvatthiṃ gantukāmā",
  "atk-s0401a:1327_1": "hutvāpi “bahūpakārā no upaṭṭhākaseṭṭhino, tesampi imamatthaṃ ārocessāmā”ti kosambiṃ",
  "atk-s0401a:1327_2": "gantvā seṭṭhīhi katasakkārabahumānā “tadaheva mayaṃ gacchāmā”ti āhaṃsu. “Kiṃ, bhante,",
  "atk-s0401a:1327_3": "turitattha, nanu tumhe pubbe cattāro pañca māse vasitvā gacchathā”ti vuttā taṃ pavattiṃ",
  "atk-s0401a:1327_4": "ārocesuṃ. “Tena hi, bhante, saheva gacchāmā”ti ca vutte – “gacchāma mayaṃ, tumhe",
  "atk-s0401a:1327_5": "saṇikaṃ āgacchathā”ti sāvatthiṃ gantvā bhagavato santike pabbajitvā arahattaṃ pāpuṇiṃsu.",
  "atk-s0401a:1328_0": "Tepi seṭṭhino pacchā pañcasatapañcasatasakaṭaparivārā sāvatthiṃ gantvā jetavanato",
  "atk-s0401a:1328_1": "avidūre ṭhāne khandhāvāraṃ bandhitvā satthu santikaṃ gantvā pañcapatiṭṭhitena vanditvā",
  "atk-s0401a:1328_2": "ekamantaṃ nisīdiṃsu. Satthā tesaṃ cariyāvasena dhammaṃ desesi. Desanāpariyosāne tayopi",
  "atk-s0401a:1328_3": "sotāpattiphale patiṭṭhāya svātanāya nimantetvā punadivase buddhappamukhassa bhikkhusaṅghassa",
  "atk-s0401a:1328_4": "mahādānaṃ datvā teneva niyāmena ajjatanāya svātanāyāti nimantetvā addhamāsaṃ khandhāvārabhattaṃ",
  "atk-s0401a:1328_5": "nāma datvā satthāraṃ attano nagaraṃ āgamanatthāya yāciṃsu. Satthā “suññāgāre tathāgatā",
  "atk-s0401a:1328_6": "abhiramantī”ti kathesi. Te “aññātaṃ, bhante”ti vatvā “tumhe amhehi pahitasāsanena",
  "atk-s0401a:1328_7": "āgaccheyyāthā”ti vatvā satthāraṃ vanditvā tikkhattuṃ padakkhiṇaṃ katvā attano nagarameva",
  "atk-s0401a:1328_8": "āgantvā tayopi janā sake sake uyyāne vihāre kārāpesuṃ. Ghosakaseṭṭhinā kārito ghositārāmo",
  "atk-s0401a:1328_9": "nāma jāto, kukkuṭaseṭṭhinā kārito kukkuṭārāmo nāma jāto, pāvārikaseṭṭhinā kāritaṃ",
  "atk-s0401a:1328_10": "pāvārikambavanaṃ nāma jātaṃ. Te vihāre kārāpetvā satthu dūtaṃ pahiṇiṃsu – “satthā",
  "atk-s0401a:1328_11": "amhākaṃ saṅgahaṃ kātuṃ imaṃ nagaraṃ āgacchatū”ti. Satthā “kosambiṃ gamissāmī”ti mahābhikkhusaṅghaparivāro",
  "atk-s0401a:1328_12": "cārikaṃ nikkhamanto antarāmagge māgaṇḍiyabrāhmaṇassa arahattūpanissayaṃ disvā gamanaṃ",
  "atk-s0401a:1328_13": "vicchinditvā kururaṭṭhe kammāsadammaṃ nāma nigamaṃ agamāsi.",
  "atk-s0401a:1329_0": "Tasmiṃ samaye māgaṇḍiyo sabbarattiṃ bahigāme aggiṃ juhitvā pātova antogāmaṃ pavisati.",
  "atk-s0401a:1329_1": "Satthāpi punadivase antogāmaṃ piṇḍāya pavisanto paṭipathe māgaṇḍiyabrāhmaṇassa attānaṃ",
  "atk-s0401a:1329_2": "dassesi. So dasabalaṃ disvā cintesi – “ahaṃ ettakaṃ kālaṃ mama dhītu rūpasampattiyā",
  "atk-s0401a:1329_3": "sadisaṃ dārakaṃ pariyesanto carāmi, rūpasampattiyā ca satipi evarūpaṃ gahitapabbajjameva",
  "atk-s0401a:1329_4": "patthesiṃ. Ayaṃ kho pana pabbajito abhirūpo dassanīyo mama dhītuyeva anucchaviko”ti",
  "atk-s0401a:1329_5": "vegena gehaṃ agamāsi. Tassa kira brāhmaṇassa pubbe eko pabbajitavaṃso atthi, tenassa",
  "atk-s0401a:1329_6": "pabbajitameva disvā cittaṃ namati. So brāhmaṇiṃ āmantesi – “bhadde mayā evarūpo pabbajito",
  "atk-s0401a:1329_7": "nāma nadiṭṭhapubbo suvaṇṇavaṇṇo brahmavaṇṇo mama dhītuyeva anucchaviko, sīghaṃ me",
  "atk-s0401a:1329_8": "dhītaraṃ alaṅkarohī”ti. Brāhmaṇiyā dhītaraṃ alaṅkarontiyāva satthā attano ṭhitaṭṭhāne",
  "atk-s0401a:1329_9": "padacetiyāni dassetvā antonagaraṃ pāvisi.",
  "atk-s0401a:1330_0": "Atha brāhmaṇo brāhmaṇiyā saddhiṃ dhītaraṃ gahetvā taṃ ṭhānaṃ āgacchanto antogāmaṃ",
  "atk-s0401a:1330_1": "paviṭṭhakāle āgatattā ito cito ca olokento dasabalaṃ adisvā brāhmaṇiṃ paribhāsati",
  "atk-s0401a:1330_2": "– “tava kāraṇaṃ bhaddakaṃ nāma natthi, tayi papañcaṃ karontiyāva so pabbajito nikkhamitvā",
  "atk-s0401a:1330_3": "gato”ti. Brāhmaṇa, gato tāva hotu, kataradisābhāgena gatoti? Iminā disābhāgenāti",
  "atk-s0401a:1330_4": "satthu gataṭṭhānaṃ olokentova padacetiyāni disvā “bhadde imāni tassa purisassa padāni,",
  "atk-s0401a:1330_5": "ito gato bhavissatī”ti āha. Atha, brāhmaṇī, satthu padacetiyaṃ disvā cintesi – “bālo",
  "atk-s0401a:1330_6": "vatāyaṃ brāhmaṇo attano ganthamattassāpi atthaṃ na jānātī”ti tena saddhiṃ parihāsaṃ",
  "atk-s0401a:1330_7": "karontī āha – “yāva bālo cāsi, brāhmaṇa, evarūpassa nāma purisassa dhītaraṃ dassāmīti",
  "atk-s0401a:1330_8": "vadasi. Rāgena hi rattassa dosena duṭṭhassa mohena mūḷhassa purisassa padaṃ nāma",
  "atk-s0401a:1330_9": "evarūpaṃ na hoti. Loke pana vivaṭacchadassa sabbaññubuddhassa etaṃ padaṃ” passa, brāhmaṇa –",
  "atk-s0401a:1331": "“Rattassa hi ukkuṭikaṃ padaṃ bhave,",
  "atk-s0401a:1332": "Duṭṭhassa hoti avakaḍḍhitaṃ padaṃ;",
  "atk-s0401a:1333": "Mūḷhassa hoti sahasānupīḷitaṃ,",
  "atk-s0401a:1334": "Vivaṭacchadassa idamīdisaṃ pada”nti.",
  "atk-s0401a:1335_0": "So brāhmaṇiyā ettakaṃ kathentiyāpi asutvā “tvaṃ nāma caṇḍā mukharā”ti āha. Tesaṃ",
  "atk-s0401a:1335_1": "dvinnampi aññamaññaṃ vivādaṃ karontānaṃyeva satthā piṇḍāya caritvā saddhiṃ bhikkhusaṅghena",
  "atk-s0401a:1335_2": "katabhattakicco brāhmaṇassa dassanūpacāreneva nikkhami. Brāhmaṇo satthāraṃ dūratova",
  "atk-s0401a:1335_3": "āgacchantaṃ disvā brāhmaṇiṃ apasādetvā “ayaṃ so puriso”ti haṭṭhapahaṭṭho dasabalassa",
  "atk-s0401a:1335_4": "purato ṭhatvā “bho pabbajita, ahaṃ pātova paṭṭhāya taṃ pariyesanto carāmi, imasmiṃ",
  "atk-s0401a:1335_5": "jambudīpe mama dhītāya samānarūpā itthī nāma natthi, purisopi tayā saddhiṃ samānarūpo",
  "atk-s0401a:1335_6": "nāma natthi, mama dhītaraṃ tuyhaṃ posanatthāya dammi, gaṇhāhi na”nti āha. Atha naṃ",
  "atk-s0401a:1335_7": "satthā “ahaṃ, brāhmaṇa, kāmaggavāsiniyo uttamarūpadharā nānāvaṇṇaṃ kathaṃ kathentiyo",
  "atk-s0401a:1335_8": "mama palobhanatthameva āgantvā santike ṭhitā devadhītāpi na icchiṃ, kimaṅgaṃ pana",
  "atk-s0401a:1335_9": "imaṃ gaṇhissāmī”ti vatvā imaṃ gāthamāha –",
  "atk-s0401a:1336": "“Disvāna taṇhaṃ aratiṃ ragañca,",
  "atk-s0401a:1337": "Nāhosi chando api methunasmiṃ;",
  "atk-s0401a:1338": "Kiṃmevidaṃ muttakarīsapuṇṇaṃ,",
  "atk-s0401a:1339": "Pādāpi naṃ samphusituṃ na icche”ti. ;",
  "atk-s0401a:1340_0": "Māgaṇḍiyā cintesi – “anatthikena nāma ‘ala’nti vattumeva vaṭṭati. Ayaṃ pana mama",
  "atk-s0401a:1340_1": "sarīraṃ muttakarīsapuṇṇaṃ nāma katvā ‘pādāpi naṃ samphusituṃ na icche’ti avoca, ekaṃ",
  "atk-s0401a:1340_2": "issariyaṭṭhānaṃ labhantī antaramevassa passissāmī”ti āghātaṃ bandhi. Satthā taṃ amanasikatvā",
  "atk-s0401a:1340_3": "cariyavasena brāhmaṇassa dhammadesanaṃ ārabhi. Desanāpariyosāne ubhopi jāyampatikā",
  "atk-s0401a:1340_4": "anāgāmiphale patiṭṭhāya “idāni amhākaṃ gharāvāsena attho natthī”ti dhītaraṃ māgaṇḍiyaṃ",
  "atk-s0401a:1340_5": "cūḷapitaraṃ sampaṭicchāpetvā ubhopi pabbajitvā arahattaṃ pāpuṇiṃsu. Atha rājā udeno",
  "atk-s0401a:1340_6": "cūḷamāgaṇḍiyena saddhiṃ vohāraṃ katvā māgaṇḍiyadārikaṃ rājānubhāvena gehaṃ ānetvā",
  "atk-s0401a:1340_7": "abhisekaṃ katvā tassā pañcamātugāmasataparivārāya vasanaṭṭhānaṃ visuṃ pāsādaṃ adāsi.",
  "atk-s0401a:1341_0": "Satthāpi kho anupubbena cārikaṃ caramāno kosambinagaraṃ sampāpuṇi. Seṭṭhino satthu",
  "atk-s0401a:1341_1": "āgamanaṃ sutvā paccuggamanaṃ katvā pañcapatiṭṭhitena vanditvā ekamantaṃ nisinnā bhagavantaṃ",
  "atk-s0401a:1341_2": "etadavocuṃ – “ime, bhante, tayo vihārā tumhe uddissa katā, paṭiggaṇhatha, bhante,",
  "atk-s0401a:1341_3": "vihāre cātuddisassa saṅghassa saṅgahatthāyā”ti. Paṭiggahesi bhagavā vihāre. Tepi",
  "atk-s0401a:1341_4": "seṭṭhino satthāraṃ svātanāya nimantetvā abhivādetvā gharaṃ agamaṃsu.",
  "atk-s0401a:1342_0": "Māgaṇḍiyāpi kho satthu āgatabhāvaṃ sutvā chinnabhinnake dhutte pakkosāpetvā tesaṃ",
  "atk-s0401a:1342_1": "lañjaṃ datvā “tumhe samaṇaṃ gotamaṃ iminā iminā ca niyāmena akkosathā”ti vatvā uyyojesi.",
  "atk-s0401a:1342_2": "Te satthu antogāmaṃ pavisanavelāya saparivāraṃ satthāraṃ nānāvidhehi akkosehi akkosiṃsu.",
  "atk-s0401a:1342_3": "Āyasmā ānando satthāraṃ āha – “bhante, evarūpe akkosanaṭṭhāne na vasissāma, aññaṃ",
  "atk-s0401a:1342_4": "nagaraṃ gacchāmā”ti. Satthā, “ānanda, tathāgatā nāma aṭṭhahi lokadhammehi na kampanti,",
  "atk-s0401a:1342_5": "ayampi saddo sattāhaṃ nātikkamissati, akkosakānaṃyeva upari patissati, tvaṃ mā vitakkayitthā”ti.",
  "atk-s0401a:1342_6": "Tepi tayo nagaraseṭṭhino mahāsakkārena bhagavantaṃ pavesetvā mahādānaṃ adaṃsu. Tesaṃ",
  "atk-s0401a:1342_7": "aparāparaṃ dānaṃ dadantānaṃyeva māso atikkami, atha nesaṃ etadahosi – “buddhā nāma",
  "atk-s0401a:1342_8": "sabbalokaṃ anukampamānā uppajjanti, aññesampi okāsaṃ dassāmā”ti. Tato te kosambinagaravāsinopi",
  "atk-s0401a:1342_9": "janassa okāsaṃ akaṃsu. Tato paṭṭhāya nāgarāpi vīthisabhāgena gaṇasabhāgena mahādānaṃ denti.",
  "atk-s0401a:1343_0": "Athekadivasaṃ satthā bhikkhusaṅghaparivuto mālākārakajeṭṭhakassa gehe nisīdi. Tasmiṃ",
  "atk-s0401a:1343_1": "khaṇe sāmāvatiyā upaṭṭhāyikā khujjuttarā aṭṭha kahāpaṇe ādāya mālatthāya taṃ gehaṃ",
  "atk-s0401a:1343_2": "agamāsi. Mālākārajeṭṭhako taṃ disvā, “amma uttare, ajja tuyhaṃ pupphāni dātuṃ khaṇo",
  "atk-s0401a:1343_3": "natthi, ahaṃ buddhappamukhaṃ bhikkhusaṅghaṃ parivisāmi. Tvampi parivesanāya sahāyikā",
  "atk-s0401a:1343_4": "hohi, evaṃ ito paresaṃ veyyāvaccakaraṇato muccissatī”ti āha. Tato khujjuttarā attanā",
  "atk-s0401a:1343_5": "laddhaṃ bhojanaṃ bhuñjitvā buddhānaṃ bhattagge veyyāvaccaṃ akāsi. Sā satthārā upanisinnakathāvasena",
  "atk-s0401a:1343_6": "kathitaṃ dhammaṃ sabbameva uggaṇhi. Anumodanaṃ pana sutvā sotāpattiphale patiṭṭhāsi.",
  "atk-s0401a:1344_0": "Sā aññesu divasesu cattārova kahāpaṇe datvā pupphāni gahetvā gacchati, tasmiṃ pana",
  "atk-s0401a:1344_1": "divase diṭṭhasaccabhāvena parasantake cittaṃ anuppādetvā sabbeva aṭṭha kahāpaṇe datvā",
  "atk-s0401a:1344_2": "pacchiṃ pūretvā pupphāni ādāya sāmāvatiyā santikaṃ agamāsi. Atha naṃ sā pucchi –",
  "atk-s0401a:1344_3": "“amma uttare, tvaṃ aññesu divasesu na bahūni pupphāni āharasi, ajja pana bahukāni,",
  "atk-s0401a:1344_4": "kiṃ no rājā uttaritaraṃ pasanno”ti? Sā musāvāde abhabbatāya atīte attanā kataṃ aniguhitvā",
  "atk-s0401a:1344_5": "sabbaṃ kathesi. “Atha kasmā ajja bahūni pupphāni āharasī”ti vuttā ca evamāha – “ahaṃ",
  "atk-s0401a:1344_6": "ajja dasabalassa dhammaṃ sutvā amataṃ sacchākāsiṃ, tasmā tumhe na vañcemī”ti. Taṃ",
  "atk-s0401a:1344_7": "sutvā, “amma uttare, tayā laddhaṃ amatadhammaṃ amhākampi dehī”ti sabbāva hatthaṃ",
  "atk-s0401a:1344_8": "pasārayiṃsu. Ayye, evaṃ dātuṃ na sakkā, ahaṃ pana satthārā kathitaniyāmena tumhākaṃ",
  "atk-s0401a:1344_9": "dhammaṃ desessāmi, tumhe attano hetumhi sati taṃ dhammaṃ labhissathāti. Tena hi,",
  "atk-s0401a:1344_10": "amma uttare, kathehīti. “Evaṃ kathetuṃ na sakkā, mayhaṃ uccaṃ āsanaṃ paññāpetvā tumhe",
  "atk-s0401a:1344_11": "nīcāsanesu nisīdathā”ti āha. Tā pañcasatāpi itthiyo khujjuttarāya uccāsanaṃ datvā",
  "atk-s0401a:1344_12": "sayaṃ nīcāsanāni gahetvā nisīdiṃsu. Khujjuttarāpi sekkhapaṭisambhidāsu ṭhatvā tāsaṃ",
  "atk-s0401a:1344_13": "dhammaṃ desesi. Desanāpariyosāne sāmāvatiṃ jeṭṭhikaṃ katvā sabbāva sotāpattiphale",
  "atk-s0401a:1344_14": "patiṭṭhahiṃsu. Tato paṭṭhāya khujjuttaraṃ veyyāvaccakaraṇato apanetvā “tvaṃ satthu",
  "atk-s0401a:1344_15": "dhammakathaṃ sutvā āharitvā amhe sāvehī”ti āhaṃsu. Khujjuttarāpi tato paṭṭhāya tathā akāsi.",
  "atk-s0401a:1345_0": "Kasmā panesā dāsī hutvā nibbattāti? Sā kira kassapadasabalassa sāsane ekāya sāmaṇeriyā",
  "atk-s0401a:1345_1": "attano veyyāvaccaṃ kāresi. Tena kammena pañca jātisatāni paresaṃ dāsīyeva hutvā nibbatti.",
  "atk-s0401a:1345_2": "Kasmā pana khujjā ahosīti? Anuppanne kira buddhe ayaṃ bārāṇasirañño gehe vasantī",
  "atk-s0401a:1345_3": "ekaṃ rājakulūpakaṃ paccekabuddhaṃ khujjadhātukaṃ disvā attanā sahavāsīnaṃ mātugāmānaṃ",
  "atk-s0401a:1345_4": "purato parihāsaṃ karontī khujjākārena vicari. Tasmā khujjā hutvā nibbatti. Kiṃ pana",
  "atk-s0401a:1345_5": "katvā sā paññavantī jātāti? Anuppanne buddhe ayaṃ bārāṇasirañño gehe vasantī aṭṭha",
  "atk-s0401a:1345_6": "paccekabuddhe rājagehato uṇhapāyāsassa pūrite patte gahetvā gacchante disvā “ettha",
  "atk-s0401a:1345_7": "ṭhapetvā gacchatha, bhante”ti aṭṭha suvaṇṇakaṭake omuñcitvā adāsi. Tassa kammassa",
  "atk-s0401a:1345_8": "nissandena paññavantī hutvā nibbatti.",
  "atk-s0401a:1346_0": "Atha kho tā sāmāvatiyā parivārā pañcasatā itthiyo paṭividdhasaccāpi samānā rañño",
  "atk-s0401a:1346_1": "assaddhabhāvena kālena kālaṃ satthu santikaṃ gantvā buddhadassanaṃ na labhanti. Tasmā",
  "atk-s0401a:1346_2": "dasabale antaravīthiṃ paṭipanne vātapānesu nappahontesu attano attano gabbhesu chiddaṃ",
  "atk-s0401a:1346_3": "katvā tehi olokenti. Athekadivasaṃ māgaṇḍiyā attano pāsādatalato nikkhamitvā caṅkamamānā",
  "atk-s0401a:1346_4": "tāsaṃ vasanaṭṭhānaṃ gantvā gabbhacchiddaṃ disvā “kimida”nti pucchi. Tāhi tassā satthari",
  "atk-s0401a:1346_5": "baddhāghātataṃ ajānantīhi – “satthā imaṃ nagaraṃ āgato, mayaṃ ettha ṭhatvā satthāraṃ",
  "atk-s0401a:1346_6": "passāma ceva pūjema cā”ti vutte “idānissa kattabbaṃ jānissāmi, imāpi tassa upaṭṭhāyikā,",
  "atk-s0401a:1346_7": "imāsampi kattabbaṃ jānissāmī”ti cintetvā gantvā raññā saddhiṃ rahogatakāle, “mahārāja,",
  "atk-s0401a:1346_8": "sāmāvatimissakānaṃ bahiddhā patthanā atthi, katipāheneva te jīvitaṃ māressanti, sāmāvatī,",
  "atk-s0401a:1346_9": "saparivārā tumhesu sinehaṃ vā pemaṃ vā na karoti, samaṇaṃ pana gotamaṃ antaravīthiyā",
  "atk-s0401a:1346_10": "gacchantaṃ disvā vātapānesu appahontesu tāni khaṇḍitvāpi okāsaṃ katvā olokentī”ti",
  "atk-s0401a:1346_11": "āha. Rājā “na tā evarūpaṃ karissantī”ti na saddahati. Puna vuttepi na saddahatiyeva.",
  "atk-s0401a:1346_12": "Atha naṃ tikkhattuṃ vuttepi assaddahantaṃ “sace me vacanaṃ na saddahasi, tāsaṃ vasanaṭṭhānaṃ",
  "atk-s0401a:1346_13": "gantvā upadhārehi, mahārājā”ti āha. Rājā gantvā gabbhesu chiddaṃ disvā “idaṃ ki”nti",
  "atk-s0401a:1346_14": "pucchitvā tasmiṃ atthe ārocite tāsaṃ akkujjhitvā kiñci avatvā chiddāni pidahāpesi.",
  "atk-s0401a:1346_15": "Rājā tato paṭṭhāya tāsaṃ pāsāde uddhacchiddakajālavātapānāni kāresi.",
  "atk-s0401a:1347_0": "Sā tena kāraṇena rājānaṃ kopetuṃ asakkontī, “deva, etāsaṃ tumhesu pemaṃ atthi vā",
  "atk-s0401a:1347_1": "natthi vāti jānissāma, aṭṭha kukkuṭe pesetvā tumhākaṃ atthāya pacāpethā”ti āha. Rājā",
  "atk-s0401a:1347_2": "tassā vacanaṃ sutvā “ime pacitvā pesetū”ti sāmāvatiyā aṭṭha kukkuṭe pahiṇi. Sotāpannā",
  "atk-s0401a:1347_3": "ariyasāvikā jīvamāne kukkuṭe kiṃ pacissati, alanti vatvā pana hatthenapi phusituṃ",
  "atk-s0401a:1347_4": "na icchi. Māgaṇḍiyā “hotu, mahārāja, eteyeva ca kukkuṭe samaṇassa gotamassa pacanatthāya",
  "atk-s0401a:1347_5": "pesehī”ti. Rājā tathā akāsi. Māgaṇḍiyā antarāmaggeyeva kukkuṭe mārāpetvā “ime kukkuṭe",
  "atk-s0401a:1347_6": "pacāpetvā samaṇassa gotamassa detū”ti pahiṇi. Sā tesaṃ matabhāvena dasabalañca uddissa",
  "atk-s0401a:1347_7": "pahitabhāvena pacitvā dasabalassa pesesi. Māgaṇḍiyā “passa, mahārājā”ti vatvā ettakenapi",
  "atk-s0401a:1347_8": "rājānaṃ kopetuṃ nāsakkhi.",
  "atk-s0401a:1348_0": "Ayaṃ pana udeno tāsu ekekissā vasanaṭṭhāne satta satta divasāni vasi. Athāyaṃ māgaṇḍiyā",
  "atk-s0401a:1348_1": "ekaṃ kaṇhasappapotakaṃ veḷupabbe pakkhipāpetvā attano vasanaṭṭhāne ṭhapesi. Rañño",
  "atk-s0401a:1348_2": "ca yattha katthaci gacchantassa hatthikantavīṇaṃ ādāyayeva gamanaṃ āciṇṇaṃ, māgaṇḍiyā",
  "atk-s0401a:1348_3": "rañño attano santikaṃ āgamanakāle taṃ sappapotakaṃ antovīṇāya pakkhipitvā chiddaṃ",
  "atk-s0401a:1348_4": "pidahāpesi. Atha naṃ sāmāvatiyā santikaṃ gamanakāle, “mahārāja, sāmāvatī nāma samaṇassa",
  "atk-s0401a:1348_5": "gotamassa pakkhā, tumhe na gaṇeti. Yaṃ kiñci katvā tumhākaṃ dosameva cinteti, appamattā",
  "atk-s0401a:1348_6": "hothā”ti āha. Rājā sāmāvatiyā vasanaṭṭhāne sattāhaṃ vītināmetvā puna sattāhe māgaṇḍiyāya",
  "atk-s0401a:1348_7": "nivesanaṃ agamāsi. Sā tasmiṃ āgacchanteyeva “kacci te, mahārāja, sāmāvatī otāraṃ",
  "atk-s0401a:1348_8": "na gavesatī”ti kathentī viya rañño hatthato vīṇaṃ gahetvā cāletvā “kiṃ nu kho, mahārāja,",
  "atk-s0401a:1348_9": "ettha abbhantare vicaratī”ti vatvā sappassa nikkhamanokāsaṃ katvā “abbhumme anto",
  "atk-s0401a:1348_10": "sappo”ti vīṇaṃ chaḍḍetvā palāyi. Tasmiṃ kāle rājā padittaṃ veṇuvanaṃ viya pakkhittaloṇaṃ",
  "atk-s0401a:1348_11": "uddhanaṃ viya ca dosena taṭataṭāyanto “vegena saparivāraṃ sāmāvatiṃ pakkosathā”ti",
  "atk-s0401a:1348_12": "āha. Rājapurisā gantvā pakkosiṃsu.",
  "atk-s0401a:1349_0": "Sā rañño kuddhabhāvaṃ ñatvā sesamātugāmānaṃ saññamadāsi. “Rājā tumhe ghātetukāmo",
  "atk-s0401a:1349_1": "pakkosati, ajja divasaṃ odissakena mettāpharaṇena rājānaṃ pharathā”ti āha. Rājā tā",
  "atk-s0401a:1349_2": "itthiyo pakkosāpetvā sabbāva paṭipāṭiyā ṭhapetvā mahādhanuṃ ādāya visapītakaṇḍaṃ",
  "atk-s0401a:1349_3": "sannayhitvā dhanuṃ pūretvā aṭṭhāsi. Tasmiṃ khaṇe sabbāva tā sāmāvatippamukhā itthiyo",
  "atk-s0401a:1349_4": "odhiso mettaṃ phariṃsu. Rājā kaṇḍaṃ neva khipituṃ na apanetuṃ sakkoti, gattehi sedā",
  "atk-s0401a:1349_5": "muccanti, sarīraṃ vedhati, mukhato kheḷo patati, gahetabbagahaṇaṃ na passati. Atha",
  "atk-s0401a:1349_6": "naṃ sāmāvatī “kiṃ, mahārāja, kilamasī”ti āha. Āma, devi, kilamāmi, avassayo me hohīti.",
  "atk-s0401a:1349_7": "Sādhu, mahārāja, kaṇḍaṃ mahāpathavimukhaṃ karohīti. Rājā tathā akāsi. Sā “rañño hatthato",
  "atk-s0401a:1349_8": "kaṇḍaṃ muccatū”ti adhiṭṭhāsi. Tasmiṃ khaṇe kaṇḍaṃ mucci. Rājā taṃkhaṇaṃyeva udake",
  "atk-s0401a:1349_9": "nimujjitvā āgamma allakeso allavattho sāmāvatiyā pādesu patitvā “khama, devi, mayhaṃ,",
  "atk-s0401a:1349_10": "bhedakānaṃ me vacanena anupadhāretvā etaṃ kata”nti āha. Khamāmi, devāti. “Sādhu,",
  "atk-s0401a:1349_11": "devi, evaṃ tayā mayhaṃ khamitaṃ nāma hoti. Ito paṭṭhāya tumhākaṃ yathāruciyā dasabalassa",
  "atk-s0401a:1349_12": "dānaṃ detha, pacchābhattaṃ vihāraṃ gantvā dhammakathaṃ suṇātha, ajja vo paṭṭhāya",
  "atk-s0401a:1349_13": "parihāraṃ dammīti. Tena hi, deva, ajja paṭṭhāya ekaṃ bhikkhuṃ yācitvā ānetha, yo",
  "atk-s0401a:1349_14": "no dhammaṃ vācessatīti. Rājā satthu santikaṃ gantvā yācanto ānandattheraṃ labhi.",
  "atk-s0401a:1349_15": "Tato paṭṭhāya tā pañcasatā itthiyo theraṃ pakkosāpetvā sakkārasammānaṃ katvā katabhattakiccassa",
  "atk-s0401a:1349_16": "therassa santike dhammaṃ pariyāpuṇanti.",
  "atk-s0401a:1350_0": "Tā ekadivasaṃ therassa anumodanāya pasannā therassa pañca uttarāsaṅgasatāni adaṃsu.",
  "atk-s0401a:1350_1": "Thero kira pubbe tunnavāyakāle ekassa paccekabuddhassa ekāya sūciyā saddhiṃ hatthatalamattaṃ",
  "atk-s0401a:1350_2": "coḷakhaṇḍaṃ adāsi. So sūciyā phalena imasmiṃ attabhāve mahāpañño ahosi, coḷakhaṇḍassa",
  "atk-s0401a:1350_3": "phalena imināva niyāmena pañcasatakkhattuṃ dussāni paṭilabhi.",
  "atk-s0401a:1351_0": "Tato māgaṇḍiyā aññaṃ kātabbaṃ apassantī “uyyānaṃ gacchāma, mahārājā”ti āha. Sādhu,",
  "atk-s0401a:1351_1": "devīti. Sā rañño sampaṭicchitabhāvaṃ ñatvā cūḷapitaraṃ pakkosāpetvā āha – “amhākaṃ",
  "atk-s0401a:1351_2": "uyyānaṃ gatakāle sāmāvatiyā vasanaṭṭhānaṃ gantvā sāmāvatiṃ saparivāraṃ antokaritvā",
  "atk-s0401a:1351_3": "‘rañño āṇā’ti vatvā dvāraṃ pidahitvā palālena paliveṭhetvā gehe aggiṃ dethā”ti. Māgaṇḍiyo",
  "atk-s0401a:1351_4": "tassā vacanaṃ sutvā tathā akāsi. Tasmiṃ divase sabbāpi tā itthiyo pubbe katassa upapīḷakakammassānubhāvena",
  "atk-s0401a:1351_5": "samāpattiṃ appetuṃ nāsakkhiṃsu, ekappahāreneva bhusamuṭṭhi viya jhāyiṃsu. Tāsaṃ ārakkhapurisā",
  "atk-s0401a:1351_6": "rañño santikaṃ gantvā, “deva, idaṃ nāma kariṃsū”ti ācikkhiṃsu.",
  "atk-s0401a:1352_0": "Rājā “kena kata”nti pariyesanto māgaṇḍiyāya kāritabhāvaṃ ñatvā taṃ pakkosāpetvā “bhadde,",
  "atk-s0401a:1352_1": "bhaddakaṃ tayā kammaṃ kataṃ mayā kātabbaṃ karontiyā, “uṭṭhāya samuṭṭhāya mayhaṃ vadhāya",
  "atk-s0401a:1352_2": "parisakkamānā ghātitā, pasannosmi, tuyhaṃ sampattiṃ dassāmīti tava ñātake pakkosāpehī”ti",
  "atk-s0401a:1352_3": "āha. Sā rañño kathaṃ sutvā aññātakepi ñātake katvā pakkosāpesi. Rājā sabbesaṃ sannipatitabhāvaṃ",
  "atk-s0401a:1352_4": "ñatvā rājaṅgaṇe galappamāṇesu āvāṭesu nikhanitvā upari ṭhitāni sīsāni bhindāpento",
  "atk-s0401a:1352_5": "mahantehi ayanaṅgalehi kasāpesi. Māgaṇḍiyampi khaṇḍākhaṇḍikaṃ chindāpetvā pūvapacanakaṭāhe pacāpesi.",
  "atk-s0401a:1353_0": "Kiṃ pana sāmāvatiyā saparivārāya agginā jhāpanakammanti? Sā kira anuppanne buddhe",
  "atk-s0401a:1353_1": "teheva pañcahi mātugāmasatehi saddhiṃ gaṅgāyaṃ kīḷitvā bahititthe ṭhitā sīte jāte",
  "atk-s0401a:1353_2": "avidūraṭṭhāne paccekabuddhassa paṇṇasālaṃ disvā anto asodhetvāva bahi aggiṃ datvā",
  "atk-s0401a:1353_3": "visibbesuṃ. Antopaṇṇasālāya paccekabuddho nirodhasamāpattiṃ samāpajjitvā nisinno.",
  "atk-s0401a:1353_4": "Tā jālāsu pacchinnāsu paccekabuddhaṃ disvā “kiṃ amhehi kataṃ, ayaṃ paccekabuddho",
  "atk-s0401a:1353_5": "rañño kulūpako, imaṃ disvā rājā amhākaṃ kujjhissati, idāni naṃ sujjhāpitaṃ kātuṃ",
  "atk-s0401a:1353_6": "vaṭṭatī”ti aññānipi dārūni pakkhipitvā aggiṃ adaṃsu. Puna jālāya pacchinnāya paccekabuddho",
  "atk-s0401a:1353_7": "samāpattito vuṭṭhāya tāsaṃ passantīnaṃyeva cīvarāni papphoṭetvā vehāsaṃ uppatitvā",
  "atk-s0401a:1353_8": "gato. Tena kammena niraye paccitvā pakkāvasesena imaṃ byasanaṃ pāpuṇiṃsu. Catuparisamajjhe",
  "atk-s0401a:1353_9": "pana kathā udapādi – “bahussutā vata khujjuttarā, mātugāmaattabhāve ṭhatvā pañcannaṃ",
  "atk-s0401a:1353_10": "mātugāmasatānaṃ dhammaṃ kathetvā sotāpattiphale patiṭṭhāpesi. Sāmāvatīpi raññā attano",
  "atk-s0401a:1353_11": "appitaṃ kaṇḍaṃ mettāpharaṇena pharitvā paṭibāhī”ti tassāpi mahājano guṇaṃ kathesi.",
  "atk-s0401a:1353_12": "Evametaṃ vatthu samuṭṭhitaṃ. Atha satthā aparabhāge jetavane nisinno tadeva kāraṇaṃ",
  "atk-s0401a:1353_13": "aṭṭhuppattiṃ katvā khujjuttaraṃ bahussutānaṃ, sāmāvatiṃ mettāvihārīnaṃ aggaṭṭhāne ṭhapesīti.",
  "atk-s0401a:1354": "Uttarānandamātāvatthu",
  "atk-s0401a:1355_0": "262. Pañcame jhāyīnanti jhānābhiratānaṃ upāsikānaṃ, uttarā nandamātā, aggāti dasseti.",
  "atk-s0401a:1355_1": "Sā kira padumuttarabuddhakāle haṃsavatiyaṃ kulagehe nibbattā satthu dhammakathaṃ",
  "atk-s0401a:1355_2": "suṇantī satthāraṃ ekaṃ upāsikaṃ jhānābhiratānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1355_3": "katvā taṃ ṭhānantaraṃ patthesi. Sā kappasatasahassaṃ devamanussesu saṃsaritvā imasmiṃ",
  "atk-s0401a:1355_4": "buddhuppāde rājagahanagare sumanaseṭṭhiṃ nissāya vasantassa puṇṇasīhassa nāma bhariyāya",
  "atk-s0401a:1355_5": "kucchismiṃ paṭisandhiṃ gaṇhi, uttarātissā nāmaṃ akaṃsu.",
  "atk-s0401a:1356_0": "Athekasmiṃ nakkhattamahadivase rājagahaseṭṭhi puṇṇaṃ pakkosāpetvā āha – “tāta puṇṇa,",
  "atk-s0401a:1356_1": "nakkhattaṃ vā uposatho vā duggatassa kiṃ karissati, evaṃ santepi vadehi ‘kiṃ nakkhattaparibbayaṃ",
  "atk-s0401a:1356_2": "gahetvā nakkhattaṃ kīḷissasi, balavagoṇe ca phālañca naṅgalañca gahetvā kasissasī”’ti.",
  "atk-s0401a:1356_3": "“Mama bhariyāya saddhiṃ mantetvā jānissāmi, ayyā”ti taṃ kathaṃ bhariyāya ārocesi.",
  "atk-s0401a:1356_4": "“Seṭṭhi nāma ayyo issaro, tassa tayā saddhiṃ kathentassa kathā sobhati, tvaṃ pana",
  "atk-s0401a:1356_5": "attano kasikammaṃ mā vissajjesī”ti āha. So tassā vacanaṃ sutvā kasibhaṇḍaṃ ādāya kasituṃ gato.",
  "atk-s0401a:1357_0": "Taṃdivasañca sāriputtatthero nirodhasamāpattito vuṭṭhāya “kassa ajja mayā saṅgahaṃ",
  "atk-s0401a:1357_1": "kātuṃ vaṭṭatī”ti āvajjento imassa puṇṇassa upanissayaṃ disvā bhikkhācāravelāya pattacīvaramādāya",
  "atk-s0401a:1357_2": "puṇṇassa kasanaṭṭhānaṃ gacchanto avidūre attānaṃ dassesi. Puṇṇo theraṃ disvā kasiṃ",
  "atk-s0401a:1357_3": "ṭhapetvā therassa santikaṃ gantvā pañcapatiṭṭhitena vandi. Thero taṃ oloketvā udakasabhāgaṃ",
  "atk-s0401a:1357_4": "pucchi. Tassa etadahosi – “ayyo mukhaṃ dhovitukāmo bhavissatī”ti. Tato vegena gantvā",
  "atk-s0401a:1357_5": "dantakaṭṭhaṃ āharitvā kappiyaṃ katvā therassa adāsi. There dantakaṭṭhaṃ khādante",
  "atk-s0401a:1357_6": "pattena saddhiṃ dhammakaraṇaṃ nīharitvā udakassa pūretvā āhari. Thero mukhaṃ dhovitvā",
  "atk-s0401a:1357_7": "bhikkhācāramaggaṃ paṭipajji. Puṇṇo cintesi – “thero aññesu divasesu imaṃ maggaṃ na",
  "atk-s0401a:1357_8": "paṭipajjati, ajja pana mayhaṃ saṅgahatthāya paṭipanno bhavissati. Aho vata me bhariyā",
  "atk-s0401a:1357_9": "mamatthāya āharaṇakaṃ āhāraṃ therassa patte patiṭṭhapeyyā”ti.",
  "atk-s0401a:1358_0": "Athassa bhariyā “ajja nakkhattadivaso”ti pātova attano labhanakaniyāmena khādanīyabhojanīyaṃ",
  "atk-s0401a:1358_1": "saṃvidhāya gahetvā sāmikassa kasanaṭṭhānaṃ āgacchantī antarāmagge theraṃ disvā cintesi",
  "atk-s0401a:1358_2": "– “aññesu divasesu mayhaṃ theraṃ disvā deyyadhammo na hoti, deyyadhamme santepi mama",
  "atk-s0401a:1358_3": "ayyaṃ na passāmi, ajja pana dvinnampi sammukhībhāvo jāto. Mama sāmikassa puna sampādetvā",
  "atk-s0401a:1358_4": "āharissāmi, imaṃ tāva āhāraṃ therassa dassāmī”ti tīhi cetanāhi sampayuttaṃ katvā",
  "atk-s0401a:1358_5": "taṃ bhojanaṃ sāriputtattherassa patte patiṭṭhapetvā “evaṃvidhā duggatajīvitā muccāmī”ti",
  "atk-s0401a:1358_6": "āha. Theropi “tava ajjhāsayo pūratū”ti tassānumodanaṃ katvā tato nivattitvā vihāraṃ agamāsi.",
  "atk-s0401a:1359_0": "Sāpi puna attano gehaṃ gantvā sāmikassa āhāraṃ sampādetvā ādāya kasanaṭṭhānaṃ gantvā",
  "atk-s0401a:1359_1": "sāmikassa kujjhanabhāvato bhītā “sāmi, ajja ekadivasaṃ tava manaṃ sandhārehī”ti āha.",
  "atk-s0401a:1359_2": "Kiṃ kāraṇāti? Ahaṃ ajja tāva āhāraṃ āharantī antarāmagge theraṃ disvā tava bhāgabhattaṃ",
  "atk-s0401a:1359_3": "therassa patte patiṭṭhapetvā puna gehaṃ gantvā āhāraṃ pacitvā ādāya āgatāmhīti. Manāpaṃ",
  "atk-s0401a:1359_4": "te, bhadde, kataṃ, mayāpi pātova therassa dantakaṭṭhañca mukhodakañca dinnaṃ. Ajja",
  "atk-s0401a:1359_5": "amhākaṃ suppabhātaṃ, sabbampi therassa amhākaṃ santakameva jātanti dvinnampi janānaṃ",
  "atk-s0401a:1359_6": "ekasadisameva cittaṃ ahosi. Atha puṇṇo āhārakiccaṃ katvā bhariyāya ūrumhi sīsaṃ katvā",
  "atk-s0401a:1359_7": "muhuttaṃ nipajji. Athassa niddā okkami. So thokaṃ niddāyitvā pabuddho kasitaṭṭhānaṃ",
  "atk-s0401a:1359_8": "olokesi, olokitolokitaṭṭhānaṃ mahākosātakipupphehi samparikiṇṇaṃ viya ahosi. So bhariyaṃ",
  "atk-s0401a:1359_9": "āha – “bhadde, kinnāmetaṃ ajja idaṃ kasitaṭṭhānaṃ suvaṇṇavaṇṇaṃ hutvā khāyatī”ti.",
  "atk-s0401a:1359_10": "Ayya, ajja te sakaladivasaṃ kilantatāya akkhīni maññe bhamantīti. Bhadde, mayhaṃ",
  "atk-s0401a:1359_11": "assaddahantī sayaṃ olokehīti. Tasmiṃ kāle sā oloketvā sabhāvaṃ ayya, kathesi, evametaṃ bhavissatīti.",
  "atk-s0401a:1360_0": "Puṇṇo uṭṭhāya ekaṃ kaṭṭhiṃ gahetvā naṅgalasīse pahari, guḷapiṇḍo viya naṅgalasīse",
  "atk-s0401a:1360_1": "allīyitvā aṭṭhāsi. So bhariyaṃ pakkositvā āha – “bhadde, aññesaṃ vapitabījaṃ nāma",
  "atk-s0401a:1360_2": "tīhi vā catūhi vā māsehi phalaṃ deti, amhākaṃ pana ayyassa sāriputtattherassa antare",
  "atk-s0401a:1360_3": "ropitena saddhābījena ajjeva avassaṃ phalaṃ dinnaṃ. Imasmiṃ karīsamatte padese āmalakamattopi",
  "atk-s0401a:1360_4": "paṃsupiṇḍo asuvaṇṇo nāma natthī”ti. Idāni kiṃ karissāma, ayyāti? “Bhadde, imaṃ ettakaṃ",
  "atk-s0401a:1360_5": "suvaṇṇaṃ thenetvā khādituṃ nāma na sakkā”ti bhariyaṃ tasmiṃ ṭhāne ṭhapetvā bhattassa",
  "atk-s0401a:1360_6": "pūretvā ābhataṃ pātiṃ suvaṇṇassa pūretvā gantvā rañño ārocāpesi – “eko manusso suvaṇṇapātiṃ",
  "atk-s0401a:1360_7": "gahetvā ṭhito”ti. Rājā taṃ pakkosāpetvā “kahaṃ te, tāta, laddha”nti pucchi. “Deva,",
  "atk-s0401a:1360_8": "mayhaṃ ekaṃ kasitaṭṭhānaṃ sabbaṃ suvaṇṇameva jātaṃ, pahiṇitvā āharāpethā”ti āha.",
  "atk-s0401a:1360_9": "Tvaṃ kinnāmosīti? Puṇṇo nāma ahaṃ, devāti. Gacchatha, bhaṇe, sakaṭāni yojetvā puṇṇassa",
  "atk-s0401a:1360_10": "kasitaṭṭhānato suvaṇṇamāharathāti.",
  "atk-s0401a:1361_0": "Sakaṭehi saddhiṃ gatarājapurisā “rañño puñña”nti vatvā suvaṇṇapiṇḍe gaṇhanti, gahitagahitampi",
  "atk-s0401a:1361_1": "kasitaleḍḍuyeva hoti. Te gantvā rañño ārocesuṃ. Tena hi bhaṇe gantvā “puṇṇassa puñña”nti",
  "atk-s0401a:1361_2": "vatvā gaṇhathāti. Gahitagahitaṃ suvaṇṇameva hoti. Te sabbampi taṃ suvaṇṇaṃ āharitvā",
  "atk-s0401a:1361_3": "rājaṅgaṇe rāsiṃ akaṃsu. Rāsi ubbedhena tālappamāṇo ahosi. Rājā vāṇije pakkosāpetvā",
  "atk-s0401a:1361_4": "“kassa gehe ettakaṃ suvaṇṇaṃ atthī”ti pucchi. Natthi, deva, kassacīti. Ettakassa",
  "atk-s0401a:1361_5": "pana dhanassa sāmino kiṃ kātuṃ vaṭṭatīti? Dhanaseṭṭhiṃ nāma naṃ kātuṃ vaṭṭati, devāti?",
  "atk-s0401a:1361_6": "Tena hi puṇṇaṃ imasmiṃ nagare dhanaseṭṭhiṃ nāma karothāti sabbaṃ taṃ suvaṇṇaṃ tasseva",
  "atk-s0401a:1361_7": "datvā taṃdivasaṃyevassa seṭṭhiṭṭhānaṃ adāsi. So seṭṭhi maṅgalaṃ karonto sattāhaṃ",
  "atk-s0401a:1361_8": "buddhappamukhassa bhikkhusaṅghassa mahādānaṃ adāsi. Sattame divase dasabalassa bhattānumodanāya",
  "atk-s0401a:1361_9": "puṇṇaseṭṭhipi bhariyāpi dhītāpi sabbe sotāpattiphale patiṭṭhahiṃsu.",
  "atk-s0401a:1362_0": "Aparabhāge rājagahaseṭṭhi “puṇṇaseṭṭhino vayappattā dārikā atthī”ti sutvā attano",
  "atk-s0401a:1362_1": "puttassa kāraṇā tassa gehaṃ pesesi. So tassa sāsanaṃ sutvā “nāhaṃ dhītaraṃ dassāmī”ti",
  "atk-s0401a:1362_2": "paṭisāsanaṃ pesesi. Sumanaseṭṭhipi puna pesesi – “tvaṃ mama gehaṃ nissāya vasitvā",
  "atk-s0401a:1362_3": "idāni ekappahāreneva issaro hutvā mayhaṃ dārikaṃ na desī”ti. Tato puṇṇaseṭṭhi āha",
  "atk-s0401a:1362_4": "– “imaṃ tāva tumhākaṃ seṭṭhi sabhāvameva kathesi, puriso nāma sabbakāle evaṃvidhoyevāti",
  "atk-s0401a:1362_5": "na sallakkhetabbo. Ahañhi idāni tādise purise dāse katvā gahetuṃ sakkomi, tuyhaṃ",
  "atk-s0401a:1362_6": "pana jātiṃ vā gottaṃ vā na kopemi. Apica kho mama dhītā sotāpannā ariyasāvikā devasikaṃ",
  "atk-s0401a:1362_7": "kahāpaṇagghanakehi pupphehi pūjaṃ karoti, tamahaṃ tumhādisassa micchādiṭṭhikassa",
  "atk-s0401a:1362_8": "gehaṃ na pesessāmī”ti. Evaṃ puṇṇaseṭṭhissa paṭibāhakabhāvaṃ ñatvā rājagahaseṭṭhi",
  "atk-s0401a:1362_9": "puna sāsanaṃ pesesi – “porāṇakaṃ vissāsaṃ mā bhindatu, ahaṃ mayhaṃ suṇisāya devasikaṃ",
  "atk-s0401a:1362_10": "dvinnaṃ kahāpaṇānaṃ andhanakāni pupphāni sajjāpessāmī”ti. So “sādhū”ti sampaṭicchitvā",
  "atk-s0401a:1362_11": "dhītaraṃ tassa gharaṃ pesesi.",
  "atk-s0401a:1363_0": "Athekadivasaṃ sā puṇṇaseṭṭhino dhītā uttarā attano sāmikaṃ evamāha – “ahaṃ attano",
  "atk-s0401a:1363_1": "kulagehe māsassa aṭṭha divasāni nibaddhaṃ uposathakammaṃ karomi, idānipi tumhesu",
  "atk-s0401a:1363_2": "sampaṭicchantesu uposathaṅgāni adhiṭṭhaheyya”nti. So “na sakkā”ti taṃ na sampaṭicchi.",
  "atk-s0401a:1363_3": "Sā taṃ saññāpetuṃ asakkontī tuṇhī ahosi. Puna antovasse “uposathikā bhavissāmī”ti",
  "atk-s0401a:1363_4": "tadāpi okāsaṃ kārentī neva alattha. Sā antovasse aḍḍhatiyesu māsesu atikkantesu aḍḍhamāse",
  "atk-s0401a:1363_5": "avasiṭṭhe mātāpitūnaṃ sāsanaṃ pesesi – “ahaṃ tumhehi cārake pakkhittā ettake addhāne",
  "atk-s0401a:1363_6": "ekadivasampi uposathaṅgāni adhiṭṭhātuṃ na labhāmi, pañcadasa me kahāpaṇasahassāni",
  "atk-s0401a:1363_7": "pesethā”ti. Te dhītu sāsanaṃ sutvā “kiṃkāraṇā”ti apucchitvāva pahiṇiṃsu. Uttarā te",
  "atk-s0401a:1363_8": "kahāpaṇe gaṇhitvā tasmiṃ nagare sirimā nāma gaṇikā atthi, taṃ pakkosāpetvā “amma",
  "atk-s0401a:1363_9": "sirime, ahaṃ imaṃ aḍḍhamāsaṃ uposathaṅgāni adhiṭṭhahissāmi, tvaṃ imāni pañcadasa",
  "atk-s0401a:1363_10": "kahāpaṇasahassāni gahetvā imaṃ aḍḍhamāsaṃ seṭṭhiputtaṃ paricarāhī”ti. Sā “sādhu,",
  "atk-s0401a:1363_11": "ayye”ti sampaṭicchi. Tato paṭṭhāya seṭṭhiputto “ahaṃ sirimāya saddhiṃ modissāmī”ti",
  "atk-s0401a:1363_12": "uttarāya aḍḍhamāsaṃ uposathakammaṃ sampaṭicchi.",
  "atk-s0401a:1364_0": "Sā tena sampaṭicchitabhāvaṃ ñatvā divase divase pātova dāsigaṇaparivutā satthu sahatthā",
  "atk-s0401a:1364_1": "khādanīyabhojanīyaṃ saṃvidahitvā satthari bhattakiccaṃ katvā vihāraṃ gate uposathaṅgāni",
  "atk-s0401a:1364_2": "adhiṭṭhāya pāsādavaraṃ āruyha attano sīlāni āvajjamānā nisīdati. Evaṃ aḍḍhamāsaṃ",
  "atk-s0401a:1364_3": "vītināmetvā uposathaṃ vissajjanadivase pātova yāgukhajjakādīni saṃvidahantī vicarati.",
  "atk-s0401a:1364_4": "Tasmiṃ samaye seṭṭhiputto sirimāya saddhiṃ uparipāsādavaragato jālavātapānaṃ vivaritvā",
  "atk-s0401a:1364_5": "antaravatthuṃ olokento aṭṭhāsi. Uttarā, vātapānacchiddena uddhaṃ olokesi. Seṭṭhiputto",
  "atk-s0401a:1364_6": "uttaraṃ oloketvā “nerayikajātikā vatāyaṃ evaṃvidhaṃ nāma sampattiṃ pahāya ukkhalikamasimakkhitā",
  "atk-s0401a:1364_7": "hutvā nikkāraṇā dāsīnaṃ antare vicaratī”ti sitaṃ akāsi. Uttarā, tassa pamādabhāvaṃ",
  "atk-s0401a:1364_8": "ñatvā “ayaṃ bālo nāma attano sampatti sabbakālaṃ thāvarāti saññī bhavissatī”ti sayampi",
  "atk-s0401a:1364_9": "sitaṃ akāsi. Tato sirimā “ayaṃ ceṭikā mayi ṭhitāya evaṃ mama sāmikena saddhiṃ sitaṃ",
  "atk-s0401a:1364_10": "karotī”ti kupitā vegena otari. Uttarā, tassā āgamanākappeneva “ayaṃ bālā aḍḍhamāsamattaṃ",
  "atk-s0401a:1364_11": "imasmiṃ gehe vasitvā mayhamevetaṃ gehantisaññī jātā”ti ñatvā taṅkhaṇaññeva mettājhānaṃ",
  "atk-s0401a:1364_12": "samāpajjitvā aṭṭhāsi. Sirimāpi dāsīnaṃ antarena āgantvā uḷuṅkaṃ gahetvā pūvapacanaṭṭhāne",
  "atk-s0401a:1364_13": "pakkuthitatelassa pūretvā uttarāya matthake āsiñci, mettājhānassa vipphārena uttarāya",
  "atk-s0401a:1364_14": "matthake āsittaṃ pakkuthitatelaṃ padumapatte āsittaudakaṃ viya vinivattitvā gataṃ.",
  "atk-s0401a:1365_0": "Tasmiṃ khaṇe sirimāya samīpe ṭhitā dāsiyo taṃ oloketvā, “bho je, tvaṃ amhākaṃ ayyāya",
  "atk-s0401a:1365_1": "hatthato mūlaṃ gahetvā āgatā imasmiṃ gehe vasamānā amhākaṃ ayyāya sadisā bhavituṃ",
  "atk-s0401a:1365_2": "vāyamasī”ti sammukhaṭṭhāne taṃ paribhāsiṃsu. Tasmiṃ khaṇe sirimā attano āgantukabhāvaṃ",
  "atk-s0401a:1365_3": "aññāsi. Sā tatova gantvā uttarāya pādesu patitvā, “ayye, anupadhāretvā me kataṃ,",
  "atk-s0401a:1365_4": "khamatha mayha”nti āha. Amma sirime, nāhaṃ tava imasmiṃ ṭhāne khamissāmi, ahaṃ sapitikā",
  "atk-s0401a:1365_5": "dhītā, dasabale khamanteyeva khamissāmīti.",
  "atk-s0401a:1366_0": "Satthāpi kho bhikkhusaṅghaparivāro āgantvā uttarāya nivesane paññattāsane nisīdi.",
  "atk-s0401a:1366_1": "Sirimā gantvā satthu pādesu patitvā, “bhante, mayā ayyāya uttarāya antare eko doso",
  "atk-s0401a:1366_2": "kato, tumhesu khamantesu khamissāmīti vadati, khamatha mayhaṃ bhagavā”ti. Khamāmi",
  "atk-s0401a:1366_3": "te sirimeti. Sā tasmiṃ kāle gantvā uttaraṃ khamāpesi. Taṃdivasañca sirimā dasabalassa",
  "atk-s0401a:1366_4": "bhattānumodanaṃ sutvā –",
  "atk-s0401a:1367": "“Akkodhena jine kodhaṃ, asādhuṃ sādhunā jine;",
  "atk-s0401a:1368": "Jine kadariyaṃ dānena, saccenālikavādina”nti. –",
  "atk-s0401a:1369_0": "Gāthāpariyosāne sotāpattiphale patiṭṭhitā dasabalaṃ nimantetvā punadivase mahādānaṃ",
  "atk-s0401a:1369_1": "adāsi. Evametaṃ vatthu samuṭṭhitaṃ. Aparabhāge pana satthā jetavane nisīditvā upāsikāyo",
  "atk-s0401a:1369_2": "ṭhānantaresu ṭhapento uttaraṃ nandamātaraṃ jhāyīnaṃ aggaṭṭhāne ṭhapesīti.",
  "atk-s0401a:1370": "Suppavāsāvatthu",
  "atk-s0401a:1371_0": "263. Chaṭṭhe paṇītadāyikānanti paṇītarasadāyikānaṃ upāsikānaṃ, suppavāsā koliyadhītā,",
  "atk-s0401a:1371_1": "aggāti dasseti. Sā kira padumuttarabuddhakāle haṃsavatiyaṃ kulagehe nibbattā satthu",
  "atk-s0401a:1371_2": "dhammadesanaṃ suṇantī satthāraṃ ekaṃ upāsikaṃ paṇītadāyikānaṃ aggaṭṭhāne ṭhapentaṃ",
  "atk-s0401a:1371_3": "disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ devamanussesu",
  "atk-s0401a:1371_4": "saṃsaritvā imasmiṃ buddhuppāde koliyanagare khattiyakule nibbatti, suppavāsātissā",
  "atk-s0401a:1371_5": "nāmaṃ akaṃsu. Sā vayappattā ekassa sakyakumārassa gehaṃ gatā, paṭhamadassaneyeva",
  "atk-s0401a:1371_6": "satthu dhammakathaṃ sutvā sotāpattiphale patiṭṭhāsi. Sā aparabhāge sīvaliṃ nāma dārakaṃ",
  "atk-s0401a:1371_7": "vijāyi. Tassa vatthu heṭṭhā vitthāritameva.",
  "atk-s0401a:1372_0": "Sā ekasmiṃ samaye buddhappamukhassa bhikkhusaṅghassa nānaggarasapaṇītabhojanaṃ adāsi.",
  "atk-s0401a:1372_1": "Satthā katabhattakicco anumodanaṃ karonto suppavāsāya imaṃ dhammaṃ desesi “bhojanaṃ",
  "atk-s0401a:1372_2": "suppavāse dentī ariyasāvikā paṭiggāhakānaṃ pañca ṭhānāni deti. Āyuṃ deti, vaṇṇaṃ",
  "atk-s0401a:1372_3": "deti, sukhaṃ deti, balaṃ deti, paṭibhānaṃ deti. Āyuṃ kho pana datvā āyussa bhāginī",
  "atk-s0401a:1372_4": "hoti dibbassa vā mānusassa vā…pe… paṭibhānaṃ datvā paṭibhānassa bhāginī hoti dibbassa",
  "atk-s0401a:1372_5": "vā mānusassa vā”ti. Evametaṃ vatthu samuṭṭhitaṃ. Atha aparabhāge satthā jetavane",
  "atk-s0401a:1372_6": "nisīditvā upāsikāyo ṭhānantaresu ṭhapento suppavāsaṃ koliyadhītaraṃ paṇītadāyikānaṃ",
  "atk-s0401a:1372_7": "aggaṭṭhāne ṭhapesīti.",
  "atk-s0401a:1373": "Suppiyāvatthu",
  "atk-s0401a:1374_0": "264. Sattame gilānupaṭṭhākīnanti gilānupaṭṭhākīnaṃ upāsikānaṃ, suppiyā upāsikā, aggāti",
  "atk-s0401a:1374_1": "dasseti. Ayaṃ kira padumuttarabuddhakāle haṃsavatiyaṃ kulagehe nibbattā aparabhāge",
  "atk-s0401a:1374_2": "satthu dhammadesanaṃ suṇantī satthāraṃ ekaṃ upāsikaṃ gilānupaṭṭhākīnaṃ aggaṭṭhāne",
  "atk-s0401a:1374_3": "ṭhapentaṃ disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ",
  "atk-s0401a:1374_4": "devamanussesu saṃsaritvā imasmiṃ buddhuppāde bārāṇasiyaṃ kulagehe nibbatti, suppiyātissā",
  "atk-s0401a:1374_5": "nāmaṃ akaṃsu. Aparabhāge satthā bhikkhusaṅghaparivāro bārāṇasiṃ agamāsi. Sā tathāgatassa",
  "atk-s0401a:1374_6": "paṭhamadassaneyeva dhammaṃ sutvā sotāpattiphale patiṭṭhāsi.",
  "atk-s0401a:1375_0": "Athekadivasaṃ dhammassavanatthāya vihāraṃ gatā. Vihāracārikaṃ caramānā ekaṃ bhikkhuṃ",
  "atk-s0401a:1375_1": "gilānaṃ disvā abhivādetvā paṭisanthāraṃ katvā “ayyassa kiṃ laddhuṃ vaṭṭatī”ti pucchi.",
  "atk-s0401a:1375_2": "Rasaṃ laddhuṃ vaṭṭati, upāsiketi. “Hotu, bhante, ahaṃ pahiṇissāmī”ti theraṃ abhivādetvā",
  "atk-s0401a:1375_3": "antonagaraṃ gantvā punadivase pavattamaṃsatthāya dāsiṃ antarāpaṇaṃ pesesi. Sā sakalanagare",
  "atk-s0401a:1375_4": "pavattamaṃsaṃ alabhitvā aladdhabhāvaṃ kathesi. Upāsikā cintesi – “ahaṃ ayyassa rasaṃ",
  "atk-s0401a:1375_5": "pahiṇissāmīti vatvā sace na pesessāmi, ayyo aññatopi alabhanto kilamissati, yaṃkiñci",
  "atk-s0401a:1375_6": "katvā pesetuṃ vaṭṭatī”ti gabbhaṃ pavisitvā ūrumaṃsaṃ chinditvā dāsiyā adāsi “idaṃ",
  "atk-s0401a:1375_7": "maṃsaṃ gahetvā sambhārehi yojetvā rasaṃ katvā vihāraṃ netvā ayyassa dehi. So ce maṃ",
  "atk-s0401a:1375_8": "pucchati, gilānāti vadehī”ti. Sā tathā akāsi.",
  "atk-s0401a:1376_0": "Satthā taṃ kāraṇaṃ ñatvā punadivase bhikkhācāravelāya bhikkhusaṅghaparivuto upāsikāya",
  "atk-s0401a:1376_1": "gehaṃ agamāsi. Sā tathāgatassa āgatabhāvaṃ sutvā sāmikaṃ āmantesi – “ayyaputta, ahaṃ",
  "atk-s0401a:1376_2": "satthu santikaṃ gantuṃ na sakkomi, gaccha tvaṃ satthāraṃ antogehaṃ pavesetvā nisīdāpehī”ti.",
  "atk-s0401a:1376_3": "So tathā akāsi. Satthā “kahaṃ suppiyā”ti pucchi. Gilānā, bhanteti. Pakkosatha, nanti.",
  "atk-s0401a:1376_4": "Atha te gantvā “satthā taṃ pakkosatī”ti āhaṃsu. Sā cintesi – “sabbalokassa hitānukampako",
  "atk-s0401a:1376_5": "satthā na imaṃ kāraṇaṃ adisvā pakkosāpessatī”ti sahasā mañcamhā vuṭṭhāsi. Athassā",
  "atk-s0401a:1376_6": "buddhānubhāvena taṃkhaṇaṃyeva vaṇo ruhitvā succhavi ahosi sesaṭṭhānato atirekataraṃ",
  "atk-s0401a:1376_7": "vippasannavaṇṇo. Tasmiṃ khaṇe upāsikā sitaṃ katvā dasabalaṃ pañcapatiṭṭhitena vanditvā",
  "atk-s0401a:1376_8": "ekamantaṃ nisīdi. Satthā “imissā upāsikāya kiṃ aphāsuka”nti pucchi. Sā attanā katakāraṇaṃ",
  "atk-s0401a:1376_9": "sabbaṃ kathesi. Satthā katabhattakicco vihāraṃ gantvā bhikkhusaṅghaṃ sannipātāpetvā",
  "atk-s0401a:1376_10": "taṃ bhikkhuṃ anekapariyāyena vigarahitvā sikkhāpadaṃ paññapesi. Evametaṃ vatthu samuṭṭhitaṃ.",
  "atk-s0401a:1376_11": "Aparabhāge satthā jetavane nisinno upāsikāyo ṭhānantaresu ṭhapento suppiyaṃ upāsikaṃ",
  "atk-s0401a:1376_12": "gilānupaṭṭhākīnaṃ aggaṭṭhāne ṭhapesīti.",
  "atk-s0401a:1377": "Kātiyānīvatthu",
  "atk-s0401a:1378_0": "265. Aṭṭhame aveccappasannānanti adhigatena acalappasādena samannāgatānaṃ upāsikānaṃ,",
  "atk-s0401a:1378_1": "kātiyānī, aggāti dasseti. Sā kira padumuttarabuddhakāle haṃsavatiyaṃ kulagehe nibbattā",
  "atk-s0401a:1378_2": "satthāraṃ ekaṃ upāsikaṃ aveccappasannānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1378_3": "katvā taṃ ṭhānantaraṃ patthesi. Sā kappasatasahassaṃ devamanussesu saṃsaritvā imasmiṃ",
  "atk-s0401a:1378_4": "buddhuppāde kuraragharanagare nibbatti, kātiyānītissā nāmaṃ akaṃsu.",
  "atk-s0401a:1379_0": "Sā aparabhāge vayappattā kuraragharikāya, kāḷiyā sahāyikā, daḷhamittā ahosi. Yadā",
  "atk-s0401a:1379_1": "pana kuṭikaṇṇasoṇatthero “dasabalassa kathitaniyāmena mayhampi dhammaṃ kathehī”ti",
  "atk-s0401a:1379_2": "mātarā yācito rattibhāge antonagare alaṅkatadhammāsane nisīditvā mātaraṃ kāyasakkhiṃ",
  "atk-s0401a:1379_3": "katvā dhammadesanaṃ ārabhi, tadā ayaṃ kātiyānī upāsikā kāḷiyā saddhiṃ gantvā parisapariyante",
  "atk-s0401a:1379_4": "dhammaṃ suṇantī aṭṭhāsi. Tasmiṃ samaye pañcamattāni corasatāni antonagare divā katasaññāya",
  "atk-s0401a:1379_5": "koṭito paṭṭhāya ummaṅgaṃ khanitvā imissā kātiyāniyā gharaṃ sampāpuṇiṃsu. Tesaṃ corajeṭṭhako",
  "atk-s0401a:1379_6": "tehi saddhiṃ apavisitvā “kiṃ nu kho ayaṃ parisā sannipatitā”ti vīmaṃsanatthāya soṇattherassa",
  "atk-s0401a:1379_7": "dhammakathanaṭṭhānaṃ gantvā parisapariyante tiṭṭhamāno imissā kātiyāniyā piṭṭhipasse aṭṭhāsi.",
  "atk-s0401a:1380_0": "Tasmiṃ samaye, kātiyānī, dāsiṃ āmantesi – “gaccha je, gehaṃ pavisitvā dīpatelaṃ āhara,",
  "atk-s0401a:1380_1": "mayaṃ dīpe jāletvā dhammaṃ sossāmā”ti. Sā gharaṃ gantvā ummaṅge core disvā dīpatelaṃ",
  "atk-s0401a:1380_2": "agaṇhitvāva āgantvā attano ayyāya ārocesi – “ayye, gehe corā ummaṅgaṃ khanantī”ti.",
  "atk-s0401a:1380_3": "Taṃ sutvā corajeṭṭhako cintesi – “sacāyaṃ imissā kathaṃ gaṇhitvā gehaṃ gamissati,",
  "atk-s0401a:1380_4": "ettheva naṃ asinā dvedhā chindissāmi. Sace pana gahitanimitteneva dhammaṃ suṇissati,",
  "atk-s0401a:1380_5": "corehi gahitabhaṇḍakampi puna dāpessāmī”ti. Kātiyānīpi kho dāsiyā kathaṃ sutvā, “amma,",
  "atk-s0401a:1380_6": "mā saddaṃ kari, corā nāma harantā attanā diṭṭhameva harissanti, ahaṃ pana ajja dullabhassavanaṃ",
  "atk-s0401a:1380_7": "suṇāmi, mā dhammassa antarāyaṃ karohī”ti āha. Corajeṭṭhako tassā vacanaṃ sutvā cintesi",
  "atk-s0401a:1380_8": "– “iminā ajjhāsayena ṭhitāya nāma gehe bhaṇḍaṃ harantehi amhehi mahāpathavī pavisitabbā",
  "atk-s0401a:1380_9": "bhaveyyā”ti. So tāvadeva gantvā corehi gahitabhaṇḍaṃ chaḍḍāpetvā corehi saddhiṃ āgantvā",
  "atk-s0401a:1380_10": "dhammaṃ suṇanto parisapariyante aṭṭhāsi. Kātiyānīpi upāsikā therassa desanāpariyosāne",
  "atk-s0401a:1380_11": "sotāpattiphale patiṭṭhāsi.",
  "atk-s0401a:1381_0": "Atha aruṇe uggate corajeṭṭhako gantvā upāsikāya pādesu patitvā, “ayye, sabbesaṃyeva",
  "atk-s0401a:1381_1": "no khamāhī”ti āha. Kiṃ pana tumhehi mayhaṃ katanti? So sabbaṃ attanā katadosaṃ ārocesi.",
  "atk-s0401a:1381_2": "Tena hi, tātā, khamāmi tumhākanti. Ayye, amhākaṃ evaṃ khamitaṃ nāma na hoti, tumhākaṃ",
  "atk-s0401a:1381_3": "pana puttattherassa santike sabbesaṃyeva no pabbajjaṃ dāpehīti. Sā sabbepi te gahetvā",
  "atk-s0401a:1381_4": "kuṭikaṇṇasoṇattherassa santike pabbājesi. Tepi kho corā therassa santike pabbajitā",
  "atk-s0401a:1381_5": "sabbeva arahattaṃ pāpuṇiṃsu. Evametaṃ vatthu samuṭṭhitaṃ. Aparabhāge satthā jetavane",
  "atk-s0401a:1381_6": "viharanto upāsikāyo ṭhānantaresu ṭhapento kātiyāniṃ upāsikaṃ aveccappasannānaṃ aggaṭṭhāne ṭhapesīti.",
  "atk-s0401a:1382": "Nakulamātāvatthu",
  "atk-s0401a:1383_0": "266. Navame vissāsikānanti vissāsakathaṃ kathentīnaṃ upāsikānaṃ, nakulamātā gahapatānī,",
  "atk-s0401a:1383_1": "aggāti dasseti. Yaṃ panettha vattabbaṃ, taṃ sabbaṃ heṭṭhā upāsakapāḷiyaṃ vuttameva.",
  "atk-s0401a:1383_2": "Kevalaṃ idha nakulamātaraṃ dhuraṃ katvā veditabbanti.",
  "atk-s0401a:1384": "Kāḷīkuraragharikāvatthu",
  "atk-s0401a:1385_0": "267. Dasame anussavappasannānanti anussaveneva uppannena pasādena samannāgatānaṃ",
  "atk-s0401a:1385_1": "upāsikānaṃ antare, kāḷī upāsikā, kuraragharikā aggāti dasseti. Sā kira padumuttarabuddhakāle",
  "atk-s0401a:1385_2": "haṃsavatiyaṃ kuraragharanagare nibbattā satthu dhammakathaṃ suṇantī satthāraṃ ekaṃ",
  "atk-s0401a:1385_3": "upāsikaṃ anussavappasannānaṃ aggaṭṭhāne ṭhapentaṃ disvā adhikārakammaṃ katvā taṃ",
  "atk-s0401a:1385_4": "ṭhānantaraṃ patthesi. Sā kappasatasahassaṃ devamanussesu saṃsaritvā imasmiṃ buddhuppāde",
  "atk-s0401a:1385_5": "rājagahanagare kulagehe nibbatti, kāḷītissā nāmaṃ akaṃsu.",
  "atk-s0401a:1386_0": "Sā vayappattā kuraragharanagare kulagehaṃ gatā. Athassā saṃvāsena gabbho patiṭṭhahi.",
  "atk-s0401a:1386_1": "Sā paripuṇṇagabbhā “paresaṃ gehe gabbhavuṭṭhānaṃ nāma appatirūpa”nti attano kulanagarameva",
  "atk-s0401a:1386_2": "āgantvā rattibhāgasamanantare attano pāsādassa upari ākāse ṭhitānaṃ sātāgirahemavatānaṃ",
  "atk-s0401a:1386_3": "ratanattayassa vaṇṇaṃ kathentānaṃ kathaṃ sutvā anussavikappasādaṃ uppādetvā satthu",
  "atk-s0401a:1386_4": "adassaneneva sotāpattiphale patiṭṭhāsi, aparabhāge panassā gabbhavuṭṭhānaṃ ahosīti",
  "atk-s0401a:1386_5": "sabbaṃ vatthu heṭṭhā vitthāritameva. Aparabhāge pana satthā jetavane bhikkhusaṅghamajjhe",
  "atk-s0401a:1386_6": "nisīditvā upāsikāyo ṭhānantaresu ṭhapento imaṃ upāsikaṃ anussavappasannānaṃ aggaṭṭhāne ṭhapesīti.",
  "atk-s0401a:1387": "Dasasuttaparimāṇāya upāsikāpāḷiyā vaṇṇanā niṭṭhitā.",
  "atk-s0401a:1388": "Ettāvatā ca manorathapūraṇiyā",
  "atk-s0401a:1389": "Aṅguttaranikāya-aṭṭhakathāya",
  "atk-s0401a:1390": "Sabbāpi etadaggapāḷivaṇṇanā niṭṭhitā.",
  "atk-s0401a:1393": "15. Aṭṭhānapāḷi",
  "atk-s0401a:1394": "(15) 1. Aṭṭhānapāḷi-paṭhamavaggavaṇṇanā",
  "atk-s0401a:1395_0": "268. Aṭṭhānapāḷiyā aṭṭhānanti hetupaṭikkhepo. Anavakāsoti paccayapaṭikkhepo. Ubhayenāpi",
  "atk-s0401a:1395_1": "kāraṇameva paṭikkhipati. Kāraṇañhi tadāyattavuttitāya attano phalassa ṭhānanti ca",
  "atk-s0401a:1395_2": "avakāsoti ca vuccati. Yanti yena kāraṇena. Diṭṭhisampannoti maggadiṭṭhiyā sampanno",
  "atk-s0401a:1395_3": "sotāpanno ariyasāvako. Tassa hi diṭṭhisampanno itipi, dassanasampanno itipi, āgato",
  "atk-s0401a:1395_4": "imaṃ saddhammaṃ itipi, passati imaṃ saddhammaṃ itipi, sekkhena ñāṇena samannāgato",
  "atk-s0401a:1395_5": "itipi, sekkhāya vijjāya samannāgato itipi, dhammasotasamāpanno itipi, ariyo nibbedhikapañño",
  "atk-s0401a:1395_6": "itipi, amatadvāraṃ āhacca tiṭṭhati itipiti bahūni nāmāni honti. Kañci saṅkhāranti",
  "atk-s0401a:1395_7": "catubhūmakesu saṅkhatasaṅkhāresu kañci ekaṃ saṅkhārampi. Niccato upagaccheyyāti niccoti",
  "atk-s0401a:1395_8": "gaṇheyya. Netaṃ ṭhānaṃ vijjatīti etaṃ kāraṇaṃ natthi na upalabbhati. Yaṃ puthujjanoti",
  "atk-s0401a:1395_9": "yena kāraṇena puthujjano. Ṭhānametaṃ vijjatīti etaṃ kāraṇaṃ atthi. Sassatadiṭṭhiyā",
  "atk-s0401a:1395_10": "hi so tebhūmakesu saṅkhatasaṅkhāresu kañci saṅkhāraṃ niccato gaṇheyyāti attho. Catutthabhūmakasaṅkhārā",
  "atk-s0401a:1395_11": "pana tejussadattā divasaṃsantatto ayoguḷo viya makkhikānaṃ, diṭṭhiyā vā aññesaṃ vā",
  "atk-s0401a:1395_12": "akusalānaṃ ārammaṇaṃ na honti. Iminā nayena kañci saṅkhāraṃ sukhatotiādīsupi attho veditabbo.",
  "atk-s0401a:1396_0": "269. Sukhato upagaccheyyāti “ekantasukhī attā hoti ārogo parammaraṇā”ti evaṃ attadiṭṭhivasena",
  "atk-s0401a:1396_1": "sukhato gāhaṃ sandhāyetaṃ vuttaṃ. Diṭṭhivippayuttacittena pana ariyasāvako pariḷāhādhibhūto",
  "atk-s0401a:1396_2": "pariḷāhavūpasamatthaṃ mattahatthiparittāsito viya cokkhabrāhmaṇo gūthaṃ kañci saṅkhāraṃ",
  "atk-s0401a:1396_3": "sukhato upagacchati.",
  "atk-s0401a:1397_0": "270. Attavāre kasiṇādipaṇṇattisaṅgahatthaṃ “saṅkhāra”nti avatvā kañci dhammanti vuttaṃ.",
  "atk-s0401a:1397_1": "Idhāpi ariyasāvakassa catubhūmakavasena paricchedo veditabbo, puthujjanassa tebhūmakavasena.",
  "atk-s0401a:1397_2": "Sabbavāresu vā ariyasāvakassāpi tebhūmakavaseneva paricchedo vaṭṭati. Yaṃ yaṃ hi",
  "atk-s0401a:1397_3": "puthujjano gaṇhāti, tato tato ariyasāvako gāhaṃ viniveṭheti. Puthujjano hi yaṃ yaṃ",
  "atk-s0401a:1397_4": "niccaṃ sukhaṃ attāti gaṇhāti, taṃ taṃ ariyasāvako aniccaṃ dukkhaṃ anattāti gaṇhanto",
  "atk-s0401a:1397_5": "taṃ gāhaṃ viniveṭheti. Iti imasmiṃ suttattaye puthujjanattaggāhaviniveṭhanaṃ nāma kathitaṃ.",
  "atk-s0401a:1398_0": "271. Mātarantiādīsu janikāva mātā, janakova pitā, manussabhūtova khīṇāsavo arahāti",
  "atk-s0401a:1398_1": "adhippeto. Kiṃ pana ariyasāvako aññaṃ jīvitā voropeyyāti? Etampi aṭṭhānaṃ. Sacepi",
  "atk-s0401a:1398_2": "bhavantaragataṃ ariyasāvakaṃ attano ariyasāvakabhāvaṃ ajānantampi koci evaṃ vadeyya",
  "atk-s0401a:1398_3": "“imaṃ kunthakipillikaṃ jīvitā voropetvā sakalacakkavāḷagabbhe cakkavattirajjaṃ paṭipajjāhī”ti,",
  "atk-s0401a:1398_4": "neva so taṃ jīvitā voropeyya. Athāpi naṃ evaṃ vadeyyuṃ “sace imaṃ na ghātessasi,",
  "atk-s0401a:1398_5": "sīsaṃ te chindissāmā”ti. Sīsamevassa chindeyyuṃ, na ca so taṃ ghāteyya. Puthujjanabhāvassa",
  "atk-s0401a:1398_6": "pana mahāsāvajjabhāvadassanatthaṃ ariyasāvakassa ca balavadīpanatthametaṃ vuttaṃ.",
  "atk-s0401a:1398_7": "Ayañhettha adhippāyo – sāvajjo puthujjanabhāvo, yatra hi nāma puthujjano mātughātādīnipi",
  "atk-s0401a:1398_8": "ānantariyāni karissati. Mahābalo ca ariyasāvako, yo etāni kammāni na karotīti.",
  "atk-s0401a:1399": "274. Paduṭṭhacittoti vadhakacittena paduṭṭhacitto. Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.",
  "atk-s0401a:1400_0": "275. Saṅghaṃ bhindeyyāti samānasaṃvāsakaṃ samānasīmāya ṭhitaṃ pañcahi kāraṇehi saṅghaṃ",
  "atk-s0401a:1400_1": "bhindeyya. Vuttampi cetaṃ “pañcahupāli, ākārehi saṅgho bhijjati – kammena, uddesena,",
  "atk-s0401a:1400_2": "voharanto, anussāvanena, salākaggāhenā”ti.",
  "atk-s0401a:1401_0": "Tattha kammenāti apalokanādīsu catūsu kammesu aññatarena kammena. Uddesenāti pañcasu",
  "atk-s0401a:1401_1": "pātimokkhuddesesu aññatarena uddesena. Voharantoti kathayanto, tāhi tāhi uppattīhi",
  "atk-s0401a:1401_2": "adhammaṃ dhammotiādīni aṭṭhārasa bhedakaravatthūni dīpento. Anussāvanenāti “nanu",
  "atk-s0401a:1401_3": "tumhe jānātha mayhaṃ uccākulā pabbajitabhāvaṃ bahussutabhāvañca, mādiso nāma uddhammaṃ",
  "atk-s0401a:1401_4": "ubbinayaṃ satthu sāsanaṃ gāheyyāti cittampi uppādetuṃ na tumhākaṃ yuttaṃ, kiṃ mayhaṃ",
  "atk-s0401a:1401_5": "avīci nīluppalavanaṃ viya sītalā, kiṃ ahaṃ apāyato na bhāyāmī”tiādinā nayena kaṇṇamūle",
  "atk-s0401a:1401_6": "vacībhedaṃ katvā anussāvanena. Salākaggāhenāti evaṃ anussāvetvā tesaṃ cittaṃ upatthambhetvā",
  "atk-s0401a:1401_7": "anivattidhamme katvā “gaṇhatha imaṃ salāka”nti salākaggāhena.",
  "atk-s0401a:1402_0": "Ettha ca kammeva uddeso vā pamāṇaṃ, vohārānussāvanasalākaggāhā pana pubbabhāgā. Aṭṭhārasavatthudīpanavasena",
  "atk-s0401a:1402_1": "hi voharantena tattha rucijananatthaṃ anussāvetvā salākāya gahitāyapi abhinnova hoti",
  "atk-s0401a:1402_2": "saṅgho. Yadā pana evaṃ cattāro vā atirekā vā salākaṃ gahetvā āveṇikaṃ kammaṃ vā uddesaṃ",
  "atk-s0401a:1402_3": "vā karonti, tadā saṅgho bhinno nāma hoti. Evaṃ diṭṭhisampanno puggalo saṅghaṃ bhindeyyāti",
  "atk-s0401a:1402_4": "netaṃ ṭhānaṃ vijjati. Ettāvatā mātughātādīni pañca ānantariyakammāni dassitāni honti,",
  "atk-s0401a:1402_5": "yāni puthujjano karoti, na ariyasāvako. Tesaṃ āvibhāvatthaṃ –",
  "atk-s0401a:1403": "“Kammato dvārato ceva, kappaṭṭhitiyato tathā;",
  "atk-s0401a:1404": "Pākasādhāraṇādīhi, viññātabbo vinicchayo”.",
  "atk-s0401a:1405_0": "Tattha kammato tāva – ettha hi manussabhūtasseva manussabhūtaṃ mātaraṃ vā pitaraṃ",
  "atk-s0401a:1405_1": "vā api parivattaliṅgaṃ jīvitā voropentassa kammaṃ ānantariyaṃ hoti, tassa vipākaṃ",
  "atk-s0401a:1405_2": "paṭibāhissāmīti sakalacakkavāḷaṃ mahācetiyappamāṇehipi kañcanathūpehi pūretvāpi sakalacakkavāḷaṃ",
  "atk-s0401a:1405_3": "pūretvā nisinnassa bhikkhusaṅghassa mahādānaṃ datvāpi buddhassa bhagavato saṅghāṭikaṇṇaṃ",
  "atk-s0401a:1405_4": "amuñcanto vicaritvāpi kāyassa bhedā nirayameva upapajjati. Yo pana sayaṃ manusso",
  "atk-s0401a:1405_5": "tiracchānabhūtaṃ mātaraṃ vā pitaraṃ vā, sayaṃ vā tiracchānabhūto manussabhūtaṃ, tiracchānabhūtoyeva",
  "atk-s0401a:1405_6": "vā tiracchānabhūtaṃ jīvitā voropeti, tassa kammaṃ ānantariyaṃ na hoti, bhāriyaṃ pana",
  "atk-s0401a:1405_7": "hoti, ānantariyaṃ āhacceva tiṭṭhati. Manussajātikānaṃva pana vasena ayaṃ pañho kathito.",
  "atk-s0401a:1406_0": "Tattha eḷakacatukkaṃ, saṅgāmacatukkaṃ, coracatukkañca kathetabbaṃ. Eḷakaṃ māressāmīti",
  "atk-s0401a:1406_1": "abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā",
  "atk-s0401a:1406_2": "mārento ānantariyaṃ phusati. Eḷakābhisandhinā mātāpitiabhisandhinā vā eḷakaṃ mārento",
  "atk-s0401a:1406_3": "ānantariyaṃ na phusati, mātāpitiabhisandhinā mātāpitaro mārento phusateva. Esa nayo",
  "atk-s0401a:1406_4": "itarasmimpi catukkadvaye. Yathā ca mātāpitūsu, evaṃ arahantepi etāni catukkāni veditabbāni.",
  "atk-s0401a:1406_5": "Manussaarahantameva ca māretvā ānantariyaṃ phusati, na yakkhabhūtaṃ. Kammaṃ pana",
  "atk-s0401a:1406_6": "bhāriyaṃ, ānantariyasadisameva. Manussaarahantassa ca puthujjanakāleyeva satthappahāre",
  "atk-s0401a:1406_7": "vā vise vā dinnepi yadi so arahattaṃ patvā teneva marati, arahantaghātako hotiyeva.",
  "atk-s0401a:1406_8": "Yaṃ pana puthujjanakāle dinnaṃ dānaṃ arahattaṃ patvā paribhuñjati, puthujjanasseva",
  "atk-s0401a:1406_9": "taṃ dinnaṃ hoti. Sesaariyapuggale mārentassa ānantariyaṃ natthi, kammaṃ pana bhāriyaṃ,",
  "atk-s0401a:1406_10": "ānantariyasadisameva.",
  "atk-s0401a:1407_0": "Lohituppāde tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ",
  "atk-s0401a:1407_1": "nāma natthi, sarīrassa pana antoyeva ekasmiṃ ṭhāne lohitaṃ samosarati. Devadattena",
  "atk-s0401a:1407_2": "paviddhasilato bhijjitvā gatā sakalikāpi tathāgatassa pādantaṃ pahari, pharasunā",
  "atk-s0401a:1407_3": "pahaṭo viya pādo antolohitoyeva ahosi. Tathā karontassa ānantariyaṃ hoti. Jīvako",
  "atk-s0401a:1407_4": "pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā",
  "atk-s0401a:1407_5": "phāsukamakāsi. Tathā karontassa puññakammameva hoti.",
  "atk-s0401a:1408_0": "Atha ye parinibbute tathāgate cetiyaṃ bhindanti, bodhiṃ chindanti, dhātumhi upakkamanti,",
  "atk-s0401a:1408_1": "tesaṃ kiṃ hotīti? Bhāriyaṃ kammaṃ hoti, ānantariyasadisaṃ. Sadhātukaṃ pana thūpaṃ",
  "atk-s0401a:1408_2": "vā paṭimaṃ vā bādhayamānaṃ bodhisākhaṃ chindituṃ vaṭṭati. Sacepi tattha nilīnā sakuṇā",
  "atk-s0401a:1408_3": "cetiye vaccaṃ pātenti, chindituṃ vaṭṭatiyeva. Paribhogacetiyato hi sarīracetiyaṃ",
  "atk-s0401a:1408_4": "mahantataraṃ. Cetiyavatthuṃ bhinditvā gacchantaṃ bodhimūlampi chinditvā harituṃ vaṭṭati.",
  "atk-s0401a:1408_5": "Yā pana bodhisākhā bodhigharaṃ bādhati, taṃ geharakkhaṇatthaṃ chindituṃ na labhati.",
  "atk-s0401a:1408_6": "Bodhiatthañhi gehaṃ, na gehatthāya bodhi. Āsanagharepi eseva nayo. Yasmiṃ pana āsanaghare",
  "atk-s0401a:1408_7": "dhātu nihitā hoti, tassa rakkhaṇatthāya bodhisākhaṃ chindituṃ vaṭṭati. Bodhijagganatthaṃ",
  "atk-s0401a:1408_8": "ojāharaṇasākhaṃ vā pūtisākhaṃ vā chindituṃ vaṭṭatiyeva, sarīrapaṭijaggane viya puññampi hoti.",
  "atk-s0401a:1409_0": "Saṅghabhedepi sīmaṭṭhakasaṅghe asannipatite visuṃ parisaṃ gahetvā katavohārānussāvanasalākaggāhassa",
  "atk-s0401a:1409_1": "kammaṃ vā karontassa uddesaṃ vā uddisantassa bhedo ca hoti ānantariyakammañca. Samaggasaññāya",
  "atk-s0401a:1409_2": "pana vaṭṭatīti saññāya vā karontassa bhedova hoti, na ānantariyakammaṃ. Tathā navato",
  "atk-s0401a:1409_3": "ūnaparisāya. Sabbantimena paricchedena navannaṃ janānaṃ yo saṅghaṃ bhindati, tassa",
  "atk-s0401a:1409_4": "ānantariyakammaṃ hoti. Tassa anuvattakānaṃ adhammavādīnaṃ mahāsāvajjakammaṃ, dhammavādino",
  "atk-s0401a:1409_5": "pana anavajjā. Tattha navannameva saṅghabhede idaṃ suttaṃ – “ekato, upāli, cattāro",
  "atk-s0401a:1409_6": "honti, ekato cattāro, navamo anussāveti, salākaṃ gāheti ‘ayaṃ dhammo ayaṃ vinayo",
  "atk-s0401a:1409_7": "idaṃ satthu sāsanaṃ, imaṃ gaṇhatha, imaṃ rocethā’ti. Evaṃ kho, upāli, saṅgharāji",
  "atk-s0401a:1409_8": "ceva hoti saṅghabhedo ca. Navannaṃ vā, upāli, atirekanavannaṃ vā saṅgharāji ceva",
  "atk-s0401a:1409_9": "hoti saṅghabhedo cā”ti. Etesu ca pana pañcasu saṅghabhedo vacīkammaṃ, sesāni kāyakammānīti",
  "atk-s0401a:1409_10": "evaṃ kammato viññātabbo vinicchayo.",
  "atk-s0401a:1410_0": "Dvāratoti sabbāneva cetāni kāyadvāratopi vacīdvāratopi samuṭṭhahanti. Purimāni panettha",
  "atk-s0401a:1410_1": "cattāri āṇattikavijjāmayappayogavasena vacīdvārato samuṭṭhahitvāpi kāyadvārameva",
  "atk-s0401a:1410_2": "pūrenti, saṅghabhedo hatthamuddhāya bhedaṃ karontassa kāyadvārato samuṭṭhahitvāpi",
  "atk-s0401a:1410_3": "vacīdvārameva pūretīti evamettha dvāratopi viññātabbo vinicchayo.",
  "atk-s0401a:1411_0": "Kappaṭṭhitiyatoti saṅghabhedoyeva cettha kappaṭṭhitiyo. Saṇṭhahante hi kappe vā kappavemajjhe",
  "atk-s0401a:1411_1": "vā saṅghabhedaṃ katvā kappavināseyeva muccati. Sacepi hi ‘sve kappo vinassissatī”ti",
  "atk-s0401a:1411_2": "ajja saṅghabhedaṃ karoti, sveva muccati, ekadivasameva niraye paccati. Evaṃ karaṇaṃ",
  "atk-s0401a:1411_3": "pana natthi. Sesāni cattāri kammāni ānantariyāneva honti, na kappaṭṭhitiyānīti evamettha",
  "atk-s0401a:1411_4": "kappaṭṭhitiyatopi viññātabbo vinicchayo.",
  "atk-s0401a:1412_0": "Pākatoti yena ca pañcapetāni kammāni katāni honti, tassa saṅghabhedoyeva paṭisandhivasena",
  "atk-s0401a:1412_1": "vipaccati, sesāni “ahosikammaṃ nāhosi kammavipāko”ti evamādīsu saṅkhaṃ gacchanti.",
  "atk-s0401a:1412_2": "Saṅghabhedābhāve lohituppādo, tadabhāve arahantaghāto, tadabhāve sace pitā sīlavā",
  "atk-s0401a:1412_3": "hoti, mātā dussīlā, no vā tathā sīlavatī, pitughāto paṭisandhivasena vipaccati. Sace",
  "atk-s0401a:1412_4": "mātā sīlavatī, mātughāto. Dvīsupi sīlena vā dussīlena vā samānesu mātughātova paṭisandhivasena",
  "atk-s0401a:1412_5": "vipaccati. Mātā hi dukkarakārinī bahūpakārā ca puttānanti. Evamettha pākatopi viññātabbo vinicchayo.",
  "atk-s0401a:1413_0": "Sādhāraṇādīhīti purimāni cattāri sabbesampi gahaṭṭhapabbajitānaṃ sādhāraṇāni. Saṅghabhedo",
  "atk-s0401a:1413_1": "pana “na kho, upāli bhikkhunī, saṅghaṃ bhindati, na sikkhamānā, na sāmaṇero, na sāmaṇerī,",
  "atk-s0401a:1413_2": "na upāsako, na upāsikā saṅghaṃ bhindati. Bhikkhu kho, upāli, pakatatto samānasaṃvāsako",
  "atk-s0401a:1413_3": "samānasīmāyaṃ ṭhito saṅghaṃ bhindatī”ti vacanato vuttappakārassa bhikkhunova hoti,",
  "atk-s0401a:1413_4": "na aññassa, tasmā asādhāraṇo. Ādisaddena sabbepete dukkhavedanāya sahagatā dosamohasampayuttā",
  "atk-s0401a:1413_5": "cāti evamettha sādhāraṇādīhipi viññātabbo vinicchayo.",
  "atk-s0401a:1414": "276. Aññaṃ satthāranti “ayaṃ me satthā satthu kiccaṃ kātuṃ asamattho”ti bhavantarepi aññaṃ titthakaraṃ ‘ayaṃ me satthā”ti evaṃ gaṇheyya, netaṃ ṭhānaṃ vijjatīti attho.",
  "atk-s0401a:1415_0": "277. Ekissā lokadhātuyāti dasasahassilokadhātuyā. Tīṇi hi khettāni jātikhettaṃ, āṇākhettaṃ",
  "atk-s0401a:1415_1": "visayakhettanti. Tattha jātikhettaṃ nāma dasasahassī lokadhātu. Sā hi tathāgatassa",
  "atk-s0401a:1415_2": "mātukucchismiṃ okkamanakāle nikkhamanakāle sambodhikāle dhammacakkappavattane āyusaṅkhāravossajjane",
  "atk-s0401a:1415_3": "parinibbāne ca kampati. Koṭisatasahassacakkavāḷaṃ pana āṇākhettaṃ nāma. Āṭānāṭiyaparittamoraparittadhajaggaparittaratanaparittādīnañhi",
  "atk-s0401a:1415_4": "ettha āṇā pavattati. Visayakhettassa pana parimāṇaṃ natthi. Buddhānañhi “yāvatakaṃ",
  "atk-s0401a:1415_5": "ñāṇaṃ tāvatakaṃ ñeyyaṃ, yāvatakaṃ ñeyyaṃ tāvatakaṃ ñāṇaṃ, ñāṇapariyantikaṃ ñeyyaṃ,",
  "atk-s0401a:1415_6": "ñeyyapariyantikaṃ ñāṇa”nti vacanato avisayo nāma natthi.",
  "atk-s0401a:1416_0": "Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti",
  "atk-s0401a:1416_1": "suttaṃ natthi, na uppajjantīti pana atthi. Tīṇi hi piṭakāni – vinayapiṭakaṃ, suttantapiṭakaṃ,",
  "atk-s0401a:1416_2": "abhidhammapiṭakaṃ. Tisso saṅgītiyo – mahākassapattherassa saṅgīti, yasattherassa",
  "atk-s0401a:1416_3": "saṅgīti, moggaliputtattherassa saṅgīti. Imā tisso saṅgītiyo āruḷhe tepiṭake buddhavacane",
  "atk-s0401a:1416_4": "imaṃ cakkavāḷaṃ muñcitvā aññattha buddhā uppajjantīti suttaṃ natthi, na uppajjantīti pana atthi.",
  "atk-s0401a:1417_0": "Apubbaṃ acarimanti apure apacchā, ekato na uppajjanti. Pure vā pacchā vā uppajjantīti",
  "atk-s0401a:1417_1": "vuttaṃ hoti. Tattha bodhipallaṅke “bodhiṃ appatvā na uṭṭhahissāmī”ti nisinnakālato",
  "atk-s0401a:1417_2": "paṭṭhāya yāva mātukucchismiṃ paṭisandhiggahaṇaṃ, tāva pubbeti na veditabbaṃ. Bodhisattassa",
  "atk-s0401a:1417_3": "hi paṭisandhikkhaṇe dasasahassacakkavāḷakampaneneva khettapariggaho kato, etthantare",
  "atk-s0401a:1417_4": "aññassa buddhassa uppatti nivāritāva hoti. Parinibbānato paṭṭhāya yāva sāsapamattāpi",
  "atk-s0401a:1417_5": "dhātu tiṭṭhati, tāva pacchāti na veditabbaṃ. Dhātūsu hi ṭhitāsu buddhā ṭhitāva honti.",
  "atk-s0401a:1417_6": "Tasmā etthantare aññassa buddhassa uppatti nivāritāva hoti. Dhātuparinibbāne pana",
  "atk-s0401a:1417_7": "jāte aññassa buddhassa uppatti na nivāritā.",
  "atk-s0401a:1418_0": "Kasmā pana apubbaṃ acarimaṃ na uppajjantīti? Anacchariyattā. Buddhā hi acchariyamanussā.",
  "atk-s0401a:1418_1": "Yathāha – “ekapuggalo, bhikkhave, loke uppajjamāno uppajjati acchariyamanusso. Katamo",
  "atk-s0401a:1418_2": "ekapuggalo? Tathāgato arahaṃ sammāsambuddho”ti. Yadi ca dve vā cattāro vā aṭṭha vā",
  "atk-s0401a:1418_3": "soḷasa vā ekato uppajjeyyuṃ, anacchariyā bhaveyyuṃ. Ekasmiñhi vihāre dvinnaṃ cetiyānampi",
  "atk-s0401a:1418_4": "lābhasakkāro uḷārā na honti, bhikkhūpi bahutāya anacchariyā jātā, evaṃ buddhāpi bhaveyyuṃ.",
  "atk-s0401a:1418_5": "Tasmā na uppajjanti.",
  "atk-s0401a:1419_0": "Desanāya ca visesābhāvato. Yañhi satipaṭṭhānādikaṃ dhammaṃ eko deseti, aññena uppajjitvāpi",
  "atk-s0401a:1419_1": "sova dhammo desetabbo siyā. Tato anacchariyo siyā. Ekasmiṃ pana dhammaṃ desente desanāpi acchariyāva hoti.",
  "atk-s0401a:1420_0": "Vivādabhāvato ca. Bahūsu ca buddhesu uppannesu bahūnaṃ ācariyānaṃ antevāsikā viya",
  "atk-s0401a:1420_1": "“amhākaṃ buddho pāsādiko, amhākaṃ buddho madhurassaro lābhī puññavā”ti vivadeyyuṃ,",
  "atk-s0401a:1420_2": "tasmāpi evaṃ na uppajjanti.",
  "atk-s0401a:1421": "Apicetaṃ kāraṇaṃ milindaraññā puṭṭhena nāgasenattherena vitthāritameva. Vuttañhi tattha –",
  "atk-s0401a:1422_0": "“Bhante, nāgasena, bhāsitampi hetaṃ bhagavatā – ‘aṭṭhānametaṃ, bhikkhave, anavakāso,",
  "atk-s0401a:1422_1": "yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,",
  "atk-s0401a:1422_2": "netaṃ ṭhānaṃ vijjatī’ti. Desentā ca, bhante nāgasena, sabbepi tathāgatā sattatiṃsa",
  "atk-s0401a:1422_3": "bodhipakkhiyadhamme desenti, kathayamānā ca cattāri ariyasaccāni kathenti, sikkhāpentā",
  "atk-s0401a:1422_4": "ca tīsu sikkhāsu sikkhāpenti, anusāsamānā ca appamādapaṭipattiyaṃ anusāsanti. Yadi,",
  "atk-s0401a:1422_5": "bhante nāgasena, sabbesampi tathāgatānaṃ eko uddeso ekā kathā ekā sikkhā ekā anusiṭṭhi,",
  "atk-s0401a:1422_6": "kena kāraṇena dve tathāgatā ekakkhaṇe na uppajjanti. Ekenapi tāva buddhuppādena ayaṃ",
  "atk-s0401a:1422_7": "loko obhāsajāto, yadi dutiyopi buddho bhaveyya, dvinnaṃ pabhāya ayaṃ loko bhiyyosomattāya",
  "atk-s0401a:1422_8": "obhāsajāto bhaveyya. Ovadamānā ca dve tathāgatā sukhaṃ ovadeyyuṃ, anusāsamānā ca",
  "atk-s0401a:1422_9": "sukhaṃ anusāseyyuṃ. Tattha me kāraṇaṃ desehi, yathāhaṃ nissaṃsayo bhaveyyanti”.",
  "atk-s0401a:1423_0": "“Ayaṃ, mahārāja, dasasahassī lokadhātu ekabuddhadhāraṇī, ekasseva tathāgatassa guṇaṃ",
  "atk-s0401a:1423_1": "dhāreti. Yadi dutiyo buddho uppajjeyya, nāyaṃ dasasahassī lokadhātu dhāreyya, caleyya",
  "atk-s0401a:1423_2": "kampeyya nameyya onameyya vinameyya vikireyya vidhameyya viddhaṃseyya, na ṭhānamupagaccheyya.",
  "atk-s0401a:1424_0": "“Yathā, mahārāja, nāvā ekapurisasandhāraṇī bhaveyya. Ekasmiṃ purise abhirūḷhe sā",
  "atk-s0401a:1424_1": "nāvā samupādikā bhaveyya. Atha dutiyo puriso āgaccheyya tādiso āyunā vaṇṇena vayena",
  "atk-s0401a:1424_2": "pamāṇena kisathūlena sabbaṅgapaccaṅgena, so taṃ nāvaṃ abhiruheyya. Api nu sā, mahārāja,",
  "atk-s0401a:1424_3": "nāvā dvinnampi dhāreyyāti? Na hi, bhante, caleyya kampeyya nameyya onameyya vinameyya",
  "atk-s0401a:1424_4": "vikireyya vidhameyya viddhaṃseyya, na ṭhānamupagaccheyya, osīdeyya udaketi. Evameva",
  "atk-s0401a:1424_5": "kho, mahārāja, ayaṃ dasasahassī lokadhātu ekabuddhadhāraṇī, ekasseva tathāgatassa",
  "atk-s0401a:1424_6": "guṇaṃ dhāreti, yadi dutiyo buddho uppajjeyya, nāyaṃ dasasahassī lokadhātu dhāreyya,",
  "atk-s0401a:1424_7": "caleyya…pe… na ṭhānamupagaccheyya.",
  "atk-s0401a:1425_0": "“Yathā vā pana, mahārāja, puriso yāvadatthaṃ bhojanaṃ bhuñjeyya chādentaṃ yāva kaṇṭhamabhipūrayitvā.",
  "atk-s0401a:1425_1": "So dhāto pīṇito paripuṇṇo nirantaro tandikato anonamitadaṇḍajāto punadeva tattakaṃ",
  "atk-s0401a:1425_2": "bhojanaṃ bhuñjeyya. Api nu kho so, mahārāja, puriso sukhito bhaveyyāti? Na hi, bhante,",
  "atk-s0401a:1425_3": "sakiṃbhuttova mareyyāti. Evameva kho, mahārāja, ayaṃ dasasahassī lokadhātu ekabuddhadhāraṇī…pe…",
  "atk-s0401a:1425_4": "na ṭhānamupagaccheyyāti.",
  "atk-s0401a:1426_0": "“Kiṃ nu kho, bhante nāgasena, atidhammabhārena pathavi calatīti? Idha, mahārāja,",
  "atk-s0401a:1426_1": "dve sakaṭā ratanaparipūritā bhaveyyuṃ yāva mukhasamā. Ekasmā sakaṭato ratanaṃ gahetvā",
  "atk-s0401a:1426_2": "ekasmiṃ sakaṭe ākireyyuṃ, api nu taṃ, mahārāja, sakaṭaṃ dvinnampi sakaṭānaṃ ratanaṃ",
  "atk-s0401a:1426_3": "dhāreyyāti? Na hi, bhante, nābhipi tassa phaleyya, arāpi tassa bhijjeyyuṃ, nemīpi",
  "atk-s0401a:1426_4": "tassa opateyyuṃ, akkhopi tassa bhijjeyyāti. Kiṃ nu kho, mahārāja, atiratanabhārena",
  "atk-s0401a:1426_5": "sakaṭaṃ bhijjatīti? Āma, bhanteti. Evameva kho, mahārāja, atidhammabhārena pathavī calatīti.",
  "atk-s0401a:1427_0": "“Api ca, mahārāja, imaṃ kāraṇaṃ buddhabalaparidīpanāya osāritaṃ. Aññampi tattha abhirūpaṃ",
  "atk-s0401a:1427_1": "kāraṇaṃ suṇohi, yena kāraṇena dve sammāsambuddhā ekakkhaṇe na uppajjanti. Yadi, mahārāja,",
  "atk-s0401a:1427_2": "dve sammāsambuddhā ekakkhaṇe uppajjeyyuṃ, parisāya vivādo uppajjeyya, ‘tumhākaṃ buddho,",
  "atk-s0401a:1427_3": "amhākaṃ buddho’ti ubhatopakkhajātā bhaveyyuṃ. Yathā, mahārāja, dvinnaṃ balavāmaccānaṃ",
  "atk-s0401a:1427_4": "parisāya vivādo uppajjati, ‘tumhākaṃ amacco amhākaṃ amacco’ti ubhatopakkhajātā honti.",
  "atk-s0401a:1427_5": "Evameva kho, mahārāja, yadi dve sammāsambuddhā ekakkhaṇe uppajjeyyuṃ, parisāya vivādo",
  "atk-s0401a:1427_6": "uppajjeyya, ‘tumhākaṃ buddho, amhākaṃ buddho’ti ubhatopakkhajātā bhaveyyuṃ. Idaṃ",
  "atk-s0401a:1427_7": "paṭhamaṃ kāraṇaṃ suṇohi, yena kāraṇena dve sammāsambuddhā ekakkhaṇe na uppajjanti.",
  "atk-s0401a:1428_0": "“Aparampi, mahārāja, uttariṃ kāraṇaṃ suṇohi, yena kāraṇena dve sammāsambuddhā ekakkhaṇe",
  "atk-s0401a:1428_1": "na uppajjanti. Yadi, mahārāja, dve sammāsambuddhā ekakkhaṇe uppajjeyyuṃ, aggo buddhoti",
  "atk-s0401a:1428_2": "yaṃ vacanaṃ, taṃ micchā bhaveyya. Jeṭṭho buddhoti…pe… seṭṭho buddhoti. Visiṭṭho buddhoti,",
  "atk-s0401a:1428_3": "uttamo buddhoti, pavaro buddhoti, asamo buddhoti, asamasamo buddhoti, appaṭisamo",
  "atk-s0401a:1428_4": "buddhoti, appaṭibhāgo buddhoti, appaṭipuggalo buddhoti yaṃ vacanaṃ, taṃ micchā bhaveyya.",
  "atk-s0401a:1428_5": "Imampi kho tvaṃ, mahārāja, kāraṇaṃ atthato sampaṭiccha, yena kāraṇena dve sammāsambuddhā",
  "atk-s0401a:1428_6": "ekakkhaṇe na uppajjanti.",
  "atk-s0401a:1429_0": "“Apica, mahārāja, buddhānaṃ bhagavantānaṃ sabhāvapakatikā esā, yaṃ ekoyeva buddho",
  "atk-s0401a:1429_1": "loke uppajjati. Kasmā? Kāraṇamahantattā sabbaññubuddhaguṇānaṃ. Aññampi, mahārāja,",
  "atk-s0401a:1429_2": "yaṃ mahantaṃ hoti, taṃ ekaṃyeva hoti. Pathavī, mahārāja, mahantī, sā ekāyeva. Sāgaro",
  "atk-s0401a:1429_3": "mahanto, so ekoyeva. Sineru girirāja mahanto, so ekoyeva. Ākāso mahanto, so ekoyeva.",
  "atk-s0401a:1429_4": "Sakko mahanto, so ekoyeva. Brahmā mahanto, so ekoyeva. Tathāgato arahaṃ sammāsambuddho",
  "atk-s0401a:1429_5": "mahanto, so ekoyeva. Yattha te uppajjanti, tattha aññesaṃ okāso na hoti. Tasmā tathāgato",
  "atk-s0401a:1429_6": "arahaṃ sammāsambuddho ekoyeva loke uppajjatīti. Sukathito, bhante nāgasena, pañho",
  "atk-s0401a:1429_7": "opammehi kāraṇehī”ti.",
  "atk-s0401a:1430_0": "Ekissā lokadhātuyāti ekasmiṃ cakkavāḷe. Heṭṭhā imināva padena dasa cakkavāḷasahassāni",
  "atk-s0401a:1430_1": "gahitāni, tānipi ekacakkavāḷeneva paricchindituṃ vaṭṭanti. Buddhā hi uppajjamānā",
  "atk-s0401a:1430_2": "imasmiṃyeva cakkavāḷe uppajjanti, uppajjanaṭṭhāne pana vārite ito aññesu cakkavāḷesu",
  "atk-s0401a:1430_3": "na uppajjantīti vāritameva hoti.",
  "atk-s0401a:1431": "Paṭhamavaggavaṇṇanā.",
  "atk-s0401a:1432": "15. Aṭṭhānapāḷi",
  "atk-s0401a:1433": "(15) 2. Aṭṭhānapāḷi-dutiyavaggavaṇṇanā",
  "atk-s0401a:1434_0": "278. Apubbaṃ acarimanti ettha cakkaratanapātubhāvato pubbe pubbaṃ, tasseva antaradhānato",
  "atk-s0401a:1434_1": "pacchā carimaṃ. Tattha dvidhā cakkaratanassa antaradhānaṃ hoti cakkavattino kālakiriyāya",
  "atk-s0401a:1434_2": "vā pabbajjāya vā. Antaradhāyamānañca pana taṃ kālakiriyato vā pabbajjato vā sattame",
  "atk-s0401a:1434_3": "divase antaradhāyati, tato paraṃ cakkavattino pātubhāvo avārito.",
  "atk-s0401a:1435_0": "Kasmā pana ekacakkavāḷe dve cakkavattino na uppajjantīti? Vivādupacchedato, acchariyabhāvato,",
  "atk-s0401a:1435_1": "cakkaratanassa mahānubhāvato ca. Dvīsu hi uppajjantesu “amhākaṃ rājā mahanto, amhākaṃ",
  "atk-s0401a:1435_2": "rājā mahanto”ti vivādo uppajjeyya, “ekasmiṃ dīpe cakkavattī, ekasmiṃ dīpe cakkavattī”ti",
  "atk-s0401a:1435_3": "ca anacchariyo bhaveyya. Yo cāyaṃ cakkaratanassa dvisahassadīpaparivāresu catūsu",
  "atk-s0401a:1435_4": "mahādīpesu issariyānuppadānasamattho mahānubhāvo, sopi parihāyetha. Iti vivādupacchedato",
  "atk-s0401a:1435_5": "acchariyabhāvato cakkaratanassa mahānubhāvato ca na ekacakkavāḷe dve uppajjanti.",
  "atk-s0401a:1436": "279. Yaṃ itthī arahaṃ assa sammāsambuddhoti ettha tiṭṭhatu tāva sabbaññuguṇe nibbattetvā lokanittharaṇasamattho buddhabhāvo, paṇidhānamattampi itthiyā na sampajjati.",
  "atk-s0401a:1437": "“Manussattaṃ liṅgasampatti, hetu satthāradassanaṃ;",
  "atk-s0401a:1438": "Pabbajjā guṇasampatti, adhikāro ca chandatā;",
  "atk-s0401a:1439": "Aṭṭha dhammasamodhānā, abhinīhāro samijjhatī”ti. –",
  "atk-s0401a:1440_0": "Imāni hi paṇidhānasampattikāraṇāni. Iti paṇidhānampi sampādetuṃ asamatthāya itthiyā",
  "atk-s0401a:1440_1": "kuto buddhabhāvoti. “Aṭṭhānametaṃ, bhikkhave, anavakāso, yaṃ itthī arahaṃ assa sammāsambuddho”ti",
  "atk-s0401a:1440_2": "vuttaṃ. Sabbākāraparipūrova puññussayo sabbākāraparipūrameva attabhāvaṃ nibbattetīti",
  "atk-s0401a:1440_3": "purisova arahaṃ hoti sammāsambuddho, na itthī.",
  "atk-s0401a:1441_0": "280. Rājā assa cakkavattītiādīsupi yasmā itthiyā kosohitavatthaguyhatādīnaṃ abhāvena",
  "atk-s0401a:1441_1": "lakkhaṇāni na paripūranti, itthiratanābhāvena sattaratanasamaṅgitā na sampajjati,",
  "atk-s0401a:1441_2": "sabbamanussehi ca adhiko attabhāvo na hoti. Tasmā “aṭṭhānametaṃ, bhikkhave, anavakāso",
  "atk-s0401a:1441_3": "yaṃ itthī rājā assa cakkavattī”ti vuttaṃ.",
  "atk-s0401a:1442": "281. Yasmā ca sakkattādīni tīṇi ṭhānāni uttamāni, itthiliṅgañca hīnaṃ, tasmā cassā sakkattādīnipi paṭisiddhāni.",
  "atk-s0401a:1443_0": "Nanu ca yathā itthiliṅgaṃ, evaṃ purisaliṅgampi brahmaloke natthi. Tasmā “yaṃ puriso",
  "atk-s0401a:1443_1": "brahmattaṃ kāreyya, ṭhānametaṃ vijjatī”tipi na vattabbaṃ siyāti. No na vattabbaṃ.",
  "atk-s0401a:1443_2": "Kasmā? Idha purisassa tattha nibbattanato. Brahmattanti hi mahābrahmattaṃ adhippetaṃ.",
  "atk-s0401a:1443_3": "Itthī ca idha jhānaṃ bhāvetvā kālaṃ katvā brahmapārisajjānaṃ sahabyataṃ upapajjati,",
  "atk-s0401a:1443_4": "na mahābrahmānaṃ. Puriso pana tattha nuppajjatīti na vattabbo. Samānepi cettha ubhayaliṅgābhāve",
  "atk-s0401a:1443_5": "purisasaṇṭhānāva brahmāno, na itthisaṇṭhānā. Tasmā suvuttamevetaṃ.",
  "atk-s0401a:1444_0": "284. Kāyaduccaritassātiādīsu yathā nimbabījakosātakibījādīni madhuraṃ phalaṃ na nibbattenti,",
  "atk-s0401a:1444_1": "asātaṃ amadhurameva nibbattenti, evaṃ kāyaduccaritādīni madhuraṃ vipākaṃ na nibbattenti,",
  "atk-s0401a:1444_2": "amadhurameva nibbattenti. Yathā ca ucchubījasālibījādīni madhuraṃ sādurasameva phalaṃ",
  "atk-s0401a:1444_3": "nibbattenti, na asātaṃ kaṭukaṃ. Evaṃ kāyasucaritādīni madhurameva vipākaṃ nibbattenti,",
  "atk-s0401a:1444_4": "na amadhuraṃ. Vuttampi cetaṃ –",
  "atk-s0401a:1445": "“Yādisaṃ vapate bījaṃ, tādisaṃ harate phalaṃ;",
  "atk-s0401a:1446": "Kalyāṇakārī kalyāṇaṃ, pāpakārī ca pāpaka”nti. ;",
  "atk-s0401a:1447": "Tasmā “aṭṭhānametaṃ, bhikkhave, anavakāso, yaṃ kāyaduccaritassā”tiādi vuttaṃ.",
  "atk-s0401a:1448_0": "290-295. Kāyaduccaritasamaṅgītiādīsu samaṅgīti pañcavidhā samaṅgitā – āyūhanasamaṅgitā,",
  "atk-s0401a:1448_1": "cetanāsamaṅgitā, kammasamaṅgitā, vipākasamaṅgitā, upaṭṭhānasamaṅgitāti. Tattha kusalākusalakammāyūhanakkhaṇe",
  "atk-s0401a:1448_2": "āyūhanasamaṅgitāti vuccati. Tathā cetanāsamaṅgitā. Yāva pana sattā arahattaṃ na pāpuṇanti,",
  "atk-s0401a:1448_3": "tāva sabbepi sattā pubbe upacitacetanāya samaṅgitāya cetanāsamaṅginoti vuccanti.",
  "atk-s0401a:1448_4": "Esā cetanāsamaṅgitā. Yāva arahattaṃ na pāpuṇanti, tāva sabbepi sattā pubbe upacitaṃ",
  "atk-s0401a:1448_5": "vipākārahaṃ kammaṃ sandhāya “kammasamaṅgino”ti vuccanti. Esā kammasamaṅgitā. Vipākasamaṅgitā",
  "atk-s0401a:1448_6": "vipākakkhaṇeyeva veditabbā. Yāva pana sattā arahattaṃ na pāpuṇanti, tāva tesaṃ tato",
  "atk-s0401a:1448_7": "tato cavitvā niraye uppajjamānānaṃ aggijālālohakumbhiādīhi upaṭṭhānākārehi nirayo,",
  "atk-s0401a:1448_8": "gabbhaseyyakattaṃ āpajjamānānaṃ mātukucchi, devesu uppajjamānānaṃ kapparukkhavimānādīhi",
  "atk-s0401a:1448_9": "upaṭṭhānākārehi devalokoti evaṃ upapattinimittaṃ upaṭṭhāti. Iti nesaṃ iminā upapattinimittaupaṭṭhānena",
  "atk-s0401a:1448_10": "aparimuttatā upaṭṭhānasamaṅgitā nāma. Sā calati, sesā niccalā. Niraye hi upaṭṭhitepi",
  "atk-s0401a:1448_11": "devaloko upaṭṭhāti, devaloke upaṭṭhitepi nirayo upaṭṭhāti, manussaloke upaṭṭhitepi",
  "atk-s0401a:1448_12": "tiracchānayoni upaṭṭhāti, tiracchānayoniyā ca upaṭṭhitāyapi manussaloko upaṭṭhātiyeva.",
  "atk-s0401a:1449_0": "Tatridaṃ vatthu – soṇagiripāde kira acelavihāre soṇatthero nāma eko dhammakathiko.",
  "atk-s0401a:1449_1": "Tassa pitā sunakhavājiko nāma ahosi, thero taṃ paṭibāhantopi saṃvare ṭhapetuṃ asakkonto",
  "atk-s0401a:1449_2": "“mā nassi varāko”ti mahallakakāle akāmakaṃ naṃ pabbājesi. Tassa gilānaseyyāya nipannassa",
  "atk-s0401a:1449_3": "nirayo upaṭṭhāsi. Soṇagiripādato mahantā sunakhā āgantvā khāditukāmā viya samparivāresuṃ.",
  "atk-s0401a:1449_4": "So mahābhayabhīto “vārehi, tāta soṇa, vārehi, tāta soṇā”ti āha. Kiṃ mahātherāti?",
  "atk-s0401a:1449_5": "Na passasi, tātāti taṃ pavattiṃ ācikkhi. Soṇatthero “kathañhi nāma mādisassa pitā",
  "atk-s0401a:1449_6": "niraye nibbattissati, patiṭṭhāssa bhavissāmī”ti sāmaṇerehi nānāpupphāni āharāpetvā",
  "atk-s0401a:1449_7": "cetiyaṅgaṇabodhiyaṅgaṇesu talasantharaṇapūjaṃ āsanapūjañca kāretvā pitaraṃ mañcakena",
  "atk-s0401a:1449_8": "cetiyaṅgaṇaṃ haritvā mañce nisīdāpetvā “ayaṃ, mahāthera, pūjā tumhākaṃ atthāya katā,",
  "atk-s0401a:1449_9": "‘ayaṃ me bhagavā duggatapaṇṇākāro’ti vatvā bhagavantaṃ vanditvā cittaṃ pasādehī”ti",
  "atk-s0401a:1449_10": "āha. Sā mahāthero pūjaṃ disvā tathā karonto cittaṃ pasādesi. Tāvadevassa devaloko",
  "atk-s0401a:1449_11": "upaṭṭhāsi. Nandanavana-cittalatāvana-missakavana-phārusakavana-vimānāni ceva devanāṭakāni",
  "atk-s0401a:1449_12": "ca parivāretvā ṭhitāni viya ahesuṃ. So “apetha, soṇa, apetha, soṇā”ti theraṃ āha.",
  "atk-s0401a:1449_13": "Kimidaṃ, mahātherāti? Etā te mātaro āgacchantīti. Thero “saggo upaṭṭhito mahātherassā”ti",
  "atk-s0401a:1449_14": "cintesi. Evaṃ upaṭṭhānasamaṅgitā calatīti veditabbā. Etāsu samaṅgitāsu idha āyūhanacetanākamma-samaṅgitāvasena",
  "atk-s0401a:1449_15": "“kāyaduccaritasamaṅgī”tiādi vuttaṃ.",
  "atk-s0401a:1450_0": "Tattha eke ācariyā “yasmiṃ khaṇe kammaṃ āyūhati, tasmiṃyeva khaṇe tassa saggo vārito”ti",
  "atk-s0401a:1450_1": "vadanti. Apare pana “āyūhitakammaṃ nāma vipākavāraṃ labhantampi atthi alabhantampi.",
  "atk-s0401a:1450_2": "Tattha yadā kammaṃ vipākavāraṃ labhati, tasmiṃyeva kāle tassa saggo vārito”ti vadanti.",
  "atk-s0401a:1450_3": "Sesaṃ sabbattha uttānatthamevāti.",
  "atk-s0401a:1451": "Aṭṭhānapāḷivaṇṇanā niṭṭhitā.",
  "atk-s0401a:1454": "16. Ekadhammapāḷi",
  "atk-s0401a:1455": "(16) 1. Ekadhammapāḷi-paṭhamavaggavaṇṇanā",
  "atk-s0401a:1456_0": "296. Ekadhammapāḷiyaṃ ekadhammoti ekasabhāvo. Ekantanibbidāyāti ekantena vaṭṭe nibbindanatthāya",
  "atk-s0401a:1456_1": "ukkaṇṭhanatthāya. Virāgāyāti vaṭṭe virajjanatthāya, rāgādīnaṃ vā kilesānaṃ virajjanāya",
  "atk-s0401a:1456_2": "vigamāya. Nirodhāyāti rāgādīnaṃ nirodhāya appavattikaraṇatthāya, vaṭṭasseva vā nirujjhanatthāya.",
  "atk-s0401a:1456_3": "Upasamāyāti kilesavūpasamanatthāya, abhiññāyāti aniccādivasena lakkhaṇattayaṃ āropetvā",
  "atk-s0401a:1456_4": "abhijānanatthāya. Sambodhāyāti catunnaṃ saccānaṃ bujjhanatthāya, “bodhi vuccati catūsu",
  "atk-s0401a:1456_5": "maggesu ñāṇa”nti evaṃ vuttassa vā catumaggañāṇassa paṭivijjhanatthāya. Nibbānāyāti",
  "atk-s0401a:1456_6": "appaccayanibbānassa sacchikaraṇatthāya.",
  "atk-s0401a:1457_0": "Iti bhagavā imehi sattahi padehi buddhānussatikammaṭṭhānassa vaṇṇaṃ kathesi. Kasmā?",
  "atk-s0401a:1457_1": "Mahājanassa ussāhajananatthaṃ visakaṇṭakavāṇijo viya attano paṇiyassa. Visakaṇṭakavāṇijo",
  "atk-s0401a:1457_2": "nāma guḷavāṇijo vuccati. So kira guḷaphāṇitakhaṇḍasakkarādīni sakaṭenādāya paccantagāmaṃ",
  "atk-s0401a:1457_3": "gantvā “visakaṇṭakaṃ gaṇhatha, visakaṇṭakaṃ gaṇhathā”ti ugghosesi. Taṃ sutvā gāmikā",
  "atk-s0401a:1457_4": "“visaṃ nāma kakkhaḷaṃ ghoraṃ. Yo naṃ khādati, so marati. Kaṇṭakampi vijjhitvā māreti,",
  "atk-s0401a:1457_5": "ubhopete kakkhaḷā. Ko ettha ānisaṃso”ti gehadvārāni thakesuṃ, dārake ca palāpesuṃ.",
  "atk-s0401a:1457_6": "Taṃ disvā vāṇijo ‘avohārakusalā ime gāmikā, handa ne upāyena gāhāpemī”ti “atimadhuraṃ",
  "atk-s0401a:1457_7": "gaṇhatha, atisāduṃ gaṇhatha, guḷaṃ phāṇitaṃ sakkaraṃ samagghaṃ labbhati, kūṭamāsakakūṭakahāpaṇādīhi",
  "atk-s0401a:1457_8": "vāpi labbhatī”ti ugghosesi. Taṃ sutvā gāmikā tuṭṭhapahaṭṭhā vaggavaggā gantvā bahumpi",
  "atk-s0401a:1457_9": "mūlaṃ datvā aggahesuṃ.",
  "atk-s0401a:1458_0": "Tattha visakaṇṭakavāṇijassa “visakaṇṭakaṃ gaṇhathā”ti ugghosanaṃ viya bhagavato buddhānussatikammaṭṭhānakathanaṃ,",
  "atk-s0401a:1458_1": "visakaṇṭake vaṇṇaṃ kathetvā tassa gahaṇatthāya mahājanassa ussāhakaraṇaṃ viya imehi",
  "atk-s0401a:1458_2": "sattahi padehi buddhānussatikammaṭṭhānassa vaṇṇabhaṇanena tassa mahājanassa ussāhakaraṇaṃ.",
  "atk-s0401a:1459_0": "Katamo ekadhammoti kathetukamyatāpucchā. Buddhānussatīti buddhaṃ ārabbha uppannā",
  "atk-s0401a:1459_1": "anussati, buddhaguṇārammaṇāya satiyā etaṃ adhivacanaṃ. Taṃ panetaṃ buddhānussatikammaṭṭhānaṃ",
  "atk-s0401a:1459_2": "duvidhaṃ hoti cittasampahaṃsanatthañceva vipassanatthañca. Kathaṃ? Yadā hi asubhārammaṇesu",
  "atk-s0401a:1459_3": "aññataraṃ bhāventassa bhikkhuno cittuppādo upahaññati ukkaṇṭhati nirassādo hoti,",
  "atk-s0401a:1459_4": "vīthiṃ nappaṭipajjati, kūṭagoṇo viya ito cito ca vidhāvati. Tasmiṃ khaṇe esa mūlakammaṭṭhānaṃ",
  "atk-s0401a:1459_5": "pahāya “itipi so bhagavā”tiādinā nayena tathāgatassa lokiyalokuttaraguṇe anussarati.",
  "atk-s0401a:1459_6": "Tassevaṃ buddhaṃ anussarantassa cittuppādo pasīdati, vinīvaraṇo hoti. So taṃ cittaṃ",
  "atk-s0401a:1459_7": "evaṃ dametvā puna mūlakammaṭṭhānaṃyeva manasi karoti. Kathaṃ? Yathā nāma balavā puriso",
  "atk-s0401a:1459_8": "kūṭāgārakaṇṇikatthāya mahārukkhaṃ chindanto sākhāpalāsacchedanamatteneva pharasudhārāya",
  "atk-s0401a:1459_9": "vipannāya mahārukkhaṃ chindituṃ asakkontopi dhuranikkhepaṃ akatvāva kammārasālaṃ",
  "atk-s0401a:1459_10": "gantvā tikhiṇaṃ pharasuṃ kārāpetvā puna taṃ chindeyya. Evaṃsampadamidaṃ daṭṭhabbaṃ.",
  "atk-s0401a:1459_11": "So evaṃ buddhānussativasena cittaṃ paridametvā puna mūlakammaṭṭhānaṃ manasikaronto",
  "atk-s0401a:1459_12": "asubhārammaṇaṃ paṭhamajjhānaṃ nibbattetvā jhānaṅgāni sammasitvā ariyabhūmiṃ okkamati.",
  "atk-s0401a:1459_13": "Evaṃ tāva cittasampahaṃsanatthaṃ hoti.",
  "atk-s0401a:1460_0": "Yadā panesa buddhānussatiṃ anussaritvā “ko ayaṃ itipi so bhagavātiādinā nayena anussari,",
  "atk-s0401a:1460_1": "itthi nu kho puriso nu kho devamanussamārabrahmānaṃ aññataro nu kho”ti pariggaṇhanto",
  "atk-s0401a:1460_2": "“na añño koci, satisampayuttaṃ pana cittameva anussarī”ti disvā “taṃ kho panetaṃ",
  "atk-s0401a:1460_3": "cittaṃ khandhato viññāṇakkhandho hoti, tena sampayuttā vedanā vedanākkhandho, tena",
  "atk-s0401a:1460_4": "sampayuttā saññā saññākkhandho, sahajātā phassādayo saṅkhārakkhandhoti ime cattāro",
  "atk-s0401a:1460_5": "arūpakkhandhā hontī”ti arūpañca vavatthapetvā tassa nissayaṃ pariyesanto hadayavatthuṃ",
  "atk-s0401a:1460_6": "disvā tassa nissayāni cattāri mahābhūtāni, tāni upādāya pavattāni sesaupādārūpāni",
  "atk-s0401a:1460_7": "ca pariggahetvā “sabbampetaṃ rūpaṃ rūpakkhandho”ti vavatthapetvā “idañca rūpaṃ purimañca",
  "atk-s0401a:1460_8": "arūpa”nti saṅkhepato rūpārūpaṃ, pabhedato pañcakkhandhe puna “saṅkhepato pañcapete",
  "atk-s0401a:1460_9": "khandhā dukkhasacca”nti dukkhasaccaṃ vavatthapetvā “tassa pabhāvikā taṇhā samudayasaccaṃ,",
  "atk-s0401a:1460_10": "tassā nirodho nirodhasaccaṃ, nirodhapajānanā paṭipadā maggasacca”nti evaṃ pubbabhāge",
  "atk-s0401a:1460_11": "cattāri ca saccāni vavatthapetvā paṭipāṭiyā ariyabhūmiṃ okkamati. Tadāssa imaṃ kammaṭṭhānaṃ",
  "atk-s0401a:1460_12": "vipassanatthaṃ nāma hoti. Ayaṃ khotiādi appanāvāro vuttanayeneva veditabbo.",
  "atk-s0401a:1461_0": "297. Dhammānussatiādīsupi eseva nayo. Ayaṃ panettha vacanattho – dhammaṃ ārabbha",
  "atk-s0401a:1461_1": "uppannā anussati dhammānussati, svākkhātatādidhammaguṇārammaṇāya satiyā etaṃ adhivacanaṃ.",
  "atk-s0401a:1461_2": "Saṅghaṃ ārabbha uppannā anussati saṅghānussati, suppaṭipannatādisaṅghaguṇārammaṇāya",
  "atk-s0401a:1461_3": "satiyā etaṃ adhivacanaṃ. Sīlaṃ ārabbha uppannā anussati sīlānussati, akhaṇḍatādisīlaguṇārammaṇāya",
  "atk-s0401a:1461_4": "satiyā etaṃ adhivacanaṃ. Cāgaṃ ārabbha uppannā anussati cāgānussati, muttacāgatādicāgaguṇārammaṇāya",
  "atk-s0401a:1461_5": "satiyā etaṃ adhivacanaṃ. Devatā ārabbha uppannā anussati devatānussati, devatā sakkhiṭṭhāne",
  "atk-s0401a:1461_6": "ṭhapetvā attano saddhādiguṇārammaṇāya satiyā etaṃ adhivacanaṃ. Ānāpāne ārabbha uppannā",
  "atk-s0401a:1461_7": "sati ānāpānassati, assāsapassāsanimittārammaṇāya satiyā etaṃ adhivacanaṃ. Maraṇaṃ",
  "atk-s0401a:1461_8": "ārabbha uppannā sati maraṇassati, jīvitindriyupacchedārammaṇāya satiyā etaṃ adhivacanaṃ.",
  "atk-s0401a:1461_9": "Kesādibhedaṃ rūpakāyaṃ gatā, kāye vā gatāti kāyagatā, kāyagatā ca sā sati cāti kāyagatāsatīti",
  "atk-s0401a:1461_10": "vattabbe rassaṃ akatvā kāyagatāsatīti vuttā. Kesādikāyakoṭṭhāsanimittārammaṇāya satiyā",
  "atk-s0401a:1461_11": "etaṃ adhivacanaṃ. Upasamaṃ ārabbha uppannā anussati upasamānussati, sabbadukkhūpasamārammaṇāya",
  "atk-s0401a:1461_12": "satiyā etaṃ adhivacanaṃ. Duvidho vā upasamo accantūpasamo ca khayūpasamo ca. Tattha",
  "atk-s0401a:1461_13": "accantūpasamo nāma nibbānaṃ, khayūpasamo nāma maggo. Evametaṃ duvidhampi upasamaṃ",
  "atk-s0401a:1461_14": "anussarantassa uppannā sati upasamānussatīti ayamettha attho. Iti imesu dasasu kammaṭṭhānesu",
  "atk-s0401a:1461_15": "ānāpānassati maraṇassati kāyagatāsatīti imāni tīṇi vipassanatthāneva honti, sesāni",
  "atk-s0401a:1461_16": "satta cittasampahaṃsanatthānipi hontīti.",
  "atk-s0401a:1462": "Paṭhamavaggavaṇṇanā.",
  "atk-s0401a:1463": "16. Ekadhammapāḷi",
  "atk-s0401a:1464": "(16) 2. Ekadhammapāḷi-dutiyavaggavaṇṇanā",
  "atk-s0401a:1465": "298. Dutiye micchādiṭṭhīti dvāsaṭṭhividhāyapi micchādiṭṭhiyā etaṃ adhivacanaṃ. Micchādiṭṭhikassāti tāya diṭṭhiyā samannāgatassa.",
  "atk-s0401a:1466": "299. Sammādiṭṭhīti pañcavidhāyapi sammādiṭṭhiyā etaṃ adhivacanaṃ. Sammādiṭṭhikassāti tāya diṭṭhiyā samannāgatassa.",
  "atk-s0401a:1467": "302. Ayoniso manasikāroti anupāyamanasikāro.",
  "atk-s0401a:1468_0": "303. Yoniso manasikāroti upāyamanasikāro. Tattha ayoniso manasikaroto pubbe anuppannā",
  "atk-s0401a:1468_1": "micchādiṭṭhi uppajjati, uppannā pana yāva niyāmokkamanā pavaḍḍhati. Niyāme okkante",
  "atk-s0401a:1468_2": "vaḍḍhitā nāma hoti. Yoniso manasikaroto pubbe anuppannā sammādiṭṭhi uppajjati, uppannā",
  "atk-s0401a:1468_3": "pana yāva arahattamaggā pavaḍḍhati. Arahattaphale patte vaḍḍhitā nāma hoti.",
  "atk-s0401a:1469_0": "304. Micchādiṭṭhiyā, bhikkhave, samannāgatā sattāti ettha ekaccā micchādiṭṭhi saggāvaraṇā",
  "atk-s0401a:1469_1": "ceva hoti maggāvaraṇā ca, ekaccā maggāvaraṇāva, na saggāvaraṇā, ekaccā neva saggāvaraṇā",
  "atk-s0401a:1469_2": "na maggāvaraṇā. Tattha ahetukadiṭṭhi, akiriyadiṭṭhi, natthikadiṭṭhīti ayaṃ tividhā",
  "atk-s0401a:1469_3": "saggāvaraṇā ceva hoti maggāvaraṇā ca. Dasavatthukā antaggāhikā micchādiṭṭhi maggāvaraṇāva",
  "atk-s0401a:1469_4": "hoti na saggāvaraṇā. Vīsativatthukā sakkāyadiṭṭhi neva saggāvaraṇā na maggāvaraṇā.",
  "atk-s0401a:1469_5": "Idaṃ pana vidhānaṃ paṭikkhipitvā imasmiṃ sutte “micchādiṭṭhiyā, bhikkhave, samannāgatā”ti",
  "atk-s0401a:1469_6": "vacanato antamaso vīsativatthukaṃ sakkāyadiṭṭhiṃ upādāya diṭṭhi nāma saggaṃ upanetuṃ",
  "atk-s0401a:1469_7": "samatthā nāma natthi, ekantaṃ nirayasmiṃyeva nimujjāpetīti vuttaṃ. Yathā hi muggamāsappamāṇāpi",
  "atk-s0401a:1469_8": "pāsāṇasakkharā udake pakkhittā uppilavamānā nāma natthi, ekantaṃ heṭṭhāva pavisati,",
  "atk-s0401a:1469_9": "evamevaṃ antamaso sakkāyadiṭṭhipi saggaṃ upanetuṃ samatthā nāma natthi, ekantaṃ apāyesuyeva nimujjāpetīti.",
  "atk-s0401a:1470_0": "305. Sammādiṭṭhiyā samannāgatāti ettha kammassakatasammādiṭṭhi, jhānasammādiṭṭhi,",
  "atk-s0401a:1470_1": "vipassanāsammādiṭṭhi, maggasammādiṭṭhi, phalasammādiṭṭhīti pañcavidhā sammādiṭṭhi.",
  "atk-s0401a:1470_2": "Tattha kammassakatasammādiṭṭhi sampattibhavaṃ ākaḍḍhati, jhānasammādiṭṭhi rūpārūpabhave",
  "atk-s0401a:1470_3": "paṭisandhiṃ deti, maggasammādiṭṭhi vaṭṭaṃ viddhaṃseti, phalasammādiṭṭhi bhavaṃ paṭibāhati.",
  "atk-s0401a:1470_4": "Vipassanāsammādiṭṭhi kiṃ karotīti? Sāpi paṭisandhiṃ nākaḍḍhati. Tipiṭakacūḷābhayatthero",
  "atk-s0401a:1470_5": "panāha “sace vipassanāsammādiṭṭhi bhāvitā diṭṭheva dhamme arahattaṃ pāpetuṃ sakkoti,",
  "atk-s0401a:1470_6": "iccetaṃ kusalaṃ. Sace na sakkoti, satta bhave deti, āvuso”ti. Evamayaṃ lokiyalokuttarā",
  "atk-s0401a:1470_7": "sammādiṭṭhi kathitā. Imasmiṃ panatthe lokikā bhavanipphādikāva veditabbā.",
  "atk-s0401a:1471_0": "306. Yañceva kāyakammaṃ yathādiṭṭhi samattaṃ samādinnanti ettha yathādiṭṭhīti yā",
  "atk-s0401a:1471_1": "yā diṭṭhi, tassā tassā anurūpaṃ. Samattanti paripuṇṇaṃ. Samādinnanti gahitaṃ. Tadetaṃ",
  "atk-s0401a:1471_2": "yathādiṭṭhiyaṃ ṭhitakāyakammaṃ, diṭṭhisahajātaṃ kāyakammaṃ, diṭṭhānulomikaṃ kāyakammanti",
  "atk-s0401a:1471_3": "tividhaṃ hoti. Tattha “pāṇaṃ hanato adinnaṃ ādiyato micchācāraṃ carato natthi tatonidānaṃ",
  "atk-s0401a:1471_4": "pāpaṃ, natthi pāpassa āgamo”ti yaṃ evaṃladdhikassa sato pāṇātipāta-adinnādāna-micchācārasaṅkhātaṃ",
  "atk-s0401a:1471_5": "kāyakammaṃ, idaṃ yathādiṭṭhiyaṃ ṭhitakāyakammaṃ nāma. “Pāṇaṃ hanato adinnaṃ ādiyato",
  "atk-s0401a:1471_6": "micchācāraṃ carato natthi tatonidānaṃ pāpaṃ, natthi pāpassa āgamo”ti imāya pana laddhiyā",
  "atk-s0401a:1471_7": "iminā dassanena sahajātaṃ kāyakammaṃ diṭṭhisahajātaṃ kāyakammaṃ nāma. Tadeva pana",
  "atk-s0401a:1471_8": "samattaṃ samādinnaṃ gahitaṃ parāmaṭṭhaṃ diṭṭhānulomikaṃ kāyakammaṃ nāma. Vacīkammādīsupi",
  "atk-s0401a:1471_9": "eseva nayo. Yathā panettha “pāṇaṃ hanato adinnaṃ ādiyato micchācāraṃ carato natthi",
  "atk-s0401a:1471_10": "tatonidānaṃ pāpa”nti yojanā katā, evaṃ vacīkammamanokammesu “musā bhaṇato, pisuṇaṃ",
  "atk-s0401a:1471_11": "kathentassa, pharusaṃ kathentassa, samphaṃ palapantassa, abhijjhāluno, byāpannacittassa,",
  "atk-s0401a:1471_12": "micchādiṭṭhikassa ca sato natthi tatonidānaṃ pāpa”nti yojanā kātabbā.",
  "atk-s0401a:1472_0": "Yā ca cetanātiādīsu diṭṭhisahajātāva cetanā cetanā nāma, diṭṭhisahajātāva patthanā",
  "atk-s0401a:1472_1": "patthanā nāma, cetanāpatthanānaṃ vasena cittaṭṭhapanā paṇidhi nāma, tehi pana cetanādīhi",
  "atk-s0401a:1472_2": "sampayuttā phassādayo saṅkhārā nāma. Diṭṭhi hissa, bhikkhave, pāpikāti yasmā tassa",
  "atk-s0401a:1472_3": "puggalassa diṭṭhi pāpikā lāmikā. Nikkhittanti ropitaṃ. Upādiyatīti gaṇhāti. Kaṭukattāyāti",
  "atk-s0401a:1472_4": "idaṃ purimasseva vevacanaṃ.",
  "atk-s0401a:1473": "“Vaṇṇagandharasūpeto, amboyaṃ ahuvā pure;",
  "atk-s0401a:1474": "Tameva pūjaṃ labhamāno, kenambo kaṭukapphalo.",
  "atk-s0401a:1475": "“Pucimandaparivāro, ambo te dadhivāhana;",
  "atk-s0401a:1476": "Mūlaṃ mūlena saṃsaṭṭhaṃ, sākhā sākhā nisevare;",
  "atk-s0401a:1477": "Asātasannivāsena, tenambo kaṭukapphalo”ti. –",
  "atk-s0401a:1478": "Āgataṭṭhāne viya hi idhāpi kaṭukanti tittakaṃ veditabbaṃ. Asātattāyāti amadhurattāya.",
  "atk-s0401a:1479_0": "Imasmi pana bījūpamasutte “diṭṭhīti niyatamicchādiṭṭhi gahitā”ti porāṇakattherā āhaṃsu.",
  "atk-s0401a:1479_1": "Taṃ pana paṭikkhipitvā “sabbānipi dvāsaṭṭhi diṭṭhigatāni gahitānī”ti vuttaṃ. Anantarasutte",
  "atk-s0401a:1479_2": "“pāṇātipātā viramantassa, adinnādānā viramantassa, micchācārā viramantassa natthi",
  "atk-s0401a:1479_3": "tatonidānaṃ puñña”ntiādinā nayena yathādiṭṭhiyaṃ ṭhitakāyakammādīni yojetvā veditabbāni.",
  "atk-s0401a:1479_4": "Idha pana sammādiṭṭhisahajātā cittaṭṭhapanāva patthanāti veditabbā. Sammādiṭṭhi panettha",
  "atk-s0401a:1479_5": "lokiyalokuttarā kathitā. Sesaṃ sabbattha uttānatthamevāti.",
  "atk-s0401a:1480": "Dutiyavaggavaṇṇanā.",
  "atk-s0401a:1481": "16. Ekadhammapāḷi",
  "atk-s0401a:1482": "(16) 3. Ekadhammapāḷi-tatiyavaggavaṇṇanā",
  "atk-s0401a:1483_0": "308. Tatiyassa paṭhame micchādiṭṭhikoti ayāthāvadiṭṭhiko. Viparītadassanoti tāyeva",
  "atk-s0401a:1483_1": "micchādiṭṭhiyā viparītadassano. Saddhammā vuṭṭhāpetvāti dasakusalakammapathadhammato",
  "atk-s0401a:1483_2": "vuṭṭhāpetvā. Asaddhamme patiṭṭhāpetīti dasaakusalakammapathasaṅkhāte asaddhamme patiṭṭhāpeti.",
  "atk-s0401a:1483_3": "Ekapuggaloti cettha chahi satthārehi saddhiṃ devadatto ca aññe ca evarūpā veditabbā.",
  "atk-s0401a:1484_0": "309. Dutiye sammādiṭṭhikoti yāthāvadiṭṭhiko. Aviparītadassanoti tāyeva sammādiṭṭhiyā",
  "atk-s0401a:1484_1": "aviparītadassano. Asaddhammāti dasaakusalakammapathato. Saddhammeti dasakusalakammapathasaṅkhāte",
  "atk-s0401a:1484_2": "saddhamme. Ekapuggaloti cettha anuppanne buddhe cakkavattī rājā sabbaññubodhisattoti",
  "atk-s0401a:1484_3": "evamādayo labbhanti, uppanne buddhe buddho ceva buddhasāvakā ca.",
  "atk-s0401a:1485_0": "310. Tatiye micchādiṭṭhiparamānīti micchādiṭṭhi paramā etesanti micchādiṭṭhiparamāni.",
  "atk-s0401a:1485_1": "Pañca hi ānantariyakammāni mahāsāvajjāni nāma, tehipi micchādiṭṭhiyeva mahāsāvajjatarāti",
  "atk-s0401a:1485_2": "adhippāyo. Kasmā? Tesañhi paricchedo atthi. Cattāri hi ānantariyakammāni niraye nibbattāpentīti",
  "atk-s0401a:1485_3": "vuttāni. Saṅghabhedakammampi niraye kappaṭṭhitikameva hoti. Evametesaṃ paricchedo",
  "atk-s0401a:1485_4": "atthi, koṭi paññāyati. Niyatamicchādiṭṭhiyā pana paricchedo natthi. Sā hi vaṭṭassa",
  "atk-s0401a:1485_5": "mūlaṃ, tāya samannāgatassa bhavato vuṭṭhānaṃ natthi. Ye tassa sotabbaṃ maññanti,",
  "atk-s0401a:1485_6": "tepi vippaṭipādeti. Tāya ca samannāgatassa neva saggo atthi na maggo. Kappavināse",
  "atk-s0401a:1485_7": "mahājane brahmaloke nibbattepi niyatamicchādiṭṭhiko tattha anibbattitvā piṭṭhicakkavāḷe",
  "atk-s0401a:1485_8": "nibbattati. Kiṃ pana piṭṭhicakkavāḷaṃ na jhāyatīti? Jhāyati, tasmiṃ jhāyamānepi esa",
  "atk-s0401a:1485_9": "ākāse ekasmiṃ okāse paccatiyevāti vadanti.",
  "atk-s0401a:1486_0": "311. Catutthe makkhalīti “mā khalī”ti vacanaṃ upādāya evaṃladdhanāmo titthakaro.",
  "atk-s0401a:1486_1": "Nadīmukheti dvinnaṃ nadīnaṃ samāgataṭṭhāne. Desanāmattamevetaṃ, dvinnaṃ kandarānaṃ,",
  "atk-s0401a:1486_2": "dvinnaṃ udakānaṃ, samuddassa ca, loṇiyā ca, samuddassa ca nadiyā cāti etesampi yassa",
  "atk-s0401a:1486_3": "kassaci samāgataṭṭhānaṃ, aññampi tathārūpaṃ udakaṃ. Khipanti kuminaṃ. Uḍḍeyyāti oḍḍeyya.",
  "atk-s0401a:1486_4": "Manussā hi naḷehi vā ucchūhi vā veḷūhi vā palāsantisalākāya vā ekaṃ dve tayo vā kumbhe",
  "atk-s0401a:1486_5": "gaṇhanappamāṇakuminaṃ katvā mukhavaṭṭiyā yottena bandhitvā nadīmukhaṃ netvā dvīsu",
  "atk-s0401a:1486_6": "passesu khāṇuke koṭṭetvā yottehi tattha bandhanti, taṃ sandhāyetaṃ vuttaṃ. Tasmiñhi",
  "atk-s0401a:1486_7": "paviṭṭhassa khuddakassa macchassāpi mokkho natthi. Anayāyāti avaḍḍhiyā. Byāsanāyāti",
  "atk-s0401a:1486_8": "vināsāya. Makkhali moghapurisoti ayaṃ makkhali gosālo tucchapuriso. Manussakhippaṃ",
  "atk-s0401a:1486_9": "maññe loke uppannoti mahājanassa saggamokkhagamanamagge tattha gamananivāraṇatthaṃ",
  "atk-s0401a:1486_10": "manussakuminaṃ viya loke uppanno.",
  "atk-s0401a:1487_0": "312. Pañcamādīsu durakkhāte, bhikkhave, dhammavinayeti durakkhātadhammavinayo nāma",
  "atk-s0401a:1487_1": "bāhirakasāsanaṃ. Tattha hi satthāpi asabbaññū hoti, dhammopi durakkhāto, gaṇopi duppaṭipanno.",
  "atk-s0401a:1487_2": "Yo ca samādapetīti yo ācariyapuggalo samādapeti. Yañca samādapetīti yaṃ antevāsikaṃ",
  "atk-s0401a:1487_3": "samādapeti. Yo ca samādapito tathattāya paṭipajjatīti yo antevāsiko ācariyena samādapito",
  "atk-s0401a:1487_4": "tassa vacanaṃ karonto tathābhāvāya paṭipajjati. Bahuṃ apuññaṃ pasavantīti samādapako",
  "atk-s0401a:1487_5": "hi pāṇātipātādīsu jaṅghasataṃ samādapento tesaṃ sabbesampi akusalena samakameva akusalaṃ",
  "atk-s0401a:1487_6": "pāpuṇāti. Tenāha – “sabbe te bahuṃ apuññaṃ pasavantī”ti.",
  "atk-s0401a:1488_0": "313. Svākkhāteti suṭṭhu akkhāte sudesite. Evarūpe hi dhammavinaye satthā ca sabbaññū",
  "atk-s0401a:1488_1": "hoti, dhammo ca svākkhāto, gaṇo ca suppaṭipanno. Sabbe te bahuṃ puññaṃ pasavantīti",
  "atk-s0401a:1488_2": "samādapako hi bhikkhū piṇḍāya paviṭṭhe disvā yāgubhattādīni samādapento sabbesampi",
  "atk-s0401a:1488_3": "dāyakānaṃ kusalena samakaṃ kusalaṃ pāpuṇāti. Tena vuttaṃ – “bahuṃ puññaṃ pasavantī”ti.",
  "atk-s0401a:1489_0": "314. Dāyakena mattā jānitabbāti dāyakapuggalena pamāṇaṃ jānitabbaṃ, pamāṇena dātabbaṃ,",
  "atk-s0401a:1489_1": "pūretvā atirekaṃ na dātabbaṃ. Na dātabbanti hi avatvā pamāṇavasena thokaṃ dātabbanti",
  "atk-s0401a:1489_2": "vuttaṃ. Kasmā? Pūretvā atireke dinnepi hi atirekā manussasampatti vā dibbasampatti",
  "atk-s0401a:1489_3": "vā nibbānasampatti vā natthi. No paṭiggāhakenāti paṭiggāhakassa pana mattaṃ jānitvā",
  "atk-s0401a:1489_4": "paṭiggahaṇakiccaṃ nāma natthi. Kasmā? Tassa hi mattaṃ ñatvā pūretabbā mattapaṭiggahaṇamūlikā",
  "atk-s0401a:1489_5": "appicchapaṭipadā nāma natthi. Yattakaṃ pana labhati, tattakaṃ gahetabbaṃ. Atirekaggahaṇamūlaṃ",
  "atk-s0401a:1489_6": "hissa puttadārabharaṇaṃ bhavissati.",
  "atk-s0401a:1490_0": "315. Paṭiggāhakena mattā jānitabbāti paṭiggāhakapuggalena pamāṇaṃ jānitabbaṃ. Kathaṃ?",
  "atk-s0401a:1490_1": "Tena hi dāyakassa vaso veditabbo, deyyadhammassa vaso veditabbo, attano thāmo veditabbo.",
  "atk-s0401a:1490_2": "Yadi hi deyyadhammo bahu hoti, dāyako appaṃ dātukāmo, dāyakassa vasena appaṃ gaṇhitabbaṃ.",
  "atk-s0401a:1490_3": "Deyyadhammo appo, dāyako bahuṃ dātukāmo, deyyadhammassa vasena appaṃ gaṇhitabbaṃ.",
  "atk-s0401a:1490_4": "Deyyadhammopi bahu, dāyakopi bahuṃ dātukāmo, attano thāmaṃ ñatvā pamāṇeneva gaṇhitabbaṃ.",
  "atk-s0401a:1490_5": "Evaṃ mattaṃ ñatvā paṭiggaṇhanto hi appicchapaṭipadaṃ pūreti. Anuppannassa lābho uppajjati,",
  "atk-s0401a:1490_6": "uppanno lābho thāvarova hoti. Appasannā pasīdanti, pasannāpi bhiyyo pasādamāpajjanti,",
  "atk-s0401a:1490_7": "mahājanassa cakkhubhūto hoti, sāsanaṃ ciraṭṭhitikaṃ karoti.",
  "atk-s0401a:1491_0": "Tatrimāni vatthūni – rohaṇajanapade kira kuṭimbiyavihāre eko daharo dubbhikkhasamaye",
  "atk-s0401a:1491_1": "tasmiṃ gāme ekassa kammakārassa gehe bhuñjanatthāya kaṭacchubhattaṃ gahetvā gamanatthāya",
  "atk-s0401a:1491_2": "ca kaṭacchubhattameva labhati. So ekadivasaṃ tasmiṃ gehe ekaṃ āgantukaṃ disvā ekameva",
  "atk-s0401a:1491_3": "kaṭacchubhattaṃ gaṇhi. Athassa “kena kāraṇenā”ti vutte tamatthaṃ vatvā so kulaputto",
  "atk-s0401a:1491_4": "pasīditvā “amhākaṃ kulūpakabhadanto evarūpo nāmā”ti rājadvāre mittāmaccānaṃ kathesi.",
  "atk-s0401a:1491_5": "Te sabbepi tassa appicchaguṇe pasannā ekadivaseneva saṭṭhi dhurabhattāni ṭhapesuṃ.",
  "atk-s0401a:1491_6": "Evaṃ appiccho anuppannalābhaṃ uppādeti.",
  "atk-s0401a:1492_0": "Saddhātissamahārājāpi cūḷupaṭṭhākaṃ tissāmaccaṃ vīmaṃsitvā tena ekaṃ tittiraṃ pacāpetvā",
  "atk-s0401a:1492_1": "āharāpesi. Atha paribhogasamaye “aggaṃ datvā paribhuñjissāmī”ti aṭṭhakasālapariveṇe",
  "atk-s0401a:1492_2": "mahātherassa bhaṇḍaggāhasāmaṇerassa tittiramaṃsaṃ dento tasmiṃ thokaṃyeva paṭiggaṇhante",
  "atk-s0401a:1492_3": "tassa appicchaguṇe pasīditvā “pasannosmi, tāta, aṭṭha te dhurabhattāni demī”ti āha.",
  "atk-s0401a:1492_4": "Mahārāja, upajjhāyassa demīti. Aparānipi aṭṭha demīti. Tāni amhākaṃ ācariyassa demīti.",
  "atk-s0401a:1492_5": "Aparānipi aṭṭha dammīti. Tāni samānupajjhāyānaṃ dammīti. Aparānipi aṭṭha dammīti.",
  "atk-s0401a:1492_6": "Tāni bhikkhusaṅghassa dammīti. Aparānipi aṭṭha dammīti. Sāmaṇero adhivāsesi. Evamassa",
  "atk-s0401a:1492_7": "uppanno lābho thāvaro hoti.",
  "atk-s0401a:1493_0": "Appasannā pasīdantīti etthapi – dīghabrāhmaṇo kira brāhmaṇe bhojento pañca pañca",
  "atk-s0401a:1493_1": "bhattasarakāni datvā santappetuṃ nāsakkhi. Athekadivasaṃ “samaṇā kira nāma appicchā”ti",
  "atk-s0401a:1493_2": "kathaṃ sutvā vīmaṃsanatthāya bhattaṃ gāhāpetvā bhikkhusaṅghassa bhattakiccakaraṇavelāya",
  "atk-s0401a:1493_3": "vihāraṃ gantvā tiṃsamatte bhikkhū bhojanasālāyaṃ bhuñjante disvā ekaṃ bhattasarakaṃ",
  "atk-s0401a:1493_4": "gahetvā saṅghattherassa santikaṃ agamāsi. Thero aṅguliṃ cāletvā thokameva aggahesi.",
  "atk-s0401a:1493_5": "Eteneva niyāmena ekaṃ bhattasarakaṃ sabbesaṃ sampāpuṇi. Tato brāhmaṇo “saccoyeva",
  "atk-s0401a:1493_6": "etesaṃ samaṇānaṃ guṇo”ti appicchatāya pasanno sahassaṃ vissajjetvā tasmiṃyeva vihāre",
  "atk-s0401a:1493_7": "cetiyaṃ kāresi. Evaṃ appasannā pasīdanti.",
  "atk-s0401a:1494": "Pasannā bhiyyo pasīdantīti ettha vatthunā kiccaṃ natthi. Pasannānañhi appicchaṃ disvā pasādo bhiyyo vaḍḍhatiyeva.",
  "atk-s0401a:1495": "Majjhantikatissattherasadise pana appicche disvā mahājano appiccho bhavituṃ maññatīti appiccho mahājanassa cakkhubhūto nāma hoti.",
  "atk-s0401a:1496": "“Appicchatā, bhikkhave, saddhammassa ṭhitiyā asammosāya anantaradhānāya saṃvattatī”ti vacanato pana appiccho sāsanaṃ ciraṭṭhitikaṃ karoti nāma.",
  "atk-s0401a:1497_0": "No dāyakenāti svākkhāte dhammavinaye pana dāyakassa pamāṇaṃ ñatvā dātabbakiccaṃ nāma",
  "atk-s0401a:1497_1": "natthi. Yattako deyyadhammo atthi, tattakaṃ avattharitvā dātuṃ vaṭṭati. Avattharitvā",
  "atk-s0401a:1497_2": "dinnakāraṇā hi esa manussasampattiṃ, dibbasampattiṃ, nibbānasampattiñca avattharitvā",
  "atk-s0401a:1497_3": "uttaruttari paṇītapaṇītameva labhati.",
  "atk-s0401a:1498_0": "316. Yo āraddhavīriyo, so dukkhaṃ viharatīti pañcātapatappanamaruppapātapatanādiccānuparivattana-ukkuṭikappadhānādīni",
  "atk-s0401a:1498_1": "anuyuñjanto diṭṭhe ceva dhamme dukkhaṃ viharati, tasseva bāhirasamaye samādinnassa",
  "atk-s0401a:1498_2": "tapacaraṇassa vipākena niraye uppajjitvā samparāyepi dukkhaṃ viharati.",
  "atk-s0401a:1499_0": "317. Yo kusīto, so dukkhaṃ viharatīti ayampi diṭṭhe dhamme ceva samparāye ca dukkhaṃ",
  "atk-s0401a:1499_1": "viharati. Kathaṃ? Yassa hi pabbajitakālato paṭṭhāya yoniso manasikāro natthi, buddhavacanaṃ",
  "atk-s0401a:1499_2": "na uggaṇhāti, ācariyupajjhāyavattaṃ na karoti, cetiyaṅgaṇabodhiyaṅgaṇavattaṃ na karoti.",
  "atk-s0401a:1499_3": "Janassa pana saddhādeyyaṃ apaccavekkhitaparibhogena paribhuñjitvā divasaṃ seyyasukhaṃ",
  "atk-s0401a:1499_4": "passasukhaṃ anuyuñjitvā pabuddhakāle tayo vitakke vitakketi. So katipāheneva bhikkhubhāvā",
  "atk-s0401a:1499_5": "cavati? Evaṃ diṭṭhadhamme ca dukkhaṃ viharati. Pabbajitvā pana samaṇadhammassa sammā akatattā ca –",
  "atk-s0401a:1500": "“Kuso yathā duggahito, hatthamevānukantati;",
  "atk-s0401a:1501": "Sāmaññaṃ dupparāmaṭṭhaṃ, nirayāyupakaḍḍhatī”ti. –",
  "atk-s0401a:1502": "Apāyasmiṃyeva paṭisandhiṃ gaṇhati. Evaṃ samparāyepi dukkhaṃ viharati.",
  "atk-s0401a:1503_0": "318. Yo kusīto, so sukhaṃ viharatīti kālena kālaṃ vuttappakāre tapacaraṇe kiñci kiñci",
  "atk-s0401a:1503_1": "tapacaraṇaṃ katvā kālena kālaṃ odātavatthavasano mālāgandhavilepanadharo madhurabhojanaṃ",
  "atk-s0401a:1503_2": "bhuñjanto mudukāsu seyyāsu sayanto diṭṭhe dhamme ceva sukhaṃ viharati samparāye ca.",
  "atk-s0401a:1503_3": "So hi tassa tapacaraṇassa gāḷhaṃ aggahitattā nātibahuṃ niraye dukkhaṃ anubhavati.",
  "atk-s0401a:1503_4": "Tasmā samparāye sukhaṃ viharati nāma.",
  "atk-s0401a:1504_0": "319. Yo āraddhavīriyo, so sukhaṃ viharatīti āraddhavīriyo hi pabbajitakālato paṭṭhāya",
  "atk-s0401a:1504_1": "vattesu paripūrakārī hoti, buddhavacanaṃ uggaṇhāti, yoniso manasikāre kammaṃ karoti.",
  "atk-s0401a:1504_2": "Athassa vattapūraṇañceva uggahitabuddhavacanañca samaṇadhammakiriyañca āvajjentassa",
  "atk-s0401a:1504_3": "cittaṃ pasīdati. Evaṃ diṭṭheva dhamme sukhaṃ viharati. Diṭṭhadhamme pana arahattaṃ",
  "atk-s0401a:1504_4": "pāpuṇituṃ asakkonto nibbattabhave khippābhiñño hotīti samparāyepi sukhaṃ viharati nāma.",
  "atk-s0401a:1505_0": "320. Seyyathāpi, bhikkhave, appamattakopi gūtho duggandho hotīti idaṃ suttaṃ aṭṭhuppattiyaṃ",
  "atk-s0401a:1505_1": "vuttaṃ. Kataraaṭṭhuppattiyanti? Navakanipāte sattuppādasutta aṭṭhuppattiyaṃ. Tathāgato",
  "atk-s0401a:1505_2": "hi taṃ atthaṃ kathento – “nava puggalā nirayato muttā, tiracchānayonito muttā, pettivisayato",
  "atk-s0401a:1505_3": "muttā”ti kathesi. Athassa etadahosi – “sace kho pana me puttā imaṃ dhammadesanaṃ",
  "atk-s0401a:1505_4": "sutvā khīṇanirayamhā khīṇatiracchānayonikā khīṇapettivisayā khīṇāpāyaduggativinipātāti",
  "atk-s0401a:1505_5": "maññamānā uparimaggaphalatthāya vāyamituṃ na maññeyyuṃ, tesaṃ saṃvegaṃ janessāmī”ti",
  "atk-s0401a:1505_6": "saṃvegajananatthaṃ “seyyathāpi, bhikkhave”ti imaṃ suttamārabhi. Tattha appamattakoti",
  "atk-s0401a:1505_7": "thokamattako parittappamāṇo, antamaso kusaggenapi gahetvā upasiṅghiyamāno duggandhova",
  "atk-s0401a:1505_8": "hoti. Appamattakampi bhavaṃ na vaṇṇemīti appamattakampi kālaṃ bhave paṭisandhiṃ na",
  "atk-s0401a:1505_9": "vaṇṇayāmi. Idānissa upamaṃ dassento āha – antamaso accharāsaṅghātamattampīti. Sabbantimena",
  "atk-s0401a:1505_10": "paricchedena dve aṅguliyo ekato katvā paharaṇamattampi kālanti vuttaṃ hoti. Sesaṃ",
  "atk-s0401a:1505_11": "sabbattha uttānatthamevāti.",
  "atk-s0401a:1506": "Tatiyavaggavaṇṇanā.",
  "atk-s0401a:1507": "16. Ekadhammapāḷi",
  "atk-s0401a:1508": "(16) 4. Ekadhammapāḷi-catutthavaggavaṇṇanā",
  "atk-s0401a:1509_0": "322. Catutthavaggassa paṭhame jambudīpeti jambuyā paññāto pākaṭo dīpoti jambudīpo.",
  "atk-s0401a:1509_1": "Imassa kira dīpassa saññāṇabhūtā yojanasatubbedhā paṇṇāsayojanasākhā pañcadasayojanāvaṭṭakkhandhā",
  "atk-s0401a:1509_2": "himavantapabbate jātā kappaṭṭhāyinī mahājambū nāma atthi, tāya ayaṃ dīpo jambudīpoti",
  "atk-s0401a:1509_3": "vuccati. Yathā ca imasmiṃ dīpe jamburukkho kappaṭṭhāyī, tathā aparagoyāne kadambarukkho,",
  "atk-s0401a:1509_4": "uttarakurūsu kapparukkho, pubbavidehe sirīsarukkho, asurānaṃ cittapāṭalirukkho, supaṇṇānaṃ",
  "atk-s0401a:1509_5": "simbalirukkho, devānaṃ pāricchattakoti imepi kappaṭṭhāyinova.",
  "atk-s0401a:1510": "“Pāṭalī simbalī jambū, devānaṃ pāricchattako;",
  "atk-s0401a:1511": "Kadambo kapparukkho ca, sirīso bhavati sattamo”ti.",
  "atk-s0401a:1512_0": "Ārāmarāmaṇeyyakanti pupphārāmaphalārāmānaṃ rāmaṇeyyakaṃ veḷuvana-jīvakambavana-jetavanapubbārāmasadisaṃ.",
  "atk-s0401a:1512_1": "Taṃ imasmiṃ jambudīpe appamattakaṃ parittakaṃ, na bahukanti attho. Sesapadesupi eseva",
  "atk-s0401a:1512_2": "nayo. Ettha vanarāmaṇeyyakanti nāgavanasālavanacampakavanādisadisaṃ vaṅkapabbatahimavantapabbatapadesādīsu",
  "atk-s0401a:1512_3": "araññavanaṃ veditabbaṃ. Bhūmirāmaṇeyyakanti jetavanavihāramagadhakkhettādisadisaṃ",
  "atk-s0401a:1512_4": "samaṃ bhūmiṭṭhānaṃ. Pokkharaṇirāmaṇeyyakanti jetavanapokkharaṇigaggarāpokkharaṇisadisānaṃ",
  "atk-s0401a:1512_5": "vaṭṭacaturassadīghavaṅkādisaṇṭhānānaṃ pokkharaṇīnaṃ sannivesanaṭṭhānaṃ. Ukkūlavikūlanti",
  "atk-s0401a:1512_6": "ukkūlañca vikūlañca. Tattha ukkūlaṃ unnataṭṭhānaṃ, vikūlaṃ ninnaṭṭhānaṃ. Nadīvidugganti",
  "atk-s0401a:1512_7": "nadīnaṃ bhinnaṭṭhānaṃ taṃ duggamattā nadīvidugganti vuccati. Khāṇukaṇṭakaṭṭhānanti",
  "atk-s0401a:1512_8": "tatthajātakānañceva āhariyamānānañca khāṇukaṇṭakādīnaṃ patiṭṭhānaṭṭhānaṃ. Pabbatavisamanti",
  "atk-s0401a:1512_9": "girivisamaṃ. Ye odakāti ye ca udake jāyanti, teyeva bahutarā. Ito kira suvaṇṇabhūmi",
  "atk-s0401a:1512_10": "sattamattāni yojanasatāni hoti, ekena vātena gacchantī nāvā sattahi ahorattehi gacchati.",
  "atk-s0401a:1512_11": "Athekasmiṃ samaye evaṃ gacchantī nāvā sattāhampi nandiyāvaṭṭamacchapiṭṭheneva gatā.",
  "atk-s0401a:1512_12": "Evaṃ odakānaṃ sattānaṃ bahubhāvo veditabbo.",
  "atk-s0401a:1513_0": "Apica thalaṭṭhānassa parittabhāvena udakassa ca bahubhāvenāpi ayamattho veditabbo.",
  "atk-s0401a:1513_1": "Yathā hi mahātaḷāke ekova uppalagaccho assa, tassa cattāri ca paṇṇāni, majjhe ca",
  "atk-s0401a:1513_2": "ekaṃ uppalamakulaṃ assa. Evamevaṃ cattāri paṇṇāni viya cattāro dīpā, majjhe uppalamakulaṃ",
  "atk-s0401a:1513_3": "viya sinerupabbato, sesaṃ udakaṃ viya udakaparikkhitto okāso. Tassa mahantabhāvo",
  "atk-s0401a:1513_4": "iddhimantānaṃ pākaṭo hoti. Tesañhi ākāsena gacchantānaṃ cattāro mahādīpā cattāri",
  "atk-s0401a:1513_5": "paṇṇāni viya upaṭṭhahanti, sinerupabbato majjhe uppalamakulaṃ viya, sesaṃ udakaṃ",
  "atk-s0401a:1513_6": "viya udakaparikkhitto okāso. Evaṃ mahante udake jātattā odakāva bahutarā veditabbā.",
  "atk-s0401a:1514": "323. Dutiyādīsu aññatra manussehīti idha cattāro apāyā aññatra manussehīti adhippetā.",
  "atk-s0401a:1515_0": "Majjhimesu janapadesūti “puratthimāya disāya gajaṅgalaṃ nāma nigamo, tassa parena",
  "atk-s0401a:1515_1": "mahāsālā, tato parā paccantimā janapadā, orato majjhe. Puratthimadakkhiṇāya disāya",
  "atk-s0401a:1515_2": "sallavatī nāma nadī, tato parā paccantimā janapadā, orato majjhe. Dakkhiṇāya disāya",
  "atk-s0401a:1515_3": "setakaṇṇikaṃ nāma nigamo, tato parā paccantimā janapadā, orato majjhe. Pacchimāya",
  "atk-s0401a:1515_4": "disāya thūṇaṃ nāma brāhmaṇagāmo, tato parā paccantimā janapadā, orato majjhe. Uttarāya",
  "atk-s0401a:1515_5": "disāya usīraddhajo nāma pabbato, tato parā paccantimā janapadā, orato majjhe”ti evaṃ",
  "atk-s0401a:1515_6": "paricchinne janapadeti attho. Ayañhi janapado mudiṅgasaṇṭhāno ujukena katthaci asītiyojano",
  "atk-s0401a:1515_7": "hoti, katthaci yojanasatiko, katthaci dviyojanasatiko, majjhena pana tiyojanasatiko,",
  "atk-s0401a:1515_8": "pariyantaparikkhepena navamattayojanasatiko hoti. Ettake ṭhāne buddhapaccekabuddhā",
  "atk-s0401a:1515_9": "mahāsāvakā buddhupaṭṭhākā buddhasāvakā buddhamātā buddhapitā cakkavattī rājāti ime",
  "atk-s0401a:1515_10": "sattā nibbattanti. Apica upādāyupādāyāpi majjhimapadeso labbhati. Sakalopi hi jambudīpo",
  "atk-s0401a:1515_11": "majjhimapadeso nāma, sesadīpā paccantimā janapadā. Tambapaṇṇidīpe anurādhapuraṃ majjhimapadeso",
  "atk-s0401a:1515_12": "nāma, seso paccantoti evaṃ nayo veditabbo.",
  "atk-s0401a:1516_0": "324. Paññavanto ajaḷā aneḷamūgāti ettha kammassakatapaññā, jhānapaññā vipassanāpaññā,",
  "atk-s0401a:1516_1": "maggapaññā, phalapaññāti etāhi samannāgatā paññavanto nāma, amūḷhā ajaḷā nāma. Yesaṃ",
  "atk-s0401a:1516_2": "eḷā mukhato na galati, te aneḷamūgā nāma, aneḷamukhā niddosamukhāti attho. Paṭibalāti",
  "atk-s0401a:1516_3": "samatthā, kāyabalena ceva ñāṇabalena ca samannāgatā. Atthamaññātunti atthānatthaṃ",
  "atk-s0401a:1516_4": "kāraṇākāraṇaṃ jānituṃ. Duppaññāti appaññā nippaññā. Jaḷāti mandā momūhā.",
  "atk-s0401a:1517": "325. Ariyena paññācakkhunāti sahavipassanena maggena. Avijjāgatāti avijjandhakārena samannāgatā.",
  "atk-s0401a:1518": "326. Ye labhanti tathāgataṃ dassanāyāti ye tathāgatassa guṇe jānitvā tathāgataṃ cakkhuviññāṇena passituṃ labhanti.",
  "atk-s0401a:1519": "327. Tathāgatappaveditanti tathāgatena paveditaṃ pakāsetvā kathitaṃ. Savanāyāti sotaviññāṇena sotuṃ.",
  "atk-s0401a:1520": "328. Dhārentīti na pammussanti.",
  "atk-s0401a:1521": "329. Dhātānaṃ dhammānaṃ atthaṃ upaparikkhantīti paguṇāya pāḷiyā atthānatthaṃ upaparikkhanti.",
  "atk-s0401a:1522": "330. Atthamaññāya dhammamaññāyāti aṭṭhakathañca pāḷiñca jānitvā. Dhammānudhammaṃ paṭipajjantīti anulomapaṭipadaṃ pūrenti.",
  "atk-s0401a:1523": "331. Saṃvejanīyesu ṭhānesūti saṃvegajanakesu kāraṇesu. Saṃvijjantīti saṃvegaṃ āpajjanti.",
  "atk-s0401a:1524": "332. Yoniso padahantīti upāyena padhānavīriyaṃ karonti.",
  "atk-s0401a:1525": "333. Vavassaggārammaṇanti vavassaggo vuccati nibbānaṃ, taṃ ārammaṇaṃ karitvāti attho. Labhanti samādhinti maggasamādhiñca phalasamādhiñca pāpuṇanti.",
  "atk-s0401a:1526_0": "334. Annaggarasaggānanti uttamannānañca uttamarasānañca. Uñchena kapālābhatena yāpentīti",
  "atk-s0401a:1526_1": "uñchācārena vanamūlaphalāphalena vā kapālena ābhatabhattena vā yāpenti. Ettha ca",
  "atk-s0401a:1526_2": "yo kassacideva khādanīyassa bhojanīyassa atthāya citte uppanne taṃkhaṇaṃyeva na taṃ",
  "atk-s0401a:1526_3": "labhati, ayaṃ annaggarasaggānaṃ na lābhī nāma. Yassapi taṃkhaṇaṃyeva labhitvā olokentassa",
  "atk-s0401a:1526_4": "vaṇṇagandharasā amanāpā honti, ayampi annaggarasaggānaṃ na lābhī nāma. Yassa pana",
  "atk-s0401a:1526_5": "vaṇṇagandharasā paṭilabhanti, manāpā honti, ayaṃ annaggarasaggānaṃ lābhī nāma. So",
  "atk-s0401a:1526_6": "uttamakoṭiyā cakkavattī rājā, heṭṭhimakoṭiyā dhammāsoko veditabbo. Saṅkhepato hi",
  "atk-s0401a:1526_7": "yassa bhattassa ekapāti satasahassaṃ agghati, idaṃ annaggarasaggaṃ nāma. Yaṃ pana",
  "atk-s0401a:1526_8": "bhikkhusaṅghaṃ piṇḍāya carantaṃ disvā manussā uttamapaṇītaṃ bhattaṃ denti, idaṃ kiṃ",
  "atk-s0401a:1526_9": "nāmāti? Idaṃ uñchena kapālābhatena yāpente upādāya annaggarasaggaṃ nāma vuccatīti.",
  "atk-s0401a:1527": "335. Attharasassātiādīsu attharaso nāma cattāri sāmaññaphalāni, dhammaraso nāma cattāro maggā, vimuttiraso nāma amatanibbānaṃ. Sesaṃ sabbattha uttānatthamevāti.",
  "atk-s0401a:1528": "Catutthavaggavaṇṇanā.",
  "atk-s0401a:1529": "Jambudīpapeyyālo niṭṭhito.",
  "atk-s0401a:1532": "17. Pasādakaradhammavaggavaṇṇanā",
  "atk-s0401a:1533_0": "366. Addhamidantiādīsu addhanti ekaṃsādhivacanametaṃ, addhā idaṃ lābhānaṃ, ekaṃso",
  "atk-s0401a:1533_1": "esa lābhānanti vuttaṃ hoti. Yadidaṃ āraññikattanti yo esa āraññikabhāvo. Idaṃ vuttaṃ",
  "atk-s0401a:1533_2": "hoti – āraññikabhāvo nāma lābhānaṃ ekaṃso avassabhāvitā na sakkā āraññikena lābhaṃ",
  "atk-s0401a:1533_3": "na labhitunti. Āraññiko hi bhikkhu “attano araññavāsassa anucchavikaṃ karissāmī”ti",
  "atk-s0401a:1533_4": "pāpakaṃ nāma na karoti, athassa “āraññiko ayaṃ bhikkhū”ti sañjātagāravo mahājano",
  "atk-s0401a:1533_5": "catupaccayena pūjaṃ karoti. Tena vuttaṃ – “addhamidaṃ, bhikkhave, lābhānaṃ yadidaṃ",
  "atk-s0401a:1533_6": "āraññikatta”nti. Sesapadesupi eseva nayo. Ettha pana bāhusaccanti bahussutabhāvo.",
  "atk-s0401a:1533_7": "Thāvareyyanti cirapabbajitattā thāvarappattabhāvo. Ākappasampadāti cīvaraggahaṇādino",
  "atk-s0401a:1533_8": "ākappassa sampatti. Parivārasampadāti suciparivāratā. Kolaputtīti kulaputtabhāvo.",
  "atk-s0401a:1533_9": "Vaṇṇapokkharatāti sampannarūpatā. Kalyāṇavākkaraṇatāti vacanakiriyāya madhurabhāvo.",
  "atk-s0401a:1533_10": "Appābādhatāti ārogyasampatti. Arogo hi bhikkhu attano sarīrakalyāṇatāya vipassanādhure",
  "atk-s0401a:1533_11": "ca ganthadhure ca paripūrakārī hoti, tenassa lābho uppajjatīti.",
  "atk-s0401a:1534": "Soḷasa pasādakaradhammā niṭṭhitā.",
  "atk-s0401a:1537": "18. Aparaaccharāsaṅghātavaggavaṇṇanā",
  "atk-s0401a:1538_0": "382. Accharāsaṅghātamattampīti idampi suttaṃ aggikkhandhūpamaaṭṭhuppattiyaṃyeva vuttaṃ.",
  "atk-s0401a:1538_1": "Appanāppattāya hi mettāya vipāke kathāyeva natthi. Tassāyeva aṭṭhuppattiyā ayaṃ desanā",
  "atk-s0401a:1538_2": "āraddhāti veditabbā. Tattha paṭhamanti “gaṇanānupubbatā paṭhamaṃ, idaṃ paṭhamaṃ samāpajjatīti",
  "atk-s0401a:1538_3": "paṭhama”nti vibhaṅge vuttatthameva. Jhānanti jhānaṃ nāma duvidhaṃ ārammaṇūpanijjhānañca",
  "atk-s0401a:1538_4": "lakkhaṇūpanijjhānañcāti. Tattha ārammaṇūpanijjhānaṃ nāma aṭṭha samāpattiyo. Tā hi",
  "atk-s0401a:1538_5": "pathavīkasiṇādino ārammaṇassa upanijjhānato ārammaṇūpanijjhānanti vuccanti. Lakkhaṇūpanijjhānanti",
  "atk-s0401a:1538_6": "vipassanāmaggaphalāni. Vipassanā hi aniccādivasena saṅkhāralakkhaṇassa upanijjhānato",
  "atk-s0401a:1538_7": "lakkhaṇūpanijjhānaṃ nāma, vipassanāya pana lakkhaṇūpanijjhānakiccaṃ maggena sijjhatīti",
  "atk-s0401a:1538_8": "maggo lakkhaṇūpanijjhānaṃ, phalaṃ suññataanimittaappaṇihita-lakkhaṇassa nibbānasseva",
  "atk-s0401a:1538_9": "upanijjhānato lakkhaṇūpanijjhānanti vuccati. Tattha imasmiṃ pana atthe ārammaṇūpanijjhānaṃ",
  "atk-s0401a:1538_10": "adhippetaṃ. Ko pana vādo ye naṃ bahulīkarontīti ye naṃ paṭhamajjhānaṃ bahulī karonti,",
  "atk-s0401a:1538_11": "punappunaṃ karonti, tesu vattabbameva natthi. Sesamettha heṭṭhā vuttanayeneva veditabbaṃ.",
  "atk-s0401a:1539": "383. Dutiyantiādīsupi “gaṇanānupubbatā dutiya”ntiādinā nayena attho veditabbo.",
  "atk-s0401a:1540_0": "386-387. Mettanti sabbasattesu hitapharaṇaṃ. Cetovimuttinti cittavimuttiṃ. Idha appanāppattāva",
  "atk-s0401a:1540_1": "mettā adhippetā. Karuṇādīsupi eseva nayo. Ime pana cattāro brahmavihārā vaṭṭaṃ honti,",
  "atk-s0401a:1540_2": "vaṭṭapādā honti, vipassanāpādā honti, diṭṭhadhammasukhavihārā honti, abhiññāpādā",
  "atk-s0401a:1540_3": "vā nirodhapādā vā honti. Lokuttarā pana na honti. Kasmā? Sattārammaṇattāti.",
  "atk-s0401a:1541_0": "390. Kāye kāyānupassīti ānāpānapabbaṃ, iriyāpathapabbaṃ, catusampajaññapabbaṃ, paṭikūlamanasikārapabbaṃ,",
  "atk-s0401a:1541_1": "dhātumanasikārapabbaṃ, navasivathikāpabbāni, ajjhattaparikammavasena cattāri nīlādikasiṇānīti",
  "atk-s0401a:1541_2": "imasmiṃ aṭṭhārasavidhe kāye tameva kāyaṃ paññāya anupassanto. Viharatīti iriyati",
  "atk-s0401a:1541_3": "vattati. Iminā imassa aṭṭhārasavidhena kāyānupassanāsatipaṭṭhānabhāvakassa bhikkhuno",
  "atk-s0401a:1541_4": "iriyāpatho kathito hoti. Ātāpīti tasseva vuttappakārassa satipaṭṭhānassa bhāvanakavīriyena",
  "atk-s0401a:1541_5": "vīriyavā. Sampajānoti aṭṭhārasavidhena kāyānupassanāsatipaṭṭhānassa pariggāhikapaññāya",
  "atk-s0401a:1541_6": "sammā pajānanto. Satimāti aṭṭhārasavidhena kāyānupassanāpariggāhikāya satiyā samannāgato.",
  "atk-s0401a:1541_7": "Vineyya loke abhijjhādomanassanti tasmiṃyeva kāyasaṅkhāte loke pañcakāmaguṇikataṇhañca",
  "atk-s0401a:1541_8": "paṭighasampayuttadomanassañca vinetvā vikkhambhetvā kāye kāyānupassī viharatīti vuttaṃ",
  "atk-s0401a:1541_9": "hoti. Ettāvatā kāyānupassanāsatipaṭṭhānavasena suddharūpasammasanameva kathitanti veditabbaṃ.",
  "atk-s0401a:1542_0": "Vedanāsu vedanānupassīti sukhādibhedāsu vedanāsu “sukhaṃ vedanaṃ vediyamāno sukhaṃ",
  "atk-s0401a:1542_1": "vedanaṃ vediyāmīti pajānāti. Dukkhaṃ, adukkhamasukhaṃ, sāmisaṃ vā sukhaṃ, nirāmisaṃ",
  "atk-s0401a:1542_2": "vā sukhaṃ, sāmisaṃ vā dukkhaṃ, nirāmisaṃ vā dukkhaṃ, sāmisaṃ vā adukkhamasukhaṃ,",
  "atk-s0401a:1542_3": "nirāmisaṃ vā adukkhamasukhaṃ vedanaṃ vediyamāno nirāmisaṃ adukkhamasukhaṃ vedanaṃ",
  "atk-s0401a:1542_4": "vediyāmīti pajānātī”ti evaṃ vuttaṃ navavidhaṃ vedanaṃ anupassanto. Ātāpītiādinā panettha",
  "atk-s0401a:1542_5": "navavidhena vedanānupassanāsatipaṭṭhānassa bhāvanāpariggāhikānaṃ vīriyapaññāsatīnaṃ",
  "atk-s0401a:1542_6": "vasena attho veditabbo. Lokoti cettha vedanā veditabbā.",
  "atk-s0401a:1543_0": "Cittadhammesupi eseva nayo. Ettha pana citte cittānupassīti “sarāgaṃ vā cittaṃ sarāgaṃ",
  "atk-s0401a:1543_1": "cittanti pajānātī”ti evaṃ vitthārite soḷasappabhede citte tameva cittaṃ pariggāhikāya",
  "atk-s0401a:1543_2": "anupassanāya anupassantoti attho. Dhammesu dhammānupassīti “pañca nīvaraṇāni, pañcupādānakkhandhā,",
  "atk-s0401a:1543_3": "cha ajjhattikabāhirāyatanāni, satta bojjhaṅgā, cattāri ariyasaccānī”ti evaṃ koṭṭhāsavasena",
  "atk-s0401a:1543_4": "pañcadhā vuttesu dhammesu dhammapariggāhikāya anupassanāya te dhamme anupassantoti",
  "atk-s0401a:1543_5": "attho. Ettha pana vedanānupassanāsatipaṭṭhāne ca cittānupassanāsatipaṭṭhāne ca suddhaarūpasammasanameva",
  "atk-s0401a:1543_6": "kathitaṃ, dhammānupassanāsatipaṭṭhāne rūpārūpasammasanaṃ. Iti imāni cattāripi satipaṭṭhānāni",
  "atk-s0401a:1543_7": "lokiyalokuttaramissakāneva kathitānīti veditabbāni.",
  "atk-s0401a:1544_0": "394. Anuppannānanti anibbattānaṃ. Pāpakānanti lāmakānaṃ. Akusalānaṃ dhammānanti akosallasambhūtānaṃ",
  "atk-s0401a:1544_1": "lobhādidhammānaṃ. Anuppādāyāti anibbattanatthāya. Chandaṃ janetīti kattukamyatākusalacchandaṃ",
  "atk-s0401a:1544_2": "uppādeti. Vāyamatīti payogaṃ parakkamaṃ karoti. Vīriyaṃ ārabhatīti kāyikacetasikavīriyaṃ",
  "atk-s0401a:1544_3": "karoti. Cittaṃ paggaṇhātīti teneva sahajātavīriyena cittaṃ ukkhipati. Padahatīti",
  "atk-s0401a:1544_4": "padhānavīriyaṃ karoti.",
  "atk-s0401a:1545_0": "Uppannānanti jātānaṃ nibbattānaṃ. Kusalānaṃ dhammānanti kosallasambhūtānaṃ alobhādidhammānaṃ.",
  "atk-s0401a:1545_1": "Ṭhitiyāti ṭhitatthaṃ. Asammosāyāti anassanatthaṃ. Bhiyyobhāvāyāti punappunabhāvāya.",
  "atk-s0401a:1545_2": "Vepullāyāti vipulabhāvāya. Bhāvanāyāti vaḍḍhiyā. Paripūriyāti paripūraṇatthāya. Ayaṃ",
  "atk-s0401a:1545_3": "tāva catunnaṃ sammappadhānānaṃ ekapadiko atthuddhāro.",
  "atk-s0401a:1546": "Ayaṃ pana sammappadhānakathā nāma duvidhā lokiyā lokuttarā ca. Tattha lokiyā sabbapubbabhāge hoti, sā kassapasaṃyuttapariyāyena lokiyamaggakkhaṇeyeva veditabbā. Vuttañhi tattha –",
  "atk-s0401a:1547_0": "“Cattārome, āvuso, sammappadhānā. Katame cattāro? Idhāvuso, bhikkhu ‘anuppannā me",
  "atk-s0401a:1547_1": "pāpakā akusalā dhammā uppajjamānā anatthāya saṃvatteyyu’nti ātappaṃ karoti, ‘uppannā",
  "atk-s0401a:1547_2": "me pāpakā akusalā dhammā appahīyamānā anatthāya saṃvatteyyu’nti ātappaṃ karoti, ‘anuppannā",
  "atk-s0401a:1547_3": "me kusalā dhammā anuppajjamānā anatthāya saṃvatteyyu’nti ātappaṃ karoti, ‘uppannā",
  "atk-s0401a:1547_4": "me kusalā dhammā nirujjhamānā anatthāya saṃvatteyyu’nti ātappaṃ karotī”ti.",
  "atk-s0401a:1548_0": "Ettha ca pāpakā akusalāti lobhādayo veditabbā. Anuppannā kusalā dhammāti samathavipassanā",
  "atk-s0401a:1548_1": "ceva maggo ca. Uppannā kusalā nāma samathavipassanāva. Maggo pana sakiṃ uppajjitvā",
  "atk-s0401a:1548_2": "nirujjhamāno anatthāya saṃvattanako nāma natthi. So hi phalassa paccayaṃ datvāva",
  "atk-s0401a:1548_3": "nirujjhati. Purimasmimpi vā samathavipassanāva gahetabbāti vuttaṃ, taṃ pana na yuttaṃ.",
  "atk-s0401a:1548_4": "Evaṃ lokiyā sammappadhānakathā sabbapubbabhāge kassapasaṃyuttapariyāyena veditabbā.",
  "atk-s0401a:1548_5": "Lokuttaramaggakkhaṇe panetaṃ ekameva vīriyaṃ catukiccasādhanavasena cattāri nāmāni labhati.",
  "atk-s0401a:1549_0": "Tattha anuppannānaṃ pāpakānanti ettha “anuppanno ceva kāmacchando”tiādīsu vuttanayena",
  "atk-s0401a:1549_1": "attho veditabbo. Uppannānaṃ pāpakānanti ettha catubbidhaṃ uppannaṃ vattamānuppannaṃ,",
  "atk-s0401a:1549_2": "bhutvāvigatuppannaṃ, okāsakatuppannaṃ, bhūmiladdhuppannanti. Tattha ye kilesā vijjamānā",
  "atk-s0401a:1549_3": "uppādādisamaṅgino, idaṃ vattamānuppannaṃ nāma. Kamme pana javite ārammaṇarasaṃ anubhavitvā",
  "atk-s0401a:1549_4": "niruddhavipāko bhutvā vigataṃ nāma, kammaṃ uppajjitvā niruddhaṃ bhutvā vigataṃ nāma.",
  "atk-s0401a:1549_5": "Tadubhayampi bhutvāvigatuppannanti saṅkhaṃ gacchati. Kusalākusalakammaṃ aññakammassa",
  "atk-s0401a:1549_6": "vipākaṃ paṭibāhitvā attano vipākassa okāsaṃ karoti, evaṃ kate okāse vipāko uppajjamāno",
  "atk-s0401a:1549_7": "okāsakaraṇato paṭṭhāya uppannoti vuccati, idaṃ okāsakatuppannaṃ nāma. Pañcakkhandhā",
  "atk-s0401a:1549_8": "pana vipassanāya bhūmi nāma, te atītādibhedā honti. Tesu anusayitakilesā pana atītā",
  "atk-s0401a:1549_9": "vā anāgatā vā paccuppannā vāti na vattabbā. Atītakkhandhesu anusayitāpi hi appahīnāva",
  "atk-s0401a:1549_10": "honti, anāgatakkhandhesu anusayitāpi appahīnāva honti, paccuppannakkhandhesu anusayitāpi",
  "atk-s0401a:1549_11": "appahīnāva honti, idaṃ bhūmiladdhuppannaṃ nāma. Tenāhu porāṇā – “tāsu tāsu bhūmisu",
  "atk-s0401a:1549_12": "asamugghātagatā kilesā bhūmiladdhuppannāti saṅkhaṃ gacchantī”ti.",
  "atk-s0401a:1550_0": "Aparampi catubbidhaṃ uppannaṃ samudācāruppannaṃ, ārammaṇādhiggahituppannaṃ, avikkhambhituppannaṃ,",
  "atk-s0401a:1550_1": "asamugghātituppannanti. Tattha sampati vattamānaṃyeva samudācāruppannaṃ nāma. Sakiṃ",
  "atk-s0401a:1550_2": "cakkhūni ummīletvā ārammaṇe nimitte gahite anussaritānussaritakkhaṇe kilesā nuppajjissantīti",
  "atk-s0401a:1550_3": "na vattabbā. Kasmā? Ārammaṇassa adhiggahitattā. Yathā kiṃ? Yathā khīrukkhassa kuṭhāriyā",
  "atk-s0401a:1550_4": "āhatāhataṭṭhāne khīraṃ na nikkhamissatīti na vattabbā, evaṃ. Idaṃ ārammaṇādhiggahituppannaṃ",
  "atk-s0401a:1550_5": "nāma. Samāpattiyā avikkhambhitakilesā pana imasmiṃ nāma ṭhānena uppajjissantīti na",
  "atk-s0401a:1550_6": "vattabbā. Kasmā? Avikkhambhitattā. Yathā kiṃ? Yathā khīrarukkhaṃ kuṭhāriyā āhaneyyuṃ,",
  "atk-s0401a:1550_7": "imasmiṃ nāma ṭhāne khīraṃ na nikkhameyyāti na vattabbaṃ, evaṃ. Idaṃ avikkhambhituppannaṃ",
  "atk-s0401a:1550_8": "nāma. Maggena asamugghātitakilesā pana bhavagge nibbattassāpi uppajjantīti purimanayeneva",
  "atk-s0401a:1550_9": "vitthāretabbaṃ. Idaṃ asamugghātituppannaṃ nāma.",
  "atk-s0401a:1551_0": "Imesu uppannesu vattamānuppannaṃ, bhutvāvigatuppannaṃ, okāsakatuppannaṃ, samudācāruppannanti",
  "atk-s0401a:1551_1": "catubbidhaṃ uppannaṃ na maggavajjhaṃ, bhūmiladdhuppannaṃ, ārammaṇādhiggahituppannaṃ,",
  "atk-s0401a:1551_2": "avikkhambhituppannaṃ, asamugghātituppannanti catubbidhaṃ maggavajjhaṃ. Maggo hi uppajjamāno",
  "atk-s0401a:1551_3": "ete kilese pajahati. So ye kilese pajahati, te atītā vā anāgatā vā paccuppannā vāti",
  "atk-s0401a:1551_4": "na vattabbā. Vuttampi cetaṃ –",
  "atk-s0401a:1552_0": "“Hañci atīte kilese pajahati? Tena hi khīṇaṃyeva khepeti, niruddhaṃ nirodheti, atthaṅgataṃ",
  "atk-s0401a:1552_1": "atthaṅgameti, atītaṃ yaṃ natthi, taṃ pajahati. Hañci anāgate kilese pajahati? Tena",
  "atk-s0401a:1552_2": "hi ajātaṃ pajahati, anibbattaṃ anuppannaṃ apātubhūtaṃ pajahati, anāgataṃ yaṃ natthi,",
  "atk-s0401a:1552_3": "taṃ pajahati. Hañci paccuppanne kilese pajahati? Tena hi ratto rāgaṃ pajahati, duṭṭho",
  "atk-s0401a:1552_4": "dosaṃ, mūḷho mohaṃ, vinibaddho mānaṃ, parāmaṭṭho diṭṭhiṃ, aniṭṭhaṅgato vicikicchaṃ,",
  "atk-s0401a:1552_5": "thāmagato anusayaṃ pajahati, kaṇhasukkā dhammā yuganaddhā vattanti, saṃkilesiyā maggabhāvanā",
  "atk-s0401a:1552_6": "hotīti…pe… tena hi natthi maggabhāvanā, natthi phalasacchikiriyā, natthi kilesappahānaṃ,",
  "atk-s0401a:1552_7": "natthi dhammābhisamayoti. Atthi maggabhāvanā…pe… atthi dhammābhisamayoti. Yathā kathaṃ",
  "atk-s0401a:1552_8": "viya? Seyyathāpi taruṇo rukkho…pe… apātubhūtāyeva na pātubhavantī”ti.",
  "atk-s0401a:1553_0": "Iti pāḷiyaṃ ajātaphalarukkho āgato, jātaphalarukkho pana dīpetabbo. Yathā hi saphalo",
  "atk-s0401a:1553_1": "taruṇambarukkho, tassa phalāni manussā paribhuñjeyyuṃ, sesāni pātetvā pacchiyo pūreyyuṃ,",
  "atk-s0401a:1553_2": "athañño puriso taṃ pharasunā chindeyya. Tenassa neva atītāni phalāni nāsitāni honti,",
  "atk-s0401a:1553_3": "na anāgatapaccuppannāni ca nāsitāni. Atītāni hi manussehi paribhuttāni, anāgatāni",
  "atk-s0401a:1553_4": "anibbattāni, na sakkā nāsetuṃ. Yasmiṃ pana samaye so chinno, tadā phalāniyeva natthīti",
  "atk-s0401a:1553_5": "paccuppannānipi anāsitāni. Sace pana rukkho acchinno assa, athassa pathavīrasañca",
  "atk-s0401a:1553_6": "āporasañca āgamma yāni phalāni nibbatteyyuṃ, tāni nāsitāni honti. Tāni hi ajātāneva",
  "atk-s0401a:1553_7": "na jāyanti, anibbattāneva na nibbattanti, apātubhūtāneva na pātubhavanti. Evameva",
  "atk-s0401a:1553_8": "maggo nāpi atītādibhede kilese pajahati, nāpi na pajahati. Yesañhi kilesānaṃ maggena",
  "atk-s0401a:1553_9": "khandhesu apariññātesu uppatti siyā, maggena uppajjitvā khandhānaṃ pariññātattā te",
  "atk-s0401a:1553_10": "kilesā ajātāva na jāyanti, anibbattāva na nibbattanti, apātubhūtāva na pātubhavanti.",
  "atk-s0401a:1553_11": "Taruṇaputtāya itthiyā puna avijāyanatthaṃ byādhitānaṃ rogavūpasamanatthaṃ pītabhesajjehi",
  "atk-s0401a:1553_12": "vāpi ayamattho vibhāvetabbo. Evaṃ maggo ye kilese pajahati, te atītā vā anāgatā vā",
  "atk-s0401a:1553_13": "paccuppannā vāti na vattabbā. Na ca maggo kilese na pajahati. Ye pana maggo kilese",
  "atk-s0401a:1553_14": "pajahati, te sandhāya “uppannānaṃ pāpakāna”ntiādi vuttaṃ.",
  "atk-s0401a:1554_0": "Na kevalañca maggo kileseyeva pajahati, kilesānaṃ pana appahīnattā ye uppajjeyyuṃ",
  "atk-s0401a:1554_1": "upādinnakkhandhā, tepi pajahatiyeva. Vuttampi cetaṃ – “sotāpattimaggañāṇena abhisaṅkhāraviññāṇassa",
  "atk-s0401a:1554_2": "nirodhena satta bhave ṭhapetvā anamatagge saṃsāre ye uppajjeyyuṃ nāmañca rūpañca,",
  "atk-s0401a:1554_3": "etthete nirujjhantī”ti vitthāro. Iti maggo upādinnato anupādinnato ca vuṭṭhāti. Bhavavasena",
  "atk-s0401a:1554_4": "pana sotāpattimaggo apāyabhavato vuṭṭhāti, sakadāgāmimaggo sugatibhavekadesato, anāgāmimaggo",
  "atk-s0401a:1554_5": "sugatikāmabhavato, arahattamaggo rūpārūpabhavato vuṭṭhāti. Sabbabhavehi vuṭṭhātiyevātipi vadanti.",
  "atk-s0401a:1555_0": "Atha maggakkhaṇe kathaṃ anuppannānaṃ uppādāya bhāvanā hoti, kathaṃ vā uppannānaṃ",
  "atk-s0401a:1555_1": "ṭhitiyāti? Maggappavattiyā eva. Maggo hi pavattamāno pubbe anuppannapubbattā anuppanno",
  "atk-s0401a:1555_2": "nāma vuccati. Anāgatapubbañhi ṭhānaṃ gantvā ananubhūtapubbaṃ vā ārammaṇaṃ anubhavitvā",
  "atk-s0401a:1555_3": "vattāro bhavanti; “anāgataṭṭhānaṃ āgatamha, ananubhūtaṃ ārammaṇaṃ anubhavāmā”ti.",
  "atk-s0401a:1555_4": "Yā cassa pavatti, ayameva ṭhiti nāmāti “ṭhitiyā bhāvetī”ti vattuṃ vaṭṭati. Evametassa",
  "atk-s0401a:1555_5": "bhikkhuno idaṃ lokuttaramaggakkhaṇe vīriyaṃ “anuppannānaṃ pāpakānaṃ akusalānaṃ dhammānaṃ",
  "atk-s0401a:1555_6": "anuppādāyā”tiādīni cattāri nāmāni labhati. Ayaṃ lokuttaramaggakkhaṇe sammappadhānakathā.",
  "atk-s0401a:1555_7": "Imasmiṃ pana sutte lokiyalokuttaramissakāneva sammappadhānāni kathitāni.",
  "atk-s0401a:1556_0": "398-401. Iddhipādesu chandaṃ nissāya pavatto samādhi chandasamādhi, padhānabhūtā",
  "atk-s0401a:1556_1": "saṅkhārā padhānasaṅkhārā. Samannāgatanti tehi dhammehi upetaṃ. Iddhiyā pādaṃ, iddhibhūtaṃ",
  "atk-s0401a:1556_2": "vā pādanti iddhipādaṃ. Sesesupi eseva nayo. Ayamettha saṅkhepo, vitthāro pana iddhipādavibhaṅge",
  "atk-s0401a:1556_3": "āgato eva. Visuddhimagge panassa attho dīpito. Tatrāyaṃ bhikkhu yadā chandādīsu ekaṃ",
  "atk-s0401a:1556_4": "dhuraṃ nissāya vipassanaṃ vaḍḍhetvā arahattaṃ pāpuṇāti, tadāssa paṭhamiddhipādo pubbabhāge",
  "atk-s0401a:1556_5": "lokiyo, aparabhāge lokuttaro. Evaṃ sesāpīti. Imasmimpi sutte lokiyalokuttarāva iddhipādā kathitā.",
  "atk-s0401a:1557_0": "402-406. Saddhindriyaṃ bhāvetītiādīsu saddhāva attano saddhādhure indaṭṭhaṃ karotīti",
  "atk-s0401a:1557_1": "saddhindriyaṃ. Vīriyindriyādīsupi eseva nayo. Bhāvetīti ettha pana ādikammiko yogāvacaro",
  "atk-s0401a:1557_2": "tīhi kāraṇehi saddhindriyaṃ visodhento saddhindriyaṃ bhāveti nāma. Vīriyindriyādīsupi",
  "atk-s0401a:1557_3": "eseva nayo. Vuttañhetaṃ –",
  "atk-s0401a:1558": "“Assaddhe puggale parivajjayato, saddhe puggale sevato bhajato payirupāsato, pasādanīye suttante paccavekkhato imehi tīhākārehi saddhindriyaṃ visujjhati.",
  "atk-s0401a:1559": "“Kusīte puggale parivajjayato, āraddhavīriye puggale sevato bhajato payirupāsato, sammappadhāne paccavekkhato imehi tīhākārehi vīriyindriyaṃ visujjhati.",
  "atk-s0401a:1560": "“Muṭṭhassatī puggale parivajjayato, upaṭṭhitassatī puggale sevato bhajato payirupāsato, satipaṭṭhāne paccavekkhato imehi tīhākārehi satindriyaṃ visujjhati.",
  "atk-s0401a:1561": "“Asamāhite puggale parivajjayato, samāhite puggale sevato bhajato payirupāsato, jhānavimokkhe paccavekkhato imehi tīhākārehi samādhindriyaṃ visujjhati.",
  "atk-s0401a:1562": "“Duppaññe puggale parivajjayato, paññavante puggale sevato bhajato payirupāsato, gambhīrañāṇacariyaṃ paccavekkhato imehi tīhākārehi paññindriyaṃ visujjhatī”ti.",
  "atk-s0401a:1563_0": "Ettha ca gambhīrañāṇacariyaṃ paccavekkhatoti saṇhasukhumaṃ khandhantaraṃ, āyatanantaraṃ,",
  "atk-s0401a:1563_1": "dhātantaraṃ, indriyabalabojjhaṅgantaraṃ, maggantaraṃ, phalantarañca paccavekkhantassāti",
  "atk-s0401a:1563_2": "attho. Imesañhi tiṇṇaṃ tiṇṇaṃ kāraṇānaṃ vasena akatābhiniveso ādikammiko yogāvacaro",
  "atk-s0401a:1563_3": "saddhādhurādīsu abhinivesaṃ paṭṭhapetvā bhāvento avasāne vivaṭṭetvā arahattaṃ gaṇhati.",
  "atk-s0401a:1563_4": "So yāva arahattamaggā imāni indriyāni bhāveti nāma, arahattaphale patte bhāvitindriyo",
  "atk-s0401a:1563_5": "nāma hotīti. Evaṃ imānipi pañcindriyāni lokiyalokuttarāneva kathitānīti.",
  "atk-s0401a:1564_0": "Saddhābalādīsu saddhāyeva akampiyaṭṭhena balanti saddhābalaṃ. Vīriyabalādīsupi eseva",
  "atk-s0401a:1564_1": "nayo. Ettha hi saddhā assaddhiye na kampati, vīriyaṃ kosajjena na kampati, sati muṭṭhassaccena",
  "atk-s0401a:1564_2": "na kampati, samādhi uddhacce na kampati, paññā avijjāya na kampatīti sabbānipi akampiyaṭṭhena",
  "atk-s0401a:1564_3": "balānīti vuccanti. Bhāvanānayo panettha indriyabhāvanāyaṃ vuttanayeneva veditabboti.",
  "atk-s0401a:1564_4": "Imāni lokiyalokuttarāneva kathitānīti.",
  "atk-s0401a:1565_0": "418. Satisambojjhaṅgaṃ bhāvetīti ettha ayaṃ ādikammikānaṃ kulaputtānaṃ vasena saddhiṃ",
  "atk-s0401a:1565_1": "atthavaṇṇanāya bhāvanānayo. Tattha satisambojjhaṅgantiādinā nayena vuttānaṃ sattannaṃ",
  "atk-s0401a:1565_2": "ādipadānaṃ tāva ayamatthavaṇṇanā – satisambojjhaṅge tāva saraṇaṭṭhena sati, sā panesā",
  "atk-s0401a:1565_3": "upaṭṭhānalakkhaṇā, apilāpanalakkhaṇā vā. Vuttampi cetaṃ – “yathā, mahārāja, rañño",
  "atk-s0401a:1565_4": "bhaṇḍāgāriko rañño sāpateyyaṃ apilāpeti ‘ettakaṃ, mahārāja, hiraññaṃ, ettakaṃ suvaṇṇaṃ,",
  "atk-s0401a:1565_5": "ettakaṃ sāpateyya’nti. Evameva kho, mahārāja, sati uppajjamānā kusalākusalasāvajjānavajjahīnappaṇītakaṇhasukkasappaṭibhāge",
  "atk-s0401a:1565_6": "dhamme apilāpeti ime cattāro satipaṭṭhānā”ti vitthāro. Apilāpanarasā, kiccavaseneva",
  "atk-s0401a:1565_7": "hissā etaṃ lakkhaṇaṃ therena vuttaṃ. Asammosarasā vā, gocarābhimukhībhāvapaccupaṭṭhānā.",
  "atk-s0401a:1565_8": "Sati eva sambojjhaṅgoti satisambojjhaṅgo.",
  "atk-s0401a:1566_0": "Tattha bodhiyā, bodhissa vā aṅgoti bojjhaṅgo. Kiṃ vuttaṃ hoti? Yā hi ayaṃ dhammasāmaggīyāya",
  "atk-s0401a:1566_1": "lokiyalokuttaramaggakkhaṇe uppajjamānāya līnuddhaccapatiṭṭhānāyūhanakāmasukhaattakilamathānuyogaucchedasassatābhinivesādīnaṃ",
  "atk-s0401a:1566_2": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0401a:1566_3": "dhammasāmaggiyā ariyasāvako bujjhatīti katvā bodhīti vuccati, bujjhatīti kilesasantānaniddāya",
  "atk-s0401a:1566_4": "uṭṭhahati, cattāri vā ariyasaccāni paṭivijjhati, nibbānameva vā sacchikarotīti vuttaṃ",
  "atk-s0401a:1566_5": "hoti. Yathāha – “satta bojjhaṅge bhāvetvā anuttaraṃ sammāsambodhiṃ abhisambuddho”ti.",
  "atk-s0401a:1566_6": "Tassā dhammasāmaggisaṅkhātāya bodhiyā aṅgotipi bojjhaṅgo jhānaṅgamaggaṅgādayo viya.",
  "atk-s0401a:1566_7": "Yopesa yathāvuttappakārāya etāya dhammasāmaggiyā bujjhatīti katvā ariyasāvako bodhīti",
  "atk-s0401a:1566_8": "vuccati, tassa aṅgotipi bojjhaṅgo senaṅgarathaṅgādayo viya. Tenāhu aṭṭhakathācariyā",
  "atk-s0401a:1566_9": "– “bujjhanakassa puggalassa aṅgāti vā bojjhaṅgā”ti.",
  "atk-s0401a:1567_0": "Apica “bojjhaṅgāti kenaṭṭhena bojjhaṅgā? Bodhāya saṃvattantīti bojjhaṅgā, bujjhantīti",
  "atk-s0401a:1567_1": "bojjhaṅgā, anubujjhantīti bojjhaṅgā, paṭibujjhantīti bojjhaṅgā, sambujjhantīti bojjhaṅgā”ti",
  "atk-s0401a:1567_2": "iminā paṭisambhidānayenāpi bojjhaṅgattho veditabbo. Pasattho sundaro ca bojjhaṅgo",
  "atk-s0401a:1567_3": "sambojjhaṅgo, sati eva sambojjhaṅgo satisambojjhaṅgo, taṃ satisambojjhaṅgaṃ.",
  "atk-s0401a:1568_0": "Dhammavicayasambojjhaṅgantiādīsupi catusaccadhamme vicinatīti dhammavicayo. So pavicayalakkhaṇo,",
  "atk-s0401a:1568_1": "obhāsanaraso, asammohapaccupaṭṭhāno. Vīrabhāvato, vidhinā īrayitabbato ca vīriyaṃ.",
  "atk-s0401a:1568_2": "Taṃ paggahalakkhaṇaṃ, upathambhanarasaṃ, anosīdanapaccupaṭṭhānaṃ. Pīṇayatīti pīti.",
  "atk-s0401a:1568_3": "Sā pharaṇalakkhaṇā, tuṭṭhilakkhaṇā vā, kāyacittānaṃ pīṇanarasā, nesaṃyeva odagyapaccupaṭṭhānā.",
  "atk-s0401a:1568_4": "Kāyacittadarathappassambhanato passaddhi. Sā upasamalakkhaṇā, kāyacittadarathamaddanarasā,",
  "atk-s0401a:1568_5": "kāyacittānaṃ aparipphandasītibhāvapaccupaṭṭhānā. Samādhānato samādhi. So avikkhepalakkhaṇo,",
  "atk-s0401a:1568_6": "avisāralakkhaṇo vā, cittacetasikānaṃ sampiṇḍanaraso, cittaṭṭhitipaccupaṭṭhāno. Ajjhupekkhanato",
  "atk-s0401a:1568_7": "upekkhā. Sā paṭisaṅkhānalakkhaṇā, samavāhitalakkhaṇā vā, ūnādhikanivāraṇarasā, pakkhapātupacchedanarasā",
  "atk-s0401a:1568_8": "vā, majjhattabhāvapaccupaṭṭhānā. Sesaṃ vuttanayameva. Bhāvetīti brūheti vaḍḍheti, uppādetīti attho.",
  "atk-s0401a:1569_0": "Tattha cattāro dhammā satisambojjhaṅgassa uppādāya saṃvattantīti veditabbā satisampajaññaṃ",
  "atk-s0401a:1569_1": "muṭṭhassatipuggalaparivajjanatā upaṭṭhitassatipuggalasevanatā tadadhimuttatāti. Abhikkantādīsu",
  "atk-s0401a:1569_2": "hi sattasu ṭhānesu satisampajaññena, bhattanikkhittakākasadise muṭṭhassatipuggale",
  "atk-s0401a:1569_3": "parivajjanena, tissadattattheraabhayattherādisadise upaṭṭhitassatipuggale sevanena,",
  "atk-s0401a:1569_4": "ṭhānanisajjādīsu satisamuṭṭhāpanatthaṃ ninnapoṇapabbhāracittatāya ca satisambojjhaṅgo",
  "atk-s0401a:1569_5": "uppajjati. Tasmā ādikammiko kulaputto imehi catūhi kāraṇehi satisambojjhaṅgaṃ samuṭṭhāpetvā",
  "atk-s0401a:1569_6": "tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti. So yāva",
  "atk-s0401a:1569_7": "arahattamaggā satisambojjhaṅgaṃ bhāveti nāma, phale patte bhāvito nāma hoti.",
  "atk-s0401a:1570_0": "Satta dhammā dhammavicayasambojjhaṅgassa uppādāya saṃvattanti paripucchakatā, vatthuvisadakiriyā,",
  "atk-s0401a:1570_1": "indriyasamattapaṭipādanā, duppaññapuggalaparivajjanā, paññavantapuggalasevanā, gambhīrañāṇacariyapaccavekkhaṇā,",
  "atk-s0401a:1570_2": "tadadhimuttatāti. Tattha paripucchakatāti khandhadhātuāyatanaindriyabalabojjhaṅgamaggaṅgajhānasamathavipassanānaṃ",
  "atk-s0401a:1570_3": "atthasannissitaparipucchābahulatā.",
  "atk-s0401a:1571_0": "Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ. Yadā hissa",
  "atk-s0401a:1571_1": "kesanakhalomā dīghā honti, sarīraṃ vā uppannadosañceva sedamalamakkhitañca, tadā",
  "atk-s0401a:1571_2": "ajjhattikaṃ vatthu avisadaṃ hoti aparisuddhaṃ. Yadā pana cīvaraṃ jiṇṇaṃ kiliṭṭhaṃ",
  "atk-s0401a:1571_3": "duggandhaṃ vā hoti, senāsanaṃ vā uklāpaṃ, tadā bāhiraṃ vatthu avisadaṃ hoti aparisuddhaṃ.",
  "atk-s0401a:1571_4": "Tasmā kesādicchedanena uddhaṃvirecanaadhovirecanādīhi sarīrasallahukabhāvakaraṇena",
  "atk-s0401a:1571_5": "ucchādananahāpanena ca ajjhattikavatthu visadaṃ kātabbaṃ. Sūcikammadhovanarajanaparibhaṇḍakaraṇādīhi",
  "atk-s0401a:1571_6": "bāhiravatthu visadaṃ kātabbaṃ. Etasmiñhi ajjhattikabāhire vatthumhi avisade uppannesu",
  "atk-s0401a:1571_7": "cittacetasikesu ñāṇampi avisadaṃ hoti aparisuddhaṃ aparisuddhāni dīpakapallavaṭṭitelādīni",
  "atk-s0401a:1571_8": "nissāya uppannadīpasikhāya obhāso viya. Visade pana ajjhattikabāhire vatthumhi uppannesu",
  "atk-s0401a:1571_9": "cittacetasikesu ñāṇampi visadaṃ hoti parisuddhāni dīpakapallavaṭṭitelādīni nissāya",
  "atk-s0401a:1571_10": "uppannadīpasikhāya obhāso viya. Tena vuttaṃ – “vatthuvisadakiriyā dhammavicayasambojjhaṅgassa",
  "atk-s0401a:1571_11": "uppādāya saṃvattatī”ti.",
  "atk-s0401a:1572_0": "Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace hissa",
  "atk-s0401a:1572_1": "saddhindriyaṃ balavaṃ hoti, itarāni mandāni, tato vīriyindriyaṃ paggahakiccaṃ, satindriyaṃ",
  "atk-s0401a:1572_2": "upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ",
  "atk-s0401a:1572_3": "na sakkoti. Tasmā taṃ dhammasabhāvapaccavekkhaṇena vā, yathā vā manasikaroto balavaṃ",
  "atk-s0401a:1572_4": "jātaṃ, tathā amanasikārena hāpetabbaṃ. Vakkalittheravatthu cettha nidassanaṃ. Sace",
  "atk-s0401a:1572_5": "pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ sakkoti,",
  "atk-s0401a:1572_6": "na itarāni itarakiccabhedaṃ. Tasmā taṃ passaddhādibhāvanāya hāpetabbaṃ. Tatrāpi soṇattherassa",
  "atk-s0401a:1572_7": "vatthu dassetabbaṃ. Evaṃ sesesupi ekassa balavabhāve sati itaresaṃ attano kiccesu",
  "atk-s0401a:1572_8": "asamatthatā veditabbā.",
  "atk-s0401a:1573_0": "Visesato panettha saddhāpaññānaṃ samādhivīriyānañca samataṃ pasaṃsanti. Balavasaddho",
  "atk-s0401a:1573_1": "hi mandapañño mudhappasanno hoti, avatthumhi pasīdati. Balavapañño mandasaddho kerāṭikapakkhaṃ",
  "atk-s0401a:1573_2": "bhajati, bhesajjasamuṭṭhito viya rogo atekiccho hoti. Cittuppādamatteneva kusalaṃ",
  "atk-s0401a:1573_3": "hotīti atidhāvitvā dānādīni akaronto niraye uppajjati. Ubhinnaṃ samatāya vatthusmiṃyeva",
  "atk-s0401a:1573_4": "pasīdati. Balavasamādhiṃ pana mandavīriyaṃ samādhissa kosajjapakkhattā kosajjaṃ abhibhavati.",
  "atk-s0401a:1573_5": "Balavavīriyaṃ mandasamādhiṃ vīriyassa uddhaccapakkhattā uddhaccaṃ abhibhavati. Samādhi",
  "atk-s0401a:1573_6": "pana vīriyena saṃyojito kosajje patituṃ na labhati, vīriyaṃ samādhinā saṃyojitaṃ",
  "atk-s0401a:1573_7": "uddhacce patituṃ na labhati. Tasmā taṃ ubhayaṃ samaṃ kattabbaṃ. Ubhayasamatāya hi appanā hoti.",
  "atk-s0401a:1574_0": "Apica samādhikammikassa balavatīpi saddhā vaṭṭati. Evañhi saddahanto okappento appanaṃ",
  "atk-s0401a:1574_1": "pāpuṇissati. Samādhipaññāsu pana samādhikammikassa ekaggatā balavatī vaṭṭati. Evañhi",
  "atk-s0401a:1574_2": "so appanaṃ pāpuṇāti. Vipassanākammikassa paññā balavatī vaṭṭati. Evañhi so lakkhaṇapaṭivedhaṃ",
  "atk-s0401a:1574_3": "pāpuṇāti. Ubhinnaṃ pana samatāyapi appanā hotiyeva. Sati pana sabbattha balavatī",
  "atk-s0401a:1574_4": "vaṭṭati. Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato",
  "atk-s0401a:1574_5": "kosajjapakkhikena ca samādhinā kosajjapātato rakkhati. Tasmā sā loṇadhūpanaṃ viya",
  "atk-s0401a:1574_6": "sabbabyañjanesu, sabbakammiko amacco viya ca sabbarājakiccesu, sabbattha icchitabbā.",
  "atk-s0401a:1574_7": "Tenāha – “sati ca pana sabbatthikā vuttā bhagavatā. Kiṃ kāraṇā? Cittañhi satipaṭisaraṇaṃ,",
  "atk-s0401a:1574_8": "ārakkhapaccupaṭṭhānā ca sati, na vinā satiyā cittassa paggahaniggaho hotī”ti.",
  "atk-s0401a:1575_0": "Duppaññapuggalaparivajjanā nāma khandhādibhedesu anogāḷhapaññānaṃ dummedhapuggalānaṃ",
  "atk-s0401a:1575_1": "ārakā parivajjanaṃ. Paññavantapuggalasevanā nāma samapaññāsalakkhaṇapariggāhikāya",
  "atk-s0401a:1575_2": "udayabbayapaññāya samannāgatapuggalasevanā. Gambhīrañāṇacariyapaccavekkhaṇā nāma",
  "atk-s0401a:1575_3": "gambhīresu khandhādīsu pavattāya gambhīrapaññāya pabhedapaccavekkhaṇā. Tadadhimuttatā",
  "atk-s0401a:1575_4": "nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.",
  "atk-s0401a:1575_5": "Tasmā ādikammiko kulaputto imehi sattahi kāraṇehi dhammavicayasambojjhaṅgaṃ samuṭṭhāpetvā",
  "atk-s0401a:1575_6": "tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti. So yāva",
  "atk-s0401a:1575_7": "arahattamaggā dhammavicayasambojjhaṅgaṃ bhāveti nāma, phale patte bhāvito nāma hoti.",
  "atk-s0401a:1576_0": "Ekādasa dhammā vīriyasambojjhaṅgassa uppādāya saṃvattanti – apāyabhayapaccavekkhaṇatā,",
  "atk-s0401a:1576_1": "ānisaṃsadassāvitā, gamanavīthipaccavekkhaṇatā, piṇḍapātāpacāyanatā, dāyajjamahattapaccavekkhaṇatā,",
  "atk-s0401a:1576_2": "satthumahattapaccavekkhaṇatā, jātimahattapaccavekkhaṇatā, sabrahmacārimahattapaccavekkhaṇatā,",
  "atk-s0401a:1576_3": "kusītapuggalaparivajjanatā, āraddhavīriyapuggalasevanatā, tadadhimuttatāti.",
  "atk-s0401a:1577_0": "Tattha “nirayesu pañcavidhabandhanakammakaraṇato paṭṭhāya mahādukkhaṃ anubhavanakālepi,",
  "atk-s0401a:1577_1": "tiracchānayoniyaṃ jālakkhipakuminādīhi gahitakālepi, pājanakaṇṭakādippahāratunnassa",
  "atk-s0401a:1577_2": "pana sakaṭavahanādikālepi, pettivisaye anekānipi vassasahassāni ekaṃ buddhantarampi",
  "atk-s0401a:1577_3": "khuppipāsāhi āturībhūtakālepi, kālakañjikaasuresu saṭṭhihatthaasītihatthappamāṇena",
  "atk-s0401a:1577_4": "aṭṭhicammamatteneva attabhāvena vātātapādidukkhānubhavanakālepi na sakkā vīriyasambojjhaṅgaṃ",
  "atk-s0401a:1577_5": "uppādetuṃ. Ayameva te bhikkhu kālo”ti evaṃ apāyabhayaṃ paccavekkhantassāpi vīriyasambojjhaṅgo uppajjati.",
  "atk-s0401a:1578_0": "“Na sakkā kusītena nava lokuttaradhammā laddhuṃ, āraddhavīriyeneva sakkā, ayamānisaṃso",
  "atk-s0401a:1578_1": "vīriyassā”ti evaṃ ānisaṃsadassāvinopi uppajjati. “Sabbabuddhapaccekabuddhamahāsāvakehi",
  "atk-s0401a:1578_2": "gatamaggova gantabbo, so ca na sakkā kusītena gantu”nti evaṃ gamanavīthiṃ paccavekkhantassāpi uppajjati.",
  "atk-s0401a:1579_0": "“Ye taṃ piṇḍapātādīhi upaṭṭhahanti, ime te manussā neva ñātakā, na dāsakammakarā,",
  "atk-s0401a:1579_1": "nāpi taṃ nissāya jīvissāmāti te paṇītāni piṇḍapātādīni denti. Atha kho attano kārānaṃ",
  "atk-s0401a:1579_2": "mahapphalataṃ paccāsīsamānā denti. Satthārāpi ‘ayaṃ ime paccaye paribhuñjitvā kāyadaḷhībahulo",
  "atk-s0401a:1579_3": "sukhaṃ viharissatī’ti na evaṃ sampassatā tuyhaṃ paccayā anuññātā, atha kho ‘ayaṃ",
  "atk-s0401a:1579_4": "ime paribhuñjamāno samaṇadhammaṃ katvā vaṭṭadukkhato muccissatī’ti te paccayā anuññātā.",
  "atk-s0401a:1579_5": "So dāni tvaṃ kusīto viharanto na taṃ piṇḍapātaṃ apacāyissasi. Āraddhavīriyasseva",
  "atk-s0401a:1579_6": "hi piṇḍāpacāyanaṃ nāma hotī”ti evaṃ piṇḍapātāpacāyanaṃ paccavekkhantassāpi uppajjati",
  "atk-s0401a:1579_7": "mahāmittattherassa viya piṇḍapātiyatissattherassa viya ca.",
  "atk-s0401a:1580_0": "Mahāmittatthero kira kassakaleṇe nāma paṭivasati. Tassa ca gocaragāme ekā mahāupāsikā",
  "atk-s0401a:1580_1": "theraṃ puttaṃ katvā paṭijaggati. Sā ekadivasaṃ araññaṃ gacchantī dhītaraṃ āha – “amma,",
  "atk-s0401a:1580_2": "asukasmiṃ ṭhāne purāṇataṇḍulā, asukasmiṃ khīraṃ, asukasmiṃ sappi, asukasmiṃ phāṇitaṃ,",
  "atk-s0401a:1580_3": "tava bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ",
  "atk-s0401a:1580_4": "dehi, datvā tvañca bhuñjeyyāsi. Ahaṃ pana hiyyo pakkaṃ pārivāsikabhattaṃ kañjiyena",
  "atk-s0401a:1580_5": "bhuttamhī”ti. Divā kiṃ bhuñjissasi, ammāti? Sākapaṇṇaṃ pakkhipitvā kaṇataṇḍulehi",
  "atk-s0401a:1580_6": "ambilayāguṃ pacitvā ṭhapehi, ammāti.",
  "atk-s0401a:1581_0": "Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi – “mahāupāsikā",
  "atk-s0401a:1581_1": "kira kañjiyena pārivāsikabhattaṃ bhuñji, divāpi kaṇapaṇṇambilayāguṃ bhuñjissati,",
  "atk-s0401a:1581_2": "tuyhaṃ atthāya pana purāṇataṇḍulādīni ācikkhati. Taṃ nissāya kho panesā neva khettaṃ",
  "atk-s0401a:1581_3": "na vatthuṃ na bhattaṃ na vatthaṃ paccāsīsati, tisso pana sampattiyo patthayamānā",
  "atk-s0401a:1581_4": "deti. Tvaṃ etissā tā sampattiyo dātuṃ sakkhissasi, na sakkhissasīti, ayaṃ kho pana",
  "atk-s0401a:1581_5": "piṇḍapāto tayā sarāgena sadosena samohena na sakkā gaṇhitu”nti pattaṃ thavikāya pakkhipitvā",
  "atk-s0401a:1581_6": "gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce, cīvarañca",
  "atk-s0401a:1581_7": "cīvaravaṃse ṭhapetvā, “arahattaṃ apāpuṇitvā na nikkhamissāmī”ti vīriyaṃ adhiṭṭhahitvā",
  "atk-s0401a:1581_8": "nisīdi. Dīgharattaṃ appamatto hutvā nivutthabhikkhu vipassanaṃ vaḍḍhetvā purebhattameva",
  "atk-s0401a:1581_9": "arahattaṃ patvā vikasamānamiva padumaṃ mahākhīṇāsavo sitaṃ karontova nikkhami. Leṇadvāre",
  "atk-s0401a:1581_10": "rukkhamhi adhivatthā devatā –",
  "atk-s0401a:1582": "“Namo te purisājañña, namo te purisuttama;",
  "atk-s0401a:1583": "Yassa te āsavā khīṇā, dakkhiṇeyyosi mārisā”ti. –",
  "atk-s0401a:1584_0": "Udānaṃ udānetvā, “bhante, piṇḍāya paviṭṭhānaṃ tumhādisānaṃ arahantānaṃ bhikkhaṃ datvā",
  "atk-s0401a:1584_1": "mahallakitthiyo dukkhā muccissantī”ti āha. Thero uṭṭhahitvā dvāraṃ vivaritvā kālaṃ",
  "atk-s0401a:1584_2": "olokento “pātoyevā”ti ñatvā pattacīvaraṃ ādāya gāmaṃ pāvisi.",
  "atk-s0401a:1585_0": "Dārikāpi bhattaṃ sampādetvā “idāni me bhātā āgamissati, idāni me bhātā āgamissatī”ti",
  "atk-s0401a:1585_1": "dvāraṃ olokayamānā nisīdi. Sā there gharadvāraṃ sampatte pattaṃ gahetvā sappiphāṇitayojitassa",
  "atk-s0401a:1585_2": "khīrapiṇḍapātassa pūretvā hatthe ṭhapesi. Thero “sukhaṃ hotū”ti anumodanaṃ katvā",
  "atk-s0401a:1585_3": "pakkāmi. Sāpi taṃ olokayamānāva aṭṭhāsi. Therassa hi tadā ativiya parisuddho chavivaṇṇo",
  "atk-s0401a:1585_4": "ahosi, vippasannāni indriyāni, mukhaṃ bandhanā pavuttatālapakkaṃ viya ativiya virocittha.",
  "atk-s0401a:1586_0": "Mahāupāsikā araññato āgantvā “kiṃ, amma, bhātiko te āgato”ti pucchi. Sā sabbaṃ taṃ",
  "atk-s0401a:1586_1": "pavattiṃ ārocesi. Upāsikā “ajja me puttassa pabbajitakiccaṃ matthakaṃ patta”nti ñatvā",
  "atk-s0401a:1586_2": "“abhiramati te, amma, bhātā buddhasāsane, na ukkaṇṭhatī”ti āha.",
  "atk-s0401a:1587_0": "Piṇḍapātikatissattheravatthu pana evaṃ veditabbaṃ – mahāgāme kira eko daliddapuriso",
  "atk-s0401a:1587_1": "dāruvikkayena jīvikaṃ kappeti. So teneva kāraṇena nāmaṃ labhitvā dārubhaṇḍakamahātisso",
  "atk-s0401a:1587_2": "nāma jāto. So ekadivasaṃ attano bhariyaṃ āha – “kiṃ amhākaṃ jīvitaṃ nāma, satthārā",
  "atk-s0401a:1587_3": "daḷiddadānassa mahapphalabhāvo kathito, mayañca nibaddhaṃ dātuṃ na sakkoma, pakkhikabhattamattaṃ",
  "atk-s0401a:1587_4": "datvā puna uppannaṃ salākabhattampi dassāmā”ti. Sā “sādhu sāmī”ti sampaṭicchitvā",
  "atk-s0401a:1587_5": "punadivase yathālābhena pakkhikabhattaṃ adāsi. Bhikkhusaṅghassa ca paccayehi nipparissayakālo",
  "atk-s0401a:1587_6": "hoti, daharasāmaṇerā paṇītabhojanāni bhuñjitvā “ayaṃ lūkhāhāro”ti tesaṃ pakkhikabhattaṃ",
  "atk-s0401a:1587_7": "gahitamattakameva katvā tesaṃ passantānaṃyeva chaḍḍetvā gacchanti.",
  "atk-s0401a:1588_0": "Sā itthī taṃ disvā sāmikassa kathesi, “mayā dinnaṃ chaḍḍentī”ti na pana vippaṭisārinī",
  "atk-s0401a:1588_1": "ahosi. Tassā sāmiko āha – “mayaṃ duggatabhāvena ayyānaṃ sukhena paribhuñjāpetuṃ nāsakkhimha.",
  "atk-s0401a:1588_2": "Kiṃ nu kho katvā ayyānaṃ manaṃ gahetuṃ sakkhissāmā”ti? Athassa bhariyā āha – “kiṃ",
  "atk-s0401a:1588_3": "vadesi, sāmi, saputtakā duggatā nāma natthīti ayaṃ te dhītā, imaṃ ekasmiṃ kule ṭhapetvā",
  "atk-s0401a:1588_4": "dvādasa kahāpaṇe gaṇhitvā ekaṃ khīradhenuṃ āhara, ayyānaṃ khīrasalākabhattaṃ dassāma,",
  "atk-s0401a:1588_5": "evaṃ tesaṃ cittaṃ gaṇhituṃ sakkhissāmā”ti. So sādhūti sampaṭicchitvā tathā akāsi.",
  "atk-s0401a:1588_6": "Tesaṃ puññena sā dhenu sāyaṃ tīṇi māṇikāni, pāto tīṇi māṇikāni khīraṃ deti. Sāyaṃ",
  "atk-s0401a:1588_7": "laddhaṃ dadhiṃ katvā punadivase tato gahitanavanītena sappiṃ katvā sasappiparisekaṃ",
  "atk-s0401a:1588_8": "khīrasalākabhattaṃ denti. Tato paṭṭhāya tassa gehe salākabhattaṃ puññavantāva labhanti.",
  "atk-s0401a:1589_0": "So ekadivasaṃ bhariyaṃ āha – “mayaṃ dhītu atthitāya lajjitabbato ca muttā, gehe ca",
  "atk-s0401a:1589_1": "no bhattaṃ ayyānaṃ paribhogārahaṃ jātaṃ. Tvaṃ yāva ahaṃ āgacchāmi, tāva imasmiṃ kalyāṇavatte",
  "atk-s0401a:1589_2": "mā pamajji. Ahaṃ kiñcideva katvā dhītaraṃ mocessāmī”ti. So ekaṃ padesaṃ gantvā ucchuyantakammaṃ",
  "atk-s0401a:1589_3": "katvā chahi māsehi dvādasa kahāpaṇe labhitvā “alaṃ ettakaṃ mama dhītu mocanatthāyā”ti",
  "atk-s0401a:1589_4": "te kahāpaṇe dussante bandhitvā “gehaṃ gamissāmī”ti maggaṃ paṭipajji.",
  "atk-s0401a:1590_0": "Tasmiṃ samaye ambariyamahāvihāravāsī piṇḍapātiyatissatthero “tissamahāvihāraṃ gantvā",
  "atk-s0401a:1590_1": "cetiyaṃ vandissāmī”ti attano vasanaṭṭhānato mahāgāmaṃ gacchanto tameva maggaṃ paṭipajji.",
  "atk-s0401a:1590_2": "So upāsako theraṃ dūratova disvā “ekakova agantvā iminā ayyena saddhiṃ ekaṃ dhammakathaṃ",
  "atk-s0401a:1590_3": "suṇanto gamissāmi. Sīlavanto hi sabbakālaṃ dullabhā”ti vegena theraṃ sampāpuṇitvā",
  "atk-s0401a:1590_4": "abhivādetvā saddhiṃ gacchanto velāya upakaṭṭhāya cintesi – “mayhaṃ hatthe puṭakabhattaṃ",
  "atk-s0401a:1590_5": "natthi, ayyassa ca bhikkhākālo sampatto, ayañca me paribbayo hatthe atthi, ekaṃ gāmadvāraṃ",
  "atk-s0401a:1590_6": "pattakāle ayyassa piṇḍapātaṃ dassāmī”ti.",
  "atk-s0401a:1591_0": "Tassevaṃ citte uppannamatteyeva eko puṭakabhattaṃ gahetvā taṃ ṭhānaṃ sampatto. Upāsako",
  "atk-s0401a:1591_1": "taṃ disvā, “bhante, thokaṃ āgamethā”ti vatvā taṃ upasaṅkamitvā āha – “kahāpaṇaṃ te,",
  "atk-s0401a:1591_2": "bho purisa, dammi, taṃ me puṭakabhattaṃ dehī”ti. So cintesi – “imaṃ bhattaṃ imasmiṃ",
  "atk-s0401a:1591_3": "kāle māsakampi na agghati, ayañca mayhaṃ ekavāreneva kahāpaṇaṃ deti, bhavissatettha",
  "atk-s0401a:1591_4": "kāraṇa”nti cintetvā “nāhaṃ kahāpaṇena demī”ti āha. Evaṃ sante dve gaṇha, tīṇi gaṇhāti",
  "atk-s0401a:1591_5": "iminā niyāmena sabbepi te kahāpaṇe dātukāmo jāto. Itaro “aññepissa atthī”ti saññāya",
  "atk-s0401a:1591_6": "“na demi”cceva āha. Atha naṃ so āha – “sace me, bho, aññepi assu, tepi dadeyyaṃ.",
  "atk-s0401a:1591_7": "Na kho panāhaṃ attano atthāya gaṇhāmi, etasmiṃ me rukkhamūle eko ayyo nisīdāpito,",
  "atk-s0401a:1591_8": "tuyhampi kusalaṃ bhavissati, dehi me bhatta”nti. Tena hi, bho, gaṇha, āhara te kahāpaṇeti",
  "atk-s0401a:1591_9": "kahāpaṇe gahetvā puṭakabhattaṃ adāsi. Upāsako bhattaṃ gahetvā hatthe dhovitvā theraṃ",
  "atk-s0401a:1591_10": "upasaṅkamitvā “pattaṃ nīharatha, bhante”ti āha. Thero pattaṃ nīharitvā upaḍḍhabhatte",
  "atk-s0401a:1591_11": "dinne pattaṃ pidahi. Upāsako āha – “ayaṃ, bhante, ekasseva paṭiviso, na sakkā mayā",
  "atk-s0401a:1591_12": "ito bhuñjituṃ. Tumhākaṃyeva me atthāya imaṃ pariyesitvā laddhaṃ, gaṇhatha naṃ maṃ",
  "atk-s0401a:1591_13": "anukampaṃ upādāyā”ti. Thero “atthi ettha kāraṇa”nti gahetvā sabbaṃ paribhuñji. Upāsako",
  "atk-s0401a:1591_14": "dhamakaraṇena pānīyaṃ parissāvetvā adāsi. Tato niṭṭhitabhattakicce there ubhopi maggaṃ paṭipajjiṃsu.",
  "atk-s0401a:1592_0": "Thero upāsakaṃ pucchi – “kena kāraṇena tvaṃ na bhuñjasī”ti. So attano gamanāgamanavidhānaṃ",
  "atk-s0401a:1592_1": "sabbaṃ kathesi. Thero taṃ sutvā saṃvegappatto cintesi – “dukkaraṃ upāsakena kataṃ,",
  "atk-s0401a:1592_2": "mayā pana evarūpaṃ piṇḍapātaṃ paribhuñjitvā etassa kataññunā bhavitabbaṃ. Sappāyasenāsanaṃ",
  "atk-s0401a:1592_3": "labhitvā tattheva chavimaṃsalohitesu sukkhantesupi nisinnapallaṅkeneva arahattaṃ",
  "atk-s0401a:1592_4": "appatvā na uṭṭhahissāmī”ti. So tissamahāvihāraṃ gantvā āgantukavattaṃ katvā attano",
  "atk-s0401a:1592_5": "pattasenāsanaṃ pavisitvā paccattharaṇaṃ attharitvā tattha nisinno attano mūlakammaṭṭhānameva",
  "atk-s0401a:1592_6": "gaṇhi. So tāya rattiyā obhāsamattampi nibbattetuṃ nāsakkhi. Punadivasato paṭṭhāya",
  "atk-s0401a:1592_7": "bhikkhācārapalibodhaṃ chinditvā tadeva kammaṭṭhānaṃ anulomapaṭilomaṃ vipassi. Etenupāyena",
  "atk-s0401a:1592_8": "vipassanto sattame aruṇe saha paṭisambhidāhi arahattaṃ patvā cintesi – “ativiya me",
  "atk-s0401a:1592_9": "kilantaṃ sarīraṃ, kiṃ nu kho me jīvitaṃ ciraṃ pavattissati, na pavattissatī”ti. Athassa",
  "atk-s0401a:1592_10": "appavattanabhāvaṃ disvā senāsanaṃ paṭisāmetvā pattacīvaramādāya vihāramajjhaṃ gantvā",
  "atk-s0401a:1592_11": "bheriṃ paharāpetvā bhikkhusaṅghaṃ sannipātesi.",
  "atk-s0401a:1593_0": "Saṅghatthero “kena bhikkhunāsaṅgho sannipātito”ti pucchi. Mayā, bhanteti. Kimatthaṃ",
  "atk-s0401a:1593_1": "sappurisāti. Bhante, aññaṃ kammaṃ natthi, yesaṃ pana magge vā phale vā kaṅkhā atthi,",
  "atk-s0401a:1593_2": "te maṃ pucchantūti. Sappurisa tādisā nāma bhikkhū asantaṃ guṇaṃ na kathenti, amhākaṃ",
  "atk-s0401a:1593_3": "ettha kaṅkhā natthi. Kiṃ pana te saṃvegakāraṇaṃ ahosi, kiṃ paccayaṃ katvā arahattaṃ",
  "atk-s0401a:1593_4": "nibbattanti. Bhante, imasmiṃ mahāgāme valliyavīthiyaṃ dārubhaṇḍakamahātisso nāma",
  "atk-s0401a:1593_5": "upāsako attano dhītaraṃ bahi ṭhapetvā dvādasa kahāpaṇe gaṇhitvā tehi ekaṃ khīradhenuṃ",
  "atk-s0401a:1593_6": "gahetvā saṅghassa khīrabhattasalākaṃ paṭṭhapesi, so “dhītaraṃ mocessāmī”ti cha māse",
  "atk-s0401a:1593_7": "yantasālāya bhatiṃ katvā dvādasa kahāpaṇe labhitvā “dhītaraṃ mocessāmī”ti attano",
  "atk-s0401a:1593_8": "gehaṃ gacchanto antarāmagge maṃ disvā bhikkhācāravelāya sabbepi te kahāpaṇe datvā",
  "atk-s0401a:1593_9": "puṭakabhattaṃ gaṇhitvā sabbaṃ mayhaṃ adāsi. Ahaṃ taṃ piṇḍapātaṃ paribhuñjitvā idhāgantvā",
  "atk-s0401a:1593_10": "sappāyasenāsanaṃ labhitvā “piṇḍāpacāyanakammaṃ karissāmī”ti visesaṃ nibbattesiṃ,",
  "atk-s0401a:1593_11": "bhanteti. Taṃ ṭhānaṃ sampattā catassopi parisā therassa sādhukāraṃ adaṃsu. Sakabhāvena",
  "atk-s0401a:1593_12": "saṇṭhātuṃ samattho nāma nāhosi. Thero saṅghamajjhe nisīditvā kathento kathentova",
  "atk-s0401a:1593_13": "“mayhaṃ kūṭāgāraṃ dārubhaṇḍakamahātissassa hatthena phuṭṭhakāleyeva calatū”ti adhiṭṭhāya",
  "atk-s0401a:1593_14": "anupādisesāya nibbānadhātuyā parinibbāyi.",
  "atk-s0401a:1594_0": "Kākavaṇṇatissamahārājā “eko kira thero parinibbuto”ti sutvā vihāraṃ gantvā sakkārasammānaṃ",
  "atk-s0401a:1594_1": "katvā kūṭāgāraṃ sajjetvā theraṃ tattha āropetvā “idāni citakaṭṭhānaṃ gamissāmā”ti",
  "atk-s0401a:1594_2": "ukkhipanto cāletuṃ nāsakkhi. Rājā bhikkhusaṅghaṃ pucchi – “atthi, bhante, therena",
  "atk-s0401a:1594_3": "kiñci kathita”nti. Bhikkhū therena kathitavidhānaṃ ācikkhiṃsu. Rājā taṃ upāsakaṃ",
  "atk-s0401a:1594_4": "pakkosāpetvā “tayā ito sattadivasamatthake kassaci maggapaṭipannassa bhikkhuno puṭakabhattaṃ",
  "atk-s0401a:1594_5": "dinna”nti pucchi. Āma, devāti. Kena te niyāmena dinnanti? So taṃ kāraṇaṃ sabbaṃ ārocesi.",
  "atk-s0401a:1594_6": "Atha naṃ rājā therassa kūṭāgāraṭṭhānaṃ pesesi – “gaccha taṃ theraṃ sañjāna, so vā",
  "atk-s0401a:1594_7": "añño vā”ti. So gantvā sāṇiṃ ukkhipitvā therassa mukhaṃ disvā sañjānitvā dvīhi hatthehi",
  "atk-s0401a:1594_8": "hadayaṃ sandhārento rañño santikaṃ gantvā, “deva, mayhaṃ ayyo”ti āha. Athassa rājā",
  "atk-s0401a:1594_9": "mahāpasādhanaṃ dāpesi. Taṃ pasādhetvā āgataṃ “gaccha bhātika mahātissa mayhaṃ, ayyāti",
  "atk-s0401a:1594_10": "vatvā kūṭāgāraṃ ukkhipā”ti āha. Upāsako “sādhu, devā”ti gantvā therassa pāde vanditvā",
  "atk-s0401a:1594_11": "ubhohi hatthehi ukkhipitvā attano matthake akāsi. Tasmiṃyeva khaṇe kūṭāgāraṃ ākāse",
  "atk-s0401a:1594_12": "uppatitvā citakamatthake patiṭṭhāsi. Tasmiṃ kāle citakassa catūhipi kaṇṇehi sayameva",
  "atk-s0401a:1594_13": "aggijālā uṭṭhahiṃsūti.",
  "atk-s0401a:1595_0": "“Mahantaṃ kho panetaṃ satthu dāyajjaṃ, yadidaṃ satta ariyadhanāni nāma, taṃ na sakkā",
  "atk-s0401a:1595_1": "kusītena gahetuṃ. Yathā hi vippaṭipannaṃ puttaṃ mātāpitaro ‘ayaṃ amhākaṃ aputto’ti",
  "atk-s0401a:1595_2": "paribāhiraṃ karonti, so tesaṃ accayena dāyajjaṃ na labhati, evaṃ kusītopi idaṃ ariyadhanadāyajjaṃ",
  "atk-s0401a:1595_3": "na labhati, āraddhavīriyova labhatī”ti dāyajjamahattaṃ paccavekkhatopi uppajjati.",
  "atk-s0401a:1596_0": "“Mahā kho pana te satthā. Satthuno hi te mātukucchimhi paṭisandhiṃ gahaṇakālepi,",
  "atk-s0401a:1596_1": "abhinikkhamanepi, abhisambodhiyampi, dhammacakkappavattanayamakapāṭihāriyadevorohanaāyusaṅkhāravossajjanesupi,",
  "atk-s0401a:1596_2": "parinibbānakālepi dasasahassilokadhātu kampittha. Yuttaṃ nu te evarūpassa satthuno",
  "atk-s0401a:1596_3": "sāsane pabbajitvā kusītena bhavitu”nti evaṃ satthumahattaṃ paccavekkhatopi uppajjati.",
  "atk-s0401a:1597_0": "“Jātiyāpi tvaṃ idāni na lāmakajātiko, asambhinnāya mahāsammatapaveṇiyā āgataokkākarājavaṃse",
  "atk-s0401a:1597_1": "jātosi, suddhodanamahārājassa ca mahāmāyādeviyā ca nattā, rāhulabhaddassa kaniṭṭho,",
  "atk-s0401a:1597_2": "tayā nāma evarūpena jinaputtena hutvā na yuttaṃ kusītena viharitu”nti evaṃ jātimahattaṃ",
  "atk-s0401a:1597_3": "paccavekkhatopi uppajjati.",
  "atk-s0401a:1598_0": "“Sāriputtamoggallānā ceva asīti mahāsāvakā ca vīriyeneva lokuttaradhammaṃ paṭivijjhiṃsu,",
  "atk-s0401a:1598_1": "tvaṃ etesaṃ sabrahmacārīnaṃ maggaṃ paṭipajjasi, na paṭipajjasī”ti evaṃ sabrahmacārimahattaṃ",
  "atk-s0401a:1598_2": "paccavekkhatopi uppajjati.",
  "atk-s0401a:1599_0": "Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale parivajjentassāpi,",
  "atk-s0401a:1599_1": "āraddhavīriye pahitatte puggale sevantassāpi, ṭhānanisajjādīsu viriyuppādanatthaṃ",
  "atk-s0401a:1599_2": "ninnapoṇapabbhāracittassāpi uppajjati. Tasmā ādikammiko kulaputto imehi ekādasahi",
  "atk-s0401a:1599_3": "kāraṇehi vīriyasambojjhaṅgaṃ samuṭṭhāpetvā tadeva dhuraṃ katvā abhinivesaṃ paṭṭhapetvā",
  "atk-s0401a:1599_4": "anukkamena arahattaṃ gaṇhāti. So yāva arahattamaggā vīriyasambojjhaṅgaṃ bhāveti nāma,",
  "atk-s0401a:1599_5": "phale patte bhāvito nāma hoti.",
  "atk-s0401a:1600_0": "Ekādasa dhammā pītisambojjhaṅgassa uppādāya saṃvattanti – buddhānussati, dhammasaṅghasīla^",
  "atk-s0401a:1600_1": "cāgadevatānussati upasamānussati, lūkhapuggalaparivajjanatā, siniddhapuggalasevanatā,",
  "atk-s0401a:1600_2": "pasādanīyasuttantapaccavekkhaṇatā, tadadhimuttatāti.",
  "atk-s0401a:1601_0": "Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo",
  "atk-s0401a:1601_1": "uppajjati, dhammasaṅghaguṇe anussarantassāpi, dīgharattaṃ akhaṇḍaṃ katvā rakkhitaṃ",
  "atk-s0401a:1601_2": "catupārisuddhisīlaṃ paccavekkhantassāpi, gihino dasasīlaṃ pañcasīlaṃ paccavekkhantassāpi,",
  "atk-s0401a:1601_3": "dubbhikkhabhayādīsu paṇītabhojanaṃ sabrahmacārīnaṃ datvā “evaṃnāma adamhā”ti cāgaṃ",
  "atk-s0401a:1601_4": "paccavekkhantassāpi, gihinopi evarūpe kāle sīlavantānaṃ dinnadānaṃ paccavekkhantassāpi,",
  "atk-s0401a:1601_5": "yehi guṇehi samannāgatā devattaṃ pattā, tathārūpānaṃ guṇānaṃ attani atthitaṃ paccavekkhantassāpi,",
  "atk-s0401a:1601_6": "samāpattiyā vikkhambhite kilesā saṭṭhipi sattatipi vassāni na samudācarantīti paccavekkhantassāpi,",
  "atk-s0401a:1601_7": "cetiyadassanabodhidassanatheradassanesu asakkaccakiriyāya saṃsūcitalūkhabhāve buddhādīsu",
  "atk-s0401a:1601_8": "pasādasinehābhāvena gadrabhapiṭṭhe rajasadise lūkhapuggale parivajjentassāpi, buddhādīsu",
  "atk-s0401a:1601_9": "pasādabahule muducitte siniddhapuggale sevantassāpi, ratanattayaguṇaparidīpake pasādanīyasuttante",
  "atk-s0401a:1601_10": "paccavekkhantassāpi, ṭhānanisajjādīsu pītiuppādanatthaṃ ninnapoṇapabbhāracittassāpi",
  "atk-s0401a:1601_11": "uppajjati. Tasmā ādikammiko kulaputto imehi ekādasahi kāraṇehi pītisambojjhaṅgaṃ",
  "atk-s0401a:1601_12": "samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti.",
  "atk-s0401a:1601_13": "So yāva arahattamaggā pītisambojjhaṅgaṃ bhāveti nāma, phale patte bhāvito nāma hoti.",
  "atk-s0401a:1602_0": "Satta dhammā passaddhisambojjhaṅgassa uppādāya saṃvattanti – paṇītabhojanasevanatā,",
  "atk-s0401a:1602_1": "utusukhasevanatā, iriyāpathasukhasevanatā, majjhattapayogatā, sāraddhakāyapuggalaparivajjanatā,",
  "atk-s0401a:1602_2": "passaddhakāyapuggalasevanatā, tadadhimuttatāti.",
  "atk-s0401a:1603_0": "Paṇītañhi siniddhaṃ sappāyabhojanaṃ bhuñjantassāpi, sītuṇhesu ca utūsu ṭhānādīsu",
  "atk-s0401a:1603_1": "ca iriyāpathesu sappāyautuñca iriyāpathañca sevantassāpi passaddhi uppajjati. Yo",
  "atk-s0401a:1603_2": "pana mahāpurisajātiko sabbautuiriyāpathakkhamo hoti, na taṃ sandhāyetaṃ vuttaṃ. Yassa",
  "atk-s0401a:1603_3": "sabhāgavisabhāgatā atthi, tasseva visabhāge utuiriyāpathe vajjetvā sabhāge sevantassa",
  "atk-s0401a:1603_4": "uppajjati. Majjhattapayogo vuccati attano ca parassa ca kammassakatapaccavekkhaṇā.",
  "atk-s0401a:1603_5": "Iminā majjhattapayogena uppajjati. Yo leḍḍudaṇḍādīhi paraṃ viheṭhayamāno vicarati,",
  "atk-s0401a:1603_6": "evarūpaṃ sāraddhakāyaṃ puggalaṃ parivajjentassāpi, saṃyatapādapāṇiṃ passaddhakāyaṃ",
  "atk-s0401a:1603_7": "puggalaṃ sevantassāpi, ṭhānanisajjādīsu passaddhiuppādanatthāya ninnapoṇapabbhāracittassāpi",
  "atk-s0401a:1603_8": "uppajjati. Tasmā ādikammiko kulaputto imehi sattahi kāraṇehi passaddhisambojjhaṅgaṃ",
  "atk-s0401a:1603_9": "samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti.",
  "atk-s0401a:1603_10": "So yāva arahattamaggā passaddhisambojjhaṅgaṃ bhāveti nāma, phale patte bhāvito nāma hoti.",
  "atk-s0401a:1604_0": "Ekādasa dhammā samādhisambojjhaṅgassa uppādāya saṃvattanti – vatthuvisadakiriyatā,",
  "atk-s0401a:1604_1": "indriyasamattapaṭipādanatā, nimittakusalatā, samaye cittassa paggaṇhanatā, samaye",
  "atk-s0401a:1604_2": "cittassa niggaṇhanatā, samaye sampahaṃsanatā, samaye ajjhupekkhanatā, asamāhitapuggalaparivajjanatā,",
  "atk-s0401a:1604_3": "samāhitapuggalasevanatā, jhānavimokkhapaccavekkhaṇatā, tadadhimuttatāti. Tattha vatthuvisadakiriyatā",
  "atk-s0401a:1604_4": "ca indriyasamattapaṭipādanatā ca vuttanayeneva veditabbā.",
  "atk-s0401a:1605_0": "Nimittakusalatā nāma kasiṇanimittassa uggahakusalatā. Samaye cittassa paggaṇhanatāti",
  "atk-s0401a:1605_1": "yasmiṃ samaye atisithilavīriyatādīhi līnaṃ cittaṃ hoti, tasmiṃ samaye dhammavicayavīriyapītisambojjhaṅgasamuṭṭhāpanena",
  "atk-s0401a:1605_2": "tassa paggaṇhanaṃ. Samaye cittassa niggaṇhanatāti yasmiṃ samaye accāraddhavīriyatādīhi",
  "atk-s0401a:1605_3": "uddhataṃ cittaṃ hoti, tasmiṃ samaye passaddhisamādhiupekkhāsambojjhaṅgasamuṭṭhāpanena",
  "atk-s0401a:1605_4": "tassa niggaṇhanaṃ. Samaye sampahaṃsanatāti yasmiṃ samaye cittaṃ paññāpayogamandatāya",
  "atk-s0401a:1605_5": "vā upasamasukhānadhigamena vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena",
  "atk-s0401a:1605_6": "saṃvejeti. Aṭṭha saṃvegavatthūni nāma – jātijarābyādhimaraṇāni cattāri, apāyadukkhaṃ",
  "atk-s0401a:1605_7": "pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ",
  "atk-s0401a:1605_8": "dukkhanti. Ratanattayaguṇānussaraṇena ca pasādaṃ janeti. Ayaṃ vuccati “samaye sampahaṃsanatā”ti.",
  "atk-s0401a:1606_0": "Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhataṃ",
  "atk-s0401a:1606_1": "anirassādaṃ ārammaṇe samappavattaṃ samathavīthipaṭipannaṃ cittaṃ hoti, tadāssa paggahaniggahasampahaṃsanesu",
  "atk-s0401a:1606_2": "na byāpāraṃ āpajjati sārathi viya samappavattesu assesu. Ayaṃ vuccati “samaye ajjhupekkhanatā”ti.",
  "atk-s0401a:1606_3": "Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ",
  "atk-s0401a:1606_4": "puggalānaṃ ārakā parivajjanaṃ. Samāhitapuggalasevanatā nāma upacārena vā appanāya",
  "atk-s0401a:1606_5": "vā samāhitacittānaṃ sevanā bhajanā payirupāsanā. Tadadhimuttatā nāma ṭhānanisajjādīsu",
  "atk-s0401a:1606_6": "samādhiuppādanatthaṃyeva ninnapoṇapabbhāracittatā. Evañhi paṭipajjato esa uppajjati.",
  "atk-s0401a:1606_7": "Tasmā ādikammiko kulaputto imehi ekādasahi kāraṇehi samādhisambojjhaṅgaṃ samuṭṭhāpetvā",
  "atk-s0401a:1606_8": "tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti. So yāva",
  "atk-s0401a:1606_9": "arahattamaggā samādhisambojjhaṅgaṃ bhāveti nāma, phale patte bhāvito nāma hoti.",
  "atk-s0401a:1607_0": "Pañca dhammā upekhāsambojjhaṅgassa uppādāya saṃvattanti – sattamajjhattatā, saṅkhāramajjhattatā,",
  "atk-s0401a:1607_1": "sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā",
  "atk-s0401a:1607_2": "tadadhimuttatāti. Tattha dvīhākārehi sattamajjhattataṃ samuṭṭhāpeti “tvaṃ attano",
  "atk-s0401a:1607_3": "kammena āgantvā attanova kammena gamissasi, esopi attano kammena āgantvā attanova",
  "atk-s0401a:1607_4": "kammena gamissati, tvaṃ kaṃ kelāyasī”ti evaṃ kammassakatapaccavekkhaṇena ca, “paramatthato",
  "atk-s0401a:1607_5": "sattoyeva natthi, so tvaṃ kaṃ kelāyasī”ti evaṃ nissattapaccavekkhaṇena cāti. Dvīhevākārehi",
  "atk-s0401a:1607_6": "saṅkhāramajjhattataṃ samuṭṭhāpeti “idaṃ cīvaraṃ anupubbena vaṇṇavikārañceva jiṇṇabhāvañca",
  "atk-s0401a:1607_7": "upagantvā pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati, sace panassa",
  "atk-s0401a:1607_8": "sāmiko bhaveyya, nāssa evaṃ vinassituṃ dadeyyā”ti evaṃ assāmikabhāvapaccavekkhaṇena",
  "atk-s0401a:1607_9": "ca, “anaddhaniyaṃ idaṃ tāvakālika”nti evaṃ tāvakālikabhāvapaccavekkhaṇena cāti. Yathā",
  "atk-s0401a:1607_10": "ca cīvare, evaṃ pattādīsupi yojanā kātabbā.",
  "atk-s0401a:1608_0": "Sattasaṅkhārakelāyanapuggalaparivajjanatāti ettha yo puggalo gihī vā attano puttadhītādike,",
  "atk-s0401a:1608_1": "pabbajito vā attano antevāsikasamānupajjhāyakādike mamāyati, sahattheneva nesaṃ kesacchedanasūcikammacīvaradhovanarajanapattapacanādīni",
  "atk-s0401a:1608_2": "karoti, muhuttampi apassanto “asuko sāmaṇero kuhiṃ, asuko daharo kuhi”nti bhantamigo",
  "atk-s0401a:1608_3": "viya ito cito ca oloketi, aññena kesacchedanādīnaṃ atthāya “muhuttaṃ tāva asukaṃ",
  "atk-s0401a:1608_4": "pesethā”ti yāciyamānopi “amhepi taṃ attano kammaṃ na kārema, tumhe naṃ gahetvā kilamissathā”ti",
  "atk-s0401a:1608_5": "na deti, ayaṃ sattakelāyano nāma. Yo pana cīvarapattathālakakattarayaṭṭhiādīni mamāyati,",
  "atk-s0401a:1608_6": "aññassa hatthena parāmasitumpi na deti, tāvakālikaṃ yācito “mayampi imaṃ dhanāyantā",
  "atk-s0401a:1608_7": "na paribhuñjāma, tumhākaṃ kiṃ dassāmā”ti vadati, ayaṃ saṅkhārakelāyano nāma.",
  "atk-s0401a:1609_0": "Yo pana tesu dvīsupi vatthūsu majjhatto udāsino, ayaṃ sattasaṅkhāramajjhatto nāma.",
  "atk-s0401a:1609_1": "Iti ayaṃ upekkhāsambojjhaṅgo evarūpaṃ sattasaṅkhārakelāyanapuggalaṃ ārakā parivajjentassāpi,",
  "atk-s0401a:1609_2": "sattasaṅkhāramajjhattapuggalaṃ sevantassāpi, ṭhānanisajjādīsu taduppādanatthaṃ ninnapoṇapabbhāracittassāpi",
  "atk-s0401a:1609_3": "uppajjati. Tasmā ādikammiko kulaputto imehi pañcahi kāraṇehi upekkhāsambojjhaṅgaṃ",
  "atk-s0401a:1609_4": "samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti.",
  "atk-s0401a:1609_5": "So yāva arahattamaggā upekkhāsambojjhaṅgaṃ bhāveti nāma, phale patte bhāvito nāma",
  "atk-s0401a:1609_6": "hoti. Iti imepi satta bojjhaṅgā lokiyalokuttaramissakāva kathitā.",
  "atk-s0401a:1610_0": "419. Sammādiṭṭhiṃ bhāvetīti aṭṭhaṅgikassa maggassa ādibhūtaṃ sammādiṭṭhiṃ brūheti",
  "atk-s0401a:1610_1": "vaḍḍheti. Sesapadesupi eseva nayo. Ettha pana sammādassanalakkhaṇā sammādiṭṭhi. Sammāabhiniropanalakkhaṇo",
  "atk-s0401a:1610_2": "sammāsaṅkappo. Sammāpariggāhalakkhaṇā sammāvācā. Sammāsamuṭṭhāpanalakkhaṇo sammākammanto.",
  "atk-s0401a:1610_3": "Sammāvodāpanalakkhaṇo sammāājīvo. Sammāpaggahalakkhaṇo sammāvāyāmo. Sammāupaṭṭhānalakkhaṇā",
  "atk-s0401a:1610_4": "sammāsati. Sammāsamādhānalakkhaṇo sammāsamādhi.",
  "atk-s0401a:1611_0": "Tesu ekekassa tīṇi tīṇi kiccāni honti. Seyyathidaṃ, sammādiṭṭhi tāva aññehipi attano",
  "atk-s0401a:1611_1": "paccanīkakilesehi saddhiṃ micchādiṭṭhiṃ pajahati, nirodhaṃ ārammaṇaṃ karoti, sampayuttadhamme",
  "atk-s0401a:1611_2": "ca passati tappaṭicchādakamohavidhamanavasena asammohato. Sammāsaṅkappādayopi tatheva",
  "atk-s0401a:1611_3": "micchāsaṅkappādīni ca pajahanti, nirodhañca ārammaṇaṃ karonti. Visesato panettha",
  "atk-s0401a:1611_4": "sammāsaṅkappo sahajātadhamme sammā abhiniropeti, sammāvācā sammā pariggaṇhāti, sammākammanto",
  "atk-s0401a:1611_5": "sammā samuṭṭhāpeti, sammāājīvo sammā vodāpeti, sammāvāyāmo sammā paggaṇhāti, sammāsati",
  "atk-s0401a:1611_6": "sammā upaṭṭhāti, sammāsamādhi sammā padahati.",
  "atk-s0401a:1612_0": "Api cesā sammādiṭṭhi nāma pubbabhāge nānākkhaṇā nānārammaṇā hoti, maggakāle ekakkhaṇā",
  "atk-s0401a:1612_1": "ekārammaṇā. Kiccato pana dukkhe ñāṇantiādīni cattāri nāmāni labhati. Sammāsaṅkappādayopi",
  "atk-s0401a:1612_2": "pubbabhāge nānakkhaṇā nānārammaṇā honti, maggakāle ekakkhaṇā ekārammaṇā. Tesu sammāsaṅkappo",
  "atk-s0401a:1612_3": "kiccato nekkhammasaṅkappo avihiṃsāsaṅkappo abyāpādasaṅkappoti tīṇi nāmāni labhati.",
  "atk-s0401a:1612_4": "Sammāvācādayo tayo pubbabhāge viratiyopi honti cetanāyopi, maggakkhaṇe pana viratiyova.",
  "atk-s0401a:1612_5": "Sammāvāyāmo sammāsatīti idampi dvayaṃ kiccato sammappadhānasatipaṭṭhānavasena cattāri",
  "atk-s0401a:1612_6": "nāmāni labhati. Sammāsamādhi pana pubbabhāgepi maggakkhaṇepi sammāsamādhiyeva.",
  "atk-s0401a:1613_0": "Iti imesu aṭṭhasu dhammesu bhagavatā nibbānādhigamāya paṭipannassa yogino bahukārattā",
  "atk-s0401a:1613_1": "paṭhamaṃ sammādiṭṭhi desitā. Ayañhi “paññāpajjoto paññāsattha”nti ca vuttā. Tasmā",
  "atk-s0401a:1613_2": "etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ vidhamitvā",
  "atk-s0401a:1613_3": "kilesacore ghātento khemena yogāvacaro nibbānaṃ pāpuṇāti. Tena vuttaṃ – “nibbānādhigamāya",
  "atk-s0401a:1613_4": "paṭipannassa yogino bahukārattā paṭhamaṃ sammādiṭṭhi desitā”ti.",
  "atk-s0401a:1614_0": "Sammāsaṅkappo pana tassā bahukāro, tasmā tadanantaraṃ vutto. Yathā hi heraññiko hatthena",
  "atk-s0401a:1614_1": "parivattetvā parivattetvā cakkhunā kahāpaṇaṃ olokento ‘ayaṃ kūṭo, ayaṃ cheko”ti jānāti,",
  "atk-s0401a:1614_2": "evaṃ yogāvacaropi pubbabhāge vitakkena vitakketvā vitakketvā vipassanāpaññāya olokayamāno",
  "atk-s0401a:1614_3": "“ime dhammā kāmāvacarā, ime dhammā rūpāvacarādayo”ti jānāti. Yathā vā pana purisena",
  "atk-s0401a:1614_4": "koṭiyaṃ gahetvā parivattetvā parivattetvā dinnaṃ mahārukkhaṃ tacchako vāsiyā tacchetvā",
  "atk-s0401a:1614_5": "kamme upaneti, evaṃ vitakkena vitakketvā vitakketvā dinnadhamme yogāvacaro paññāya",
  "atk-s0401a:1614_6": "“ime dhammā kāmāvacarā, ime dhammā rūpāvacarā”tiādinā nayena paricchinditvā kamme",
  "atk-s0401a:1614_7": "upaneti. Tena vuttaṃ – “sammāsaṅkappo pana tassā bahukāro, tasmā tadanantaraṃ vutto”ti.",
  "atk-s0401a:1615": "Svāyaṃ yathā sammādiṭṭhiyā, evaṃ sammāvācāyapi upakārako. Yathāha – “pubbe kho, gahapati, vitakketvā vicāretvā pacchā vācaṃ bhindatī”ti. Tasmā tadanantaraṃ sammāvācā vuttā.",
  "atk-s0401a:1616": "Yasmā pana idañcidañca karissāmāti paṭhamaṃ vācāya saṃvidahitvā loke kammante payojenti, tasmā vācā kāyakammassa upakārikāti sammāvācāya anantaraṃ sammākammanto vutto.",
  "atk-s0401a:1617": "Catubbidhaṃ pana vacīduccaritaṃ, tividhaṃ kāyaduccaritaṃ pahāya ubhayasucaritaṃ pūrentasseva yasmā ājīvaṭṭhamakasīlaṃ pūreti, na itarassa. Tasmā tadubhayānantaraṃ sammāājīvo vutto.",
  "atk-s0401a:1618_0": "Evaṃ suddhājīvena “parisuddho me ājīvo”ti ettāvatā paritosaṃ katvā suttappamattena",
  "atk-s0401a:1618_1": "viharituṃ na yuttaṃ, atha kho sabbairiyāpathesu idaṃ vīriyamārabhitabbanti dassetuṃ",
  "atk-s0401a:1618_2": "tadanantaraṃ sammāvāyāmo vutto.",
  "atk-s0401a:1619": "Tato āraddhavīriyenāpi kāyādīsu catūsu vatthūsu sati sūpaṭṭhitā kātabbāti dassanatthaṃ tadanantaraṃ sammāsati desitā.",
  "atk-s0401a:1620_0": "Yasmā pana evaṃ sūpaṭṭhitā sati samādhissa upakārānupakārānaṃ dhammānaṃ gatiyo samanvesitvā",
  "atk-s0401a:1620_1": "pahoti ekattārammaṇe cittaṃ samādhetuṃ, tasmā sammāsatiyā anantaraṃ sammāsamādhi",
  "atk-s0401a:1620_2": "desitoti veditabbo. Iti ayampi aṭṭhaṅgiko maggo lokiyalokuttaramissakova kathito.",
  "atk-s0401a:1621_0": "427. Ajjhattaṃ rūpasaññītiādīsu ajjhattarūpe parikammavasena ajjhattaṃ rūpasaññī",
  "atk-s0401a:1621_1": "nāma hoti. Ajjhattañhi nīlaparikammaṃ karonto kese vā pitte vā akkhitārakāya vā karoti,",
  "atk-s0401a:1621_2": "pītaparikammaṃ karonto mede vā chaviyā vā hatthapādatalesu vā akkhīnaṃ pītakaṭṭhāne",
  "atk-s0401a:1621_3": "vā karoti, lohitaparikammaṃ karonto maṃse vā lohite vā jivhāya vā akkhīnaṃ rattaṭṭhāne",
  "atk-s0401a:1621_4": "vā karoti, odātaparikammaṃ karonto aṭṭhimhi vā dante vā nakhe vā akkhīnaṃ setaṭṭhāne",
  "atk-s0401a:1621_5": "vā karoti. Taṃ pana sunīlaṃ supītaṃ sulohitakaṃ suodātakaṃ na hoti, avisuddhameva hoti.",
  "atk-s0401a:1622_0": "Eko bahiddhā rūpāni passatīti yassevaṃ parikammaṃ ajjhattaṃ uppannaṃ hoti, nimittaṃ",
  "atk-s0401a:1622_1": "pana bahiddhā. So evaṃ ajjhattaṃ parikammassa bahiddhā ca appanāya vasena “ajjhattaṃ",
  "atk-s0401a:1622_2": "rūpasaññī eko bahiddhā rūpāni passatī”ti vuccati. Parittānīti avaḍḍhitāni. Suvaṇṇadubbaṇṇānīti",
  "atk-s0401a:1622_3": "suvaṇṇāni vā honti dubbaṇṇāni vā, parittavaseneva idaṃ abhibhāyatanaṃ vuttanti veditabbaṃ.",
  "atk-s0401a:1622_4": "Tāni abhibhuyyāti yathā nāma sampannagahaṇiko kaṭacchumattaṃ bhattaṃ labhitvā “kiṃ",
  "atk-s0401a:1622_5": "ettha bhuñjitabbaṃ atthī”ti saṅkaḍḍhitvā ekakabalameva karoti, evameva ñāṇuttariko",
  "atk-s0401a:1622_6": "puggalo visadañāṇo “kiṃ ettha parittake ārammaṇe samāpajjitabbaṃ atthi, nāyaṃ mama",
  "atk-s0401a:1622_7": "bhāro”ti tāni rūpāni abhibhavitvā samāpajjati, saha nimittuppādenevettha appanaṃ",
  "atk-s0401a:1622_8": "pāpetīti attho. Jānāmi passāmīti iminā panassa ābhogo kathito. So ca kho samāpattito",
  "atk-s0401a:1622_9": "vuṭṭhitassa, na antosamāpattiyaṃ. Evaṃsaññī hotīti ābhogasaññāyapi jhānasaññāyapi",
  "atk-s0401a:1622_10": "evaṃsaññī hoti. Abhibhavasaññā hissa antosamāpattiyampi atthi, ābhogasaññā pana samāpattito vuṭṭhitasseva.",
  "atk-s0401a:1623_0": "Appamāṇānīti vaḍḍhitappamāṇāni, mahantānīti attho. Abhibhuyyāti ettha pana yathā",
  "atk-s0401a:1623_1": "mahagghaso puriso ekaṃ bhattavaḍḍhitakaṃ labhitvā “aññampi hotu, kiṃ etaṃ mayhaṃ",
  "atk-s0401a:1623_2": "karissatī”ti taṃ na mahantato passati, evameva ñāṇuttaro puggalo visadañāṇo “kiṃ",
  "atk-s0401a:1623_3": "ettha samāpajjitabbaṃ, nayidaṃ appamāṇaṃ, na mayhaṃ cittekaggatākaraṇe bhāro atthī”ti",
  "atk-s0401a:1623_4": "tāni abhibhavitvā samāpajjati, saha nimittuppādenevettha appanaṃ pāpetīti attho.",
  "atk-s0401a:1624": "Ajjhattaṃ arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-s0401a:1625_0": "Bahiddhā rūpāni passatīti yassa parikammampi nimittampi bahiddhāva uppannaṃ, so evaṃ",
  "atk-s0401a:1625_1": "bahiddhā parikammassa ceva appanāya ca vasena “ajjhattaṃ arūpasaññī ekova bahiddhā",
  "atk-s0401a:1625_2": "rūpāni passatī”ti vuccati. Sesamettha catutthaabhibhāyatane vuttanayameva. Imesu",
  "atk-s0401a:1625_3": "pana catūsu parittaṃ vitakkacaritavasena āgataṃ, appamāṇaṃ mohacaritavasena, suvaṇṇaṃ",
  "atk-s0401a:1625_4": "dosacaritavasena, dubbaṇṇaṃ rāgacaritavasena. Etesañhi etāni sappāyāni, sā ca nesaṃ",
  "atk-s0401a:1625_5": "sappāyatā vitthārato visuddhimagge cariyaniddese vuttā.",
  "atk-s0401a:1626_0": "Pañcamaabhibhāyatanādīsu nīlānīti sabbasaṅgāhakavasena vuttaṃ. Nīlavaṇṇānīti vaṇṇavasena.",
  "atk-s0401a:1626_1": "Nīlanidassanānīti nidassanavasena, apaññāyamānavivarāni asambhinnavaṇṇāni ekanīlāneva",
  "atk-s0401a:1626_2": "hutvā dissantīti vuttaṃ hoti. Nīlanibhāsānīti idaṃ pana obhāsavasena vuttaṃ, nīlobhāsāni",
  "atk-s0401a:1626_3": "nīlappabhāyuttānīti attho. Etena nesaṃ suvisuddhataṃ dasseti. Visuddhavaṇṇavaseneva",
  "atk-s0401a:1626_4": "hi imāni cattāri abhibhāyatanāni vuttāni. “Nīlakasiṇaṃ gaṇhanto nīlasmiṃ nimittaṃ",
  "atk-s0401a:1626_5": "gaṇhāti pupphasmiṃ vā vatthasmiṃ vā vaṇṇadhātuyā vā”tiādikaṃ panettha kasiṇakaraṇañca",
  "atk-s0401a:1626_6": "parikammañca appanāvidhānañca sabbaṃ visuddhimagge vitthārato vuttameva. Imāni pana",
  "atk-s0401a:1626_7": "aṭṭha abhibhāyatanajjhānāni vaṭṭānipi honti vaṭṭapādakānipi vipassanāpādakānipi diṭṭhadhammasukhavihārānipi",
  "atk-s0401a:1626_8": "abhiññāpādakānipi nirodhapādakānipi, lokiyāneva pana na lokuttarānīti veditabbāni.",
  "atk-s0401a:1627_0": "435. Rūpī rūpāni passatīti ettha ajjhattaṃ kesādīsu nīlakasiṇādīsu nīlakasiṇādivasena",
  "atk-s0401a:1627_1": "uppāditaṃ rūpajjhānaṃ rūpaṃ, taṃ assa atthīti rūpī. Bahiddhā rūpāni passatīti bahiddhāpi",
  "atk-s0401a:1627_2": "nīlakasiṇādīni rūpāni jhānacakkhunā passati. Iminā ajjhattabahiddhāvatthukesu kasiṇesu",
  "atk-s0401a:1627_3": "uppāditajjhānassa puggalassa cattāripi rūpāvacarajjhānāni dassitāni. Ajjhattaṃ arūpasaññīti",
  "atk-s0401a:1627_4": "ajjhattaṃ na rūpasaññī, attano kesādīsu anuppāditarūpāvacarajjhānoti attho. Iminā",
  "atk-s0401a:1627_5": "bahiddhāparikammaṃ katvā bahiddhāva uppāditajjhānassa puggalassa rūpāvacarajjhānāni dassitāni.",
  "atk-s0401a:1628_0": "Subhantveva adhimutto hotīti iminā suvisuddhesu nīlādīsu vaṇṇakasiṇesu jhānāni dassitāni.",
  "atk-s0401a:1628_1": "Tattha kiñcāpi antoappanāyaṃ subhanti ābhogo natthi, yo pana visuddhaṃ subhaṃ kasiṇārammaṇaṃ",
  "atk-s0401a:1628_2": "katvā viharati, so yasmā “subhanti adhimutto hotī”ti vattabbataṃ āpajjati, tasmā",
  "atk-s0401a:1628_3": "evaṃ desanā katā. Paṭisambhidāmagge pana “kathaṃ subhantveva adhimutto hotīti vimokkho",
  "atk-s0401a:1628_4": "– idha bhikkhu mettāsahagatena cetasā ekaṃ disaṃ pharitvā viharati…pe… mettāya bhāvitattā",
  "atk-s0401a:1628_5": "sattā appaṭikkūlā honti. Karuṇāsahagatena…pe… muditāsahagatena…pe… upekkhāsahagatena",
  "atk-s0401a:1628_6": "cetasā ekaṃ disaṃ pharitvā viharati…pe… upekkhāya bhāvitattā sattā appaṭikkūlā honti.",
  "atk-s0401a:1628_7": "Evaṃ subhantveva adhimutto hotīti vimokkho”ti vuttaṃ. Sabbaso rūpasaññānantiādīsu",
  "atk-s0401a:1628_8": "yaṃ vattabbaṃ, taṃ sabbaṃ visuddhimagge vuttameva.",
  "atk-s0401a:1629_0": "443. Pathavikasiṇaṃ bhāvetīti ettha pana sakalaṭṭhena kasiṇaṃ, pathavi eva kasiṇaṃ",
  "atk-s0401a:1629_1": "pathavikasiṇaṃ. Parikammapathaviyāpi uggahanimittassāpi paṭibhāganimittassāpi taṃ",
  "atk-s0401a:1629_2": "nimittaṃ ārammaṇaṃ katvā uppannajjhānassāpi etaṃ adhivacanaṃ. Idha pana pathavikasiṇārammaṇaṃ",
  "atk-s0401a:1629_3": "jhānaṃ adhippetaṃ. Taṃ hesa bhāveti. Āpokasiṇādīsupi eseva nayo.",
  "atk-s0401a:1630_0": "Imāni pana kasiṇāni bhāventena sīlāni sodhetvā parisuddhasīle patiṭṭhitena yvāssa",
  "atk-s0401a:1630_1": "dasasu palibodhesu palibodho atthi, taṃ upacchinditvā kammaṭṭhānadāyakaṃ kalyāṇamittaṃ",
  "atk-s0401a:1630_2": "upasaṅkamitvā attano cariyānukūlavasena yaṃ yassa sappāyaṃ, taṃ tena gahetvā kasiṇabhāvanāya",
  "atk-s0401a:1630_3": "ananurūpaṃ vihāraṃ pahāya anurūpe viharantena khuddakapalibodhupacchedaṃ katvā sabbaṃ",
  "atk-s0401a:1630_4": "bhāvanāvidhānaṃ aparihāpentena bhāvetabbāni. Ayamettha saṅkhepo, vitthāro pana visuddhimagge",
  "atk-s0401a:1630_5": "vutto. Kevalañhi tattha viññāṇakasiṇaṃ nāgataṃ, taṃ atthato ākāsakasiṇe pavattaviññāṇaṃ.",
  "atk-s0401a:1630_6": "Tañca kho ārammaṇavasena vuttaṃ, na samāpattivasena. Tañhi anantaṃ viññāṇanti ārammaṇaṃ",
  "atk-s0401a:1630_7": "katvā esa viññāṇañcāyatanasamāpattiṃ bhāvento viññāṇakasiṇaṃ bhāvetīti vuccati. Imānipi",
  "atk-s0401a:1630_8": "dasa kasiṇāni vaṭṭānipi honti vaṭṭapādakānipi vipassanāpādakānipi diṭṭhadhammasukhavihāratthānipi",
  "atk-s0401a:1630_9": "abhiññāpādakānipi nirodhapādakānipi, lokiyāneva pana na lokuttarānīti.",
  "atk-s0401a:1631_0": "453. Asubhasaññaṃ bhāvetīti asubhasaññā vuccati uddhumātakādīsu dasasu ārammaṇesu",
  "atk-s0401a:1631_1": "uppannā paṭhamajjhānasahagatā saññā, taṃ bhāveti brūheti vaḍḍheti, anuppannaṃ uppādeti,",
  "atk-s0401a:1631_2": "uppannaṃ anurakkhatīti attho. Dasannaṃ pana asubhānaṃ bhāvanānayo sabbo visuddhimagge",
  "atk-s0401a:1631_3": "vitthāritoyeva. Maraṇasaññaṃ bhāvetīti sammutimaraṇaṃ, khaṇikamaraṇaṃ, samucchedamaraṇanti",
  "atk-s0401a:1631_4": "tividhampi maraṇaṃ ārammaṇaṃ katvā uppajjanakasaññaṃ bhāveti, anuppannaṃ uppādeti,",
  "atk-s0401a:1631_5": "uppannaṃ anurakkhatīti attho. Heṭṭhā vuttalakkhaṇā vā maraṇassatiyeva idha maraṇasaññāti",
  "atk-s0401a:1631_6": "vuttā, taṃ bhāveti uppādeti vaḍḍhetīti attho. Bhāvanānayo panassā visuddhimagge vitthāritoyeva.",
  "atk-s0401a:1631_7": "Āhāre paṭikūlasaññaṃ bhāvetīti asitapītādibhede kabaḷīkāre āhāre gamanapaṭikūlādīni",
  "atk-s0401a:1631_8": "nava paṭikūlāni paccavekkhantassa uppajjanakasaññaṃ bhāveti, uppādeti vaḍḍhetīti",
  "atk-s0401a:1631_9": "attho. Tassāpi bhāvanānayo visuddhimagge vitthāritoyeva. Sabbaloke anabhiratisaññaṃ",
  "atk-s0401a:1631_10": "bhāvetīti sabbasmimpi tedhātuke loke anabhiratisaññaṃ ukkaṇṭhitasaññaṃ bhāvetīti",
  "atk-s0401a:1631_11": "attho. Aniccasaññaṃ bhāvetīti pañcannaṃ upādānakkhandhānaṃ udayabbayaññathattapariggāhikaṃ",
  "atk-s0401a:1631_12": "pañcasu khandhesu aniccanti uppajjanakasaññaṃ bhāveti. Anicce dukkhasaññaṃ bhāvetīti",
  "atk-s0401a:1631_13": "anicce khandhapañcake paṭipīḷanasaṅkhātadukkhalakkhaṇapariggāhikaṃ dukkhanti uppajjanakasaññaṃ",
  "atk-s0401a:1631_14": "bhāveti. Dukkhe anattasaññaṃ bhāvetīti paṭipīḷanaṭṭhena dukkhe khandhapañcake avasavattanākārasaṅkhātaanattalakkhaṇapariggāhikaṃ",
  "atk-s0401a:1631_15": "anattāti uppajjanakasaññaṃ bhāveti. Pahānasaññaṃ bhāvetīti pañcavidhaṃ pahānaṃ ārammaṇaṃ",
  "atk-s0401a:1631_16": "katvā uppajjanakasaññaṃ bhāveti. Virāgasaññaṃ bhāvetīti pañcavidhameva virāgaṃ ārammaṇaṃ",
  "atk-s0401a:1631_17": "katvā uppajjanakasaññaṃ bhāveti. Nirodhasaññaṃ bhāvetīti saṅkhāranirodhaṃ ārammaṇaṃ",
  "atk-s0401a:1631_18": "katvā uppajjanakasaññaṃ bhāveti. Nibbānaṃ ārammaṇaṃ katvā uppajjanakasaññantipi vadanti.",
  "atk-s0401a:1631_19": "Ettha ca sabbaloke anabhiratasaññā, aniccasaññā, anicce dukkhasaññāti imāhi tīhi",
  "atk-s0401a:1631_20": "saññāhi balavavipassanā kathitā. Puna aniccasaññaṃ bhāvetītiādikāhi dasahi saññāhi",
  "atk-s0401a:1631_21": "vipassanāsamārambhova kathito.",
  "atk-s0401a:1632": "473. Buddhānussatintiādīni vuttatthāneva.",
  "atk-s0401a:1633_0": "483. Paṭhamajjhānasahagatanti paṭhamajjhānena saddhiṃ gataṃ pavattaṃ, paṭhamajjhānasampayuttanti",
  "atk-s0401a:1633_1": "attho. Saddhindriyaṃ bhāvetīti paṭhamajjhānasahagataṃ katvā saddhindriyaṃ bhāveti",
  "atk-s0401a:1633_2": "brūheti vaḍḍheti. Esa nayo sabbattha.",
  "atk-s0401a:1634": "Aparaaccharāsaṅghātavaggavaṇṇanā.",
  "atk-s0401a:1637": "19. Kāyagatāsativaggavaṇṇanā",
  "atk-s0401a:1638_0": "563. Cetasā phuṭoti ettha duvidhaṃ pharaṇaṃ āpopharaṇañca dibbacakkhupharaṇañca.",
  "atk-s0401a:1638_1": "Tattha āpokasiṇaṃ samāpajjitvā āpena pharaṇaṃ āpopharaṇaṃ nāma. Evaṃ phuṭepi mahāsamudde",
  "atk-s0401a:1638_2": "sabbā samuddaṅgamā kunnadiyo antogadhāva honti. Ālokaṃ pana vaḍḍhetvā dibbacakkhunā",
  "atk-s0401a:1638_3": "sakalasamuddadassanaṃ dibbacakkhupharaṇaṃ nāma. Evaṃ phuṭepi mahāsamudde sabbā mahāsamuddaṅgamā",
  "atk-s0401a:1638_4": "kunnadiyo antogadhāva honti. Antogadhā tassāti tassa bhikkhuno bhāvanāya abbhantaragatāva",
  "atk-s0401a:1638_5": "honti. Vijjābhāgiyāti ettha sampayogavasena vijjaṃ bhajantīti vijjābhāgiyā, vijjābhāge",
  "atk-s0401a:1638_6": "vijjākoṭṭhāse vattantītipi vijjābhāgiyā. Tattha vipassanāñāṇaṃ manomayiddhi cha abhiññāti",
  "atk-s0401a:1638_7": "aṭṭha vijjā, purimena atthena tāhi sampayuttadhammāpi vijjābhāgiyā. Pacchimena atthena",
  "atk-s0401a:1638_8": "tāsu yā kāci ekā vijjā vijjā, sesā vijjābhāgiyāti evaṃ vijjāpi vijjāsampayuttadhammāpi",
  "atk-s0401a:1638_9": "vijjābhāgiyāteva veditabbā.",
  "atk-s0401a:1639_0": "564. Mahato saṃvegāyāti mahantassa saṃvegassa atthāya. Uparipadadvayepi eseva nayo.",
  "atk-s0401a:1639_1": "Ettha ca mahāsaṃvego nāma vipassanā, mahāattho nāma cattāro maggā, mahāyogakkhemo",
  "atk-s0401a:1639_2": "nāma cattāri sāmaññaphalāni. Atha vā mahāsaṃvego nāma saha vipassanāya maggo, mahāattho",
  "atk-s0401a:1639_3": "nāma cattāri sāmaññaphalāni, mahāyogakkhemo nāma nibbānaṃ. Satisampajaññāyāti satiyā",
  "atk-s0401a:1639_4": "ca ñāṇassa ca atthāya. Ñāṇadassanapaṭilābhāyāti dibbacakkhuñāṇāya. Diṭṭhadhammasukhavihārāyāti",
  "atk-s0401a:1639_5": "imasmiṃyeva paccakkhe attabhāve sukhavihāratthāya. Vijjāvimuttiphalasacchikiriyāyāti",
  "atk-s0401a:1639_6": "vijjāvimuttīnaṃ phalassa paccavekkhakaraṇatthāya. Ettha ca vijjāti maggapaññā, vimuttīti",
  "atk-s0401a:1639_7": "taṃsampayuttā sesadhammā. Tesaṃ phalaṃ nāma arahattaphalaṃ, tassa sacchikiriyāyāti attho.",
  "atk-s0401a:1640_0": "571. Kāyopi passambhatīti nāmakāyopi karajakāyopi passambhati, vūpasantadaratho hoti.",
  "atk-s0401a:1640_1": "Vitakkavicārāpīti ete dhammā dutiyajjhānena vūpasammanti nāma, idha pana oḷārikavūpasamaṃ",
  "atk-s0401a:1640_2": "sandhāya vuttaṃ. Kevalāti sakalā, sabbe niravasesāti attho. Vijjābhāgiyāti vijjākoṭṭhāsiyā,",
  "atk-s0401a:1640_3": "te heṭṭhā vibhajitvā dassitāva.",
  "atk-s0401a:1641_0": "574. Avijjā pahīyatīti aṭṭhasu ṭhānesu vaṭṭamūlakaṃ bahalandhakāraṃ mahātamaṃ aññāṇaṃ",
  "atk-s0401a:1641_1": "pahīyati. Vijjā uppajjatīti arahattamaggavijjā uppajjati. Asmimāno pahīyatīti asmīti",
  "atk-s0401a:1641_2": "navavidho māno pahīyati. Anusayāti satta anusayā. Saṃyojanānīti dasa saṃyojanāni.",
  "atk-s0401a:1642": "575. Paññāpabhedāyāti paññāya pabhedagamanatthaṃ. Anupādāparinibbānāyāti apaccayaparinibbānassa sacchikiriyatthāya.",
  "atk-s0401a:1643_0": "576. Anekadhātupaṭivedho hotīti aṭṭhārasannaṃ dhātūnaṃ lakkhaṇapaṭivedho hoti. Nānādhātupaṭivedho",
  "atk-s0401a:1643_1": "hotīti tāsaṃyeva aṭṭhārasannaṃ dhātūnaṃ nānābhāvena lakkhaṇapaṭivedho hoti. Anekadhātupaṭisambhidā",
  "atk-s0401a:1643_2": "hotīti iminā dhātubhedañāṇaṃ kathitaṃ. Dhātupabhedañāṇaṃ nāma “imāya dhātuyā ussannāya",
  "atk-s0401a:1643_3": "idaṃ nāma hotī”ti jānanapaññā. Taṃ panetaṃ dhātubhedañāṇaṃ na sabbesaṃ hoti, buddhānameva",
  "atk-s0401a:1643_4": "nippadesaṃ hoti. Taṃ sammāsambuddhena sabbaso na kathitaṃ. Kasmā? Tasmiṃ kathite attho natthīti.",
  "atk-s0401a:1644_0": "584. Paññāpaṭilābhāyātiādīni soḷasa padāni paṭisambhidāmagge “sappurisasaṃsevo, saddhammasavanaṃ,",
  "atk-s0401a:1644_1": "yonisomanasikāro, dhammānudhammapaṭipatti. Ime kho, bhikkhave, cattāro dhammā bhāvitā",
  "atk-s0401a:1644_2": "bahulīkatā paññāpaṭilābhāya saṃvattanti …pe… nibbedhikapaññatāya saṃvattantī”ti evaṃ",
  "atk-s0401a:1644_3": "mātikaṃ ṭhapetvā vitthāritāneva. Vuttañhetaṃ –",
  "atk-s0401a:1645_0": "Paññāpaṭilābhāya saṃvattantīti. “Katamo paññāpaṭilābho? Catunnaṃ maggañāṇānaṃ, catunnaṃ",
  "atk-s0401a:1645_1": "phalañāṇānaṃ, catunnaṃ paṭisambhidāñāṇānaṃ, channaṃ abhiññāñāṇānaṃ, tesattatīnaṃ",
  "atk-s0401a:1645_2": "ñāṇānaṃ, sattasattatīnaṃ ñāṇānaṃ lābho paṭilābho pattisampatti phassanā sacchikiriyā",
  "atk-s0401a:1645_3": "upasampadā, paññāpaṭilābhāya saṃvattantīti ayaṃ paññāpaṭilābho.",
  "atk-s0401a:1646_0": "Paññāvuddhiyā saṃvattantīti. “Katamā paññāvuddhi? Sattannañca sekkhānaṃ puthujjanakalyāṇakassa",
  "atk-s0401a:1646_1": "ca paññā vaḍḍhati, arahato paññā vaḍḍhitavaḍḍhanā, paññāvuddhiyā saṃvattantīti ayaṃ paññāvuddhi.",
  "atk-s0401a:1647_0": "Paññāvepullāya saṃvattantīti. “Katamaṃ paññāvepullaṃ? Sattannañca sekkhānaṃ puthujjanakalyāṇakassa",
  "atk-s0401a:1647_1": "ca paññā vepullaṃ gacchati, arahato paññā vepullaṃ gatā, paññāvepullāya saṃvattantīti idaṃ paññāvepullaṃ.",
  "atk-s0401a:1648_0": "Mahāpaññatāya saṃvattantīti. “Katamā mahāpaññā? Mahante atthe pariggaṇhātīti mahāpaññā,",
  "atk-s0401a:1648_1": "mahante dhamme…pe… mahantā niruttiyo, mahantāni paṭibhānāni, mahante sīlakkhandhe,",
  "atk-s0401a:1648_2": "mahante samādhipaññāvimuttivimuttiñāṇadassanakkhandhe, mahantāni ṭhānāṭṭhānāni, mahantā",
  "atk-s0401a:1648_3": "vihārasamāpattiyo, mahantāni ariyasaccāni, mahante satipaṭṭhāne, sammappadhāne, iddhipāde,",
  "atk-s0401a:1648_4": "mahantāni indriyāni, mahantāni balāni, mahante bojjhaṅge, mahante ariyamagge, mahantāni",
  "atk-s0401a:1648_5": "sāmaññaphalāni, mahābhiññāyo, mahantaṃ paramatthaṃ nibbānaṃ pariggaṇhātīti mahāpaññā,",
  "atk-s0401a:1648_6": "mahāpaññatāya saṃvattantīti ayaṃ mahāpaññā.",
  "atk-s0401a:1649_0": "Puthupaññatāya saṃvattantīti. “Katamā puthupaññā? Puthu nānākkhandhesu ñāṇaṃ pavattatīti",
  "atk-s0401a:1649_1": "puthupaññā. Puthu nānādhātūsu, puthu nānāāyatanesu, puthu nānāpaṭiccasamuppādesu,",
  "atk-s0401a:1649_2": "puthu nānāsuññatamanupalabbhesu, puthu nānāatthesu, dhammesu, niruttīsu, paṭibhānesu,",
  "atk-s0401a:1649_3": "puthu nānāsīlakkhandhesu, samādhipaññāvimuttivimuttiñāṇadassanakkhandhesu, puthu",
  "atk-s0401a:1649_4": "nānāṭhānāṭṭhānesu, puthu nānāvihārasamāpattīsu, puthu nānāariyasaccesu, puthu nānāsatipaṭṭhānesu,",
  "atk-s0401a:1649_5": "sammappadhānesu, iddhipādesu, indriyesu, balesu, bojjhaṅgesu, puthu nānāariyamaggesu,",
  "atk-s0401a:1649_6": "puthu nānāsāmaññaphalesu, puthu nānāabhiññāsu ñāṇaṃ pavattatīti puthupaññā. Puthu",
  "atk-s0401a:1649_7": "nānājanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.",
  "atk-s0401a:1649_8": "Puthupaññatāya saṃvattantīti ayaṃ puthupaññā.",
  "atk-s0401a:1650_0": "Vipulapaññatāya saṃvattantīti. “Katamā vipulapaññā? Vipule atthe parigaṇhātīti vipulapaññā…pe…",
  "atk-s0401a:1650_1": "vipulaṃ paramatthaṃ nibbānaṃ parigaṇhātīti vipulapaññā, vipulapaññatāya saṃvattantīti ayaṃ vipulapaññā.",
  "atk-s0401a:1651_0": "Gambhīrapaññatāya saṃvattantīti. “Katamā gambhīrapaññā? Gambhīresu khandhesu ñāṇaṃ",
  "atk-s0401a:1651_1": "pavattatīti gambhīrapaññā. Puthupaññāsadiso vitthāro. Gambhīre paramatthe nibbāne",
  "atk-s0401a:1651_2": "ñāṇaṃ pavattatīti gambhīrapaññā, gambhīrapaññatāya saṃvattantīti ayaṃ gambhīrapaññā.",
  "atk-s0401a:1652_0": "Asāmantapaññatāya saṃvattantīti. “Katamā asāmantapaññā? Yassa puggalassa atthavavatthānato",
  "atk-s0401a:1652_1": "atthapaṭisambhidā adhigatā hoti sacchikatā phassitā paññāya. Dhammaniruttipaṭibhānavavatthānato",
  "atk-s0401a:1652_2": "paṭibhānapaṭisambhidā adhigatā hoti sacchikatā phassitā paññāya, tassa atthe ca dhamme",
  "atk-s0401a:1652_3": "ca niruttiyā ca paṭibhāne ca na añño koci sakkoti abhisambhavituṃ, anabhisambhavanīyo",
  "atk-s0401a:1652_4": "ca so aññehīti asāmantapañño.",
  "atk-s0401a:1653_0": "Puthujjanakalyāṇakassa paññā aṭṭhamakassa paññāya dūre vidūre suvidūre na santike",
  "atk-s0401a:1653_1": "na sāmantā, puthujjanakalyāṇakaṃ upādāya aṭṭhamako asāmantapañño. Aṭṭhamakassa paññā",
  "atk-s0401a:1653_2": "sotāpannassa paññāya dūre…pe… aṭṭhamakaṃ upādāya sotāpanno asāmantapañño. Sotāpannassa",
  "atk-s0401a:1653_3": "paññā sakadāgāmissa paññāya. Sakadāgāmissa paññā anāgāmissa paññāya. Anāgāmissa paññā",
  "atk-s0401a:1653_4": "arahato paññāya. Arahato paññā paccekabuddhassa paññāya dūre vidūre suvidūre na santike",
  "atk-s0401a:1653_5": "na sāmantā, arahantaṃ upādāya paccekabuddho asāmantapañño. Paccekabuddhañca sadevakañca",
  "atk-s0401a:1653_6": "lokaṃ upādāya tathāgato arahaṃ sammāsambuddho aggo asāmantapañño.",
  "atk-s0401a:1654_0": "Paññāpabhedakusalo pabhinnañāṇo…pe… te pañhaṃ abhisaṅkharitvā abhisaṅkharitvā tathāgataṃ",
  "atk-s0401a:1654_1": "upasaṅkamitvā pucchanti gūḷhāni ca paṭicchannāni ca, kathitā visajjitā ca te pañhā",
  "atk-s0401a:1654_2": "bhagavatā honti niddiṭṭhakāraṇā, upakkhittakā ca te bhagavatā sampajjanti. Atha kho",
  "atk-s0401a:1654_3": "bhagavā tattha atirocati yadidaṃ paññāyāti aggo asāmantapañño, asāmantapaññatāya",
  "atk-s0401a:1654_4": "saṃvattantīti ayaṃ asāmantapaññā.",
  "atk-s0401a:1655_0": "Bhūripaññatāya saṃvattantīti. “Katamā bhūripaññā? Rāgaṃ abhibhuyyatīti bhūripaññā,",
  "atk-s0401a:1655_1": "abhibhavitāti bhūripaññā. Dosaṃ, mohaṃ, kodhaṃ, upanāhaṃ, makkhaṃ, palāsaṃ, issaṃ,",
  "atk-s0401a:1655_2": "macchariyaṃ, māyaṃ, sāṭheyyaṃ, thambhaṃ, sārambhaṃ, mānaṃ, atimānaṃ, madaṃ, pamādaṃ,",
  "atk-s0401a:1655_3": "sabbe kilese, sabbe duccarite, sabbe abhisaṅkhāre, sabbe bhavagāmikamme abhibhuyyatīti",
  "atk-s0401a:1655_4": "bhūripaññā, abhibhavitāti bhūripaññā. Rāgo ari, taṃ ariṃ maddanipaññāti bhūripaññā,",
  "atk-s0401a:1655_5": "doso, moho…pe… sabbe bhavagāmikammā ari, taṃ ariṃ maddanipaññāti bhūripaññā. Bhūri",
  "atk-s0401a:1655_6": "vuccati pathavī, tāya pathavisamāya vitthatāya vipulāya paññāya samannāgatoti bhūripañño.",
  "atk-s0401a:1655_7": "Apica paññāya etaṃ adhivacanaṃ bhūri medhā pariṇāyikāti, bhūripaññatāya saṃvattantīti ayaṃ bhūripaññā.",
  "atk-s0401a:1656_0": "Paññābāhullāya saṃvattantīti. “Katamaṃ paññābāhullaṃ? Idhekacco paññāgaruko hoti",
  "atk-s0401a:1656_1": "paññācarito paññāsayo paññādhimutto paññādhajo paññāketu paññādhipateyyo vicayabahulo",
  "atk-s0401a:1656_2": "pavicayabahulo okkhāyanabahulo samokkhāyanabahulo sampekkhāyanadhammo vibhūtavihārī",
  "atk-s0401a:1656_3": "taccarito taggaruko tabbahulo tanninno tappoṇo tappabbhāro tadadhimutto tadādhipateyyo,",
  "atk-s0401a:1656_4": "yathā gaṇagaruko vuccati gaṇabāhulikoti, cīvaragaruko pattagaruko senāsanagaruko",
  "atk-s0401a:1656_5": "vuccati senāsanabāhulikoti, evamevaṃ idhekacco paññāgaruko hoti paññācarito…pe… tadādhipateyyo,",
  "atk-s0401a:1656_6": "paññābāhullāya saṃvattantīti idaṃ paññābāhullaṃ.",
  "atk-s0401a:1657_0": "Sīghapaññatāya saṃvattantīti. “Katamā sīghapaññā? Sīghaṃ sīghaṃ sīlāni paripūretīti",
  "atk-s0401a:1657_1": "sīghapaññā. Sīghaṃ sīghaṃ indriyasaṃvaraṃ, bhojane mattaññutaṃ, jāgariyānuyogaṃ,",
  "atk-s0401a:1657_2": "sīlakkhandhaṃ, samādhi-paññā-vimutti-vimuttiñāṇadassanakkhandhaṃ paripūretīti sīghapaññā.",
  "atk-s0401a:1657_3": "Sīghaṃ sīghaṃ ṭhānāṭṭhānāni paṭivijjhati. Vihārasamāpattiyo paripūreti. Ariyasaccāni",
  "atk-s0401a:1657_4": "paṭivijjhati. Satipaṭṭhāne bhāveti. Sammappadhāne iddhipāde indriyāni balāni bojjhaṅge",
  "atk-s0401a:1657_5": "ariyamaggaṃ bhāvetīti sīghapaññā. Sīghaṃ sīghaṃ sāmaññaphalāni sacchikarotīti sīghapaññā.",
  "atk-s0401a:1657_6": "Sīghaṃ sīghaṃ abhiññāyo paṭivijjhatīti sīghapaññā. Sīghaṃ sīghaṃ paramatthaṃ nibbānaṃ",
  "atk-s0401a:1657_7": "sacchikarotīti sīghapaññā, sīghapaññatāya saṃvattantīti ayaṃ sīghapaññā.",
  "atk-s0401a:1658": "Lahupaññatāya saṃvattantīti. “Katamā lahupaññā? Lahuṃ lahuṃ sīlāni paripūretīti lahupaññā…pe… lahupaññatāya saṃvattantīti ayaṃ lahupaññā.",
  "atk-s0401a:1659_0": "Hāsapaññatāya saṃvattantīti. “Katamā hāsapaññā? Idhekacco vedabahulo tuṭṭhibahulo",
  "atk-s0401a:1659_1": "hāsabahulo pāmojjabahulo sīlāni paripūretīti hāsapaññā…pe… paramatthaṃ nibbānaṃ sacchikarotīti",
  "atk-s0401a:1659_2": "hāsapaññā, hāsapaññatāya saṃvattantīti ayaṃ hāsapaññā.",
  "atk-s0401a:1660_0": "Javanapaññatāya saṃvattantīti. “Katamā javanapaññā? Yaṃ kiñci rūpaṃ atītānāgatapaccuppannaṃ,",
  "atk-s0401a:1660_1": "yā kāci vedanā, yā kāci saññā, ye keci saṅkhārā, yaṃkiñci viññāṇaṃ atītānāgatapaccuppannaṃ",
  "atk-s0401a:1660_2": "ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike",
  "atk-s0401a:1660_3": "vā, sabbaṃ viññāṇaṃ aniccato khippaṃ javatīti javanapaññā, dukkhato, anattato khippaṃ",
  "atk-s0401a:1660_4": "javatīti javanapaññā. Cakkhuṃ…pe… jarāmaraṇaṃ atītānāgatapaccuppannaṃ aniccato, dukkhato,",
  "atk-s0401a:1660_5": "anattato khippaṃ javatīti javanapaññā. Rūpaṃ atītānāgatapaccuppannaṃ aniccaṃ khayaṭṭhena,",
  "atk-s0401a:1660_6": "dukkhaṃ bhayaṭṭhena, anattā asārakaṭṭhenāti tulayitvā tīrayitvā vibhāvayitvā vibhūtaṃ",
  "atk-s0401a:1660_7": "katvā rūpanirodhe nibbāne khippaṃ javatīti javanapaññā…pe… jarāmaraṇanirodhe nibbāne",
  "atk-s0401a:1660_8": "khippaṃ javatīti javanapaññā. Rūpaṃ…pe… jarāmaraṇaṃ atītānāgatapaccuppannaṃ khayadhammaṃ",
  "atk-s0401a:1660_9": "vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā vibhūtaṃ",
  "atk-s0401a:1660_10": "katvā jarāmaraṇanirodhe nibbāne khippaṃ javatīti javanapaññā, javanapaññatāya saṃvattantīti ayaṃ javanapaññā.",
  "atk-s0401a:1661_0": "Tikkhapaññatāya saṃvattantīti. “Katamā tikkhapaññā? Khippaṃ kilese chindatīti tikkhapaññā.",
  "atk-s0401a:1661_1": "Uppannaṃ kāmavitakkaṃ, vyāpādavitakkaṃ, vihiṃsāvitakkaṃ uppannuppanne pāpake akusale",
  "atk-s0401a:1661_2": "dhamme nādhivāseti pajahati vinodeti byantīkaroti anabhāvaṃ gametīti tikkhapaññā.",
  "atk-s0401a:1661_3": "Uppannaṃ rāgaṃ, dosaṃ, mohaṃ…pe… sabbe bhavagāmikamme nādhivāseti pajahati vinodeti",
  "atk-s0401a:1661_4": "byantīkaroti anabhāvaṃ gametīti tikkhapaññā. Ekasmiṃ āsane cattāro ariyamaggā cattāri",
  "atk-s0401a:1661_5": "sāmaññaphalāni catasso paṭisambhidāyo cha abhiññāyo adhigatā honti sacchikatā phassitā",
  "atk-s0401a:1661_6": "paññāyāti tikkhapaññā, tikkhapaññatāya saṃvattantīti ayaṃ tikkhapaññā.",
  "atk-s0401a:1662_0": "Nibbedhikapaññatāya saṃvattantīti. “Katamā nibbedhikapaññā? Idhekacco sabbasaṅkhāresu",
  "atk-s0401a:1662_1": "ubbegabahulo hoti uttāsabahulo ukkaṇṭhanabahulo aratibahulo anabhiratibahulo bahimukho",
  "atk-s0401a:1662_2": "na ramati sabbasaṅkhāresu, anibbiddhapubbaṃ appadālitapubbaṃ lobhakkhandhaṃ nibbijjhati",
  "atk-s0401a:1662_3": "padāletīti nibbedhikapaññā, anibbiddhapubbaṃ appadālitapubbaṃ dosakkhandhaṃ, mohakkhandhaṃ,",
  "atk-s0401a:1662_4": "kodhaṃ, upanāhaṃ…pe… sabbe bhavagāmikamme nibbijjhati padāletīti nibbedhikapaññā,",
  "atk-s0401a:1662_5": "nibbedhikapaññatāya saṃvattantīti ayaṃ nibbedhikapaññā”.",
  "atk-s0401a:1663_0": "Evaṃ paṭisambhidāmagge vuttanayenevettha attho veditabbo. Kevalañhi tattha bahuvacanaṃ,",
  "atk-s0401a:1663_1": "idha ekavacananti ayameva viseso. Sesaṃ tādisamevāti. Imā ca pana soḷasa mahāpaññā",
  "atk-s0401a:1663_2": "lokiyalokuttaramissakāva kathitā.",
  "atk-s0401a:1664": "Kāyagatāsativaggavaṇṇanā.",
  "atk-s0401a:1667": "20. Amatavaggavaṇṇanā",
  "atk-s0401a:1668_0": "600-611. Amataṃ te, bhikkhave, na paribhuñjantīti maraṇavirahitaṃ nibbānaṃ na paribhuñjantīti",
  "atk-s0401a:1668_1": "attho. Nanu ca nibbānaṃ lokuttaraṃ, kāyagatāsati lokiyā, kathaṃ taṃ paribhuñjantā",
  "atk-s0401a:1668_2": "amataṃ paribhuñjantīti? Taṃ bhāvetvā adhigantabbato. Kāyagatañhi satiṃ bhāvento amatamadhigacchati,",
  "atk-s0401a:1668_3": "abhāvento nādhigacchati. Tasmā evaṃ vuttaṃ. Etenupāyena sabbattha attho veditabbo.",
  "atk-s0401a:1668_4": "Api cettha viraddhanti virādhitaṃ nādhigataṃ. Āraddhanti paripuṇṇaṃ. Pamādiṃsūti",
  "atk-s0401a:1668_5": "pamajjanti. Pamuṭṭhanti sammuṭṭhaṃ vissaritaṃ naṭṭhaṃ vā. Āsevitanti ādito sevitaṃ.",
  "atk-s0401a:1668_6": "Bhāvitanti vaḍḍhitaṃ. Bahulīkatanti punappunaṃ kataṃ. Anabhiññātanti ñātaabhiññāya",
  "atk-s0401a:1668_7": "ajānitaṃ. Apariññātanti ñātapariññāvaseneva apariññātaṃ. Asacchikatanti apaccakkhakataṃ.",
  "atk-s0401a:1668_8": "Sesaṃ sabbattha uttānatthamevāti.",
  "atk-s0401a:1669": "Amatavaggavaṇṇanā.",
  "atk-s0401a:1671": "Manorathapūraṇiyā aṅguttaranikāya-aṭṭhakathāya sahassasuttantaparimāṇassa",
  "atk-s0401a:1672": "Ekakanipātassa saṃvaṇṇanā niṭṭhitā."
}