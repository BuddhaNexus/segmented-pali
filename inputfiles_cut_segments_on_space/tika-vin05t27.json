{
  "tika-vin05t27:0": "27. Upajjhāyādivattavinicchayakathā",
  "tika-vin05t27:1_0": "183.Vattanti ettha pana vattaṁ nāmetaṁ upajjhāyavattaṁ ācariyavattaṁ āgantukavattaṁ",
  "tika-vin05t27:1_1": "āvāsikavattaṁ gamikavattaṁ bhattaggavattaṁ piṇḍacārikavattaṁ āraññikavattaṁ senāsanavattaṁ",
  "tika-vin05t27:1_2": "jantāgharavattaṁ vaccakuṭivattanti bahuvidhaṁ. Tattha upajjhāyavattaṁ tāva evaṁ veditabbaṁ",
  "tika-vin05t27:1_3": "– saddhivihārikena kālasseva uṭṭhāya upāhanā omuñcitvā ekaṁsaṁ uttarāsaṅgaṁ karitvā",
  "tika-vin05t27:1_4": "upajjhāyassa dantakaṭṭhaṁ dātabbaṁ, mukhodakaṁ dātabbaṁ. Tattha dantakaṭṭhaṁ dentena",
  "tika-vin05t27:1_5": "mahantaṁ majjhimaṁ khuddakanti tīṇi dantakaṭṭhāni upanetvā ito yaṁ tīṇi divasāni",
  "tika-vin05t27:1_6": "gaṇhāti, catutthadivasato paṭṭhāya tādisameva dātabbaṁ. Sace aniyamaṁ katvā yaṁ vā",
  "tika-vin05t27:1_7": "taṁ vā gaṇhāti, atha yādisaṁ labhati, tādisaṁ dātabbaṁ. Mukhodakaṁ dentenapi sītañca",
  "tika-vin05t27:1_8": "uṇhañca udakaṁ upanetvā tato yaṁ tīṇi divasāni vaḷañjeti. Catutthadivasato paṭṭhāya",
  "tika-vin05t27:1_9": "tādisameva mukhadhovanodakaṁ dātabbaṁ. Sace duvidhampi vaḷañjeti, duvidhampi upanetabbaṁ.",
  "tika-vin05t27:1_10": "Udakaṁ mukhadhovanaṭṭhāne ṭhapetvā vaccakuṭito paṭṭhāya sammajjitabbaṁ. There vaccakuṭigate",
  "tika-vin05t27:1_11": "pariveṇaṁ sammajjitabbaṁ, evaṁ pariveṇaṁ asuññaṁ hoti. There vaccakuṭito anikkhanteyeva",
  "tika-vin05t27:1_12": "āsanaṁ paññapetabbaṁ. Sarīrakiccaṁ katvā āgantvā tasmiṁ nisinnassa sace yāgu hoti,",
  "tika-vin05t27:1_13": "bhājanaṁ dhovitvā yāgu upanāmetabbā, yāguṁ pivitassa udakaṁ datvā bhājanaṁ paṭiggahetvā",
  "tika-vin05t27:1_14": "nīcaṁ katvā sādhukaṁ appaṭighaṁsantena dhovitvā paṭisāmetabbaṁ. Upajjhāyamhi vuṭṭhite",
  "tika-vin05t27:1_15": "āsanaṁ uddharitabbaṁ. Sace so deso uklāpo hoti kenaci kacavarena saṁkiṇṇo, so deso",
  "tika-vin05t27:1_16": "sammajjitabbo. Sace pana añño kacavaro natthi, udakaphusitāneva honti, hatthena pamajjitabbo.",
  "tika-vin05t27:2_0": "Sace upajjhāyo gāmaṁ pavisitukāmo hoti, nivāsanaṁ dātabbaṁ, paṭinivāsanaṁ paṭiggahetabbaṁ,",
  "tika-vin05t27:2_1": "kāyabandhanaṁ dātabbaṁ, saguṇaṁ katvā saṅghāṭiyo dātabbā, dhovitvā patto saudako",
  "tika-vin05t27:2_2": "dātabbo. Sace upajjhāyo pacchāsamaṇaṁ ākaṅkhati, timaṇḍalaṁ paṭicchādentena parimaṇḍalaṁ",
  "tika-vin05t27:2_3": "nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā",
  "tika-vin05t27:2_4": "dhovitvā pattaṁ gahetvā upajjhāyassa pacchāsamaṇena hotabbaṁ, nātidūre gantabbaṁ,",
  "tika-vin05t27:2_5": "nāccāsanne gantabbaṁ. Ettha pana sace upajjhāyaṁ nivattitvā olokentaṁ ekena vā dvīhi",
  "tika-vin05t27:2_6": "vā padavītihārehi sampāpuṇāti, ettāvatā nātidūre nāccāsanne gato hotīti veditabbaṁ.",
  "tika-vin05t27:2_7": "Sace upajjhāyena bhikkhācāre yāguyā vā bhatte vā laddhe patto uṇho vā bhāriko vā",
  "tika-vin05t27:2_8": "hoti, attano pattaṁ tassa datvā so patto gahetabbo, na upajjhāyassa bhaṇamānassa",
  "tika-vin05t27:2_9": "antarantarā kathā opātetabbā. Ito paṭṭhāya pana yattha yattha na-kārena paṭisedho",
  "tika-vin05t27:2_10": "karīyati, sabbattha dukkaṭāpatti veditabbā. Upajjhāyo āpattisāmantā bhaṇamāno nivāretabbo.",
  "tika-vin05t27:2_11": "Nivārentena ca ‘‘bhante, īdisaṁ nāma vattuṁ vaṭṭati, āpatti na hotī’’ti evaṁ pucchantena",
  "tika-vin05t27:2_12": "viya vāretabbo, ‘‘vāressāmī’’ti pana katvā ‘‘mahallaka, mā evaṁ bhaṇā’’ti na vattabbo.",
  "tika-vin05t27:3_0": "Sace āsanne gāmo hoti, vihāre vā gilāno bhikkhu hoti, gāmato paṭhamataraṁ āgantabbaṁ.",
  "tika-vin05t27:3_1": "Sace dūre gāmo hoti, upajjhāyena saddhiṁ āgacchantopi natthi, teneva saddhiṁ gāmato",
  "tika-vin05t27:3_2": "nikkhamitvā cīvarena pattaṁ veṭhetvā antarāmaggato paṭhamataraṁ āgantabbaṁ. Evaṁ",
  "tika-vin05t27:3_3": "paṭhamataraṁ āgatena āsanaṁ paññapetabbaṁ, pādodakaṁ pādapīṭhaṁ pādakathalikaṁ upanikkhipitabbaṁ,",
  "tika-vin05t27:3_4": "paccuggantvā pattacīvaraṁ paṭiggahetabbaṁ, paṭinivāsanaṁ dātabbaṁ, nivāsanaṁ paṭiggahetabbaṁ.",
  "tika-vin05t27:3_5": "Sace cīvaraṁ sedaggahitaṁ hoti, muhuttaṁ uṇhe otāpetabbaṁ, na ca uṇhe cīvaraṁ nidahitabbaṁ,",
  "tika-vin05t27:3_6": "cīvaraṁ saṅgharitabbaṁ. Cīvaraṁ saṅgharantena ca caturaṅgulaṁ kaṇṇaṁ ussāretvā cīvaraṁ",
  "tika-vin05t27:3_7": "saṅgharitabbaṁ. Kiṁkāraṇā? Mā majjhe bhaṅgo ahosīti. Samaṁ katvā saṅgharitassa hi",
  "tika-vin05t27:3_8": "majjhe bhaṅgo hoti, tato niccaṁ bhijjamānaṁ dubbalaṁ hoti, taṁ nivāraṇatthametaṁ",
  "tika-vin05t27:3_9": "vuttaṁ. Tasmā yathā ajja bhaṅgaṭṭhāneyeva sve na bhijjissati, tathā divase divase",
  "tika-vin05t27:3_10": "caturaṅgulaṁ ussāretvā saṅgharitabbaṁ, obhoge kāyabandhanaṁ kātabbaṁ.",
  "tika-vin05t27:4_0": "Sace piṇḍapāto hoti, upajjhāyo ca bhuñjitukāmo hoti, udakaṁ datvā piṇḍapāto upanāmetabbo,",
  "tika-vin05t27:4_1": "upajjhāyo pānīyena pucchitabbo. Pucchantena ca tikkhattuṁ ‘‘pānīyaṁ, bhante, āharīyatū’’ti",
  "tika-vin05t27:4_2": "pānīyena pucchitabbo. Sace kālo atthi, upajjhāye bhutte sayaṁ bhuñjitabbaṁ. Sace",
  "tika-vin05t27:4_3": "upakaṭṭho kālo, pānīyaṁ upajjhāyassa santike ṭhapetvā sayampi bhuñjitabbaṁ. Bhuttāvissa",
  "tika-vin05t27:4_4": "udakaṁ datvā pattaṁ paṭiggahetvā nīcaṁ katvā sādhukaṁ appaṭighaṁsantena dhovitvā",
  "tika-vin05t27:4_5": "vodakaṁ katvā muhuttaṁ uṇhe otāpetabbo, na ca uṇhe patto nidahitabbo, pattacīvaraṁ",
  "tika-vin05t27:4_6": "nikkhipitabbaṁ. Pattaṁ nikkhipantena ekena hatthena pattaṁ gahetvā ekena hatthena",
  "tika-vin05t27:4_7": "heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo, na ca taṭṭikacammakhaṇḍādīhi",
  "tika-vin05t27:4_8": "anantarahitāya bhūmiyā patto nikkhipitabbo. Sace pana kāḷavaṇṇakatā vā sudhābaddhā",
  "tika-vin05t27:4_9": "vā bhūmi hoti nirajamattikā, tathārūpāya bhūmiyā ṭhapetuṁ vaṭṭati, dhotavālikāyapi",
  "tika-vin05t27:4_10": "ṭhapetuṁ vaṭṭati, paṁsurajasakkharādīsu na vaṭṭati. Tatra pana paṇṇaṁ vā ādhārakaṁ",
  "tika-vin05t27:4_11": "vā ṭhapetvā tatra nikkhipitabbo. Cīvaraṁ nikkhipantena ekena hatthena cīvaraṁ gahetvā",
  "tika-vin05t27:4_12": "ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ",
  "tika-vin05t27:4_13": "katvā cīvaraṁ nikkhipitabbaṁ. Idañca cīvaravaṁsādīnaṁ heṭṭhā hatthaṁ pavesetvā abhimukhena",
  "tika-vin05t27:4_14": "hatthena saṇikaṁ nikkhipanatthaṁ vuttaṁ. Ante pana gahetvā bhogena cīvaravaṁsādīnaṁ",
  "tika-vin05t27:4_15": "upari khipantassa bhittiyaṁ bhogo paṭihaññati, tasmā tathā na kātabbaṁ. Upajjhāyamhi",
  "tika-vin05t27:4_16": "vuṭṭhite āsanaṁ uddharitabbaṁ, pādodakaṁ pādapīṭhaṁ pādakathalikaṁ paṭisāmetabbaṁ.",
  "tika-vin05t27:4_17": "Sace so deso uklāpo hoti, so deso sammajjitabbo.",
  "tika-vin05t27:5": "Sace upajjhāyo nahāyitukāmo hoti, nahānaṁ paṭiyādetabbaṁ. Sace sītena attho hoti, sītaṁ paṭiyādetabbaṁ. Sace uṇhena attho hoti, uṇhaṁ paṭiyādetabbaṁ.",
  "tika-vin05t27:6_0": "Sace upajjhāyo jantāgharaṁ pavisitukāmo hoti, cuṇṇaṁ sannetabbaṁ, mattikā temetabbā.",
  "tika-vin05t27:6_1": "Jantāgharapīṭhaṁ ādāya upajjhāyassa piṭṭhito piṭṭhito gantvā jantāgharapīṭhaṁ datvā",
  "tika-vin05t27:6_2": "cīvaraṁ paṭiggahetvā ekamante niddhūmaṭṭhāne ṭhapetabbaṁ, cuṇṇaṁ dātabbaṁ, mattikā",
  "tika-vin05t27:6_3": "dātabbā. Sace ussahati, jantāgharaṁ pavisitabbaṁ, pavisantena mattikāya mukhaṁ makkhetvā",
  "tika-vin05t27:6_4": "purato ca pacchato ca paṭicchādetvā jantāgharaṁ pavisitabbaṁ. Na there bhikkhū anupakhajja",
  "tika-vin05t27:6_5": "nisīditabbaṁ, na navā bhikkhū āsanena paṭibāhitabbā, jantāghare upajjhāyassa parikammaṁ",
  "tika-vin05t27:6_6": "kātabbaṁ. Jantāghare parikammaṁ nāma aṅgāramattikāuṇhodakadānādikaṁ sabbakiccaṁ.",
  "tika-vin05t27:6_7": "Jantāgharā nikkhamantena jantāgharapīṭhaṁ ādāya purato ca pacchato ca paṭicchādetvā",
  "tika-vin05t27:6_8": "jantāgharā nikkhamitabbaṁ.",
  "tika-vin05t27:7_0": "Udakepi upajjhāyassa aṅgapaccaṅgaghaṁsanādikaṁ parikammaṁ kātabbaṁ, nahātena paṭhamataraṁ",
  "tika-vin05t27:7_1": "uttaritvā attano gattaṁ vodakaṁ katvā nivāsetvā upajjhāyassa gattato udakaṁ pamajjitabbaṁ,",
  "tika-vin05t27:7_2": "nivāsanaṁ dātabbaṁ, saṅghāṭi dātabbā , jantāgharapīṭhaṁ ādāya paṭhamataraṁ āgantvā",
  "tika-vin05t27:7_3": "āsanaṁ paññapetabbaṁ, pādodakaṁ pādapīṭhaṁ pādakathalikaṁ upanikkhipitabbaṁ, upajjhāyo",
  "tika-vin05t27:7_4": "pānīyena pucchitabbo. Jantāghare hi uṇhasantāpena pipāsā hoti. Sace uddisāpetukāmo",
  "tika-vin05t27:7_5": "hoti, uddisitabbo. Sace paripucchitukāmo hoti, paripucchitabbo.",
  "tika-vin05t27:8_0": "Yasmiṁ vihāre upajjhāyo viharati, sace so vihāro uklāpo hoti, sace ussahati, kenaci",
  "tika-vin05t27:8_1": "gelaññena anabhibhūto hoti, sodhetabbo. Agilānena hi saddhivihārikena saṭṭhivassenapi",
  "tika-vin05t27:8_2": "sabbaṁ upajjhāyavattaṁ kātabbaṁ, anādarena akarontassa vattabhede dukkaṭaṁ, na-kārapaṭisaṁyuttesu",
  "tika-vin05t27:8_3": "pana padesu gilānassapi paṭikkhittakiriyaṁ karontassa dukkaṭameva. Vihāraṁ sodhentena",
  "tika-vin05t27:8_4": "paṭhamaṁ pattacīvaraṁ nīharitvā ekamantaṁ nikkhipitabbaṁ, nisīdanapaccattharaṇaṁ",
  "tika-vin05t27:8_5": "nīharitvā ekamantaṁ nikkhipitabbaṁ, bhisibimbohanaṁ nīharitvā ekamantaṁ nikkhipitabbaṁ,",
  "tika-vin05t27:8_6": "mañco nīcaṁ katvā sādhukaṁ apaṭighaṁsantena asaṅghaṭṭentena kavāṭapīṭhaṁ nīharitvā",
  "tika-vin05t27:8_7": "ekamantaṁ nikkhipitabbo, pīṭhaṁ nīcaṁ katvā sādhukaṁ apaṭighaṁsantena asaṅghaṭṭentena",
  "tika-vin05t27:8_8": "kavāṭapīṭhaṁ nīharitvā ekamantaṁ nikkhipitabbaṁ, mañcapaṭipādakā nīharitvā ekamantaṁ",
  "tika-vin05t27:8_9": "nikkhipitabbā, kheḷamallako nīharitvā ekamantaṁ nikkhipitabbo, apassenaphalakaṁ nīharitvā",
  "tika-vin05t27:8_10": "ekamantaṁ nikkhipitabbaṁ. Bhūmattharaṇaṁ yathāpaññattaṁ sallakkhetvā nīharitvā ekamantaṁ",
  "tika-vin05t27:8_11": "nikkhipitabbaṁ. Sace vihāre santānakaṁ hoti, ullokā paṭhamaṁ ohāretabbaṁ, ālokasandhikaṇṇabhāgā",
  "tika-vin05t27:8_12": "pamajjitabbā. Sace gerukaparikammakatā bhitti kaṇṇakitā hoti, coḷakaṁ temetvā pīḷetvā",
  "tika-vin05t27:8_13": "pamajjitabbā. Sace kāḷavaṇṇakatā bhūmi kaṇṇakitā hoti, coḷakaṁ temetvā pīḷetvā pamajjitabbā.",
  "tika-vin05t27:8_14": "Sace akatā hoti bhūmi, udakena paripphositvā paripphositvā sammajjitabbā ‘‘mā vihāro",
  "tika-vin05t27:8_15": "rajena uhaññī’’ti, saṅkāraṁ vicinitvā ekamantaṁ chaḍḍetabbaṁ.",
  "tika-vin05t27:9_0": "Bhūmattharaṇaṁ otāpetvā sodhetvā papphoṭetvā abhiharitvā yathā paṭhamaṁ paññattaṁ",
  "tika-vin05t27:9_1": "ahosi, tatheva paññapetabbaṁ. Etadatthameva hi ‘‘yathāpaññattaṁ sallakkhetvā nīharitvā",
  "tika-vin05t27:9_2": "ekamantaṁ nikkhipitabba’’nti vuttaṁ. Sace pana paṭhamaṁ ajānantena kenaci paññattaṁ",
  "tika-vin05t27:9_3": "ahosi, samantato bhittiṁ dvaṅgulamattena vā tivaṅgulamattena vā mocetvā paññapetabbaṁ.",
  "tika-vin05t27:9_4": "Idañhettha paññāpanavattaṁ – sace kaṭasārako hoti atimahanto ca, chinditvā koṭiṁ",
  "tika-vin05t27:9_5": "nivattetvā bandhitvā paññapetabbo. Sace koṭiṁ nivattetvā bandhituṁ na jānāti, na",
  "tika-vin05t27:9_6": "chinditabbo. Mañcapaṭipādakā otāpetvā pamajjitvā yathāṭhāne ṭhapetabbā, mañco otāpetvā",
  "tika-vin05t27:9_7": "sodhetvā papphoṭetvā nīcaṁ katvā sādhukaṁ apaṭighaṁsantena asaṅghaṭṭentena kavāṭapīṭhaṁ",
  "tika-vin05t27:9_8": "atiharitvā yathāpaññattaṁ paññapetabbo, pīṭhaṁ otāpetvā sodhetvā papphoṭetvā nīcaṁ",
  "tika-vin05t27:9_9": "katvā sādhukaṁ apaṭighaṁsantena asaṅghaṭṭentena kavāṭapīṭhaṁ atiharitvā yathāpaññattaṁ",
  "tika-vin05t27:9_10": "paññapetabbaṁ, bhisibimbohanaṁ otāpetvā sodhetvā papphoṭetvā atiharitvā yathāpaññattaṁ",
  "tika-vin05t27:9_11": "paññapetabbaṁ, nisīdanapaccattharaṇaṁ otāpetvā sodhetvā papphoṭetvā atiharitvā yathāpaññattaṁ",
  "tika-vin05t27:9_12": "paññapetabbaṁ, kheḷamallako otāpetvā pamajjitvā atiharitvā yathāṭhāne ṭhapetabbo,",
  "tika-vin05t27:9_13": "apassenaphalakaṁ otāpetvā pamajjitvā atiharitvā yathāṭhāne ṭhapetabbaṁ. Pattacīvaraṁ",
  "tika-vin05t27:9_14": "nikkhipitabbaṁ, pattaṁ nikkhipantena ekena hatthena pattaṁ gahetvā ekena hatthena",
  "tika-vin05t27:9_15": "heṭṭhāmañcaṁ vā heṭṭhāpīṭhaṁ vā parāmasitvā patto nikkhipitabbo, na ca anantarahitāya",
  "tika-vin05t27:9_16": "bhūmiyā patto nikkhipitabbo. Cīvaraṁ nikkhipantena ekena hatthena cīvaraṁ gahetvā",
  "tika-vin05t27:9_17": "ekena hatthena cīvaravaṁsaṁ vā cīvararajjuṁ vā pamajjitvā pārato antaṁ, orato bhogaṁ",
  "tika-vin05t27:9_18": "katvā cīvaraṁ nikkhipitabbaṁ.",
  "tika-vin05t27:10_0": "Sace puratthimā sarajā vātā vāyanti, puratthimā vātapānā thaketabbā. Sace pacchimā,",
  "tika-vin05t27:10_1": "uttarā, dakkhiṇā sarajā vātā vāyanti, dakkhiṇā vātapānā thaketabbā. Sace sītakālo",
  "tika-vin05t27:10_2": "hoti, divā vātapānā vivaritabbā, rattiṁ thaketabbā. Sace uṇhakālo hoti, divā thaketabbā, rattiṁ vivaritabbā.",
  "tika-vin05t27:11_0": "Sace uklāpaṁ hoti, pariveṇaṁ sammajjitabbaṁ, koṭṭhako sammajjitabbo, upaṭṭhānasālā",
  "tika-vin05t27:11_1": "sammajjitabbā, aggisālā sammajjitabbā, vaccakuṭi sammajjitabbā, pānīyaṁ paribhojanīyaṁ",
  "tika-vin05t27:11_2": "upaṭṭhapetabbaṁ, ācamanakumbhiyā udakaṁ āsiñcitabbaṁ.",
  "tika-vin05t27:12_0": "Sace upajjhāyassa anabhirati uppannā hoti, saddhivihārikena aññattha netabbo, añño",
  "tika-vin05t27:12_1": "vā bhikkhu vattabbo ‘‘theraṁ gahetvā aññattha gacchā’’ti, dhammakathā vāssa kātabbā.",
  "tika-vin05t27:12_2": "Sace upajjhāyassa kukkuccaṁ uppannaṁ hoti, saddhivihārikena vinodetabbaṁ, aññena",
  "tika-vin05t27:12_3": "vā vinodāpetabbaṁ dhammakathā vāssa kātabbā. Sace upajjhāyassa diṭṭhigataṁ uppannaṁ",
  "tika-vin05t27:12_4": "hoti, saddhivihārikena vissajjetabbaṁ, añño vā vattabbo ‘‘theraṁ diṭṭhigataṁ vissajjāpehī’’ti,",
  "tika-vin05t27:12_5": "dhammakathā vāssa kātabbā. Sace upajjhāyo garudhammaṁ ajjhāpanno hoti parivāsāraho,",
  "tika-vin05t27:12_6": "saddhivihārikena ussukkaṁ kātabbaṁ, parivāsadānatthaṁ so so bhikkhu upasaṅkamitvā",
  "tika-vin05t27:12_7": "yācitabbo. Sace attanā paṭibalo hoti, attanāva dātabbo. No ce paṭibalo hoti, aññena",
  "tika-vin05t27:12_8": "dāpetabbo. Sace upajjhāyo mūlāyapaṭikassanāraho hoti mānattāraho abbhānāraho vā,",
  "tika-vin05t27:12_9": "vuttanayeneva ussukkaṁ kātabbaṁ. Sace saṅgho upajjhāyassa kammaṁ kattukāmo hoti tajjanīyaṁ",
  "tika-vin05t27:12_10": "vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā, saddhivihārikena",
  "tika-vin05t27:12_11": "ussukkaṁ kātabbaṁ ‘‘kena nu kho upāyena saṅgho upajjhāyassa kammaṁ na kareyya, lahukāya",
  "tika-vin05t27:12_12": "vā pariṇāmeyyā’’ti. Saddhivihārikena hi ‘‘upajjhāyassa ukkhepanīyakammaṁ kattukāmo",
  "tika-vin05t27:12_13": "saṅgho’’ti ñatvā ekamekaṁ bhikkhuṁ upasaṅkamitvā ‘‘mā, bhante, amhākaṁ upajjhāyassa",
  "tika-vin05t27:12_14": "kammaṁ karitthā’’ti yācitabbā. Sace karontiyeva, ‘‘tajjanīyaṁ vā niyassaṁ vā lahukakammaṁ",
  "tika-vin05t27:12_15": "karothā’’ti yācitabbā. Sace karontiyeva, atha upajjhāyo ‘‘sammā vattatha, bhante’’ti",
  "tika-vin05t27:12_16": "yācitabbo. Iti taṁ sammā vattāpetvā ‘‘paṭippassambhetha, bhante, kamma’’nti bhikkhū yācitabbā.",
  "tika-vin05t27:13_0": "Sace upajjhāyassa cīvaraṁ dhovitabbaṁ hoti, saddhivihārikena dhovitabbaṁ, ussukkaṁ",
  "tika-vin05t27:13_1": "vā kātabbaṁ ‘‘kinti nu kho upajjhāyassa cīvaraṁ dhoviyethā’’ti. Sace upajjhāyassa",
  "tika-vin05t27:13_2": "cīvaraṁ kātabbaṁ hoti, rajanaṁ vā pacitabbaṁ, cīvaraṁ vā rajetabbaṁ hoti, saddhivihārikena",
  "tika-vin05t27:13_3": "sabbaṁ kātabbaṁ, ussakkaṁ vā kātabbaṁ ‘‘kinti nu kho upajjhāyassa cīvaraṁ rajiyethā’’ti.",
  "tika-vin05t27:13_4": "Cīvaraṁ rajantena sādhukaṁ saṁparivattetvā rajetabbaṁ, na ca acchinne theve pakkamitabbaṁ.",
  "tika-vin05t27:14_0": "Na upajjhāyaṁ anāpucchā ekaccassa patto dātabbo, na ekaccassa patto paṭiggahetabbo,",
  "tika-vin05t27:14_1": "na ekaccassa cīvaraṁ dātabbaṁ, na ekaccassa cīvaraṁ paṭiggahetabbaṁ, na ekaccassa",
  "tika-vin05t27:14_2": "parikkhāro dātabbo, na ekaccassa parikkhāro paṭiggahetabbo, na ekaccassa kesā chedetabbā,",
  "tika-vin05t27:14_3": "na ekaccena kesā chedāpetabbā , na ekaccassa parikammaṁ kātabbaṁ, na ekaccena parikammaṁ",
  "tika-vin05t27:14_4": "kārāpetabbaṁ, na ekaccassa veyyāvacco kātabbo, na ekaccena veyyāvacco kārāpetabbo,",
  "tika-vin05t27:14_5": "na ekaccassa pacchāsamaṇena hotabbaṁ, na ekacco pacchāsamaṇo ādātabbo, na ekaccassa",
  "tika-vin05t27:14_6": "piṇḍapāto nīharitabbo, na ekaccena piṇḍapāto nīharāpetabbo, na upajjhāyaṁ anāpucchā",
  "tika-vin05t27:14_7": "gāmo pavisitabbo, piṇḍāya vā aññena vā karaṇīyena pavisitukāmena āpucchitvāva pavisitabbo.",
  "tika-vin05t27:14_8": "Sace upajjhāyo kālasseva vuṭṭhāya dūraṁ bhikkhācāraṁ gantukāmo hoti, ‘‘daharā piṇḍāya",
  "tika-vin05t27:14_9": "pavisantū’’ti vatvā gantabbaṁ. Avatvā gate pariveṇaṁ gantvā upajjhāyaṁ apassantena",
  "tika-vin05t27:14_10": "gāmaṁ pavisituṁ vaṭṭati. Sace gāmaṁ pavisantopi passati, diṭṭhaṭṭhānato paṭṭhāya",
  "tika-vin05t27:14_11": "āpucchituṁyeva vaṭṭati. Na upajjhāyaṁ anāpucchā vāsatthāya vā asubhadassanatthāya",
  "tika-vin05t27:14_12": "vā susānaṁ gantabbaṁ, na disā pakkamitabbā, pakkamitukāmena pana kammaṁ ācikkhitvā",
  "tika-vin05t27:14_13": "yāvatatiyaṁ yācitabbo. Sace anujānāti, sādhu, no ce anujānāti, taṁ nissāya vasato",
  "tika-vin05t27:14_14": "cassa uddeso vā paripucchā vā kammaṭṭhānaṁ vā na sampajjati, upajjhāyo bālo hoti",
  "tika-vin05t27:14_15": "abyatto, kevalaṁ attano santike vasāpetukāmatāya eva gantuṁ na deti, evarūpe nivārentepi",
  "tika-vin05t27:14_16": "gantuṁ vaṭṭati. Sace upajjhāyo gilāno hoti, yāvajīvaṁ upaṭṭhāpetabbo, vuṭṭhānamassa",
  "tika-vin05t27:14_17": "āgametabbaṁ, na katthaci gantabbaṁ. Sace añño bhikkhu upaṭṭhāko atthi, bhesajjaṁ",
  "tika-vin05t27:14_18": "pariyesitvā tassa hatthe datvā ‘‘bhante, ayaṁ upaṭṭhahissatī’’ti vatvā gantabbaṁ.",
  "tika-vin05t27:14_19": "Idaṁ tāva upajjhāyavattaṁ.",
  "tika-vin05t27:15_0": "184. Idameva ca antevāsikena ācariyassa kattabbattā ācariyavattanti vuccati. Nāmamattameva",
  "tika-vin05t27:15_1": "hettha nānaṁ. Tattha yāva cīvararajanaṁ, tāva vatte akariyamāne upajjhāyassa ācariyassa",
  "tika-vin05t27:15_2": "ca parihāni hoti, tasmā taṁ akarontassa nissayamuttakassapi amuttakassapi āpattiyeva,",
  "tika-vin05t27:15_3": "ekaccassa pattadānato paṭṭhāya amuttanissayasseva āpatti. Upajjhāye ācariye vā vattaṁ",
  "tika-vin05t27:15_4": "sādiyante saddhivihārikā antevāsikā ca bahukāpi hontu, sabbesaṁ āpatti. Sace upajjhāyo",
  "tika-vin05t27:15_5": "ācariyo vā ‘‘mayhaṁ upaṭṭhāko atthi, tumhe attano sajjhāyamanasikārādīsu yogaṁ karothā’’ti",
  "tika-vin05t27:15_6": "vadati, saddhivihārikādīnaṁ anāpatti. Upajjhāyo vā ācariyo vā sace sādiyanaṁ vā asādiyanaṁ",
  "tika-vin05t27:15_7": "vā na jānāti, bālo hoti, saddhivihārikādayo bahū, tesu eko vattasampanno bhikkhu",
  "tika-vin05t27:15_8": "‘‘upajjhāyassa vā ācariyassa vā kiccaṁ ahaṁ karissāmi, tumhe appossukkā viharathā’’ti",
  "tika-vin05t27:15_9": "evañce attano bhāraṁ katvā itare vissajjeti, tassa bhārakaraṇato paṭṭhāya tesaṁ anāpatti.",
  "tika-vin05t27:15_10": "Ettha antevāsikesu pana nissayantevāsikena yāva ācariyaṁ nissāya vasati, tāva sabbaṁ",
  "tika-vin05t27:15_11": "ācariyavattaṁ kātabbaṁ. Pabbajjaupasampadadhammantevāsikehi pana nissayamuttakehipi",
  "tika-vin05t27:15_12": "ādito paṭṭhāya yāva cīvararajanaṁ, tāva vattaṁ kātabbaṁ. Anāpucchitvā pattadānādimhi",
  "tika-vin05t27:15_13": "pana etesaṁ anāpatti.",
  "tika-vin05t27:16_0": "Etesu pabbajjantevāsiko ca upasampadantevāsiko ca ācariyassa yāvajīvaṁ bhārā. Nissayantevāsiko",
  "tika-vin05t27:16_1": "ca dhammantevāsiko ca yāva samīpe vasanti, tāva ācariyupajjhāyehipi antevāsikasaddhivihārikā",
  "tika-vin05t27:16_2": "saṅgahetabbā anuggahetabbā uddesena paripucchāya ovādena anusāsaniyā. Sace antevāsikasaddhivihārikānaṁ",
  "tika-vin05t27:16_3": "patto vā cīvaraṁ vā añño vā koci parikkhāro natthi, attano atirekapattacīvaraṁ atirekaparikkhāro",
  "tika-vin05t27:16_4": "vā atthi, dātabbaṁ. No ce, dhammiyena nayena pariyesanatthāya ussukkaṁ kātabbaṁ.",
  "tika-vin05t27:16_5": "Sace antevāsikasaddhivihārikā gilānā honti, upajjhāyavatte vuttanayena dantakaṭṭhadānaṁ",
  "tika-vin05t27:16_6": "ādiṁ katvā ācamanakumbhiyā udakasiñcanapariyosānaṁ sabbaṁ vattaṁ kātabbameva, akarontānaṁ",
  "tika-vin05t27:16_7": "āpatti. Tasmā ācariyupajjhāyehipi antevāsikasaddhivihārikesu sammā vattitabbaṁ. Ācariyupajjhāyādīsu",
  "tika-vin05t27:16_8": "hi yo yo na sammā vattati, tassa tassa āpatti. Upajjhāyādivattakathā.",
  "tika-vin05t27:17_0": "185. Idāni āgantukavattādīni veditabbāni. Āgantukena bhikkhunā upacārasīmāsamīpaṁ",
  "tika-vin05t27:17_1": "gantvā upāhanā omuñcitvā nīcaṁ katvā papphoṭetvā upāhanadaṇḍakena gahetvā chattaṁ",
  "tika-vin05t27:17_2": "upanāmetvā sīsaṁ vivaritvā sīse cīvaraṁ khandhe karitvā sādhukaṁ ataramānena ārāmo",
  "tika-vin05t27:17_3": "pavisitabbo, ārāmaṁ pavisantena sallakkhetabbaṁ ‘‘kattha āvāsikā bhikkhū sannipatantī’’ti.",
  "tika-vin05t27:17_4": "Yattha āvāsikā bhikkhū sannipatanti upaṭṭhānasālāya vā maṇḍape vā rukkhamūle vā,",
  "tika-vin05t27:17_5": "tattha gantvā ekamantaṁ patto nikkhipitabbo, ekamantaṁ cīvaraṁ nikkhipitabbaṁ, patirūpaṁ",
  "tika-vin05t27:17_6": "āsanaṁ gahetvā nisīditabbaṁ, pānīyaṁ pucchitabbaṁ, paribhojanīyaṁ pucchitabbaṁ ‘‘katamaṁ",
  "tika-vin05t27:17_7": "pānīyaṁ, katamaṁ paribhojanīya’’nti. Sace pānīyena attho hoti, pānīyaṁ gahetvā pātabbaṁ.",
  "tika-vin05t27:17_8": "Sace paribhojanīyena attho hoti, paribhojanīyaṁ gahetvā pādā dhovitabbā. Pāde dhovantena",
  "tika-vin05t27:17_9": "ekena hatthena udakaṁ āsiñcitabbaṁ, ekena hatthena pādā dhovitabbā, na teneva hatthena",
  "tika-vin05t27:17_10": "udakaṁ āsiñcitabbaṁ, na teneva hatthena pādā dhovitabbā, upāhanapuñchanacoḷakaṁ puñchitvā",
  "tika-vin05t27:17_11": "upāhanā puñchitabbā, upāhanā puñchantena paṭhamaṁ sukkhena coḷakena puñchitabbā,",
  "tika-vin05t27:17_12": "pacchā allena, upāhanapuñchanacoḷakaṁ dhovitvā ekamantaṁ pattharitabbaṁ.",
  "tika-vin05t27:18_0": "Sace āvāsiko bhikkhu vuḍḍho hoti, abhivādetabbo. Sace navako hoti, abhivādāpetabbo.",
  "tika-vin05t27:18_1": "Senāsanaṁ pucchitabbaṁ ‘‘katamaṁ me senāsanaṁ pāpuṇātī’’ti, ajjhāvuṭṭhaṁ vā anajjhāvuṭṭhaṁ",
  "tika-vin05t27:18_2": "vā pucchitabbaṁ, ‘‘gocaragāmo āsanne, udāhu dūre, kālasseva piṇḍāya caritabbaṁ, udāhu",
  "tika-vin05t27:18_3": "divā’’ti evaṁ bhikkhācāro pucchitabbo, agocaro pucchitabbo, gocaro pucchitabbo. Agocaro",
  "tika-vin05t27:18_4": "nāma micchādiṭṭhikānaṁ gāmo paricchinnabhikkho vā gāmo, yattha ekassa vā dvinnaṁ",
  "tika-vin05t27:18_5": "vā bhikkhā dīyati, sekkhasammahāni kulāni pucchitabbāni, vaccaṭṭhānaṁ pucchitabbaṁ,",
  "tika-vin05t27:18_6": "passāvaṭṭhānaṁ pucchitabbaṁ, ‘‘kiṁ imissā pokkharaṇiyā pānīyaṁyeva pivanti, nahānādiparibhogampi",
  "tika-vin05t27:18_7": "karontī’’ti evaṁ pānīyañceva paribhojanīyañca pucchitabbaṁ, kattaradaṇḍo pucchitabbo,",
  "tika-vin05t27:18_8": "saṅghassa katikasaṇṭhānaṁ pucchitabbaṁ, kesuci ṭhānesu vāḷamigā vā amanussā vā honti,",
  "tika-vin05t27:18_9": "tasmā ‘‘kaṁ kālaṁ pavisitabbaṁ, kaṁ kālaṁ nikkhamitabba’’nti pucchitabbaṁ. Sace vihāro",
  "tika-vin05t27:18_10": "anajjhāvuṭṭho hoti, kavāṭaṁ ākoṭetvā muhuttaṁ āgametvā ghaṭikaṁ ugghāṭetvā kavāṭaṁ",
  "tika-vin05t27:18_11": "paṇāmetvā bahi ṭhitena nilloketabbo.",
  "tika-vin05t27:19_0": "Sace so vihāro uklāpo hoti, mañce vā mañco āropito hoti, pīṭhe vā pīṭhaṁ āropitaṁ",
  "tika-vin05t27:19_1": "hoti, senāsanaṁ upari puñjīkataṁ hoti, sace sakkoti, sabbo vihāro sodhetabbo, asakkontena",
  "tika-vin05t27:19_2": "attano vasanokāso jaggitabbo. Sabbaṁ sodhetuṁ sakkontena pana upajjhāyavatte vuttanayena",
  "tika-vin05t27:19_3": "bhūmattharaṇamañcapīṭhādīni bahi nīharitvā vihāraṁ sodhetvā puna atiharitvā yathāṭhāne paññapetabbāni.",
  "tika-vin05t27:20_0": "Sace puratthimā sarajā vātā vāyanti, puratthimā vātapānā thaketabbā. Sace pacchimā,",
  "tika-vin05t27:20_1": "uttarā, dakkhiṇā sarajā vātā vāyanti, dakkhiṇā vātapānā thaketabbā. Sace sītakālo",
  "tika-vin05t27:20_2": "hoti, divā vātapānā vivaritabbā, rattiṁ thaketabbā. Sace uṇhakālo hoti, divā thaketabbā, rattiṁ vivaritabbā.",
  "tika-vin05t27:21_0": "Sace uklāpaṁ hoti, pariveṇaṁ sammajjitabbaṁ, koṭṭhako sammajjitabbo, upaṭṭhānasālā",
  "tika-vin05t27:21_1": "sammajjitabbā , aggisālā sammajjitabbā, vaccakuṭi sammajjitabbā, pānīyaṁ paribhojanīyaṁ",
  "tika-vin05t27:21_2": "upaṭṭhāpetabbaṁ, ācamanakumbhiyā udakaṁ āsiñcitabbaṁ. Idaṁ āgantukavattaṁ.",
  "tika-vin05t27:22_0": "186.Āvāsikavatte āvāsikena bhikkhunā āgantukaṁ bhikkhuṁ vuḍḍhataraṁ disvā āsanaṁ",
  "tika-vin05t27:22_1": "paññapetabbaṁ, pādodakaṁ pādapīṭhaṁ pādakathalikaṁ upanikkhipitabbaṁ, paccuggantvā",
  "tika-vin05t27:22_2": "pattacīvaraṁ paṭiggahetabbaṁ, pānīyena pucchitabbo, pucchantena pana sakiṁ ānītaṁ",
  "tika-vin05t27:22_3": "pānīyaṁ sabbaṁ pivati, ‘‘puna ānemī’’ti pucchitabboyeva. Bījanenapi bījitabbo, bījantena",
  "tika-vin05t27:22_4": "sakiṁ pādapiṭṭhiyaṁ bījitvā sakiṁ majjhe, sakiṁ sīse bījitabbo, ‘‘alaṁ hotū’’ti vuttena",
  "tika-vin05t27:22_5": "mandataraṁ bījitabbaṁ, puna ‘‘ala’’nti vuttena tato mandataraṁ bījitabbaṁ, tatiyavāraṁ",
  "tika-vin05t27:22_6": "vuttena bījanī ṭhapetabbā, pādāpissa dhovitabbā. Sace attano telaṁ atthi, telena",
  "tika-vin05t27:22_7": "makkhetabbā. No ce atthi, tassa santakena makkhetabbā. Sace ussahati, upāhanā puñchitabbā.",
  "tika-vin05t27:22_8": "Upāhanā puñchantena paṭhamaṁ sukkhena coḷena puñchitabbā, pacchā allena, upāhanapuñchanacoḷakaṁ",
  "tika-vin05t27:22_9": "dhovitvā ekamantaṁ vissajjetabbaṁ.",
  "tika-vin05t27:23_0": "Āgantuko bhikkhu abhivādetabbo, senāsanaṁ paññapetabbaṁ ‘‘etaṁ senāsanaṁ pāpuṇātī’’ti.",
  "tika-vin05t27:23_1": "Ajjhāvuṭṭhaṁ vā anajjhāvuṭṭhaṁ vā ācikkhitabbaṁ, gocaro ācikkhitabbo, agocaro ācikkhitabbo,",
  "tika-vin05t27:23_2": "sekkhasammatāni kulāni ācikkhitabbāni, vaccaṭṭhānaṁ ācikkhitabbaṁ, passāvaṭṭhānaṁ",
  "tika-vin05t27:23_3": "ācikkhitabbaṁ, pānīyaṁ ācikkhitabbaṁ, paribhojanīyaṁ ācikkhitabbaṁ, kattaradaṇḍo",
  "tika-vin05t27:23_4": "ācikkhitabbo, saṅghassa katikasaṇṭhānaṁ ācikkhitabbaṁ ‘‘imaṁ kālaṁ pavisitabbaṁ,",
  "tika-vin05t27:23_5": "imaṁ kālaṁ nikkhamitabba’’nti.",
  "tika-vin05t27:24_0": "Sace āgantuko navako hoti, nisinnakeneva ācikkhitabbaṁ ‘‘atra pattaṁ nikkhipāhi,",
  "tika-vin05t27:24_1": "atra cīvaraṁ nikkhipāhi, idaṁ āsanaṁ, nisīdāhī’’ti. Pānīyaṁ ācikkhitabbaṁ, paribhojanīyaṁ",
  "tika-vin05t27:24_2": "ācikkhitabbaṁ, upāhanapuñchanacoḷakaṁ ācikkhitabbaṁ, āgantuko bhikkhu abhivādāpetabbo,",
  "tika-vin05t27:24_3": "senāsanādīnipi nisinneneva ācikkhitabbāni. Vuḍḍhatare pana āgate āsanaṁ paññapetabbanti",
  "tika-vin05t27:24_4": "evamādi sabbaṁ cīvarakammaṁ vā navakammaṁ vā ṭhapetvāpi kātabbaṁ. Cetiyaṅgaṇaṁ sammajjantena",
  "tika-vin05t27:24_5": "sammuñjaniṁ nikkhipitvā tassa vattaṁ kātuṁ ārabhitabbaṁ. Paṇḍito hi āgantuko ‘‘sammajjāhi",
  "tika-vin05t27:24_6": "tāva cetiyaṅgaṇa’’nti vakkhati. Gilānassa bhesajjaṁ karontena pana sace nātiāturo",
  "tika-vin05t27:24_7": "gilāno hoti, bhesajjaṁ akatvā vattameva kātabbaṁ, mahāgilānassa pana bhesajjameva",
  "tika-vin05t27:24_8": "kātabbaṁ. Paṇḍito hi āgantuko ‘‘karohi tāva bhesajja’’nti vakkhati. Idaṁ āvāsikavattaṁ.",
  "tika-vin05t27:25_0": "187.Gamikavatte gamikena bhikkhunā mañcapīṭhādidārubhaṇḍaṁ mattikābhaṇḍampi rajanabhājanādi",
  "tika-vin05t27:25_1": "sabbaṁ aggisālāyaṁ vā aññasmiṁ vā guttaṭṭhāne paṭisāmetvā dvāravātapānaṁ thaketvā",
  "tika-vin05t27:25_2": "senāsanaṁ āpucchitvā pakkamitabbaṁ. Sace bhikkhu na hoti, sāmaṇero āpucchitabbo.",
  "tika-vin05t27:25_3": "Sace sāmaṇero na hoti, ārāmiko āpucchitabbo. Sace na hoti bhikkhu vā sāmaṇero vā",
  "tika-vin05t27:25_4": "ārāmiko vā, catūsu pāsāṇesu mañcaṁ paññapetvā mañce mañcaṁ āropetvā pīṭhe pīṭhaṁ",
  "tika-vin05t27:25_5": "āropetvā senāsanaṁ upari puñjaṁ karitvā dārubhaṇḍaṁ mattikābhaṇḍaṁ paṭisāmetvā dvāravātapānaṁ",
  "tika-vin05t27:25_6": "thaketvā pakkamitabbaṁ. Sace vihāro ovassati, sace ussahati, sabbo chādetabbo, ussukkaṁ",
  "tika-vin05t27:25_7": "vā kātabbaṁ ‘‘kinti nu kho vihāro chādiyethā’’ti, evañcetaṁ labhetha, iccetaṁ kusalaṁ.",
  "tika-vin05t27:25_8": "No ce labhetha, yo deso anovassako hoti, tattha catūsu pāsāṇesu mañcaṁ paññapetvā",
  "tika-vin05t27:25_9": "mañce mañcaṁ āropetvā pīṭhe pīṭhaṁ āropetvā senāsanaṁ upari puñjaṁ karitvā dārubhaṇḍaṁ",
  "tika-vin05t27:25_10": "mattikābhaṇḍaṁ paṭisāmetvā dvāravātapānaṁ thaketvā pakkamitabbaṁ. Sace vihāro ovassati,",
  "tika-vin05t27:25_11": "sace ussahati, senāsanaṁ gāmaṁ atiharitabbaṁ, ussukkaṁ vā kātabbaṁ ‘‘kinti nu kho",
  "tika-vin05t27:25_12": "senāsanaṁ gāmaṁ atihariyethā’’ti, evañcetaṁ labhetha, iccetaṁ kusalaṁ. No ce labhetha,",
  "tika-vin05t27:25_13": "ajjhokāse catūsu pāsāṇesu mañcaṁ paññapetvā mañce mañcaṁ āropetvā pīṭhe pīṭhaṁ āropetvā",
  "tika-vin05t27:25_14": "senāsanaṁ upari puñjaṁ karitvā dārubhaṇḍaṁ mattikābhaṇḍaṁ paṭisāmetvā tiṇena vā paṇṇena",
  "tika-vin05t27:25_15": "vā paṭicchādetvā pakkamitabbaṁ ‘‘appeva nāma aṅgānipi seseyyu’’nti. Idaṁ gamikavattaṁ.",
  "tika-vin05t27:26_0": "188.Bhattaggavatte sace ārāme kālo ārocito hoti, timaṇḍalaṁ paṭicchādentena parimaṇḍalaṁ",
  "tika-vin05t27:26_1": "nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā",
  "tika-vin05t27:26_2": "dhovitvā pattaṁ gahetvā sādhukaṁ ataramānena gāmo pavisitabbo.",
  "tika-vin05t27:27_0": "Na okkamma therānaṁ bhikkhūnaṁ purato gantabbaṁ. Suppaṭicchannena, susaṁvutena, okkhittacakkhunā,",
  "tika-vin05t27:27_1": "appasaddena antaraghare gantabbaṁ, na ukkhittakāya, na ujjagghikāya antaraghare gantabbaṁ,",
  "tika-vin05t27:27_2": "na kāyappacālakaṁ, na bāhuppacālakaṁ, na sīsappacālakaṁ antaraghare gantabbaṁ, na",
  "tika-vin05t27:27_3": "khambhakatena, na oguṇṭhitena, na ukkuṭikāya antaraghare gantabbaṁ.",
  "tika-vin05t27:28_0": "Suppaṭicchannena , susaṁvutena, okkhittacakkhunā, appasaddena antaraghare nisīditabbaṁ,",
  "tika-vin05t27:28_1": "na ukkhittakāya, na ujjagghikāya antaraghare nisīditabbaṁ, na kāyappacālakaṁ, na",
  "tika-vin05t27:28_2": "bāhuppacālakaṁ, na sīsappacālakaṁ antaraghare nisīditabbaṁ, na khambhakatena, na",
  "tika-vin05t27:28_3": "oguṇṭhitena, na pallatthikāya antaraghare nisīditabbaṁ, na there bhikkhū anupakhajja",
  "tika-vin05t27:28_4": "nisīditabbaṁ. Sace mahātherassa nisinnāsanena samakaṁ āsanaṁ hoti, bahūsu āsanesu",
  "tika-vin05t27:28_5": "sati ekaṁ dve āsanāni ṭhapetvā nisīditabbaṁ. Bhikkhū gaṇetvā paññattāsanesu anisīditvā",
  "tika-vin05t27:28_6": "mahātherena ‘‘nisīdā’’ti vuttena nisīditabbaṁ. No ce mahāthero vadati, ‘‘idaṁ, bhante,",
  "tika-vin05t27:28_7": "āsanaṁ ucca’’nti vattabbaṁ. ‘‘Nisīdā’’ti vuttena nisīditabbaṁ. Sace pana evaṁ āpucchitepi",
  "tika-vin05t27:28_8": "na vadati, nisīdantassa anāpatti, mahātherasseva āpatti. Navako hi evarūpe āsane",
  "tika-vin05t27:28_9": "anāpucchā nisīdanto āpajjati, thero āpucchite ananujānanto. Na navā bhikkhū āsanena",
  "tika-vin05t27:28_10": "paṭibāhitabbā, na saṅghāṭikaṁ ottharitvā antaraghare nisīditabbaṁ.",
  "tika-vin05t27:29_0": "Pattadhovanodake dīyamāne ubhohi hatthehi pattaṁ paṭiggahetvā udakaṁ paṭiggahetabbaṁ,",
  "tika-vin05t27:29_1": "dakkhiṇodakaṁ pana purato ādhārake pattaṁ ṭhapetvā gahetabbaṁ, nīcaṁ katvā udakasaddaṁ",
  "tika-vin05t27:29_2": "akarontena apaṭighaṁsantena patto dhovitabbo. Sace udakapaṭiggāhako hoti, nīcaṁ katvā",
  "tika-vin05t27:29_3": "udakapaṭiggāhake udakaṁ āsiñcitabbaṁ ‘‘mā udakapaṭiggāhako udakena osiñci , mā sāmantā",
  "tika-vin05t27:29_4": "bhikkhū udakena osiñciṁsu, mā saṅghāṭi udakena osiñcī’’ti. Sace udakapaṭiggāhako",
  "tika-vin05t27:29_5": "na hoti, nīcaṁ katvā chamāya udakaṁ āsiñcitabbaṁ ‘‘mā sāmantā bhikkhū udakena osiñciṁsu,",
  "tika-vin05t27:29_6": "mā saṅghāṭi udakena osiñcī’’ti.",
  "tika-vin05t27:30_0": "Odane dīyamāne ubhohi hatthehi pattaṁ paṭiggahetvā odano paṭiggahetabbo. Yathā sūpassa",
  "tika-vin05t27:30_1": "okāso hoti, evaṁ mattāya odano gaṇhitabbo. Sace hoti sappi vā telaṁ vā uttaribhaṅgaṁ",
  "tika-vin05t27:30_2": "vā, therena vattabbo ‘‘sabbesaṁ samakaṁ sampādehī’’ti. Idañca na kevalaṁ sappiādīsu,",
  "tika-vin05t27:30_3": "odanepi vattabbaṁ. Sappiādīsu pana yaṁ appaṁ hoti ekassa vā dvinnaṁ vā anurūpaṁ,",
  "tika-vin05t27:30_4": "taṁ sabbesaṁ samakaṁ sampādehīti vutte manussānaṁ vihesā hoti, tasmā tādisaṁ sakiṁ",
  "tika-vin05t27:30_5": "vā dvikkhattuṁ vā gahetvā sesaṁ na gahetabbaṁ. Sakkaccaṁ piṇḍapāto paṭiggahetabbo,",
  "tika-vin05t27:30_6": "pattasaññinā piṇḍapāto paṭiggahetabbo, samasūpako samatitthiko piṇḍapāto paṭiggahetabbo,",
  "tika-vin05t27:30_7": "na tāva therena bhuñjitabbaṁ, yāva na sabbesaṁ odano sampatto hoti. Idañca yaṁ paricchinnabhikkhukaṁ",
  "tika-vin05t27:30_8": "bhattaggaṁ, yattha manussā sabbesaṁ pāpetvā vanditukāmā honti, taṁ sandhāya vuttaṁ",
  "tika-vin05t27:30_9": ". Yaṁ pana mahābhattaggaṁ hoti, yattha ekasmiṁ padese bhuñjanti, ekasmiṁ padese udakaṁ",
  "tika-vin05t27:30_10": "dīyati, tattha yathāsukhaṁ bhuñjitabbaṁ.",
  "tika-vin05t27:31_0": "Sakkaccaṁ piṇḍapāto bhuñjitabbo, pattasaññinā piṇḍapāto bhuñjitabbo, sapadāno piṇḍapāto",
  "tika-vin05t27:31_1": "bhuñjitabbo, samasūpako piṇḍapāto bhuñjitabbo, na thūpakato omadditvā piṇḍapāto bhuñjitabbo,",
  "tika-vin05t27:31_2": "na sūpaṁ vā byañjanaṁ vā odanena paṭicchādetabbaṁ bhiyyokamyataṁ upādāya, na sūpaṁ",
  "tika-vin05t27:31_3": "vā odanaṁ vā agilānena attano atthāya viññāpetvā bhuñjitabbaṁ, na ujjhānasaññinā",
  "tika-vin05t27:31_4": "paresaṁ patto oloketabbo, nātimahanto kabaḷo kātabbo, parimaṇḍalaṁ ālopo kātabbo,",
  "tika-vin05t27:31_5": "na anāhaṭe kabaḷe mukhadvāraṁ vivaritabbaṁ, na bhuñjamānena sabbo hattho mukhe pakkhipitabbo,",
  "tika-vin05t27:31_6": "na sakabaḷena mukhena byāharitabbaṁ, na piṇḍukkhepakaṁ bhuñjitabbaṁ, na kabaḷāvacchekaṁ,",
  "tika-vin05t27:31_7": "na avagaṇḍakārakaṁ, na hatthaniddhunakaṁ, na sitthāvakārakaṁ, na jivhānicchārakaṁ,",
  "tika-vin05t27:31_8": "na capucapukārakaṁ, na surusurukārakaṁ, na hatthanillehakaṁ, na pattanillehakaṁ,",
  "tika-vin05t27:31_9": "na oṭṭhanillehakaṁ bhuñjitabbaṁ.",
  "tika-vin05t27:32_0": "Na sāmisena hatthena pānīyathālako paṭiggahetabbo, na tāva therena hatthadhovanaudakaṁ",
  "tika-vin05t27:32_1": "paṭiggahetabbaṁ, yāva na sabbe bhuttāvino honti. Sace manussā ‘‘dhovatha, bhante,",
  "tika-vin05t27:32_2": "pattañca hatthe cā’’ti vadanti, bhikkhū vā ‘‘tumhe udakaṁ gaṇhathā’’ti vadanti, vaṭṭati.",
  "tika-vin05t27:32_3": "Udake dīyamāne ubhohi hatthehi pattaṁ paṭiggahetvā udakaṁ paṭiggahetabbaṁ, nīcaṁ",
  "tika-vin05t27:32_4": "katvā udakasaddaṁ akarontena apaṭighaṁsantena patto dhovitabbo. Sace udakapaṭiggāhako",
  "tika-vin05t27:32_5": "hoti, nīcaṁ katvā udakapaṭiggāhake udakaṁ āsiñcitabbaṁ ‘‘mā udakapaṭiggāhako udakena",
  "tika-vin05t27:32_6": "osiñci, mā sāmantā bhikkhū udakena osiñciṁsu, mā saṅghāṭi udakena osiñcī’’ti. Sace",
  "tika-vin05t27:32_7": "udakapaṭiggāhako na hoti, nīcaṁ katvā chamāya udakaṁ āsiñcitabbaṁ ‘‘mā sāmantā bhikkhū",
  "tika-vin05t27:32_8": "udakena osiñciṁsu, mā saṅghāṭi udakena osiñcī’’ti, na sasitthakaṁ pattadhovanaṁ antaraghare chaḍḍetabbaṁ.",
  "tika-vin05t27:33_0": "Bhattaggato uṭṭhāya nivattantesu navakehi bhikkhūhi paṭhamataraṁ nivattitabbaṁ, pacchā",
  "tika-vin05t27:33_1": "therehi. Sambādhesu hi gharesu mahātherānaṁ nikkhamanokāso na hoti, tasmā evaṁ vuttaṁ.",
  "tika-vin05t27:33_2": "Evaṁ nivattantehi pana navakehi gehadvāre ṭhatvā theresu nikkhamantesu paṭipāṭiyā",
  "tika-vin05t27:33_3": "gantabbaṁ. Sace pana mahātherā dhure nisinnā honti, navakā antogehe, therāsanato",
  "tika-vin05t27:33_4": "paṭṭhāya paṭipāṭiyā eva nikkhamitabbaṁ , kāyena kāyaṁ asaṅghaṭṭentena yathā antarena",
  "tika-vin05t27:33_5": "manussā gantuṁ sakkonti, evaṁ viraḷāya pāḷiyā gantabbaṁ.",
  "tika-vin05t27:34": "‘‘Anujānāmi, bhikkhave, therena bhikkhunā bhattagge anumoditu’’nti (cūḷava. 362) vacanato saṅghattherena bhattagge anumoditabbaṁ. Taṁ ekameva ohāya sesehi na gantabbaṁ.",
  "tika-vin05t27:35_0": "‘‘Anujānāmi, bhikkhave, bhattagge catūhi pañcahi therānutherehi bhikkhūhi āgametu’’nti",
  "tika-vin05t27:35_1": "(cūḷava. 362) vacanato saṅghattherena anumodanatthāya nisinne heṭṭhā paṭipāṭiyā catūhi",
  "tika-vin05t27:35_2": "nisīditabbaṁ, anuthere nisinne mahātherena ca heṭṭhā ca tīhi nisīditabbaṁ, pañcame",
  "tika-vin05t27:35_3": "nisinne upari catūhi nisīditabbaṁ, saṅghattherena heṭṭhā daharabhikkhusmiṁ ajjhiṭṭhepi",
  "tika-vin05t27:35_4": "saṅghattherato paṭṭhāya catūhi nisīditabbameva. Sace pana anumodako bhikkhu ‘‘gacchatha,",
  "tika-vin05t27:35_5": "bhante, āgametabbakiccaṁ natthī’’ti vadati, gantuṁ vaṭṭati. Mahātherena ‘‘gacchāma,",
  "tika-vin05t27:35_6": "āvuso’’ti vutte ‘‘gacchathā’’ti vadati, evampi vaṭṭati, ‘‘bahigāme āgamissāmā’’ti",
  "tika-vin05t27:35_7": "ābhogaṁ katvāpi bahigāmaṁ gantvā attano nissitake ‘‘tumhe tassa āgamanaṁ āgamethā’’ti",
  "tika-vin05t27:35_8": "vatvāpi gantuṁ vaṭṭatiyeva. Sace pana manussā attano rucitena ekena anumodanaṁ kārenti,",
  "tika-vin05t27:35_9": "neva tassa anumodato āpatti, na mahātherassa bhāro hoti. Upanisinnakathāyameva hi",
  "tika-vin05t27:35_10": "manussesu kathāpentesu thero āpucchitabbo. Mahātherena ca anumodanāya ajjhiṭṭhova",
  "tika-vin05t27:35_11": "āgametabboti idamettha lakkhaṇaṁ. ‘‘Anujānāmi, bhikkhave, sati karaṇīye ānantarikaṁ",
  "tika-vin05t27:35_12": "bhikkhuṁ āpucchitvā gantu’’nti (cūḷava. 362) vacanato pana vaccādipīḷitena anantaraṁ",
  "tika-vin05t27:35_13": "bhikkhuṁ āpucchitvā gantabbanti. Idaṁ bhattaggavattaṁ.",
  "tika-vin05t27:36_0": "189.Piṇḍacārikavatte pana piṇḍacārikena bhikkhunā ‘‘idāni gāmaṁ pavisissāmī’’ti timaṇḍalaṁ",
  "tika-vin05t27:36_1": "paṭicchādentena parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo",
  "tika-vin05t27:36_2": "pārupitvā gaṇṭhikaṁ paṭimuñcitvā dhovitvā pattaṁ gahetvā sādhukaṁ ataramānena gāmo",
  "tika-vin05t27:36_3": "pavisitabbo. Suppaṭicchannena antaraghare gantabbantiādi sabbaṁ bhattaggavatte vuttanayeneva idhāpi veditabbaṁ.",
  "tika-vin05t27:37_0": "Nivesanaṁ pavisantena sallakkhetabbaṁ ‘‘iminā pavisissāmi, iminā nikkhamissāmī’’ti,",
  "tika-vin05t27:37_1": "nātisahasā pavisitabbaṁ, nātidūre nāccāsanne ṭhātabbaṁ, nāticiraṁ ṭhātabbaṁ, nātilahukaṁ",
  "tika-vin05t27:37_2": "nivattitabbaṁ, ṭhitena sallakkhetabbaṁ ‘‘bhikkhaṁ dātukāmā vā adātukāmā vā’’ti .",
  "tika-vin05t27:37_3": "Sace kammaṁ vā nikkhipati, āsanā vā vuṭṭhāti, kaṭacchuṁ vā parāmasati, bhājanaṁ vā",
  "tika-vin05t27:37_4": "parāmasati, ṭhapeti vā, ‘‘dātukāmassā’’ti ṭhātabbaṁ. Bhikkhāya dīyamānāya vāmena",
  "tika-vin05t27:37_5": "hatthena saṅghāṭiṁ uccāretvā dakkhiṇena hatthena pattaṁ paṇāmetvā ubhohi hatthehi",
  "tika-vin05t27:37_6": "pattaṁ paṭiggahetvā bhikkhā paṭiggahetabbā, itthī vā hotu puriso vā, bhikkhādānasamaye",
  "tika-vin05t27:37_7": "mukhaṁ na oloketabbaṁ, sallakkhetabbaṁ ‘‘sūpaṁ dātukāmā vā adātukāmā vā’’ti. Sace",
  "tika-vin05t27:37_8": "kaṭacchuṁ vā parāmasati, bhājanaṁ vā parāmasati, ṭhapeti vā, ‘‘dātukāmassā’’ti ṭhātabbaṁ.",
  "tika-vin05t27:37_9": "Bhikkhāya dinnāya saṅghāṭiyā pattaṁ paṭicchādetvā sādhukaṁ ataramānena nivattitabbaṁ.",
  "tika-vin05t27:38_0": "Yo paṭhamaṁ gāmato piṇḍāya paṭikkamati, tena āsanaṁ paññapetabbaṁ, pādodakaṁ pādapīṭhaṁ",
  "tika-vin05t27:38_1": "pādakathalikaṁ upanikkhipitabbaṁ, avakkārapāti dhovitvā upaṭṭhāpetabbā, pānīyaṁ paribhojanīyaṁ",
  "tika-vin05t27:38_2": "upaṭṭhāpetabbaṁ. Yo pacchā gāmato piṇḍāya paṭikkamati, sace hoti bhuttāvaseso, sace",
  "tika-vin05t27:38_3": "ākaṅkhati, bhuñjitabbaṁ. No ce ākaṅkhati, appaharite vā chaḍḍetabbaṁ, appāṇake vā",
  "tika-vin05t27:38_4": "udake opilāpetabbaṁ, tena āsanaṁ uddharitabbaṁ, pādodakaṁ pādapīṭhaṁ pādakathalikaṁ",
  "tika-vin05t27:38_5": "paṭisāmetabbaṁ, avakkārapāti dhovitvā paṭisāmetabbā, pānīyaṁ paribhojanīyaṁ paṭisāmetabbaṁ,",
  "tika-vin05t27:38_6": "bhattaggaṁ sammajjitabbaṁ. Yo passati pānīyaghaṭaṁ vā paribhojanīyaghaṭaṁ vā vaccaghaṭaṁ",
  "tika-vin05t27:38_7": "vā rittaṁ tucchaṁ, tena upaṭṭhāpetabbaṁ. Sacassa hoti avisayhaṁ, hatthavikārena dutiyaṁ",
  "tika-vin05t27:38_8": "āmantetvā hatthavilaṅghakena upaṭṭhāpetabbaṁ, na ca tappaccayā vācā bhinditabbāti.",
  "tika-vin05t27:38_9": "Idaṁ piṇḍacārikavattaṁ.",
  "tika-vin05t27:39_0": "190.Āraññikavatte āraññikena bhikkhunā kālasseva uṭṭhāya pattaṁ thavikāya pakkhipitvā",
  "tika-vin05t27:39_1": "aṁse laggetvā cīvaraṁ khandhe karitvā upāhanā ārohitvā dārubhaṇḍaṁ mattikābhaṇḍaṁ",
  "tika-vin05t27:39_2": "paṭisāmetvā dvāravātapānaṁ thaketvā vasanaṭṭhānato nikkhamitabbaṁ. ‘‘Idāni gāmaṁ",
  "tika-vin05t27:39_3": "pavisissāmā’’ti upāhanā omuñcitvā nīcaṁ katvā papphoṭetvā thavikāya pakkhipitvā aṁse",
  "tika-vin05t27:39_4": "laggetvā timaṇḍalaṁ paṭicchādentena parimaṇḍalaṁ nivāsetvā kāyabandhanaṁ bandhitvā",
  "tika-vin05t27:39_5": "saguṇaṁ katvā saṅghāṭiyo pārupitvā gaṇṭhikaṁ paṭimuñcitvā dhovitvā pattaṁ gahetvā",
  "tika-vin05t27:39_6": "sādhukaṁ ataramānena gāmo pavisitabbo. Suppaṭicchannena antaraghare gantabbantiādi",
  "tika-vin05t27:39_7": "sabbaṁ gamanavidhānaṁ idhāpi bhattaggavatte vuttanayeneva veditabbaṁ.",
  "tika-vin05t27:40_0": "Nivesanaṁ pavisantena sallakkhetabbaṁ ‘‘iminā pavisissāmi, iminā nikkhamissāmī’’tiādi",
  "tika-vin05t27:40_1": "sabbaṁ bhikkhācāravidhānaṁ piṇḍacārikavatte vuttanayeneva veditabbaṁ. Āraññikena",
  "tika-vin05t27:40_2": "bhikkhunā pānīyaṁ paribhojanīyaṁ upaṭṭhāpetabbaṁ. Sace bhājanāni nappahonti, pānīyameva",
  "tika-vin05t27:40_3": "paribhojanīyampi katvā upaṭṭhāpetabbaṁ. Bhājanaṁ alabhantena veḷunāḷikāyapi upaṭṭhāpetabbaṁ.",
  "tika-vin05t27:40_4": "Tampi alabhantassa yathā samīpe udakaāvāṭo hoti, evaṁ kātabbaṁ. Aggi upaṭṭhāpetabbo,",
  "tika-vin05t27:40_5": "araṇisahitaṁ upaṭṭhāpetabbaṁ, araṇisahite sati aggiṁ akātumpi vaṭṭati. Yathā ca āraññikassa,",
  "tika-vin05t27:40_6": "evaṁ kantārappaṭipannassapi araṇisahitaṁ icchitabbaṁ. Gaṇavāsino pana tena vināpi",
  "tika-vin05t27:40_7": "vaṭṭati. Kattaradaṇḍo upaṭṭhāpetabbo, nakkhattapadāni uggahetabbāni sakalāni vā ekadesāni",
  "tika-vin05t27:40_8": "vā, disākusalena bhavitabbaṁ. Idaṁ āraññikavattaṁ.",
  "tika-vin05t27:41_0": "191.Senāsanavatte yasmiṁ vihāre viharati, sace so vihāro uklāpo hoti, sace ussahati,",
  "tika-vin05t27:41_1": "sodhetabbo. Vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabbaṁ,",
  "tika-vin05t27:41_2": "nisīdanapaccattharaṇaṁ nīharitvā ekamantaṁ nikkhipitabbaṁ, bhisibimbohanaṁ nīharitvā",
  "tika-vin05t27:41_3": "ekamantaṁ nikkhipitabbaṁ, mañco nīcaṁ katvā sādhukaṁ apaṭighaṁsantena asaṅghaṭṭentena",
  "tika-vin05t27:41_4": "kavāṭapīṭhaṁ nīharitvā ekamantaṁ nikkhipitabbo, pīṭhaṁ nīcaṁ katvā sādhukaṁ apaṭighaṁsantena",
  "tika-vin05t27:41_5": "asaṅghaṭṭentena kavāṭapīṭhaṁ nīharitvā ekamantaṁ nikkhipitabbaṁ, mañcapaṭipādakā",
  "tika-vin05t27:41_6": "nīharitvā ekamantaṁ nikkhipitabbā, kheḷamallako nīharitvā ekamantaṁ nikkhipitabbo,",
  "tika-vin05t27:41_7": "apassenaphalakaṁ nīharitvā ekamantaṁ nikkhipitabbaṁ, bhūmattharaṇaṁ yathāpaññattaṁ",
  "tika-vin05t27:41_8": "sallakkhetvā nīharitvā ekamantaṁ nikkhipitabbaṁ. Sace vihāre santānakaṁ hoti, ullokā",
  "tika-vin05t27:41_9": "paṭhamaṁ ohāretabbaṁ, ālokasandhikaṇṇabhāgā pamajjitabbā. Sace gerukaparikammakatā",
  "tika-vin05t27:41_10": "bhitti kaṇṇakitā hoti, coḷakaṁ temetvā pīḷetvā pamajjitabbā. Sace kāḷavaṇṇakatā bhūmi",
  "tika-vin05t27:41_11": "kaṇṇakitā hoti, coḷakaṁ temetvā pīḷetvā pamajjitabbā. Sace akatā hoti bhūmi, udakena",
  "tika-vin05t27:41_12": "paripphositvā paripphositvā sammajjitabbā ‘‘mā vihāro rajena uhaññī’’ti, saṅkāraṁ",
  "tika-vin05t27:41_13": "vicinitvā ekamantaṁ chaḍḍetabbaṁ.",
  "tika-vin05t27:42_0": "Na bhikkhusāmantā senāsanaṁ papphoṭetabbaṁ, na vihārasāmantā senāsanaṁ papphoṭetabbaṁ,",
  "tika-vin05t27:42_1": "na pānīyasāmantā senāsanaṁ papphoṭetabbaṁ, na paribhojanīyasāmantā senāsanaṁ papphoṭetabbaṁ,",
  "tika-vin05t27:42_2": "na paṭivāte aṅgaṇe senāsanaṁ papphoṭetabbaṁ, adhovāte senāsanaṁ papphoṭetabbaṁ.",
  "tika-vin05t27:43_0": "Bhūmattharaṇaṁ otāpetvā sodhetvā papphoṭetvā atiharitvā yathāpaññattaṁ paññapetabbaṁ,",
  "tika-vin05t27:43_1": "mañcapaṭipādakā ekamantaṁ otāpetvā pamajjitvā abhiharitvā yathāṭhāne ṭhapetabbā,",
  "tika-vin05t27:43_2": "mañco ekamantaṁ otāpetvā sodhetvā papphoṭetvā nīcaṁ katvā sādhukaṁ apaṭighaṁsantena",
  "tika-vin05t27:43_3": "asaṅghaṭṭentena kavāṭapīṭhaṁ atiharitvā yathāpaññattaṁ paññapetabbo, pīṭhaṁ ekamantaṁ",
  "tika-vin05t27:43_4": "otāpetvā sodhetvā papphoṭetvā nīcaṁ katvā sādhukaṁ apaṭighaṁsantena asaṅghaṭṭentena",
  "tika-vin05t27:43_5": "kavāṭapīṭhaṁ atiharitvā yathāpaññattaṁ paññapetabbaṁ , bhisibimbohanaṁ ekamantaṁ",
  "tika-vin05t27:43_6": "otāpetvā sodhetvā papphoṭetvā atiharitvā yathāpaññattaṁ paññapetabbaṁ, nisīdanapaccattharaṇaṁ",
  "tika-vin05t27:43_7": "otāpetvā papphoṭetvā atiharitvā yathāpaññattaṁ paññapetabbaṁ, kheḷamallako ekamantaṁ",
  "tika-vin05t27:43_8": "otāpetvā pamajjitvā atiharitvā yathāṭhāne ṭhapetabbo, apassenaphalakaṁ ekamantaṁ",
  "tika-vin05t27:43_9": "otāpetvā pamajjitvā yathāṭhāne ṭhapetabbaṁ. Pattacīvaraṁ nikkhipitabbaṁ, pattaṁ nikkhipantena",
  "tika-vin05t27:43_10": "ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā",
  "tika-vin05t27:43_11": "patto nikkhipitabbo, na ca anantarahitāya bhūmiyā patto nikkhipitabbo. Cīvaraṁ nikkhipantena",
  "tika-vin05t27:43_12": "ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā",
  "tika-vin05t27:43_13": "pārato antaṁ, orato bhogaṁ katvā cīvaraṁ nikkhipitabbaṁ.",
  "tika-vin05t27:44_0": "Sace puratthimā sarajā vātā vāyanti, puratthimā vātapānā thaketabbā. Sace pacchimā,",
  "tika-vin05t27:44_1": "uttarā, dakkhiṇā sarajā vātā vāyanti, dakkhiṇā vātapānā thaketabbā. Sace sītakālo",
  "tika-vin05t27:44_2": "hoti, divā vātapānā vivaritabbā, rattiṁ thaketabbā. Sace uṇhakālo hoti, divā vātapānā",
  "tika-vin05t27:44_3": "thaketabbā, rattiṁ vivaritabbā.",
  "tika-vin05t27:45_0": "Sace uklāpaṁ hoti, pariveṇaṁ sammajjitabbaṁ, koṭṭhako sammajjitabbo, upaṭṭhānasālā",
  "tika-vin05t27:45_1": "sammajjitabbā, aggisālā sammajjitabbā, vaccakuṭi sammajjitabbā. Sace pānīyaṁ na hoti,",
  "tika-vin05t27:45_2": "pānīyaṁ upaṭṭhāpetabbaṁ. Sace paribhojanīyaṁ na hoti, paribhojanīyaṁ upaṭṭhāpetabbaṁ.",
  "tika-vin05t27:45_3": "Sace ācamanakumbhiyā udakaṁ na hoti, ācamanakumbhiyā udakaṁ āsiñcitabbaṁ.",
  "tika-vin05t27:46_0": "Sace vuḍḍhena saddhiṁ ekavihāre viharati, na vuḍḍhaṁ anāpucchā uddeso dātabbo, na",
  "tika-vin05t27:46_1": "paripucchā dātabbā, na sajjhāyo kātabbo, na dhammo bhāsitabbo, na padīpo kātabbo,",
  "tika-vin05t27:46_2": "na padīpo vijjhāpetabbo, na vātapānā vivaritabbā, na vātapānā thaketabbā. Dvāraṁ",
  "tika-vin05t27:46_3": "nāma yasmā mahāvaḷañjaṁ, tasmā tattha āpucchanakiccaṁ natthi, sesāni pana uddesadānādīni",
  "tika-vin05t27:46_4": "āpucchitvāva kātabbāni, devasikampi āpucchituṁ vaṭṭati. Athāpi ‘‘bhante, āpucchitameva",
  "tika-vin05t27:46_5": "hotū’’ti vutte vuḍḍhataro ‘‘sādhū’’ti sampaṭicchati, sayameva vā ‘‘tvaṁ yathāsukhaṁ",
  "tika-vin05t27:46_6": "viharāhī’’ti vadati, evampi vaṭṭati. Sabhāgassa vissāsenapi vaṭṭatiyeva. Sace vuḍḍhena",
  "tika-vin05t27:46_7": "saddhiṁ ekacaṅkame caṅkamati, yena vuḍḍho, tena parivattetabbaṁ, na ca vuḍḍho saṅghāṭikaṇṇena",
  "tika-vin05t27:46_8": "ghaṭṭetabbo. Idaṁ senāsanavattaṁ.",
  "tika-vin05t27:47_0": "192.Jantāgharavatte yo paṭhamaṁ jantāgharaṁ gacchati, sace chārikā ussannā hoti,",
  "tika-vin05t27:47_1": "chārikā chaḍḍetabbā. Sace uklāpaṁ hoti, jantāgharaṁ sammajjitabbaṁ, paribhaṇḍaṁ sammajjitabbaṁ,",
  "tika-vin05t27:47_2": "pariveṇaṁ sammajjitabbaṁ, koṭṭhako sammajjitabbo, jantāgharasālā sammajjitabbā, cuṇṇaṁ",
  "tika-vin05t27:47_3": "sannetabbaṁ, mattikā temetabbā, udakadoṇiyā udakaṁ āsiñcitabbaṁ. Jantāgharaṁ pavisantena",
  "tika-vin05t27:47_4": "mattikāya mukhaṁ makkhetvā purato ca pacchato ca paṭicchādetvā jantāgharaṁ pavisitabbaṁ,",
  "tika-vin05t27:47_5": "na there bhikkhū anupakhajja nisīditabbaṁ, na navā bhikkhū āsanena paṭibāhitabbā.",
  "tika-vin05t27:47_6": "Sace ussahati, jantāghare therānaṁ bhikkhūnaṁ parikammaṁ kātabbaṁ. Jantāgharā nikkhamantena",
  "tika-vin05t27:47_7": "jantāgharapīṭhaṁ ādāya purato ca pacchato ca paṭicchādetvā jantāgharā nikkhamitabbaṁ.",
  "tika-vin05t27:47_8": "Sace ussahati, udakepi therānaṁ bhikkhūnaṁ parikammaṁ kātabbaṁ, na therānaṁ bhikkhūnaṁ",
  "tika-vin05t27:47_9": "purato nahāyitabbaṁ, na uparito nahāyitabbaṁ, nahātena uttarantena otarantānaṁ maggo",
  "tika-vin05t27:47_10": "dātabbo. Yo pacchā jantāgharā nikkhamati, sace jantāgharaṁ cikkhallaṁ hoti, dhovitabbaṁ,",
  "tika-vin05t27:47_11": "mattikādoṇiṁ dhovitvā jantāgharapīṭhaṁ paṭisāmetvā aggiṁ vijjhāpetvā dvāraṁ thaketvā",
  "tika-vin05t27:47_12": "pakkamitabbaṁ. Idaṁ jantāgharavattaṁ.",
  "tika-vin05t27:48_0": "193.Vaccakuṭivatte yo vaccakuṭiṁ gacchati, bahi ṭhitena ukkāsitabbaṁ, anto nisinnenapi",
  "tika-vin05t27:48_1": "ukkāsitabbaṁ, cīvaravaṁse vā cīvararajjuyā vā cīvaraṁ nikkhipitvā sādhukaṁ ataramānena",
  "tika-vin05t27:48_2": "vaccakuṭi pavisitabbā, nātisahasā pavisitabbā, na ubbhajitvā pavisitabbā, vaccapādukāya",
  "tika-vin05t27:48_3": "ṭhitena ubbhajitabbaṁ, na nitthunantena vacco kātabbo, na dantakaṭṭhaṁ khādantena",
  "tika-vin05t27:48_4": "vacco kātabbo, na bahiddhā vaccadoṇikāya vacco kātabbo, na bahiddhā passāvadoṇikāya",
  "tika-vin05t27:48_5": "passāvo kātabbo, na passāvadoṇikāya kheḷo kātabbo, phālitena vā kharena vā gaṇṭhikena",
  "tika-vin05t27:48_6": "vā kaṇṭakena vā susirena vā pūtinā vā kaṭṭhena na avalekhitabbaṁ, avalekhanakaṭṭhaṁ",
  "tika-vin05t27:48_7": "pana aggahetvā paviṭṭhassa āpatti natthi, na avalekhanakaṭṭhaṁ vaccakūpamhi pātetabbaṁ,",
  "tika-vin05t27:48_8": "vaccapādukāya ṭhitena paṭicchādetabbaṁ, nātisahasā nikkhamitabbaṁ, na ubbhajitvā",
  "tika-vin05t27:48_9": "nikkhamitabbaṁ, ācamanapādukāya ṭhitena ubbhajitabbaṁ, na capucapukārakaṁ ācametabbaṁ,",
  "tika-vin05t27:48_10": "na ācamanasarāvake udakaṁ sesetabbaṁ. Idañca sabbasādhāraṇaṭṭhānaṁ sandhāya vuttaṁ.",
  "tika-vin05t27:48_11": "Tatra hi aññe aññe āgacchanti, tasmā udakaṁ na sesetabbaṁ. Yaṁ pana saṅghikepi vihāre",
  "tika-vin05t27:48_12": "ekadese nibaddhagamanatthāya kataṁ ṭhānaṁ hoti puggalikaṭṭhānaṁ vā, tasmiṁ vaṭṭati.",
  "tika-vin05t27:48_13": "Virecanaṁ pivitvā punappunaṁ pavisantassapi vaṭṭatiyeva. Ācamanapādukāya ṭhitena paṭicchādetabbaṁ.",
  "tika-vin05t27:49_0": "Sace vaccakuṭi uhatā hoti bahi vaccamakkhitā, udakaṁ āharitvā dhovitabbā. Udakaṁ",
  "tika-vin05t27:49_1": "atthi, bhājanaṁ natthi, asantaṁ nāma hoti. Bhājanaṁ atthi, udakaṁ natthi, etampi",
  "tika-vin05t27:49_2": "asantaṁ . Ubhayasmiṁ asati asantameva, kaṭṭhena vā kenaci vā puñchitvā gantabbaṁ.",
  "tika-vin05t27:49_3": "Sace avalekhanapiṭako pūrito hoti, avalekhanakaṭṭhaṁ chaḍḍetabbaṁ. Sace kacavaraṁ",
  "tika-vin05t27:49_4": "atthi, vaccakuṭi sammajjitabbā, paribhaṇḍaṁ sammajjitabbaṁ, pariveṇaṁ sammajjitabbaṁ,",
  "tika-vin05t27:49_5": "koṭṭhako sammajjitabbo. Sace ācamanakumbhiyā udakaṁ na hoti, ācamanakumbhiyā udakaṁ āsiñcitabbaṁ.",
  "tika-vin05t27:50_0": "‘‘Na, bhikkhave, vaccaṁ katvā sati udake nācametabbaṁ, yo nācameyya, āpatti dukkaṭassā’’ti",
  "tika-vin05t27:50_1": "(cūḷava. 373) vacanato udake sati udakakiccaṁ akarontassa āpatti. Sace udakaṁ atthi,",
  "tika-vin05t27:50_2": "paṭicchannaṭṭhānaṁ pana natthi, bhājanena nīharitvā ācamitabbaṁ. Bhājane asati pattena",
  "tika-vin05t27:50_3": "nīharitabbaṁ, pattepi asati asantaṁ nāma hoti. ‘‘Idaṁ ativivaṭaṁ, purato aññaṁ udakaṁ",
  "tika-vin05t27:50_4": "bhavissatī’’ti gatassa udakaṁ alabhantasseva bhikkhācāravelā hoti, kaṭṭhena vā kenaci",
  "tika-vin05t27:50_5": "vā puñchitvā gantabbaṁ, bhuñjitumpi anumoditumpi vaṭṭati. ‘‘Na, bhikkhave, vaccakuṭiyā",
  "tika-vin05t27:50_6": "yathāvuḍḍhaṁ vacco kātabbo, yo kareyya, āpatti dukkaṭassa. Anujānāmi, bhikkhave,",
  "tika-vin05t27:50_7": "āgatapaṭipāṭiyā vaccaṁ kātu’’nti (cuḷava. 373) vacanato vaccakuṭiṁ pavisantena āgatapaṭipāṭiyā",
  "tika-vin05t27:50_8": "pavisitabbaṁ. Vaccakuṭiyaṁ passāvaṭṭhāne nahānatittheti tīsupi āgatapaṭipāṭiyeva",
  "tika-vin05t27:50_9": "pamāṇaṁ. Idaṁ vaccakuṭivattaṁ.",
  "tika-vin05t27:51": "Iti pāḷimuttakavinayavinicchayasaṅgahe",
  "tika-vin05t27:52": "Upajjhāyādivattavinicchayakathā samattā."
}