{
  "atk-s0517a2:0.1": "(1) Mahāvaggo",
  "atk-s0517a2:0.2": "1. Ñāṇakathā",
  "atk-s0517a2:1": "Mātikāvaṇṇanā",
  "atk-s0517a2:2": "1. Tattha uddese tāva sotāvadhāne paññā sutamaye ñāṇanti ettha sotasaddo anekatthappabhedo. Tathā hesa –",
  "atk-s0517a2:3": "Maṁsaviññāṇañāṇesu, taṇhādīsu ca dissati;",
  "atk-s0517a2:4": "Dhārāyaṁ ariyamagge, cittasantatiyampi ca.",
  "atk-s0517a2:5_0": "“Sotāyatanaṁ sotadhātu sotindriya”ntiādīsu hi ayaṁ sotasaddo maṁsasote dissati. “Sotena",
  "atk-s0517a2:5_1": "saddaṁ sutvā”tiādīsu sotaviññāṇe. “Dibbāya sotadhātuyā”tiādīsu ñāṇasote. “Yāni sotāni",
  "atk-s0517a2:5_2": "lokasminti yāni etāni sotāni mayā kittitāni pakittitāni ācikkhitāni desitāni paññapitāni",
  "atk-s0517a2:5_3": "paṭṭhapitāni vivaritāni vibhattāni uttānīkatāni pakāsitāni. Seyyathidaṁ – taṇhāsoto",
  "atk-s0517a2:5_4": "diṭṭhisoto kilesasoto duccaritasoto avijjāsoto”tiādīsu taṇhādīsu pañcasu dhammesu.",
  "atk-s0517a2:5_5": "“Addasā kho bhagavā mahantaṁ dārukkhandhaṁ gaṅgāya nadiyā sotena vuyhamāna”ntiādīsu",
  "atk-s0517a2:5_6": "udakadhārāyaṁ. “Ariyassetaṁ, āvuso, aṭṭhaṅgikassa maggassa adhivacanaṁ, yadidaṁ soto”tiādīsu",
  "atk-s0517a2:5_7": "ariyamagge. “Purisassa ca viññāṇasotaṁ pajānāti ubhayato abbocchinnaṁ idha loke patiṭṭhitañca",
  "atk-s0517a2:5_8": "paraloke patiṭṭhitañcā”tiādīsu cittasantatiyaṁ. Idha panāyaṁ maṁsasote daṭṭhabbo.",
  "atk-s0517a2:5_9": "Tena sotena hetubhūtena, karaṇabhūtena vā avadhīyati avatthāpīyati appīyatīti sotāvadhānaṁ.",
  "atk-s0517a2:5_10": "Kiṁ taṁ? Sutaṁ. Sutañca nāma “bahussuto hoti sutadharo sutasannicayo”tiādīsu viya",
  "atk-s0517a2:5_11": "sotadvārānusārena viññātaṁ avadhāritaṁ dhammajātaṁ, taṁ idha sotāvadhānanti vuttaṁ.",
  "atk-s0517a2:5_12": "Tasmiṁ sotāvadhānasaṅkhāte sute pavattā paññā sotāvadhāne paññā. Paññāti ca tassa",
  "atk-s0517a2:5_13": "tassa atthassa pākaṭakaraṇasaṅkhātena paññāpanaṭṭhena paññā, tena tena vā aniccādinā",
  "atk-s0517a2:5_14": "pakārena dhamme jānātītipi paññā.",
  "atk-s0517a2:6": "Sutamayeñāṇanti ettha sutasaddo tāva saupasaggo anupasaggo ca –",
  "atk-s0517a2:7": "Gamane vissute tintenuyogopacitepi ca;",
  "atk-s0517a2:8": "Sadde ca sotadvārānusārañāte ca dissati.",
  "atk-s0517a2:9_0": "Tathā hissa “senāya pasuto”tiādīsu gacchantoti attho. “Sutadhammassa passato”tiādīsu",
  "atk-s0517a2:9_1": "vissutadhammassāti attho. “Avassutā avassutassa purisapuggalassā”tiādīsu tintā tintassāti",
  "atk-s0517a2:9_2": "attho. “Ye jhānapasutā dhīrā”tiādīsu anuyuttāti attho. “Tumhehi puññaṁ pasutaṁ anappaka”ntiādīsu",
  "atk-s0517a2:9_3": "upacitanti attho. “Diṭṭhaṁ sutaṁ mutaṁ viññāta”ntiādīsu saddoti attho. “Bahussuto",
  "atk-s0517a2:9_4": "hoti sutadharo sutasannicayo”tiādīsu sotadvārānusāraviññātadharoti attho. Idha panassa",
  "atk-s0517a2:9_5": "sotadvārānusārena viññātaṁ upadhāritanti attho. Sutamaye ñāṇanti yā esā etaṁ sutaṁ",
  "atk-s0517a2:9_6": "viññātaṁ avadhāritaṁ saddhammaṁ ārabbha ārammaṇaṁ katvā sabbapaṭhamañca aparāparañca",
  "atk-s0517a2:9_7": "pavattā paññā, taṁ “sutamaye ñāṇa”nti vuttaṁ hoti, sutamayaṁ ñāṇanti attho. Sutamayeti",
  "atk-s0517a2:9_8": "ca paccattavacanametaṁ, yathā “na hevaṁ vattabbe”. “Vanappagumbe yathā phussitagge”.",
  "atk-s0517a2:9_9": "“Natthi attakāre natthi parakāre natthi purisakāre”tiādīsu paccattavacanaṁ, evamidhāpi",
  "atk-s0517a2:9_10": "daṭṭhabbaṁ. Tena vuttaṁ – “sutamayaṁ ñāṇanti attho”ti.",
  "atk-s0517a2:10_0": "Atha vā sutena pakato phassādiko dhammapuñjo sutamayo, tasmiṁ sutamaye dhammapuñje",
  "atk-s0517a2:10_1": "pavattaṁ taṁsampayuttaṁ ñāṇaṁ sutamaye ñāṇaṁ. Sabhāvasāmaññalakkhaṇavasena dhamme",
  "atk-s0517a2:10_2": "jānātīti ñāṇaṁ. Taṁyeva ñāṇaṁ pariyāyavacanena adhippāyapakāsanatthaṁ aniyamena “paññā”ti",
  "atk-s0517a2:10_3": "vatvā pacchā adhippetaṁ “ñāṇa”nti niyametvā vuttanti veditabbaṁ. Ñāṇañca nāma sabhāvapaṭivedhalakkhaṇaṁ,",
  "atk-s0517a2:10_4": "akkhalitapaṭivedhalakkhaṇaṁ vā kusalissāsakhittausupaṭivedho viya, visayobhāsanarasaṁ",
  "atk-s0517a2:10_5": "padīpo viya, asammohapaccupaṭṭhānaṁ araññagatasudesako viya. “Samāhito, bhikkhave,",
  "atk-s0517a2:10_6": "bhikkhu yathābhūtaṁ pajānātī”ti vacanato samādhipadaṭṭhānaṁ. Lakkhaṇādīsu hi sabhāvo",
  "atk-s0517a2:10_7": "vā sāmaññaṁ vā lakkhaṇaṁ nāma, kiccaṁ vā sampatti vā raso nāma, upaṭṭhānākāro vā",
  "atk-s0517a2:10_8": "phalaṁ vā paccupaṭṭhānaṁ nāma, āsannakāraṇaṁ padaṭṭhānaṁ nāmāti veditabbaṁ.",
  "atk-s0517a2:11": "2. Sutvāna saṁvare paññāti –",
  "atk-s0517a2:12": "Pātimokkho satī ceva, ñāṇaṁ khanti tatheva ca;",
  "atk-s0517a2:13": "Vīriyaṁ pañcime dhammā, saṁvarāti pakāsitā.",
  "atk-s0517a2:14_0": "“Iminā pātimokkhasaṁvarena upeto hoti samupeto upāgato samupāgato upapanno sampanno",
  "atk-s0517a2:14_1": "samannāgato”ti āgato pātimokkhasaṁvaro. “Cakkhunā rūpaṁ disvā na nimittaggāhī hoti",
  "atk-s0517a2:14_2": "nānubyañjanaggāhī. Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā",
  "atk-s0517a2:14_3": "pāpakā akusalā dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ,",
  "atk-s0517a2:14_4": "cakkhundriye saṁvaraṁ āpajjatī”tiādinā nayena āgato satisaṁvaro.",
  "atk-s0517a2:15": "“Yāni sotāni lokasmiṁ (ajitāti bhagavā),",
  "atk-s0517a2:16": "Sati tesaṁ nivāraṇaṁ;",
  "atk-s0517a2:17": "Sotānaṁ saṁvaraṁ brūmi, paññāyete pidhīyare”ti. –",
  "atk-s0517a2:18_0": "Āgato ñāṇasaṁvaro. “Katame ca, bhikkhave, āsavā paṭisevanā pahātabbā? Idha, bhikkhave,",
  "atk-s0517a2:18_1": "bhikkhu paṭisaṅkhā yoniso cīvaraṁ paṭisevatī”tiādinā nayena āgato paccayapaṭisevanāsaṁvaro,",
  "atk-s0517a2:18_2": "sopi ñāṇasaṁvareneva saṅgahito. “Khamo hoti sītassa uṇhassa jighacchāya pipāsāya",
  "atk-s0517a2:18_3": "ḍaṁsamakasavātātapasarisapasamphassānaṁ duruttānaṁ durāgatānaṁ vacanapathānaṁ uppannānaṁ",
  "atk-s0517a2:18_4": "sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ",
  "atk-s0517a2:18_5": "adhivāsakajātiko hotī”ti āgato khantisaṁvaro. “Uppannaṁ kāmavitakkaṁ nādhivāseti",
  "atk-s0517a2:18_6": "pajahati vinodeti byantīkaroti anabhāvaṁ gametī”tiādinā nayena āgato vīriyasaṁvaro.",
  "atk-s0517a2:18_7": "“Idha ariyasāvako micchāājīvaṁ pahāya sammāājīvena jīvikaṁ kappetī”ti āgato ājīvapārisuddhisaṁvaro,",
  "atk-s0517a2:18_8": "sopi vīriyasaṁvareneva saṅgahito. Tesu sattasu saṁvaresu pātimokkhasaṁvaraindriyasaṁvaraājīvapārisuddhipaccayapaṭisevanasaṅkhātā",
  "atk-s0517a2:18_9": "cattāro saṁvarā idhādhippetā, tesu ca visesena pātimokkhasaṁvaro. Sabbopi cāyaṁ saṁvaro",
  "atk-s0517a2:18_10": "yathāsakaṁ saṁvaritabbānaṁ kāyaduccaritādīnaṁ saṁvaraṇato saṁvaroti vuccati. Sutamayañāṇe",
  "atk-s0517a2:18_11": "vuttaṁ dhammaṁ sutvā saṁvarantassa saṁvaraṁ karontassa tasmiṁ saṁvare pavattā taṁsampayuttā",
  "atk-s0517a2:18_12": "paññā “sutvāna saṁvare paññā”ti vuttā. Atha vā hetuatthe sutvāti vacanassa sambhavato",
  "atk-s0517a2:18_13": "sutahetunā saṁvare paññātipi attho.",
  "atk-s0517a2:19_0": "Sīlamaye ñāṇanti ettha sīlanti sīlanaṭṭhena sīlaṁ. Kimidaṁ sīlanaṁ nāma? Samādhānaṁ",
  "atk-s0517a2:19_1": "vā, kāyakammādīnaṁ susīlyavasena avippakiṇṇatāti attho. Upadhāraṇaṁ vā, kusalānaṁ",
  "atk-s0517a2:19_2": "dhammānaṁ patiṭṭhāvasena ādhārabhāvoti attho. Etadeva hi ettha atthadvayaṁ saddalakkhaṇavidū",
  "atk-s0517a2:19_3": "anujānanti. Aññe pana “adhisevanaṭṭhena ācāraṭṭhena tassīlaṭṭhena siraṭṭhena sītalaṭṭhena",
  "atk-s0517a2:19_4": "sivaṭṭhena sīla”nti vaṇṇayanti.",
  "atk-s0517a2:20": "Sīlanaṁ lakkhaṇaṁ tassa, bhinnassāpi anekadhā;",
  "atk-s0517a2:21": "Sanidassanattaṁ rūpassa, yathā bhinnassa nekadhā.",
  "atk-s0517a2:22_0": "Yathā hi nīlapītādibhedena anekadhā bhinnassāpi rūpāyatanassa sanidassanattaṁ lakkhaṇaṁ",
  "atk-s0517a2:22_1": "nīlādibhedena bhinnassāpi sanidassanabhāvānatikkamanato, tathā sīlassa cetanādibhedena",
  "atk-s0517a2:22_2": "anekadhā bhinnassāpi yadetaṁ kāyakammādīnaṁ samādhānavasena kusalānañca dhammānaṁ",
  "atk-s0517a2:22_3": "patiṭṭhānavasena vuttaṁ sīlanaṁ, tadeva lakkhaṇaṁ cetanādibhedena bhinnassāpi samādhānapatiṭṭhānabhāvānatikkamanato.",
  "atk-s0517a2:22_4": "Evaṁlakkhaṇassa panassa –",
  "atk-s0517a2:23": "“Dussīlyaviddhaṁsanatā, anavajjaguṇo tathā;",
  "atk-s0517a2:24": "Kiccasampatti atthena, raso nāma pavuccati”.",
  "atk-s0517a2:25": "Tasmā idaṁ sīlaṁ nāma kiccaṭṭhena rasena dussīlyaviddhaṁsanarasaṁ, sampattiatthena rasena anavajjarasanti veditabbaṁ.",
  "atk-s0517a2:26": "Soceyyapaccupaṭṭhānaṁ, tayidaṁ tassa viññuhi;",
  "atk-s0517a2:27": "Ottappañca hirī ceva, padaṭṭhānanti vaṇṇitaṁ. –",
  "atk-s0517a2:28_0": "Tayidaṁ sīlaṁ “kāyasoceyyaṁ vacīsoceyyaṁ manosoceyya”nti evaṁ vuttasoceyyapaccupaṭṭhānaṁ,",
  "atk-s0517a2:28_1": "sucibhāvena paccupaṭṭhāti gahaṇabhāvaṁ gacchati. Hirottappañca pana tassa viññūhi",
  "atk-s0517a2:28_2": "padaṭṭhānanti vaṇṇitaṁ, āsannakāraṇanti attho. Hirottappe hi sati sīlaṁ uppajjati",
  "atk-s0517a2:28_3": "ceva tiṭṭhati ca, asati neva uppajjati na tiṭṭhatīti evaṁvidhena sīlena sahagataṁ",
  "atk-s0517a2:28_4": "taṁsampayuttaṁ ñāṇaṁ sīlamaye ñāṇaṁ. Atha vā sīlameva pakataṁ sīlamayaṁ, tasmiṁ sīlamaye",
  "atk-s0517a2:28_5": "taṁsampayuttaṁ ñāṇaṁ. Asaṁvare ādīnavapaccavekkhaṇā ca, saṁvare ānisaṁsapaccavekkhaṇā",
  "atk-s0517a2:28_6": "ca, saṁvarapārisuddhipaccavekkhaṇā ca, saṁvarasaṁkilesavodānapaccavekkhaṇā ca sīlamayañāṇeneva saṅgahitā.",
  "atk-s0517a2:29_0": "3.Saṁvaritvā samādahane paññāti sīlamayañāṇe vuttasīlasaṁvarena saṁvaritvā saṁvaraṁ",
  "atk-s0517a2:29_1": "katvā sīle patiṭṭhāya samādahantassa upacārappanāvasena cittekaggataṁ karontassa",
  "atk-s0517a2:29_2": "tasmiṁ samādahane pavattā taṁsampayuttā paññā. Samaṁ sammā ca ādahanaṁ ṭhapananti",
  "atk-s0517a2:29_3": "ca samādahanaṁ, samādhissevetaṁ pariyāyavacanaṁ.",
  "atk-s0517a2:30_0": "Samādhibhāvanāmaye ñāṇanti ettha kusalacittekaggatā samādhi. Kenaṭṭhena samādhi?",
  "atk-s0517a2:30_1": "Samādhānaṭṭhena samādhi. Kimidaṁ samādhānaṁ nāma? Ekārammaṇe cittacetasikānaṁ samaṁ",
  "atk-s0517a2:30_2": "sammā ca ādhānaṁ, ṭhapananti vuttaṁ hoti. Tasmā yassa dhammassānubhāvena ekārammaṇe",
  "atk-s0517a2:30_3": "cittacetasikā samaṁ sammā ca avikkhipamānā avippakiṇṇā ca hutvā tiṭṭhanti, idaṁ samādhānanti",
  "atk-s0517a2:30_4": "veditabbaṁ. Tassa kho pana samādhissa –",
  "atk-s0517a2:31": "Lakkhaṇaṁ tu avikkhepo, vikkhepaviddhaṁsanaṁ raso;",
  "atk-s0517a2:32": "Akampanamupaṭṭhānaṁ, padaṭṭhānaṁ sukhaṁ pana.",
  "atk-s0517a2:33_0": "Bhāvīyati vaḍḍhīyatīti bhāvanā, samādhi eva bhāvanā samādhibhāvanā, samādhissa vā",
  "atk-s0517a2:33_1": "bhāvanā vaḍḍhanā samādhibhāvanā. Samādhibhāvanāvacanena aññaṁ bhāvanaṁ paṭikkhipati.",
  "atk-s0517a2:33_2": "Pubbe viya upacārappanāvasena samādhibhāvanāmaye ñāṇaṁ.",
  "atk-s0517a2:34_0": "4.Paccayapariggahepaññāti ettha paṭicca phalametīti paccayo. Paṭiccāti na vinā tena,",
  "atk-s0517a2:34_1": "apaccakkhitvāti attho. Etīti uppajjati ceva pavattati cāti attho. Apica upakārakattho",
  "atk-s0517a2:34_2": "paccayattho, tassa paccayassa bahuvidhattā paccayānaṁ pariggahe vavatthāpane ca paññā",
  "atk-s0517a2:34_3": "paccayapariggahe paññā.",
  "atk-s0517a2:35_0": "Dhammaṭṭhitiñāṇanti ettha dhammasaddo tāva sabhāvapaññāpuññapaññattiāpattipariyattinissattatāvikāraguṇapaccayapaccayuppannādīsu",
  "atk-s0517a2:35_1": "dissati. Ayañhi “kusalā dhammā akusalā dhammā abyākatā dhammā”tiādīsu sabhāve dissati.",
  "atk-s0517a2:36": "“Yassete caturo dhammā, saddhassa gharamesino;",
  "atk-s0517a2:37": "Saccaṁ dhammo dhiti cāgo, sa ve pecca na socatī”ti. –",
  "atk-s0517a2:38": "Ādīsu paññāyaṁ.",
  "atk-s0517a2:39": "“Na hi dhammo adhammo ca, ubho samavipākino;",
  "atk-s0517a2:40": "Adhammo nirayaṁ neti, dhammo pāpeti suggati”nti. –",
  "atk-s0517a2:41_0": "Ādīsu puññe. “Paññattidhammā niruttidhammā adhivacanadhammā”tiādīsu paññattiyaṁ.",
  "atk-s0517a2:41_1": "“Pārājikā dhammā saṅghādisesā dhammā”tiādīsu āpattiyaṁ. “Idha bhikkhu dhammaṁ jānāti",
  "atk-s0517a2:41_2": "suttaṁ geyyaṁ veyyākaraṇa”ntiādīsu pariyattiyaṁ. “Tasmiṁ kho pana samaye dhammā honti.",
  "atk-s0517a2:41_3": "Dhammesu dhammānupassī viharatī”tiādīsu nissattatāyaṁ. “Jātidhammā jarādhammā maraṇadhammā”tiādīsu",
  "atk-s0517a2:41_4": "vikāre. “Channaṁ buddhadhammāna”ntiādīsu guṇe. “Hetumhi ñāṇaṁ dhammapaṭisambhidā”tiādīsu",
  "atk-s0517a2:41_5": "paccaye. “Ṭhitāva sā dhātu dhammaṭṭhitatā dhammaniyāmatā”tiādīsu paccayuppanne. Svāyamidhāpi",
  "atk-s0517a2:41_6": "paccayuppanne daṭṭhabbo. Atthato pana attano sabhāvaṁ dhārentīti vā, paccayehi dhārīyantīti",
  "atk-s0517a2:41_7": "vā, attano phalaṁ dhārentīti vā, attano paripūrakaṁ apāyesu apatamānaṁ dhārentīti",
  "atk-s0517a2:41_8": "vā, sakasakalakkhaṇe dhārentīti vā, cittena avadhārīyantīti vā yathāyogaṁ dhammāti",
  "atk-s0517a2:41_9": "vuccanti. Idha pana attano paccayehi dhārīyantīti dhammā, paccayasamuppannā dhammā",
  "atk-s0517a2:41_10": "tiṭṭhanti uppajjanti ceva pavattanti ca etāyāti dhammaṭṭhiti, paccayadhammānametaṁ",
  "atk-s0517a2:41_11": "adhivacanaṁ. Tassaṁ dhammaṭṭhitiyaṁ ñāṇaṁ dhammaṭṭhitiñāṇaṁ. Idañhi samādhibhāvanāmayañāṇe",
  "atk-s0517a2:41_12": "vuttasamādhinā samāhitena cittena yathābhūtañāṇadassanatthāya yogamārabhitvā vavatthāpitanāmarūpassa",
  "atk-s0517a2:41_13": "tesaṁ nāmarūpānaṁ paccayapariggahapariyāyaṁ dhammaṭṭhitiñāṇaṁ uppajjati. “Nāmarūpavavatthāne",
  "atk-s0517a2:41_14": "ñāṇa”nti avatvā eva kasmā “dhammaṭṭhitiñāṇa”nti vuttanti ce? Paccayapariggaheneva",
  "atk-s0517a2:41_15": "paccayasamuppannapariggahassa siddhattā. Paccayasamuppanne hi apariggahite paccayapariggaho",
  "atk-s0517a2:41_16": "na sakkā hoti kātuṁ. Tasmā dhammaṭṭhitiñāṇagahaṇeneva tassa hetubhūtaṁ pubbe siddhaṁ",
  "atk-s0517a2:41_17": "nāmarūpavavatthānañāṇaṁ vuttameva hotīti veditabbaṁ. Kasmā dutiyatatiyañāṇaṁ viya",
  "atk-s0517a2:41_18": "“samādahitvā paccayapariggahe paññā”ti na vuttanti ce? Samathavipassanānaṁ yuganaddhattā.",
  "atk-s0517a2:42": "“Samādahitvā yathā ce vipassati, vipassamāno tathā ce samādahe;",
  "atk-s0517a2:43": "Vipassanā ca samatho tadā ahu, samānabhāgā yuganaddhā vattare”ti. –",
  "atk-s0517a2:44_0": "Hi vuttaṁ. Tasmā samādhiṁ avissajjetvā samādhiñca ñāṇañca yuganaddhaṁ katvā yāva",
  "atk-s0517a2:44_1": "ariyamaggo, tāva ussukkāpetabbanti ñāpanatthaṁ “paccayapariggahe paññā dhammaṭṭhitiñāṇa”micceva",
  "atk-s0517a2:44_2": "vuttanti veditabbaṁ.",
  "atk-s0517a2:45_0": "5. Atītānāgatapaccuppannānaṁ dhammānaṁ saṅkhipitvā vavatthāne paññāti ettha attano",
  "atk-s0517a2:45_1": "sabhāvaṁ, uppādādikkhaṇaṁ vā patvā ati itā atikkantāti atītā, tadubhayampi na āgatā",
  "atk-s0517a2:45_2": "na sampattāti anāgatā, taṁ taṁ kāraṇaṁ paṭicca uppādādiuddhaṁ pannā gatā pavattāti",
  "atk-s0517a2:45_3": "paccuppannā. Addhā santatikhaṇapaccuppannesu santatipaccuppannaṁ idhādhippetaṁ. Tesaṁ",
  "atk-s0517a2:45_4": "atītānāgatapaccuppannānaṁ pañcakkhandhadhammānaṁ ekekakkhandhalakkhaṇe saṅkhipitvā",
  "atk-s0517a2:45_5": "kalāpavasena rāsiṁ katvā vavatthāne nicchayane sanniṭṭhāpane paññā.",
  "atk-s0517a2:46_0": "Sammasaneñāṇanti sammā āmasane anumajjane pekkhaṇe ñāṇaṁ, kalāpasammasanañāṇanti",
  "atk-s0517a2:46_1": "attho. Idañhi nāmarūpavavatthānañāṇānantaraṁ nāmarūpapaccayapariggahe dhammaṭṭhitiñāṇe",
  "atk-s0517a2:46_2": "ṭhitassa “yaṁkiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ",
  "atk-s0517a2:46_3": "vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ taṁ rūpaṁ aniccato",
  "atk-s0517a2:46_4": "vavatthapeti, ekaṁ sammasanaṁ, dukkhato vavatthapeti, ekaṁ sammasanaṁ, anattato vavatthapeti,",
  "atk-s0517a2:46_5": "ekaṁ sammasana”ntiādinā nayena vuttasammasanavasena pubbe vavatthāpite ekekasmiṁ",
  "atk-s0517a2:46_6": "khandhe tilakkhaṇaṁ āropetvā aniccato dukkhato anattato vipassantassa kalāpasammasanañāṇaṁ uppajjati.",
  "atk-s0517a2:47_0": "6.Paccuppannānaṁ dhammānaṁ vipariṇāmānupassane paññāti santativasena paccuppannānaṁ",
  "atk-s0517a2:47_1": "ajjhattaṁ pañcakkhandhadhammānaṁ vipariṇāmadassane bhaṅgadassane paññā. Yasmā “ime",
  "atk-s0517a2:47_2": "dhammā uppajjitvā bhijjantī”ti udayaṁ gahetvāpi bhedeyeva cittaṁ ṭhapeti, tasmā avuttopi",
  "atk-s0517a2:47_3": "udayo vuttoyeva hotīti veditabbo. Paccuppannānaṁ dhammānaṁ dassanena vā udayadassanassa",
  "atk-s0517a2:47_4": "siddhattā udayo vuttoyeva hoti. Na hi udayaṁ vinā dhammānaṁ uppannattaṁ sijjhati,",
  "atk-s0517a2:47_5": "tasmā “paccuppannānaṁ dhammānaṁ uppādavipariṇāmānupassane paññā”ti avuttepi vuttameva",
  "atk-s0517a2:47_6": "hotīti veditabbaṁ. “Udayabbayānupassane ñāṇa”nti niyamitattā ca udayadassanaṁ siddhameva",
  "atk-s0517a2:47_7": "hotīti anantaraṁ vuttassa sammasanañāṇassa pāraṁ gantvā taṁsammasaneyeva pākaṭībhūte",
  "atk-s0517a2:47_8": "udayabbaye pariggaṇhitvā saṅkhārānaṁ paricchedakaraṇatthaṁ udayabbayānupassanaṁ ārabhantassa",
  "atk-s0517a2:47_9": "uppajjati udayabbayānupassanāñāṇaṁ. Tañhi udayabbaye anupassanato udayabbayānupassanāti vuccati.",
  "atk-s0517a2:48_0": "7.Ārammaṇaṁ paṭisaṅkhāti rūpakkhandhādiārammaṇaṁ bhaṅgato paṭisaṅkhāya jānitvā passitvā.",
  "atk-s0517a2:48_1": "Bhaṅgānupassane paññā vipassane ñāṇanti tassa ārammaṇaṁ bhaṅgato paṭisaṅkhāya uppannassa",
  "atk-s0517a2:48_2": "ñāṇassa bhaṅgaṁ anupassane yā paññā, taṁ “vipassane ñāṇa”nti vuttaṁ hoti. Vipassanāti",
  "atk-s0517a2:48_3": "ca vividhā passanā vipassanā. Ārammaṇapaṭisaṅkhātipi pāṭho. Tassattho – ārammaṇassa",
  "atk-s0517a2:48_4": "paṭisaṅkhā jānanā passanāti vuttanayeneva ārammaṇapaṭisaṅkhā “bhaṅgānupassane paññā",
  "atk-s0517a2:48_5": "vipassane ñāṇa”nti vuttaṁ hoti. Yasmā pana bhaṅgānupassanāya eva vipassanā sikhaṁ",
  "atk-s0517a2:48_6": "pāpuṇāti, tasmā visesetvā idameva “vipassane ñāṇa”nti vuttaṁ. Yasmā udayabbayānupassanāya",
  "atk-s0517a2:48_7": "ṭhitassa maggāmaggañāṇadassanaṁ uppajjati, tasmā tassā siddhāya taṁ siddhameva hotīti",
  "atk-s0517a2:48_8": "taṁ avatvāva bhaṅgānupassanāya eva vipassanāsikhaṁ ñāṇaṁ vuttanti veditabbaṁ. Udayabbayānupassanāya",
  "atk-s0517a2:48_9": "suparidiṭṭhaudayabbayassa suparicchinnesu saṅkhāresu lahuṁ lahuṁ upaṭṭhahantesu ñāṇe",
  "atk-s0517a2:48_10": "tikkhe vahante udayaṁ pahāya bhaṅge eva sati santiṭṭhati, tassa “evaṁ uppajjitvā",
  "atk-s0517a2:48_11": "evaṁ nāma saṅkhārā bhijjantī”ti passato etasmiṁ ṭhāne bhaṅgānupassanāñāṇaṁ uppajjati.",
  "atk-s0517a2:49_0": "8.Bhayatupaṭṭhāne paññāti uppādapavattanimittaāyūhanāpaṭisandhīnaṁ bhayato upaṭṭhāne",
  "atk-s0517a2:49_1": "pīḷāyogato sappaṭibhayavasena gahaṇūpagamane paññāti attho. Bhayato upaṭṭhātīti bhayatupaṭṭhānaṁ",
  "atk-s0517a2:49_2": "ārammaṇaṁ, tasmiṁ bhayatupaṭṭhāne. Atha vā bhayato upatiṭṭhatīti bhayatupaṭṭhānaṁ,",
  "atk-s0517a2:49_3": "paññā, taṁ “bhayatupaṭṭhāna”nti vuttaṁ hoti.",
  "atk-s0517a2:50_0": "Ādīnave ñāṇanti bhummavacanameva. “Yā ca bhayatupaṭṭhāne paññā, yañca ādīnave ñāṇaṁ,",
  "atk-s0517a2:50_1": "yā ca nibbidā, ime dhammā ekaṭṭhā, byañjanameva nāna”nti vuttattā ekamiva vuccamānampi",
  "atk-s0517a2:50_2": "avatthābhedena muñcitukamyatādi viya tividhameva hoti. Tasmā bhayatupaṭṭhānaādīnavānupassanāsu",
  "atk-s0517a2:50_3": "siddhāsu nibbidānupassanā siddhā hotīti katvā avuttāpi vuttāva hotīti veditabbā.",
  "atk-s0517a2:51_0": "Sabbasaṅkhārānaṁ bhaṅgārammaṇaṁ bhaṅgānupassanaṁ āsevantassa bhāventassa bahulīkarontassa",
  "atk-s0517a2:51_1": "tibhavacatuyonipañcagatisattaviññāṇaṭṭhitinavasattāvāsesu pabhedakā saṅkhārā sukhena",
  "atk-s0517a2:51_2": "jīvitukāmassa bhīrukapurisassa sīhabyagghadīpiacchataracchayakkharakkhasacaṇḍagoṇacaṇḍakukkurapabhinna-",
  "atk-s0517a2:51_3": "madacaṇḍahatthighoraāsivisaasanivicakkasusānaraṇabhūmijalitaaṅgārakāsuādayo viya",
  "atk-s0517a2:51_4": "mahābhayaṁ hutvā upaṭṭhahanti, tassa “atītā saṅkhārā niruddhā, paccuppannā nirujjhanti,",
  "atk-s0517a2:51_5": "anāgatāpi evameva nirujjhissantī”ti passato etasmiṁ ṭhāne bhayatupaṭṭhānaṁ ñāṇaṁ",
  "atk-s0517a2:51_6": "uppajjati. Tassa taṁ bhayatupaṭṭhānañāṇaṁ āsevantassa bhāventassa bahulīkarontassa",
  "atk-s0517a2:51_7": "sabbabhavayonigatiṭhitisattāvāsesu neva tāṇaṁ na leṇaṁ na gati na paṭisaraṇaṁ paññāyati,",
  "atk-s0517a2:51_8": "sabbabhavayonigatiṭhitinivāsagatesu saṅkhāresu ekasaṅkhārepi patthanā vā parāmāso",
  "atk-s0517a2:51_9": "vā na hoti, tayo bhavā vītaccitaṅgārapuṇṇā aṅgārakāsuyo viya, cattāro mahābhūtā ghoravisā",
  "atk-s0517a2:51_10": "āsivisā viya, pañcakkhandhā ukkhittāsikā vadhakā viya, cha ajjhattikāyatanāni suññagāmo",
  "atk-s0517a2:51_11": "viya, cha bāhirāyatanāni gāmaghātakacorā viya, sattaviññāṇaṭṭhitiyo nava ca sattāvāsā",
  "atk-s0517a2:51_12": "ekādasahi aggīhi ādittā sampajjalitā sajotibhūtā viya ca, sabbe saṅkhārā gaṇḍabhūtā",
  "atk-s0517a2:51_13": "rogabhūtā sallabhūtā aghabhūtā ābādhabhūtā viya ca nirassādā nirasā mahāādīnavarāsibhūtā",
  "atk-s0517a2:51_14": "hutvā upaṭṭhahanti, sukhena jīvitukāmassa bhīrukapurisassa ramaṇīyākārasaṇṭhitampi",
  "atk-s0517a2:51_15": "savāḷakamiva vanagahanaṁ, sasaddūlā viya guhā, sagāharakkhasaṁ viya udakaṁ, samussitakhaggā",
  "atk-s0517a2:51_16": "viya paccatthikā, savisaṁ viya bhojanaṁ, sacoro viya maggo, ādittamiva agāraṁ, uyyuttasenā",
  "atk-s0517a2:51_17": "viya raṇabhūmi. Yathā hi so puriso etāni savāḷakavanagahanādīni āgamma bhīto saṁviggo",
  "atk-s0517a2:51_18": "lomahaṭṭhajāto samantato ādīnavameva passati, evameva so yogāvacaro bhaṅgānupassanāvasena",
  "atk-s0517a2:51_19": "sabbasaṅkhāresu bhayato upaṭṭhitesu samantato nirasaṁ nirassādaṁ ādīnavameva passati.",
  "atk-s0517a2:51_20": "Tassevaṁ passato ādīnavānupassanāñāṇaṁ uppajjati.",
  "atk-s0517a2:52_0": "So evaṁ sabbasaṅkhāre ādīnavato sampassanto sabbabhavayonigativiññāṇaṭṭhitisattāvāsagate",
  "atk-s0517a2:52_1": "sabhedake saṅkhāragate nibbindati ukkaṇṭhati nābhiramati. Seyyathāpi nāma cittakūṭapabbatapādābhirato",
  "atk-s0517a2:52_2": "suvaṇṇarājahaṁso asucimhi caṇḍālagāmadvāraāvāṭe nābhiramati, sattasu mahāsaresuyeva",
  "atk-s0517a2:52_3": "abhiramati, evameva ayaṁ yogīrājahaṁso suparidiṭṭhādīnave sabhedake saṅkhāragate",
  "atk-s0517a2:52_4": "nābhiramati, bhāvanārāmatāya pana bhāvanāratiyā samannāgatattā sattasu anupassanāsuyeva",
  "atk-s0517a2:52_5": "abhiramati. Yathā ca suvaṇṇapañjarepi pakkhitto sīho migarājā nābhiramati, tiyojanasahassavitthate",
  "atk-s0517a2:52_6": "pana himavanteyeva ramati, evamayampi yogīsīho tividhe sugatibhavepi nābhiramati,",
  "atk-s0517a2:52_7": "tīsu anupassanāsuyeva ramati. Yathā ca sabbaseto sattappatiṭṭho iddhimā vehāsaṅgamo",
  "atk-s0517a2:52_8": "chaddanto nāgarājā nagaramajjhe nābhiramati, himavati chaddantarahadeyeva ramati,",
  "atk-s0517a2:52_9": "evamayaṁ yogīvaravāraṇo sabbasmimpi saṅkhāragate nābhiramati, “anuppādo khema”ntiādinā",
  "atk-s0517a2:52_10": "nayena niddiṭṭhe santipadeyeva ramati, tanninnatappoṇatappabbhāramānaso hoti. Ettāvatā",
  "atk-s0517a2:52_11": "tassa nibbidānupassanāñāṇaṁ uppannaṁ hotīti.",
  "atk-s0517a2:53_0": "9.Muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇanti muñcituṁ cajituṁ",
  "atk-s0517a2:53_1": "kāmeti icchatīti muñcitukāmo, muñcitukāmassa bhāvo muñcitukamyatā. Paṭisaṅkhāti upaparikkhatīti",
  "atk-s0517a2:53_2": "paṭisaṅkhā, paṭisaṅkhānaṁ vā paṭisaṅkhā. Santiṭṭhati ajjhupekkhatīti santiṭṭhanā,",
  "atk-s0517a2:53_3": "santiṭṭhanaṁ vā santiṭṭhanā. Muñcitukamyatā ca sā paṭisaṅkhā ca santiṭṭhanā cāti",
  "atk-s0517a2:53_4": "muñcitukamyatāpaṭisaṅkhāsantiṭṭhanā. Iti pubbabhāge nibbidāñāṇena nibbinnassa uppādādīni",
  "atk-s0517a2:53_5": "pariccajitukāmatā muñcitukamyatā. Muñcanassa upāyakaraṇatthaṁ majjhe paṭisaṅkhānaṁ",
  "atk-s0517a2:53_6": "paṭisaṅkhā. Muñcitvā avasāne ajjhupekkhanaṁ santiṭṭhanā. Evaṁ avatthābhedena tippakārā",
  "atk-s0517a2:53_7": "paññā saṅkhārānaṁ ajjhupekkhanāsu ñāṇaṁ, muñcitukamyatāpaṭisaṅkhāsantiṭṭhanāsaṅkhātānaṁ",
  "atk-s0517a2:53_8": "avatthābhedena bhinnānaṁ tissannampi paññānaṁ saṅkhārupekkhataṁ icchantena pana “paññā”ti",
  "atk-s0517a2:53_9": "ca “saṅkhārupekkhāsū”ti ca bahuvacanaṁ kataṁ, avatthābhedena bhinnassāpi ekattā “ñāṇa”nti",
  "atk-s0517a2:53_10": "ekavacanaṁ katanti veditabbaṁ. Vuttañca – “yā ca muñcitukamyatā yā ca paṭisaṅkhānupassanā",
  "atk-s0517a2:53_11": "yā ca saṅkhārupekkhā, ime dhammā ekaṭṭhā, byañjanameva nāna”nti. Keci pana “saṅkhārupekkhāsūti",
  "atk-s0517a2:53_12": "bahuvacanaṁ samathavipassanāvasena saṅkhārupekkhānaṁ bahuttā”tipi vadanti. Saṅkhārupekkhāsūti",
  "atk-s0517a2:53_13": "ca kiriyāpekkhanti veditabbaṁ. Avatthābhedena pana tena nibbidāñāṇena nibbindantassa",
  "atk-s0517a2:53_14": "ukkaṇṭhantassa sabbabhavayonigativiññāṇaṭṭhitisattāvāsagatesu sabhedakesu saṅkhāresu",
  "atk-s0517a2:53_15": "cittaṁ na sajjati na laggati na bajjhati, sabbasaṅkhāragataṁ muñcitukāmaṁ chaḍḍetukāmaṁ hoti.",
  "atk-s0517a2:54_0": "Atha vā yathā jālabbhantaragato maccho, sappamukhagato maṇḍūko, pañjarapakkhitto",
  "atk-s0517a2:54_1": "vanakukkuṭo, daḷhapāsavasaṁgato migo, ahituṇḍikahatthagato sappo, mahāpaṅkapakkhando",
  "atk-s0517a2:54_2": "kuñjaro, supaṇṇamukhagato nāgarājā, rāhumukhapaviṭṭho cando, sapattaparikkhitto purisotievamādayo",
  "atk-s0517a2:54_3": "tato tato muccitukāmā nissaritukāmāva honti, evaṁ tassa yogino cittaṁ sabbasmā saṅkhāragatā",
  "atk-s0517a2:54_4": "muccitukāmaṁ nissaritukāmaṁ hoti. Evañhi vuccamāne “muccitukāmassa muccitukamyatā”ti",
  "atk-s0517a2:54_5": "pāṭho yujjati. Evañca sati “uppādaṁ muñcitukamyatā”tiādīsu “uppādā muccitukamyatā”tiādi",
  "atk-s0517a2:54_6": "vattabbaṁ hoti, tasmā purimo eva attho sundarataro. Athassa sabbasaṅkhāresu vigatālayassa",
  "atk-s0517a2:54_7": "sabbasaṅkhāragataṁ muñcitukāmassa muñcitukamyatāñāṇaṁ uppajjati. So evaṁ sabbabhavayonigativiññāṇaṭṭhitisattāvāsagate",
  "atk-s0517a2:54_8": "sabhedake saṅkhāre muñcitukāmo muñcanassa upāyasampādanatthaṁ puna te eva saṅkhāre",
  "atk-s0517a2:54_9": "paṭisaṅkhānupassanāñāṇena tilakkhaṇaṁ āropetvā vipassati. Evañhi vipassato cassa",
  "atk-s0517a2:54_10": "aniccavasena nimittaṁ paṭisaṅkhāñāṇaṁ uppajjati, dukkhavasena pavattaṁ paṭisaṅkhāñāṇaṁ",
  "atk-s0517a2:54_11": "uppajjati, anattavasena nimittañca pavattañca paṭisaṅkhāñāṇaṁ uppajjati. So paṭisaṅkhānupassanāñāṇena",
  "atk-s0517a2:54_12": "“sabbe saṅkhārā suññā”ti disvā tilakkhaṇaṁ āropetvā saṅkhāre pariggaṇhanto bhayañca",
  "atk-s0517a2:54_13": "nandiñca vippahāya bhariyāya dosaṁ disvā vissaṭṭhabhariyo viya puriso tassā bhariyāya",
  "atk-s0517a2:54_14": "saṅkhāresu udāsīno hoti majjhatto, “aha”nti vā “mama”nti vā na gaṇhāti. Tassa evaṁ",
  "atk-s0517a2:54_15": "jānato evaṁ passato tīsu bhavesu cittaṁ patilīyati paṭikuṭati paṭivattati na sampasāriyati.",
  "atk-s0517a2:54_16": "Seyyathāpi nāma padumapalāse īsakaṁ poṇe udakaphusitāni patilīyanti paṭikuṭanti paṭivattanti",
  "atk-s0517a2:54_17": "na sampasāriyanti. Seyyathāpi vā pana kukkuṭapattaṁ vā nhārudaddulaṁ vā aggimhi pakkhittaṁ",
  "atk-s0517a2:54_18": "patilīyati paṭikuṭati paṭivattati na sampasāriyati, evaṁ tassa tīsu bhavesu cittaṁ",
  "atk-s0517a2:54_19": "patilīyati paṭikuṭati paṭivattati na sampasāriyati, upekkhā saṇṭhāti. Evamassa saṅkhārupekkhāñāṇaṁ",
  "atk-s0517a2:54_20": "uppannaṁ hoti. Iminā saṅkhārupekkhāñāṇena saddhiṁ upari gotrabhuñāṇassa sādhakaṁ",
  "atk-s0517a2:54_21": "anulomañāṇaṁ pubbāparañāṇehi avuttampi vuttameva hotīti veditabbaṁ. Vuttañhi bhagavatā –",
  "atk-s0517a2:55_0": "“So vata, bhikkhave, bhikkhu kañci saṅkhāraṁ niccato samanupassanto anulomikāya khantiyā",
  "atk-s0517a2:55_1": "samannāgato bhavissatīti netaṁ ṭhānaṁ vijjati, anulomikāya khantiyā asamannāgato",
  "atk-s0517a2:55_2": "sammattaniyāmaṁ okkamissatīti netaṁ ṭhānaṁ vijjati, sammattaniyāmaṁ anokkamamāno",
  "atk-s0517a2:55_3": "sotāpattiphalaṁ vā sakadāgāmiphalaṁ vā anāgāmiphalaṁ vā arahattaphalaṁ vā sacchikarissatīti",
  "atk-s0517a2:55_4": "netaṁ ṭhānaṁ vijjatī”tiādi.",
  "atk-s0517a2:56": "Vuttañca dhammasenāpatinā –",
  "atk-s0517a2:57_0": "“Katihākārehi anulomikaṁ khantiṁ paṭilabhati? Katihākārehi sammattaniyāmaṁ okkamati?",
  "atk-s0517a2:57_1": "Cattālīsāya ākārehi anulomikaṁ khantiṁ paṭilabhati, cattālīsāya ākārehi sammattaniyāmaṁ okkamatī”tiādi.",
  "atk-s0517a2:58": "Paṭṭhāne cetaṁ vuttaṁ bhagavatā –",
  "atk-s0517a2:59": "“Anulomaṁ gotrabhussa anantarapaccayena paccayo. Anulomaṁ vodānassa anantarapaccayena paccayo”tiādi.",
  "atk-s0517a2:60_0": "Tassa hi taṁ saṅkhārupekkhāñāṇaṁ āsevantassa bhāventassa bahulīkarontassa adhimokkhasaddhā",
  "atk-s0517a2:60_1": "balavatarā hoti, vīriyaṁ supaggahitaṁ, sati sūpaṭṭhitā, cittaṁ susamāhitaṁ, saṅkhārupekkhāñāṇaṁ",
  "atk-s0517a2:60_2": "tikkhataraṁ pavattati. Tassa idāni maggo uppajjissatīti saṅkhārupekkhāya saṅkhāre",
  "atk-s0517a2:60_3": "“aniccā”ti vā “dukkhā”ti vā “anattā”ti vā sammasitvā bhavaṅgaṁ otarati. Bhavaṅgānantaraṁ",
  "atk-s0517a2:60_4": "saṅkhārupekkhāya katanayeneva saṅkhāre “aniccā”ti vā “dukkhā”ti vā “anattā”ti vā",
  "atk-s0517a2:60_5": "ārammaṇaṁ kurumānaṁ uppajjati manodvārāvajjanaṁ. Tadanantaraṁ tatheva saṅkhāre ārammaṇaṁ",
  "atk-s0517a2:60_6": "katvā dve tīṇi cattāri vā javanacittāni uppajjanti. Taṁsampayuttaṁ ñāṇaṁ anulomañāṇaṁ.",
  "atk-s0517a2:60_7": "Tañhi purimānañca aṭṭhannaṁ vipassanāñāṇānaṁ tathakiccatāya anulometi, upari ca pattabbānaṁ",
  "atk-s0517a2:60_8": "sattatiṁsāya bodhipakkhiyadhammānaṁ anulometi. Yathā hi dhammiko rājā vinicchayaṭṭhāne",
  "atk-s0517a2:60_9": "nisinno aṭṭhannaṁ vohārikamahāmattānaṁ vinicchayaṁ sutvā agatigamanaṁ pahāya majjhatto",
  "atk-s0517a2:60_10": "hutvā “evaṁ hotū”ti anumodamāno tesañca vinicchayassa anulometi, porāṇassa ca rājadhammassa.",
  "atk-s0517a2:60_11": "Tattha rājā viya anulomañāṇaṁ, aṭṭha vohārikamahāmattā viya aṭṭha vipassanāñāṇāni,",
  "atk-s0517a2:60_12": "porāṇarājadhammo viya sattatiṁsa bodhipakkhiyadhammā, yathā rājā “evaṁ hotū”ti anumodamāno",
  "atk-s0517a2:60_13": "vohārikānañca vinicchayassa rājadhammassa ca anulometi, evamidaṁ aniccādivasena saṅkhāre",
  "atk-s0517a2:60_14": "ārabbha uppajjamānānaṁ aṭṭhannañca vipassanāñāṇānaṁ tathakiccatāya anulometi, upari",
  "atk-s0517a2:60_15": "ca pattabbānaṁ sattatiṁsāya bodhipakkhiyadhammānaṁ. Tasmā anulomañāṇanti vuccati.",
  "atk-s0517a2:61_0": "10.Bahiddhāvuṭṭhānavivaṭṭane paññā gotrabhuñāṇanti ettha bahiddhāti saṅkhāranimittaṁ.",
  "atk-s0517a2:61_1": "Tañhi ajjhattacittasantāne akusalakkhandhe upādāya bahiddhāti vuttaṁ. Tasmā bahiddhā",
  "atk-s0517a2:61_2": "saṅkhāranimittamhā vuṭṭhāti vigataṁ hutvā uddhaṁ tiṭṭhatīti vuṭṭhānaṁ, vivaṭṭati",
  "atk-s0517a2:61_3": "parāvaṭṭati parammukhaṁ hotīti vivaṭṭanaṁ, vuṭṭhānañca taṁ vivaṭṭanañcāti vuṭṭhānavivaṭṭanaṁ. Tenevāha –",
  "atk-s0517a2:62": "“Gotrabhuñāṇaṁ samudayassa asamucchindanato pavattā na vuṭṭhāti, nibbānārammaṇato pana nimittā vuṭṭhātīti ekato vuṭṭhānaṁ hotī”ti.",
  "atk-s0517a2:63_0": "Puthujjanagottābhibhavanato ariyagottabhāvanato gotrabhu. Idañhi anulomañāṇehi padumapalāsato",
  "atk-s0517a2:63_1": "udakamiva sabbasaṅkhārato patilīyamānacittassa anulomañāṇassa āsevanante animittaṁ",
  "atk-s0517a2:63_2": "nibbānaṁ ārammaṇaṁ kurumānaṁ puthujjanagottaṁ puthujjanasaṅkhaṁ puthujjanabhūmiṁ",
  "atk-s0517a2:63_3": "atikkamamānaṁ ariyagottaṁ ariyasaṅkhaṁ ariyabhūmiṁ okkamamānaṁ nibbānārammaṇe paṭhamāvattanapaṭhamābhogapaṭhamasamannāhārabhūtaṁ",
  "atk-s0517a2:63_4": "maggassa anantarasamanantarāsevanaupanissayanatthivigatavasena chahi ākārehi paccayabhāvaṁ",
  "atk-s0517a2:63_5": "sādhayamānaṁ sikhāppattaṁ vipassanāya muddhabhūtaṁ apunarāvattakaṁ uppajjati.",
  "atk-s0517a2:64_0": "11.Dubhato vuṭṭhānavivaṭṭane paññā magge ñāṇanti ettha dubhatoti ubhato, dvayatoti",
  "atk-s0517a2:64_1": "vā vuttaṁ hoti. Kilesānaṁ samucchindanato kilesehi ca tadanuvattakakkhandhehi ca",
  "atk-s0517a2:64_2": "nibbānārammaṇakaraṇato bahiddhā sabbasaṅkhāranimittehi ca vuṭṭhāti vivaṭṭatīti dubhato",
  "atk-s0517a2:64_3": "vuṭṭhānavivaṭṭane paññā. Tenevāha –",
  "atk-s0517a2:65": "“Cattāripi maggañāṇāni animittārammaṇattā nimittato vuṭṭhahanti, samudayassa samucchindanato pavattā vuṭṭhahantīti dubhato vuṭṭhānāni hontī”ti.",
  "atk-s0517a2:66_0": "Magge ñāṇanti nibbānaṁ maggati pekkhati, nibbānatthikehi vā maggīyati anvesīyati,",
  "atk-s0517a2:66_1": "kilese vā mārento gacchati pavattatīti maggo, tasmiṁ magge ñāṇaṁ. Jātiggahaṇena ekavacanaṁ",
  "atk-s0517a2:66_2": "kataṁ. Tañhi gotrabhuñāṇassa anantaraṁ nibbānaṁ ārammaṇaṁ kurumānaṁ sayaṁvajjhe kilese",
  "atk-s0517a2:66_3": "niravasesaṁ samucchindamānaṁ anamataggasaṁsāravaṭṭadukkhasamuddaṁ sosayamānaṁ sabbāpāyadvārāni",
  "atk-s0517a2:66_4": "pidahamānaṁ sattaariyadhanasammukhībhāvaṁ kurumānaṁ aṭṭhaṅgikaṁ micchāmaggaṁ pajahamānaṁ",
  "atk-s0517a2:66_5": "sabbaverabhayāni vūpasamayamānaṁ sammāsambuddhassa orasaputtabhāvamupanayamānaṁ aññāni",
  "atk-s0517a2:66_6": "ca anekāni ānisaṁsasatāni paṭilābhayamānaṁ maggañāṇaṁ uppajjati.",
  "atk-s0517a2:67": "Ṭhātuṁ icchaṁ puriso, laṅghitvā mātikāya paratīre;",
  "atk-s0517a2:68": "Vegenāgamma yathā, gaṇhitvā orimatiratarubaddhaṁ.",
  "atk-s0517a2:69": "Rajjuṁ vā daṇḍaṁ vā, ullaṅghitvāna pāraninnatanu;",
  "atk-s0517a2:70": "Pārāpanno pana taṁ, muñciya vedhaṁ patiṭṭhahati pāre.",
  "atk-s0517a2:71": "Evaṁ yogāvacaro, sakkāyamayamhi orime tīre;",
  "atk-s0517a2:72": "Diṭṭhabhayo abhaye pana, ṭhātuṁ icchaṁ amatapāre.",
  "atk-s0517a2:73": "Udayabbayānupassa, pabhutikavegena āgato rajjuṁ;",
  "atk-s0517a2:74": "Rūpāvhaṁ daṇḍaṁ vā, taditarakhandhāvhayaṁ sammā.",
  "atk-s0517a2:75": "Gaṇhitvā āvajjana, cittena hi pubbavuttanayatova;",
  "atk-s0517a2:76": "Anulomehullaṅghiya, nibbutininno tadāsanopagato.",
  "atk-s0517a2:77": "Taṁ muñciya gotrabhunā, aladdhaāsevanena tu pavedhaṁ;",
  "atk-s0517a2:78": "Patito saṅkhatapāre, tato patiṭṭhāti maggañāṇena.",
  "atk-s0517a2:79": "Passitukāmo candaṁ, cande channamhi abbhapaṭalehi;",
  "atk-s0517a2:80": "Thulakasukhumasukhumesu, abbhesu haṭesu vāyunā kamato.",
  "atk-s0517a2:81": "Candaṁ passeyya naro, yathā tathevānulomañāṇehi kamā;",
  "atk-s0517a2:82": "Saccacchādakamohe, vināsite pekkhate hi gotrabhu amataṁ.",
  "atk-s0517a2:83": "Vātā viya te candaṁ, amataṁ na hi pekkharenulomāni;",
  "atk-s0517a2:84": "Puriso abbhāni yathā, gotrabhu na tamaṁ vinodeti.",
  "atk-s0517a2:85": "Bhamitamhi cakkayante, ṭhito naro aññadinnasaññāya;",
  "atk-s0517a2:86": "Usupāte phalakasataṁ, apekkhamāno yathā vijjhe.",
  "atk-s0517a2:87": "Evamidha maggañāṇaṁ, gotrabhunā dinnasaññamavihāya;",
  "atk-s0517a2:88": "Nibbāne vattantaṁ, lobhakkhandhādike padāleti.",
  "atk-s0517a2:89": "Saṁsāradukkhajaladhiṁ, sosayati pidahati duggatidvāraṁ;",
  "atk-s0517a2:90": "Kurute ca ariyadhaninaṁ, micchāmaggañca pajahāti.",
  "atk-s0517a2:91": "Verabhayāni samayate, karoti nāthassa orasasutattaṁ;",
  "atk-s0517a2:92": "Aññe ca anekasate, ānīsaṁse dadāti ñāṇamidanti.",
  "atk-s0517a2:93_0": "12.Payogappaṭippassaddhipaññā phale ñāṇanti ettha payogoti bhuso yogo, phalasacchikiriyāya",
  "atk-s0517a2:93_1": "maggabhāvanāya ubhato vuṭṭhānapayogo, tassa payogassa paṭippassambhanaṁ niṭṭhānaṁ",
  "atk-s0517a2:93_2": "payogapaṭippassaddhi. Kiṁ taṁ? Catumaggakiccapariyosānaṁ. Tassā payogapaṭippassaddhiyā",
  "atk-s0517a2:93_3": "hetubhūtāya pavattā phale paññā payogappaṭippassaddhipaññā. Phalati vipaccatīti phalaṁ,",
  "atk-s0517a2:93_4": "tasmiṁ phale taṁsampayuttaṁ ñāṇaṁ. Ekekassa hi maggañāṇassa anantarā tassa tasseva",
  "atk-s0517a2:93_5": "vipākabhūtāni nibbānārammaṇāni tīṇi vā dve vā ekaṁ vā phalacittāni uppajjanti. Anantaravipākattāyeva",
  "atk-s0517a2:93_6": "lokuttarakusalānaṁ “samādhimānantarikaññamāhū”ti ca, “dandhaṁ ānantarikaṁ pāpuṇāti",
  "atk-s0517a2:93_7": "āsavānaṁ khayāyā”ti ca ādi vuttaṁ. Yassa dve anulomāni, tassa tatiyaṁ gotrabhu, catutthaṁ",
  "atk-s0517a2:93_8": "maggacittaṁ, tīṇi phalacittāni honti. Yassa tīṇi anulomāni, tassa catutthaṁ gotrabhu,",
  "atk-s0517a2:93_9": "pañcamaṁ maggacittaṁ, dve phalacittāni honti. Yassa cattāri anulomāni, tassa pañcamaṁ",
  "atk-s0517a2:93_10": "gotrabhu, chaṭṭhaṁ maggacittaṁ, ekaṁ phalacittaṁ hoti. Idaṁ maggavīthiyaṁ phalaṁ.",
  "atk-s0517a2:93_11": "Kālantaraphalaṁ pana samāpattivasena uppajjamānaṁ nirodhā vuṭṭhahantassa uppajjamānañca eteneva saṅgahitaṁ.",
  "atk-s0517a2:94_0": "13.Chinnavaṭumānupassane paññāti tena tena ariyamaggena samucchinnaṁ taṁ taṁ upakkilesaṁ",
  "atk-s0517a2:94_1": "pacchā passane paññā. Vimuttiñāṇanti vimuttiyā ñāṇaṁ. Vimuttīti ca upakkilesehi vimuttaṁ",
  "atk-s0517a2:94_2": "parisuddhaṁ cittaṁ, vimuttabhāvo vā. Tassā vimuttiyā jānanaṁ ñāṇaṁ vimuttiñāṇaṁ.",
  "atk-s0517a2:94_3": "Kilesehi vimuttaṁ cittasantatimpi kilesehi vimuttabhāvampi paccavekkhanto kilesehi",
  "atk-s0517a2:94_4": "na vinā paccavekkhatīti etena pahīnakilesapaccavekkhaṇaṁ vuttaṁ hoti. “Vimuttasmiṁ",
  "atk-s0517a2:94_5": "vimuttamiti ñāṇaṁ hotī”ti hi idameva sandhāya vuttaṁ. Avasiṭṭhakilesapaccavekkhaṇaṁ",
  "atk-s0517a2:94_6": "pana avuttampi imināva vuttaṁ hotīti gahetabbaṁ. Vuttañca –",
  "atk-s0517a2:95": "“Vuttamhi ekadhamme, ye dhammā ekalakkhaṇā tena;",
  "atk-s0517a2:96": "Vuttā bhavanti sabbe, iti vutto lakkhaṇo hāro”ti. ;",
  "atk-s0517a2:97": "Atha vā arahato avasiṭṭhakilesapaccavekkhaṇābhāvā catunnaṁ ariyānaṁ labbhamānaṁ pahīnakilesapaccavekkhaṇameva vuttanti veditabbaṁ.",
  "atk-s0517a2:98_0": "14.Tadā samudāgate dhamme passane paññāti tadā maggakkhaṇe phalakkhaṇe ca samudāgate",
  "atk-s0517a2:98_1": "paṭilābhavasena ca paṭivedhavasena ca samāgate sampatte samaṅgibhūte maggaphaladhamme",
  "atk-s0517a2:98_2": "catusaccadhamme ca passanā pekkhaṇā pajānanā paññā. Paccavekkhaṇe ñāṇanti nivattitvā",
  "atk-s0517a2:98_3": "bhusaṁ passanaṁ jānanaṁ ñāṇaṁ. Iminā ca ñāṇadvayena paccavekkhaṇañāṇāni vuttāni honti.",
  "atk-s0517a2:98_4": "Sotāpannassa hi maggavīthiyaṁ sotāpattiphalapariyosāne cittaṁ bhavaṅgaṁ otarati,",
  "atk-s0517a2:98_5": "tato bhavaṅgaṁ upacchinditvā maggapaccavekkhaṇatthāya manodvārāvajjanaṁ uppajjati,",
  "atk-s0517a2:98_6": "tasmiṁ niruddhe paṭipāṭiyā satta maggapaccavekkhaṇajavanānīti. Puna bhavaṅgaṁ otaritvā",
  "atk-s0517a2:98_7": "teneva nayena phalādīnaṁ paccavekkhaṇatthāya āvajjanādīni uppajjanti. Yesaṁ uppattiyā",
  "atk-s0517a2:98_8": "esa maggaṁ paccavekkhati, phalaṁ paccavekkhati, pahīnakilese paccavekkhati, avasiṭṭhakilese",
  "atk-s0517a2:98_9": "paccavekkhati, nibbānaṁ paccavekkhati. So hi “iminā vatāhaṁ maggena āgato”ti maggaṁ",
  "atk-s0517a2:98_10": "paccavekkhati, tato “ayaṁ me ānisaṁso laddho”ti phalaṁ paccavekkhati, tato “ime nāma",
  "atk-s0517a2:98_11": "me kilesā pahīnā”ti pahīnakilese paccavekkhati, tato “ime nāma me kilesā avasiṭṭhā”ti",
  "atk-s0517a2:98_12": "uparimaggavajjhe kilese paccavekkhati, avasāne “ayaṁ me dhammo ārammaṇato paṭiladdho”ti",
  "atk-s0517a2:98_13": "amataṁ nibbānaṁ paccavekkhati. Iti sotāpannassa ariyasāvakassa pañca paccavekkhaṇāni",
  "atk-s0517a2:98_14": "honti. Yathā ca sotāpannassa, evaṁ sakadāgāmianāgāmīnampi. Arahato pana avasiṭṭhakilesapaccavekkhaṇaṁ",
  "atk-s0517a2:98_15": "nāma natthīti cattāriyeva paccavekkhaṇāni. Evaṁ sabbāni ekūnavīsati paccavekkhaṇañāṇāni.",
  "atk-s0517a2:98_16": "Ukkaṭṭhaparicchedoyeva ceso. Pahīnāvasiṭṭhakilesapaccavekkhaṇaṁ sekkhānaṁ hoti vā",
  "atk-s0517a2:98_17": "na vā. Tassa hi abhāvatoyeva mahānāmo sakko bhagavantaṁ pucchi “kosu nāma me dhammo",
  "atk-s0517a2:98_18": "ajjhattaṁ appahīno, yena me ekadā lobhadhammāpi cittaṁ pariyādāya tiṭṭhantī”tiādi.",
  "atk-s0517a2:99_0": "Ettha dhammaṭṭhitiñāṇādīnaṁ ekādasannaṁ ñāṇānaṁ vibhāvanatthāya ayaṁ upamā veditabbā",
  "atk-s0517a2:99_1": "– yathā puriso “macche gahessāmī”ti macchakhippaṁ gahetvā tadanurūpe udake osāretvā",
  "atk-s0517a2:99_2": "khippamukhena hatthaṁ otāretvā antoudake kaṇhasappaṁ macchasaññāya gīvāya daḷhaṁ",
  "atk-s0517a2:99_3": "gahetvā “mahā vata mayā maccho laddho”ti tuṭṭho ukkhipitvā passanto sovatthikattayadassanena",
  "atk-s0517a2:99_4": "“sappo”ti sañjānitvā bhīto ādīnavaṁ disvā gahaṇe nibbinno muñcitukāmo hutvā muñcanassa",
  "atk-s0517a2:99_5": "upāyaṁ karonto agganaṅguṭṭhato paṭṭhāya hatthaṁ nibbeṭhetvā bāhaṁ ukkhipitvā uparisīse",
  "atk-s0517a2:99_6": "dve tayo vāre paribbhametvā sappaṁ dubbalaṁ katvā “gaccha re duṭṭhasappā”ti nissajjitvā",
  "atk-s0517a2:99_7": "vegena thalaṁ āruyha ṭhitova “mahantassa vata bho sappassa mukhato muttomhī”ti haṭṭho",
  "atk-s0517a2:99_8": "āgatamaggaṁ olokeyya.",
  "atk-s0517a2:100_0": "Tattha tassa purisassa macchasaññāya kaṇhasappaṁ daḷhaṁ gahetvā tussanaṁ viya imassa",
  "atk-s0517a2:100_1": "yogino ādito bālaputhujjanassa aniccatādivasena bhayānakaṁ khandhapañcakaṁ niccādisaññāya",
  "atk-s0517a2:100_2": "“ahaṁ mamā”ti diṭṭhitaṇhāhi daḷhaṁ gahetvā tussanaṁ, tassa khippamukhato sappaṁ nīharitvā",
  "atk-s0517a2:100_3": "sovatthikattayaṁ disvā “sappo”ti sañjānanaṁ viya sappaccayanāmarūpapariggahena ghanavinibbhogaṁ",
  "atk-s0517a2:100_4": "katvā kalāpasammasanādīhi ñāṇehi khandhapañcakassa aniccatādilakkhaṇattayaṁ disvā",
  "atk-s0517a2:100_5": "“aniccaṁ dukkhamanattā”ti tassa vavatthāpanaṁ, tassa bhāyanaṁ viya imassa bhayatupaṭṭhānañāṇaṁ,",
  "atk-s0517a2:100_6": "sappe ādīnavadassanaṁ viya ādīnavānupassanāñāṇaṁ, sappagahaṇe nibbindanaṁ viya nibbidānupassanāñāṇaṁ,",
  "atk-s0517a2:100_7": "sappaṁ muñcitukāmatā viya muñcitukamyatāñāṇaṁ, muñcanassa upāyakaraṇaṁ viya paṭisaṅkhānupassanāñāṇaṁ,",
  "atk-s0517a2:100_8": "sappaṁ paribbhametvā dubbalaṁ katvā nivattitvā ḍaṁsituṁ asamatthabhāvapāpanaṁ viya",
  "atk-s0517a2:100_9": "tilakkhaṇāropanena saṅkhārupekkhānulomañāṇehi saṅkhāre paribbhametvā dubbalaṁ katvā",
  "atk-s0517a2:100_10": "puna niccasukhattākārena upaṭṭhātuṁ asamatthatāpāpanaṁ, sappavissajjanaṁ viya gotrabhuñāṇaṁ,",
  "atk-s0517a2:100_11": "sappaṁ vissajjetvā thalaṁ āruyha ṭhānaṁ viya nibbānathalaṁ āruyha ṭhitaṁ maggaphalañāṇaṁ,",
  "atk-s0517a2:100_12": "haṭṭhassa āgatamaggolokanaṁ viya maggādipaccavekkhaṇañāṇanti.",
  "atk-s0517a2:101_0": "Imesañca sutamayañāṇādīnaṁ cuddasannaṁ ñāṇānaṁ uppattikkamena paṭipattikkamena ca",
  "atk-s0517a2:101_1": "desanakkamassa katattā paccavekkhaṇesu paṭhamaṁ kilesapaccavekkhaṇaṁ hoti, tato maggaphalanibbānapaccavekkhaṇānīti veditabbaṁ.",
  "atk-s0517a2:102_0": "“Lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya, kāmarāgabyāpādānaṁ",
  "atk-s0517a2:102_1": "tanubhāvāya, kāmarāgabyāpādānaṁ anavasesappahānāya, rūparāgaarūparāgamānauddhaccaavijjānaṁ",
  "atk-s0517a2:102_2": "anavasesappahānāyā”ti ca kilesappahānaṁyeva adhikaṁ katvā maggapaṭipattiyā vuttattā",
  "atk-s0517a2:102_3": "paṭipattānurūpeneva kilesapaccavekkhaṇassa ādibhāvo yujjati, aṭṭhakathāyaṁ vuttakkamo",
  "atk-s0517a2:102_4": "pana dassitoyeva. So pana kamo pañcavidho uppattikkamo pahānakkamo paṭipattikkamo",
  "atk-s0517a2:102_5": "bhūmikkamo desanakkamoti.",
  "atk-s0517a2:103": "“Paṭhamaṁ kalalaṁ hoti, kalalā hoti abbudaṁ;",
  "atk-s0517a2:104": "Abbudā jāyate pesi, pesi nibbattatī ghano”ti. –",
  "atk-s0517a2:105_0": "Evamādi uppattikkamo. “Dassanena pahātabbā dhammā, bhāvanāya pahātabbā dhammā”ti",
  "atk-s0517a2:105_1": "evamādi pahānakkamo. “Sīlavisuddhi cittavisuddhi diṭṭhivisuddhi kaṅkhāvitaraṇavisuddhi",
  "atk-s0517a2:105_2": "maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhī”ti",
  "atk-s0517a2:105_3": "evamādi paṭipattikkamo. “Kāmāvacarā dhammā, rūpāvacarā dhammā, arūpāvacarā dhammā”ti",
  "atk-s0517a2:105_4": "evamādi bhūmikkamo. “Cattāro satipaṭṭhānā cattāro sammappadhānā cattāro iddhipādā",
  "atk-s0517a2:105_5": "pañcindriyāni pañca balāni satta bojjhaṅgā ariyo aṭṭhaṅgiko maggo”ti vā, “anupubbikathaṁ",
  "atk-s0517a2:105_6": "kathesi. Seyyathidaṁ – dānakathaṁ sīlakathaṁ saggakathaṁ kāmānaṁ ādīnavaṁ okāraṁ",
  "atk-s0517a2:105_7": "saṁkilesaṁ nekkhamme ānisaṁsaṁ pakāsesī”ti vā evamādi desanakkamo. Idha pana cuddasannaṁ",
  "atk-s0517a2:105_8": "ñāṇānaṁ uppattikkamo paṭipattikkamo ca tadubhayavasena paṭipāṭiyā desitattā desanakkamo",
  "atk-s0517a2:105_9": "cāti tayo kamā veditabbā.",
  "atk-s0517a2:106_0": "15. Idāni yasmā heṭṭhā sarūpena nāmarūpavavatthānañāṇaṁ na vuttaṁ, tasmā pañcadhā",
  "atk-s0517a2:106_1": "nāmarūpappabhedaṁ dassetuṁ ajjhattavavatthāne paññā vatthunānatte ñāṇantiādīni pañca",
  "atk-s0517a2:106_2": "ñāṇāni uddiṭṭhāni. Sakale hi nāmarūpe vutte yaṁ pariggahetuṁ sakkā, yañca pariggahetabbaṁ,",
  "atk-s0517a2:106_3": "taṁ pariggahessati. Lokuttaranāmañhi pariggahetuñca na sakkā anadhigatattā, na ca",
  "atk-s0517a2:106_4": "pariggahetabbaṁ avipassanūpagattā. Tattha ajjhattavavatthāneti “evaṁ pavattamānā",
  "atk-s0517a2:106_5": "mayaṁ attāti gahaṇaṁ gamissāmā”ti iminā viya adhippāyena attānaṁ adhikāraṁ katvā",
  "atk-s0517a2:106_6": "pavattāti ajjhattā. Ajjhattasaddo panāyaṁ gocarajjhatte niyakajjhatte ajjhattajjhatte",
  "atk-s0517a2:106_7": "visayajjhatteti catūsu atthesu dissati. “Tena, ānanda, bhikkhunā tasmiṁyeva purimasmiṁ",
  "atk-s0517a2:106_8": "samādhinimitte ajjhattameva cittaṁ saṇṭhapetabbaṁ, ajjhattarato samāhito”tiādīsu",
  "atk-s0517a2:106_9": "hi ayaṁ gocarajjhatte dissati. “Ajjhattaṁ sampasādanaṁ, ajjhattaṁ vā dhammesu dhammānupassī",
  "atk-s0517a2:106_10": "viharatī”tiādīsu niyakajjhatte. “Cha ajjhattikāni āyatanāni, ajjhattikā dhammā”tiādīsu",
  "atk-s0517a2:106_11": "ajjhattajjhatte. “Ayaṁ kho, panānanda, vihāro tathāgatena abhisambuddho yadidaṁ sabbanimittānaṁ",
  "atk-s0517a2:106_12": "amanasikārā ajjhattaṁ suññataṁ upasampajja viharatī”tiādīsu visayajjhatte, issariyaṭṭhāneti",
  "atk-s0517a2:106_13": "attho. Phalasamāpatti hi buddhānaṁ issariyaṭṭhānaṁ nāma. Idha pana ajjhattajjhatte",
  "atk-s0517a2:106_14": "daṭṭhabbo. Tesaṁ ajjhattānaṁ vavatthāne ajjhattavavatthāne. Vatthunānatteti vatthūnaṁ",
  "atk-s0517a2:106_15": "nānābhāve, nānāvatthūsūti attho. Ettha javanamanoviññāṇassa paccayabhūto bhavaṅgamanopi",
  "atk-s0517a2:106_16": "cakkhādipañcakaṁ viya uppattiṭṭhānattā vatthūti vutto. Āvajjanampi tannissitameva kātabbaṁ.",
  "atk-s0517a2:107": "16.",
  "atk-s0517a2:108": "Bahiddhāti chahi ajjhattajjhattehi bahibhūtesu tesaṁ visayesu. Gocaranānatteti visayanānatte.",
  "atk-s0517a2:109": "17.Cariyāvavatthāneti viññāṇacariyāaññāṇacariyāñāṇacariyāvasena cariyānaṁ vavatthāne. “Cariyavavatthāne”ti rassaṁ katvāpi paṭhanti.",
  "atk-s0517a2:110_0": "18.Catudhammavavatthāneti kāmāvacarabhūmiādīnaṁ cuddasannaṁ catukkānaṁ vasena catunnaṁ",
  "atk-s0517a2:110_1": "catunnaṁ dhammānaṁ vavatthāne. Bhūmīti ca “bhūmigatañca vehāsaṭṭhañcā”tiādīsu pathaviyaṁ",
  "atk-s0517a2:110_2": "vattati. “Abhūmiṁ tāta, mā sevā”tiādīsu visaye. “Sukhabhūmiyaṁ kāmāvacare”tiādīsu",
  "atk-s0517a2:110_3": "uppajjanaṭṭhāne. Idha pana koṭṭhāse vattati. Paricchedetipi vadanti.",
  "atk-s0517a2:111_0": "19.Navadhammavavatthāneti kāmāvacarakusalādivasena pāmojjamūlakavasena yoniso manasikāramūlakavasena",
  "atk-s0517a2:111_1": "ca navannaṁ navannaṁ dhammānaṁ vavatthāne. Imesu ca pañcasu ñāṇesu paṭhamaṁ ajjhattadhammā",
  "atk-s0517a2:111_2": "vavatthāpetabbāti vatthunānatte ñāṇaṁ paṭhamaṁ vuttaṁ, tato tesaṁ visayā vavatthāpetabbāti",
  "atk-s0517a2:111_3": "tadanantaraṁ gocaranānatte ñāṇaṁ vuttaṁ, tato parāni tīṇi ñāṇāni tiṇṇaṁ catunnaṁ",
  "atk-s0517a2:111_4": "navannaṁ vasena gaṇanānulomena vuttāni.",
  "atk-s0517a2:112_0": "20. Idāni yasmā nāmarūpasseva pabhedato vavatthāpanañāṇaṁ ñātapariññā, tadanantaraṁ",
  "atk-s0517a2:112_1": "tīraṇapariññā, tadanantaraṁ pahānapariññāti tisso pariññā. Taṁsambandhā ca bhāvanāsacchikiriyā",
  "atk-s0517a2:112_2": "honti, tasmā dhammanānattañāṇānantaraṁ ñātaṭṭhe ñāṇādīni pañca ñāṇāni uddiṭṭhāni.",
  "atk-s0517a2:112_3": "Tisso hi pariññā ñātapariññā tīraṇapariññā pahānapariññā ca. Tattha “ruppanalakkhaṇaṁ",
  "atk-s0517a2:112_4": "rūpaṁ, vedayitalakkhaṇā vedanā”ti evaṁ tesaṁ tesaṁ dhammānaṁ paccattalakkhaṇasallakkhaṇavasena",
  "atk-s0517a2:112_5": "pavattā paññā ñātapariññā nāma. “Rūpaṁ aniccaṁ dukkhaṁ anattā, vedanā aniccā dukkhā",
  "atk-s0517a2:112_6": "anattā”tiādinā nayena tesaṁ tesaṁ dhammānaṁ sāmaññalakkhaṇaṁ āropetvā pavattā lakkhaṇārammaṇikavipassanāpaññā",
  "atk-s0517a2:112_7": "tīraṇapariññā nāma. Tesuyeva pana dhammesu niccasaññādipajahanavasena pavattā lakkhaṇārammaṇikavipassanāva pahānapariññā nāma.",
  "atk-s0517a2:113_0": "Tattha saṅkhāraparicchedato paṭṭhāya yāva paccayapariggahā ñātapariññāya bhūmi. Etasmiñhi",
  "atk-s0517a2:113_1": "antare dhammānaṁ paccattalakkhaṇapaṭivedhasseva ādhipaccaṁ hoti. Kalāpasammasanato",
  "atk-s0517a2:113_2": "paṭṭhāya yāva udayabbayānupassanā tīraṇapariññāya bhūmi. Etasmiñhi antare sāmaññalakkhaṇapaṭivedhasseva",
  "atk-s0517a2:113_3": "ādhipaccaṁ hoti. Bhaṅgānupassanaṁ ādiṁ katvā upari pahānapariññāya bhūmi. Tato paṭṭhāya",
  "atk-s0517a2:113_4": "hi “aniccato anupassanto niccasaññaṁ pajahati, dukkhato anupassanto sukhasaññaṁ pajahati,",
  "atk-s0517a2:113_5": "anattato anupassanto attasaññaṁ pajahati, nibbindanto nandiṁ pajahati, virajjanto",
  "atk-s0517a2:113_6": "rāgaṁ pajahati, nirodhento samudayaṁ pajahati, paṭinissajjanto ādānaṁ pajahatī”ti",
  "atk-s0517a2:113_7": "evaṁ niccasaññādipahānasādhikānaṁ sattannaṁ anupassanānaṁ ādhipaccaṁ hoti.",
  "atk-s0517a2:114_0": "Tattha abhiññāpaññāti dhammānaṁ ruppanādisabhāvena jānanapaññā. Sā hi sobhanaṭṭhena",
  "atk-s0517a2:114_1": "abhisaddena “tesaṁ tesaṁ dhammānaṁ sabhāvajānanavasena sobhanaṁ jānana”nti katvā",
  "atk-s0517a2:114_2": "abhiññāti vuccati. Ñātaṭṭhe ñāṇanti jānanasabhāvaṁ ñāṇaṁ.",
  "atk-s0517a2:115_0": "21.Pariññāpaññāti jānanapaññā. Sā hi byāpanaṭṭhena parisaddena “aniccādisāmaññalakkhaṇavasena",
  "atk-s0517a2:115_1": "sakiccasamāpanavasena vā byāpitaṁ jānana”nti katvā pariññāti vuccati. Tīraṇaṭṭhe",
  "atk-s0517a2:115_2": "ñāṇanti upaparikkhaṇasabhāvaṁ, sammasanasabhāvaṁ vā ñāṇaṁ.",
  "atk-s0517a2:116": "22.Pahānepaññāti niccasaññādīnaṁ pajahanā paññā, pajahatīti vā, pajahanti etenāti vā pahānaṁ. Pariccāgaṭṭheñāṇanti pariccajanasabhāvaṁ ñāṇaṁ.",
  "atk-s0517a2:117": "23.Bhāvanāpaññāti vaḍḍhanapaññā. Ekarasaṭṭhe ñāṇanti ekakiccasabhāvaṁ ñāṇaṁ, vimuttirasena vā ekarasasabhāvaṁ ñāṇaṁ.",
  "atk-s0517a2:118": "24.Sacchikiriyāpaññāti paṭivedhavasena paṭilābhavasena vā paccakkhakaraṇapaññā. Phassanaṭṭhe ñāṇanti tadubhayavaseneva vindanasabhāvaṁ ñāṇaṁ.",
  "atk-s0517a2:119_0": "25-28. Idāni yasmā pahānabhāvanāsacchikiriyañāṇāni ariyamaggaphalasampayuttānipi",
  "atk-s0517a2:119_1": "honti, tasmā tadanantaraṁ ariyapuggalānaṁyeva labbhamānāni cattāri paṭisambhidāñāṇāni",
  "atk-s0517a2:119_2": "uddiṭṭhāni. Tatthāpi paccayuppanno attho dukkhasaccaṁ viya pākaṭo suviññeyyo cāti",
  "atk-s0517a2:119_3": "paṭhamaṁ atthapaṭisambhidāñāṇaṁ uddiṭṭhaṁ, tassa atthassa hetudhammavisayattā tadanantaraṁ",
  "atk-s0517a2:119_4": "dhammapaṭisambhidāñāṇaṁ, tadubhayassa niruttivisayattā tadanantaraṁ niruttipaṭisambhidāñāṇaṁ,",
  "atk-s0517a2:119_5": "tesu tīsupi ñāṇesu pavattanato tadanantaraṁ paṭibhānapaṭisambhidāñāṇaṁ. Pa-kāraṁ",
  "atk-s0517a2:119_6": "dīghaṁ katvā ca paṭhanti.",
  "atk-s0517a2:120_0": "29-31. Ito parāni vihāraṭṭhe ñāṇādīni tīṇi ñāṇāni ariyānaṁyeva sambhavato paṭisambhidāpabhedato",
  "atk-s0517a2:120_1": "ca paṭisambhidāñāṇānantaraṁ uddiṭṭhāni. Vihāraṭṭhe ñāṇañhi dhammapaṭisambhidā hoti,",
  "atk-s0517a2:120_2": "samāpattaṭṭhe ñāṇaṁ atthapaṭisambhidā. Dhammasabhāve ñāṇañhi paṭisambhidākathāyaṁ",
  "atk-s0517a2:120_3": "dhammapaṭisambhidāti vuttaṁ. Nibbāne ñāṇaṁ pana atthapaṭisambhidā eva. Tattha vihāranānatteti",
  "atk-s0517a2:120_4": "aniccānupassanādivasena nānāvipassanāvihāre. Vihāraṭṭheti vipassanāvihārasabhāve.",
  "atk-s0517a2:120_5": "Vihāroti ca sasampayuttā vipassanā eva. Samāpattinānatteti animittādivasena nānāphalasamāpattiyaṁ.",
  "atk-s0517a2:120_6": "Samāpattīti ca lokuttaraphalabhūtā cittacetasikadhammā. Vihārasamāpattinānatteti",
  "atk-s0517a2:120_7": "ubhayavasena vuttaṁ.",
  "atk-s0517a2:121_0": "32. Tato vihārasamāpattiñāṇasādhakassa “dubhato vuṭṭhānavivaṭṭane paññā”ti pubbe",
  "atk-s0517a2:121_1": "vuttassāpi maggañāṇassa āsavasamucchedasamatthataṁ anantaraphaladāyakattañca kāraṇena",
  "atk-s0517a2:121_2": "visesetvā aparenākārena vattukāmena tadeva “ānantarikasamādhimhi ñāṇa”nti uddiṭṭhaṁ.",
  "atk-s0517a2:121_3": "Tattha avikkhepaparisuddhattāti vikkhipati tena cittanti vikkhepo, uddhaccassetaṁ",
  "atk-s0517a2:121_4": "nāmaṁ. Na vikkhepo avikkhepo, uddhaccapaṭipakkhassa samādhissetaṁ nāmaṁ. Parisuddhassa",
  "atk-s0517a2:121_5": "bhāvo parisuddhattaṁ, avikkhepassa parisuddhattaṁ avikkhepaparisuddhattaṁ, tasmā",
  "atk-s0517a2:121_6": "avikkhepaparisuddhattā samādhissa parisuddhabhāvenāti attho. Idañhi āsavasamucchedassa",
  "atk-s0517a2:121_7": "anantaraphaladāyakattassa ca kāraṇavacanaṁ. Āsavasamucchedeti ettha āsavantīti āsavā,",
  "atk-s0517a2:121_8": "cakkhutopi…pe… manatopi sandanti pavattantīti vuttaṁ hoti. Dhammato yāva gotrabhuṁ,",
  "atk-s0517a2:121_9": "okāsato yāva bhavaggaṁ savantīti vā āsavā, etaṁ dhammaṁ etañca okāsaṁ antokaritvā",
  "atk-s0517a2:121_10": "pavattantīti attho. Antokaraṇattho hi ayaṁ ā-kāro. Cirapārivāsikaṭṭhena madirādayo",
  "atk-s0517a2:121_11": "āsavā viyātipi āsavā. Lokasmiñhi cirapārivāsikā madirādayo āsavāti vuccanti. Yadi",
  "atk-s0517a2:121_12": "ca cirapārivāsikaṭṭhena āsavā, eteyeva bhavitumarahanti. Vuttañhetaṁ –",
  "atk-s0517a2:122": "“Purimā, bhikkhave, koṭi na paññāyati avijjāya, ito pubbe avijjā nāhosi, atha pacchā samabhavī”tiādi.",
  "atk-s0517a2:123": "Āyataṁ vā saṁsāradukkhaṁ savanti pasavantītipi āsavā, samucchijjati etenāti samucchedo. Paññāti kāmāsavādīnaṁ catunnaṁ āsavānaṁ samucchede paññā.",
  "atk-s0517a2:124_0": "Ānantarikasamādhimhiñāṇanti attano pavattisamanantaraṁ niyameneva phalappadānato",
  "atk-s0517a2:124_1": "ānantarikoti laddhanāmo maggasamādhi. Na hi maggasamādhimhi uppanne tassa phaluppattinisedhako",
  "atk-s0517a2:124_2": "koci antarāyo atthi. Yathāha –",
  "atk-s0517a2:125_0": "“Ayañca puggalo sotāpattiphalasacchikiriyāya paṭipanno assa, kappassa ca uḍḍayhanavelā",
  "atk-s0517a2:125_1": "assa, neva tāva kappo uḍḍayheyya, yāvāyaṁ puggalo na sotāpattiphalaṁ sacchikaroti,",
  "atk-s0517a2:125_2": "ayaṁ vuccati puggalo ṭhitakappī. Sabbepi maggasamaṅgino puggalā ṭhitakappino”ti.",
  "atk-s0517a2:126": "Idaṁ tena ānantarikasamādhinā sampayuttaṁ ñāṇaṁ.",
  "atk-s0517a2:127_0": "33. Iminā maggañāṇena phalappattānaṁ ariyānaṁyeva sambhavato imassa ñāṇassa anantaraṁ",
  "atk-s0517a2:127_1": "araṇavihārañāṇādīni cattāri ñāṇāni uddiṭṭhāni. Tatrāpi ca arahatoyeva satatameva",
  "atk-s0517a2:127_2": "ca sambhavato araṇavihāre ñāṇaṁ paṭhamaṁ uddiṭṭhaṁ, tadanantaraṁ nirodhassa anāgāmiarahantānaṁ",
  "atk-s0517a2:127_3": "sambhavepi bahusambhārattā visesena ca nirodhassa nibbānasammatattā ca nirodhasamāpattiyā",
  "atk-s0517a2:127_4": "ñāṇaṁ uddiṭṭhaṁ, tadanantaraṁ parinibbānassa kālantare parinibbānakālaṁ āhacca ṭhitattā",
  "atk-s0517a2:127_5": "dīghakālikanti parinibbāne ñāṇaṁ uddiṭṭhaṁ, tadanantaraṁ samasīsaṭṭhassa sabbakilesakhayānantaraṁ",
  "atk-s0517a2:127_6": "parinibbānakālaṁ āhacca ṭhitattā rassakālikanti samasīsaṭṭhe ñāṇaṁ uddiṭṭhaṁ. Tattha",
  "atk-s0517a2:127_7": "santo cāti ca-kāro dassanādhipateyyañca santo vihārādhigamo ca paṇītādhimuttatā cāti",
  "atk-s0517a2:127_8": "tīhipi padehi sambandhitabbo. Dassananti vipassanāñāṇaṁ, adhipatiyeva ādhipateyyaṁ,",
  "atk-s0517a2:127_9": "adhipatito vā āgatattā ādhipateyyaṁ, dassanañca taṁ ādhipateyyañcāti dassanādhipateyyaṁ.",
  "atk-s0517a2:127_10": "Viharatīti vihāro, viharanti tena vāti vihāro, adhigammati pāpuṇīyatīti adhigamo,",
  "atk-s0517a2:127_11": "vihāro eva adhigamo vihārādhigamo. So ca kilesapariḷāhavirahitattā nibbutoti santo.",
  "atk-s0517a2:127_12": "So ca arahattaphalasamāpattipaññā. Uttamaṭṭhena atappakaṭṭhena ca paṇīto, padhānabhāvaṁ",
  "atk-s0517a2:127_13": "nītoti vā paṇīto, paṇīte adhimutto visaṭṭhacitto tapparamo paṇītādhimutto, tassa",
  "atk-s0517a2:127_14": "bhāvo paṇītādhimuttatā. Sā ca phalasamāpattādhimuttā pubbabhāgapaññā eva.",
  "atk-s0517a2:128_0": "Araṇavihāreti nikkilesavihāre. Rāgādayo hi raṇanti satte cuṇṇenti pīḷentīti raṇā,",
  "atk-s0517a2:128_1": "raṇanti etehi sattā kandanti paridevantīti vā raṇā. Vutto tividhopi vihāro. Natthi",
  "atk-s0517a2:128_2": "etassa raṇāti araṇo. Vividhe paccanīkadhamme haranti etenāti vihāro. Tasmiṁ araṇe",
  "atk-s0517a2:128_3": "vihāre. Niddesavāre vuttapaṭhamajjhānādīni ca paṇītādhimuttatāya eva saṅgahitāni.",
  "atk-s0517a2:128_4": "Phalasamāpattiṁ samāpajjitukāmatāya hi paṭhamajjhānādiṁ samāpajjitvā vuṭṭhāya jhānasampayuttadhamme",
  "atk-s0517a2:128_5": "vipassati, yā ca araṇavibhaṅgasuttante bhagavatā desitā araṇapaṭipadā, sāpi imināva",
  "atk-s0517a2:128_6": "saṅgahitāti veditabbā. Vuttañhi tattha bhagavatā –",
  "atk-s0517a2:129_0": "“Araṇavibhaṅgaṁ vo, bhikkhave, desessāmi…pe… na kāmasukhaṁ anuyuñjeyya hīnaṁ gammaṁ",
  "atk-s0517a2:129_1": "pothujjanikaṁ anariyaṁ anatthasaṁhitaṁ, na ca attakilamathānuyogaṁ anuyuñjeyya dukkhaṁ",
  "atk-s0517a2:129_2": "anariyaṁ anatthasaṁhitaṁ. Ete kho, bhikkhave, ubho ante anupagamma majjhimā paṭipadā",
  "atk-s0517a2:129_3": "tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya",
  "atk-s0517a2:129_4": "nibbānāya saṁvattati. Ussādanañca jaññā, apasādanañca jaññā, ussādanañca ñatvā apasādanañca",
  "atk-s0517a2:129_5": "ñatvā nevussādeyya na apasādeyya, dhammameva deseyya. Sukhavinicchayaṁ jaññā, sukhavinicchayaṁ",
  "atk-s0517a2:129_6": "ñatvā ajjhattaṁ sukhamanuyuñjeyya, rahovādaṁ na bhāseyya, sammukhā na khīṇaṁ bhaṇe,",
  "atk-s0517a2:129_7": "ataramānova bhāseyya no taramāno, janapadaniruttiṁ nābhiniveseyya, samaññaṁ nātidhāveyyāti.",
  "atk-s0517a2:129_8": "Ayamuddeso araṇavibhaṅgassa …pe… tatra, bhikkhave, yo kāmapaṭisandhisukhino somanassānuyogaṁ",
  "atk-s0517a2:129_9": "ananuyogo hīnaṁ…pe… anatthasaṁhitaṁ, adukkho eso dhammo avighāto anupāyāso apariḷāho",
  "atk-s0517a2:129_10": "sammāpaṭipadā. Tasmā eso dhammo araṇo…pe… tatra, bhikkhave, yo attakilamathānuyogaṁ",
  "atk-s0517a2:129_11": "ananuyogo dukkhaṁ anariyaṁ anatthasaṁhitaṁ. Adukkho eso dhammo …pe… tasmā eso dhammo",
  "atk-s0517a2:129_12": "araṇo. Tatra, bhikkhave, yāyaṁ majjhimā paṭipadā tathāgatena abhisambuddhā…pe… adukkho",
  "atk-s0517a2:129_13": "eso dhammo…pe… tasmā eso dhammo araṇo…pe… tatra, bhikkhave, yāyaṁ nevussādanā na",
  "atk-s0517a2:129_14": "apasādanā dhammadesanā ca, adukkho eso dhammo…pe… tasmā eso dhammo araṇo…pe… tatra,",
  "atk-s0517a2:129_15": "bhikkhave, yadidaṁ nekkhammasukhaṁ pavivekasukhaṁ upasamasukhaṁ sambodhisukhaṁ, adukkho",
  "atk-s0517a2:129_16": "eso dhammo…pe… tasmā eso dhammo araṇo…pe… tatra, bhikkhave, yvāyaṁ rahovādo bhūto",
  "atk-s0517a2:129_17": "taccho atthasaṁhito, adukkho eso dhammo…pe… tasmā eso dhammo araṇo …pe… tatra, bhikkhave,",
  "atk-s0517a2:129_18": "yvāyaṁ sammukhā khīṇavādo bhūto taccho atthasaṁhito, adukkho eso dhammo…pe… tasmā",
  "atk-s0517a2:129_19": "eso dhammo araṇo…pe… tatra, bhikkhave, yadidaṁ ataramānassa bhāsitaṁ, adukkho eso",
  "atk-s0517a2:129_20": "dhammo…pe… tasmā eso dhammo araṇo…pe… tatra, bhikkhave, yvāyaṁ janapadaniruttiyā",
  "atk-s0517a2:129_21": "ca anabhiniveso samaññāya ca anatisāro, adukkho eso dhammo…pe… tasmā eso dhammo araṇoti.",
  "atk-s0517a2:129_22": "Tasmātiha, bhikkhave, saraṇañca dhammaṁ jānissāma, araṇañca dhammaṁ jānissāma. Saraṇañca",
  "atk-s0517a2:129_23": "dhammaṁ ñatvā araṇañca dhammaṁ ñatvā araṇaṁ paṭipadaṁ paṭipajjissāmāti evañhi vo,",
  "atk-s0517a2:129_24": "bhikkhave, sikkhitabbaṁ. Subhūti ca pana, bhikkhave, kulaputto araṇapaṭipadaṁ paṭipanno”ti.",
  "atk-s0517a2:130_0": "Tattha majjhimā paṭipadā dassanādhipateyyena ca santena vihārādhigamena ca saṅgahitā.",
  "atk-s0517a2:130_1": "Kāmasukhaṁ attakilamathaṁ ananuyogo majjhimā paṭipadā eva. Arahato hi vipassanāpubbabhāgamajjhimā",
  "atk-s0517a2:130_2": "paṭipadā hoti, arahattaphalasamāpatti aṭṭhaṅgamaggavasena majjhimā paṭipadā ca. Sesā",
  "atk-s0517a2:130_3": "pana paṇītādhimuttatāya eva saṅgahitāti veditabbā. Kiñcāpi sabbepi arahanto araṇavihārino,",
  "atk-s0517a2:130_4": "aññe arahanto dhammaṁ desentā “sammāpaṭipanne sammāpaṭipannā”ti “micchāpaṭipanne",
  "atk-s0517a2:130_5": "micchāpaṭipannā”ti puggalavasenāpi ussādanāpasādanāni katvā dhammaṁ desenti. Subhūtitthero",
  "atk-s0517a2:130_6": "pana “ayaṁ micchāpaṭipadā, ayaṁ sammāpaṭipadā”ti dhammavaseneva dhammaṁ desesi. Teneva",
  "atk-s0517a2:130_7": "bhagavā taṁyeva araṇapaṭipadaṁ paṭipannoti ca vaṇṇesi, “etadaggaṁ, bhikkhave, mama",
  "atk-s0517a2:130_8": "sāvakānaṁ bhikkhūnaṁ araṇavihārīnaṁ yadidaṁ subhūtī”ti ca araṇavihārīnaṁ aggaṭṭhāne ṭhapesīti.",
  "atk-s0517a2:131_0": "34.Dvīhi balehīti samathabalavipassanābalehi. Samannāgatattāti yuttattā paripuṇṇattā",
  "atk-s0517a2:131_1": "vā. Tayo cāti vibhattivipallāso, tiṇṇañcāti vuttaṁ hoti. Saṅkhārānanti vacīsaṅkhārakāyasaṅkhāracittasaṅkhārānaṁ.",
  "atk-s0517a2:131_2": "Paṭippassaddhiyāti paṭippassaddhatthaṁ nirodhatthaṁ, appavattatthanti vuttaṁ hoti.",
  "atk-s0517a2:131_3": "Soḷasahīti aniccānupassanādīni aṭṭha, maggaphalāni aṭṭhāti soḷasahi. Ñāṇacariyāhīti",
  "atk-s0517a2:131_4": "ñāṇappavattīhi. Navahīti rūpārūpāvacarasamādhi tadupacāro cāti navahi. Vasibhāvatā",
  "atk-s0517a2:131_5": "paññāti lahutā, yathāsukhavattanaṁ issariyaṁ vaso, so assa atthīti vasī, vasino bhāvo",
  "atk-s0517a2:131_6": "vasibhāvo, vasibhāvo eva vasibhāvatā, yathā pāṭikulyameva pāṭikulyatā. Evaṁvidhā",
  "atk-s0517a2:131_7": "paññā vasibhāvatāya paññāti vā attho. Si-kāraṁ dīghaṁ katvā ca paṭhanti. Samannāgatattā",
  "atk-s0517a2:131_8": "ca paṭippassaddhiyā ca ñāṇacariyāhi ca samādhicariyāhi cāti ca-kāro sambandhitabbo.",
  "atk-s0517a2:132_0": "Nirodhasamāpattiyā ñāṇanti anāgāmiarahantānaṁ nirodhasamāpattinimittaṁ ñāṇaṁ, yathā",
  "atk-s0517a2:132_1": "ajinamhi haññate dīpīti. Nirodhasamāpattīti ca nevasaññānāsaññāyatanassa abhāvamattaṁ,",
  "atk-s0517a2:132_2": "na koci dhammo, paññattimattaṁ abhāvamattattā nirodhoti ca. Samāpajjantena samāpajjīyati",
  "atk-s0517a2:132_3": "nāmāti samāpattīti ca vuccati.",
  "atk-s0517a2:133_0": "35.Sampajānassāti sammā pakārehi jānātīti sampajāno. Tassa sampajānassa. Pavattapariyādāneti",
  "atk-s0517a2:133_1": "pavattanaṁ pavattaṁ, samudācāroti attho. Kilesapavattaṁ khandhapavattañca. Tassa",
  "atk-s0517a2:133_2": "pavattassa pariyādānaṁ parikkhayo appavatti pavattapariyādānaṁ. Tasmiṁ pavattapariyādāne.",
  "atk-s0517a2:133_3": "Parinibbāne ñāṇanti arahato kāmacchandādīnaṁ parinibbānaṁ appavattaṁ anupādisesaparinibbānañca",
  "atk-s0517a2:133_4": "paccavekkhantassa tasmiṁ kilesaparinibbāne khandhaparinibbāne ca pavattaṁ ñāṇaṁ.",
  "atk-s0517a2:134_0": "36.Sabbadhammānanti sabbesaṁ tebhūmakadhammānaṁ. Sammā samucchedeti santatisamucchedavasena",
  "atk-s0517a2:134_1": "suṭṭhu nirodhe. Nirodhe ca anupaṭṭhānatāti nirodhe gate puna na upaṭṭhānatāya, puna",
  "atk-s0517a2:134_2": "anuppattiyanti attho. Sammāsamucchede ca nirodhe ca anupaṭṭhānatā cāti ca-kāro sambandhitabbo.",
  "atk-s0517a2:135_0": "Samasīsaṭṭhe ñāṇanti nekkhammādīni sattatiṁsa samāni, taṇhādīni terasa sīsāni. Paccanīkadhammānaṁ",
  "atk-s0517a2:135_1": "samitattā samāni, yathāyogaṁ padhānattā ca koṭittā ca sīsāni. Ekasmiṁ iriyāpathe",
  "atk-s0517a2:135_2": "vā ekasmiṁ roge vā sabhāgasantativasena ekasmiṁ jīvitindriye vā nekkhammādīni samāni",
  "atk-s0517a2:135_3": "ca saddhādīni sīsāni ca assa santīti samasīsī, samasīsissa attho samasīsaṭṭho. Tasmiṁ",
  "atk-s0517a2:135_4": "samasīsaṭṭhe, samasīsibhāveti attho. Ekasmiṁ iriyāpathe roge vā sabhāgasantativasena",
  "atk-s0517a2:135_5": "jīvite vā vipassanaṁ ārabhitvā tasmiṁyeva iriyāpathe roge sabhāgajīvite vā cattāri",
  "atk-s0517a2:135_6": "maggaphalāni patvā, tasmiṁyeva parinibbāyantassa arahatoyeva samasīsibhāvo hotīti",
  "atk-s0517a2:135_7": "tasmiṁ samasīsibhāve ñāṇanti vuttaṁ hoti. Vuttañca puggalapaññattiyaṁ, tassā ca aṭṭhakathāyaṁ –",
  "atk-s0517a2:136": "“Katamo ca puggalo samasīsī? Yassa puggalassa apubbaṁ acarimaṁ āsavapariyādānañca hoti jīvitapariyādānañca. Ayaṁ vuccati puggalo samasīsī”ti.",
  "atk-s0517a2:137_0": "“Samasīsiniddese apubbaṁ acarimanti apure apacchā, santatipaccuppannavasena ekavāraṁyeva,",
  "atk-s0517a2:137_1": "ekakālaṁyevāti attho. Pariyādānanti parikkhayo. Ayanti ayaṁ puggalo samasīsī nāma",
  "atk-s0517a2:137_2": "vuccati. So panesa tividho hoti iriyāpathasamasīsī rogasamasīsī jīvitasamasīsīti.",
  "atk-s0517a2:137_3": "Tattha yo caṅkamantova vipassanaṁ ārabhitvā arahattaṁ patvā caṅkamantova parinibbāti,",
  "atk-s0517a2:137_4": "yo ṭhitakova vipassanaṁ ārabhitvā arahattaṁ patvā ṭhitakova parinibbāti, yo nisinnova",
  "atk-s0517a2:137_5": "vipassanaṁ ārabhitvā arahattaṁ patvā nisinnova parinibbāti, yo nipannova vipassanaṁ",
  "atk-s0517a2:137_6": "ārabhitvā arahattaṁ patvā nipannova parinibbāti, ayaṁ iriyāpathasamasīsī nāma. Yo",
  "atk-s0517a2:137_7": "pana ekaṁ rogaṁ patvā antorogeyeva vipassanaṁ ārabhitvā arahattaṁ patvā teneva rogena",
  "atk-s0517a2:137_8": "parinibbāti, ayaṁ rogasamasīsī nāma. Kataro jīvitasamasīsī? Terasa sīsāni. Tattha",
  "atk-s0517a2:137_9": "kilesasīsaṁ avijjaṁ arahattamaggo pariyādiyati, pavattasīsaṁ jīvitindriyaṁ cuticittaṁ",
  "atk-s0517a2:137_10": "pariyādiyati, avijjāpariyādāyakaṁ cittaṁ jīvitindriyaṁ pariyādātuṁ na sakkoti, jīvitindriyapariyādāyakaṁ",
  "atk-s0517a2:137_11": "cittaṁ avijjaṁ pariyādātuṁ na sakkoti. Avijjāpariyādāyakaṁ cittaṁ aññaṁ, jīvitindriyapariyādāyakaṁ",
  "atk-s0517a2:137_12": "cittaṁ aññaṁ. Yassa cetaṁ sīsadvayaṁ samaṁ pariyādānaṁ gacchati, so jīvitasamasīsī",
  "atk-s0517a2:137_13": "nāma. Kathamidaṁ samaṁ hotīti? Vārasamatāya. Yasmiñhi vāre maggavuṭṭhānaṁ hoti. Sotāpattimagge",
  "atk-s0517a2:137_14": "pañca paccavekkhaṇāni, sakadāgāmimagge pañca, anāgāmimagge pañca, arahattamagge cattārīti",
  "atk-s0517a2:137_15": "ekūnavīsatime paccavekkhaṇañāṇe patiṭṭhāya bhavaṅgaṁ otaritvā parinibbāyati. Imāya",
  "atk-s0517a2:137_16": "vārasamatāya eva ubhayasīsapariyādānampi samaṁ hoti nāma. Tenāyaṁ puggalo ‘jīvitasamasīsī’ti",
  "atk-s0517a2:137_17": "vuccati. Ayameva ca idha adhippeto”ti.",
  "atk-s0517a2:138_0": "37. Idāni yasmā sutamayasīlamayabhāvanāmayañāṇāni vaṭṭapādakāni sallekhā nāma na",
  "atk-s0517a2:138_1": "honti, lokuttarapādakāneva etāni ca aññāni ca ñāṇāni sallekhāti vuccanti, tasmā paccanīkasallekhanākārena",
  "atk-s0517a2:138_2": "pavattāni ñāṇāni dassetuṁ samasīsaṭṭhe ñāṇānantaraṁ sallekhaṭṭhe ñāṇaṁ uddiṭṭhaṁ.",
  "atk-s0517a2:138_3": "Tattha puthunānattatejapariyādāne paññāti lokuttarehi asammissaṭṭhena puthūnaṁ rāgādīnañca",
  "atk-s0517a2:138_4": "nānattānaṁ nānāsabhāvānaṁ kāmacchandādīnañca santāpanaṭṭhena “tejā”ti laddhanāmānaṁ",
  "atk-s0517a2:138_5": "dussīlyādīnañca pariyādāne khepane paññā, nekkhammādimhi sattatiṁsabhede dhamme paññāti",
  "atk-s0517a2:138_6": "vuttaṁ hoti. Atha vā puthubhūtā nānattabhūtā ca tejā eva tesaṁ puthubhūtānaṁ nānattabhūtānaṁ",
  "atk-s0517a2:138_7": "dussīlyādīnaṁ pañcannaṁ tejānaṁ pariyādāne paññāti attho. Tejehiyeva puthūnaṁ nānattānañca",
  "atk-s0517a2:138_8": "saṅgahaṁ niddesavāre pakāsayissāma.",
  "atk-s0517a2:139_0": "Sallekhaṭṭhe ñāṇanti paccanīkadhamme sallekhati samucchindatīti sallekho, tasmiṁ",
  "atk-s0517a2:139_1": "nekkhammādike sattatiṁsappabhede sallekhasabhāve ñāṇaṁ. “Pare vihiṁsakā bhavissanti,",
  "atk-s0517a2:139_2": "mayamettha avihiṁsakā bhavissāmāti sallekho karaṇīyo”tiādinā nayena bhagavatā sallekhasuttante",
  "atk-s0517a2:139_3": "vutto catucattālīsabhedopi sallekho iminā saṅgahitoyevāti veditabbo.",
  "atk-s0517a2:140_0": "38. Idāni sallekhe ṭhitena kattabbaṁ sammappadhānavīriyaṁ dassetuṁ tadanantaraṁ vīriyārambhe",
  "atk-s0517a2:140_1": "ñāṇaṁ uddiṭṭhaṁ. Tattha asallīnattapahitattapaggahaṭṭheti kosajjavasena asallīno",
  "atk-s0517a2:140_2": "asaṅkucito attā assāti asallīnatto. Attāti cittaṁ. Yathāha –",
  "atk-s0517a2:141": "“Udakañhi nayanti nettikā, usukārā namayanti tejanaṁ;",
  "atk-s0517a2:142": "Dāruṁ namayanti tacchakā, attānaṁ damayanti paṇḍitā”ti. ādi –",
  "atk-s0517a2:143_0": "Kāye ca jīvite ca anapekkhatāya pahito pesito vissaṭṭho attā etenāti pahitatto. Attāti",
  "atk-s0517a2:143_1": "attabhāvo. Yathāha – “yā pana bhikkhunī attānaṁ vadhitvā vadhitvā rodeyyā”tiādi.",
  "atk-s0517a2:143_2": "Asallīnatto ca so pahitatto cāti asallīnattapahitatto. Sahajātadhamme paggaṇhāti",
  "atk-s0517a2:143_3": "upatthambhetīti paggaho, paggaho eva attho paggahaṭṭho, paggahasabhāvoti attho. Asallīnattapahitattassa",
  "atk-s0517a2:143_4": "paggahaṭṭho asallīnattapahitattapaggahaṭṭho. Tasmiṁ asallīnattapahitattapaggahaṭṭhe.",
  "atk-s0517a2:143_5": "“Tasmātiha, bhikkhave, tumhepi appaṭivānaṁ padaheyyātha. Kāmaṁ taco ca nhāru ca aṭṭhi",
  "atk-s0517a2:143_6": "ca avasissatu, upasussatu sarīre maṁsalohitaṁ. Yaṁ taṁ purisathāmena purisavīriyena",
  "atk-s0517a2:143_7": "purisaparakkamena pattabbaṁ, na taṁ apāpuṇitvā vīriyassa saṇṭhānaṁ bhavissatī”ti",
  "atk-s0517a2:143_8": "vuttattā asallīnattapahitattavacanena padhānasmiṁ appaṭivānitā anivattanatā vuttā.",
  "atk-s0517a2:143_9": "Paggahaṭṭhavacanena pana kosajjuddhaccavimuttaṁ samappavattaṁ vīriyaṁ vuttaṁ.",
  "atk-s0517a2:144_0": "Vīriyārambhe ñāṇanti vīrabhāvo vīriyaṁ, vīrānaṁ vā kammaṁ, vidhinā vā nayena upāyena",
  "atk-s0517a2:144_1": "īrayitabbaṁ pavattayitabbanti vīriyaṁ. Tadetaṁ ussāhalakkhaṇaṁ, sahajātānaṁ dhammānaṁ",
  "atk-s0517a2:144_2": "upatthambhanarasaṁ, asaṁsīdanabhāvapaccupaṭṭhānaṁ, “saṁviggo yoniso padahatī”ti vacanato",
  "atk-s0517a2:144_3": "saṁvegapadaṭṭhānaṁ, vīriyārambhavatthupadaṭṭhānaṁ vā. Sammā āraddhaṁ sabbasampattīnaṁ",
  "atk-s0517a2:144_4": "mūlaṁ hotīti daṭṭhabbaṁ. Vīriyasaṅkhāto ārambho vīriyārambho. Iminā sesārambhe paṭikkhipati.",
  "atk-s0517a2:144_5": "Ayañhi ārambhasaddo kamme āpattiyaṁ kiriyāyaṁ vīriye hiṁsāyaṁ vikopaneti anekesu atthesu āgato.",
  "atk-s0517a2:145": "“Yaṁkiñci dukkhaṁ sambhoti, sabbaṁ ārambhapaccayā;",
  "atk-s0517a2:146": "Ārambhānaṁ nirodhena, natthi dukkhassa sambhavo”ti. –",
  "atk-s0517a2:147_0": "Ettha hi kammaṁ ārambhoti āgataṁ. “Ārambhati ca vippaṭisārī ca hotī”ti ettha āpatti.",
  "atk-s0517a2:147_1": "“Mahāyaññā mahārambhā, na te honti mahapphalā”ti ettha yūpussāpanādikiriyā. “Ārambhatha",
  "atk-s0517a2:147_2": "nikkamatha, yuñjatha buddhasāsane”ti ettha vīriyaṁ. “Samaṇaṁ gotamaṁ uddissa pāṇaṁ",
  "atk-s0517a2:147_3": "ārambhantī”ti ettha hiṁsā. “Bījagāmabhūtagāmasamārambhā paṭivirato hotī”ti ettha",
  "atk-s0517a2:147_4": "chedanabhañjanādikaṁ vikopanaṁ. Idha pana vīriyameva adhippetaṁ. Tena vuttaṁ “vīriyasaṅkhāto",
  "atk-s0517a2:147_5": "ārambho vīriyārambho”ti. Vīriyañhi ārabhanakavasena ārambhoti vuccati. Tasmiṁ vīriyārambhe",
  "atk-s0517a2:147_6": "ñāṇaṁ. Asallīnattā pahitattātipi paṭhanti, asallīnabhāvena pahitabhāvenāti attho.",
  "atk-s0517a2:147_7": "Purimapāṭhoyeva sundaro. Keci pana “satidhammavicayavīriyapītisambojjhaṅgānaṁ samatā",
  "atk-s0517a2:147_8": "asallīnattatā, satisamādhipassaddhiupekkhāsambojjhaṅgānaṁ samatā pahitattatā, sattannaṁ",
  "atk-s0517a2:147_9": "sambojjhaṅgānaṁ samatā paggahaṭṭho”ti vaṇṇayanti.",
  "atk-s0517a2:148_0": "39. Idāni sammāvāyāmasiddhaṁ maggaphalaṁ pattena lokahitatthaṁ dhammadesanā kātabbāti",
  "atk-s0517a2:148_1": "dassetuṁ tadanantaraṁ atthasandassane ñāṇaṁ uddiṭṭhaṁ. Tattha nānādhammappakāsanatāti",
  "atk-s0517a2:148_2": "sabbasaṅkhatāsaṅkhatavasena nānādhammānaṁ pakāsanatā dīpanatā desanatā. Pakāsanatāti",
  "atk-s0517a2:148_3": "ca pakāsanā eva. Atthasandassaneti nānāatthānaṁ paresaṁ sandassane. Dhammā ca atthā ca te eva.",
  "atk-s0517a2:149_0": "40. Idāni paresaṁ dhammiyā kathāya sandassentassa tassa ariyapuggalassa yathāsabhāvadhammadesanākāraṇaṁ",
  "atk-s0517a2:149_1": "dassanavisuddhiṁ dassetuṁ tadanantaraṁ dassanavisuddhiñāṇaṁ uddiṭṭhaṁ. Tattha sabbadhammānaṁ",
  "atk-s0517a2:149_2": "ekasaṅgahatā nānattekattapaṭivedheti sabbesaṁ saṅkhatāsaṅkhatadhammānaṁ ekasaṅgahatāya",
  "atk-s0517a2:149_3": "ca kāmacchandādīnaṁ nānattassa ca nekkhammādīnaṁ ekattassa ca paṭivedho, abhisamayoti",
  "atk-s0517a2:149_4": "attho. So pana maggapaññā phalapaññā ca. Maggapaññā saccābhisamayakkhaṇe saccābhisamayavasena",
  "atk-s0517a2:149_5": "paṭivijjhatīti paṭivedho, phalapaññā paṭividdhattā paṭivedho. Ekasaṅgahatāti ettha",
  "atk-s0517a2:149_6": "jātisaṅgaho, sañjātisaṅgaho, kiriyāsaṅgaho, gaṇanasaṅgahoti catubbidho saṅgaho. Tattha",
  "atk-s0517a2:149_7": "“sabbe khattiyā āgacchantu, sabbe brāhmaṇā, sabbe vessā, sabbe suddā āgacchantu”,",
  "atk-s0517a2:149_8": "“yā, cāvuso visākha, sammāvācā, yo ca sammākammanto, yo ca sammāājīvo, ime dhammā",
  "atk-s0517a2:149_9": "sīlakkhandhe saṅgahitā”ti ayaṁ jātisaṅgaho nāma. “Ekajātikā āgacchantū”ti vuttaṭṭhāne",
  "atk-s0517a2:149_10": "viya hi idha sabbe jātiyā ekasaṅgahitā. “Sabbe kosalakā āgacchantu, sabbe māgadhikā,",
  "atk-s0517a2:149_11": "sabbe bhārukacchakā āgacchantu”, “yo, cāvuso visākha, sammāvāyāmo, yā ca sammāsati,",
  "atk-s0517a2:149_12": "yo ca sammāsamādhi, ime dhammā samādhikkhandhe saṅgahitā”ti ayaṁ sañjātisaṅgaho nāma.",
  "atk-s0517a2:149_13": "“Ekaṭṭhāne jātā saṁvaḍḍhā āgacchantū”ti vuttaṭṭhāne viya hi idha sabbe jātiṭṭhānena",
  "atk-s0517a2:149_14": "nivutthokāsena ekasaṅgahitā. “Sabbe hatthārohā āgacchantu, sabbe assārohā āgacchantu,",
  "atk-s0517a2:149_15": "sabbe rathikā āgacchantu”, “yā, cāvuso visākha, sammādiṭṭhi, yo ca sammāsaṅkappo,",
  "atk-s0517a2:149_16": "ime dhammā paññākkhandhe saṅgahitā”ti ayaṁ kiriyāsaṅgaho nāma. Sabbeva hi te attano",
  "atk-s0517a2:149_17": "kiriyākaraṇena ekasaṅgahitā. “Cakkhāyatanaṁ katamaṁ khandhagaṇanaṁ gacchati, cakkhāyatanaṁ",
  "atk-s0517a2:149_18": "rūpakkhandhagaṇanaṁ gacchati. Hañci cakkhāyatanaṁ rūpakkhandhagaṇanaṁ gacchati, tena",
  "atk-s0517a2:149_19": "vata re vattabbe cakkhāyatanaṁ rūpakkhandhena saṅgahita”nti ayaṁ gaṇanasaṅgaho nāma.",
  "atk-s0517a2:149_20": "Ayamidha adhippeto. Tathaṭṭhādīsu dvādasasu ākāresu visuṁ visuṁ ekena saṅgaho gaṇanaparicchedo",
  "atk-s0517a2:149_21": "etesanti ekasaṅgahā, ekasaṅgahānaṁ bhāvo ekasaṅgahatā.",
  "atk-s0517a2:150_0": "Dassanavisuddhiñāṇanti maggaphalañāṇaṁ dassanaṁ. Dassanameva visuddhi dassanavisuddhi,",
  "atk-s0517a2:150_1": "dassanavisuddhi eva ñāṇaṁ dassanavisuddhiñāṇaṁ. Maggañāṇaṁ visujjhatīti dassanavisuddhi,",
  "atk-s0517a2:150_2": "phalañāṇaṁ visuddhattā dassanavisuddhi.",
  "atk-s0517a2:151_0": "41. Idāni dassanavisuddhisādhakāni vipassanāñāṇāni dvidhā dassetuṁ tadanantaraṁ khantiñāṇapariyogāhaṇañāṇāni",
  "atk-s0517a2:151_1": "uddiṭṭhāni. Tattha viditattā paññāti rūpakkhandhādīnaṁ aniccādito viditattā pavattā",
  "atk-s0517a2:151_2": "paññā. Khantiñāṇanti viditameva khamatīti khanti, khanti eva ñāṇaṁ khantiñāṇaṁ. Etena",
  "atk-s0517a2:151_3": "adhivāsanakhantiṁ paṭikkhipati. Etaṁ kalāpasammasanādivasena pavattaṁ taruṇavipassanāñāṇaṁ.",
  "atk-s0517a2:152_0": "42.Phuṭṭhattā paññāti rūpakkhandhādīnaṁ aniccādivasena ñāṇaphassena phuṭṭhattā pavattā",
  "atk-s0517a2:152_1": "paññā. Pariyogāhaṇe ñāṇanti phuṭṭhameva pariyogāhati pavisatīti pariyogāhaṇaṁ ñāṇaṁ.",
  "atk-s0517a2:152_2": "Gā-kāraṁ rassaṁ katvāpi paṭhanti. Etaṁ bhaṅgānupassanādivasena pavattaṁ tikkhavipassanāñāṇaṁ.",
  "atk-s0517a2:152_3": "Keci pana “vipassanāñāṇameva saddhāvāhissa khantiñāṇaṁ, paññāvāhissa pariyogāhaṇañāṇa”nti",
  "atk-s0517a2:152_4": "vadanti. Evaṁ sante etāni dve ñāṇāni ekassa na sambhavanti, tadasambhave ekassa sāvakassa",
  "atk-s0517a2:152_5": "sattasaṭṭhi sāvakasādhāraṇañāṇāni na sambhavanti, tasmā taṁ na yujjati.",
  "atk-s0517a2:153_0": "43. Idāni yasmā puthujjanā sekkhā ca vipassanūpage khandhādayo dhamme sakale eva",
  "atk-s0517a2:153_1": "sammasanti, na tesaṁ ekadesaṁ, tasmā tesaṁ padesavihāro na labbhati, arahatoyeva",
  "atk-s0517a2:153_2": "yathāruci padesavihāro labbhatīti dassanavisuddhisādhakāni ñāṇāni vatvā tadanantaraṁ",
  "atk-s0517a2:153_3": "arahato dassanavisuddhisiddhaṁ padesavihārañāṇaṁ uddiṭṭhaṁ. Tattha samodahane paññāti",
  "atk-s0517a2:153_4": "khandhādīnaṁ ekadesassa vedanādhammassa samodahanapaññā, sampiṇḍanapaññā rāsikaraṇapaññā.",
  "atk-s0517a2:153_5": "Samodhāne paññātipi pāṭho, soyeva attho.",
  "atk-s0517a2:154_0": "Padesavihāre ñāṇanti khandhādīnaṁ padesena ekadesena avayavena vihāro padesavihāro,",
  "atk-s0517a2:154_1": "tasmiṁ padesavihāre ñāṇaṁ. Tattha padeso nāma khandhapadeso āyatanadhātusaccaindriyapaccayākārasatipaṭṭhānajhānanāmarūpadhammapadesoti",
  "atk-s0517a2:154_2": "nānāvidho. Evaṁ nānāvidho cesa vedanā eva. Kathaṁ? Pañcannaṁ khandhānaṁ vedanākkhandhavasena",
  "atk-s0517a2:154_3": "khandhekadeso, dvādasannaṁ āyatanānaṁ vedanāvasena dhammāyatanekadeso, aṭṭhārasannaṁ",
  "atk-s0517a2:154_4": "dhātūnaṁ vedanāvasena dhammadhātekadeso, catunnaṁ saccānaṁ vedanāvasena dukkhasaccekadeso,",
  "atk-s0517a2:154_5": "bāvīsatiyā indriyānaṁ pañcavedanindriyavasena indriyekadeso, dvādasannaṁ paṭiccasamuppādaṅgānaṁ",
  "atk-s0517a2:154_6": "phassapaccayā vedanāvasena paccayākārekadeso, catunnaṁ satipaṭṭhānānaṁ vedanānupassanāvasena",
  "atk-s0517a2:154_7": "satipaṭṭhānekadeso, catunnaṁ jhānānaṁ sukhaupekkhāvasena jhānekadeso, nāmarūpānaṁ",
  "atk-s0517a2:154_8": "vedanāvasena nāmarūpekadeso, kusalādīnaṁ sabbadhammānaṁ vedanāvasena dhammekadesoti",
  "atk-s0517a2:154_9": "evaṁ vedanā eva khandhādīnaṁ padeso, tassā vedanāya eva paccavekkhaṇavasena padesavihāro.",
  "atk-s0517a2:155_0": "44. Idāni yasmā samādhibhāvanāmayañāṇādīni bhāventā puthujjanā sekkhā ca te te bhāvetabbabhāvanādhamme",
  "atk-s0517a2:155_1": "adhipatī jeṭṭhake katvā tena tena pahātabbe tappaccanīke nānāsabhāve dhamme anekādīnave",
  "atk-s0517a2:155_2": "ādīnavato paccavekkhitvā tassa tassa bhāvanādhammassa vasena cittaṁ patiṭṭhapetvā",
  "atk-s0517a2:155_3": "te te paccanīkadhamme pajahanti. Pajahantā vipassanākāle sabbasaṅkhāre suññato disvā",
  "atk-s0517a2:155_4": "pacchā samucchedena pajahanti, tathā pajahantā ca ekābhisamayavasena saccāni paṭivijjhantā",
  "atk-s0517a2:155_5": "pajahanti. Yathāvutteheva ākārehi sabbepi ariyā yathāyogaṁ paṭipajjanti, tasmā padesavihārañāṇānantaraṁ",
  "atk-s0517a2:155_6": "saññāvivaṭṭañāṇādīni cha ñāṇāni yathākkamena uddiṭṭhāni. Tattha adhipatattā paññāti",
  "atk-s0517a2:155_7": "nekkhammādīnaṁ adhipatibhāvena nekkhammādīni adhikāni katvā tadadhikabhāvena pavattā",
  "atk-s0517a2:155_8": "paññāti attho. Saññāvivaṭṭe ñāṇanti saññāya vivaṭṭanaṁ parāvaṭṭanaṁ parammukhabhāvoti",
  "atk-s0517a2:155_9": "saññāvivaṭṭo, yāya saññāya te te bhāvanādhamme adhipatiṁ karoti, tāya saññāya hetubhūtāya,",
  "atk-s0517a2:155_10": "karaṇabhūtāya vā tato tato kāmacchandādito vivaṭṭane ñāṇanti vuttaṁ hoti. Etto vivaṭṭoti",
  "atk-s0517a2:155_11": "avuttepi yato vivaṭṭati, tato eva vivaṭṭoti gayhati yathā vivaṭṭanānupassanāya. Sā",
  "atk-s0517a2:155_12": "pana saññā sañjānanalakkhaṇā, tadevetanti puna sañjānanapaccayanimittakaraṇarasā",
  "atk-s0517a2:155_13": "dāruādīsu tacchakādayo viya, yathāgahitanimittavasena abhinivesakaraṇapaccupaṭṭhānā",
  "atk-s0517a2:155_14": "hatthidassakaandhā viya, ārammaṇe anogāḷhavuttitāya aciraṭṭhānapaccupaṭṭhānā vā vijju",
  "atk-s0517a2:155_15": "viya, yathāupaṭṭhitavisayapadaṭṭhānā tiṇapurisakesu migapotakānaṁ purisāti uppannasaññā viya.",
  "atk-s0517a2:156_0": "45.Nānatte paññāti nānāsabhāve bhāvetabbato aññasabhāve kāmacchandādike ādīnavadassanena",
  "atk-s0517a2:156_1": "pavattā paññā. Nānatteti ca nimittatthe bhummavacanaṁ. Nānattappahānaṁ vā nānattaṁ,",
  "atk-s0517a2:156_2": "nānattappahānanimittaṁ nānattappahānahetu nekkhammādīsu paññāti adhippāyo. Cetovivaṭṭe",
  "atk-s0517a2:156_3": "ñāṇanti cetaso kāmacchandādito vivaṭṭanaṁ nekkhammādīsu ñāṇaṁ. Cetoti cettha cetanā",
  "atk-s0517a2:156_4": "adhippetā. Sā cetanābhāvalakkhaṇā, abhisandahanalakkhaṇā vā, āyūhanarasā, saṁvidahanapaccupaṭṭhānā",
  "atk-s0517a2:156_5": "sakiccaparakiccasādhakā jeṭṭhasissamahāvaḍḍhakiādayo viya. Accāyikakammānussaraṇādīsu",
  "atk-s0517a2:156_6": "ca panāyaṁ sampayuttānaṁ ussāhanabhāvena pākaṭā hoti.",
  "atk-s0517a2:157_0": "46.Adhiṭṭhānepaññāti nekkhammādivasena cittassa patiṭṭhāpane paññā. Cittavivaṭṭe",
  "atk-s0517a2:157_1": "ñāṇanti kāmacchandādipahānavasena cittassa vivaṭṭane ñāṇaṁ. Cittañcettha vijānanalakkhaṇaṁ,",
  "atk-s0517a2:157_2": "pubbaṅgamarasaṁ, sandhānapaccupaṭṭhānaṁ, nāmarūpapadaṭṭhānaṁ.",
  "atk-s0517a2:158": "47.Suññate paññāti attattaniyasuññatāya anattānattaniye pavattā anattānupassanā paññā. Ñāṇavivaṭṭe ñāṇanti ñāṇameva abhinivesato vivaṭṭatīti vivaṭṭo, taṁ ñāṇavivaṭṭabhūtaṁ ñāṇaṁ.",
  "atk-s0517a2:159_0": "48.Vosagge paññāti ettha vosajjatīti vosaggo, kāmacchandādīnaṁ vosaggo nekkhammādimhi",
  "atk-s0517a2:159_1": "paññā. Vimokkhavivaṭṭe ñāṇanti kāmacchandādikehi vimuccatīti vimokkho, vimokkho eva",
  "atk-s0517a2:159_2": "vivaṭṭo vimokkhavivaṭṭo, so eva ñāṇaṁ.",
  "atk-s0517a2:160_0": "49.Tathaṭṭhe paññāti ekekassa saccassa catubbidhe catubbidhe aviparītasabhāve kiccavasena",
  "atk-s0517a2:160_1": "asammohato pavattā paññā. Saccavivaṭṭe ñāṇanti catūsu saccesu dubhato vuṭṭhānavasena",
  "atk-s0517a2:160_2": "vivaṭṭatīti saccavivaṭṭo, so eva ñāṇaṁ. Ekameva ñāṇaṁ adhipatikatadhammavasena saññāvivaṭṭoti,",
  "atk-s0517a2:160_3": "pahātabbadhammavasena cetovivaṭṭoti, cittapatiṭṭhāpanavasena cittavivaṭṭoti, paccanīkapahānavasena",
  "atk-s0517a2:160_4": "vimokkhavivaṭṭoti evaṁ catudhā vuttaṁ. Anattānupassanāva suññatākāravasena “ñāṇavivaṭṭe",
  "atk-s0517a2:160_5": "ñāṇa”nti vuttā. Maggañāṇameva heṭṭhā “magge ñāṇa”nti ca, “ānantarikasamādhimhi ñāṇa”nti",
  "atk-s0517a2:160_6": "ca dvidhā vuttaṁ, vivaṭṭanākāravasena “saccavivaṭṭe ñāṇa”nti vuttaṁ.",
  "atk-s0517a2:161_0": "50. Idāni tassa saccavivaṭṭañāṇavasena pavattassa āsavānaṁ khaye ñāṇassa vasena pavattāni",
  "atk-s0517a2:161_1": "kamato cha abhiññāñāṇāni uddiṭṭhāni. Tatthāpi lokapākaṭānubhāvattā ativimhāpananti",
  "atk-s0517a2:161_2": "paṭhamaṁ iddhividhañāṇaṁ uddiṭṭhaṁ, cetopariyañāṇassa visayato dibbasotañāṇaṁ oḷārikavisayanti",
  "atk-s0517a2:161_3": "dutiyaṁ dibbasotañāṇaṁ uddiṭṭhaṁ, sukhumavisayattā tatiyaṁ cetopariyañāṇaṁ uddiṭṭhaṁ.",
  "atk-s0517a2:161_4": "Tīsu vijjāsu pubbenivāsacchādakātītatamavinodakattā paṭhamaṁ pubbenivāsānussatiñāṇaṁ",
  "atk-s0517a2:161_5": "uddiṭṭhaṁ, paccuppannānāgatatamavinodakattā dutiyaṁ dibbacakkhuñāṇaṁ uddiṭṭhaṁ, sabbatamasamucchedakattā",
  "atk-s0517a2:161_6": "tatiyaṁ āsavānaṁ khaye ñāṇaṁ uddiṭṭhaṁ. Tattha kāyampīti rūpakāyampi. Cittampīti",
  "atk-s0517a2:161_7": "pādakajjhānacittampi. Ekavavatthānatāti parikammacittena ekato ṭhapanatāya ca dissamānakāyena,",
  "atk-s0517a2:161_8": "adissamānakāyena vā gantukāmakāle yathāyogaṁ kāyassapi cittassapi missīkaraṇatāya",
  "atk-s0517a2:161_9": "cāti vuttaṁ hoti. Kāyoti cettha sarīraṁ. Sarīrañhi asucisañcayato kucchitānaṁ kesādīnañceva",
  "atk-s0517a2:161_10": "cakkhurogādīnaṁ rogasatānañca āyabhūtato kāyoti vuccati. Sukhasaññañca lahusaññañcāti",
  "atk-s0517a2:161_11": "ettha catutthajjhānasampayuttaṁ ekaṁyeva saññaṁ ākāranānattato dvidhā katvā samuccayattho",
  "atk-s0517a2:161_12": "ca-saddo payutto. Catutthajjhānasmiñhi upekkhā santattā sukhanti vuttā, taṁsampayuttā",
  "atk-s0517a2:161_13": "saññā sukhasaññā. Sāyeva nīvaraṇehi ceva vitakkādipaccanīkehi ca vimuttattā lahusaññā.",
  "atk-s0517a2:161_14": "Adhiṭṭhānavasenāti adhikaṁ katvā ṭhānavasena, pavisanavasenāti adhippāyo. Adhiṭṭhānavasena",
  "atk-s0517a2:161_15": "cāti ca-saddo sambandhitabbo. Ettāvatā sabbappakārassa iddhividhassa yathāyogaṁ kāraṇaṁ vuttaṁ.",
  "atk-s0517a2:162_0": "Ijjhanaṭṭhe paññāti ijjhanasabhāve paññā. Iddhividhe ñāṇanti ijjhanaṭṭhena iddhi,",
  "atk-s0517a2:162_1": "nipphattiatthena paṭilābhaṭṭhena cāti vuttaṁ hoti. Yañhi nipphajjati paṭilabbhati",
  "atk-s0517a2:162_2": "ca, taṁ ijjhatīti vuccati. Yathāha – “kāmaṁ kāmayamānassa, tassa cetaṁ samijjhatī”ti.",
  "atk-s0517a2:162_3": "Tathā “nekkhammaṁ ijjhatīti iddhi, paṭiharatīti pāṭihāriyaṁ, arahattamaggo ijjhatīti",
  "atk-s0517a2:162_4": "iddhi, paṭiharatīti pāṭihāriya”nti. Aparo nayo – ijjhanaṭṭhena iddhi, upāyasampadāyetaṁ",
  "atk-s0517a2:162_5": "adhivacanaṁ. Upāyasampadā hi ijjhati adhippetaphalappasavanato. Yathāha – “ayaṁ kho",
  "atk-s0517a2:162_6": "citto gahapati sīlavā kalyāṇadhammo, sace paṇidahissati, anāgatamaddhānaṁ rājā assaṁ",
  "atk-s0517a2:162_7": "cakkavattīti. Ijjhissati hi sīlavato cetopaṇidhi visuddhattā”ti. Aparo nayo – etāya",
  "atk-s0517a2:162_8": "sattā ijjhantīti iddhi, ijjhantīti iddhā vuddhā ukkaṁsagatā hontīti vuttaṁ hoti.",
  "atk-s0517a2:162_9": "Iddhi eva vidhaṁ iddhividhaṁ, iddhikoṭṭhāso iddhivikappoti attho. Taṁ iddhividhaṁ",
  "atk-s0517a2:162_10": "ñāṇanti vuttaṁ hoti.",
  "atk-s0517a2:163_0": "51.Vitakkavipphāravasenāti dibbasotadhātuuppādanatthaṁ parikammakaraṇakāle saddanimittesu",
  "atk-s0517a2:163_1": "attano vitakkavipphāravasena vitakkavegavasena. Vitakkoti cettha vitakketīti vitakko,",
  "atk-s0517a2:163_2": "vitakkanaṁ vā vitakko, ūhananti vuttaṁ hoti. Svāyaṁ ārammaṇe cittassa abhiniropanalakkhaṇo,",
  "atk-s0517a2:163_3": "āhananapariyāhananaraso. Tathā hi tena yogāvacaro ārammaṇaṁ vitakkāhataṁ vitakkapariyāhataṁ",
  "atk-s0517a2:163_4": "karotīti vuccati. Ārammaṇe cittassa ānayanapaccupaṭṭhāno, tajjāsamannāhārena pana",
  "atk-s0517a2:163_5": "indriyena ca parikkhitte visaye anantarāyena uppajjanato āpāthagatavisayapadaṭṭhānoti",
  "atk-s0517a2:163_6": "vuccati. Nānattekattasaddanimittānanti nānāsabhāvānaṁ ekasabhāvānañca saddanimittānaṁ.",
  "atk-s0517a2:163_7": "Saddā eva cettha vitakkuppattikāraṇattā saṅkhāranimittattā ca nimittāni. Bherisaddādivasena",
  "atk-s0517a2:163_8": "ekagghanībhūtā, anekā vā saddā, nānādisāsu vā saddā, nānāsattānaṁ vā saddā nānattasaddā,",
  "atk-s0517a2:163_9": "ekadisāya saddā, ekasattassa vā saddā, bherisaddādivasena ekekasaddā vā ekattasaddā.",
  "atk-s0517a2:163_10": "Saddoti cettha sappatīti saddo, kathīyatīti attho. Pariyogāhaṇe paññāti pavisanapaññā,",
  "atk-s0517a2:163_11": "pajānanapaññāti attho. Sotadhātuvisuddhiñāṇanti savanaṭṭhena ca nijjīvaṭṭhena ca",
  "atk-s0517a2:163_12": "sotadhātu, sotadhātukiccakaraṇavasena ca sotadhātu viyātipi sotadhātu, parisuddhattā",
  "atk-s0517a2:163_13": "nirupakkilesattā visuddhi, sotadhātu eva visuddhi sotadhātuvisuddhi, sotadhātuvisuddhi",
  "atk-s0517a2:163_14": "eva ñāṇaṁ sotadhātuvisuddhiñāṇaṁ.",
  "atk-s0517a2:164_0": "52.Tiṇṇannaṁ cittānanti somanassasahagatadomanassasahagataupekkhāsahagatavasena tiṇṇannaṁ",
  "atk-s0517a2:164_1": "cittānaṁ. Vipphārattāti vipphārabhāvena vegenāti attho. Hetuatthe nissakkavacanaṁ,",
  "atk-s0517a2:164_2": "cetopariyañāṇuppādanatthaṁ parikammakaraṇakāle paresaṁ tiṇṇannaṁ cittānaṁ vipphārahetunā.",
  "atk-s0517a2:164_3": "Indriyānaṁ pasādavasenāti cakkhādīnaṁ channaṁ indriyānaṁ pasādavasena, indriyānaṁ",
  "atk-s0517a2:164_4": "patiṭṭhitokāsā cettha phalūpacārena indriyānanti vuttā yathā “vippasannāni kho te,",
  "atk-s0517a2:164_5": "āvuso, indriyāni parisuddho chavivaṇṇo pariyodāto”ti. Indriyapatiṭṭhitokāsesupi hadayavatthu",
  "atk-s0517a2:164_6": "eva idhādhippetaṁ. Pasādavasenāti ca anāvilabhāvavasena. “Pasādappasādavasenā”ti",
  "atk-s0517a2:164_7": "vattabbe appasādasaddassa lopo katoti veditabbaṁ. Atha vā idamappasannanti gahaṇassa",
  "atk-s0517a2:164_8": "pasādamapekkhitvā eva sambhavato “pasādavasenā”ti vacaneneva appasādopi vuttova hotīti",
  "atk-s0517a2:164_9": "veditabbaṁ. Nānattekattaviññāṇacariyā pariyogāhaṇe paññāti yathāsambhavaṁ nānāsabhāvaekasabhāvaekūnanavutiviññāṇapavattivijānanapaññā.",
  "atk-s0517a2:164_10": "Ettha asamāhitassa viññāṇacariyā nānattā, samāhitassa viññāṇacariyā ekattā. Sarāgādicittaṁ",
  "atk-s0517a2:164_11": "vā nānattaṁ, vītarāgādicittaṁ ekattaṁ. Cetopariyañāṇanti ettha pariyātīti pariyaṁ,",
  "atk-s0517a2:164_12": "paricchindatīti attho. Cetaso pariyaṁ cetopariyaṁ, cetopariyañca taṁ ñāṇañcāti cetopariyañāṇaṁ.",
  "atk-s0517a2:164_13": "Vipphāratātipi pāṭho, vipphāratāyāti attho.",
  "atk-s0517a2:165_0": "53.Paccayappavattānaṁ dhammānanti paṭiccasamuppādavasena paccayato pavattānaṁ paccayuppannadhammānaṁ.",
  "atk-s0517a2:165_1": "Nānattekattakammavipphāravasenāti ettha akusalaṁ kammaṁ nānattaṁ, kusalaṁ kammaṁ",
  "atk-s0517a2:165_2": "ekattaṁ. Kāmāvacaraṁ vā kammaṁ nānattaṁ, rūpāvacarārūpāvacaraṁ kammaṁ ekattaṁ. Nānattekattakammavipphāravasena",
  "atk-s0517a2:165_3": "paccayapavattānaṁ dhammānaṁ pariyogāhaṇe paññāti sambandho. Pubbenivāsānussatiñāṇanti",
  "atk-s0517a2:165_4": "pubbe atītajātīsu nivutthakhandhā pubbenivāso. Nivutthāti ajjhāvutthā anubhūtā attano",
  "atk-s0517a2:165_5": "santāne uppajjitvā niruddhā. Pubbe atītajātīsu nivutthadhammā vā pubbenivāso. Nivutthāti",
  "atk-s0517a2:165_6": "gocaranivāsena nivutthā attano viññāṇena viññātā paricchinnā, paraviññāṇena viññātāpi",
  "atk-s0517a2:165_7": "vā. Chinnavaṭumakānussaraṇādīsu te buddhānaṁyeva labbhanti. Pubbenivāsānussatīti",
  "atk-s0517a2:165_8": "yāya satiyā pubbenivāsaṁ anussarati, sā pubbenivāsānussati, ñāṇanti tāya satiyā sampayuttaṁ ñāṇaṁ.",
  "atk-s0517a2:166_0": "54.Obhāsavasenāti dibbena cakkhunā rūpadassanatthaṁ pasāritassa tejokasiṇaodātakasiṇaālokakasiṇānaṁ",
  "atk-s0517a2:166_1": "aññatarassa catutthajjhānārammaṇassa kasiṇobhāsassa vasena. Nānattekattarūpanimittānanti",
  "atk-s0517a2:166_2": "nānāsattānaṁ rūpāni, nānattakāyaṁ upapannānaṁ vā sattānaṁ rūpāni, nānādisāsu vā rūpāni,",
  "atk-s0517a2:166_3": "asammissāni vā rūpāni nānattarūpāni, ekasattassa rūpāni, ekattakāyaṁ upapannassa",
  "atk-s0517a2:166_4": "vā rūpāni, ekadisāya vā rūpāni, nānādisādīnaṁ sammissībhūtāni vā rūpāni ekattarūpāni.",
  "atk-s0517a2:166_5": "Rūpanti cettha vaṇṇāyatanameva. Tañhi rūpayatīti rūpaṁ, vaṇṇavikāraṁ āpajjamānaṁ",
  "atk-s0517a2:166_6": "hadayaṅgatabhāvaṁ pakāsetīti attho. Rūpameva rūpanimittaṁ. Tesaṁ nānattekattarūpanimittānaṁ.",
  "atk-s0517a2:166_7": "Dassanaṭṭhe paññāti dassanasabhāve paññā.",
  "atk-s0517a2:167_0": "Dibbacakkhuñāṇanti dibbasadisattā dibbaṁ. Devānañhi sucaritakammanibbattaṁ pittasemharuhirādīhi",
  "atk-s0517a2:167_1": "apalibuddhaṁ upakkilesavimuttatāya dūrepi ārammaṇasampaṭicchanasamatthaṁ dibbaṁ pasādacakkhu",
  "atk-s0517a2:167_2": "hoti. Idañcāpi vīriyabhāvanābalanibbattaṁ ñāṇacakkhu tādisamevāti dibbasadisattā",
  "atk-s0517a2:167_3": "dibbaṁ, dibbavihāravasena paṭiladdhattā attanā dibbavihārasannissitattāpi dibbaṁ,",
  "atk-s0517a2:167_4": "ālokapariggahena mahājutikattāpi dibbaṁ, tirokuṭṭādigatarūpadassanena mahāgatikattāpi",
  "atk-s0517a2:167_5": "dibbaṁ. Taṁ sabbaṁ saddasatthānusārena veditabbaṁ. Dassanaṭṭhena cakkhu, cakkhukiccakaraṇena",
  "atk-s0517a2:167_6": "cakkhumivātipi cakkhu, dibbañca taṁ cakkhu cāti dibbacakkhu, dibbacakkhu ca taṁ ñāṇañcāti dibbacakkhuñāṇaṁ.",
  "atk-s0517a2:168_0": "55.Catusaṭṭhiyā ākārehīti aṭṭhasu maggaphalesu ekekasmiṁ aṭṭhannaṁ aṭṭhannaṁ indriyānaṁ",
  "atk-s0517a2:168_1": "vasena catusaṭṭhiyā ākārehi. Tiṇṇannaṁ indriyānanti anaññātaññassāmītindriyaṁ aññindriyaṁ",
  "atk-s0517a2:168_2": "aññātāvindriyanti, imesaṁ tiṇṇannaṁ indriyānaṁ. Vasibhāvatā paññāti vasibhāvatāya",
  "atk-s0517a2:168_3": "pavattā paññā, arahattaphale aṭṭhannaṁ indriyānaṁ vasena aṭṭhahi ākārehi aññātāvindriyasseva",
  "atk-s0517a2:168_4": "vasibhāvatāya arahattamaggakkhaṇe abhāvepi kāraṇasiddhivasena tadatthasādhanatāya",
  "atk-s0517a2:168_5": "vuttanti veditabbaṁ. Āsavānaṁ khaye ñāṇanti attanā vajjhānaṁ āsavānaṁ khayakaraṁ arahattamaggañāṇaṁ.",
  "atk-s0517a2:169_0": "56-59. Idāni āsavānaṁ khayañāṇasaṅkhātaarahattamaggañāṇasambandhe catunnampi maggañāṇānaṁ",
  "atk-s0517a2:169_1": "ekekassa maggañāṇassa ekābhisamayataṁ dassetuṁ “pariññaṭṭhe paññā”tiādīni cattāri",
  "atk-s0517a2:169_2": "ñāṇāni uddiṭṭhāni. Tatthāpi oḷārikattā sabbasattasādhāraṇattā ca suviññeyyanti dukkhasaccaṁ",
  "atk-s0517a2:169_3": "paṭhamaṁ vuttaṁ, tasseva hetudassanatthaṁ tadanantaraṁ samudayasaccaṁ, hetunirodhā",
  "atk-s0517a2:169_4": "phalanirodhoti ñāpanatthaṁ tadanantaraṁ nirodhasaccaṁ, tadadhigamūpāyadassanatthaṁ",
  "atk-s0517a2:169_5": "ante maggasaccaṁ. Bhavasukhassādagadhitānaṁ vā sattānaṁ saṁvegajananatthaṁ paṭhamaṁ",
  "atk-s0517a2:169_6": "dukkhamāha, taṁ neva akataṁ āgacchati, na issaranimmānādito hoti, ito pana hotīti",
  "atk-s0517a2:169_7": "ñāpanatthaṁ tadanantaraṁ samudayasaccaṁ, tato sahetukena dukkhena abhibhūtattā saṁviggamānasānaṁ",
  "atk-s0517a2:169_8": "dukkhanissaraṇagavesīnaṁ nissaraṇadassanena assāsajananatthaṁ nirodhaṁ, tato nirodhādhigamatthaṁ",
  "atk-s0517a2:169_9": "nirodhasampāpakaṁ magganti. Idāni tabbisayāni ñāṇāni teneva kamena uddiṭṭhāni. Tattha",
  "atk-s0517a2:169_10": "pariññaṭṭheti dukkhassa pīḷanaṭṭhādike catubbidhe parijānitabbasabhāve. Pahānaṭṭheti",
  "atk-s0517a2:169_11": "samudayassa āyūhanaṭṭhādike catubbidhe pahātabbasabhāve. Sacchikiriyaṭṭheti nirodhassa",
  "atk-s0517a2:169_12": "nissaraṇaṭṭhādike catubbidhe sacchikātabbasabhāve. Bhāvanaṭṭheti maggassa niyyānaṭṭhādike",
  "atk-s0517a2:169_13": "catubbidhe bhāvetabbasabhāve.",
  "atk-s0517a2:170_0": "60-63. Idāni bhāvitamaggassa paccavekkhaṇavasena vā abhāvitamaggassa anussavavasena",
  "atk-s0517a2:170_1": "vā visuṁ visuṁ saccañāṇāni dassetuṁ dukkhe ñāṇādīni cattāri ñāṇāni uddiṭṭhāni. Tattha",
  "atk-s0517a2:170_2": "dukkheti ettha du-iti ayaṁ saddo kucchite dissati. Kucchitañhi puttaṁ duputtoti vadanti.",
  "atk-s0517a2:170_3": "Khaṁ-saddo pana tucche. Tucchañhi ākāsaṁ ‘kha’nti vuccati. Idañca paṭhamasaccaṁ kucchitaṁ",
  "atk-s0517a2:170_4": "anekupaddavādhiṭṭhānato, tucchaṁ bālajanaparikappitadhuvasubhasukhattabhāvavirahitato.",
  "atk-s0517a2:170_5": "Tasmā kucchitattā tucchattā ca “dukkha”nti vuccati.",
  "atk-s0517a2:171_0": "Dukkhasamudayeti ettha saṁ-iti ayaṁ saddo “samāgamo sameta”ntiādīsu viya saṁyogaṁ",
  "atk-s0517a2:171_1": "dīpeti. U-iti ayaṁ saddo “uppannaṁ udita”ntiādīsu viya uppattiṁ. Aya-saddo pana kāraṇaṁ",
  "atk-s0517a2:171_2": "dīpeti. Idañcāpi dutiyasaccaṁ avasesapaccayasamāyoge sati dukkhassa uppattikāraṇaṁ.",
  "atk-s0517a2:171_3": "Iti dukkhassa saṁyoge uppattikāraṇattā “dukkhasamudaya”nti vuccati.",
  "atk-s0517a2:172_0": "Dukkhanirodheti ettha ni-saddo abhāvaṁ, rodha-saddo ca cārakaṁ dīpeti. Tasmā abhāvo",
  "atk-s0517a2:172_1": "ettha saṁsāracārakasaṅkhātassa dukkharodhassa sabbagatisuññattā, samadhigate vā tasmiṁ",
  "atk-s0517a2:172_2": "saṁsāracārakassa dukkharodhassa abhāvo hoti tappaṭipakkhattātipi “dukkhanirodha”nti",
  "atk-s0517a2:172_3": "vuccati. Dukkhassa vā anuppattinirodhapaccayattā dukkhanirodhanti vuccati.",
  "atk-s0517a2:173_0": "Dukkhanirodhagāminiyāpaṭipadāyāti ettha yasmā ayaṁ etaṁ dukkhanirodhaṁ gacchati ārammaṇakaraṇavasena",
  "atk-s0517a2:173_1": "tadabhimukhībhūtattā, paṭipadā ca hoti dukkhanirodhappattiyā, tasmā dukkhanirodhagāminipaṭipadāti",
  "atk-s0517a2:173_2": "vuccati. Cattāri maggañāṇāneva heṭṭhā vuṭṭhānākāradīpanavasena “magge ñāṇa”nti vuttāni,",
  "atk-s0517a2:173_3": "anantaraphaladāyakattassa kāraṇaparidīpanavasena “ānantarikasamādhimhi ñāṇa”nti vuttāni,",
  "atk-s0517a2:173_4": "vivaṭṭanākāradīpanavasena “saccavivaṭṭe ñāṇa”nti vuttāni, maggapaṭipāṭikkameneva",
  "atk-s0517a2:173_5": "arahattamaggañāṇuppattiṁ, tassa ca ñāṇassa abhiññābhāvaṁ dīpetuṁ arahattamaggañāṇameva",
  "atk-s0517a2:173_6": "“āsavānaṁ khaye ñāṇa”nti vuttaṁ. Puna catunnampi maggañāṇānaṁ ekābhisamayataṁ dīpetuṁ",
  "atk-s0517a2:173_7": "“pariññaṭṭhe paññā dukkhe ñāṇa”ntiādīni cattāri ñāṇāni vuttāni. Puna ekekasmiṁ sacce",
  "atk-s0517a2:173_8": "visuṁ visuṁ uppattidīpanavasena “dukkhe ñāṇa”ntiādīni cattāri ñāṇāni uddiṭṭhānīti",
  "atk-s0517a2:173_9": "evaṁ pubbāparaviseso veditabboti.",
  "atk-s0517a2:174_0": "64-67. Idāni sabbesaṁ ariyapuggalānaṁ ariyamaggānubhāveneva paṭisambhidāñāṇāni siddhānīti",
  "atk-s0517a2:174_1": "dassetuṁ atthapaṭisambhide ñāṇantiādīni puna cattāri paṭisambhidāñāṇāni uddiṭṭhāni.",
  "atk-s0517a2:174_2": "Imāni hi paṭisambhidāpabhedābhāvepi sabbaariyapuggalasādhāraṇāni suddhikapaṭisambhidāñāṇāni,",
  "atk-s0517a2:174_3": "heṭṭhā uddiṭṭhāni pana pabhinnapaṭisambhidānaṁ pabhedappattāni paṭisambhidāñāṇānīti",
  "atk-s0517a2:174_4": "veditabbānīti ayametesaṁ ubhayatthavacane viseso. Yasmā vā anantaraṁ uddiṭṭhaṁ dukkhārammaṇaṁ",
  "atk-s0517a2:174_5": "nirodhārammaṇañca ñāṇaṁ atthapaṭisambhidā hoti, samudayārammaṇaṁ maggārammaṇañca",
  "atk-s0517a2:174_6": "ñāṇaṁ dhammapaṭisambhidā, tadabhilāpe ñāṇaṁ niruttipaṭisambhidā, tesu ñāṇesu ñāṇaṁ",
  "atk-s0517a2:174_7": "paṭibhānapaṭisambhidā, tasmā tampi atthavisesaṁ dassetuṁ suddhikapaṭisambhidāñāṇāni",
  "atk-s0517a2:174_8": "uddiṭṭhānīti veditabbāni. Tasmāyeva ca heṭṭhā nānattasaddena visesetvā vuttāni. Idha",
  "atk-s0517a2:174_9": "tathā avisesetvā vuttānīti.",
  "atk-s0517a2:175_0": "68. Evaṁ paṭipāṭiyā sattasaṭṭhi sāvakasādhāraṇañāṇāni uddisitvā idāni sāvakehi asādhāraṇāni",
  "atk-s0517a2:175_1": "tathāgatānaṁyeva āveṇikāni ñāṇāni dassetuṁ indriyaparopariyattañāṇādīni cha asādhāraṇañāṇāni",
  "atk-s0517a2:175_2": "uddiṭṭhāni. Tatthapi yasmā tathāgatā sattānaṁ dhammadesanāya bhājanābhājanattaṁ olokentā",
  "atk-s0517a2:175_3": "buddhacakkhunā olokenti. Buddhacakkhu nāma indriyaparopariyattāsayānusayañāṇadvayameva. Yathāha –",
  "atk-s0517a2:176": "“Addasā kho bhagavā buddhacakkhunā lokaṁ volokento satte apparajakkhe mahārajakkhe tikkhindriye mudindriye”tiādi.",
  "atk-s0517a2:177_0": "Sattasantāne ca olokentā paṭhamaṁ indriyaparipākāparipākaṁ olokenti, indriyaparipākañca",
  "atk-s0517a2:177_1": "ñatvā āsayādīnaṁ anurūpena dhammadesanatthaṁ tato āsayānusayacaritāni olokenti, tasmāpi",
  "atk-s0517a2:177_2": "paṭhamaṁ indriyaparopariyattañāṇaṁ uddiṭṭhaṁ, tadanantaraṁ āsayānusayañāṇaṁ. Dhammaṁ",
  "atk-s0517a2:177_3": "desentā ca yasmā pāṭihāriyena vinetabbānaṁ pāṭihāriyaṁ karonti, tasmā āsayānusayañāṇānantaraṁ",
  "atk-s0517a2:177_4": "yamakapāṭihāriye ñāṇaṁ uddiṭṭhaṁ. Imesaṁ tiṇṇaṁ ñāṇānaṁ hetuparidīpanatthaṁ tadanantaraṁ",
  "atk-s0517a2:177_5": "mahākaruṇāñāṇaṁ uddiṭṭhaṁ. Mahākaruṇāñāṇassa parisuddhabhāvaparidīpanatthaṁ tadanantaraṁ",
  "atk-s0517a2:177_6": "sabbaññutaññāṇaṁ uddiṭṭhaṁ. Sabbaññussāpi sabbadhammānaṁ āvajjanapaṭibaddhabhāvaparidīpanatthaṁ",
  "atk-s0517a2:177_7": "sabbaññutaññāṇassa anāvariyabhāvaparidīpanatthañca tadanantaraṁ anāvaraṇañāṇaṁ uddiṭṭhanti veditabbaṁ.",
  "atk-s0517a2:178_0": "Indriyaparopariyattañāṇanti ettha upari “sattāna”nti padaṁ idheva āharitvā “sattānaṁ",
  "atk-s0517a2:178_1": "indriyaparopariyattañāṇa”nti yojetabbaṁ. Parāni ca aparāni ca parāparānīti vattabbe",
  "atk-s0517a2:178_2": "sandhivasena ro-kāraṁ katvā paroparānīti vuccati. Paroparānaṁ bhāvo paropariyaṁ,",
  "atk-s0517a2:178_3": "paropariyameva paropariyattaṁ, veneyyasattānaṁ saddhādīnaṁ pañcannaṁ indriyānaṁ paropariyattaṁ",
  "atk-s0517a2:178_4": "indriyaparopariyattaṁ, indriyaparopariyattassa ñāṇaṁ indriyaparopariyattañāṇaṁ, indriyānaṁ",
  "atk-s0517a2:178_5": "uttamānuttamabhāvañāṇanti attho. “Indriyavarovariyattañāṇa”ntipi pāṭho. Varāni ca",
  "atk-s0517a2:178_6": "avariyāni ca varovariyāni, varovariyānaṁ bhāvo varovariyattanti yojetabbaṁ. Avariyānīti",
  "atk-s0517a2:178_7": "ca na uttamānīti attho. Atha vā parāni ca oparāni ca paroparāni, tesaṁ bhāvo paropariyattanti",
  "atk-s0517a2:178_8": "yojetabbaṁ. Oparānīti ca orānīti vuttaṁ hoti, lāmakānīti attho, “paroparā yassa samecca",
  "atk-s0517a2:178_9": "dhammā”tiādīsu viya. “Indriyaparopariyatte ñāṇa”nti bhummavacanenāpi pāṭho.",
  "atk-s0517a2:179": "69.Sattānaṁ āsayānusaye ñāṇanti ettha rūpādīsu khandhesu chandarāgena sattā visattāti sattā. Vuttañhetaṁ bhagavatā –",
  "atk-s0517a2:180_0": "“Rūpe kho, rādha, yo chando yo rāgo yā nandī yā taṇhā, tatra satto tatra visatto,",
  "atk-s0517a2:180_1": "tasmā ‘satto’ti vuccati. Vedanāya saññāya saṅkhāresu viññāṇe yo chando yo rāgo yā",
  "atk-s0517a2:180_2": "nandī yā taṇhā, tatra satto tatra visatto, tasmā ‘satto’ti vuccatī”ti.",
  "atk-s0517a2:181_0": "Akkharacintakā pana atthaṁ avicāretvā “nāmamattameta”nti icchanti. Yepi atthaṁ vicārenti,",
  "atk-s0517a2:181_1": "te satvayogena sattāti icchanti, tesaṁ sattānaṁ. Āsayanti nissayanti etaṁ iti āsayo,",
  "atk-s0517a2:181_2": "micchādiṭṭhiyā, sammādiṭṭhiyā vā kāmādīhi, nekkhammādīhi vā paribhāvitassa santānassetaṁ",
  "atk-s0517a2:181_3": "adhivacanaṁ. Sattasantāne anusenti anupavattantīti anusayā, thāmagatānaṁ kāmarāgādīnaṁ",
  "atk-s0517a2:181_4": "etaṁ adhivacanaṁ. Āsayo ca anusayo ca āsayānusayo. Jātiggahaṇena ca dvandasamāsavasena",
  "atk-s0517a2:181_5": "ca ekavacanaṁ veditabbaṁ. Yasmā caritādhimuttiyo āsayānusayasaṅgahitā, tasmā uddese",
  "atk-s0517a2:181_6": "caritādhimuttīsu ñāṇāni āsayānusayañāṇeneva saṅgahetvā “āsayānusaye ñāṇa”nti vuttaṁ.",
  "atk-s0517a2:181_7": "Yeneva hi adhippāyena uddeso kato, teneva adhippāyena niddeso katoti.",
  "atk-s0517a2:182_0": "70.Yamakapāṭihīre ñāṇanti ettha aggikkhandhaudakadhārādīnaṁ apubbaṁ acarimaṁ sakiṁyeva",
  "atk-s0517a2:182_1": "pavattito yamakaṁ, assaddhiyādīnaṁ paṭipakkhadhammānaṁ haraṇato pāṭihīraṁ, yamakañca",
  "atk-s0517a2:182_2": "taṁ pāṭihīrañcāti yamakapāṭihīraṁ.",
  "atk-s0517a2:183_0": "71.Mahākaruṇāsamāpattiyā ñāṇanti ettha paradukkhe sati sādhūnaṁ hadayakampanaṁ karotīti",
  "atk-s0517a2:183_1": "karuṇā, kināti vā paradukkhaṁ hiṁsati vināsetīti karuṇā, kirīyati vā dukkhitesu pharaṇavasena",
  "atk-s0517a2:183_2": "pasārīyatīti karuṇā, pharaṇakammavasena kammaguṇavasena ca mahatī karuṇā mahākaruṇā,",
  "atk-s0517a2:183_3": "samāpajjanti etaṁ mahākāruṇikāti samāpatti, mahākaruṇā ca sā samāpatti cāti mahākaruṇāsamāpatti.",
  "atk-s0517a2:183_4": "Tassaṁ mahākaruṇāsamāpattiyaṁ, taṁsampayuttaṁ ñāṇaṁ.",
  "atk-s0517a2:184_0": "72-73.Sabbaññutaññāṇaṁ anāvaraṇañāṇanti ettha pañcaneyyapathappabhedaṁ sabbaṁ aññāsīti",
  "atk-s0517a2:184_1": "sabbaññū, sabbaññussa bhāvo sabbaññutā, sā eva ñāṇaṁ “sabbaññutāñāṇa”nti vattabbe",
  "atk-s0517a2:184_2": "“sabbaññutaññāṇa”nti vuttaṁ. Saṅkhatāsaṅkhatādibhedā sabbadhammā hi saṅkhāro vikāro",
  "atk-s0517a2:184_3": "lakkhaṇaṁ nibbānaṁ paññattīti pañceva neyyapathā honti. Sabbaññūti ca kamasabbaññū,",
  "atk-s0517a2:184_4": "sakiṁsabbaññū, satatasabbaññū, sattisabbaññū, ñātasabbaññūti pañcavidhā sabbaññuno",
  "atk-s0517a2:184_5": "siyuṁ. Kamena sabbajānanakālāsambhavato kamasabbaññutā na hoti, sakiṁ sabbārammaṇagahaṇābhāvato",
  "atk-s0517a2:184_6": "sakiṁsabbaññutā na hoti, cakkhuviññāṇādīnaṁ yathārammaṇacittasambhavato bhavaṅgacittavirodhato",
  "atk-s0517a2:184_7": "yuttiabhāvato ca satatasabbaññutā na hoti, parisesato sabbajānanasamatthattā sattisabbaññutā",
  "atk-s0517a2:184_8": "vā siyā, viditasabbadhammattā ñātasabbaññutā vā siyā. Sattisabbaññuno sabbajānanattaṁ",
  "atk-s0517a2:184_9": "natthīti tampi na yujjati.",
  "atk-s0517a2:185": "“Na tassa addiṭṭhamidhatthi kiñci, atho aviññātamajānitabbaṁ;",
  "atk-s0517a2:186": "Sabbaṁ abhiññāsi yadatthi neyyaṁ, tathāgato tena samantacakkhū”ti. –",
  "atk-s0517a2:187_0": "Vuttattā ñātasabbaññuttameva yujjati. Evañhi sati kiccato asammohato kāraṇasiddhito",
  "atk-s0517a2:187_1": "āvajjanapaṭibaddhato sabbaññuttameva hotīti. Āvajjanapaṭibaddhattā eva hi natthi",
  "atk-s0517a2:187_2": "etassa āvaraṇanti anāvaraṇaṁ, tadeva anāvaraṇañāṇanti vuccatīti.",
  "atk-s0517a2:188_0": "Imāni tesattati ñāṇānīti sāvakehi sādhāraṇāsādhāraṇavasena uddiṭṭhāni imāni tesattati",
  "atk-s0517a2:188_1": "ñāṇāni. Imesaṁ tesattatiyā ñāṇānanti ādito paṭṭhāya vuttānaṁ imesaṁ tesattatiñāṇānaṁ.",
  "atk-s0517a2:188_2": "Ubbāhanatthe cetaṁ sāmivacanaṁ. Tesattatīnantipi pāṭho. “Tesattatiyā”ti vattabbe",
  "atk-s0517a2:188_3": "ekasmiṁ bahuvacanaṁ veditabbaṁ. Sattasaṭṭhi ñāṇānītiādito paṭṭhāya sattasaṭṭhi ñāṇāni.",
  "atk-s0517a2:188_4": "Sāvakasādhāraṇānīti savanante ariyāya jātiyā jātattā sāvakā, samānaṁ dhāraṇametesanti",
  "atk-s0517a2:188_5": "sādhāraṇāni, tathāgatānaṁ sāvakehi sādhāraṇāni sāvakasādhāraṇāni. Cha ñāṇānīti ante",
  "atk-s0517a2:188_6": "uddiṭṭhāni cha ñāṇāni. Asādhāraṇāni sāvakehīti sāvakehi asādhāraṇāni tathāgatānaṁyeva ñāṇānīti.",
  "atk-s0517a2:189": "Saddhammappakāsiniyā paṭisambhidāmagga-aṭṭhakathāya",
  "atk-s0517a2:190": "Ñāṇakathāmātikuddesavāravaṇṇanā niṭṭhitā.",
  "atk-s0517a2:191": "1. Sutamayañāṇaniddesavaṇṇanā",
  "atk-s0517a2:192": "Vissajjanuddesavaṇṇanā",
  "atk-s0517a2:193_0": "1. Idāni yathānikkhittena uddesena saṅgahite dhamme pabhedato dassetuṁ kathaṁ sotāvadhāne",
  "atk-s0517a2:193_1": "paññā sutamaye ñāṇantiādi niddesavāro āraddho. Tattha yaṁ vuttaṁ, “sotāvadhāne paññā",
  "atk-s0517a2:193_2": "sutamaye ñāṇa”nti, taṁ kathaṁ hotīti? Ayaṁ kathetukamyatāpucchā. Pañcavidhā hi pucchā",
  "atk-s0517a2:193_3": "– adiṭṭhajotanāpucchā, diṭṭhasaṁsandanāpucchā, vimaticchedanāpucchā, anumatipucchā,",
  "atk-s0517a2:193_4": "kathetukamyatāpucchāti. Tāsaṁ idaṁ nānattaṁ –",
  "atk-s0517a2:194_0": "Katamā adiṭṭhajotanāpucchā? pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ",
  "atk-s0517a2:194_1": "avibhūtaṁ avibhāvitaṁ, tassa ñāṇāya dassanāya tulanāya tīraṇāya vibhūtāya vibhāvanatthāya",
  "atk-s0517a2:194_2": "pañhaṁ pucchati, ayaṁ adiṭṭhajotanāpucchā.",
  "atk-s0517a2:195_0": "Katamā diṭṭhasaṁsandanāpucchā? pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ",
  "atk-s0517a2:195_1": "vibhūtaṁ vibhāvitaṁ, so aññehi paṇḍitehi saddhiṁ saṁsandanatthāya pañhaṁ pucchati,",
  "atk-s0517a2:195_2": "ayaṁ diṭṭhasaṁsandanāpucchā.",
  "atk-s0517a2:196_0": "Katamā vimaticchedanāpucchā? pakatiyā saṁsayapakkhando hoti vimatipakkhando dveḷhakajāto",
  "atk-s0517a2:196_1": "“evaṁ nu kho, nanu kho, kiṁ nu kho, kathaṁ nu kho”ti? So vimaticchedanatthāya pañhaṁ",
  "atk-s0517a2:196_2": "pucchati, ayaṁ vimaticchedanāpucchā.",
  "atk-s0517a2:197_0": "Katamā anumatipucchā? Bhagavā bhikkhūnaṁ anumatiyā pañhaṁ pucchati – “taṁ kiṁ maññatha,",
  "atk-s0517a2:197_1": "bhikkhave, rūpaṁ niccaṁ vā aniccaṁ vā”ti? “Aniccaṁ, bhante”. “Yaṁ panāniccaṁ, dukkhaṁ",
  "atk-s0517a2:197_2": "vā taṁ sukhaṁ vā”ti? “Dukkhaṁ, bhante”. “Yaṁ panāniccaṁ dukkhaṁ vipariṇāmadhammaṁ,",
  "atk-s0517a2:197_3": "kallaṁ nu taṁ samanupassituṁ ‘etaṁ mama, esohamasmi, eso me attā”ti? “No hetaṁ, bhante”ti, ayaṁ anumatipucchā.",
  "atk-s0517a2:198_0": "Katamā kathetukamyatāpucchā? Bhagavā bhikkhūnaṁ kathetukamyatāya pañhaṁ pucchati",
  "atk-s0517a2:198_1": "– “cattārome, bhikkhave, satipaṭṭhānā. Katame cattāro”ti ? Ayaṁ kathetukamyatāpucchāti.",
  "atk-s0517a2:198_2": "Tāsu ayaṁ therassa kathetukamyatāpucchāti veditabbā.",
  "atk-s0517a2:199_0": "Idāni samātikuddesāya kathetukamyatāpucchāya “ime dhammā abhiññeyyāti sotāvadhānaṁ,",
  "atk-s0517a2:199_1": "taṁpajānanā paññā sutamaye ñāṇa”ntiādayo soḷasa vissajjanuddesā. Tattha ime dhammā",
  "atk-s0517a2:199_2": "abhiññeyyāti “desayantassā”ti pāṭhaseso. Ime dhammā abhijānitabbāti satthuno, aññatarassa",
  "atk-s0517a2:199_3": "vā garuṭṭhāniyassa sabrahmacārissa dhammaṁ desayantassa pubbe vuttanayena sotāvadhānaṁ",
  "atk-s0517a2:199_4": "sutaṁ sotāvadhānaṁ nāma. Taṁpajānanā paññā tassa sutassa pajānanā pariyāyaparicchindakapaññā",
  "atk-s0517a2:199_5": "sutamaye ñāṇaṁ nāmāti attho. Tassa pajānanā taṁpajānanāti sāmivacanasamāso. Taṁ pajānanāti",
  "atk-s0517a2:199_6": "vibhattivipallāsavasena upayogavacanaṁ vā. Abhiññeyyāti ca sabhāvalakkhaṇāvabodhavasena",
  "atk-s0517a2:199_7": "sobhanenākārena jānitabbā. Pariññeyyāti sāmaññalakkhaṇāvabodhavasena kiccasamāpanavasena",
  "atk-s0517a2:199_8": "ca byāpitvā jānitabbā. Bhāvetabbāti vaḍḍhetabbā. Sacchikātabbāti paccakkhaṁ kātabbā.",
  "atk-s0517a2:199_9": "Duvidhā hi sacchikiriyā paṭilābhasacchikiriyā ārammaṇasacchikiriyā ca. Paccanīkasamudācāravasena",
  "atk-s0517a2:199_10": "parihāniyasaṅkhātaṁ hānaṁ bhajantīti hānabhāgiyā. Tadanudhammatāya satiyā saṇṭhānavasena",
  "atk-s0517a2:199_11": "ṭhānasaṅkhātaṁ ṭhitiṁ bhajantīti ṭhitibhāgiyā. Uparivisesādhigamavasena visesaṁ bhajantīti",
  "atk-s0517a2:199_12": "visesabhāgiyā. Anibbiddhapubbaṁ appadālitapubbaṁ lobhakkhandhaṁ dosakkhandhaṁ mohakkhandhaṁ",
  "atk-s0517a2:199_13": "nibbijjhati padāletīti ariyamaggo nibbedho nāma, nibbidāsahagatānaṁ saññāmanasikārānaṁ",
  "atk-s0517a2:199_14": "samudācāravasena taṁ nibbedhaṁ bhajantīti nibbedhabhāgiyā.",
  "atk-s0517a2:200_0": "Sabbe saṅkhārāti sabbe sappaccayā dhammā. Te hi saṅkhatasaṅkhārā nāma. Paccayehi",
  "atk-s0517a2:200_1": "saṅgamma karīyantīti saṅkhārā, te eva paccayehi saṅgamma katattā saṅkhatāti visesetvā",
  "atk-s0517a2:200_2": "vuttā. Kammanibbattā tebhūmakarūpārūpadhammā abhisaṅkhatasaṅkhārāti aṭṭhakathāsu",
  "atk-s0517a2:200_3": "vuttā. Tepi “aniccā va saṅkhārā”tiādīsu saṅkhatasaṅkhāresu saṅgahaṁ gacchanti. “Avijjāgato",
  "atk-s0517a2:200_4": "ayaṁ, bhikkhave, purisapuggalo puññañceva saṅkhāraṁ abhisaṅkharotī”tiādīsu avijjāpaccayā",
  "atk-s0517a2:200_5": "saṅkhārāva āgatā tebhūmikakusalākusalacetanā abhisaṅkharaṇakasaṅkhārā nāma. “Yāvatikā",
  "atk-s0517a2:200_6": "abhisaṅkhārassa gati, tāvatikaṁ gantvā akkhāhataṁ maññe aṭṭhāsī”tiādīsu āgataṁ kāyikaṁ",
  "atk-s0517a2:200_7": "cetasikaṁ vīriyaṁ payogābhisaṅkhāro nāma. “Saññāvedayitanirodhaṁ samāpannassa kho,",
  "atk-s0517a2:200_8": "āvuso visākha, bhikkhuno paṭhamaṁ nirujjhati vacīsaṅkhāro, tato kāyasaṅkhāro, tato",
  "atk-s0517a2:200_9": "cittasaṅkhāro”tiādīsu āgatā vitakkavicārā. Vācaṁ saṅkharontīti vacīsaṅkhārā. Assāsapassāsā",
  "atk-s0517a2:200_10": "kāyena saṅkharīyantīti kāyasaṅkhārā. Saññā ca vedanā ca cittena saṅkharīyantīti cittasaṅkhārā.",
  "atk-s0517a2:200_11": "Idha pana saṅkhatasaṅkhārā adhippetā.",
  "atk-s0517a2:201_0": "Aniccāti hutvā abhāvaṭṭhena. Dukkhāti pīḷanaṭṭhena. Sabbe dhammāti nibbānampi antokatvā",
  "atk-s0517a2:201_1": "vuttā. Anattāti avasavattanaṭṭhena. Idaṁ dukkhaṁ ariyasaccantiādīsu “dukkhasamudayo",
  "atk-s0517a2:201_2": "dukkhanirodho”ti vattabbe “dukkhasamudayaṁ dukkhanirodha”nti liṅgavipallāso kato.",
  "atk-s0517a2:201_3": "Yasmā pana buddhādayo ariyā paṭivijjhanti, tasmā ariyasaccānīti vuccanti. Yathāha",
  "atk-s0517a2:201_4": "“cattārimāni, bhikkhave, ariyasaccāni…pe… imāni kho, bhikkhave, cattāri ariyasaccāni.",
  "atk-s0517a2:201_5": "Ariyā imāni paṭivijjhanti, tasmā ariyasaccānīti vuccantī”ti. Ariyassa saccānītipi",
  "atk-s0517a2:201_6": "ariyasaccāni. Yathāha “sadevake loke…pe… sadevamanussāya tathāgato ariyo, tasmā ariyasaccānīti",
  "atk-s0517a2:201_7": "vuccantī”ti. Etesaṁ abhisambuddhattā ariyabhāvasiddhitopi ariyasaccāni. Yathāha “imesaṁ",
  "atk-s0517a2:201_8": "kho, bhikkhave, catunnaṁ ariyasaccānaṁ yathābhūtaṁ abhisambuddhattā tathāgato arahaṁ",
  "atk-s0517a2:201_9": "sammāsambuddho ariyoti vuccatī”ti. Ariyāni saccānītipi ariyasaccāni. Ariyānīti avitathāni,",
  "atk-s0517a2:201_10": "avisaṁvādakānīti attho. Yathāha “imāni kho, bhikkhave, cattāri ariyasaccāni tathāni",
  "atk-s0517a2:201_11": "avitathāni anaññathāni, tasmā ariyasaccānīti vuccantī”ti. Saccānīti ko saccaṭṭhoti",
  "atk-s0517a2:201_12": "ce? Yo paññācakkhunā upaparikkhamānānaṁ māyāva viparīto, marīcīva visaṁvādako, titthiyānaṁ",
  "atk-s0517a2:201_13": "parikappitaattāva anupalabbhasabhāvo ca na hoti, atha kho bādhanapabhavasantiniyyānappakārena",
  "atk-s0517a2:201_14": "tacchāviparītabhūtabhāvena ariyañāṇassa gocaro hotiyeva. Esa aggilakkhaṇaṁ viya lokapakati",
  "atk-s0517a2:201_15": "viya ca tacchāviparītabhūtabhāvo saccaṭṭhoti veditabbo. Yathāha “idaṁ dukkhanti,",
  "atk-s0517a2:201_16": "bhikkhave, tathametaṁ avitathametaṁ anaññathameta”nti vitthāro. Apica –",
  "atk-s0517a2:202": "Nābādhakaṁ yato dukkhaṁ, dukkhā aññaṁ na bādhakaṁ;",
  "atk-s0517a2:203": "Bādhakattaniyāmena, tato saccamidaṁ mataṁ.",
  "atk-s0517a2:204": "Taṁ vinā nāññato dukkhaṁ, na hoti na ca taṁ tato;",
  "atk-s0517a2:205": "Dukkhahetu niyāmena, iti saccaṁ visattikā.",
  "atk-s0517a2:206": "Nāññā nibbānato santi, santaṁ na ca na taṁ yato;",
  "atk-s0517a2:207": "Santabhāvaniyāmena, tato saccamidaṁ mataṁ.",
  "atk-s0517a2:208": "Maggā aññaṁ na niyyānaṁ, aniyyāno na cāpi so;",
  "atk-s0517a2:209": "Tacchaniyyānabhāvena, iti so saccasammato.",
  "atk-s0517a2:210": "Iti tacchāvipallāsa-bhūtabhāvaṁ catūsvapi;",
  "atk-s0517a2:211": "Dukkhādīsvavisesena, saccaṭṭhaṁ āhu paṇḍitāti.",
  "atk-s0517a2:212_0": "So panāyaṁ saccasaddo anekesu atthesu dissati. Seyyathidaṁ – “saccaṁ bhaṇe na kujjheyyā”tiādīsu",
  "atk-s0517a2:212_1": "vācāsacce. “Sacce ṭhitā samaṇabrāhmaṇā cā”tiādīsu viratisacce. “Kasmā nu saccāni",
  "atk-s0517a2:212_2": "vadanti nānā, pavādiyāse kusalāvadānā”tiādīsu diṭṭhisacce. “Ekañhi saccaṁ na dutīyamatthi,",
  "atk-s0517a2:212_3": "yasmiṁ pajā no vivade pajāna”ntiādīsu paramatthasacce nibbāne ceva magge ca. “Catunnaṁ",
  "atk-s0517a2:212_4": "saccānaṁ kati kusalā kati akusalā”tiādīsu ariyasacce. Svāyamidhāpi ariyasacce pavattatīti.",
  "atk-s0517a2:213": "Niddesavārasaṅgahitassa vissajjanuddesassa",
  "atk-s0517a2:214": "Atthavaṇṇanā niṭṭhitā.",
  "atk-s0517a2:215": "Abhiññeyyaniddesavaṇṇanā",
  "atk-s0517a2:216_0": "2. Idāni vissajjanuddesasaṅgahite dhamme pabhedato dassetuṁ kathaṁ ime dhammā abhiññeyyātiādi",
  "atk-s0517a2:216_1": "niddesavāro āraddho. Tattha abhiññeyyaniddesādīsu pañcasu ādito ekakādivasena dasa",
  "atk-s0517a2:216_2": "dasa vissajjanāni dasuttarapariyāyena saṁsandetvā uddiṭṭhāni. Tesu abhiññeyyaniddese",
  "atk-s0517a2:216_3": "tāva sabbe sattāti kāmabhavādīsu saññābhavādīsu ekavokārabhavādīsu ca sabbabhavesu",
  "atk-s0517a2:216_4": "sabbe sattā. Āhāraṭṭhitikāti āhārato ṭhiti etesanti āhāraṭṭhitikā. Ṭhitīti cettha",
  "atk-s0517a2:216_5": "sakakkhaṇe atthitā adhippetā. Iti sabbasattānaṁ ṭhitihetu āhāro nā eko dhammo adhikena",
  "atk-s0517a2:216_6": "ñāṇena jānitabbo. Paccaye hi abhiññāte paccayuppannāpi abhiññātā honti ubhinnampi",
  "atk-s0517a2:216_7": "aññamaññāpekkhattā. Etena ñātapariññā vuttā hoti. Nanu ca evaṁ sante yaṁ vuttaṁ “asaññasattā",
  "atk-s0517a2:216_8": "devā ahetukā anāhārā aphassakā”tiādi, taṁ virujjhatīti. Tañca na virujjhati. Tesañhi",
  "atk-s0517a2:216_9": "jhānaṁ āhāroti. Evaṁ santepi “cattārome, bhikkhave, āhārā bhūtānaṁ vā sattānaṁ ṭhitiyā,",
  "atk-s0517a2:216_10": "sambhavesīnaṁ vā anuggahāya. Katame cattāro? Kabaḷīkāro āhāro oḷāriko vā sukhumo",
  "atk-s0517a2:216_11": "vā, phasso dutiyo, manosañcetanā tatiyā, viññāṇaṁ catuttha”nti idaṁ virujjhatīti.",
  "atk-s0517a2:216_12": "Idampi na virujjhati. Etasmiñhi sutte nippariyāyena āhāralakkhaṇāva dhammā āhārāti",
  "atk-s0517a2:216_13": "vuttā. Idha pana pariyāyena paccayo āhāroti vutto. Sabbasaṅkhatadhammānañhi paccayo",
  "atk-s0517a2:216_14": "laddhuṁ vaṭṭati, so ca yaṁ yaṁ phalaṁ janeti, taṁ taṁ āharati nāma. Tasmā āhāroti vuccati. Tenevāha –",
  "atk-s0517a2:217_0": "“Avijjampāhaṁ, bhikkhave, sāhāraṁ vadāmi, no anāhāraṁ. Ko ca, bhikkhave, avijjāya",
  "atk-s0517a2:217_1": "āhāro? ‘Pañca nīvaraṇā’tissa vacanīyaṁ. Pañca nīvaraṇepāhaṁ, bhikkhave, sāhāre vadāmi,",
  "atk-s0517a2:217_2": "no anāhāre. Ko ca, bhikkhave, pañcannaṁ nīvaraṇānaṁ āhāro. ‘Ayoniso manasikāro’tissa",
  "atk-s0517a2:217_3": "vacanīya”ntiādi. Ayaṁ idha adhippeto.",
  "atk-s0517a2:218": "Etasmiñhi paccayāhāre gahite pariyāyāhāropi nippariyāyāhāropi sabbo gahitova hoti.",
  "atk-s0517a2:219_0": "Tattha asaññabhave paccayāhāro labbhati. Anuppanne hi buddhe titthāyatane pabbajitvā",
  "atk-s0517a2:219_1": "vāyokasiṇe parikammaṁ katvā catutthajjhānaṁ nibbattetvā tato vuṭṭhāya “dhī cittaṁ,",
  "atk-s0517a2:219_2": "dhī cittaṁ, cittassa nāma abhāvoyeva sādhu. Cittañhi nissāya vadhabandhanādipaccayaṁ",
  "atk-s0517a2:219_3": "dukkhaṁ uppajjati, citte asati nattheta”nti khantiṁ ruciṁ uppādetvā aparihīnajjhānā",
  "atk-s0517a2:219_4": "kālaṁkatvā asaññabhave nibbattanti. Yo yassa iriyāpatho manussaloke paṇihito ahosi,",
  "atk-s0517a2:219_5": "so tena iriyāpathena nibbattitvā pañca kappasatāni tiṭṭhati. Ettakaṁ addhānaṁ nipanno",
  "atk-s0517a2:219_6": "viya nisinno viya ṭhito viya hoti. Evarūpānañca sattānaṁ paccayāhāro labbhati. Te",
  "atk-s0517a2:219_7": "hi yaṁ jhānaṁ bhāvetvā nibbattā, tade nesaṁ paccayo hoti. Yathā jiyāvegena khittasaro",
  "atk-s0517a2:219_8": "yāva jiyāvego atthi, tāva gacchati, evaṁ yāva jhānapaccayo atthi, tāva tiṭṭhanti.",
  "atk-s0517a2:219_9": "Tasmiṁ niṭṭhite khīṇavego saro viya patanti.",
  "atk-s0517a2:220_0": "Ye pana te nerayikā “nevuṭṭhānaphalūpajīvino na puññaphalūpajīvino”ti vuttā, tesaṁ",
  "atk-s0517a2:220_1": "ko āhāroti? Tesaṁ kammameva āhāroti. Kiṁ pañca āhārā atthīti? “Pañca, na pañcā”ti",
  "atk-s0517a2:220_2": "idaṁ na vattabbaṁ. Nanu “paccayo āhāro”ti vutto, tasmā yena kammena te niraye nibbattā,",
  "atk-s0517a2:220_3": "tadeva tesaṁ ṭhitipaccayattā āhāro. Yaṁ sandhāya idaṁ vuttaṁ “na tāva kālaṁ karoti,",
  "atk-s0517a2:220_4": "yāva na taṁ pāpakammaṁ byantī hotī”ti. Tasmā āhāraṭṭhitikāti paccayaṭṭhitikāti attho.",
  "atk-s0517a2:220_5": "Kabaḷīkāraṁ āhāraṁ ārabbhāti cettha vivādo na kātabbo. Mukhe uppannakheḷopi hi tesaṁ",
  "atk-s0517a2:220_6": "āhārakiccaṁ sādheti. Kheḷo hi niraye dukkhavedanīyo hutvā paccayo hoti, sagge sukhavedanīyo.",
  "atk-s0517a2:220_7": "Iti kāmabhave nippariyāyena cattāro āhārā, rūpārūpabhavesu ṭhapetvā asaññabhavaṁ",
  "atk-s0517a2:220_8": "sesānaṁ tayo, asaññānañceva avasesānañca paccayāhāroti iminā āhārena sabbe sattā āhāraṭṭhitikā.",
  "atk-s0517a2:221_0": "Sabbe sattāti ca puggalādhiṭṭhānā dhammadesanā, sabbe saṅkhārāti adhippāyo. Bhagavatopi",
  "atk-s0517a2:221_1": "hi dhammapuggalānaṁ vasena catubbidhā desanā – dhammādhiṭṭhānā dhammadesanā, dhammādhiṭṭhānā",
  "atk-s0517a2:221_2": "puggaladesanā, puggalādhiṭṭhānā puggaladesanā, puggalādhiṭṭhānā dhammadesanāti. “Nāhaṁ,",
  "atk-s0517a2:221_3": "bhikkhave, aññaṁ ekadhammampi samanupassāmi, yaṁ evaṁ bhāvitaṁ kammaniyaṁ hoti, yathayidaṁ",
  "atk-s0517a2:221_4": "cittaṁ. Cittaṁ, bhikkhave, bhāvitaṁ kammaniyaṁ hotī”ti evarūpī dhammādhiṭṭhānā dhammadesanā.",
  "atk-s0517a2:221_5": "“Aṭṭhānametaṁ, bhikkhave, anavakāso yaṁ diṭṭhisampanno puggalo kañci saṅkhāraṁ niccato",
  "atk-s0517a2:221_6": "upagaccheyya, netaṁ ṭhānaṁ vijjatī”ti evarūpī dhammādhiṭṭhānā puggaladesanā. “Ekapuggalo,",
  "atk-s0517a2:221_7": "bhikkhave, loke uppajjamāno uppajjati bahujanahitāya bahujanasukhāya lokānukampāya",
  "atk-s0517a2:221_8": "atthāya hitāya sukhāya devamanussāna”nti, evarūpī puggalādhiṭṭhānā puggaladesanā.",
  "atk-s0517a2:221_9": "“Ekapuggalassa bhikkhave, pātubhāvā mahato cakkhussa pātubhāvo hotī”ti evarūpī puggalādhiṭṭhānā",
  "atk-s0517a2:221_10": "dhammadesanā. Tāsu idha puggalādhiṭṭhānā dhammadesanā. Upari yāva dasakā dhammānaṁyeva",
  "atk-s0517a2:221_11": "gahitattā sattaggahaṇena dhammaggahaṇaṁ katanti veditabbaṁ, visesena vā sattasantānapariyāpannadhammānaṁyeva",
  "atk-s0517a2:221_12": "adhikena ñāṇena sabhāvato upaparikkhitabbattā sattaggahaṇaṁ katanti veditabbaṁ, saṅkhāre",
  "atk-s0517a2:221_13": "upādāya sattoti paññattimattasambhavato vā phalopacārena saṅkhārā “sattā”ti vuttāti",
  "atk-s0517a2:221_14": "veditabbaṁ. Na hi koci satto paccayaṭṭhitiko atthi aññatra saṅkhārehi, vohāravasena",
  "atk-s0517a2:221_15": "pana evaṁ vuccati. Evametena ñātapariññā vuttā hoti.",
  "atk-s0517a2:222": "Dve dhātuyoti saṅkhatā ca dhātu asaṅkhatā ca dhātu. Tattha anekehi paccayehi saṅgamma katā pañcakkhandhā saṅkhatā dhātu, kehici paccayehi akataṁ nibbānaṁ asaṅkhatā dhātu.",
  "atk-s0517a2:223_0": "Tisso dhātuyoti kāmadhātu rūpadhātu arūpadhātu. Tattha katamā kāmadhātu? Heṭṭhato",
  "atk-s0517a2:223_1": "avīcinirayaṁ pariyantaṁ karitvā uparito paranimmitavasavattī deve antokaritvā yaṁ",
  "atk-s0517a2:223_2": "etasmiṁ antare etthāvacarā ettha pariyāpannā khandhā dhātū āyatanā rūpā vedanā saññā",
  "atk-s0517a2:223_3": "saṅkhārā viññāṇaṁ. Ayaṁ vuccati kāmadhātu. Tattha katamā rūpadhātu? Heṭṭhato brahmalokaṁ",
  "atk-s0517a2:223_4": "pariyantaṁ karitvā uparito akaniṭṭhe deve antokaritvā yaṁ etasmiṁ antare etthāvacarā",
  "atk-s0517a2:223_5": "ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā",
  "atk-s0517a2:223_6": "dhammā. Ayaṁ vuccati rūpadhātu. Tattha katamā arūpadhātu? Heṭṭhato ākāsānañcāyatanūpage",
  "atk-s0517a2:223_7": "deve pariyantaṁ karitvā uparito nevasaññānāsaññāyatanūpage deve antokaritvā yaṁ etasmiṁ",
  "atk-s0517a2:223_8": "antare etthāvacarā ettha pariyāpannā samāpannassa vā upapannassa vā diṭṭhadhammasukhavihārissa",
  "atk-s0517a2:223_9": "vā cittacetasikā dhammā. Ayaṁ vuccati arūpadhātu. Aṭṭhakathāyaṁ pana “kāmadhātūti",
  "atk-s0517a2:223_10": "kāmabhavo pañcakkhandhā labbhanti, rūpadhātūti rūpabhavo pañcakkhandhā labbhanti.",
  "atk-s0517a2:223_11": "Arūpadhātūti arūpabhavo cattāro khandhā labbhantī”ti vuttaṁ. Ayaṁ dasuttarapariyāyena yojanā.",
  "atk-s0517a2:224_0": "Saṅgītipariyāyena pana “tisso kusaladhātuyo – nekkhammadhātu abyāpādadhātu avihiṁsādhātu.",
  "atk-s0517a2:224_1": "Aparāpi tisso dhātuyo – rūpadhātu arūpadhātu nirodhadhātu. Aparāpi tisso dhātuyo",
  "atk-s0517a2:224_2": "– hīnā dhātu majjhimā dhātu paṇītā dhātū”ti vuttā dhātuyopi ettha yujjanti. Nekkhammapaṭisaṁyutto",
  "atk-s0517a2:224_3": "takko vitakko…pe… sammāsaṅkappo. Ayaṁ vuccati nekkhammadhātu. Sabbepi kusalā dhammā",
  "atk-s0517a2:224_4": "nekkhammadhātu. Abyāpādapaṭisaṁyutto takko vitakko…pe… sammāsaṅkappo abyāpādadhātu.",
  "atk-s0517a2:224_5": "Yā sattesu metti mettāyanā mettāyitattaṁ mettācetovimutti. Ayaṁ vuccati abyāpādadhātu.",
  "atk-s0517a2:224_6": "Avihiṁsāpaṭisaṁyutto takko vitakko…pe… sammāsaṅkappo avihiṁsādhātu. Yā sattesu karuṇā",
  "atk-s0517a2:224_7": "karuṇāyanā karuṇāyitattaṁ karuṇācetovimutti. Ayaṁ vuccati avihiṁsādhātu. Rūpārūpadhātuyo",
  "atk-s0517a2:224_8": "vuttāyeva. Nirodhadhātu nibbānaṁ. Hīnā dhātu dvādasākusalacittuppādā, majjhimā dhātu",
  "atk-s0517a2:224_9": "avasesā tebhūmakadhammā. Paṇītā dhātu nava lokuttaradhammā. Sabbāpi ca nijjīvaṭṭhena dhātu.",
  "atk-s0517a2:225_0": "Cattāri ariyasaccānīti dukkhaṁ ariyasaccaṁ, dukkhasamudayaṁ ariyasaccaṁ, dukkhanirodhaṁ",
  "atk-s0517a2:225_1": "ariyasaccaṁ, dukkhanirodhagāminī paṭipadā ariyasaccaṁ. Imesaṁ vaṇṇanā saccavissajjanesuyeva bhavissati.",
  "atk-s0517a2:226_0": "Pañca vimuttāyatanānīti attano hitatthāya parehi pavattitadhammadesanāsavanaṁ, paresaṁ",
  "atk-s0517a2:226_1": "hitatthāya attano yathāsutadhammadesanā, yathāsutassa dhammassa sajjhāyakaraṇaṁ,",
  "atk-s0517a2:226_2": "yathāsutassa dhammassa cetasā anuvitakkanaṁ, kasiṇāsubhādīsu anukūlaṁ ārammaṇanti,",
  "atk-s0517a2:226_3": "imāni pañca vimuccanakāraṇāni. Yathāha –",
  "atk-s0517a2:227_0": "“Idha, bhikkhave, bhikkhuno satthā dhammaṁ deseti aññataro vā garuṭṭhāniyo sabrahmacārī,",
  "atk-s0517a2:227_1": "yathā yathā kho, bhikkhave, bhikkhuno satthā dhammaṁ deseti aññataro vā garuṭṭhāniyo",
  "atk-s0517a2:227_2": "sabrahmacārī, tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī",
  "atk-s0517a2:227_3": "ca, tassa atthapaṭisaṁvedino dhammapaṭisaṁvedino pāmojjaṁ jāyati, pamuditassa pīti",
  "atk-s0517a2:227_4": "jāyati, pītimanassa kāyo passambhati, passaddhakāyo sukhaṁ vedeti, sukhino cittaṁ",
  "atk-s0517a2:227_5": "samādhiyati, idaṁ paṭhamaṁ vimuttāyatanaṁ.",
  "atk-s0517a2:228_0": "“Puna caparaṁ, bhikkhave, bhikkhuno na heva kho satthā dhammaṁ deseti aññataro vā",
  "atk-s0517a2:228_1": "garuṭṭhāniyo sabrahmacārī, api ca kho yathāsutaṁ yathāpariyattaṁ dhammaṁ vitthārena",
  "atk-s0517a2:228_2": "paresaṁ deseti. Yathā yathā kho, bhikkhave, bhikkhuno…pe… sukhino cittaṁ samādhiyati.",
  "atk-s0517a2:228_3": "Idaṁ dutiyaṁ vimuttāyatanaṁ.",
  "atk-s0517a2:229_0": "“Puna caparaṁ, bhikkhave, bhikkhuno naheva kho satthā dhammaṁ deseti aññataro vā",
  "atk-s0517a2:229_1": "garuṭṭhāniyo sabrahmacārī, nāpi yathāsutaṁ yathāpariyattaṁ dhammaṁ vitthārena paresaṁ",
  "atk-s0517a2:229_2": "deseti, api ca kho yathāsutaṁ yathāpariyattaṁ dhammaṁ vitthārena sajjhāyaṁ karoti.",
  "atk-s0517a2:229_3": "Yathā yathā kho, bhikkhave, bhikkhuno…pe… sukhino cittaṁ samādhiyati. Idaṁ tatiyaṁ vimuttāyatanaṁ.",
  "atk-s0517a2:230_0": "“Puna caparaṁ, bhikkhave, bhikkhuno naheva kho satthā dhammaṁ deseti aññataro vā",
  "atk-s0517a2:230_1": "garuṭṭhāniyo sabrahmacārī, nāpi yathāsutaṁ yathāpariyattaṁ dhammaṁ vitthārena paresaṁ",
  "atk-s0517a2:230_2": "deseti, nāpi yathāsutaṁ yathāpariyattaṁ dhammaṁ vitthārena sajjhāyaṁ karoti, api",
  "atk-s0517a2:230_3": "ca kho yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.",
  "atk-s0517a2:230_4": "Yathā yathā kho, bhikkhave, bhikkhuno…pe… sukhino cittaṁ samādhiyati. Idaṁ catutthaṁ vimuttāyatanaṁ.",
  "atk-s0517a2:231_0": "“Puna caparaṁ, bhikkhave, bhikkhuno naheva kho satthā dhammaṁ deseti aññataro vā",
  "atk-s0517a2:231_1": "garuṭṭhāniyo sabrahmacārī, nāpi yathāsutaṁ yathāpariyattaṁ dhammaṁ vitthārena paresaṁ",
  "atk-s0517a2:231_2": "deseti, nāpi yathāsutaṁ yathāpariyattaṁ dhammaṁ vitthārena sajjhāyaṁ karoti, nāpi",
  "atk-s0517a2:231_3": "yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati,",
  "atk-s0517a2:231_4": "api ca khvassa aññataraṁ samādhinimittaṁ suggahitaṁ hoti sumanasikataṁ sūpadhāritaṁ",
  "atk-s0517a2:231_5": "suppaṭividdhaṁ paññāya, yathā yathā kho, bhikkhave, bhikkhuno aññataraṁ samādhinimittaṁ",
  "atk-s0517a2:231_6": "suggahitaṁ hoti sumanasikataṁ sūpadhāritaṁ suppaṭividdhaṁ paññāya tathā tathā so",
  "atk-s0517a2:231_7": "tasmiṁ dhamme atthapaṭisaṁvedī ca hoti dhammapaṭisaṁvedī ca. Tassa atthapaṭisaṁvedino",
  "atk-s0517a2:231_8": "dhammapaṭisaṁvedino pāmojjaṁ jāyati, pamuditassa pīti jāyati, pītimanassa kāyo passambhati,",
  "atk-s0517a2:231_9": "passaddhakāyo sukhaṁ vedeti, sukhino cittaṁ samādhiyati. Idaṁ pañcamaṁ vimuttāyatana”nti.",
  "atk-s0517a2:232": "Cha anuttariyānīti ettha natthi etesaṁ uttaranti anuttarāni, anuttarāni eva anuttariyāni, jeṭṭhakānīti attho. Vuttañhetaṁ bhagavatā –",
  "atk-s0517a2:233": "“Chayimāni, bhikkhave, anuttariyāni. Katamāni cha? Dassanānuttariyaṁ, savanānuttariyaṁ, lābhānuttariyaṁ, sikkhānuttariyaṁ, pāricariyānuttariyaṁ, anussatānuttariyanti.",
  "atk-s0517a2:234_0": "“Katamañca, bhikkhave, dassanānuttariyaṁ? Idha, bhikkhave, ekacco hatthiratanampi",
  "atk-s0517a2:234_1": "dassanāya gacchati, assaratanampi dassanāya gacchati, maṇiratanampi dassanāya gacchati,",
  "atk-s0517a2:234_2": "uccāvacaṁ vā pana dassanāya gacchati, samaṇaṁ vā brāhmaṇaṁ vā micchādiṭṭhikaṁ micchāpaṭipannaṁ",
  "atk-s0517a2:234_3": "dassanāya gacchati. Atthetaṁ, bhikkhave, dassanaṁ, netaṁ natthīti vadāmi. Tañca kho",
  "atk-s0517a2:234_4": "etaṁ, bhikkhave, dassanaṁ hīnaṁ gammaṁ pothujjanikaṁ anariyaṁ anatthasaṁhitaṁ na",
  "atk-s0517a2:234_5": "nibbidāya na virāgāya na nirodhāya na upasamāya na abhiññāya na sambodhāya na nibbānāya",
  "atk-s0517a2:234_6": "saṁvattati. Yo ca kho, bhikkhave, tathāgataṁ vā tathāgatasāvakaṁ vā dassanāya gacchati",
  "atk-s0517a2:234_7": "niviṭṭhasaddho niviṭṭhapemo ekantagato abhippasanno. Etadānuttariyaṁ, bhikkhave,",
  "atk-s0517a2:234_8": "dassanānaṁ sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya",
  "atk-s0517a2:234_9": "ñāyassa adhigamāya nibbānassa sacchikiriyāya, yadidaṁ tathāgataṁ vā tathāgatasāvakaṁ",
  "atk-s0517a2:234_10": "vā dassanāya gacchati niviṭṭhasaddho niviṭṭhapemo ekantagato abhippasanno. Idaṁ vuccati,",
  "atk-s0517a2:234_11": "bhikkhave, dassanānuttariyaṁ. Iti dassanānuttariyaṁ.",
  "atk-s0517a2:235_0": "“Savanānuttariyañca kathaṁ hoti? Idha, bhikkhave, ekacco bherisaddampi savanāya gacchati,",
  "atk-s0517a2:235_1": "vīṇāsaddampi savanāya gacchati, gītasaddampi savanāya gacchati, uccāvacaṁ vā pana",
  "atk-s0517a2:235_2": "savanāya gacchati, samaṇassa vā brāhmaṇassa vā micchādiṭṭhikassa micchāpaṭipannassa",
  "atk-s0517a2:235_3": "dhammassavanāya gacchati. Atthetaṁ, bhikkhave, savanaṁ, netaṁ natthīti vadāmi. Tañca",
  "atk-s0517a2:235_4": "kho etaṁ, bhikkhave, savanaṁ hīnaṁ…pe… na nibbānāya saṁvattati. Yo ca kho, bhikkhave,",
  "atk-s0517a2:235_5": "tathāgatassa vā tathāgatasāvakassa vā dhammassavanāya gacchati niviṭṭhasaddho niviṭṭhapemo",
  "atk-s0517a2:235_6": "ekantagato abhippasanno. Etadānuttariyaṁ, bhikkhave, savanānaṁ sattānaṁ visuddhiyā…pe…",
  "atk-s0517a2:235_7": "nibbānassa sacchikiriyāya, yadidaṁ tathāgatassa vā tathāgatasāvakassa vā dhammassavanāya",
  "atk-s0517a2:235_8": "gacchati niviṭṭhasaddho niviṭṭhapemo ekantagato abhippasanno. Idaṁ vuccati, bhikkhave,",
  "atk-s0517a2:235_9": "savanānuttariyaṁ. Iti dassanānuttariyaṁ, savanānuttariyaṁ.",
  "atk-s0517a2:236_0": "“Lābhānuttariyañca kathaṁ hoti? Idha, bhikkhave, ekacco puttalābhampi labhati, dāralābhampi",
  "atk-s0517a2:236_1": "labhati, dhanalābhampi labhati, uccāvacaṁ vā pana lābhampi labhati. Samaṇe vā brāhmaṇe",
  "atk-s0517a2:236_2": "vā micchādiṭṭhike micchāpaṭipanne saddhaṁ paṭilabhati. Attheso, bhikkhave, lābho,",
  "atk-s0517a2:236_3": "neso natthīti vadāmi. So ca kho eso, bhikkhave, lābho hīno…pe… na nibbānāya saṁvattati.",
  "atk-s0517a2:236_4": "Yo ca kho, bhikkhave, tathāgate vā tathāgatasāvake vā saddhaṁ paṭilabhati niviṭṭhasaddho",
  "atk-s0517a2:236_5": "niviṭṭhapemo ekantagato abhippasanno. Etadānuttariyaṁ, bhikkhave, lābhānaṁ sattānaṁ",
  "atk-s0517a2:236_6": "visuddhiyā…pe… nibbānassa sacchikiriyāya, yadidaṁ tathāgate vā tathāgatasāvake vā",
  "atk-s0517a2:236_7": "saddhaṁ paṭilabhati niviṭṭhasaddho niviṭṭhapemo ekantagato abhippasanno. Idaṁ vuccati,",
  "atk-s0517a2:236_8": "bhikkhave, lābhānuttariyaṁ. Iti dassanānuttariyaṁ, savanānuttariyaṁ, lābhānuttariyaṁ.",
  "atk-s0517a2:237_0": "“Sikkhānuttariyañca kathaṁ hoti? Idha, bhikkhave, ekacco hatthismimpi sikkhati, assasmimpi",
  "atk-s0517a2:237_1": "sikkhati, rathasmimpi sikkhati, dhanusmimpi sikkhati, tharusmimpi sikkhati, uccāvacaṁ",
  "atk-s0517a2:237_2": "vā pana sikkhati, samaṇassa vā brāhmaṇassa vā micchādiṭṭhikassa micchāpaṭipannassa",
  "atk-s0517a2:237_3": "sikkhati. Atthesā, bhikkhave, sikkhā, nesā natthīti vadāmi. Sā ca kho esā, bhikkhave,",
  "atk-s0517a2:237_4": "sikkhā hīnā…pe… na nibbānāya saṁvattati. Yo ca kho, bhikkhave, tathāgatappavedite",
  "atk-s0517a2:237_5": "dhammavinaye adhisīlampi sikkhati, adhicittampi sikkhati, adhipaññampi sikkhati niviṭṭhasaddho",
  "atk-s0517a2:237_6": "niviṭṭhapemo ekantagato abhippasanno. Etadānuttariyaṁ, bhikkhave, sikkhānaṁ sattānaṁ",
  "atk-s0517a2:237_7": "visuddhiyā…pe… nibbānassa sacchikiriyāya, yadidaṁ tathāgatappavedite dhammavinaye",
  "atk-s0517a2:237_8": "adhisīlampi sikkhati, adhicittampi sikkhati, adhipaññampi sikkhati niviṭṭhasaddho",
  "atk-s0517a2:237_9": "niviṭṭhapemo ekantagato abhippasanno. Idaṁ vuccati, bhikkhave, sikkhānuttariyaṁ.",
  "atk-s0517a2:237_10": "Iti dassanānuttariyaṁ, savanānuttariyaṁ, lābhānuttariyaṁ, sikkhānuttariyaṁ.",
  "atk-s0517a2:238_0": "“Pāricariyānuttariyañca kathaṁ hoti? Idha, bhikkhave, ekacco khattiyampi paricarati,",
  "atk-s0517a2:238_1": "brāhmaṇampi paricarati, gahapatimpi paricarati, uccāvacaṁ vā pana paricarati, samaṇaṁ",
  "atk-s0517a2:238_2": "vā brāhmaṇaṁ vā micchādiṭṭhikaṁ micchāpaṭipannaṁ paricarati. Atthesā, bhikkhave,",
  "atk-s0517a2:238_3": "pāricariyā, nesā natthīti vadāmi. Sā ca kho esā, bhikkhave, pāricariyā hīnā…pe… na",
  "atk-s0517a2:238_4": "nibbānāya saṁvattati. Yo ca kho, bhikkhave, tathāgataṁ vā tathāgatasāvakaṁ vā paricarati",
  "atk-s0517a2:238_5": "niviṭṭhasaddho niviṭṭhapemo ekantagato abhippasanno. Etadānuttariyaṁ, bhikkhave,",
  "atk-s0517a2:238_6": "pāricariyānaṁ sattānaṁ visuddhiyā…pe… nibbānassa sacchikiriyāya, yadidaṁ tathāgataṁ",
  "atk-s0517a2:238_7": "vā tathāgatasāvakaṁ vā paricarati niviṭṭhasaddho niviṭṭhapemo ekantagato abhippasanno.",
  "atk-s0517a2:238_8": "Idaṁ vuccati, bhikkhave, pāricariyānuttariyaṁ. Iti dassanānuttariyaṁ, savanānuttariyaṁ,",
  "atk-s0517a2:238_9": "lābhānuttariyaṁ, sikkhānuttariyaṁ, pāricariyānuttariyaṁ.",
  "atk-s0517a2:239_0": "“Anussatānuttariyañca kathaṁ hoti? Idha, bhikkhave, ekacco puttalābhampi anussarati,",
  "atk-s0517a2:239_1": "dāralābhampi anussarati, dhanalābhampi anussarati, uccāvacaṁ vā pana anussarati,",
  "atk-s0517a2:239_2": "samaṇaṁ vā brāhmaṇaṁ vā micchādiṭṭhikaṁ micchāpaṭipannaṁ anussarati. Atthesā, bhikkhave,",
  "atk-s0517a2:239_3": "anussati, nesā natthīti vadāmi. Sā ca kho esā, bhikkhave, anussati hīnā…pe… na nibbānāya",
  "atk-s0517a2:239_4": "saṁvattati. Yo ca kho, bhikkhave, tathāgataṁ vā tathāgatasāvakaṁ vā anussarati niviṭṭhasaddho",
  "atk-s0517a2:239_5": "niviṭṭhapemo ekantagato abhippasanno. Etadānuttariyaṁ, bhikkhave, anussatīnaṁ sattānaṁ",
  "atk-s0517a2:239_6": "visuddhiyā…pe… nibbānassa sacchikiriyāya, yadidaṁ tathāgataṁ vā tathāgatasāvakaṁ",
  "atk-s0517a2:239_7": "vā anussarati niviṭṭhasaddho niviṭṭhapemo ekantagato abhippasanno. Idaṁ vuccati,",
  "atk-s0517a2:239_8": "bhikkhave, anussatānuttariyaṁ. Imāni kho, bhikkhave, cha anuttariyānī”ti.",
  "atk-s0517a2:240_0": "Satta niddasavatthūnīti ettha natthi etassa dasāti niddaso. Niddasassa niddasabhāvassa",
  "atk-s0517a2:240_1": "vatthūni kāraṇāni niddasavatthūni. Khīṇāsavo hi dasavassakāle parinibbuto puna paṭisandhiyā",
  "atk-s0517a2:240_2": "abhāvā puna dasavasso na hotīti niddasoti vuccati. Na kevalañca dasavassova na hoti,",
  "atk-s0517a2:240_3": "navavassopi…pe… ekamuhuttikopi na hotiyeva. Na kevalañca dasavassakāle parinibbuto,",
  "atk-s0517a2:240_4": "sattavassikakāle parinibbutopi nissatto niddaso nimuhutto hotiyeva. Titthiyasamaye",
  "atk-s0517a2:240_5": "uppannavohāraṁ pana sāsane khīṇāsavassa āropetvā tattha tādisassa abhāvaṁ, idha ca",
  "atk-s0517a2:240_6": "sabbhāvaṁ dassento bhagavā tādisasabhāvassa kāraṇāni “satta niddasavatthūnī”ti āha. Yathāha –",
  "atk-s0517a2:241_0": "“Sattimāni, bhikkhave, niddasavatthūni. Katamāni satta? Idha, bhikkhave, bhikkhu",
  "atk-s0517a2:241_1": "sikkhāsamādāne tibbacchando hoti, āyatiñca sikkhāsamādāne avigatapemo. Dhammanisantiyā",
  "atk-s0517a2:241_2": "tibbacchando hoti, āyatiñca dhammanisantiyā avigatapemo. Icchāvinaye tibbacchando",
  "atk-s0517a2:241_3": "hoti, āyatiñca icchāvinaye avigatapemo. Paṭisallāne tibbacchando hoti, āyatiñca paṭisallāne",
  "atk-s0517a2:241_4": "avigatapemo. Vīriyārambhe tibbacchando hoti, āyatiñca vīriyārambhe avigatapemo. Satinepakke",
  "atk-s0517a2:241_5": "tibbacchando hoti, āyatiñca satinepakke avigatapemo. Diṭṭhipaṭivedhe tibbacchando",
  "atk-s0517a2:241_6": "hoti, āyatiñca diṭṭhipaṭivedhe avigatapemo. Imāni kho, bhikkhave, satta niddasavatthūnī”ti.",
  "atk-s0517a2:242": "Theropi tatheva desanaṁ uddharitvā “satta niddasavatthūnī”ti āha.",
  "atk-s0517a2:243_0": "Aṭṭha abhibhāyatanānīti ettha abhibhuyyamānāni āyatanāni etesaṁ jhānānanti abhibhāyatanāni,",
  "atk-s0517a2:243_1": "jhānāni. Āyatanānīti adhiṭṭhānaṭṭhena āyatanasaṅkhātāni kasiṇārammaṇāni. Ñāṇuttariko",
  "atk-s0517a2:243_2": "hi puggalo visadañāṇo “kiṁ ettha ārammaṇe samāpajjitabbaṁ. Na mayhaṁ cittekaggatākaraṇe",
  "atk-s0517a2:243_3": "bhāro atthī”ti, tāni ārammaṇāni abhibhavitvā samāpajjati, saha nimittuppādenevettha",
  "atk-s0517a2:243_4": "appanaṁ nibbattetīti attho. Evaṁ uppāditāni jhānāni “abhibhāyatanānī”ti vuccanti.",
  "atk-s0517a2:244": "“Katamāni aṭṭha? Ajjhattaṁ rūpasaññī eko bahiddhā rūpāni passati parittāni suvaṇṇadubbaṇṇāni, ‘tāni abhibhuyya jānāmi passāmī’ti evaṁsaññī hoti. Idaṁ paṭhamaṁ abhibhāyatanaṁ.",
  "atk-s0517a2:245": "“Ajjhattaṁ rūpasaññī eko bahiddhā rūpāni passati appamāṇāni suvaṇṇadubbaṇṇāni, ‘tāni abhibhuyya jānāmi passāmī’ti evaṁsaññī hoti. Idaṁ dutiyaṁ abhibhāyatanaṁ.",
  "atk-s0517a2:246": "“Ajjhattaṁ arūpasaññī eko bahiddhā rūpāni passati parittāni suvaṇṇadubbaṇṇāni, ‘tāni abhibhuyya jānāmi passāmī’ti evaṁsaññī hoti. Idaṁ tatiyaṁ abhibhāyatanaṁ.",
  "atk-s0517a2:247": "“Ajjhattaṁ arūpasaññī eko bahiddhā rūpāni passati appamāṇāni suvaṇṇadubbaṇṇāni, ‘tāni abhibhuyya jānāmi passāmī’ti evaṁsaññī hoti. Idaṁ catutthaṁ abhibhāyatanaṁ.",
  "atk-s0517a2:248_0": "“Ajjhattaṁ arūpasaññī eko bahiddhā rūpāni passati nīlāni nīlavaṇṇāni nīlanidassanāni",
  "atk-s0517a2:248_1": "nīlanibhāsāni. Seyyathāpi nāma umāpupphaṁ nīlaṁ nīlavaṇṇaṁ nīlanidassanaṁ nīlanibhāsaṁ,",
  "atk-s0517a2:248_2": "seyyathāpi vā pana taṁ vatthaṁ bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ",
  "atk-s0517a2:248_3": "nīlanidassanaṁ nīlanibhāsaṁ, evameva ajjhattaṁ arūpasaññī eko bahiddhā rūpāni passati",
  "atk-s0517a2:248_4": "nīlāni nīlavaṇṇāni nīlanidassanāni nīlanibhāsāni, ‘tāni abhibhuyya jānāmi passāmī’ti",
  "atk-s0517a2:248_5": "evaṁsaññī hoti. Idaṁ pañcamaṁ abhibhāyatanaṁ.",
  "atk-s0517a2:249_0": "“Ajjhattaṁ arūpasaññī eko bahiddhā rūpāni passati pītāni pītavaṇṇāni pītanidassanāni",
  "atk-s0517a2:249_1": "pītanibhāsāni. Seyyathāpi nāma kaṇikārapupphaṁ pītaṁ pītavaṇṇaṁ pītanidassanaṁ pītanibhāsaṁ,",
  "atk-s0517a2:249_2": "seyyathāpi vā pana taṁ vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ",
  "atk-s0517a2:249_3": "pītanidassanaṁ pītanibhāsaṁ, evameva ajjhattaṁ arūpasaññī eko bahiddhā rūpāni passati",
  "atk-s0517a2:249_4": "pītāni pītavaṇṇāni pītanidassanāni pītanibhāsāni, ‘tāni abhibhuyya jānāmi passāmī’ti",
  "atk-s0517a2:249_5": "evaṁsaññī hoti. Idaṁ chaṭṭhaṁ abhibhāyatanaṁ.",
  "atk-s0517a2:250_0": "“Ajjhattaṁ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni",
  "atk-s0517a2:250_1": "lohitakanibhāsāni. Seyyathāpi nāma bandhujīvakapupphaṁ lohitakaṁ lohitakavaṇṇaṁ lohitakanidassanaṁ",
  "atk-s0517a2:250_2": "lohitakanibhāsaṁ, seyyathāpi vā pana taṁ vatthaṁ bārāṇaseyyakaṁ ubhatobhāgavimaṭṭhaṁ",
  "atk-s0517a2:250_3": "lohitakaṁ lohitakavaṇṇaṁ lohitakanidassanaṁ lohitakanibhāsaṁ, evameva ajjhattaṁ arūpasaññī",
  "atk-s0517a2:250_4": "eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni,",
  "atk-s0517a2:250_5": "‘tāni abhibhuyya jānāmi passāmī’ti evaṁsaññī hoti. Idaṁ sattamaṁ abhibhāyatanaṁ.",
  "atk-s0517a2:251_0": "“Ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni",
  "atk-s0517a2:251_1": "odātanibhāsāni. Seyyathāpi nāma osadhitārakā odātā odātavaṇṇā odātanidassanā odātanibhāsā,",
  "atk-s0517a2:251_2": "seyyathāpi vā pana taṁ vatthaṁ bārāṇaseyyakaṁ ubhatobhāgavimaṭṭhaṁ odātaṁ odātavaṇṇaṁ",
  "atk-s0517a2:251_3": "odātanidassanaṁ odātanibhāsaṁ, evameva ajjhattaṁ arūpasaññī eko bahiddhā rūpāni passati",
  "atk-s0517a2:251_4": "odātāni odātavaṇṇāni odātanidassanāni odātanibhāsāni, ‘tāni abhibhuyya jānāmi passāmī’ti",
  "atk-s0517a2:251_5": "evaṁsaññī hoti. Idaṁ aṭṭhamaṁ abhibhāyatanaṁ. Imāni aṭṭha abhibhāyatanāni.",
  "atk-s0517a2:252": "Nava anupubbavihārāti pubbaṁ pubbaṁ anu anupubbaṁ, anupubbaṁ viharitabbato samāpajjitabbato vihārā anupubbavihārā, anupaṭipāṭiyā samāpajjitabbavihārāti attho.",
  "atk-s0517a2:253_0": "“Katame nava? Idha, bhikkhave, bhikkhu vivicceva kāmehi vivicca akusalehi dhammehi",
  "atk-s0517a2:253_1": "savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. Vitakkavicārānaṁ",
  "atk-s0517a2:253_2": "vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ",
  "atk-s0517a2:253_3": "pītisukhaṁ dutiyaṁ jhānaṁ upasampajja viharati. Pītiyā ca virāgā upekkhako ca viharati",
  "atk-s0517a2:253_4": "sato sampajāno, sukhañca kāyena paṭisaṁvedeti, yaṁ taṁ ariyā ācikkhanti ‘upekkhako",
  "atk-s0517a2:253_5": "satimā sukhavihārī’ti, tatiyaṁ jhānaṁ upasampajja viharati. Sukhassa ca pahānā dukkhassa",
  "atk-s0517a2:253_6": "ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ",
  "atk-s0517a2:253_7": "catutthaṁ jhānaṁ upasampajja viharati. Sabbaso rūpasaññānaṁ samatikkamā paṭighasaññānaṁ",
  "atk-s0517a2:253_8": "atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja",
  "atk-s0517a2:253_9": "viharati. Sabbaso ākāsānañcāyatanaṁ samatikkamma ‘anantaṁ viññāṇa’nti viññāṇañcāyatanaṁ",
  "atk-s0517a2:253_10": "upasampajja viharati. Sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ",
  "atk-s0517a2:253_11": "upasampajja viharati. Sabbaso ākiñcaññāyatanaṁ samatikkamma nevasaññānāsaññāyatanaṁ",
  "atk-s0517a2:253_12": "upasampajja viharati. Sabbaso nevasaññānāsaññāyatanaṁ samatikkamma saññāvedayitanirodhaṁ",
  "atk-s0517a2:253_13": "upasampajja viharatī”ti vuttā nava anupubbavihārāva.",
  "atk-s0517a2:254": "Dasa nijjaravatthūnīti micchādiṭṭhādīni nijjarayanti nāsayantīti nijjarāni. Vatthūnīti kāraṇāni. Nijjarāni ca tāni vatthūni cāti nijjaravatthūni. Sammādiṭṭhādīnaṁ etaṁ adhivacanaṁ.",
  "atk-s0517a2:255_0": "“Katamāni dasa? Sammādiṭṭhikassa, bhikkhave, micchādiṭṭhi nijjiṇṇā hoti. Ye ca micchādiṭṭhipaccayā",
  "atk-s0517a2:255_1": "aneke pāpakā akusalā dhammā sambhavanti, te cassa nijjiṇṇā honti, sammādiṭṭhipaccayā",
  "atk-s0517a2:255_2": "ca aneke kusalā dhammā bhāvanāpāripūriṁ gacchanti.",
  "atk-s0517a2:256_0": "“Sammāsaṅkappassa, bhikkhave, micchāsaṅkappo nijjiṇṇo hoti. Ye ca micchāsaṅkappapaccayā",
  "atk-s0517a2:256_1": "aneke pāpakā akusalā dhammā sambhavanti, te cassa nijjiṇṇā honti, sammāsaṅkappapaccayā",
  "atk-s0517a2:256_2": "ca aneke kusalā dhammā bhāvanāpāripūriṁ gacchanti.",
  "atk-s0517a2:257_0": "“Sammāvācassa, bhikkhave, micchāvācā nijjiṇṇā hoti. Ye ca micchāvācāpaccayā aneke",
  "atk-s0517a2:257_1": "pāpakā akusalā dhammā sambhavanti, te cassa nijjiṇṇā honti, sammāvācāpaccayā ca aneke",
  "atk-s0517a2:257_2": "kusalā dhammā bhāvanāpāripūriṁ gacchanti.",
  "atk-s0517a2:258_0": "“Sammākammantassa, bhikkhave, micchākammanto nijjiṇṇo hoti. Ye ca micchākammantapaccayā",
  "atk-s0517a2:258_1": "aneke pāpakā akusalā dhammā sambhavanti, te cassa nijjiṇṇā honti, sammākammantapaccayā",
  "atk-s0517a2:258_2": "ca aneke kusalā dhammā bhāvanāpāripūriṁ gacchanti.",
  "atk-s0517a2:259_0": "“Sammāājīvassa, bhikkhave, micchāājīvo nijjiṇṇo hoti. Ye ca micchāājīvapaccayā aneke",
  "atk-s0517a2:259_1": "pāpakā akusalā dhammā sambhavanti, te cassa nijjiṇṇā honti, sammāājīvapaccayā ca",
  "atk-s0517a2:259_2": "aneke kusalā dhammā bhāvanāpāripūriṁ gacchanti.",
  "atk-s0517a2:260_0": "“Sammāvāyāmassa, bhikkhave, micchāvāyāmo nijjiṇṇo hoti. Ye ca micchāvāyāmapaccayā",
  "atk-s0517a2:260_1": "aneke pāpakā akusalā dhammā sambhavanti, te cassa nijjiṇṇā honti, sammāvāyāmapaccayā",
  "atk-s0517a2:260_2": "ca aneke kusalā dhammā bhāvanāpāripūriṁ gacchanti.",
  "atk-s0517a2:261_0": "“Sammāsatissa, bhikkhave, micchāsati nijjiṇṇā hoti. Ye ca micchāsatipaccayā aneke",
  "atk-s0517a2:261_1": "pāpakā akusalā dhammā sambhavanti, te cassa nijjiṇṇā honti, sammāsatipaccayā ca aneke",
  "atk-s0517a2:261_2": "kusalā dhammā bhāvanāpāripūriṁ gacchanti.",
  "atk-s0517a2:262_0": "“Sammāsamādhissa, bhikkhave, micchāsamādhi nijjiṇṇo hoti. Ye ca micchāsamādhipaccayā",
  "atk-s0517a2:262_1": "aneke pāpakā akusalā dhammā sambhavanti, te cassa nijjiṇṇā honti, sammāsamādhipaccayā",
  "atk-s0517a2:262_2": "ca aneke kusalā dhammā bhāvanāpāripūriṁ gacchanti.",
  "atk-s0517a2:263_0": "“Sammāñāṇissa, bhikkhave, micchāñāṇaṁ nijjiṇṇaṁ hoti. Ye ca micchāñāṇapaccayā aneke",
  "atk-s0517a2:263_1": "pāpakā akusalā dhammā sambhavanti, te cassa nijjiṇṇā honti, sammāñāṇapaccayā ca aneke",
  "atk-s0517a2:263_2": "kusalā dhammā bhāvanāpāripūriṁ gacchanti.",
  "atk-s0517a2:264_0": "“Sammāvimuttissa, bhikkhave, micchāvimutti nijjiṇṇā hoti. Ye ca micchāvimuttipaccayā",
  "atk-s0517a2:264_1": "aneke pāpakā akusalā dhammā sambhavanti, te cassa nijjiṇṇā honti, sammāvimuttipaccayā",
  "atk-s0517a2:264_2": "ca aneke kusalā dhammā bhāvanāpāripūriṁ gacchantī”ti vuttāni dasa nijjaravatthūni.",
  "atk-s0517a2:265_0": "3.Sabbaṁ, bhikkhave, abhiññeyyantiādi bhagavatā vuttaṁ idha āharitvā dassitanti veditabbaṁ.",
  "atk-s0517a2:265_1": "Kiñca-iti ca-kāro padapūraṇamatte nipāto. Cakkhādīni tiṁsa vissajjanāni chasu dvāresu",
  "atk-s0517a2:265_2": "ekekasmiṁ pañca pañca katvā dvārārammaṇapavattikkamena niddiṭṭhāni. Tattha duvidhaṁ",
  "atk-s0517a2:265_3": "cakkhu – maṁsacakkhu paññācakkhu ca. Tesu buddhacakkhu samantacakkhu ñāṇacakkhu dibbacakkhu",
  "atk-s0517a2:265_4": "dhammacakkhūti pañcavidhaṁ paññācakkhu. “Addasaṁ kho ahaṁ, bhikkhave, buddhacakkhunā",
  "atk-s0517a2:265_5": "lokaṁ volokento”ti idaṁ buddhacakkhu nāma. “Samantacakkhu vuccati sabbaññutaññāṇa”nti",
  "atk-s0517a2:265_6": "idaṁ samantacakkhu nāma. “Cakkhuṁ udapādi ñāṇaṁ udapādī”ti idaṁ ñāṇacakkhu nāma.",
  "atk-s0517a2:265_7": "“Addasaṁ kho ahaṁ, bhikkhave, dibbena cakkhunā visuddhenā”ti idaṁ dibbacakkhu nāma.",
  "atk-s0517a2:265_8": "“Virajaṁ vītamalaṁ dhammacakkhuṁ udapādī”ti idaṁ heṭṭhimamaggattayasaṅkhātaṁ ñāṇaṁ dhammacakkhu nāma.",
  "atk-s0517a2:266_0": "Maṁsacakkhupi sasambhāracakkhu, pasādacakkhūti duvidhaṁ hoti. Yvāyaṁ akkhikūpake",
  "atk-s0517a2:266_1": "patiṭṭhito heṭṭhā akkhikūpakaṭṭhikena upari bhamukaṭṭhikena ubhato akkhikūṭehi bahiddhā",
  "atk-s0517a2:266_2": "akkhipakhumehi paricchinno akkhikūpakamajjhā nikkhantena nhārusuttakena matthaluṅge",
  "atk-s0517a2:266_3": "ābaddho setakaṇhātikaṇhamaṇḍalavicitto maṁsapiṇḍo, idaṁ sasambhāracakkhu nāma. Yo",
  "atk-s0517a2:266_4": "pana ettha sito ettha paṭibaddho catunnaṁ mahābhūtānaṁ upādāya pasādo, idaṁ pasādacakkhu",
  "atk-s0517a2:266_5": "nāma. Idamidhādhippetaṁ. Tadetaṁ tassa sasambhāracakkhuno setamaṇḍalaparikkhittassa",
  "atk-s0517a2:266_6": "kaṇhamaṇḍalassa majjhe abhimukhe ṭhitānaṁ sarīrasaṇṭhānuppattidese diṭṭhimaṇḍale",
  "atk-s0517a2:266_7": "sattasu picupaṭalesu āsittatelaṁ picupaṭalāni viya satta akkhipaṭalāni byāpetvā pamāṇato",
  "atk-s0517a2:266_8": "muggavidalamattaṁ cakkhuviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati.",
  "atk-s0517a2:266_9": "Taṁ cakkhatīti cakkhu, rūpaṁ assādeti vibhāveti cāti attho. Rūpayantīti rūpā, vaṇṇavikāraṁ",
  "atk-s0517a2:266_10": "āpajjamānā hadayaṅgatabhāvaṁ pakāsentīti attho. Cakkhuto pavattaṁ viññāṇaṁ, cakkhussa",
  "atk-s0517a2:266_11": "vā viññāṇaṁ cakkhuviññāṇaṁ. Phusatīti phasso. Upasaggena padaṁ maṇḍetvā samphassoti",
  "atk-s0517a2:266_12": "vuttaṁ. Cakkhuto pavatto samphasso cakkhusamphasso. Cakkhusamphassapaccayāti cakkhuviññāṇasampayuttaphassapaccayā.",
  "atk-s0517a2:266_13": "Vedayitanti vindanaṁ, vedanāti attho. Tadeva sukhayatīti sukhaṁ, yassuppajjati, taṁ",
  "atk-s0517a2:266_14": "sukhitaṁ karotīti attho. Suṭṭhu vā khādati, khanati ca kāyacittābādhanti sukhaṁ.",
  "atk-s0517a2:266_15": "Dukkhayatīti dukkhaṁ, yassuppajjati, taṁ dukkhitaṁ karotīti attho. Na dukkhaṁ na",
  "atk-s0517a2:266_16": "sukhanti adukkhamasukhaṁ. Ma-kāro padasandhivasena vutto. So pana cakkhusamphasso",
  "atk-s0517a2:266_17": "attanā sampayuttāya vedanāya sahajāta aññamaññanissaya vipākaāhārasampayuttaatthiavigatavasena",
  "atk-s0517a2:266_18": "aṭṭhadhā paccayo hoti, sampaṭicchanasampayuttāya anantarasamanantaraanantarūpanissayanatthivigatavasenapañcadhā,",
  "atk-s0517a2:266_19": "santīraṇādisampayuttānaṁ upanissayavaseneva paccayo hoti.",
  "atk-s0517a2:267_0": "Suṇātīti sotaṁ. Taṁ sasambhārasotabilassa anto tanutambalomācite aṅgulivedhakasaṇṭhāne",
  "atk-s0517a2:267_1": "padese sotaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati. Sappantīti",
  "atk-s0517a2:267_2": "saddā, udāharīyantīti attho. Ghāyatīti ghānaṁ. Taṁ sasambhāraghānabilassa anto ajapadasaṇṭhāne",
  "atk-s0517a2:267_3": "padese ghānaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati. Gandhayantīti",
  "atk-s0517a2:267_4": "gandhā, attano vatthuṁ sūcentīti attho. Jīvitamavhāyatīti jivhā, sāyanaṭṭhena vā",
  "atk-s0517a2:267_5": "jivhā. Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne",
  "atk-s0517a2:267_6": "padese jivhāviññāṇādīnaṁ yathārahaṁ vatthudvārabhāvaṁ sādhayamānā tiṭṭhati. Rasanti",
  "atk-s0517a2:267_7": "te sattāti rasā, assādentīti attho. Kucchitānaṁ sāsavadhammānaṁ āyoti kāyo. Āyoti",
  "atk-s0517a2:267_8": "uppattideso. So yāvatā imasmiṁ kāye upādiṇṇappavatti nāma atthi, tattha yebhuyyena",
  "atk-s0517a2:267_9": "kāyapasādo kāyaviññāṇādīnaṁ yathārahaṁ vatthudvārabhāvaṁ sādhayamāno tiṭṭhati. Phusīyantīti",
  "atk-s0517a2:267_10": "phoṭṭhabbā. Munātīti mano, vijānātīti attho. Attano lakkhaṇaṁ dhārentīti dhammā.",
  "atk-s0517a2:267_11": "Manoti sahāvajjanaṁ bhavaṅgaṁ. Dhammāti dvādasapabhedā dhammārammaṇā dhammā. Manoviññāṇanti",
  "atk-s0517a2:267_12": "javanamanoviññāṇaṁ. Manosamphassoti taṁsampayutto phasso. So sampayuttāya vedanāya",
  "atk-s0517a2:267_13": "vipākapaccayavajjehi sesehi sattahi paccayo hoti, anantarāya teheva, sesānaṁ upanissayavaseneva paccayo hoti.",
  "atk-s0517a2:268_0": "Rūpādīni pañca vissajjanāni khandhavasena niddiṭṭhāni. Sītādīhi ruppati pīḷīyatīti",
  "atk-s0517a2:268_1": "rūpaṁ. Vedayatīti vedanā. Sañjānātīti saññā. Saṅkharontīti saṅkhārā. Vijānātīti viññāṇaṁ.",
  "atk-s0517a2:268_2": "Cakkhādīni dhammavicārapariyantāni dasa chakkavasena, saṭṭhi vissajjanāni piyarūpasātarūpavasena",
  "atk-s0517a2:268_3": "niddiṭṭhāni. Cakkhusamphassajādikā vedanā taṁtaṁsampayuttāva. Rūpesu saññā rūpasaññā.",
  "atk-s0517a2:268_4": "Sañcetayatīti sañcetanā, abhisandahatīti attho. Tasatīti taṇhā, pipāsatīti attho.",
  "atk-s0517a2:268_5": "Vitakketīti vitakko, vitakkanaṁ vā vitakko, ūhananti vuttaṁ hoti. Ārammaṇe tena cittaṁ",
  "atk-s0517a2:268_6": "vicaratīti vicāro, vicaraṇaṁ vā vicāro, anusañcaraṇanti vuttaṁ hoti.",
  "atk-s0517a2:269_0": "4.Pathavīdhātādīni cha vissajjanāni saṁkhittena nāmarūpavavatthānavasena niddiṭṭhāni.",
  "atk-s0517a2:269_1": "Patthaṭattā pathavī. Appeti, āpīyati, appāyatīti vā āpo. Tejayatīti tejo. Vāyatīti",
  "atk-s0517a2:269_2": "vāyo. Na kassati na nikassati, kasituṁ chindituṁ bhindituṁ vā na sakkāti ākāso. Nissattaṭṭhena dhātu.",
  "atk-s0517a2:270_0": "Pathavīkasiṇādīni dasa vissajjanāni kasiṇabhāvanāvasena niddiṭṭhāni. Kasiṇanti sakalapharaṇavasena",
  "atk-s0517a2:270_1": "kasiṇamaṇḍalampi tasmiṁ upaṭṭhitanimittampi tadārammaṇaṁ jhānampi vuccati. Idha pana",
  "atk-s0517a2:270_2": "jhānaṁ adhippetaṁ. Ādimhi cattāri mahābhūtakasiṇārammaṇāni jhānāni, tato parāni cattāri",
  "atk-s0517a2:270_3": "vaṇṇakasiṇārammaṇāni. Ākāsakasiṇanti paricchedākāso, tadārammaṇañca jhānaṁ, kasiṇugghāṭimākāso,",
  "atk-s0517a2:270_4": "tadārammaṇañca ākāsānañcāyatanaṁ. Viññāṇakasiṇanti ākāsānañcāyatanaviññāṇaṁ, tadārammaṇañca viññāṇañcāyatanaṁ.",
  "atk-s0517a2:271_0": "Kesādīni dvattiṁsa vissajjanāni dvattiṁsākārakammaṭṭhānavasena niddiṭṭhāni. Tesu",
  "atk-s0517a2:271_1": "pana kesādīsu paṭikūlato upaṭṭhitesu kāyagatāsativasena asubhakammaṭṭhānaṁ hoti,",
  "atk-s0517a2:271_2": "vaṇṇato upaṭṭhitesu kasiṇakammaṭṭhānaṁ hoti, dhātuto upaṭṭhitesu catudhātuvavatthānakammaṭṭhānaṁ",
  "atk-s0517a2:271_3": "hoti, kesātiādīni ca paṭikūlato vaṇṇato vā upaṭṭhitānaṁ tadārammaṇāni jhānāni, dhātuto",
  "atk-s0517a2:271_4": "upaṭṭhitassa te ca koṭṭhāsā tadārammaṇā ca dhātubhāvanā veditabbā.",
  "atk-s0517a2:272": "Kesā ubhosu passesu kaṇṇacūḷikāhi purato nalāṭantena, pacchato ca galavāṭakena paricchinnā sīsakaṭāhaveṭhanacamme vīhaggamattaṁ pavisitvā ṭhitā anekasatasahassasaṅkhā.",
  "atk-s0517a2:273": "Lomā ṭhapetvā kesādīnaṁ patiṭṭhitokāsaṁ hatthatalapādatalāni ca yebhuyyena sarīracamme navanavutiyā lomakūpasahassesu likkhāmattaṁ pavisitvā ṭhitā.",
  "atk-s0517a2:274": "Nakhā aṅgulīnaṁ aggapiṭṭhesu ṭhitā vīsati.",
  "atk-s0517a2:275": "Dantā dvīsu haṇukaṭṭhikesu ṭhitā yebhuyyena dvattiṁsa.",
  "atk-s0517a2:276": "Taco sakalasarīraṁ pariyonandhitvā pākaṭakilomakassa upari chaviyā heṭṭhā ṭhitaṁ cammaṁ.",
  "atk-s0517a2:277": "Maṁsaṁ sādhikāni tīṇi aṭṭhisatāni anulimpitvā ṭhitāni navamaṁsapesisatāni.",
  "atk-s0517a2:278": "Nhārū sakalasarīre aṭṭhīni ābandhitvā ṭhitāni nava nhārusatāni.",
  "atk-s0517a2:279": "Aṭṭhī sakalasarīre heṭṭhā aṭṭhīnaṁ upari ṭhitāni sādhikāni tīṇi aṭṭhisatāni.",
  "atk-s0517a2:280": "Aṭṭhimiñjā tesaṁ tesaṁ aṭṭhīnaṁ abbhantare ṭhitā miñjā.",
  "atk-s0517a2:281": "Vakkaṁ galavāṭakā nikkhantena ekamūlena thokaṁ gantvā dvidhā bhinnena thūlanhārunā vinibaddhā hutvā hadayamaṁsaṁ parikkhipitvā ṭhitā dve maṁsapiṇḍikā.",
  "atk-s0517a2:282": "Hadayaṁ sarīrabbhantare dvinnaṁ thanānaṁ majjhe ṭhitaṁ anto cittasannissayaṁ aḍḍhapasatamattalohitapuṇṇaṁ punnāgaṭṭhipatiṭṭhānamattāvāṭakaṁ hadayamaṁsaṁ.",
  "atk-s0517a2:283": "Yakanaṁ dvinnaṁ thanānaṁ abbhantare dakkhiṇapassaṁ nissāya ṭhitaṁ yamakamaṁsapaṭalaṁ.",
  "atk-s0517a2:284_0": "Kilomakaṁ hadayavakkāni paṭicchādetvā ṭhitaṁ paṭicchannakilomakasaṅkhātañca sakalasarīre",
  "atk-s0517a2:284_1": "cammassa heṭṭhato maṁsaṁ pariyonandhitvā ṭhitaṁ appaṭicchannakilomakasaṅkhātañcāti",
  "atk-s0517a2:284_2": "duvidhaṁ pariyonahanamaṁsaṁ.",
  "atk-s0517a2:285": "Pihakaṁ hadayassa vāmapasse udarapaṭalassa matthakapassaṁ nissāya ṭhitaṁ udarajivhāmaṁsaṁ.",
  "atk-s0517a2:286": "Papphāsaṁ sarīrabbhantare dvinnaṁ thanānaṁ antare hadayayakanānaṁ upari chādetvā olambantaṁ ṭhitaṁ dvattiṁsamaṁsakhaṇḍappabhedaṁ papphāsamaṁsaṁ.",
  "atk-s0517a2:287_0": "Antaṁ upari galavāṭake heṭṭhā karīsamagge vinibandhattā galavāṭakakarīsamaggapariyante",
  "atk-s0517a2:287_1": "sarīrabbhantare ṭhitā purisassa dvattiṁsahatthā itthiyā aṭṭhavīsatihatthā ekavīsatiyā",
  "atk-s0517a2:287_2": "ṭhānesu obhaggā antavaṭṭi.",
  "atk-s0517a2:288": "Antaguṇaṁ antabhoge ekato agalante ābandhitvā ekavīsatiyā antabhogānaṁ antarā ṭhitaṁ bandhanaṁ.",
  "atk-s0517a2:289_0": "Udariyaṁ dantamusalasañcuṇṇitaṁ jivhāhatthaparivattitaṁ kheḷalālāpalibuddhaṁ taṁkhaṇavigatavaṇṇagandharasādisampadaṁ",
  "atk-s0517a2:289_1": "tantavāyakhalisuvānavamathusadisaṁ nipatitvā pittasemhavātapaliveṭhitaṁ hutvā udaraggisantāpavegakuthitaṁ",
  "atk-s0517a2:289_2": "kimikulākulaṁ uparūpari pheṇabubbuḷakāni muñcantaṁ paramakasambukaduggandhajegucchabhāvaṁ",
  "atk-s0517a2:289_3": "āpajjitvā āmāsayasaṅkhāte uparinābhiantapaṭale ṭhitaṁ nānappakārakaṁ asitapītakhāyitasāyitaṁ.",
  "atk-s0517a2:290": "Karīsaṁ pakkāsayasaṅkhāte heṭṭhā nābhipiṭṭhikaṇṭakamūlānaṁ antare ubbedhena aṭṭhaṅgulamatte antāvasāne ṭhitaṁ vaccaṁ.",
  "atk-s0517a2:291_0": "Pittaṁ hadayamaṁsapapphāsānaṁ antare yakanamaṁsaṁ nissāya ṭhitaṁ mahākosātakīkosakasadise",
  "atk-s0517a2:291_1": "pittakosake ṭhitaṁ baddhapittasaṅkhātañca, kesalomanakhadantānaṁ maṁsavinimuttaṭṭhānañceva",
  "atk-s0517a2:291_2": "thaddhasukkhacammañca ṭhapetvā avasesaṁ sarīraṁ byāpetvā ṭhitaṁ abaddhapittasaṅkhātañcāti duvidhaṁ pittaṁ.",
  "atk-s0517a2:292": "Semhaṁ udarapaṭale ṭhitaṁ ekapatthapūrappamāṇaṁ semhaṁ.",
  "atk-s0517a2:293_0": "Pubbo khāṇukaṇṭakapaharaṇaggijālādīhi abhihate vā sarīrappadese abbhantaradhātukkhobhavasena",
  "atk-s0517a2:293_1": "vā uppannesu gaṇḍapīḷakādīsu paripakkalohitapariṇāmo. Lohitaṁ yakanassa heṭṭhābhāgaṁ",
  "atk-s0517a2:293_2": "pūretvā hadayavakkapapphāsānaṁ upari thokaṁ thokaṁ paggharantaṁ vakkahadayayakanapapphāse",
  "atk-s0517a2:293_3": "temayamānaṁ ṭhitaṁ ekapatthapūramattaṁ sannicitalohitasaṅkhātañca, kesalomanakhadantānaṁ",
  "atk-s0517a2:293_4": "maṁsavinimuttaṭṭhānañceva thaddhasukkhacammañca ṭhapetvā dhamanijālānusārena sabbaṁ",
  "atk-s0517a2:293_5": "upādiṇṇasarīraṁ pharitvā ṭhitaṁ saṁsaraṇalohitasaṅkhātañcāti duvidhaṁ lohitaṁ.",
  "atk-s0517a2:294": "Sedo aggisantāpasūriyasantāpautuvikārādīhi santatte sarīre sabbakesalomakūpavivarehi paggharaṇakaāpodhātu.",
  "atk-s0517a2:295": "Medo thūlassa sakalasarīre cammamaṁsantare kisassa jaṅghamaṁsādīni nissāya ṭhito thinasineho.",
  "atk-s0517a2:296": "Assu somanassadomanassavisabhāgāhārautūhi samuṭṭhahitvā akkhikūpake pūretvā tiṭṭhantī vā paggharantī vā āpodhātu.",
  "atk-s0517a2:297": "Vasā aggisantāpasūriyasantāpautuvisabhāgehi usmājātesu yebhuyyena hatthatalahatthapiṭṭhipādatalapādapiṭṭhināsāpuṭanalāṭaaṁsakūṭesu ṭhito vilīnasineho.",
  "atk-s0517a2:298_0": "Kheḷo tathārūpaṁ āhāraṁ passantassa vā sarantassa vā mukhe vā ṭhapentassa hadayaṁ",
  "atk-s0517a2:298_1": "vā ākilāyantassa kismiñcideva vā jigucchaṁ uppādentassa bhiyyo uppajjitvā ubhohi",
  "atk-s0517a2:298_2": "kapolapassehi oruyha jivhāya tiṭṭhamānā pheṇamissā āpodhātu.",
  "atk-s0517a2:299_0": "Siṅghāṇikā visabhāgāhārautuvasena sañjātadhātukkhobhassa vā rodantassa vā antosīse",
  "atk-s0517a2:299_1": "matthaluṅgato galitvā tālumatthakavivarena otaritvā nāsāpuṭe pūretvā tiṭṭhantaṁ vā",
  "atk-s0517a2:299_2": "paggharantaṁ vā pūti asuci picchilaṁ.",
  "atk-s0517a2:300": "Lasikā aṭṭhisandhīnaṁ abbhañjanakiccaṁ sādhayamānaṁ asītisatasandhīnaṁ abbhantare ṭhitaṁ picchilakuṇapaṁ.",
  "atk-s0517a2:301": "Muttaṁ āhārautuvasena vatthipuṭabbhantare ṭhitā āpodhātu.",
  "atk-s0517a2:302": "Matthaluṅgaṁ sīsakaṭāhabbhantare cattāro sibbinimagge nissāya ṭhito catupiṇḍasamodhāno miñjarāsi.",
  "atk-s0517a2:303_0": "Cakkhāyatanādīni dvādasa vissajjanāni dvādasāyatanavasena niddiṭṭhāni. Āyatanato,",
  "atk-s0517a2:303_1": "āyānaṁ tananato, āyatassa ca nayanato āyatanaṁ. Cakkhurūpādīsu hi taṁtaṁdvārārammaṇā",
  "atk-s0517a2:303_2": "cittacetasikā dhammā sena sena anubhavanādinā kiccena āyatanti uṭṭhahanti ghaṭanti,",
  "atk-s0517a2:303_3": "vāyamantīti vuttaṁ hoti. Te ca pana āyabhūte dhamme etāni tanonti, vitthārentīti",
  "atk-s0517a2:303_4": "vuttaṁ hoti. Idañca anamatagge saṁsāre pavattaṁ atīva āyataṁ saṁsāradukkhaṁ yāva",
  "atk-s0517a2:303_5": "na nivattati, tāva nayanti, pavattayantīti vuttaṁ hoti.",
  "atk-s0517a2:304_0": "Apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena",
  "atk-s0517a2:304_1": "ca āyatanaṁ. Tathā hi loke “issarāyatanaṁ vāsudevāyatana”ntiādīsu nivāsaṭṭhānaṁ “āyatana”nti",
  "atk-s0517a2:304_2": "vuccati. “Suvaṇṇāyatanaṁ rajatāyatana”ntiādīsu ākaro. Sāsane pana “manorame āyatane,",
  "atk-s0517a2:304_3": "sevanti naṁ vihaṅgamā”tiādīsu samosaraṇaṭṭhānaṁ. “Dakkhiṇāpatho gunnaṁ āyatana”ntiādīsu",
  "atk-s0517a2:304_4": "sañjātideso. “Tatra tatreva sakkhibhabbataṁ pāpuṇāti sati satiāyatane”tiādīsu kāraṇaṁ.",
  "atk-s0517a2:304_5": "Cakkhuādīsu cāpi te te cittacetasikā dhammā nivasanti tadāyattavuttitāyāti cakkhādayo",
  "atk-s0517a2:304_6": "nesaṁ nivāsaṭṭhānaṁ, cakkhādīsu ca te ākiṇṇā tannissayattā tadārammaṇattā cāti cakkhādayo",
  "atk-s0517a2:304_7": "ca nesaṁ ākaro, tattha tattha vatthudvārārammaṇavasena samosaraṇato cakkhādayo ca",
  "atk-s0517a2:304_8": "nesaṁ samosaraṇaṭṭhānaṁ, taṁnissayārammaṇabhāvena tattheva uppattito cakkhādayo ca",
  "atk-s0517a2:304_9": "nesaṁ sañjātideso, cakkhādīnaṁ abhāve abhāvato cakkhādayo ca nesaṁ kāraṇanti yathāvuttenatthena",
  "atk-s0517a2:304_10": "cakkhu ca taṁ āyatanañcāti cakkhāyatanaṁ. Evaṁ sesānipi.",
  "atk-s0517a2:305_0": "Cakkhudhātādīni aṭṭhārasa vissajjanāni aṭṭhārasadhātuvasena niddiṭṭhāni. Cakkhādīsu",
  "atk-s0517a2:305_1": "ekeko dhammo yathāsambhavaṁ vidahati, dhīyate, vidhānaṁ vidhīyate, etāya, ettha vā",
  "atk-s0517a2:305_2": "dhīyatīti dhātu. Lokiyā hi dhātuyo kāraṇabhāvena vavatthitā hutvā suvaṇṇarajatādidhātuyo",
  "atk-s0517a2:305_3": "viya suvaṇṇarajatādiṁ, anekappakāraṁ saṁsāradukkhaṁ vidahanti. Bhārahārehi ca bhāro",
  "atk-s0517a2:305_4": "viya sattehi dhīyante, dhārīyantīti attho. Dukkhavidhānamattameva cetā avasavattanato.",
  "atk-s0517a2:305_5": "Etāhi ca karaṇabhūtāhi saṁsāradukkhaṁ sattehi anuvidhīyati. Tathāvihitañcetaṁ etāsveva",
  "atk-s0517a2:305_6": "dhīyati, ṭhapīyatīti attho. Apica yathā titthiyānaṁ attā nāma sabhāvato natthi, na",
  "atk-s0517a2:305_7": "evametā. Etā pana attano sabhāvaṁ dhārentīti dhātuyo. Yathā ca loke vicittā haritālamanosilādayo",
  "atk-s0517a2:305_8": "selāvayavā dhātuyoti vuccanti, evametāpi dhātuyo viyāti dhātuyo. Vicittā hetā ñāṇaneyyāvayavāti.",
  "atk-s0517a2:305_9": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu",
  "atk-s0517a2:305_10": "dhātusamaññā, evamevetesupi pañcakkhandhasaṅkhātassa attabhāvassa avayavesu dhātusamaññā",
  "atk-s0517a2:305_11": "veditabbā. Aññamaññavisabhāgalakkhaṇaparicchinnā hete cakkhādayoti. Apica dhātūti",
  "atk-s0517a2:305_12": "nijjīvamattassetaṁ adhivacanaṁ. Tathā hi bhagavā “chadhāturo ayaṁ bhikkhu puriso”tiādīsu",
  "atk-s0517a2:305_13": "jīvasaññāsamūhananatthaṁ dhātudesanaṁ akāsīti. Yathāvuttenatthena cakkhu ca taṁ dhātu",
  "atk-s0517a2:305_14": "cāti cakkhudhātu. Evaṁ sesāpi. Manodhātūti ca tisso manodhātuyo. Dhammadhātūti vedanāsaññāsaṅkhārakkhandhā",
  "atk-s0517a2:305_15": "soḷasa sukhumarūpāni nibbānañca. Manoviññāṇadhātūti chasattati manoviññāṇadhātuyo.",
  "atk-s0517a2:306_0": "Cakkhundriyādīni bāvīsati vissajjanāni bāvīsatindriyavasena niddiṭṭhāni. Cakkhumeva",
  "atk-s0517a2:306_1": "dassanalakkhaṇe indaṭṭhaṁ kāretīti cakkhundriyaṁ. Sotameva savanalakkhaṇe indaṭṭhaṁ",
  "atk-s0517a2:306_2": "kāretīti sotindriyaṁ. Ghānameva ghāyanalakkhaṇe indaṭṭhaṁ kāretīti ghānindriyaṁ.",
  "atk-s0517a2:306_3": "Jivhā eva sāyanalakkhaṇe indaṭṭhaṁ kāretīti jivhindriyaṁ. Kāyo eva phusanalakkhaṇe",
  "atk-s0517a2:306_4": "indaṭṭhaṁ kāretīti kāyindriyaṁ. Manate iti mano, vijānātīti attho. Aṭṭhakathācariyā",
  "atk-s0517a2:306_5": "panāhu – nāliyā minamāno viya mahātulāya dhārayamāno viya ca ārammaṇaṁ manati jānātīti",
  "atk-s0517a2:306_6": "mano, tadeva mananalakkhaṇe indaṭṭhaṁ kāretīti manindriyaṁ.",
  "atk-s0517a2:307_0": "Jīvanti tena taṁsahajātā dhammāti jīvitaṁ, tadeva anupālanalakkhaṇe indaṭṭhaṁ kāretīti",
  "atk-s0517a2:307_1": "jīvitindriyaṁ. Taṁ rūpajīvitindriyaṁ arūpajīvitindriyanti duvidhaṁ. Sabbakammajarūpasahajaṁ",
  "atk-s0517a2:307_2": "sahajarūpānupālanaṁ rūpajīvitindriyaṁ, sabbacittasahajaṁ sahajaarūpānupālanaṁ arūpajīvitindriyaṁ.",
  "atk-s0517a2:308": "Thīyati saṅghātaṁ gacchati etissā gabbhoti itthī, itthiliṅgādīsu indaṭṭhaṁ kāretīti indriyaṁ, niyamato itthiyā eva indriyaṁ itthindriyaṁ.",
  "atk-s0517a2:309_0": "Puṁ-vuccati nirayo, puṁ saṅkhāte niraye risīyati hiṁsīyatīti puriso, purisaliṅgādīsu",
  "atk-s0517a2:309_1": "indaṭṭhaṁ kāretīti indriyaṁ, niyamato purisasseva indriyaṁ purisindriyaṁ. Dvīsupetesu",
  "atk-s0517a2:309_2": "ekekaṁ sabhāvakassa ekekassa kammajarūpasahajaṁ hoti.",
  "atk-s0517a2:310": "Kusalavipākakāyaviññāṇasampayuttaṁ sukhaṁ, kāyikasātalakkhaṇe indaṭṭhaṁ kāretīti indriyaṁ, sukhameva indriyaṁ sukhindriyaṁ.",
  "atk-s0517a2:311": "Akusalavipākakāyaviññāṇasampayuttaṁ dukkhaṁ, kāyikaasātalakkhaṇe indaṭṭhaṁ kāretīti indriyaṁ, dukkhameva indriyaṁ dukkhindriyaṁ.",
  "atk-s0517a2:312": "Pītisomanassayogato sobhanaṁ mano assāti sumano, sumanassa bhāvo somanassaṁ, cetasikasātalakkhaṇe indaṭṭhaṁ kāretīti indriyaṁ, somanassameva indriyaṁ somanassindriyaṁ.",
  "atk-s0517a2:313_0": "Domanassayogato duṭṭhu mano assāti, hīnavedanattā vā kucchitaṁ mano assāti dummano,",
  "atk-s0517a2:313_1": "dummanassa bhāvo domanassaṁ, cetasikaasātalakkhaṇe indaṭṭhaṁ kāretīti indriyaṁ, domanassameva",
  "atk-s0517a2:313_2": "indriyaṁ domanassindriyaṁ. Sukhadukkhākārapavattiṁ upekkhati majjhattākārasaṇṭhitattā",
  "atk-s0517a2:313_3": "tenākārena pavattatīti upekkhā, majjhattalakkhaṇe indaṭṭhaṁ kāretīti indriyaṁ, upekkhā",
  "atk-s0517a2:313_4": "eva indriyaṁ upekkhindriyaṁ.",
  "atk-s0517a2:314_0": "Saddahanti etāya, sayaṁ vā saddahati, saddahanamattameva vā esāti saddhā, assaddhiyassa",
  "atk-s0517a2:314_1": "abhibhavanato adhipatiatthena indriyaṁ, adhimokkhalakkhaṇe vā indaṭṭhaṁ kāretīti",
  "atk-s0517a2:314_2": "indriyaṁ, saddhāyeva indriyaṁ saddhindriyaṁ.",
  "atk-s0517a2:315_0": "Vīrabhāvo vīriyaṁ, vīrānaṁ vā kammaṁ, vidhinā vā nayena īrayitabbaṁ pavattayitabbanti",
  "atk-s0517a2:315_1": "vīriyaṁ, kosajjassa abhibhavanato adhipatiatthena indriyaṁ, paggahaṇalakkhaṇe vā",
  "atk-s0517a2:315_2": "indaṭṭhaṁ kāretīti indriyaṁ, vīriyameva indriyaṁ vīriyindriyaṁ.",
  "atk-s0517a2:316_0": "Saranti tāya, sayaṁ vā sarati, saraṇamattameva vā esāti sati, muṭṭhasaccassa abhibhavanato",
  "atk-s0517a2:316_1": "adhipatiatthena indriyaṁ, upaṭṭhānalakkhaṇe vā indaṭṭhaṁ kāretīti indriyaṁ, sati",
  "atk-s0517a2:316_2": "eva indriyaṁ satindriyaṁ.",
  "atk-s0517a2:317_0": "Ārammaṇe cittaṁ sammā ādhiyati ṭhapetīti samādhi, vikkhepassa abhibhavanato adhipatiatthena",
  "atk-s0517a2:317_1": "indriyaṁ, avikkhepalakkhaṇe vā indaṭṭhaṁ kāretīti indriyaṁ, samādhi eva indriyaṁ samādhindriyaṁ.",
  "atk-s0517a2:318_0": "“Idaṁ dukkha”ntiādinā nayena ariyasaccāni pajānātīti paññā. Aṭṭhakathāyaṁ pana “aniccaṁ",
  "atk-s0517a2:318_1": "dukkhamanattāti paññāpanavasena paññā”ti vuttaṁ. Avijjāya abhibhavanato adhipatiatthena",
  "atk-s0517a2:318_2": "indriyaṁ, dassanalakkhaṇe vā indaṭṭhaṁ kāretīti indriyaṁ, paññā eva indriyaṁ paññindriyaṁ.",
  "atk-s0517a2:319_0": "Anamatagge saṁsāravaṭṭe anaññātaṁ amataṁ padaṁ catusaccadhammameva vā jānissāmīti",
  "atk-s0517a2:319_1": "paṭipannassa uppajjanato indriyaṭṭhasambhavato ca anaññātaññassāmītindriyaṁ. Sotāpattimaggañāṇassetaṁ nāmaṁ.",
  "atk-s0517a2:320_0": "Paṭhamamaggena ñātaṁ mariyādaṁ anatikkamitvā tesaṁyeva tena maggena ñātānaṁ catusaccadhammānameva",
  "atk-s0517a2:320_1": "jānanato indriyaṭṭhasambhavato ca ājānanakaṁ indriyaṁ aññindriyaṁ. Sotāpattiphalādīsu",
  "atk-s0517a2:320_2": "chasu ṭhānesu ñāṇassetaṁ nāmaṁ.",
  "atk-s0517a2:321_0": "Aññātāvino catusaccesu niṭṭhitañāṇakiccassa khīṇāsavassa uppajjanato indriyaṭṭhasambhavato",
  "atk-s0517a2:321_1": "ca aññātāvindriyaṁ, aññātāvīnaṁ vā catūsu saccesu niṭṭhitakiccānaṁ cattāri saccāni",
  "atk-s0517a2:321_2": "paṭivijjhitvā ṭhitānaṁ dhammānaṁ abbhantare indaṭṭhasādhanena aññātāvindriyaṁ. Arahattaphalañāṇassetaṁ",
  "atk-s0517a2:321_3": "nāmaṁ. Sabbānipetāni yathāyogaṁ indaliṅgaṭṭhena indadesitaṭṭhena indadiṭṭhaṭṭhena",
  "atk-s0517a2:321_4": "indasiṭṭhaṭṭhena indajuṭṭhaṭṭhena ca indriyāni. Bhagavā hi sammāsambuddho paramissariyabhāvato",
  "atk-s0517a2:321_5": "indo, kusalākusalañca kammaṁ kammesu kassaci issariyābhāvato. Tenevettha kammajanitāni",
  "atk-s0517a2:321_6": "indriyāni kusalākusalakammaṁ ulliṅgenti, tena ca siṭṭhānīti indaliṅgaṭṭhena indasiṭṭhaṭṭhena",
  "atk-s0517a2:321_7": "ca indriyāni. Sabbāneva panetāni bhagavatā munindena yathābhūtato pakāsitāni abhisambuddhāni",
  "atk-s0517a2:321_8": "cāti indadesitaṭṭhena indadiṭṭhaṭṭhena ca indriyāni. Teneva ca bhagavatā munindena",
  "atk-s0517a2:321_9": "kānici gocarāsevanāya, kānici bhāvanāsevanāya sevitānīti indajuṭṭhaṭṭhenapi indriyāni.",
  "atk-s0517a2:321_10": "Api ca ādhipaccasaṅkhātena issariyaṭṭhenapi etāni indriyāni. Cakkhuviññāṇādipavattiyañhi",
  "atk-s0517a2:321_11": "cakkhādīnaṁ siddhamādhipaccaṁ tasmiṁ tikkhe tikkhattā mande ca mandattāti.",
  "atk-s0517a2:322": "5.",
  "atk-s0517a2:323": "Kāmadhātuādīni dvādasa vissajjanāni bhavappabhedavasena niddiṭṭhāni. Kāmarāgasaṅkhātena kāmena yuttā dhātu kāmadhātu, kāmasaṅkhātā vā dhātu kāmadhātu.",
  "atk-s0517a2:324": "Kāmaṁ pahāya rūpena yuttā dhātu rūpadhātu, rūpasaṅkhātā vā dhātu rūpadhātu.",
  "atk-s0517a2:325": "Kāmañca rūpañca pahāya arūpena yuttā dhātu arūpadhātu, arūpasaṅkhātā vā dhātu arūpadhātu.",
  "atk-s0517a2:326_0": "Tā eva dhātuyo puna bhavapariyāyena vuttā. Bhavatīti hi bhavoti vuccati. Saññāya",
  "atk-s0517a2:326_1": "yutto bhavo saññābhavo, saññāsahagato vā bhavo saññābhavo, saññā vā ettha bhave atthīti",
  "atk-s0517a2:326_2": "saññābhavo. So kāmabhavo ca asaññābhavamutto rūpabhavo ca nevasaññānāsaññābhavamutto arūpabhavo ca hoti.",
  "atk-s0517a2:327": "Na saññābhavo asaññābhavo, so rūpabhavekadeso.",
  "atk-s0517a2:328_0": "Oḷārikattābhāvato nevasaññā, sukhumattena sambhavato nāsaññāti nevasaññānāsaññā,",
  "atk-s0517a2:328_1": "tāya yutto bhavo nevasaññānāsaññābhavo. Atha vā oḷārikāya saññāya abhāvā, sukhumāya",
  "atk-s0517a2:328_2": "ca bhāvā nevasaññānāsaññā asmiṁ bhaveti nevasaññānāsaññābhavo, so arūpabhavekadeso.",
  "atk-s0517a2:329": "Ekena rūpakkhandhena vokiṇṇo bhavo ekena vokāro assa bhavassāti ekavokārabhavo, so asaññabhavova.",
  "atk-s0517a2:330": "Catūhi arūpakkhandhehi vokiṇṇo bhavo catūhi vokāro assa bhavassāti catuvokārabhavo, so arūpabhavo eva.",
  "atk-s0517a2:331": "Pañcahi khandhehi vokiṇṇo bhavo pañcahi vokāro assa bhavassāti pañcavokārabhavo, so kāmabhavo ca rūpabhavekadeso ca hoti.",
  "atk-s0517a2:332_0": "6.Paṭhamajjhānādīni dvādasa vissajjanāni jhānasamāpattivasena niddiṭṭhāni. Jhānanti",
  "atk-s0517a2:332_1": "idha brahmavihāramattaṁ adhippetaṁ. Vitakkavicārapītisukhacittekaggatāsampayuttaṁ",
  "atk-s0517a2:332_2": "paṭhamaṁ jhānaṁ. Pītisukhacittekaggatāsampayuttaṁ dutiyaṁ jhānaṁ. Sukhacittekaggatāsampayuttaṁ",
  "atk-s0517a2:332_3": "tatiyaṁ jhānaṁ. Upekkhācittekaggatāsampayuttaṁ catutthaṁ jhānaṁ.",
  "atk-s0517a2:333_0": "Medati mejjatīti mettā, siniyhatīti attho. Mitte vā bhavā, mittassa vā esā pavattīti",
  "atk-s0517a2:333_1": "mettā, paccanīkadhammehi muttattā ārammaṇe cādhimuttattā vimutti, cetaso vimutti",
  "atk-s0517a2:333_2": "cetovimutti, mettā eva cetovimutti mettācetovimutti.",
  "atk-s0517a2:334": "Karuṇā vuttatthā eva.",
  "atk-s0517a2:335_0": "Modanti tāya taṁsamaṅgino, sayaṁ vā modati, modanamattameva vā tanti muditā. “Averā",
  "atk-s0517a2:335_1": "hontū”tiādibyāpārappahānena majjhattabhāvūpagamanena ca upekkhatīti upekkhā. Mettādayo",
  "atk-s0517a2:335_2": "tayo brahmavihārā paṭhamādīhi tīhi jhānehi yuttā. Upekkhābrahmavihāro catutthajjhānena yutto.",
  "atk-s0517a2:336_0": "Pharaṇavasena natthi etassa antoti ananto. Ākāso ananto ākāsānanto, kasiṇugghāṭimākāso.",
  "atk-s0517a2:336_1": "Ākāsānantoyeva ākāsānañcaṁ, taṁ ākāsānañcaṁ adhiṭṭhānaṭṭhena āyatanamassa sasampayuttadhammassa",
  "atk-s0517a2:336_2": "jhānassa “devānaṁ devāyatanamivā”ti ākāsānañcāyatanaṁ. Ākāsānañcāyatanameva samāpatti",
  "atk-s0517a2:336_3": "ākāsānañcāyatanasamāpatti. Pharaṇavasena ca natthi etassa antoti anantaṁ, taṁ ākāsārammaṇaṁ",
  "atk-s0517a2:336_4": "viññāṇaṁ. Anantameva ānañcaṁ, viññāṇaṁ ānañcaṁ “viññāṇānañca”nti avatvā “viññāṇañca”nti",
  "atk-s0517a2:336_5": "vuttaṁ. Ayañhettha ruḷhisaddo. Taṁ viññāṇañcaṁ adhiṭṭhānaṭṭhena āyatanamassa sasampayuttadhammassa",
  "atk-s0517a2:336_6": "jhānassa “devānaṁ devāyatanamivā”ti viññāṇañcāyatanaṁ. Natthi etassa kiñcananti akiñcanaṁ,",
  "atk-s0517a2:336_7": "antamaso bhaṅgamattampi assa avasiṭṭhaṁ natthīti vuttaṁ hoti. Akiñcanassa bhāvo ākiñcaññaṁ.",
  "atk-s0517a2:336_8": "Ākāsānañcāyatanaviññāṇābhāvassetaṁ adhivacanaṁ. Taṁ ākiñcaññaṁ. Adhiṭṭhānaṭṭhena",
  "atk-s0517a2:336_9": "āyatanamassa sasampayuttadhammassa jhānassa “devānaṁ devāyatanamivā”ti ākiñcaññāyatanaṁ.",
  "atk-s0517a2:336_10": "Oḷārikāya saññāya abhāvato, sukhumāya ca bhāvato nevassa sasampayuttadhammassa jhānassa",
  "atk-s0517a2:336_11": "saññā nāsaññāti nevasaññānāsaññaṁ. Nevasaññānāsaññañca taṁ manāyatanadhammāyatanapariyāpannattā",
  "atk-s0517a2:336_12": "āyatanañcāti nevasaññānāsaññāyatanaṁ. Atha vā yāyamettha saññā sā paṭusaññākiccaṁ",
  "atk-s0517a2:336_13": "kātuṁ asamatthatāya nevasaññā, saṅkhārāvasesasukhumabhāvena vijjamānattā nāsaññāti",
  "atk-s0517a2:336_14": "nevasaññānāsaññā, nevasaññānāsaññā ca sā sesadhammānaṁ adhiṭṭhānaṭṭhena āyatanañcāti",
  "atk-s0517a2:336_15": "nevasaññānāsaññāyatanaṁ. Ākiñcaññāyatanārammaṇāya samāpattiyā etaṁ adhivacanaṁ. Na",
  "atk-s0517a2:336_16": "kevalaṁ ettha saññā edisī, atha kho vedanāpi nevavedanā nāvedanā. Cittampi nevacittaṁ",
  "atk-s0517a2:336_17": "nācittaṁ. Phassopi nevaphasso nāphasso. Esa nayo sesasampayuttadhammesu. Saññāsīsena",
  "atk-s0517a2:336_18": "panāyaṁ desanā katāti.",
  "atk-s0517a2:337_0": "Avijjādīni dvādasa vissajjanāni paṭiccasamuppādaṅgavasena niddiṭṭhāni. Pūretuṁ ayuttaṭṭhena",
  "atk-s0517a2:337_1": "kāyaduccaritādi avindiyaṁ nāma, aladdhabbanti attho. Taṁ avindiyaṁ vindatīti avijjā.",
  "atk-s0517a2:337_2": "Tabbiparītato kāyasucaritādi vindiyaṁ nāma, taṁ vindiyaṁ na vindatīti avijjā. Khandhānaṁ",
  "atk-s0517a2:337_3": "rāsaṭṭhaṁ, āyatanānaṁ āyatanaṭṭhaṁ, dhātūnaṁ suññaṭṭhaṁ, indriyānaṁ adhipatiyaṭṭhaṁ,",
  "atk-s0517a2:337_4": "saccānaṁ tathaṭṭhaṁ aviditaṁ karotīti avijjā. Dukkhādīnaṁ pīḷanādivasena vuttaṁ catubbidhaṁ",
  "atk-s0517a2:337_5": "catubbidhaṁ atthaṁ aviditaṁ karotītipi avijjā, antavirahite saṁsāre sabbayonigatibhavaviññāṇaṭṭhitisattāvāsesu",
  "atk-s0517a2:337_6": "satte javāpetīti avijjā, paramatthato avijjamānesu itthipurisādīsu javati, vijjamānesupi",
  "atk-s0517a2:337_7": "khandhādīsu na javatīti avijjā, api ca cakkhuviññāṇādīnaṁ vatthārammaṇānaṁ paṭiccasamuppādapaṭiccasamuppannānañca",
  "atk-s0517a2:337_8": "dhammānaṁ chādanatopi avijjā. Saṅkhatamabhisaṅkharontīti saṅkhārā. Vijānātīti viññāṇaṁ.",
  "atk-s0517a2:337_9": "Namatīti nāmaṁ, nāmayatīti vā nāmaṁ. Ruppatīti rūpaṁ. Āye tanoti, āyatañca nayatīti",
  "atk-s0517a2:337_10": "āyatanaṁ. Phusatīti phasso. Vedayatīti vedanā. Paritassatīti taṇhā. Upādiyati bhusaṁ",
  "atk-s0517a2:337_11": "gaṇhātīti upādānaṁ. Bhavati, bhāvayatīti vā bhavo. Jananaṁ jāti. Jīraṇaṁ jarā. Maranti etenāti maraṇaṁ.",
  "atk-s0517a2:338_0": "7.Dukkhādīni aṭṭhasatāni aṭṭha ca vissajjanāni catusaccayojanāvasena niddiṭṭhāni.",
  "atk-s0517a2:338_1": "“Dukkhaṁ abhiññeyya”ntiādīsu hi channaṁ catukkānaṁ vasena catuvīsati vissajjanāni",
  "atk-s0517a2:338_2": "“cakkhu jarāmaraṇa”nti peyyāle “cakkhu abhiññeyyaṁ sotaṁ abhiññeyya”ntiādinā “jāti",
  "atk-s0517a2:338_3": "abhiññeyyā”ti pariyosānena pañcanavutādhikena vissajjanasatena yojetvā vuttāni. Pañcanavutādhikaṁ",
  "atk-s0517a2:338_4": "catukkasataṁ hoti, tesaṁ catukkānaṁ vasena asītiadhikāni satta vissajjanasatāni.",
  "atk-s0517a2:338_5": "“Jarāmaraṇaṁ abhiññeyya”ntiādike catukke “cattāri vissajjanānī”ti evaṁ sabbāni aṭṭha",
  "atk-s0517a2:338_6": "ca satāni aṭṭha ca vissajjanāni honti. Ettha ca tassa tassa dhammassa padhānabhūto",
  "atk-s0517a2:338_7": "paccayo samudayoti veditabbo. Sabbasaṅkhārehi suññaṁ nibbānaṁ nirodhoti veditabbaṁ.",
  "atk-s0517a2:338_8": "Anaññātaññassāmītindriyādīnaṁ tiṇṇampi hi lokuttarindriyānaṁ ettha abhāvaṁ sandhāya",
  "atk-s0517a2:338_9": "anaññātaññassāmītindriyanirodhotiādi yujjati. Nirodhagāminipaṭipadāti ca sabbattha",
  "atk-s0517a2:338_10": "ariyamaggo eva. Evañhi vuccamāne phalepi maggavohārasambhavato aññindriyaaññātāvindriyānampi",
  "atk-s0517a2:338_11": "yujjati. Puna dukkhādīnaṁ pariññaṭṭhādivasena aṭṭhasatāni aṭṭha ca vissajjanāni niddiṭṭhāni,",
  "atk-s0517a2:338_12": "puna dukkhādīnaṁ pariññāpaṭivedhaṭṭhādivasena aṭṭhasatāni aṭṭha ca vissajjanāni niddiṭṭhāni.",
  "atk-s0517a2:338_13": "Pariññā ca sā paṭivijjhitabbaṭṭhena paṭivedho cāti pariññāpaṭivedho. Pariññāpaṭivedhova",
  "atk-s0517a2:338_14": "attho pariññāpaṭivedhaṭṭho.",
  "atk-s0517a2:339_0": "8. Puna tāneva dukkhādīni jarāmaraṇapariyantāni dviadhikāni dve padasatāni samudayādīhi",
  "atk-s0517a2:339_1": "sattahi sattahi padehi yojetvā dviadhikānaṁ dvinnaṁ aṭṭhakasatānaṁ vasena sahassañca",
  "atk-s0517a2:339_2": "cha ca satāni soḷasa ca vissajjanāni niddiṭṭhāni. Tattha padhānabhūto paccayo samudayo,",
  "atk-s0517a2:339_3": "tassa nirodho samudayanirodho. Chando eva rāgo chandarāgo, dukkhe sukhasaññāya dukkhassa",
  "atk-s0517a2:339_4": "chandarāgo, tassa nirodho chandarāganirodho. Dukkhaṁ paṭicca uppajjamānaṁ sukhaṁ",
  "atk-s0517a2:339_5": "somanassaṁ dukkhassa assādo. Dukkhassa aniccatā dukkhassa vipariṇāmadhammatā dukkhassa",
  "atk-s0517a2:339_6": "ādīnavo. Dukkhe chandarāgavinayo chandarāgappahānaṁ dukkhassa nissaraṇaṁ. “Yaṁ kho",
  "atk-s0517a2:339_7": "pana kiñci bhūtaṁ saṅkhataṁ paṭiccasamuppannaṁ nirodho tassa nissaraṇa”nti vacanato",
  "atk-s0517a2:339_8": "nibbānameva dukkhassa nissaraṇaṁ. “Dukkhanirodho samudayanirodho chandarāganirodho",
  "atk-s0517a2:339_9": "dukkhassa nissaraṇa”nti nānāsaṅkhatapaṭipakkhavasena nānāpariyāyavacanehi catūsu",
  "atk-s0517a2:339_10": "ṭhānesu nibbānameva vuttanti veditabbaṁ. Keci pana “āhārasamudayā dukkhasamudayo",
  "atk-s0517a2:339_11": "āhāranirodhā dukkhanirodho sarasavasena samudayanirodho, atha vā udayabbayadassanena",
  "atk-s0517a2:339_12": "samudayanirodho saha vipassanāya maggo chandarāganirodho”ti vadanti. Evañca vuccamāne",
  "atk-s0517a2:339_13": "lokuttarindriyānaṁ avipassanūpagattā na sabbasādhāraṇaṁ hotīti paṭhamaṁ vuttanayova",
  "atk-s0517a2:339_14": "gahetabbo. Lokuttarindriyesu hi chandarāgābhāvatoyeva chandarāganirodhoti yujjati.",
  "atk-s0517a2:339_15": "Sarīre chandarāgeneva sarīrekadesesu kesādīsupi chandarāgo katova hoti, jarāmaraṇavantesu",
  "atk-s0517a2:339_16": "chandarāgeneva jarāmaraṇesupi chandarāgo katova hoti. Evaṁ assādādīnavāpi yojetabbā.",
  "atk-s0517a2:339_17": "Puna dukkhādīni jarāmaraṇapariyantāni dviadhikāni dve padasatāni samudayādīhi chahi",
  "atk-s0517a2:339_18": "chahi padehi yojetvā dviadhikānaṁ dvinnaṁ sattakasatānaṁ vasena nayasahassañca cattāri",
  "atk-s0517a2:339_19": "ca satāni cuddasa ca vissajjanāni niddiṭṭhāni.",
  "atk-s0517a2:340_0": "9. Idāni rūpādīni jarāmaraṇapariyantāni ekādhikāni dve padasatāni sattahi anupassanāhi",
  "atk-s0517a2:340_1": "yojetvā niddisituṁ paṭhamaṁ tāva aniccānupassanādayo satta anupassanā niddiṭṭhā.",
  "atk-s0517a2:340_2": "Tāni sabbāni sattahi suddhikaanupassanāvissajjanehi saddhiṁ sahassañca cattāri ca",
  "atk-s0517a2:340_3": "satāni cuddasa ca vissajjanāni honti. Aniccanti anupassanā aniccānupassanā. Sā niccasaññāpaṭipakkhā.",
  "atk-s0517a2:340_4": "Dukkhanti anupassanā dukkhānupassanā. Sā sukhasaññāpaṭipakkhā. Anattāti anupassanā",
  "atk-s0517a2:340_5": "anattānupassanā. Sā attasaññāpaṭipakkhā. Tissannaṁ anupassanānaṁ paripūrattā nibbindatīti",
  "atk-s0517a2:340_6": "nibbidā, nibbidā ca sā anupassanā cāti nibbidānupassanā. Sā nandipaṭipakkhā. Catassannaṁ",
  "atk-s0517a2:340_7": "anupassanānaṁ paripūrattā virajjatīti virāgo, virāgo ca so anupassanā cāti virāgānupassanā.",
  "atk-s0517a2:340_8": "Sā rāgapaṭipakkhā. Pañcannaṁ anupassanānaṁ paripūrattā rāgaṁ nirodhetīti nirodho,",
  "atk-s0517a2:340_9": "nirodho ca so anupassanā cāti nirodhānupassanā. Sā samudayapaṭipakkhā. Channaṁ anupassanānaṁ",
  "atk-s0517a2:340_10": "paripūrattā paṭinissajjatīti paṭinissaggo, paṭinissaggo ca so anupassanā cāti paṭinissaggānupassanā.",
  "atk-s0517a2:340_11": "Sā ādānapaṭipakkhā. Lokuttarindriyānaṁ asatipi vipassanūpagatte “sabbe saṅkhārā aniccā,",
  "atk-s0517a2:340_12": "sabbe saṅkhārā dukkhā, sabbe dhammā anattā”ti vacanato tesampi aniccadukkhānattattā",
  "atk-s0517a2:340_13": "tattha niccasukhattasaññānaṁ nandiyā rāgassa ca abhāvā nirodhavantānīti anupassanato",
  "atk-s0517a2:340_14": "pariccāgapaṭinissaggapakkhandanapaṭinissaggasambhavato ca tehipi satta anupassanā",
  "atk-s0517a2:340_15": "yojitāti veditabbā. Jarāmaraṇavantesu aniccādito diṭṭhesu jarāmaraṇampi aniccādito",
  "atk-s0517a2:340_16": "diṭṭhaṁ nāma hoti, jarāmaraṇavantesu nibbindanto virajjanto jarāmaraṇe nibbinno ca",
  "atk-s0517a2:340_17": "viratto ca hoti, jarāmaraṇavantesu nirodhato diṭṭhesu jarāmaraṇampi nirodhato diṭṭhaṁ",
  "atk-s0517a2:340_18": "nāma hoti, jarāmaraṇavantesu paṭinissajjanto jarāmaraṇaṁ paṭinissajjantova hotīti",
  "atk-s0517a2:340_19": "jarāmaraṇehi satta anupassanā yojitāti veditabbā.",
  "atk-s0517a2:341_0": "10. Idāni ādīnavañāṇassa vatthubhūtānaṁ uppādādīnaṁ pañcannaṁ ārammaṇānaṁ vasena",
  "atk-s0517a2:341_1": "uppādādīni tesaṁ vevacanāni pañcadasa vissajjanāni niddiṭṭhāni, santipadañāṇassa",
  "atk-s0517a2:341_2": "tappaṭipakkhārammaṇavasena anuppādādīni pañcadasa vissajjanāni niddiṭṭhāni, puna",
  "atk-s0517a2:341_3": "tāneva uppādānuppādādīni padāni yugaḷakavasena yojetvā tiṁsa vissajjanāni niddiṭṭhāni.",
  "atk-s0517a2:341_4": "Evaṁ imasmiṁ nayeva saṭṭhi vissajjanāni honti. Tattha uppādoti purimakammapaccayā",
  "atk-s0517a2:341_5": "idha uppatti. Pavattanti tathāuppannassa pavatti. Nimittanti sabbampi saṅkhāranimittaṁ.",
  "atk-s0517a2:341_6": "Yogāvacarassa hi saṅkhārā sasaṇṭhānā viya upaṭṭhahanti, tasmā nimittanti vuccanti.",
  "atk-s0517a2:341_7": "Āyūhanāti āyatiṁ paṭisandhihetubhūtaṁ kammaṁ. Tañhi abhisaṅkharaṇaṭṭhena āyūhanāti vuccati.",
  "atk-s0517a2:342_0": "Paṭisandhīti āyatiṁ uppatti. Sā hi bhavantarapaṭisandhānato paṭisandhīti vuccati.",
  "atk-s0517a2:342_1": "Gatīti yāya gatiyā sā paṭisandhi hoti. Sā hi gantabbato gatīti vuccati. Nibbattīti",
  "atk-s0517a2:342_2": "khandhānaṁ nibbattanaṁ. Upapattīti “samāpannassa vā upapannassa vā”ti evaṁ vuttā",
  "atk-s0517a2:342_3": "vipākapavatti. Jātīti jananaṁ. Tattha tattha nibbattamānānaṁ sattānaṁ ye ye khandhā",
  "atk-s0517a2:342_4": "pātubhavanti, tesaṁ tesaṁ paṭhamaṁ pātubhāvo. Jarāti jīraṇaṁ. Sā duvidhā ṭhitaññathattalakkhaṇasaṅkhātaṁ",
  "atk-s0517a2:342_5": "saṅkhatalakkhaṇañca khaṇḍiccādisammato santatiyaṁ ekabhavapariyāpannakhandhānaṁ purāṇabhāvo",
  "atk-s0517a2:342_6": "ca. Sā idha adhippetā. Byādhīti dhātukkhobhapaccayasamuṭṭhito pittasemhavātasannipātautuvipariṇāmavisamaparihāraupakkamakammavipākavasena",
  "atk-s0517a2:342_7": "aṭṭhavidho ābādho. Vividhaṁ dukkhaṁ ādahati vidahatīti byādhi, byādhayati tāpeti,",
  "atk-s0517a2:342_8": "kampayatīti vā byādhi. Maraṇanti maranti etenāti maraṇaṁ. Taṁ duvidhaṁ vayalakkhaṇasaṅkhātaṁ",
  "atk-s0517a2:342_9": "saṅkhatalakkhaṇañca ekabhavapariyāpannajīvitindriyappabandhavicchedo ca. Taṁ idha adhippetaṁ.",
  "atk-s0517a2:343_0": "Sokoti socanaṁ. Ñātibhogarogasīladiṭṭhibyasanehi phuṭṭhassa cittasantāpo. Paridevoti",
  "atk-s0517a2:343_1": "paridevanaṁ. Ñātibyasanādīhiyeva phuṭṭhassa vacīpalāpo. Upāyāsoti bhuso āyāso. Ñātibyasanādīhiyeva",
  "atk-s0517a2:343_2": "phuṭṭhassa adhimattacetodukkhappabhāvito dosoyeva. Ettha ca uppādādayo pañceva ādīnavañāṇassa",
  "atk-s0517a2:343_3": "vatthuvasena vuttā, sesā tesaṁ vevacanavasena. “Nibbattī”ti hi uppādassa, “jātī”ti",
  "atk-s0517a2:343_4": "paṭisandhiyā vevacanaṁ, “gati upapattī”ti idaṁ dvayaṁ pavattassa, jarādayo nimittassāti.",
  "atk-s0517a2:343_5": "Anuppādādivacanehi pana nibbānameva vuttaṁ.",
  "atk-s0517a2:344_0": "Puna tāneva uppādānuppādādīni saṭṭhi padāni dukkhasukhapadehi yojetvā saṭṭhi vissajjanāni,",
  "atk-s0517a2:344_1": "bhayakhemapadehi yojetvā saṭṭhi vissajjanāni, sāmisanirāmisapadehi yojetvā saṭṭhi",
  "atk-s0517a2:344_2": "vissajjanāni, saṅkhāranibbānapadehi yojetvā saṭṭhi vissajjanāni niddiṭṭhāni. Tattha",
  "atk-s0517a2:344_3": "dukkhanti aniccattā dukkhaṁ. Dukkhapaṭipakkhato sukhaṁ. Yaṁ dukkhaṁ, taṁ bhayaṁ.",
  "atk-s0517a2:344_4": "Bhayapaṭipakkhato khemaṁ. Yaṁ bhayaṁ, taṁ vaṭṭāmisalokāmisehi avippamuttattā sāmisaṁ.",
  "atk-s0517a2:344_5": "Sāmisapaṭipakkhato nirāmisaṁ. Yaṁ sāmisaṁ, taṁ saṅkhāramattameva. Saṅkhārapaṭipakkhato",
  "atk-s0517a2:344_6": "santattā nibbānaṁ. Saṅkhārā hi ādittā, nibbānaṁ santanti. Dukkhākārena bhayākārena",
  "atk-s0517a2:344_7": "sāmisākārena saṅkhārākārenāti evaṁ tena tena ākārena pavattiṁ sandhāya tathā tathā",
  "atk-s0517a2:344_8": "vuttanti veditabbanti.",
  "atk-s0517a2:345_0": "11.Pariggahaṭṭhādīni ekatiṁsa vissajjanāni ariyamaggakkhaṇavasena niddiṭṭhāni. Ariyamaggasampayuttā",
  "atk-s0517a2:345_1": "hi dhammā ādito pabhuti uppādanatthaṁ pariggayhante iti pariggahā, tesaṁ sabhāvo",
  "atk-s0517a2:345_2": "pariggahaṭṭho. Tesaṁyeva aññamaññaparivārabhāvena parivāraṭṭho. Bhāvanāpāripūrivasena",
  "atk-s0517a2:345_3": "paripūraṭṭho. Tesaṁyeva samādhivasena ekārammaṇapariggahamapekkhitvā ekaggaṭṭho.",
  "atk-s0517a2:345_4": "Nānārammaṇavikkhepābhāvamapekkhitvā avikkhepaṭṭho. Vīriyavasena paggahaṭṭho. Samādhivasena",
  "atk-s0517a2:345_5": "udakena nhānīyacuṇṇānaṁ viya avippakiṇṇatā avisāraṭṭho. Samādhiyogena alulitattā",
  "atk-s0517a2:345_6": "anāvilaṭṭho. Avikampitattā aniñjanaṭṭho. Ekattupaṭṭhānavasenāti samādhiyogena ca",
  "atk-s0517a2:345_7": "ekārammaṇe bhusaṁ patiṭṭhānavasena ca. Ṭhitaṭṭhoti ārammaṇe niccalabhāvena patiṭṭhitaṭṭho.",
  "atk-s0517a2:345_8": "Tassa nibbānārammaṇassa ālambanabhāvena ārammaṇaṭṭho. Tattheva nikāmacārabhāvena",
  "atk-s0517a2:345_9": "gocaraṭṭho. Nissaraṇapahānabhāvena nibbānassa pahānaṭṭho. Kilesapariccāgavasena ariyamaggassa",
  "atk-s0517a2:345_10": "pariccāgaṭṭho. Dubhato vuṭṭhānavasena vuṭṭhānaṭṭho. Nimittapavattehi nivattanavasena",
  "atk-s0517a2:345_11": "nivattanaṭṭho. Nibbutattā santaṭṭho. Atappakattā uttamattā ca paṇītaṭṭho. Kilesehi",
  "atk-s0517a2:345_12": "vimuttattā, ārammaṇe ca adhimuttattā vimuttaṭṭho. Āsavānaṁ avisayabhāvena parisuddhattā",
  "atk-s0517a2:345_13": "anāsavaṭṭho. Kilesakantārasaṁsārakantārātikkamanena taraṇaṭṭho. Saṅkhāranimittābhāvena",
  "atk-s0517a2:345_14": "animittaṭṭho. Taṇhāpaṇidhiabhāvena appaṇihitaṭṭho. Attasārābhāvena suññataṭṭho. Vimuttirasena",
  "atk-s0517a2:345_15": "ekarasatāya, samathavipassanānaṁ ekarasatāya vā ekarasaṭṭho. Samathavipassanānaṁ",
  "atk-s0517a2:345_16": "aññamaññaṁ anativattanaṭṭho. Tesaṁyeva yuganaddhaṭṭho. Ariyamaggassa saṅkhārato niggamane",
  "atk-s0517a2:345_17": "niyyānaṭṭho. Nibbānasampāpanena hetuṭṭho. Nibbānapaccakkhakaraṇena dassanaṭṭho. Adhipatibhāvena ādhipateyyaṭṭhoti.",
  "atk-s0517a2:346_0": "12.Samathādīni cattāri vissajjanāni samathavipassanāvasena niddiṭṭhāni. Aniccādivasena",
  "atk-s0517a2:346_1": "anu anu passanato anupassanaṭṭho. Yuganaddhassa samathavipassanādvayassa ekarasabhāvena",
  "atk-s0517a2:346_2": "anativattanaṭṭho. Sikkhādīni nava vissajjanāni ariyamaggassa ādimajjhapariyosānavasena",
  "atk-s0517a2:346_3": "niddiṭṭhāni. Sikkhitabbattā sikkhā. Tassā samādātabbato samādānaṭṭho. Sīle patiṭṭhāya",
  "atk-s0517a2:346_4": "kammaṭṭhānavasena gahitassa ārammaṇassa bhāvanāpavattiṭṭhānattā gocaraṭṭhānattā ca",
  "atk-s0517a2:346_5": "gocaraṭṭho. Samathakāle vipassanākāle vā kosajjavasena līnassa cittassa dhammavicayavīriyapītisambojjhaṅgabhāvanāvasena",
  "atk-s0517a2:346_6": "ussāhanaṭṭho paggahaṭṭho. Uddhaccavasena uddhatassa cittassa passaddhisamādhiupekkhāsambojjhaṅgabhāvanāvasena",
  "atk-s0517a2:346_7": "sannisīdāpanaṭṭho niggahaṭṭho. Ubho visuddhānanti ubhato visuddhānaṁ, līnuddhatapakkhato",
  "atk-s0517a2:346_8": "nivāretvā visuddhānaṁ cittānanti attho. Majjhimabhāve ṭhitānaṁ santativasena pavattamānānaṁ",
  "atk-s0517a2:346_9": "cittānaṁ vasena bahuvacanaṁ katanti veditabbaṁ. Ussāhanasannisīdāpanesu sabyāpārābhāvo",
  "atk-s0517a2:346_10": "ajjhupekkhanaṭṭho. Samappavattassa cittassa vasena bhāvanā visesādhigamaṭṭho. Ariyamaggapātubhāvavasena",
  "atk-s0517a2:346_11": "uttaripaṭivedhaṭṭho. Ariyamaggasiddhacatusaccapaṭivedhavasena saccābhisamayaṭṭho.",
  "atk-s0517a2:346_12": "Phalasamāpattivasena nirodhe patiṭṭhāpakaṭṭho. Sā hi taṁsamaṅgipuggalaṁ nirodhasaṅkhāte",
  "atk-s0517a2:346_13": "nibbāne patiṭṭhāpeti.",
  "atk-s0517a2:347_0": "Saddhindriyādīni pañca vissajjanāni indriyaṭṭhavasena vuttāni. Adhimokkhaṭṭhoti adhimuccanaṭṭho.",
  "atk-s0517a2:347_1": "Upaṭṭhānaṭṭhoti ārammaṇaṁ upecca patiṭṭhānaṭṭho. Dassanaṭṭhoti sabhāvapekkhanaṭṭho.",
  "atk-s0517a2:347_2": "Saddhābalādīni pañca vissajjanāni balaṭṭhavasena niddiṭṭhāni. Akampiyaṭṭhena saddhāva",
  "atk-s0517a2:347_3": "balanti saddhābalaṁ. Assaddhiyeti assaddhiyena. Assaddhiyanti ca saddhāpaṭipakkhabhūto",
  "atk-s0517a2:347_4": "cittuppādo. Akampiyaṭṭhoti akampetabbaṭṭho, kampetuṁ na sakkāti attho. Kosajjeti",
  "atk-s0517a2:347_5": "kusītabhāvasaṅkhātena thinamiddhena. Pamādeti satipaṭipakkhena cittuppādena. Uddhacceti",
  "atk-s0517a2:347_6": "avūpasamasaṅkhātena uddhaccena. Avijjāyāti mohena. Satisambojjhaṅgādīni satta vissajjanāni",
  "atk-s0517a2:347_7": "bojjhaṅgaṭṭhavasena niddiṭṭhāni. Bujjhanakassa aṅgo bojjhaṅgo. Pasattho sundaro ca",
  "atk-s0517a2:347_8": "bojjhaṅgo sambojjhaṅgo, satiyeva sambojjhaṅgo satisambojjhaṅgo. Dhamme vicinātīti",
  "atk-s0517a2:347_9": "dhammavicayo. Paññāyetaṁ nāmaṁ. Pavicayaṭṭhoti vicāraṭṭho. Pīnayatīti pīti. Pharaṇaṭṭhoti",
  "atk-s0517a2:347_10": "visaraṇaṭṭho. Passambhanaṁ passaddhi. Upasamaṭṭhoti niddarathaṭṭho. Upapattito ikkhatīti",
  "atk-s0517a2:347_11": "upekkhā, samaṁ pekkhati apakkhapatitāva hutvā pekkhatīti attho. Sā idha tatramajjhattupekkhā,",
  "atk-s0517a2:347_12": "bojjhaṅgupekkhātipi tassā nāmaṁ. Samavāhitalakkhaṇattā paṭisaṅkhānaṭṭho.",
  "atk-s0517a2:348_0": "Sammādiṭṭhādīni aṭṭha vissajjanāni maggavasena niddiṭṭhāni. Sammā passati, sammā",
  "atk-s0517a2:348_1": "vā tāya passanti, pasatthā sundarā vā diṭṭhīti sammādiṭṭhi. Tassā sammādiṭṭhiyā.",
  "atk-s0517a2:348_2": "Sammā saṅkappeti, sammā vā tena saṅkappenti, pasattho sundaro vā saṅkappoti sammāsaṅkappo.",
  "atk-s0517a2:348_3": "Abhiropanaṭṭhoti cittassa ārammaṇāropanaṭṭho. Ārammaṇābhiniropanaṭṭhotipi pāṭho.",
  "atk-s0517a2:348_4": "Sammā vadati, sammā vā tāya vadanti, pasatthā sundarā vā vācāti sammāvācā. Micchāvācāviratiyā",
  "atk-s0517a2:348_5": "etaṁ nāmaṁ. Pariggahaṭṭhoti catubbidhavacīsaṁvarapariggahaṭṭho. Sammā karoti, sammā",
  "atk-s0517a2:348_6": "vā tena karonti, pasatthaṁ sundaraṁ vā kammanti sammākammaṁ, sammākammameva sammākammanto.",
  "atk-s0517a2:348_7": "Micchākammantaviratiyā etaṁ nāmaṁ. Samuṭṭhānaṭṭhoti tividhakāyasaṁvarasamuṭṭhānaṭṭho.",
  "atk-s0517a2:348_8": "Sammā ājīvati, sammā vā tena ājīvanti, pasattho sundaro vā ājīvoti sammāājīvo. Micchājīvaviratiyā",
  "atk-s0517a2:348_9": "etaṁ nāmaṁ. Vodānaṭṭhoti parisuddhaṭṭho. Sammā vāyamati, sammā vā tena vāyamanti,",
  "atk-s0517a2:348_10": "pasattho sundaro vā vāyāmoti sammāvāyāmo. Sammā sarati, sammā vā tāya saranti, pasatthā",
  "atk-s0517a2:348_11": "sundarā vā satīti sammāsati. Sammā samādhiyati, sammā vā tena samādhiyanti, pasattho",
  "atk-s0517a2:348_12": "sundaro vā samādhīti sammāsamādhi.",
  "atk-s0517a2:349_0": "13.Indriyādīni dasa vissajjanāni rāsikatvā anupubbapaṭipāṭivasena niddiṭṭhāni. Ādhipateyyaṭṭhoti",
  "atk-s0517a2:349_1": "indaṭṭhakaraṇavasena adhipatiattho. Akampiyaṭṭhoti paṭipakkhehi kampetuṁ asakkuṇeyyaṭṭho.",
  "atk-s0517a2:349_2": "Niyyānaṭṭhoti lokiyalokuttarānampi paṭipakkhato niggamanaṭṭho. Hetuṭṭhoti micchādiṭṭhādīnaṁ",
  "atk-s0517a2:349_3": "pahānāya sammādiṭṭhādayo hetūti vā sabbepi sammādiṭṭhādayo nibbānasampāpakahetūti",
  "atk-s0517a2:349_4": "vā hetuṭṭho. Satipaṭṭhānesu ārammaṇesu okkhanditvā pakkhanditvā upaṭṭhānato upaṭṭhānaṁ,",
  "atk-s0517a2:349_5": "satiyeva upaṭṭhānaṁ satipaṭṭhānaṁ. Kāyavedanācittadhammesu panassā asubhadukkhāniccānattākāragahaṇavase",
  "atk-s0517a2:349_6": "subhasukhaniccattasaññāpahānakiccasādhanavasena ca pavattito catudhā bhedo hoti.",
  "atk-s0517a2:349_7": "Etāni pubbabhāge nānācittesu labbhanti, maggakkhaṇe pana ekāyeva sati cattāri nāmāni labhati.",
  "atk-s0517a2:350_0": "Sammappadhānesu padahanti etenāti padhānaṁ, sobhanaṁ padhānaṁ sammappadhānaṁ. Sammā",
  "atk-s0517a2:350_1": "vā padahanti etenāti sammappadhānaṁ, sobhanaṁ vā taṁ kilesavirūpattavirahato padhānañca",
  "atk-s0517a2:350_2": "hitasukhanipphādakattena seṭṭhabhāvāvahanato padhānabhāvakaraṇato vā sammappadhānaṁ.",
  "atk-s0517a2:350_3": "Vīriyassetaṁ adhivacanaṁ. Uppannānuppannānaṁ anuppannuppannānañca akusalakusalānaṁ",
  "atk-s0517a2:350_4": "dhammānaṁ pahānānuppattiuppādaṭṭhitikiccasādhanavasena pavattito panassa catudhā",
  "atk-s0517a2:350_5": "bhedo hoti. Etānipi pubbabhāge nānācittesu labbhanti, maggakkhaṇe pana ekameva vīriyaṁ",
  "atk-s0517a2:350_6": "cattāri nāmāni labhati. Padahanaṭṭhoti ussāhanaṭṭho. Padhānaṭṭhotipi pāṭho, soyevattho.",
  "atk-s0517a2:351_0": "Iddhipādānanti ettha chandavīriyacittavīmaṁsāsu ekeko ijjhatīti iddhi, samijjhati",
  "atk-s0517a2:351_1": "nipphajjatīti attho. Ijjhanti vā etāya sattā iddhā vuddhā ukkaṁsagatā hontīti iddhi,",
  "atk-s0517a2:351_2": "paṭhamenatthena iddhi eva pādo iddhipādo, iddhikoṭṭhāsoti attho. Dutiyenatthena iddhiyā",
  "atk-s0517a2:351_3": "pādoti iddhipādo. Pādoti patiṭṭhā, adhigamūpāyoti attho. Tena hi yasmā uparūpari",
  "atk-s0517a2:351_4": "visesasaṅkhātaṁ iddhiṁ pajjanti pāpuṇanti, tasmā pādoti vuccati. Ete chandādayo pubbabhāge",
  "atk-s0517a2:351_5": "adhipativasena nānācittesu labbhanti, maggakkhaṇe pana saheva labbhanti. Ijjhanaṭṭhoti",
  "atk-s0517a2:351_6": "nipphajjanaṭṭho patiṭṭhānaṭṭho vā. Saccānanti catunnaṁ ariyasaccānaṁ. Tathaṭṭhoti",
  "atk-s0517a2:351_7": "yathāsabhāvaṭṭho. Imāni aṭṭha vissajjanāni lokiyalokuttaramissakāni. Payogānanti",
  "atk-s0517a2:351_8": "catunnaṁ ariyamaggapayogānaṁ. Paṭippassaddhaṭṭhoti catunnaṁ ariyaphalānaṁ paṭippassaddhaṭṭho.",
  "atk-s0517a2:351_9": "Maggapayogo hi phalakkhaṇe paṭippassaddho hoti niṭṭhitakiccattā. Maggapayogānaṁ phalodayena",
  "atk-s0517a2:351_10": "paṭippassaddhabhāvo vā. Phalānaṁ sacchikiriyaṭṭhoti ariyaphalānaṁ paccavekkhaṇavasena",
  "atk-s0517a2:351_11": "paccakkhakaraṇaṭṭho. Ārammaṇasacchikiriyā vuttā hoti, phalakkhaṇe paṭilābhasacchikiriyā",
  "atk-s0517a2:351_12": "vā. Vitakkādīni pañca vissajjanāni jhānaṅgavasena niddiṭṭhāni. Vitakkanaṁ vitakko,",
  "atk-s0517a2:351_13": "ūhananti vuttaṁ hoti. Vicaraṇaṁ vicāro, anusañcaraṇanti vuttaṁ hoti. Upavicāraṭṭhoti",
  "atk-s0517a2:351_14": "anumajjanaṭṭho. Abhisandanaṭṭhoti temanaṭṭho samādhivasena cittassa ekaggaṭṭho.",
  "atk-s0517a2:352_0": "Āvajjanādīni pañcadasa vissajjanāni pakiṇṇakavasena niddiṭṭhāni. Pañcadvāramanodvāresu",
  "atk-s0517a2:352_1": "bhavaṅgārammaṇato aññārammaṇe cittasantānaṁ namentānaṁ dvinnaṁ cittānaṁ āvajjanaṭṭho.",
  "atk-s0517a2:352_2": "Viññāṇassa vijānanaṭṭho. Paññāya pajānanaṭṭho. Saññāya sañjānanaṭṭho. Samādhissa",
  "atk-s0517a2:352_3": "ekodaṭṭho. Dutiyajjhānasmiñhi samādhi eko udetīti ekodīti vuccati, vitakkavicārehi",
  "atk-s0517a2:352_4": "anajjhāruḷhattā aggo seṭṭho hutvā uppajjatīti attho. Seṭṭhopi hi loke ekoti vuccati.",
  "atk-s0517a2:352_5": "Vitakkavicāravirahito vā eko asahāyo hutvā udetītipi vaṭṭati. Sabbopi vā kusalasamādhi",
  "atk-s0517a2:352_6": "nīvaraṇādīnaṁ uddhaccasseva vā paṭipakkhattā tehi anajjhāruḷhoti aggo hutvā udetīti",
  "atk-s0517a2:352_7": "vā tehi virahitoti asahāyo hutvā udetīti vā ekodīti yujjati. Abhiññāya ñātaṭṭhoti",
  "atk-s0517a2:352_8": "ñātapariññāya sabhāvajānanaṭṭho. Pariññāya tīraṇaṭṭhoti tīraṇapariññāya aniccādito",
  "atk-s0517a2:352_9": "upaparikkhaṇaṭṭho. Pahānassa pariccāgaṭṭhoti pahānapariññāya paṭipakkhapajahanaṭṭho.",
  "atk-s0517a2:352_10": "Samappavattāya bhāvanāya ekarasaṭṭho. Phassanaṭṭhoti phusanaṭṭho vindanaṭṭho. Pīḷābhāravahanādinā",
  "atk-s0517a2:352_11": "khandhaṭṭho. Suññādinā dhātuṭṭho. Sakasakamariyādāyatanādinā āyatanaṭṭho. Paccayehi",
  "atk-s0517a2:352_12": "saṅgamma katavasena saṅkhataṭṭho. Tabbiparītena asaṅkhataṭṭho.",
  "atk-s0517a2:353_0": "14.Cittaṭṭhādīni pañcadasa vissajjanāni cittasambandhena niddiṭṭhāni. Cittaṭṭhoti",
  "atk-s0517a2:353_1": "ettha ārammaṇaṁ cintetīti cittaṁ, vijānātīti attho. Yaṁ panettha javanaṁ hoti, taṁ",
  "atk-s0517a2:353_2": "javanavīthivasena attano santānaṁ cinotītipi cittaṁ, yaṁ vipākaṁ hoti, taṁ kammakilesehi",
  "atk-s0517a2:353_3": "citantipi cittaṁ, sabbampi yathānurūpaṁ cittatāya cittaṁ, cittakaraṇatāya cittaṁ,",
  "atk-s0517a2:353_4": "yaṁ vaṭṭassa paccayo hoti, taṁ saṁsāradukkhaṁ cinotītipi cittaṁ. Evaṁ ārammaṇe cittatādito",
  "atk-s0517a2:353_5": "cittaṭṭho. Cittuppādane phaluppādane vā nāssa antaramatthīti anantaraṁ, anantarassa",
  "atk-s0517a2:353_6": "bhāvo ānantariyaṁ, cittassa ānantariyaṁ cittānantariyaṁ, so cittānantariyaṭṭho. Arahato",
  "atk-s0517a2:353_7": "cuticittaṁ vajjetvā yassa kassaci samanantaraniruddhassa cittassa anantaracittuppādane",
  "atk-s0517a2:353_8": "samatthabhāvo maggacittassa anantaraṁ phaluppādane samatthabhāvoti adhippāyo. Cittassa",
  "atk-s0517a2:353_9": "vuṭṭhānaṭṭhoti gotrabhucittassa nimittato, maggacittassa nimittapavattato vuṭṭhānaṭṭho.",
  "atk-s0517a2:353_10": "Cittassa vivaṭṭanaṭṭhoti tasseva cittadvayassa yathāvuttato vuṭṭhitassa nibbāne vivaṭṭanaṭṭho.",
  "atk-s0517a2:353_11": "Cittassa hetuṭṭhoti cittassa hetupaccayabhūtānaṁ navannaṁ hetūnaṁ hetuṭṭho. Cittassa",
  "atk-s0517a2:353_12": "paccayaṭṭhoti cittassa vatthārammaṇādīnaṁ anekesaṁ paccayānaṁ paccayaṭṭho. Cittassa",
  "atk-s0517a2:353_13": "vatthuṭṭhoti cittassa vatthubhūtānaṁ cakkhusotaghānajivhākāyahadayavatthūnaṁ vatthuṭṭho.",
  "atk-s0517a2:353_14": "Cittassa bhūmaṭṭhoti cittassa uppattidesavasena kāmāvacarādibhūmiattho. Cittassa",
  "atk-s0517a2:353_15": "ārammaṇaṭṭhoti rūpādiārammaṇaṭṭho. Paricitassārammaṇassa sañcaraṇaṭṭhānaṭṭhena gocaraṭṭho.",
  "atk-s0517a2:353_16": "Upari vuttaviññāṇacariyāvasena cariyaṭṭho. Atha vā payogasamudācāraṭṭho cariyaṭṭho.",
  "atk-s0517a2:353_17": "Cittassa gamanābhāvepi dūrasantikārammaṇagahaṇavasena gataṭṭho. Abhinīhāraṭṭhoti",
  "atk-s0517a2:353_18": "gahitārammaṇato aññārammaṇamanasikāratthaṁ cittassa abhinīharaṇaṭṭho. Cittassa niyyānaṭṭhoti",
  "atk-s0517a2:353_19": "maggacittassa vaṭṭato niyyānaṭṭho. “Nekkhammaṁ paṭiladdhassa kāmacchandato cittaṁ",
  "atk-s0517a2:353_20": "nissaṭaṁ hotī”tiādinā nayena cittassa nissaraṇaṭṭho.",
  "atk-s0517a2:354_0": "15.Ekattādīni dvācattālīsa vissajjanāni ekattasambandhena niddiṭṭhāni. Ekatteti ārammaṇekatte,",
  "atk-s0517a2:354_1": "ekārammaṇeti attho. Paṭhamajjhānavasena pakkhandanaṭṭho. Dutiyajjhānavasena pasīdanaṭṭho.",
  "atk-s0517a2:354_2": "Tatiyajjhānavasena santiṭṭhanaṭṭho. Catutthajjhānavasena muccanaṭṭho. Paccavekkhaṇavasena",
  "atk-s0517a2:354_3": "etaṁ santanti passanaṭṭho. Yānīkataṭṭhādayo pañca samādhissa vasībhāvavisesā. Yānīkataṭṭhoti",
  "atk-s0517a2:354_4": "yuttayānasadisakataṭṭho. Vatthukataṭṭhoti patiṭṭhaṭṭhena vatthu viya kataṭṭho. Anuṭṭhitaṭṭhoti",
  "atk-s0517a2:354_5": "paccupaṭṭhitaṭṭho. Paricitaṭṭhoti samantato citaṭṭho. Susamāraddhaṭṭhoti suṭṭhu samāraddhaṭṭho,",
  "atk-s0517a2:354_6": "sukataṭṭhoti attho. Āvajjanasamāpajjanaadhiṭṭhānavuṭṭhānapaccavekkhaṇavasitāvasena",
  "atk-s0517a2:354_7": "vā paṭipāṭiyā pañca padāni yojetabbāni. Kasiṇādiārammaṇabhāvanāya sikhāppattakāle",
  "atk-s0517a2:354_8": "cittacetasikānaṁ pariggahaparivāraparipūraṭṭho. Tesaṁyeva sammā samāhitattā ekārammaṇe",
  "atk-s0517a2:354_9": "samosaraṇena samodhānaṭṭho. Tesaṁyeva balappattiyā ārammaṇaṁ abhibhavitvā patiṭṭhānavasena",
  "atk-s0517a2:354_10": "adhiṭṭhānaṭṭho. Samathassa vipassanāya vā ādito, ādarena vā sevanavasena āsevanaṭṭho.",
  "atk-s0517a2:354_11": "Vaḍḍhanavasena bhāvanaṭṭho. Punappunaṁ karaṇavasena bahulīkammaṭṭho. Bahulīkatassa",
  "atk-s0517a2:354_12": "suṭṭhu samuṭṭhitavasena susamuggataṭṭho. Susamuggatassa paccanīkehi suṭṭhu vimuttivasena",
  "atk-s0517a2:354_13": "ārammaṇe ca suṭṭhu adhimuttivasena suvimuttaṭṭho.",
  "atk-s0517a2:355_0": "Bujjhanaṭṭhādīni cattāri padāni bojjhaṅgavasena vuttāni. Sotāpattimaggabojjhaṅgānaṁ",
  "atk-s0517a2:355_1": "bujjhanaṭṭho. Sakadāgāmimaggabojjhaṅgānaṁ anubujjhanaṭṭho. Anāgāmimaggabojjhaṅgānaṁ",
  "atk-s0517a2:355_2": "paṭibujjhanaṭṭho. Arahattamaggabojjhaṅgānaṁ sambujjhanaṭṭho. Vipassanābojjhaṅgānaṁ",
  "atk-s0517a2:355_3": "vā bujjhanaṭṭho. Dassanamaggabojjhaṅgānaṁ anubujjhanaṭṭho. Bhāvanāmaggabojjhaṅgānaṁ",
  "atk-s0517a2:355_4": "paṭibujjhanaṭṭho. Phalabojjhaṅgānaṁ sambujjhanaṭṭho. Yathāvuttanayeneva bojjhaṅgānaṁ",
  "atk-s0517a2:355_5": "tassa tassa puggalassa bodhanādikaraṇena bodhanaṭṭhādayo cattāro atthā veditabbā.",
  "atk-s0517a2:355_6": "Yathāvuttānaṁyeva bojjhaṅgānaṁ bujjhanaṭṭhena “bodho”ti laddhanāmassa puggalassa",
  "atk-s0517a2:355_7": "pakkhe bhavattā bodhipakkhiyā nāma. Tesaṁ yathāvuttānaṁyeva bodhipakkhiyaṭṭhādayo",
  "atk-s0517a2:355_8": "cattāro atthā veditabbā. Vipassanāpaññāvasena jotanaṭṭho. Kamato catumaggapaññāvasena",
  "atk-s0517a2:355_9": "ujjotanānujjotanapaṭijjotanasañjotanaṭṭho. Kamato catumaggapaññāvasena vā jotanaṭṭhādayo,",
  "atk-s0517a2:355_10": "phalapaññāvasena sañjotanaṭṭho veditabbo.",
  "atk-s0517a2:356_0": "16.Patāpanaṭṭhādīni aṭṭhārasa vissajjanāni ariyamaggavasena niddiṭṭhāni. Ariyamaggo",
  "atk-s0517a2:356_1": "hi yassuppajjati, taṁ patāpeti pabhāseti virocāpetīti patāpano, tassa patāpanaṭṭho.",
  "atk-s0517a2:356_2": "Tasseva atipabhassarabhāvena sayaṁ virocanaṭṭho. Kilesānaṁ visosanena santāpanaṭṭho.",
  "atk-s0517a2:356_3": "Amalanibbānārammaṇattā amalaṭṭho. Sampayuttamalābhāvena vimalaṭṭho. Ārammaṇakaraṇamalābhāve",
  "atk-s0517a2:356_4": "nimmalaṭṭho. Atha vā sotāpattimaggassa amalaṭṭho. Sakadāgāmianāgāmimaggānaṁ vimalaṭṭho.",
  "atk-s0517a2:356_5": "Arahattamaggassa nimmalaṭṭho. Atha vā sāvakamaggassa amalaṭṭho. Paccekabuddhamaggassa",
  "atk-s0517a2:356_6": "vimalaṭṭho. Sammāsambuddhamaggassa nimmalaṭṭho. Kilesavisamābhāvena samaṭṭho. “Sammā",
  "atk-s0517a2:356_7": "mānābhisamayā”tiādīsu viya kilesappahānaṭṭhena samayaṭṭho. Vikkhambhanatadaṅgasamucchedapaṭippassaddhinissaraṇasaṅkhātesu",
  "atk-s0517a2:356_8": "pañcasu vivekesu samucchedavivekattā vivekaṭṭho, vinābhāvaṭṭho. Nissaraṇaviveke nibbāne",
  "atk-s0517a2:356_9": "caraṇato vivekacariyaṭṭho. Pañcasu virāgesu samucchedavirāgattā virāgaṭṭho, virajjanaṭṭho.",
  "atk-s0517a2:356_10": "Nissaraṇavirāge nibbāne caraṇato virāgacariyaṭṭho. Pañcasu nirodhesu samucchedanirodhattā",
  "atk-s0517a2:356_11": "nirodhaṭṭho. Dukkhanirodhe nibbāne caraṇato nirodhacariyaṭṭho. Pariccāgapakkhandanavosaggattā",
  "atk-s0517a2:356_12": "vosaggaṭṭho. Ariyamaggo hi samucchedavasena kilesappahānato pariccāgavosaggo, ārammaṇakaraṇena",
  "atk-s0517a2:356_13": "nibbānapakkhandanato pakkhandanavosaggo ca. Vipassanā pana tadaṅgavasena kilesappahānato",
  "atk-s0517a2:356_14": "pariccāgavosaggo, tanninnabhāvena nibbānapakkhandanato pakkhandanavosaggo. Na so",
  "atk-s0517a2:356_15": "idha adhippeto. Vosaggabhāvena caraṇato vosaggacariyaṭṭho. Pañcasu vimuttīsu samucchedavimuttittā",
  "atk-s0517a2:356_16": "vimuttaṭṭho. Nissaraṇavimuttiyaṁ caraṇato vimutticariyaṭṭho.",
  "atk-s0517a2:357_0": "Chandavīriyacittavīmaṁsāsaṅkhātesu catūsu iddhipādesu ekekaiddhipādavasena dasa dasa",
  "atk-s0517a2:357_1": "katvā caturiddhipādavasena chandaṭṭhādīni cattālīsa vissajjanāni niddiṭṭhāni. Kattukamyataṭṭho",
  "atk-s0517a2:357_2": "chandaṭṭho. Chandaṁ sīsaṁ katvā bhāvanārambhakāle mūlaṭṭho. Sahajātānaṁ patiṭṭhābhāvena",
  "atk-s0517a2:357_3": "pādaṭṭho. Padaṭṭhoti vā pāṭho. Iddhipādattā adhipatibhāvena padhānaṭṭho. Payogakāle",
  "atk-s0517a2:357_4": "ijjhanaṭṭho. Saddhāsampayogena adhimokkhaṭṭho. Vīriyasampayogena paggahaṭṭho. Satisampayogena",
  "atk-s0517a2:357_5": "upaṭṭhānaṭṭho. Samādhisampayogena avikkhepaṭṭho. Paññāsampayogena dassanaṭṭho. Paggahaṭṭho",
  "atk-s0517a2:357_6": "vīriyaṭṭho. Vīriyaṁ sīsaṁ katvā bhāvanārambhakāle mūlaṭṭho. Sayaṁ vīriyattā paggahaṭṭho.",
  "atk-s0517a2:357_7": "Cintanaṭṭhādiko cittaṭṭho. Cittaṁ sīsaṁ katvā bhāvanārambhakāle mūlaṭṭho. Upaparikkhanaṭṭho",
  "atk-s0517a2:357_8": "vīmaṁsaṭṭho. Vīmaṁsaṁ sīsaṁ katvā bhāvanārambhakāle mūlaṭṭho. Sayaṁ vīmaṁsattā dassanaṭṭho.",
  "atk-s0517a2:358_0": "17.Dukkhassa pīḷanaṭṭhotiādīni soḷasa vissajjanāni saccānaṁ tathalakkhaṇavasena niddiṭṭhāni.",
  "atk-s0517a2:358_1": "Dukkhadassaneneva pīḷanaṭṭho. Dukkhāyūhanasamudayadassanena saṅkhataṭṭho. Sabbakilesasantāpaharasusītalamaggadassanena",
  "atk-s0517a2:358_2": "santāpaṭṭho. Avipariṇāmadhammanirodhadassanena vipariṇāmaṭṭho. Samudayadassaneneva",
  "atk-s0517a2:358_3": "āyūhanaṭṭho. Samudayāyūhitadukkhadassanena nidānaṭṭho. Visaññogabhūtanirodhadassanena",
  "atk-s0517a2:358_4": "saññogaṭṭho. Niyyānabhūtamaggadassanena palibodhaṭṭho. Nirodhadassaneneva nissaraṇaṭṭho.",
  "atk-s0517a2:358_5": "Avivekabhūtasamudayadassanena vivekaṭṭho. Saṅkhatabhūtamaggadassanena asaṅkhataṭṭho.",
  "atk-s0517a2:358_6": "Visabhūtadukkhadassanena amataṭṭho. Maggadassaneneva niyyānaṭṭho. Nibbānasampattiyā",
  "atk-s0517a2:358_7": "ahetubhūtasamudayadassanena hetuṭṭho. Sududdasanirodhadassanena dassanaṭṭho. Kapaṇajanasadisadukkhadassanena",
  "atk-s0517a2:358_8": "uḷārakulasadiso ādhipateyyaṭṭho pātubhavatīti. Evaṁ taṁtaṁsaccadassanena tadaññasaccadassanena",
  "atk-s0517a2:358_9": "ca ekekassa saccassa cattāro cattāro lakkhaṇaṭṭhā vuttā.",
  "atk-s0517a2:359_0": "Tathaṭṭhādīni dvādasa vissajjanāni sabbadhammasaṅgāhakadvādasapadavasena niddiṭṭhāni.",
  "atk-s0517a2:359_1": "Tathaṭṭhoti yathāsabhāvaṭṭho. Anattaṭṭhoti attavirahitaṭṭho. Saccaṭṭhoti avisaṁvādanaṭṭho.",
  "atk-s0517a2:359_2": "Paṭivedhaṭṭhoti paṭivijjhitabbaṭṭho. Abhijānanaṭṭhoti abhijānitabbaṭṭho. Parijānanaṭṭhoti",
  "atk-s0517a2:359_3": "ñātatīraṇapariññāya parijānitabbaṭṭho. Dhammaṭṭhoti sabhāvadhāraṇādiattho. Dhātuṭṭhoti",
  "atk-s0517a2:359_4": "suññādiattho. Ñātaṭṭhoti jānituṁ sakkuṇeyyaṭṭho. Sacchikiriyaṭṭhoti sacchikātabbaṭṭho.",
  "atk-s0517a2:359_5": "Phassanaṭṭhoti ñāṇena phusitabbaṭṭho. Abhisamayaṭṭhoti paccavekkhaṇañāṇena abhisammāgantabbaṭṭho,",
  "atk-s0517a2:359_6": "ñāṇena paṭilabhitabbaṭṭho vā. Paṭilābhopi hi “atthābhisamayā dhīro”tiādīsu viya abhisamayoti vuccati.",
  "atk-s0517a2:360_0": "18. Nekkhammādīni satta vissajjanāni upacārajjhānavasena niddiṭṭhāni. Nekkhammanti",
  "atk-s0517a2:360_1": "kāmacchandassa paṭipakkho alobho. Ālokasaññāti thinamiddhassa paṭipakkhe ālokanimitte",
  "atk-s0517a2:360_2": "saññā. Avikkhepoti uddhaccassa paṭipakkho samādhi. Dhammavavatthānanti vicikicchāya",
  "atk-s0517a2:360_3": "paṭipakkhaṁ ñāṇaṁ. Ñāṇanti avijjāya paṭipakkhaṁ ñāṇaṁ. Pāmojjanti aratipaṭipakkhā",
  "atk-s0517a2:360_4": "pīti. Paṭhamajjhānādīni aṭṭha vissajjanāni rūpārūpasamāpattivasena niddiṭṭhāni. Heṭṭhā",
  "atk-s0517a2:360_5": "pana rūpasamāpattianantaraṁ rūpajjhānasambandhena cattāro brahmavihārā niddiṭṭhā.",
  "atk-s0517a2:361_0": "Aniccānupassanādīni lokuttaramaggassa pubbabhāge aṭṭhārasamahāvipassanāvasena niddiṭṭhāni.",
  "atk-s0517a2:361_1": "Heṭṭhā pana rūpādīhi yojanūpagā satta anupassanā eva vuttā, idha pana sabbāpi vuttā.",
  "atk-s0517a2:361_2": "Kalāpasammasanaudayabbayānupassanā kasmā na vuttāti ce? Tāsaṁ dvinnaṁ vasena aniccānupassanādīnaṁ",
  "atk-s0517a2:361_3": "sijjhanato imāsu vuttāsu tā dvepi vuttāva honti, aniccānupassanādīhi vā vinā tāsaṁ",
  "atk-s0517a2:361_4": "dvinnaṁ appavattito imāsu vuttāsu tā dvepi vuttāva honti. Khayānupassanāti paccuppannānaṁ",
  "atk-s0517a2:361_5": "rūpakkhandhādīnaṁ bhaṅgadassanañāṇañca taṁtaṁkhandhabhaṅgadassanānantaraṁ tadārammaṇacittacetasikabhaṅgadassanañāṇañca.",
  "atk-s0517a2:361_6": "Vayānupassanāti paccuppannānaṁ khandhānaṁ bhaṅgadassanānantaraṁ tadanvayeneva atītānāgatakhandhānaṁ",
  "atk-s0517a2:361_7": "bhaṅgadassanañāṇaṁ. Vipariṇāmānupassanāti tasmiṁ bhaṅgasaṅkhāte nirodhe adhimuttattā,",
  "atk-s0517a2:361_8": "atha sabbepi atītānāgatapaccuppannā khandhā vipariṇāmavantoti sabbesaṁ vipariṇāmadassanañāṇaṁ.",
  "atk-s0517a2:361_9": "Animittānupassanāti evaṁ sabbasaṅkhārānaṁ vipariṇāmaṁ disvā aniccato vipassantassa",
  "atk-s0517a2:361_10": "aniccānupassanāva niccanimittapajahanavasena niccanimittābhāvā animittānupassanā",
  "atk-s0517a2:361_11": "nāma hoti. Appaṇihitānupassanāti aniccānupassanānantaraṁ pavattā dukkhānupassanāva",
  "atk-s0517a2:361_12": "sukhapatthanāpajahanavasena paṇidhiabhāvā appaṇihitānupassanā nāma hoti.",
  "atk-s0517a2:362_0": "Suññatānupassanāti dukkhānupassanānantaraṁ pavattā anattānupassanāva attābhinivesapajahanavasena",
  "atk-s0517a2:362_1": "attasuññatādassanato suññatānupassanā nāma hoti. Adhipaññādhammavipassanāti evaṁ",
  "atk-s0517a2:362_2": "saṅkhārānaṁ bhaṅgaṁ passitvā passitvā aniccādito vipassantassa saṅkhārāva bhijjanti,",
  "atk-s0517a2:362_3": "saṅkhārānaṁ maraṇaṁ na añño koci atthīti bhaṅgavasena suññataṁ gahetvā pavattā vipassanā.",
  "atk-s0517a2:362_4": "Sā hi adhipaññā ca dhammesu ca vipassanāti katvā adhipaññādhammavipassanāti vuccati.",
  "atk-s0517a2:362_5": "Yathābhūtañāṇadassananti bhaṅgaṁ disvā disvā “sabhayā saṅkhārā”ti pavattaṁ bhayatupaṭṭhānañāṇaṁ.",
  "atk-s0517a2:362_6": "Ādīnavānupassanāti bhayatupaṭṭhānavasena uppannaṁ sabbabhavādīsu ādīnavadassanañāṇaṁ.",
  "atk-s0517a2:362_7": "“Yā ca bhayatupaṭṭhāne paññā yañca ādīnave ñāṇaṁ yā ca nibbidā, ime dhammā ekatthā,",
  "atk-s0517a2:362_8": "byañjanameva nāna”nti vacanato bhayatupaṭṭhānādīnavānupassanāsu vuttāsu nibbidānupassanā",
  "atk-s0517a2:362_9": "idhāpi vuttāva hoti. Ādito catutthaṁ katvā vuttattā panidha na vuttā. Paṭisaṅkhānupassanāti",
  "atk-s0517a2:362_10": "muñcitukamyatāñāṇavasena uppannaṁ muñcanassa upāyakaraṇaṁ paṭisaṅkhānupassanāsaññitaṁ",
  "atk-s0517a2:362_11": "aniccadukkhānattānupassanāñāṇaṁ. “Yā ca muñcitukamyatā yā ca paṭisaṅkhānupassanā",
  "atk-s0517a2:362_12": "yā ca saṅkhārupekkhā, ime dhammā ekatthā, byañjanameva nāna”nti vacanato paṭisaṅkhānupassanāya",
  "atk-s0517a2:362_13": "vuttāya muñcitukamyatāsaṅkhārupekkhāñāṇāni vuttāneva honti. Vivaṭṭanānupassanāti",
  "atk-s0517a2:362_14": "anulomañāṇavasena uppannaṁ gotrabhuñāṇaṁ. Anulomañāṇena gotrabhuñāṇassa sijjhanato",
  "atk-s0517a2:362_15": "gotrabhuñāṇe vutte anulomañāṇaṁ vuttameva hoti. Evañhi aṭṭhārasannaṁ mahāvipassanānaṁ",
  "atk-s0517a2:362_16": "paṭipāṭi vuccamānā pāḷiyā sameti. Vuttañhi indriyakathāyaṁ –",
  "atk-s0517a2:363": "“Pubbabhāge pañcahindriyehi paṭhamajjhānavasena pañcindriyāni nissaṭāni honti, paṭhame jhāne pañcahindriyehi dutiyajjhānavasena pañcindriyāni nissaṭāni hontī”ti –",
  "atk-s0517a2:364": "Ādinā nayena yāva arahattaphalā uttaruttaripaṭipāṭiyā indriyāni vuttāni. Tasmā aṭṭhārasa mahāvipassanā yathāvuttakkamena pāḷiyā yujjanti. Visuddhimagge pana –",
  "atk-s0517a2:365_0": "“Khayānupassanāti ghanavinibbhogaṁ katvā aniccaṁ khayaṭṭhenāti evaṁ khayaṁ passato",
  "atk-s0517a2:365_1": "ñāṇaṁ. Vipariṇāmānupassanāti rūpasattakaarūpasattakādivasena taṁ taṁ paricchedaṁ",
  "atk-s0517a2:365_2": "atikkamma aññathā pavattidassanaṁ. Uppannassa vā jarāya ceva maraṇena ca dvīhākārehi",
  "atk-s0517a2:365_3": "vipariṇāmadassanaṁ. Yathābhūtañāṇadassananti sapaccayanāmarūpapariggaho”ti –",
  "atk-s0517a2:366": "Vuttaṁ. Taṁ tāya pāḷiyā viruddhaṁ viya dissati. Vivaṭṭanānupassanāti saṅkhārupekkhā ceva anulomañcāti vuttaṁ. Tañca pāḷiyā viruddhaṁ viya dissati. Cariyākathāyañhi –",
  "atk-s0517a2:367_0": "“Aniccānupassanatthāya āvajjanakiriyābyākatā viññāṇacariyā. Aniccānupassanā ñāṇacariyā…pe…",
  "atk-s0517a2:367_1": "paṭisaṅkhānupassanatthāya āvajjanakiriyābyākatā viññāṇacariyā. Paṭisaṅkhānupassanā ñāṇacariyā”ti –",
  "atk-s0517a2:368_0": "Yassa yassa ñāṇassa visuṁ visuṁ āvajjanaṁ labbhati, tassa tassa visuṁ visuṁ āvajjanaṁ",
  "atk-s0517a2:368_1": "vuttaṁ. Vivaṭṭanānupassanāya pana āvajjanaṁ avatvāva “vivaṭṭanānupassanā ñāṇacariyā”ti",
  "atk-s0517a2:368_2": "vuttaṁ. Yadi saṅkhārupekkhānulomañāṇāni vivaṭṭanānupassanā nāma siyuṁ, tadāvajjanasambhavā",
  "atk-s0517a2:368_3": "tadatthāya ca āvajjanaṁ vadeyya, na ca tadatthāya āvajjanaṁ vuttaṁ. Gotrabhuñāṇassa",
  "atk-s0517a2:368_4": "pana visuṁ āvajjanaṁ natthi anulomāvajjanavīthiyaṁyeva uppattito. Tasmā vivaṭṭanānupassanatthāya",
  "atk-s0517a2:368_5": "āvajjanassa avuttattā gotrabhuñāṇameva “vivaṭṭanānupassanā”ti yujjati.",
  "atk-s0517a2:369_0": "19.Sotāpattimaggādīni aṭṭha vissajjanāni lokuttaramaggaphalavasena niddiṭṭhāni. Sotassa",
  "atk-s0517a2:369_1": "āpajjanaṁ sotāpatti, sotāpatti eva maggo sotāpattimaggo. Sotāpattiyā phalaṁ sotāpattiphalaṁ,",
  "atk-s0517a2:369_2": "samāpajjīyatīti samāpatti, sotāpattiphalameva samāpatti sotāpattiphalasamāpatti.",
  "atk-s0517a2:369_3": "Paṭisandhivasena sakiṁyeva imaṁ lokaṁ āgacchatīti sakadāgāmī, tassa maggo sakadāgāmimaggo.",
  "atk-s0517a2:369_4": "Sakadāgāmissa phalaṁ sakadāgāmiphalaṁ. Paṭisandhivaseneva kāmabhavaṁ na āgacchatīti",
  "atk-s0517a2:369_5": "anāgāmī, tassa maggo anāgāmimaggo. Anāgāmissa phalaṁ anāgāmiphalaṁ. Kilesehi ārakattā,",
  "atk-s0517a2:369_6": "kilesārīnaṁ hatattā, saṁsāracakkassa arānaṁ hatattā, pāpakaraṇe rahābhāvā, paccayādīnaṁ",
  "atk-s0517a2:369_7": "arahattā arahaṁ, arahato bhāvo arahattaṁ. Kiṁ taṁ? Arahattaphalaṁ. Arahattassa maggo",
  "atk-s0517a2:369_8": "arahattamaggo. Arahattameva phalaṁ arahattaphalaṁ.",
  "atk-s0517a2:370_0": "“Adhimokkhaṭṭhena saddhindriya”ntiādīni “tathaṭṭhena saccā”tipariyantāni tettiṁsa",
  "atk-s0517a2:370_1": "vissajjanāni niddiṭṭhāni. Heṭṭhā “saddhindriyassa adhimokkhaṭṭho”tiādīhi tettiṁsāya",
  "atk-s0517a2:370_2": "vissajjanehi samānāni. Kevalañhi tattha dhammehi atthā niddiṭṭhā, idha atthehi dhammā",
  "atk-s0517a2:370_3": "niddiṭṭhāti ayaṁ viseso. “Avikkhepaṭṭhena samatho”tiādīnañca catunnaṁ vissajjanānaṁ",
  "atk-s0517a2:370_4": "heṭṭhā “samathassa avikkhepaṭṭho”tiādīnañca catunnaṁ vissajjanānaṁ viseso vuttanayeneva veditabbo.",
  "atk-s0517a2:371_0": "Saṁvaraṭṭhenātiādīni aṭṭha vissajjanāni sīlādibalapariyosānadhammavasena niddiṭṭhāni.",
  "atk-s0517a2:371_1": "Sīlavisuddhīti suparisuddhapātimokkhasaṁvarādicatubbidhaṁ sīlaṁ dussīlyamalavisodhanato.",
  "atk-s0517a2:371_2": "Cittavisuddhīti saupacārā aṭṭha samāpattiyo. Cittasīsena hettha samādhi vutto. So",
  "atk-s0517a2:371_3": "cittamalavisodhanato cittavisuddhi. Diṭṭhivisuddhīti nāmarūpānaṁ yathāsabhāvadassanaṁ",
  "atk-s0517a2:371_4": "sattadiṭṭhimalavisodhanato diṭṭhivisuddhi. Muttaṭṭhenāti tadaṅgavasena upakkilesato",
  "atk-s0517a2:371_5": "vimuttaṭṭhena ārammaṇe ca adhimuttaṭṭhena. Vimokkhoti tadaṅgavimokkho. Paṭivedhaṭṭhena",
  "atk-s0517a2:371_6": "vijjāti pubbenivāsānussatiñāṇaṁ purimabhavapaṭivedhaṭṭhena vijjā, dibbacakkhuñāṇaṁ",
  "atk-s0517a2:371_7": "sattānaṁ cutūpapātapaṭivedhaṭṭhena vijjā, āsavānaṁ khaye ñāṇaṁ saccapaṭivedhaṭṭhena",
  "atk-s0517a2:371_8": "vijjā. Paṭivedhaṭṭhenāti jānanaṭṭhena. Pariccāgaṭṭhena vimuttīti yaṁ yaṁ pariccattaṁ,",
  "atk-s0517a2:371_9": "tato tato vimuttattā phalavimutti. Samucchedaṭṭhena khaye ñāṇanti kilesasamucchindanatthena",
  "atk-s0517a2:371_10": "kilesakkhayakare ariyamagge ñāṇaṁ. Paṭippassaddhaṭṭhena anuppāde ñāṇanti maggakiccasaṅkhātapayogapaṭippassaddhattā",
  "atk-s0517a2:371_11": "paṭisandhivasena anuppādabhūte taṁtaṁmaggavajjhakilesānaṁ anuppādapariyosāne uppanne ariyaphale ñāṇaṁ.",
  "atk-s0517a2:372_0": "20.Chando mūlaṭṭhenātiādīni nava vissajjanāni ariyamaggassa ādimajjhapariyosānavasena",
  "atk-s0517a2:372_1": "niddiṭṭhāni. Chando mūlaṭṭhenāti kusalānaṁ dhammānaṁ kattukamyatāchando paṭipattiyā",
  "atk-s0517a2:372_2": "ca nipphattiyā ca mūlattā mūlaṭṭhena. Manasikāro samuṭṭhānaṭṭhenāti yonisomanasikāro",
  "atk-s0517a2:372_3": "sabbakusaladhamme samuṭṭhāpetīti samuṭṭhānaṭṭhena. Phasso samodhānaṭṭhenāti yasmā",
  "atk-s0517a2:372_4": "taṇhāya visesena vedanā padhānakāraṇaṁ, taṇhā ca pahīyamānā visesena vedanāya pariññātāya",
  "atk-s0517a2:372_5": "pahīyati, tassā ca vedanāya phassova padhānakāraṇaṁ, tasmiṁ pariññāte vedanā pariññātā",
  "atk-s0517a2:372_6": "hoti, tasmā sattasu abhiññeyyavatthūsu phasso paṭhamaṁ vutto. So ca tikasannipātasaṅkhātassa",
  "atk-s0517a2:372_7": "attano kāraṇassa vasena paveditattā “tikasannipātapaccupaṭṭhāno”ti vuttattā samodhānaṭṭhena",
  "atk-s0517a2:372_8": "abhiññeyyo. Keci pana “ñāṇaphasso phasso”ti vadanti.",
  "atk-s0517a2:373_0": "Yasmā pana vedanā cittacetasike attano vase vattāpayamānā tattha samosarati pavisati,",
  "atk-s0517a2:373_1": "cittasantānameva vā pavisati, tasmā samosaraṇaṭṭhena abhiññeyyāti vuttā. Keci pana",
  "atk-s0517a2:373_2": "“sabbānipi pariññeyyāni vedanāsu samosaranti, vedanāsu pariññātāsu sabbaṁ taṇhāvatthu",
  "atk-s0517a2:373_3": "pariññātaṁ hoti. Taṁ kissa hetu? Vedanāpaccayā hi sabbāpi taṇhā. Tasmā vedanā samosaraṇaṭṭhena",
  "atk-s0517a2:373_4": "abhiññeyyā”ti vadanti. Yasmā sabbagopānasīnaṁ ābandhanato kūṭāgārakaṇṇikā viya cittacetasikānaṁ",
  "atk-s0517a2:373_5": "sampiṇḍanato samādhi kusalānaṁ dhammānaṁ pamukho hoti jeṭṭhako, tasmā samādhi pamukhaṭṭhenāti",
  "atk-s0517a2:373_6": "vuttaṁ. Pāmukhaṭṭhenātipi pāṭho. Yasmā samathavipassanaṁ bhāventassa ārammaṇūpaṭṭhānādhipati",
  "atk-s0517a2:373_7": "hoti sati, satiyā upaṭṭhite ārammaṇe sabbepi kusalā dhammā sakaṁ sakaṁ kiccaṁ sādhenti,",
  "atk-s0517a2:373_8": "tasmā sati ādhipateyyaṭṭhenāti vuttaṁ. Paññā taduttaraṭṭhenāti ariyamaggapaññā tesaṁ",
  "atk-s0517a2:373_9": "kusalānaṁ dhammānaṁ uttaraṭṭhena seṭṭhaṭṭhena abhiññeyyā. Atha vā tato kilesehi,",
  "atk-s0517a2:373_10": "saṁsāravaṭṭato vā uttarati samatikkamatīti taduttarā, tassā attho taduttaraṭṭho.",
  "atk-s0517a2:373_11": "Tena taduttaraṭṭhena. Tatuttaraṭṭhenātipi pāṭho, tato uttaraṭṭhenāti attho. Vimutti",
  "atk-s0517a2:373_12": "sāraṭṭhenāti phalavimutti aparihānivasena thirattā sāro, taṁ atikkamitvā aññassa",
  "atk-s0517a2:373_13": "pariyesitabbassa abhāvatopi sāro. Sā vimutti tena sāraṭṭhena abhiññeyyā. Amatogadhaṁ",
  "atk-s0517a2:373_14": "nibbānanti natthi etassa maraṇasaṅkhātaṁ matanti amataṁ, kilesavisapaṭipakkhattā",
  "atk-s0517a2:373_15": "agadantipi amataṁ, sacchikiriyāya sattānaṁ patiṭṭhābhūtanti ogadhaṁ, saṁsāradukkhasantibhūtattā",
  "atk-s0517a2:373_16": "nibbutanti nibbānaṁ, natthettha taṇhāsaṅkhātaṁ vānantipi nibbānaṁ. Taṁ sāsanassa",
  "atk-s0517a2:373_17": "niṭṭhābhūtattā pariyosānaṭṭhena abhiññeyyaṁ. Evaṁ imasmiṁ abhiññeyyaniddese sattasahassāni",
  "atk-s0517a2:373_18": "sattasatāni cattālīsañca vissajjanāni honti.",
  "atk-s0517a2:374_0": "Idāni tesaṁ evaṁ niddiṭṭhānaṁ dhammānaṁ “ye ye dhammā abhiññātā, te te dhammā ñātā",
  "atk-s0517a2:374_1": "hontī”ti nigamanaṁ karoti, tassa abhimukhaṁ katvā ñātā hontīti adhippāyo. Taṁñātaṭṭhena",
  "atk-s0517a2:374_2": "ñāṇanti tesaṁ vuttappakārānaṁ dhammānaṁ jānanaṭṭhena ñāṇaṁ. Pajānanaṭṭhena paññāti",
  "atk-s0517a2:374_3": "pakārato jānanaṭṭhena paññā. Tena vuccatītiādito pucchitapucchā nigametvā dassitā.",
  "atk-s0517a2:374_4": "Tena kāraṇena “ime dhammā abhiññeyyāti sotāvadhānaṁ, taṁpajānanā paññā sutamaye ñāṇa”nti vuccatīti atthoti.",
  "atk-s0517a2:375": "Saddhammappakāsiniyā paṭisambhidāmaggaṭṭhakathāya",
  "atk-s0517a2:376": "Abhiññeyyaniddesavaṇṇanā niṭṭhitā.",
  "atk-s0517a2:377": "Pariññeyyaniddesavaṇṇanā",
  "atk-s0517a2:378_0": "21. Pariññeyyaniddese kiñcāpi pariññāsaddena ñātapariññā, tīraṇapariññā, pahānapariññāti",
  "atk-s0517a2:378_1": "tisso pariññā saṅgahitā. Heṭṭhā “abhiññeyyā”ti ñātapariññāya vuttattā upari “pahātabbā”ti",
  "atk-s0517a2:378_2": "pahānapariññāya vuttattā tīraṇapariññāva idha adhippetā. Phasso sāsavo upādāniyoti",
  "atk-s0517a2:378_3": "āsavānañceva upādānānañca paccayabhūto tebhūmakaphasso. Sopi hi attānaṁ ārammaṇaṁ",
  "atk-s0517a2:378_4": "katvā pavattamānehi saha āsavehīti sāsavo, ārammaṇabhāvaṁ upagantvā upādānasambandhanena",
  "atk-s0517a2:378_5": "upādānānaṁ hitoti upādāniyo. Yasmā phasse tīraṇapariññāya pariññāte phassamukhena",
  "atk-s0517a2:378_6": "sesāpi arūpadhammā tadanusārena ca rūpadhammā pariññāyanti, tasmā ekova phasso vutto.",
  "atk-s0517a2:378_7": "Evaṁ sesesupi yathāyogaṁ yojetabbaṁ.",
  "atk-s0517a2:379_0": "Nāmanti cattāro khandhā arūpino nibbānañca. Rūpanti cattāri ca mahābhūtāni catunnañca",
  "atk-s0517a2:379_1": "mahābhūtānaṁ upādāyarūpāni catuvīsati. Cattāro khandhā namanaṭṭhena nāmaṁ. Te hi",
  "atk-s0517a2:379_2": "ārammaṇābhimukhā namanti. Sabbampi nāmanaṭṭhena nāmaṁ. Cattāro hi khandhā ārammaṇe",
  "atk-s0517a2:379_3": "aññamaññaṁ nāmenti, nibbānaṁ ārammaṇādhipatipaccayatāya attani anavajjadhamme nāmeti.",
  "atk-s0517a2:379_4": "Santativasena sītādīhi ruppanaṭṭhena rūpaṁ. Ruppanaṭṭhenāti kuppanaṭṭhena. Santativipariṇāmavasena",
  "atk-s0517a2:379_5": "hi sītādīhi ghaṭṭanīyaṁ dhammajātaṁ rūpanti vuccati. Idha pana nāmanti lokikameva",
  "atk-s0517a2:379_6": "adhippetaṁ, rūpaṁ pana ekantena lokikameva.",
  "atk-s0517a2:380_0": "Tisso vedanāti sukhā vedanā, dukkhā vedanā, adukkhamasukhā vedanā. Tā lokikā eva.",
  "atk-s0517a2:380_1": "Āhārāti paccayā. Paccayā hi attano phalaṁ āharantīti āhārā. Kabaḷīkāro āhāro phassāhāro",
  "atk-s0517a2:380_2": "manosañcetanāhāro viññāṇāhāroti cattāro. Vatthuvasena kabaḷīkātabbattā kabaḷīkāro,",
  "atk-s0517a2:380_3": "ajjhoharitabbattā āhāro. Odanakummāsādivatthukāya ojāyetaṁ nāmaṁ. Sā hi ojaṭṭhamakarūpāni",
  "atk-s0517a2:380_4": "āharatīti āhāro. Cakkhusamphassādiko chabbidho phasso tisso vedanā āharatīti āhāro.",
  "atk-s0517a2:380_5": "Manaso sañcetanā, na sattassāti manosañcetanā yathā cittekaggatā. Manasā vā sampayuttā",
  "atk-s0517a2:380_6": "sañcetanā manosañcetanā yathā ājaññaratho. Tebhūmakakusalākusalacetanā. Sā hi tayo",
  "atk-s0517a2:380_7": "bhave āharatīti āhāro. Viññāṇanti ekūnavīsatibhedaṁ paṭisandhiviññāṇaṁ. Tañhi paṭisandhināmarūpaṁ",
  "atk-s0517a2:380_8": "āharatīti āhāro. Upādānakkhandhāti upādānagocarā khandhā, majjhapadalopo daṭṭhabbo.",
  "atk-s0517a2:380_9": "Upādānasambhūtā vā khandhā upādānakkhandhā yathā tiṇaggi thusaggi. Upādānavidheyyā",
  "atk-s0517a2:380_10": "vā khandhā upādānakkhandhā yathā rājapuriso. Upādānappabhavā vā khandhā upādānakkhandhā",
  "atk-s0517a2:380_11": "yathā puppharukkho phalarukkho. Upādānāni pana kāmupādānaṁ diṭṭhupādānaṁ sīlabbatupādānaṁ",
  "atk-s0517a2:380_12": "attavādupādānanti cattāri. Atthato pana bhusaṁ ādānanti upādānaṁ. Rūpupādānakkhandho,",
  "atk-s0517a2:380_13": "vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandhoti pañca.",
  "atk-s0517a2:381": "Cha ajjhattikāni āyatanānīti cakkhāyatanaṁ, sotāyatanaṁ, ghānāyatanaṁ, jivhāyatanaṁ, kāyāyatanaṁ, manāyatanaṁ.",
  "atk-s0517a2:382": "Satta viññāṇaṭṭhitiyoti katamā satta? Vuttañhetaṁ bhagavatā –",
  "atk-s0517a2:383": "“Santi, bhikkhave, sattā nānattakāyā nānattasaññino. Seyyathāpi manussā ekacce ca devā ekacce ca vinipātikā. Ayaṁ paṭhamā viññāṇaṭṭhiti.",
  "atk-s0517a2:384": "“Santi, bhikkhave, sattā nānattakāyā ekattasaññino. Seyyathāpi devā brahmakāyikā paṭhamābhinibbattā. Ayaṁ dutiyā viññāṇaṭṭhiti.",
  "atk-s0517a2:385": "“Santi, bhikkhave, sattā ekattakāyā nānattasaññino. Seyyathāpi devā ābhassarā. Ayaṁ tatiyā viññāṇaṭṭhiti.",
  "atk-s0517a2:386": "“Santi, bhikkhave, sattā ekattakāyā ekattasaññino. Seyyathāpi devā subhakiṇhā. Ayaṁ catutthā viññāṇaṭṭhiti.",
  "atk-s0517a2:387": "“Santi, bhikkhave, sattā sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanūpagā. Ayaṁ pañcamī viññāṇaṭṭhiti.",
  "atk-s0517a2:388": "“Santi, bhikkhave, sattā sabbaso ākāsānañcāyatanaṁ samatikkamma ‘anantaṁ viññāṇa’nti viññāṇañcāyatanūpagā. Ayaṁ chaṭṭhā viññāṇaṭṭhiti.",
  "atk-s0517a2:389": "“Santi, bhikkhave, sattā sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanūpagā. Ayaṁ sattamī viññāṇaṭṭhiti. Imā kho, bhikkhave, satta viññāṇaṭṭhitiyo”ti.",
  "atk-s0517a2:390_0": "Viññāṇaṭṭhitiyoti paṭisandhiviññāṇassa ṭhānāni saviññāṇakā khandhā eva. Tattha seyyathāpīti",
  "atk-s0517a2:390_1": "nidassanatthe nipāto. Manussāti aparimāṇesupi cakkavāḷesu aparimāṇānaṁ manussānaṁ",
  "atk-s0517a2:390_2": "vaṇṇasaṇṭhānādivasena dvepi ekasadisā natthi. Yepi vaṇṇena vā saṇṭhānena vā sadisā",
  "atk-s0517a2:390_3": "honti, tepi ālokitavilokitādīhi visadisāva honti, tasmā nānattakāyāti vuttā. Paṭisandhisaññā",
  "atk-s0517a2:390_4": "pana nesaṁ tihetukāpi duhetukāpi ahetukāpi hoti, tasmā nānattasaññinoti vuttā. Ekacce",
  "atk-s0517a2:390_5": "ca devāti cha kāmāvacaradevā. Tesu hi kesañci kāyo nīlo hoti, kesañci pītakādivaṇṇo,",
  "atk-s0517a2:390_6": "saññā pana nesaṁ tihetukāpi duhetukāpi hoti, ahetukā na hoti. Ekacce ca vinipātikāti",
  "atk-s0517a2:390_7": "catuapāyavinimuttā punabbasumātā yakkhinī, piyaṅkaramātā, phussamittā, dhammaguttāti",
  "atk-s0517a2:390_8": "evamādayo aññe ca vemānikā petā. Etesañhi odātakāḷamaṅguracchavisāmavaṇṇādivasena",
  "atk-s0517a2:390_9": "ceva kisathūlarassadīghavasena ca kāyo nānā hoti, manussānaṁ viya tihetukadvihetukāhetukavasena",
  "atk-s0517a2:390_10": "saññāpi. Te pana devā viya na mahesakkhā, kapaṇamanussā viya appesakkhā dullabhaghāsacchādanā",
  "atk-s0517a2:390_11": "dukkhapīḷitā viharanti. Ekacce kāḷapakkhe dukkhitā juṇhapakkhe sukhitā honti, tasmā",
  "atk-s0517a2:390_12": "sukhasamussayato vinipatitattā vinipātikāti vuttā. Ye panettha tihetukā, tesaṁ dhammābhisamayopi",
  "atk-s0517a2:390_13": "hoti piyaṅkaramātādīnaṁ viya.",
  "atk-s0517a2:391_0": "Brahmakāyikāti brahmapārisajjabrahmapurohitamahābrahmāno. Paṭhamābhinibbattāti te",
  "atk-s0517a2:391_1": "sabbepi paṭhamajjhānena nibbattā. Brahmapārisajjā pana parittena, brahmapurohitā",
  "atk-s0517a2:391_2": "majjhimena, kāyo ca tesaṁ vipphārikataro hoti. Mahābrahmāno paṇītena, kāyo pana nesaṁ",
  "atk-s0517a2:391_3": "ativipphārikataro hoti. Iti te kāyassa nānattā, paṭhamajjhānavasena saññāya ekattā",
  "atk-s0517a2:391_4": "nānattakāyā ekattasaññinoti vuttā. Yathā ca te, evaṁ catūsu apāyesu sattā. Nirayesu",
  "atk-s0517a2:391_5": "hi kesañci gāvutaṁ, kesañci aḍḍhayojanaṁ, kesañci tigāvutaṁ attabhāvo hoti, devadattassa",
  "atk-s0517a2:391_6": "pana yojanasatiko jāto. Tiracchānesupi keci khuddakā honti, keci mahantā. Pettivisayesupi",
  "atk-s0517a2:391_7": "keci saṭṭhihatthā keci asītihatthā honti keci suvaṇṇā keci dubbaṇṇā. Tathā kālakañcikā",
  "atk-s0517a2:391_8": "asurā. Apicettha dīghapiṭṭhikā petā nāma saṭṭhiyojanikāpi honti, saññā pana sabbesampi",
  "atk-s0517a2:391_9": "akusalavipākāhetukāva hoti. Iti apāyikāpi “nānattakāyā ekattasaññino”ti saṅkhaṁ gacchanti.",
  "atk-s0517a2:392_0": "Ābhassarāti daṇḍaukkāya acci viya etesaṁ sarīrato ābhā chijjitvā chijjitvā patantī",
  "atk-s0517a2:392_1": "viya sarati visaratīti ābhassarā. Tesu pañcakanaye dutiyatatiyajjhānadvayaṁ parittaṁ",
  "atk-s0517a2:392_2": "bhāvetvā uppannā parittābhā nāma honti, majjhimaṁ bhāvetvā uppannā appamāṇābhā nāma",
  "atk-s0517a2:392_3": "honti, paṇītaṁ bhāvetvā uppannā ābhassarā nāma honti. Idha pana ukkaṭṭhaparicchedavasena",
  "atk-s0517a2:392_4": "sabbeva te gahitā. Sabbesañhi tesaṁ kāyo ekavipphārova hoti, saññā pana avitakkavicāramattā",
  "atk-s0517a2:392_5": "ca avitakkaavicārā cāti nānā.",
  "atk-s0517a2:393_0": "Subhakiṇhāti subhena vokiṇṇā vikiṇṇā, subhena sarīrappabhāvaṇṇena ekagghanāti attho.",
  "atk-s0517a2:393_1": "Etesañhi na ābhassarānaṁ viya chijjitvā chijjitvā pabhā gacchatīti. Catukkanaye tatiyassa,",
  "atk-s0517a2:393_2": "pañcakanaye catutthassa parittamajjhimapaṇītassa jhānassavasena parittasubhaappamāṇasubhasubhakiṇhā",
  "atk-s0517a2:393_3": "nāma hutvā nibbattanti. Iti sabbepi te ekattakāyā ceva catutthajjhānasaññāya ekattasaññino",
  "atk-s0517a2:393_4": "cāti veditabbā. Vehapphalāpi catutthaviññāṇaṭṭhitimeva bhajanti. Asaññasattā viññāṇābhāvā",
  "atk-s0517a2:393_5": "ettha saṅgahaṁ na gacchanti, sattāvāsesu gacchanti.",
  "atk-s0517a2:394_0": "Suddhāvāsā vivaṭṭapakkhe ṭhitā na sabbakālikā, kappasatasahassampi asaṅkhyeyampi",
  "atk-s0517a2:394_1": "buddhasuññe loke na uppajjanti, soḷasakappasahassabbhantare buddhesu uppannesuyeva",
  "atk-s0517a2:394_2": "uppajjanti, dhammacakkappavattassa bhagavato khandhāvārasadisā honti, tasmā neva",
  "atk-s0517a2:394_3": "viññāṇaṭṭhitiṁ, na ca sattāvāsaṁ bhajanti. Mahāsīvatthero pana – “na kho pana so,",
  "atk-s0517a2:394_4": "sāriputta, sattāvāso sulabharūpo, yo mayā anāvutthapubbo iminā dīghena addhunā aññatra",
  "atk-s0517a2:394_5": "suddhāvāsehi devehī”ti iminā suttena suddhāvāsāpi catutthaṁ viññāṇaṭṭhitiṁ catutthaṁ",
  "atk-s0517a2:394_6": "sattāvāsañca bhajantīti vadati, taṁ appaṭibāhitattā suttassa anuññātaṁ.",
  "atk-s0517a2:395": "Nevasaññānāsaññāyatanaṁ yatheva saññāya, evaṁ viññāṇassāpi sukhumattā nevaviññāṇaṁ nāviññāṇaṁ, tasmā viññāṇaṭṭhitīsu na vuttaṁ.",
  "atk-s0517a2:396_0": "Aṭṭha lokadhammāti lābho, alābho, yaso, ayaso, nindā, pasaṁsā, sukhaṁ, dukkhanti",
  "atk-s0517a2:396_1": "ime aṭṭha lokappavattiyā sati anuparamadhammakattā lokassa dhammāti lokadhammā. Etehi",
  "atk-s0517a2:396_2": "mutto satto nāma natthi, buddhānampi hontiyeva. Yathāha –",
  "atk-s0517a2:397_0": "“Aṭṭhime, bhikkhave, lokadhammā lokaṁ anuparivattanti, loko ca aṭṭha lokadhamme anuparivattati.",
  "atk-s0517a2:397_1": "Katame aṭṭha? Lābho ca alābho ca yaso ca ayaso ca nindā ca pasaṁsā ca sukhañca dukkhañca.",
  "atk-s0517a2:397_2": "Ime kho, bhikkhave, aṭṭha lokadhammā lokaṁ anuparivattanti, loko ca ime aṭṭha lokadhamme anuparivattatī”ti.",
  "atk-s0517a2:398_0": "Tattha anuparivattantīti anubandhanti nappajahanti, lokato na nivattantīti attho.",
  "atk-s0517a2:398_1": "Lābhoti pabbajitassa cīvarādi, gahaṭṭhassa dhanadhaññādi lābho. Soyeva alabbhamāno",
  "atk-s0517a2:398_2": "lābho alābho. Na lābho alābhoti vuccamāne atthābhāvāpattito pariññeyyo na siyā. Yasoti",
  "atk-s0517a2:398_3": "parivāro. Soyeva alabbhamānā yaso ayaso. Nindāti avaṇṇabhaṇanaṁ. Pasaṁsāti vaṇṇabhaṇanaṁ.",
  "atk-s0517a2:398_4": "Sukhanti kāmāvacarānaṁ kāyikacetasikaṁ. Dukkhanti puthujjanasotāpannasakadāgāmīnaṁ",
  "atk-s0517a2:398_5": "kāyikacetasikaṁ, anāgāmiarahantānaṁ kāyikameva.",
  "atk-s0517a2:399": "Navasattāvāsāti sattānaṁ āvāsā, vasanaṭṭhānānīti attho. Tāni pana tathāpakāsitā khandhā eva. Katame nava? Vuttañhetaṁ bhagavatā –",
  "atk-s0517a2:400": "“Navayime, bhikkhave, sattāvāsā. Katame nava? Santi, bhikkhave, sattā nānattakāyā nānattasaññino, seyyathāpi manussā ekacce ca devā ekacce ca vinipātikā. Ayaṁ paṭhamo sattāvāso.",
  "atk-s0517a2:401": "“Santi, bhikkhave, sattā nānattakāyā ekattasaññino, seyyathāpi devā brahmakāyikā paṭhamābhinibbattā. Ayaṁ dutiyo sattāvāso.",
  "atk-s0517a2:402": "“Santi, bhikkhave, sattā ekattakāyā nānattasaññino, seyyathāpi devā ābhassarā. Ayaṁ tatiyo sattāvāso.",
  "atk-s0517a2:403": "“Santi, bhikkhave, sattā ekattakāyā ekattasaññino, seyyathāpi devā subhakiṇhā. Ayaṁ catuttho sattāvāso.",
  "atk-s0517a2:404": "“Santi, bhikkhave, sattā asaññino appaṭisaṁvedino, seyyathāpi devā asaññasattā. Ayaṁ pañcamo sattāvāso.",
  "atk-s0517a2:405": "“Santi, bhikkhave, sattā sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanūpagā. Ayaṁ chaṭṭho sattāvāso.",
  "atk-s0517a2:406": "“Santi, bhikkhave, sattā sabbaso ākāsānañcāyatanaṁ samatikkamma ‘anantaṁ viññāṇa’nti viññāṇañcāyatanūpagā. Ayaṁ sattamo sattāvāso.",
  "atk-s0517a2:407": "“Santi, bhikkhave, sattā sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanūpagā. Ayaṁ aṭṭhamo sattāvāso.",
  "atk-s0517a2:408": "“Santi, bhikkhave, sattā sabbaso ākiñcaññāyatanaṁ samatikkamma nevasaññānāsaññāyatanūpagā. Ayaṁ navamo sattāvāso. Ime kho, bhikkhave, nava sattāvāsā”ti.",
  "atk-s0517a2:409_0": "Dasāyatanānīti cakkhāyatanaṁ rūpāyatanaṁ sotāyatanaṁ saddāyatanaṁ ghānāyatanaṁ gandhāyatanaṁ",
  "atk-s0517a2:409_1": "jivhāyatanaṁ rasāyatanaṁ kāyāyatanaṁ phoṭṭhabbāyatananti evaṁ dasa. Manāyatanadhammāyatanāni",
  "atk-s0517a2:409_2": "pana lokuttaramissakattā na gahitāni. Imesu dasasu vissajjanesu vipassanāvasena tīraṇapariññā",
  "atk-s0517a2:409_3": "vuttā, “sabbaṁ, bhikkhave, pariññeyya”ntiādīsu pana anaññātaññassāmītindriyādīnaṁ",
  "atk-s0517a2:409_4": "tiṇṇaṁ, nirodhapaṭipadānaṁ sacchikiriyābhāvanaṭṭhānaṁ tesaṁyeva paṭivedhaṭṭhānaṁ",
  "atk-s0517a2:409_5": "dukkhādīnaṁ nissaraṇassa anuppādādīnaṁ pañcadasannaṁ, pariggahaṭṭhādīnaṁ ekatiṁsāya,",
  "atk-s0517a2:409_6": "uttaripaṭivedhaṭṭhādīnaṁ tiṇṇaṁ, maggaṅgānaṁ aṭṭhannaṁ, “payogānaṁ paṭippassaddhaṭṭho”tiādīnaṁ",
  "atk-s0517a2:409_7": "dvinnaṁ, asaṅkhataṭṭhassa vuṭṭhānaṭṭhādīnaṁ dvinnaṁ, niyyānaṭṭhassa anubujjhanaṭṭhādīnaṁ",
  "atk-s0517a2:409_8": "tiṇṇaṁ, anubodhanaṭṭhādīnaṁ tiṇṇaṁ, anubodhapakkhiyādīnaṁ tiṇṇaṁ, ujjotanaṭṭhādīnaṁ",
  "atk-s0517a2:409_9": "catunnaṁ, patāpanaṭṭhādīnaṁ aṭṭhārasannaṁ, vivaṭṭanānupassanādīnaṁ navannaṁ, khayeñāṇaanuppādeñāṇānaṁ",
  "atk-s0517a2:409_10": "paññāvimuttinibbānānanti imesaṁ dhammānaṁ paṭilābhavasena tīraṇapariññā vuttā, sesānaṁ",
  "atk-s0517a2:409_11": "yathāyogaṁ vipassanāvasena ca paṭilābhavasena ca tīraṇapariññā vuttāti veditabbā.",
  "atk-s0517a2:410_0": "Yesaṁ yesaṁ dhammānaṁ paṭilābhatthāya vāyamantassa, te te dhammā paṭiladdhā honti.",
  "atk-s0517a2:410_1": "Evaṁ te dhammā pariññātā ceva honti tīritā cāti hi kiccasamāpanaṭṭhena tīraṇapariññā",
  "atk-s0517a2:410_2": "vuttā. Kicce hi samāpite te dhammā paṭiladdhā hontīti. Keci pana “avipassanūpagānaṁ",
  "atk-s0517a2:410_3": "ñātapariññā”ti vadanti. Abhiññeyyena ñātapariññāya vuttattā taṁ na sundaraṁ. Pariññātā",
  "atk-s0517a2:410_4": "ceva honti tīritā cāti te paṭiladdhā eva dhammā pariññātā ca nāma honti, tīritā ca",
  "atk-s0517a2:410_5": "nāmāti attho. Evaṁ kiccasamāpanatthavasena pariññātattho vutto hoti.",
  "atk-s0517a2:411": "22. Idāni tamevatthaṁ ekekadhamme paṭilābhavasena yojetvā ante ca nigametvā dassetuṁ nekkhammantiādimāha. Taṁ sabbaṁ pubbe vuttānusāreneva veditabbanti.",
  "atk-s0517a2:412": "Pariññeyyaniddesavaṇṇanā niṭṭhitā.",
  "atk-s0517a2:413": "Pahātabbaniddesavaṇṇanā",
  "atk-s0517a2:414_0": "23. Pahātabbaniddese asmimānoti rūpādīsu pañcasu upādānakkhandhesu asmīti māno. Tasmiñhi",
  "atk-s0517a2:414_1": "pahīne arahattaṁ pattaṁ hoti. Rūparāgādīsu vijjamānesupi sesāni avatvā asmimānasseva",
  "atk-s0517a2:414_2": "vacanaṁ diṭṭhipatirūpakattena tassa oḷārikattāti veditabbaṁ. Avijjāti suttantapariyāyena",
  "atk-s0517a2:414_3": "dukkhādīsu catūsu ṭhānesu aññāṇaṁ, abhidhammapariyāyena pubbantādīhi saddhiṁ aṭṭhasu. Vuttañhetaṁ –",
  "atk-s0517a2:415_0": "“Tattha katamā avijjā? Dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ,",
  "atk-s0517a2:415_1": "dukkhanirodhagāminiyā paṭipadāya aññāṇaṁ, pubbante aññāṇaṁ, aparante aññāṇaṁ, pubbantāparante",
  "atk-s0517a2:415_2": "aññāṇaṁ, idappaccayatāpaṭiccasamuppannesu dhammesu aññāṇa”nti.",
  "atk-s0517a2:416": "Bhavataṇhāti kāmabhavādīsu bhavesu patthanā. Yathāha –",
  "atk-s0517a2:417": "“Tattha katamā bhavataṇhā? Yo bhavesu bhavacchando bhavarāgo bhavanandī bhavataṇhā bhavasineho bhavapariḷāho bhavamucchā bhavajjhosāna”nti.",
  "atk-s0517a2:418_0": "Tisso taṇhāti kāmataṇhā, bhavataṇhā, vibhavataṇhā. Tāsaṁ abhidhamme evaṁ niddeso",
  "atk-s0517a2:418_1": "kato – tattha katamā bhavataṇhā? Bhavadiṭṭhisahagato rāgo…pe… cittassa sārāgo, ayaṁ",
  "atk-s0517a2:418_2": "vuccati bhavataṇhā. Tattha katamā vibhavataṇhā? Ucchedadiṭṭhisahagato rāgo…pe… cittassa",
  "atk-s0517a2:418_3": "sārāgo, ayaṁ vuccati vibhavataṇhā. Avasesā taṇhā kāmataṇhā. Tattha katamā kāmataṇhā?",
  "atk-s0517a2:418_4": "Kāmadhātupaṭisaṁyutto rāgo…pe… cittassa sārāgo, ayaṁ vuccati kāmataṇhā. Tattha katamā",
  "atk-s0517a2:418_5": "bhavataṇhā? Rūpadhātuarūpadhātupaṭisaṁyutto rāgo…pe… tattha katamā vibhavataṇhā?",
  "atk-s0517a2:418_6": "Ucchedadiṭṭhisahagato rāgo…pe….",
  "atk-s0517a2:419_0": "Aṭṭhakathāyaṁ pana “pañcakāmaguṇiko rāgo kāmataṇhā, rūpārūpabhavesu rāgo jhānanikantisassatadiṭṭhisahagato",
  "atk-s0517a2:419_1": "rāgo bhavavasena patthanā bhavataṇhā, ucchedadiṭṭhisahagato rāgo vibhavataṇhā”ti",
  "atk-s0517a2:419_2": "vuttaṁ. Ayaṁ dasuttarasuttapariyāyena yojanā. Saṅgītipariyāyena pana abhidhammapariyāyena",
  "atk-s0517a2:419_3": "ca “aparāpi tisso taṇhā kāmataṇhā rūpataṇhā arūpataṇhā. Aparāpi tisso taṇhā rūpataṇhā",
  "atk-s0517a2:419_4": "arūpataṇhā nirodhataṇhā”ti vuttā taṇhāpi ettha yujjanti. Tāsu pañca kāmadhāturūpadhātuarūpadhātupaṭisaṁyuttā,",
  "atk-s0517a2:419_5": "antimā ucchedadiṭṭhisahagatā.",
  "atk-s0517a2:420_0": "Cattāro oghāti kāmogho, bhavogho, diṭṭhogho, avijjogho. Yassa saṁvijjanti, taṁ vaṭṭasmiṁ",
  "atk-s0517a2:420_1": "ohananti osīdāpentīti oghā. Balavakilesā ete. Kāmaguṇasaṅkhāte kāme ogho kāmogho.",
  "atk-s0517a2:420_2": "Kāmataṇhāyetaṁ nāmaṁ. Rūpārūpasaṅkhāte kammato ca upapattito ca duvidhepi bhave ogho",
  "atk-s0517a2:420_3": "bhavogho. Bhavataṇhāyetaṁ nāmaṁ. Diṭṭhi eva ogho diṭṭhogho. “Sassato loko”tiādikāya",
  "atk-s0517a2:420_4": "diṭṭhiyā etaṁ nāmaṁ. Avijjā eva ogho avijjogho, dukkhādīsu aññāṇassetaṁ nāmaṁ.",
  "atk-s0517a2:421_0": "Pañca nīvaraṇānīti kāmacchandanīvaraṇaṁ byāpādanīvaraṇaṁ thinamiddhanīvaraṇaṁ uddhaccakukkuccanīvaraṇaṁ",
  "atk-s0517a2:421_1": "vicikicchānīvaraṇaṁ. Cittaṁ nīvaranti pariyonandhantīti nīvaraṇāni. Kāmīyantīti kāmā.",
  "atk-s0517a2:421_2": "Pañca kāmaguṇā. Kāmesu chando kāmacchando. Kāmayatīti vā kāmo, kāmo eva chando, na",
  "atk-s0517a2:421_3": "kattukamyatāchando na dhammacchandoti kāmacchando. Kāmataṇhāyetaṁ nāmaṁ. Byāpajjati",
  "atk-s0517a2:421_4": "tena cittaṁ pūtibhāvaṁ gacchati, byāpādayati vā vinayācārarūpasampattihitasukhānīti",
  "atk-s0517a2:421_5": "byāpādo. Dosassetaṁ nāmaṁ. Thinanatā thinaṁ, middhanatā middhaṁ, anussāhasaṁhananatā",
  "atk-s0517a2:421_6": "asattivighāto cāti attho. Cittassa anussāho thinaṁ, cetasikānaṁ akammaññatā middhaṁ,",
  "atk-s0517a2:421_7": "thinañca middhañca thinamiddhaṁ. Uddhatassa bhāvo uddhaccaṁ, avūpasamoti attho. Vikkhepassetaṁ",
  "atk-s0517a2:421_8": "nāmaṁ. Kucchitaṁ kataṁ kukataṁ, kukatassa bhāvo kukkuccaṁ, garahitakiriyabhāvoti",
  "atk-s0517a2:421_9": "attho. Pacchānutāpassetaṁ nāmaṁ. Vigatā cikicchāti vicikicchā, vigatapaññāti attho.",
  "atk-s0517a2:421_10": "Sabhāvaṁ vā vicinanto etāya kicchati kilamatīti vicikicchā. Buddhādīsu saṁsayassetaṁ",
  "atk-s0517a2:421_11": "nāmaṁ. Kāmacchando eva nīvaraṇaṁ kāmacchandanīvaraṇaṁ. Evaṁ sesesupi.",
  "atk-s0517a2:422_0": "Cha dhammā, chaddhammāti vā pāṭho. Cha taṇhākāyāti rūpataṇhā saddataṇhā gandhataṇhā",
  "atk-s0517a2:422_1": "rasataṇhā phoṭṭhabbataṇhā dhammataṇhā. Rūpe taṇhā rūpataṇhā. Sā eva kāmataṇhādibhedena",
  "atk-s0517a2:422_2": "anekabhedattā rāsaṭṭhena kāyoti vuttā. Evaṁ sesesupi.",
  "atk-s0517a2:423_0": "Sattānusayāti kāmarāgānusayo paṭighānusayo mānānusayo diṭṭhānusayo vicikicchānusayo",
  "atk-s0517a2:423_1": "bhavarāgānusayo avijjānusayo. Appahīnaṭṭhena anusentīti anusayā. Kāmesu rāgo kāmarāgo,",
  "atk-s0517a2:423_2": "kāmo eva vā rāgoti kāmarāgo. Ārammaṇasmiṁ paṭihaññatīti paṭighaṁ. Ayāthāvadassanaṭṭhena",
  "atk-s0517a2:423_3": "diṭṭhi. Seyyādivasena maññatīti māno. Bhavesu rāgo bhavarāgo. Thāmagato kāmarāgo",
  "atk-s0517a2:423_4": "kāmarāgānusayo. Evaṁ sesesupi.",
  "atk-s0517a2:424_0": "Aṭṭha micchattāti micchādiṭṭhi micchāsaṅkappo micchāvācā micchākammanto micchāājīvo",
  "atk-s0517a2:424_1": "micchāvāyāmo micchāsati micchāsamādhi. “Hitasukhāvahā me bhavissantī”ti evaṁ āsīsitāpi",
  "atk-s0517a2:424_2": "tathāabhāvato asubhādīsuyeva subhantiādiviparītappavattito ca micchāsabhāvāti micchattā.",
  "atk-s0517a2:424_3": "Micchā passati, micchā vā etāya passantīti micchādiṭṭhi. Atha vā viparītā diṭṭhīti",
  "atk-s0517a2:424_4": "micchādiṭṭhi, ayāthāvadiṭṭhīti vā micchādiṭṭhi, virajjhitvā gahaṇato vā vitathā diṭṭhīti",
  "atk-s0517a2:424_5": "micchādiṭṭhi, anattāvahattā paṇḍitehi kucchitā diṭṭhīti vāmicchādiṭṭhi. Micchāsaṅkappādīsupi",
  "atk-s0517a2:424_6": "eseva nayo. Micchādiṭṭhīti sassatucchedābhiniveso. Micchāsaṅkappoti kāmavitakkāditividho",
  "atk-s0517a2:424_7": "vitakko. Micchāvācāti musāvādādicatubbidhā cetanā. Micchākammantoti pāṇātipātāditividhā",
  "atk-s0517a2:424_8": "cetanā. Micchāājīvoti micchājīvapayogasamuṭṭhāpikā cetanā. Micchāvāyāmoti akusalacittasampayuttaṁ",
  "atk-s0517a2:424_9": "vīriyaṁ. Micchāsatīti satipaṭipakkhabhūto akusalacittuppādo. Micchāsamādhīti akusalasamādhi.",
  "atk-s0517a2:425_0": "Nava taṇhāmūlakāti taṇhaṁ paṭicca pariyesanā, pariyesanaṁ paṭicca lābho, lābhaṁ paṭicca",
  "atk-s0517a2:425_1": "vinicchayo, vinicchayaṁ paṭicca chandarāgo, chandarāgaṁ paṭicca ajjhosānaṁ, ajjhosānaṁ",
  "atk-s0517a2:425_2": "paṭicca pariggaho, pariggahaṁ paṭicca macchariyaṁ, macchariyaṁ paṭicca ārakkho, ārakkhādhikaraṇaṁ",
  "atk-s0517a2:425_3": "daṇḍādānasatthādānakalahaviggahavivādatuvaṁtuvaṁpesuññamusāvādā aneke pāpakā akusalā",
  "atk-s0517a2:425_4": "dhammā sambhavanti. Ime nava taṇhāmūlakā dhammā. Taṇhā mūlaṁ etesanti taṇhāmūlakā.",
  "atk-s0517a2:425_5": "Pariyesanādayo akusalā eva. Taṇhaṁ, paṭiccāti taṇhaṁ nissāya. Pariyesanāti rūpādiārammaṇapariyesanā.",
  "atk-s0517a2:425_6": "Sā hi taṇhāya sati hoti. Lābhoti rūpādiārammaṇapaṭilābho, so hi pariyesanāya sati",
  "atk-s0517a2:425_7": "hoti. Vinicchayo pana ñāṇataṇhādiṭṭhivitakkavasena catubbidho. Tattha “sukhavinicchayaṁ",
  "atk-s0517a2:425_8": "jaññā, sukhavinicchayaṁ ñatvā ajjhattaṁ sukhamanuyuñjeyyā”ti ayaṁ ñāṇavinicchayo.",
  "atk-s0517a2:425_9": "“Vinicchayoti dve vinicchayā taṇhāvinicchayo ca diṭṭhivinicchayo cā”ti evaṁ āgatāni",
  "atk-s0517a2:425_10": "aṭṭhasatataṇhāvicaritāni taṇhāvinicchayo. Dvāsaṭṭhi diṭṭhiyo diṭṭhivinicchayo. “Chando",
  "atk-s0517a2:425_11": "kho, devānaminda, vitakkanidāno”ti imasmiṁ pana sutte idha vinicchayoti vutto vitakkoyeva",
  "atk-s0517a2:425_12": "āgato. Lābhaṁ labhitvā hi iṭṭhāniṭṭhaṁ sundarāsundarañca vitakkeneva vinicchināti",
  "atk-s0517a2:425_13": "“ettakaṁ me rūpārammaṇatthāya bhavissati, ettakaṁ saddādiārammaṇatthāya, ettakaṁ",
  "atk-s0517a2:425_14": "mayhaṁ bhavissati, ettakaṁ parassa, ettakaṁ paribhuñjissāmi, ettakaṁ nidahissāmī”ti.",
  "atk-s0517a2:425_15": "Tena vuttaṁ – “lābhaṁ paṭicca vinicchayo”ti. Chandarāgoti evaṁ akusalavitakkena vitakkite",
  "atk-s0517a2:425_16": "vatthusmiṁ dubbalarāgo ca balavarāgo ca uppajjati. Chandoti ettha dubbalarāgassādhivacanaṁ,",
  "atk-s0517a2:425_17": "rāgoti balavarāgassa. Ajjhosānanti ahaṁ mamāti balavasanniṭṭhānaṁ. Pariggahoti taṇhādiṭṭhivasena",
  "atk-s0517a2:425_18": "pariggahakaraṇaṁ. Macchariyanti parehi sādhāraṇabhāvassa asahanatā. Tenevassa porāṇā",
  "atk-s0517a2:425_19": "evaṁ vacanatthaṁ vadanti “idaṁ acchariyaṁ mayhameva hotu, mā aññassa acchariyaṁ hotūti",
  "atk-s0517a2:425_20": "pavattattā macchariyanti vuccatī”ti. Ārakkhoti dvārapidahanamañjūsagopanādivasena",
  "atk-s0517a2:425_21": "suṭṭhu rakkhaṇaṁ. Adhikarotīti adhikaraṇaṁ. Kāraṇassetaṁ nāmaṁ. Ārakkhādhikaraṇanti",
  "atk-s0517a2:425_22": "bhāvanapuṁsakaṁ, ārakkhahetūti attho. Daṇḍādānādīsu paranisedhanatthaṁ daṇḍassa ādānaṁ",
  "atk-s0517a2:425_23": "daṇḍādānaṁ. Ekatodhārādinā satthassa ādānaṁ satthādānaṁ. Kāyakalahopi vācākalahopi",
  "atk-s0517a2:425_24": "kalaho. Purimo purimo virodho viggaho. Pacchimo pacchimo vivādo. Tuvaṁtuvanti agāravavasena tuvaṁtuvaṁvacanaṁ.",
  "atk-s0517a2:426_0": "Dasa micchattāti micchādiṭṭhi…pe… micchāsamādhi micchāñāṇaṁ micchāvimutti. Tattha",
  "atk-s0517a2:426_1": "micchāñāṇanti pāpakiriyāsu upāyacintāvasena pāpaṁ katvā sukataṁ mayāti paccavekkhaṇākārena",
  "atk-s0517a2:426_2": "ca uppanno moho. Micchāvimuttīti avimuttasseva sato vimuttisaññitā.",
  "atk-s0517a2:427": "24.",
  "atk-s0517a2:428_0": "Idāni anekabhedena pahānena pahātabbe dassetuṁ dve pahānānītiādi āraddhaṁ. Pahānesu",
  "atk-s0517a2:428_1": "hi viññātesu tena tena pahātabbā dhammā suviññeyyā honti. Pañcasu pahānesu lokikāni",
  "atk-s0517a2:428_2": "ca dve pahānāni appayogaṁ nissaraṇappahānañca ṭhapetvā appayogāneva dve lokuttarapahānāni",
  "atk-s0517a2:428_3": "paṭhamaṁ vuttāni. Sammā ucchijjanti etena kilesāti samucchedo, pahīyanti etena kilesāti",
  "atk-s0517a2:428_4": "pahānaṁ. Samucchedasaṅkhātaṁ pahānaṁ, na sesappahānanti samucchedappahānaṁ. Kilesānaṁ",
  "atk-s0517a2:428_5": "paṭippassaddhattā paṭippassaddhi, pahīnattā pahānaṁ, paṭippassaddhisaṅkhātaṁ pahānaṁ",
  "atk-s0517a2:428_6": "paṭippassaddhippahānaṁ. Lokaṁ uttaratīti lokuttaro. Nibbānasaṅkhātaṁ khayaṁ gacchatīti",
  "atk-s0517a2:428_7": "khayagāmī, khayagāmī ca so maggo cāti khayagāmimaggo, taṁ bhāvayato so maggo samucchedappahānanti",
  "atk-s0517a2:428_8": "attho. Tathā phalakkhaṇe lokuttaraphalameva paṭippassaddhippahānaṁ.",
  "atk-s0517a2:429_0": "Kāmānametaṁnissaraṇantiādīsu kāmato rūpato saṅkhatato nissaranti etenāti nissaraṇaṁ,",
  "atk-s0517a2:429_1": "tehi vā nissaṭattā nissaraṇaṁ. Asubhajjhānaṁ. Kāmehi nikkhantattā nekkhammaṁ. Anāgāmimaggo",
  "atk-s0517a2:429_2": "vā. Asubhajjhānañhi vikkhambhanato kāmānaṁ nissaraṇaṁ, taṁ jhānaṁ pādakaṁ katvā uppāditaanāgāmimaggo",
  "atk-s0517a2:429_3": "pana samucchedato sabbaso kāmānaṁ accantanissaraṇaṁ. Ruppatīti rūpaṁ, na rūpaṁ arūpaṁ",
  "atk-s0517a2:429_4": "mittapaṭipakkhā amittā viya, lobhādipaṭipakkhā alobhādayo viya ca rūpapaṭipakkhoti",
  "atk-s0517a2:429_5": "attho. Phalavasena vā natthettha rūpanti arūpaṁ, arūpameva āruppaṁ. Arūpajjhānāni.",
  "atk-s0517a2:429_6": "Tāni rūpānaṁ nissaraṇaṁ nāma. Arūpehipi arahattamaggo puna uppattinivāraṇato sabbaso",
  "atk-s0517a2:429_7": "rūpānaṁ nissaraṇaṁ nāma. Bhūtanti jātaṁ. Saṅkhatanti paccayehi saṅgamma kataṁ. Paṭiccasamuppannanti",
  "atk-s0517a2:429_8": "te te paccaye paṭicca sammā saha ca uppannaṁ. Paṭhamena sañjātattadīpanena aniccatā,",
  "atk-s0517a2:429_9": "dutiyena aniccassāpi sato paccayānubhāvadīpanena parāyattatā, tatiyena parāyattassāpi",
  "atk-s0517a2:429_10": "sato paccayānaṁ abyāpārattadīpanena evaṁdhammatā dīpitā hoti. Nirodhoti nibbānaṁ.",
  "atk-s0517a2:429_11": "Nibbānañhi āgamma dukkhaṁ nirujjhatīti nirodhoti vuccati. So eva ca sabbasaṅkhatato",
  "atk-s0517a2:429_12": "nissaṭattā tassa saṅkhatassa nissaraṇaṁ nāma. Aṭṭhakathāyaṁ pana –",
  "atk-s0517a2:430_0": "“Nirodho tassa nissaraṇanti idha arahattaphalaṁ nirodhoti adhippetaṁ. Arahattaphalena",
  "atk-s0517a2:430_1": "hi nibbāne diṭṭhe puna āyatiṁ sabbasaṅkhārā na hontīti arahattasaṅkhātassa nirodhassa",
  "atk-s0517a2:430_2": "paccayattā nirodhoti vutta”nti vuttaṁ.",
  "atk-s0517a2:431_0": "Nekkhammaṁ paṭiladdhassātiādīsu asubhajjhānassa nissaraṇatte vikkhambhanappahānena,",
  "atk-s0517a2:431_1": "anāgāmimaggassa nissaraṇatte samucchedappahānena kāmā pahīnā ceva honti pariccattā",
  "atk-s0517a2:431_2": "ca. Arūpajjhānānaṁ nissaraṇatte ca arahattamaggassa nissaraṇatte ca evameva rūpā",
  "atk-s0517a2:431_3": "yojetabbā. Rūpesu hi chandarāgappahānena rūpānaṁ samucchedo hoti. Rūpāti cettha liṅgavipallāso",
  "atk-s0517a2:431_4": "kato. Nibbānassa nissaraṇatte nissaraṇappahānena, arahattaphalassa nissaraṇatte paṭippassaddhippahānena",
  "atk-s0517a2:431_5": "saṅkhārā pahīnā ceva honti pariccattā ca. Nibbānassa ca nissaraṇatte ārammaṇakaraṇavasena",
  "atk-s0517a2:431_6": "paṭilābho veditabbo.",
  "atk-s0517a2:432_0": "Dukkhasaccantiādīsu pariññāpaṭivedhantiādi bhāvanapuṁsakavacanaṁ. Pariññāya paṭivedho",
  "atk-s0517a2:432_1": "pariññāpaṭivedho. Taṁ pariññāpaṭivedhaṁ. Esa nayo sesesupi. Pajahātīti tathā tathā",
  "atk-s0517a2:432_2": "paṭivijjhanto pahātabbe kilese pajahatīti attho gahetabbo. Lokiyalokuttaresupi chandarāgappahānena",
  "atk-s0517a2:432_3": "vā tāni pajahatīti attho. Pajahatītipi pāṭho. Yathā nāvā apubbaṁ acarimaṁ ekakkhaṇe",
  "atk-s0517a2:432_4": "cattāri kiccāni karoti, orimaṁ tīraṁ pajahati, sotaṁ chindati, bhaṇḍaṁ vahati, pārimaṁ",
  "atk-s0517a2:432_5": "tīraṁ appeti, evamevaṁ maggañāṇaṁ apubbaṁ acarimaṁ ekakkhaṇe cattāri saccāni abhisameti,",
  "atk-s0517a2:432_6": "dukkhaṁ pariññābhisamayena abhisameti, samudayaṁ pahānābhisamayena abhisameti, maggaṁ",
  "atk-s0517a2:432_7": "bhāvanābhisamayena abhisameti, nirodhaṁ sacchikiriyābhisamayena abhisameti. Kiṁ vuttaṁ",
  "atk-s0517a2:432_8": "hoti? “Nirodhaṁ ārammaṇaṁ katvā cattāri saccāni pāpuṇāti passati paṭivijjhatī”ti",
  "atk-s0517a2:432_9": "vuttattā ekakkhaṇepi visuṁ visuṁ viya pahānāni vuttānīti veditabbāni.",
  "atk-s0517a2:433_0": "Pañcasu pahānesu yaṁ sasevāle udake pakkhittena ghaṭena sevālassa viya tena tena",
  "atk-s0517a2:433_1": "lokiyasamādhinā nīvaraṇādīnaṁ paccanīkadhammānaṁ vikkhambhanaṁ dūrīkaraṇaṁ, idaṁ",
  "atk-s0517a2:433_2": "vikkhambhanappahānaṁ nāma. Vikkhambhanappahānañca nīvaraṇānaṁ paṭhamaṁjhānaṁ bhāvayatoti",
  "atk-s0517a2:433_3": "nīvaraṇānaṁyeva pahānaṁ pākaṭattā vuttanti veditabbaṁ. Nīvaraṇāni hi jhānassa pubbabhāgepi",
  "atk-s0517a2:433_4": "pacchābhāgepi na sahasā cittaṁ ajjhottharanti, ajjhotthaṭesu ca tesu jhānaṁ parihāyati,",
  "atk-s0517a2:433_5": "vitakkādayo pana dutiyajjhānādito pubbe pacchā ca appaṭipakkhā hutvā pavattanti.",
  "atk-s0517a2:433_6": "Tasmā nīvaraṇānaṁ vikkhambhanaṁ pākaṭaṁ. Yaṁ pana rattibhāge samujjalitena padīpena",
  "atk-s0517a2:433_7": "andhakārassa viya tena tena vipassanāya avayavabhūtena jhānaṅgena paṭipakkhavaseneva",
  "atk-s0517a2:433_8": "tassa tassa ca pahātabbadhammassa pahānaṁ, idaṁ tadaṅgappahānaṁ nāma. Tadaṅgappahānañca",
  "atk-s0517a2:433_9": "diṭṭhigatānaṁ nibbedhabhāgiyaṁ samādhiṁ bhāvayatoti diṭṭhigatānaṁyeva pahānaṁ oḷārikavasena",
  "atk-s0517a2:433_10": "vuttanti veditabbaṁ. Diṭṭhigatañhi oḷārikaṁ, niccasaññādayo sukhumā. Tattha diṭṭhigatānanti",
  "atk-s0517a2:433_11": "diṭṭhiyeva diṭṭhigataṁ “gūthagataṁ muttagata”ntiādīni viya. Gantabbābhāvato cadiṭṭhiyā",
  "atk-s0517a2:433_12": "gatamattamevetantipi diṭṭhigataṁ, dvāsaṭṭhidiṭṭhīsu antogadhattā diṭṭhīsu gatantipi",
  "atk-s0517a2:433_13": "diṭṭhigataṁ. Bahuvacanena tesaṁ diṭṭhigatānaṁ. Nibbedhabhāgiyaṁ samādhinti vipassanāsampayuttaṁ",
  "atk-s0517a2:433_14": "samādhiṁ. Yaṁ pana asanivicakkābhihatassa rukkhassa viya ariyamaggañāṇena saṁyojanānaṁ",
  "atk-s0517a2:433_15": "dhammānaṁ yathā na puna pavattati, evaṁ pahānaṁ, idaṁ samucchedappahānaṁ nāma. Nirodhonibbānanti",
  "atk-s0517a2:433_16": "nirodhasaṅkhātaṁ nibbānaṁ.",
  "atk-s0517a2:434_0": "Evaṁ pahānavasena pahātabbe dhamme dassetvā idāni sarūpeneva puna pahātabbe dhamme",
  "atk-s0517a2:434_1": "dassetuṁ sabbaṁ, bhikkhave, pahātabbantiādimāha. Tattha cakkhādīni chandarāgappahānena",
  "atk-s0517a2:434_2": "pahātabbāni. Rūpaṁ passanto pajahātītiādīsu rūpaṁ aniccādito passanto pahātabbe kilese",
  "atk-s0517a2:434_3": "pajahāti. Cakkhuṁ…pe… jarāmaraṇaṁ…pe… amatogadhaṁ nibbānanti peyyāladvaye anaññātaññassāmītindriyaṁ",
  "atk-s0517a2:434_4": "“passanto pajahātī”tiādīsu tesu lokuttaresu anaññātaññassāmītindriyaṁ passanto udikkhanto",
  "atk-s0517a2:434_5": "apekkhamāno icchamāno vipassanākkhaṇesu pahātabbe kilese pajahātīti taṁtaṁdhammānurūpena yojetabbaṁ.",
  "atk-s0517a2:435": "Pahātabbaniddesavaṇṇanā niṭṭhitā.",
  "atk-s0517a2:436": "Bhāvetabbaniddesavaṇṇanā",
  "atk-s0517a2:437_0": "25. Bhāvetabbaniddese kāyagatāsatīti kāyagatāsatisuttante vuttā ānāpānacatuiriyāpathakhuddakairiyāpathadvattiṁsākāracatudhātunavasivathikāpaṭikūla-",
  "atk-s0517a2:437_1": "vavatthāpakamanasikārasampayuttā yathānurūpaṁ rūpajjhānasampayuttā ca sati. Sā hi",
  "atk-s0517a2:437_2": "tesu kāyesu gatā pavattāti kāyagatāti vuccati. Sātasahagatāti madhurasukhavedayitasaṅkhātena",
  "atk-s0517a2:437_3": "sātena saha ekuppādādibhāvaṁ gatā. Tabbhāve vokiṇṇe ārammaṇe nissaye saṁsaṭṭhe dissati",
  "atk-s0517a2:437_4": "sahagatasaddo pañcasu atthesu jinavacane. “Yāyaṁ taṇhā ponobbhavikā nandirāgasahagatā”ti",
  "atk-s0517a2:437_5": "ettha tabbhāve, nandirāgabhūtāti attho. “Yā, bhikkhave, vīmaṁsā kosajjasahagatā kosajjasampayuttā”ti",
  "atk-s0517a2:437_6": "ettha vokiṇṇe, antarantarā uppajjamānena kosajjena vokiṇṇāti attho. “Lābhī hoti rūpasahagatānaṁ",
  "atk-s0517a2:437_7": "vā samāpattīnaṁ arūpasahagatānaṁ vā samāpattīna”nti ettha ārammaṇe, rūpārūpārammaṇānanti",
  "atk-s0517a2:437_8": "attho. “Aṭṭhikasaññāsahagataṁ satisambojjhaṅgaṁ bhāvetī”ti ettha nissaye, aṭṭhikasaññānissayaṁ",
  "atk-s0517a2:437_9": "aṭṭhikasaññaṁ bhāvetvā paṭiladdhanti attho. “Idaṁ sukhaṁ imāya pītiyā sahagataṁ hoti",
  "atk-s0517a2:437_10": "sahajātaṁ sampayutta”nti ettha saṁsaṭṭhe, sammissanti attho. Imasmimpi pade saṁsaṭṭho",
  "atk-s0517a2:437_11": "adhippeto. Sātasaṁsaṭṭhā hi sātasahagatāti vuttā. Sā hi ṭhapetvā catutthaṁ jhānaṁ",
  "atk-s0517a2:437_12": "sesesu sātasahagatā hoti, satipi ca upekkhāsahagatatte yebhuyyavasena sātasahagatāti",
  "atk-s0517a2:437_13": "vuttā, purimajjhānamūlakattā vā catutthajjhānassa sātasahagatāya upekkhāsahagatāpi",
  "atk-s0517a2:437_14": "vuttāva hoti, upekkhāya pana sante sukhe vuttattā bhagavatā sātasahagatāti catutthajjhānasampayuttāpi vuttāva hoti.",
  "atk-s0517a2:438_0": "Samatho ca vipassanā cāti kāmacchandādayo paccanīkadhamme sameti vināsetīti samatho.",
  "atk-s0517a2:438_1": "Samādhissetaṁ nāmaṁ. Aniccatādivasena vividhehi ākārehi dhamme passatīti vipassanā.",
  "atk-s0517a2:438_2": "Paññāyetaṁ nāmaṁ. Ime pana dve dasuttarapariyāye pubbabhāgāti vuttā, saṅgītipariyāye",
  "atk-s0517a2:438_3": "ca lokiyalokuttaramissakāti. Tayo samādhīti savitakko savicāro samādhi, avitakko",
  "atk-s0517a2:438_4": "vicāramatto samādhi, avitakko avicāro samādhi. Sampayogavasena vattamānena saha vitakkena",
  "atk-s0517a2:438_5": "savitakko, saha vicārena savicāro. So khaṇikasamādhi, vipassanāsamādhi, upacārasamādhi,",
  "atk-s0517a2:438_6": "paṭhamajjhānasamādhi. Natthi etassa vitakkoti avitakko. Vitakkavicāresu vicāro mattā",
  "atk-s0517a2:438_7": "paramā pamāṇaṁ etassāti vicāramatto, vicārato uttari vitakkena sampayogaṁ na gacchatīti",
  "atk-s0517a2:438_8": "attho. So pañcakanaye dutiyajjhānasamādhi, tadubhayavirahito avitakko avicāro samādhi.",
  "atk-s0517a2:438_9": "So catukkanaye dutiyajjhānādi, pañcakanaye tatiyajjhānādi rūpāvacarasamādhi. Ime",
  "atk-s0517a2:438_10": "tayopi lokiyā eva. Saṅgītipariyāye aparepi tayo samādhī vuttā – “suññato samādhi,",
  "atk-s0517a2:438_11": "animitto samādhi, appaṇihito samādhī”ti. Na te idha adhippetā.",
  "atk-s0517a2:439_0": "Cattāro satipaṭṭhānāti kāyānupassanāsatipaṭṭhānaṁ, vedanānupassanāsatipaṭṭhānaṁ,",
  "atk-s0517a2:439_1": "cittānupassanāsatipaṭṭhānaṁ, dhammānupassanāsatipaṭṭhānaṁ. Pubbabhāge cuddasavidhena",
  "atk-s0517a2:439_2": "kāyaṁ pariggaṇhato kāyānupassanāsatipaṭṭhānaṁ, navavidhena vedanaṁ pariggaṇhato vedanānupassanāsatipaṭṭhānaṁ,",
  "atk-s0517a2:439_3": "soḷasavidhena cittaṁ pariggaṇhato cittānupassanāsatipaṭṭhānaṁ, pañcavidhena dhamme",
  "atk-s0517a2:439_4": "pariggaṇhato dhammānupassanāsatipaṭṭhānaṁ veditabbaṁ. Lokuttaraṁ pana idha na adhippetaṁ.",
  "atk-s0517a2:439_5": "Pañcaṅgiko samādhīti pañca aṅgāni assa santīti pañcaṅgiko, catutthajjhānasamādhi.",
  "atk-s0517a2:439_6": "Pītipharaṇatā, sukhapharaṇatā, cetopharaṇatā, ālokapharaṇatā, paccavekkhaṇanimittanti",
  "atk-s0517a2:439_7": "pañca aṅgāni. Pītiṁ pharamānā uppajjatīti dvīsu jhānesu paññā pītipharaṇatā nāma.",
  "atk-s0517a2:439_8": "Sukhaṁ pharamānā uppajjatīti tīsu jhānesu paññā sukhapharaṇatā nāma. Paresaṁ ceto",
  "atk-s0517a2:439_9": "pharamānā uppajjatīti cetopariyapaññā cetopharaṇatā nāma. Ālokaṁ pharamānā uppajjatīti",
  "atk-s0517a2:439_10": "dibbacakkhupaññā ālokapharaṇatā nāma. Paccavekkhaṇañāṇaṁ paccavekkhaṇanimittaṁ nāma. Vuttampi cetaṁ –",
  "atk-s0517a2:440_0": "“Dvīsu jhānesu paññā pītipharaṇatā, tīsu jhānesu paññā sukhapharaṇatā, paracittapaññā",
  "atk-s0517a2:440_1": "cetopharaṇatā, dibbacakkhupaññā ālokapharaṇatā, tamhā tamhā samādhimhā vuṭṭhitassa",
  "atk-s0517a2:440_2": "paccavekkhaṇañāṇaṁ paccavekkhaṇanimitta”nti.",
  "atk-s0517a2:441_0": "Tañhi vuṭṭhitasamādhissa pavattākāragahaṇato nimittanti vuttaṁ. Tattha ca pītipharaṇatā",
  "atk-s0517a2:441_1": "sukhapharaṇatā dve pādā viya, cetopharaṇatā ālokapharaṇatā dve hatthā viya, abhiññāpādakaṁ",
  "atk-s0517a2:441_2": "catutthajjhānaṁ majjhimakāyo viya, paccavekkhaṇanimittaṁ sīsaṁ viya. Iti āyasmā dhammasenāpati",
  "atk-s0517a2:441_3": "sāriputtatthero pañcaṅgikaṁ sammāsamādhiṁ aṅgapaccaṅgasampannaṁ purisaṁ viya katvā dassesi.",
  "atk-s0517a2:442_0": "Cha anussatiṭṭhānānīti punappunaṁ uppajjanato satiyo eva anussatiyo, pavattitabbaṭṭhānasmiṁyeva",
  "atk-s0517a2:442_1": "pavattattā saddhāpabbajitassa kulaputtassa anurūpā satiyotipi anussatiyo, anussatiyo",
  "atk-s0517a2:442_2": "eva pītiādīnaṁ ṭhānattā anussatiṭṭhānāni. Katamāni cha? Buddhānussati dhammānussati",
  "atk-s0517a2:442_3": "saṅghānussati sīlānussati cāgānussati devatānussati. Bojjhaṅgāti bodhiyā, bodhissa",
  "atk-s0517a2:442_4": "vā aṅgā. Idaṁ vuttaṁ hoti – yā esā dhammasāmaggī yāya lokuttaramaggakkhaṇe uppajjamānāya",
  "atk-s0517a2:442_5": "līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṁ",
  "atk-s0517a2:442_6": "anekesaṁ upaddavānaṁ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0517a2:442_7": "dhammasāmaggiyā ariyasāvako bujjhatīti katvā bodhīti vuccati. Bujjhatīti kilesasantānaniddāya",
  "atk-s0517a2:442_8": "vuṭṭhahati, cattāri vā ariyasaccāni paṭivijjhati, nibbānameva vā sacchikaroti, tassā",
  "atk-s0517a2:442_9": "dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādayo viya. Yo",
  "atk-s0517a2:442_10": "panesa yathāvuttappakārāya etāya dhammasāmaggiyā bujjhatīti katvā ariyasāvako bodhīti",
  "atk-s0517a2:442_11": "vuccati, tassa bodhissa aṅgātipi bojjhaṅgā senaṅgarathaṅgādayo viya. Tenāhu aṭṭhakathācariyā",
  "atk-s0517a2:442_12": "“bujjhanakassa puggalassa aṅgāti vā bojjhaṅgā”ti. Apica “bojjhaṅgāti kenaṭṭhena bojjhaṅgā,",
  "atk-s0517a2:442_13": "bodhāya saṁvattantīti bojjhaṅgā”tiādinā nayena bojjhaṅgaṭṭho veditabbo. Ariyo aṭṭhaṅgiko",
  "atk-s0517a2:442_14": "maggoti taṁtaṁmaggavajjhakilesehi ārakattā ariyabhāvakarattā ariyaphalapaṭilābhakarattā",
  "atk-s0517a2:442_15": "ca ariyo. Aṭṭha aṅgāni assāti aṭṭhaṅgiko. Soyaṁ caturaṅgikā viya senā, pañcaṅgikaṁ",
  "atk-s0517a2:442_16": "viya ca tūriyaṁ aṅgamattameva hoti, aṅgavinimutto natthi. Bojjhaṅgamaggaṅgā lokuttarā,",
  "atk-s0517a2:442_17": "dasuttarapariyāyena pubbabhāgāpi labbhanti.",
  "atk-s0517a2:443_0": "Navapārisuddhipadhāniyaṅgānīti sīlavisuddhi pārisuddhipadhāniyaṅgaṁ, cittavisuddhi",
  "atk-s0517a2:443_1": "pārisuddhipadhāniyaṅgaṁ, diṭṭhivisuddhi pārisuddhipadhāniyaṅgaṁ, kaṅkhāvitaraṇavisuddhi",
  "atk-s0517a2:443_2": "pārisuddhipadhāniyaṅgaṁ, maggāmaggañāṇadassanavisuddhi pārisuddhipadhāniyaṅgaṁ, paṭipadāñāṇadassanavisuddhi",
  "atk-s0517a2:443_3": "pārisuddhipadhāniyaṅgaṁ, ñāṇadassanavisuddhi pārisuddhipadhāniyaṅgaṁ, paññā pārisuddhipadhāniyaṅgaṁ,",
  "atk-s0517a2:443_4": "vimutti pārisuddhipadhāniyaṅgaṁ. Sīlavisuddhīti visuddhiṁ pāpetuṁ samatthaṁ catupārisuddhisīlaṁ.",
  "atk-s0517a2:443_5": "Tañhi dussīlyamalaṁ visodheti. Pārisuddhipadhāniyaṅganti parisuddhabhāvassa padhānaṁ",
  "atk-s0517a2:443_6": "uttamaṁ aṅgaṁ. Cittavisuddhīti vipassanāya padaṭṭhānabhūtā paguṇā aṭṭha samāpattiyo.",
  "atk-s0517a2:443_7": "Tā hi kāmacchandādicittamalaṁ visodhenti. Diṭṭhivisuddhīti sappaccayanāmarūpadassanaṁ.",
  "atk-s0517a2:443_8": "Tañhi sattadiṭṭhimalaṁ visodheti. Kaṅkhāvitaraṇavisuddhīti paccayākārañāṇaṁ. Tena",
  "atk-s0517a2:443_9": "hi tīsu addhāsu paccayavasena dhammā pavattantīti passanto tīsupi addhāsu sattakaṅkhāmalaṁ",
  "atk-s0517a2:443_10": "vitaranto visujjhati. Maggāmaggañāṇadassanavisuddhīti udayabbayānupassanakkhaṇe uppannā",
  "atk-s0517a2:443_11": "obhāsañāṇapītipassaddhisukhaadhimokkhapaggahaupaṭṭhānaupekkhānikantīti dasa vipassanupakkilesā,",
  "atk-s0517a2:443_12": "na maggo, vīthipaṭipannaṁ udayabbayañāṇaṁ maggoti evaṁ maggāmagge ñāṇaṁ nāma. Tena",
  "atk-s0517a2:443_13": "hi amaggamalaṁ visodheti. Paṭipadāñāṇadassanavisuddhīti vīthipaṭipannaṁ udayabbayānupassanāñāṇaṁ",
  "atk-s0517a2:443_14": "bhaṅgānupassanāñāṇaṁ bhayatupaṭṭhānānupassanāñāṇaṁ ādīnavānupassanāñāṇaṁ nibbidānupassanāñāṇaṁ",
  "atk-s0517a2:443_15": "muñcitukamyatāñāṇaṁ paṭisaṅkhānupassanāñāṇaṁ saṅkhārupekkhāñāṇaṁ anulomañāṇanti imāni",
  "atk-s0517a2:443_16": "nava vipassanāñāṇāni. Tāni hi niccasaññādimalaṁ visodhenti. Ñāṇadassanavisuddhīti",
  "atk-s0517a2:443_17": "catuariyamaggapaññā. Sā hi samucchedato sakasakamaggavajjhakilesamalaṁ visodheti.",
  "atk-s0517a2:443_18": "Paññāti arahattaphalapaññā. Vimuttīti arahattaphalavimutti.",
  "atk-s0517a2:444_0": "Dasa kasiṇāyatanānīti “pathavīkasiṇameko sañjānāti uddhaṁ adho tiriyaṁ advayaṁ appamāṇaṁ,",
  "atk-s0517a2:444_1": "āpokasiṇameko sañjānāti…pe… tejokasiṇameko sañjānāti…pe… vāyokasiṇameko sañjānāti…pe…",
  "atk-s0517a2:444_2": "nīlakasiṇameko sañjānāti…pe… pītakasiṇameko sañjānāti…pe… lohitakasiṇameko sañjānāti…pe…",
  "atk-s0517a2:444_3": "odātakasiṇameko sañjānāti…pe… ākāsakasiṇameko sañjānāti…pe… viññāṇakasiṇameko sañjānāti",
  "atk-s0517a2:444_4": "uddhaṁ adho tiriyaṁ advayaṁ appamāṇa”nti evaṁ vuttāni dasa. Etāni hi sakalapharaṇaṭṭhena",
  "atk-s0517a2:444_5": "kasiṇāni, tadārammaṇānaṁ dhammānaṁ khettaṭṭhena adhiṭṭhānaṭṭhena vā āyatanāni. Uddhanti",
  "atk-s0517a2:444_6": "uparigaganatalābhimukhaṁ. Adhoti heṭṭhābhūmitalābhimukhaṁ. Tiriyanti khettamaṇḍalamiva",
  "atk-s0517a2:444_7": "samantā paricchinnaṁ. Ekacco hi uddhameva kasiṇaṁ vaḍḍheti ekacco adho, ekacco samantato.",
  "atk-s0517a2:444_8": "Ekopi tena tena vā kāraṇena evaṁ pasāreti ālokamiva rūpadassanakāmo. Tena vuttaṁ",
  "atk-s0517a2:444_9": "– “pathavīkasiṇameko sañjānāti uddhaṁ adho tiriya”nti. Advayanti idaṁ pana ekassa",
  "atk-s0517a2:444_10": "aññabhāvānupagamanatthaṁ vuttaṁ. Yathā hi udakaṁ paviṭṭhassa sabbadisāsu udakameva",
  "atk-s0517a2:444_11": "hoti na aññaṁ, evameva pathavīkasiṇaṁ pathavīkasiṇameva hoti, natthi tassa aññakasiṇasambhedoti.",
  "atk-s0517a2:444_12": "Esa nayo sabbattha. Appamāṇanti idaṁ tassa tassa pharaṇaappamāṇavasena vuttaṁ. Tañhi",
  "atk-s0517a2:444_13": "manasā pharanto sakalameva pharati, na “ayamassa ādi idaṁ majjha”nti pamāṇaṁ gaṇhātīti.",
  "atk-s0517a2:444_14": "Ākāsakasiṇanti kasiṇugghāṭimākāso paricchedākāsakasiṇañca. Viññāṇakasiṇanti kasiṇugghāṭimākāse",
  "atk-s0517a2:444_15": "pavattaviññāṇaṁ. Tattha kasiṇavasena kasiṇugghāṭimākāse, kasiṇugghāṭimākāsavasena",
  "atk-s0517a2:444_16": "tattha pavattaviññāṇe uddhaṁadhotiriyatā veditabbā, paricchedākāsakasiṇassapi vaḍḍhanīyattā tassa vasenapīti.",
  "atk-s0517a2:445_0": "26. Idāni bhāvanāpabhedaṁ dassento dve bhāvanātiādimāha. Tattha lokiyātiādīsu loko",
  "atk-s0517a2:445_1": "vuccati lujjanapalujjanaṭṭhena vaṭṭaṁ, tasmiṁ pariyāpannabhāvena loke niyuttāti lokiyā,",
  "atk-s0517a2:445_2": "lokiyānaṁ dhammānaṁ bhāvanā lokiyā. Kiñcāpi dhammānaṁ bhāvanāti vohāravasena vuccati,",
  "atk-s0517a2:445_3": "tehi pana visuṁ bhāvanā natthi. Te eva hi dhammā bhāviyamānā bhāvanāti vuccanti.",
  "atk-s0517a2:445_4": "Uttiṇṇāti uttarā, loke apariyāpannabhāvena lokato uttarāti lokuttarā.",
  "atk-s0517a2:446_0": "Rūpabhavasaṅkhāte rūpe avacarantīti rūpāvacarā. Kusalasaddo panettha ārogyaanavajjachekasukhavipākesu",
  "atk-s0517a2:446_1": "dissati. “Kacci nu bhoto kusalaṁ? Kacci bhoto anāmaya”ntiādīsu ārogye. “Katamo pana,",
  "atk-s0517a2:446_2": "bhante, kāyasamācāro kusalo? Yo kho, mahārāja, kāyasamācāro anavajjo”ti ca “puna",
  "atk-s0517a2:446_3": "caparaṁ, bhante, etadānuttariyaṁ, yathā bhagavā dhammaṁ deseti kusalesu dhammesū”ti",
  "atk-s0517a2:446_4": "ca evamādīsu anavajje. “Taṁ kiṁ maññasi, rājakumāra, kusalo tvaṁ rathassa aṅgapaccaṅgāna”nti?",
  "atk-s0517a2:446_5": "“kusalā naccagītassa sikkhitā cāturitthiyo”ti ca ādīsu cheke. “Kusalānaṁ dhammānaṁ",
  "atk-s0517a2:446_6": "samādānahetu evamidaṁ puññaṁ pavaḍḍhatī”ti “kusalassa kammassa katattā upacitattā”ti",
  "atk-s0517a2:446_7": "ca ādīsu sukhavipāke. Svāyamidha ārogyepi anavajjepi sukhavipākepi vaṭṭati. Vacanattho",
  "atk-s0517a2:446_8": "panettha kucchite pāpake dhamme salayanti calayanti kampenti viddhaṁsentīti kusalā,",
  "atk-s0517a2:446_9": "kucchitena vā ākārena sayanti pavattantīti kusā, te akusalasaṅkhāte kuse lunanti",
  "atk-s0517a2:446_10": "chindantīti kusalā, kucchitānaṁ vā sānato tanukaraṇato kusaṁ, ñāṇaṁ. Tena kusena",
  "atk-s0517a2:446_11": "lātabbā gahetabbā pavattetabbāti kusalā, yathā vā kusā ubhayabhāgagataṁ hatthappadesaṁ",
  "atk-s0517a2:446_12": "lunanti, evamimepi uppannānuppannabhāvena ubhayabhāgagataṁ saṁkilesapakkhaṁ lunanti,",
  "atk-s0517a2:446_13": "tasmā kusā viya lunantīti kusalā. Tesaṁ rūpāvacarakusalānaṁ bhāvanā. Arūpabhavasaṅkhāte",
  "atk-s0517a2:446_14": "arūpe avacarantīti arūpāvacarā. Tebhūmakavaṭṭe pariyāpannā antogadhāti pariyāpannā,",
  "atk-s0517a2:446_15": "tasmiṁ na pariyāpannāti apariyāpannā, lokuttarā.",
  "atk-s0517a2:447": "Kāmāvacarakusalānaṁ dhammānaṁ bhāvanā kasmā na vuttāti ce? Appanāppattāya eva bhāvanāya abhidhamme bhāvanāti adhippetattā. Vuttañhi tattha –",
  "atk-s0517a2:448_0": "“Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭṭhānesu",
  "atk-s0517a2:448_1": "kammassakataṁ vā saccānulomikaṁ vā rūpaṁ aniccanti vā, vedanā aniccāti vā, saññā",
  "atk-s0517a2:448_2": "aniccāti vā, saṅkhārā aniccāti vā, viññāṇaṁ aniccanti vā yaṁ evarūpaṁ anulomikaṁ",
  "atk-s0517a2:448_3": "khantiṁ diṭṭhiṁ ruciṁ mudiṁ pekkhaṁ dhammanijjhānakkhantiṁ parato asutvā paṭilabhati,",
  "atk-s0517a2:448_4": "ayaṁ vuccati cintāmayā paññā. Yogavihitesu vā kammāyatanesu…pe… dhammanijjhānakkhantiṁ",
  "atk-s0517a2:448_5": "parato sutvā paṭilabhati, ayaṁ vuccati sutamayā paññā. Sabbāpi samāpannassa paññā",
  "atk-s0517a2:448_6": "bhāvanāmayā paññā”ti.",
  "atk-s0517a2:449_0": "Sā pana kāmāvacarabhāvanā āvajjanabhavaṅgapātehi antaritattā bhāvanāti na vuttāti",
  "atk-s0517a2:449_1": "veditabbā. Sabbesaṁ pana puññānaṁ tividhapuññakiriyavatthūnaṁ antogadhattā upacārasamādhivipassanāsamādhīnaṁ",
  "atk-s0517a2:449_2": "bhāvanāmayapuññatā siddhā. Idha pana lokiyabhāvanāya eva saṅgahitā. Rūpārūpāvacarānaṁ",
  "atk-s0517a2:449_3": "tividhabhāve hīnāti lāmakā. Hīnuttamānaṁ majjhe bhavā majjhā, majjhimātipi pāṭho.",
  "atk-s0517a2:449_4": "Padhānabhāvaṁ nītāti paṇītā, uttamāti attho. Āyūhanavasena ayaṁ hīnamajjhimapaṇītatā",
  "atk-s0517a2:449_5": "veditabbā. Yassā hi āyūhanakkhaṇe chando vā hīno hoti vīriyaṁ vā cittaṁ vā vīmaṁsā",
  "atk-s0517a2:449_6": "vā, sā hīnā nāma. Yassā te dhammā majjhimā, sā majjhimā nāma. Yassā te dhammā paṇītā,",
  "atk-s0517a2:449_7": "sā paṇītā nāma. Mudukehi vā indriyehi sampayuttā hīnā nāma, majjhimehi indriyehi",
  "atk-s0517a2:449_8": "sampayuttā majjhimā, adhimattehi indriyehi sampayuttā paṇītā nāma. Apariyāpannāya",
  "atk-s0517a2:449_9": "hīnamajjhimattābhāvā paṇītatā eva vuttā. Sā hi uttamaṭṭhena atappakaṭṭhena ca paṇītā.",
  "atk-s0517a2:450_0": "27. Paṭhamabhāvanācatukke bhāvetīti ekasmiṁyeva khaṇe tathā tathā paṭivijjhanto ariyamaggaṁ",
  "atk-s0517a2:450_1": "bhāveti. Dutiyabhāvanācatukke esanābhāvanāti appanāpubbabhāge bhāvanā. Sā hi appanaṁ",
  "atk-s0517a2:450_2": "esanti etāyāti esanāti vuttā. Paṭilābhabhāvanāti appanābhāvanā. Sā hi tāya esanāya",
  "atk-s0517a2:450_3": "paṭilabbhatīti paṭilābhoti vuttā. Ekarasābhāvanāti paṭilābhe vasībhāvaṁ pattukāmassa",
  "atk-s0517a2:450_4": "payogakāle bhāvanā. Sā hi tena tena pahānena tehi tehi kilesehi vimuttattā vimuttirasena",
  "atk-s0517a2:450_5": "ekarasāti katvā ekarasāti vuttā. Āsevanābhāvanāti paṭilābhe vasippattassa yathāruci",
  "atk-s0517a2:450_6": "paribhogakāle bhāvanā. Sā hi bhusaṁ sevīyatīti āsevanāti vuttā. Keci pana “āsevanābhāvanā",
  "atk-s0517a2:450_7": "vasīkammaṁ, ekarasābhāvanā sabbatthikā”ti vaṇṇayanti. Catukkavibhāge samādhiṁ samāpajjantānanti",
  "atk-s0517a2:450_8": "vattamānasamīpe vattamānavacanaṁ. Tattha jātāti tasmiṁ pubbabhāge jātā. Ekarasā hontīti",
  "atk-s0517a2:450_9": "appanuppādane samānakiccā honti. Samādhiṁ samāpannānanti appitappanānaṁ. Tattha jātāti",
  "atk-s0517a2:450_10": "tassā appanāya jātā. Aññamaññaṁ nātivattantīti samappavattiyā aññamaññaṁ nātikkamanti.",
  "atk-s0517a2:450_11": "Adhimokkhaṭṭhenasaddhindriyaṁbhāvayatotiādīsu ekakkhaṇepi ekekassa indriyassa sakasakakiccakaraṇe",
  "atk-s0517a2:450_12": "taṁtaṁnissayavasena sakasakakiccakārakāni sesānipi indriyāni vimuttirasena ekarasā",
  "atk-s0517a2:450_13": "hontīti vimuttiraseneva ekarasaṭṭhena bhāvanā. Balabojjhaṅgamaggaṅgesupi eseva nayo.",
  "atk-s0517a2:450_14": "Ekarasāti ca liṅgavipallāso kato.",
  "atk-s0517a2:451_0": "Idha bhikkhūti imasmiṁ sāsane bhikkhu. Saṁsāre bhayaṁ ikkhatīti bhikkhu. Pubbaṇhasamayantiādīsu",
  "atk-s0517a2:451_1": "accantasaṁyogatthe upayogavacanaṁ, atthato pana bhummameva, divasassa pubbakāleti",
  "atk-s0517a2:451_2": "attho. Āsevatīti vasippattaṁ samādhiṁ bhusaṁ sevati. Majjhanhikasamayanti divasassa",
  "atk-s0517a2:451_3": "majjhakāle. Sāyanhasamayanti divasassa sāyanhakāle. Purebhattanti divābhattato purekāle.",
  "atk-s0517a2:451_4": "Pacchābhattanti divābhattato pacchākāle. Purimepi yāmeti rattiyā paṭhame koṭṭhāse.",
  "atk-s0517a2:451_5": "Kāḷeti kāḷapakkhe. Juṇheti sukkapakkhe. Purimepi vayokhandheti paṭhame vayokoṭṭhāse,",
  "atk-s0517a2:451_6": "paṭhamavayeti attho. Tīsu ca vayesu vassasatāyukassa purisassa ekekasmiṁ vaye catumāsādhikāni",
  "atk-s0517a2:451_7": "tettiṁsa vassāni honti.",
  "atk-s0517a2:452_0": "28. Tatiyabhāvanācatukke tattha jātānaṁ dhammānaṁ anativattanaṭṭhenāti tattha nekkhammādīsu",
  "atk-s0517a2:452_1": "bhāvanāvisesesu jātānaṁ samādhipaññāsaṅkhātānaṁ yuganaddhadhammānaṁ aññamaññaṁ anatikkamanabhāvena.",
  "atk-s0517a2:452_2": "Indriyānaṁ ekarasaṭṭhenāti tattheva saddhādīnaṁ indriyānaṁ nānākilesehi vimuttattā",
  "atk-s0517a2:452_3": "vimuttirasena ekarasabhāvena. Tadupagavīriyavāhanaṭṭhenāti tesaṁ anativattanaekarasabhāvānaṁ",
  "atk-s0517a2:452_4": "anucchavikassa vīriyassa vāhanabhāvena. Āsevanaṭṭhenāti yā tassa tasmiṁ samaye pavattā",
  "atk-s0517a2:452_5": "āsevanā. Tassā āsevanāya āsevanabhāvena.",
  "atk-s0517a2:453_0": "Rūpasaññanti kusalavipākakiriyavasena pañcadasavidhaṁ rūpāvacarajjhānasaṅkhātaṁ rūpasaññaṁ.",
  "atk-s0517a2:453_1": "Rūpāvacarajjhānampi hi rūpanti vuccati “rūpī rūpāni passatī”tiādīsu, tassa jhānassa",
  "atk-s0517a2:453_2": "ārammaṇampi “bahiddhā rūpāni passati suvaṇṇadubbaṇṇānī”tiādīsu. Rūpāvacarajjhānañhi",
  "atk-s0517a2:453_3": "saññāsīsena rūpe saññāti katvā rūpasaññāti vuccati. Paṭighasaññanti kusalavipākā",
  "atk-s0517a2:453_4": "pañca, akusalavipākā pañcāti evaṁ dasavidhaṁ paṭighasaññaṁ. Dvipañcaviññāṇasampayuttā",
  "atk-s0517a2:453_5": "hi saññā cakkhādīnaṁ vatthūnaṁ rūpādīnaṁ ārammaṇānañca paṭighātena uppannattā paṭighasaññāti",
  "atk-s0517a2:453_6": "vuccati. Rūpasaññā saddasaññā gandhasaññā rasasaññā phoṭṭhabbasaññātipi etissā eva",
  "atk-s0517a2:453_7": "nāmaṁ. Nānattasaññanti aṭṭha kāmāvacarakusalasaññā, dvādasa akusalasaññā, ekādasa",
  "atk-s0517a2:453_8": "kāmāvacarakusalavipākasaññā, dve akusalavipākasaññā, ekādasa kāmāvacarakiriyasaññāti",
  "atk-s0517a2:453_9": "evaṁ catucattālīsavidhaṁ nānattasaññaṁ. Sā hi nānatte nānāsabhāve rūpasaddādibhede",
  "atk-s0517a2:453_10": "gocare pavattā saññāti nānattasaññā, catucattālīsabhedato nānattā nānāsabhāvā aññamaññaṁ",
  "atk-s0517a2:453_11": "asadisā saññāti vā nānattasaññāti vuccati. Saññābahukattepi jātiggahaṇena ekavacanaṁ kataṁ.",
  "atk-s0517a2:454_0": "Niccasaññanti niccanti saññaṁ niccasaññaṁ. Evaṁ sukhasaññaṁ attasaññaṁ. Nandinti",
  "atk-s0517a2:454_1": "sappītikaṁ taṇhaṁ. Rāganti nippītikaṁ taṇhaṁ. Samudayanti rāgassa samudayaṁ. Atha",
  "atk-s0517a2:454_2": "vā bhaṅgānupassanāya bhaṅgasseva dassanato saṅkhārānaṁ udayaṁ. Ādānanti nibbattanavasena",
  "atk-s0517a2:454_3": "kilesānaṁ, adosadassāvitāya saṅkhatārammaṇassa vā ādānaṁ. Ghanasaññanti santativasena",
  "atk-s0517a2:454_4": "ghananti saññaṁ. Āyūhananti saṅkhārānaṁ atthāya payogakaraṇaṁ. Dhuvasaññanti thiranti",
  "atk-s0517a2:454_5": "saññaṁ. Nimittanti niccanimittaṁ. Paṇidhinti sukhapatthanaṁ. Abhinivesanti atthi",
  "atk-s0517a2:454_6": "attāti abhinivesaṁ. Sārādānābhinivesanti niccasārattasāragahaṇābhinivesaṁ. Sammohābhinivesanti",
  "atk-s0517a2:454_7": "“ahosiṁ nu kho ahaṁ atītamaddhāna”ntiādivasena “issarato loko sambhotī”tiādivasena",
  "atk-s0517a2:454_8": "ca sammohābhinivesaṁ. Ālayābhinivesanti ādīnavādassanena allīyitabbamidanti abhinivesaṁ.",
  "atk-s0517a2:454_9": "Appaṭisaṅkhanti anupāyagahaṇaṁ. Saññogābhinivesanti kāmayogādikaṁ kilesappavattiṁ.",
  "atk-s0517a2:455_0": "Diṭṭhekaṭṭheti diṭṭhīhi saha ekasmiṁ ṭhitāti diṭṭhekaṭṭhā. Te diṭṭhekaṭṭhe. Kilesenti",
  "atk-s0517a2:455_1": "upatāpenti, vibādhenti vāti kilesā. Te kilese. Duvidhañhi ekaṭṭhaṁ pahānekaṭṭhaṁ",
  "atk-s0517a2:455_2": "sahajekaṭṭhañca. Pahānekaṭṭhaṁ sakkāyadiṭṭhipamukhāhi tesaṭṭhiyā diṭṭhīhi saha yāva",
  "atk-s0517a2:455_3": "sotāpattimaggena pahānā, tāva ekasmiṁ puggale ṭhitāti attho. Idamidhādhippetaṁ. Dasasu",
  "atk-s0517a2:455_4": "hi kilesesu idha diṭṭhikilesoyeva āgato. Sesesu pana apāyagamanīyo lobho doso moho",
  "atk-s0517a2:455_5": "māno vicikicchā thinaṁ uddhaccaṁ ahirikaṁ anottappanti nava kilesā diṭṭhiyā saha",
  "atk-s0517a2:455_6": "pahānekaṭṭhā hutvā sotāpattimaggena pahīyanti, rāgadosamohapamukhesu vā diyaḍḍhesu",
  "atk-s0517a2:455_7": "kilesasahassesu sotāpattimaggena diṭṭhiyā pahīyamānāya diṭṭhiyā saha apāyagamanīyā",
  "atk-s0517a2:455_8": "sabbakilesā pahānekaṭṭhavasena pahīyanti, sahajekaṭṭhe diṭṭhiyā saha ekasmiṁ citte",
  "atk-s0517a2:455_9": "ṭhitāti attho. Sotāpattimaggena hi dvīsu diṭṭhisampayuttaasaṅkhārikacittesu pahīyamānesu",
  "atk-s0517a2:455_10": "tehi sahajāto lobho moho uddhaccaṁ ahirikaṁ anottappanti ime kilesā sahajekaṭṭhavasena",
  "atk-s0517a2:455_11": "pahīyanti, dvīsu diṭṭhisampayuttasasaṅkhārikacittesu pahīyamānesu tehi sahajāto lobho",
  "atk-s0517a2:455_12": "moho thinaṁ uddhaccaṁ ahirikaṁ anottappanti ime kilesā sahajekaṭṭhavasena pahīyanti.",
  "atk-s0517a2:455_13": "Oḷārike kileseti oḷārikabhūte kāmarāgabyāpāde. Anusahagate kileseti sukhumabhūte",
  "atk-s0517a2:455_14": "kāmarāgabyāpāde. Sabbakileseti maggattayena pahīnāvasese.",
  "atk-s0517a2:456_0": "Vīriyaṁ vāhetīti yogāvacaro vīriyaṁ pavatteti. Heṭṭhā esanāpaṭilābhaekarasaāsevanavacanāni",
  "atk-s0517a2:456_1": "bhāvanānaṁ visesadassanatthaṁ vuttāni “evaṁbhūtā ca bhāvanā”ti. Idha “tattha jātānaṁ",
  "atk-s0517a2:456_2": "dhammānaṁ anativattanaṭṭhena indriyānaṁ ekarasaṭṭhena tadupagavīriyavāhanaṭṭhena",
  "atk-s0517a2:456_3": "āsevanaṭṭhenā”ti vacanāni bhāvanāhetudassanatthaṁ vuttāni “iminā ca iminā ca hetunā",
  "atk-s0517a2:456_4": "bhāvanā”ti. Heṭṭhā āsevanābhāvanāti nānākkhaṇavasena vuttā, idha āsevanaṭṭhena bhāvanāti",
  "atk-s0517a2:456_5": "ekakkhaṇavasenāti viseso. Rūpaṁ passanto bhāvetītiādīsu rūpādīni passitabbākārena",
  "atk-s0517a2:456_6": "passanto bhāvetabbaṁ bhāvanaṁ bhāvetīti attho. Ekarasā hontīti vimuttirasena, kiccarasena",
  "atk-s0517a2:456_7": "vā ekarasā honti. Vimuttirasoti sampattiraso. Kiccasampattiatthena raso nāma pavuccatīti hi vuttanti.",
  "atk-s0517a2:457": "Bhāvetabbaniddesavaṇṇanā niṭṭhitā.",
  "atk-s0517a2:458": "Sacchikātabbaniddesavaṇṇanā",
  "atk-s0517a2:459_0": "29. Sacchikātabbaniddese dasa ekuttaravissajjanāni paṭilābhasacchikiriyāvasena vuttāni.",
  "atk-s0517a2:459_1": "Tattha akuppā cetovimuttīti arahattaphalavimutti. Sā hi na kuppati na calati na parihāyatīti",
  "atk-s0517a2:459_2": "akuppā, sabbakilesehi cittassa vimuttattā cetovimuttīti vuccati. Vijjāti tisso vijjā.",
  "atk-s0517a2:459_3": "Vimuttīti dasuttarapariyāyena arahattaphalaṁ vuttaṁ, saṅgītipariyāyena pana “vimuttīti",
  "atk-s0517a2:459_4": "dve vimuttiyo cittassa ca adhimutti nibbānañcā”ti vuttaṁ. Ettha ca aṭṭha samāpattiyo",
  "atk-s0517a2:459_5": "nīvaraṇādīhi suṭṭhu vimuttattā vimutti nāma, nibbānaṁ sabbasaṅkhatato vimuttattā",
  "atk-s0517a2:459_6": "vimutti nāma. Tisso vijjāti pubbenivāsānussatiñāṇaṁ vijjā sattānaṁ cutūpapāte ñāṇaṁ",
  "atk-s0517a2:459_7": "vijjā āsavānaṁ khaye ñāṇaṁ vijjā. Tamavijjhanaṭṭhena vijjā, viditakaraṇaṭṭhenāpi",
  "atk-s0517a2:459_8": "vijjā. Pubbenivāsānussatiñāṇañhi uppajjamānaṁ pubbenivāsaṁ chādetvā ṭhitaṁ tamaṁ",
  "atk-s0517a2:459_9": "vijjhati, pubbenivāsañca viditaṁ karotīti vijjā. Cutūpapāte ñāṇaṁ cutipaṭisandhicchādakaṁ",
  "atk-s0517a2:459_10": "tamaṁ vijjhati, cutūpapātañca viditaṁ karotīti vijjā. Āsavānaṁ khaye ñāṇaṁ catusaccacchādakaṁ",
  "atk-s0517a2:459_11": "tamaṁ vijjhati, catusaccadhamme ca viditaṁ karotīti vijjā. Cattāri sāmaññaphalānīti",
  "atk-s0517a2:459_12": "sotāpattiphalaṁ, sakadāgāmiphalaṁ, anāgāmiphalaṁ, arahattaphalaṁ. Pāpadhamme sameti",
  "atk-s0517a2:459_13": "vināsetīti samaṇo, samaṇassa bhāvo sāmaññaṁ. Catunnaṁ ariyamaggānametaṁ nāmaṁ. Sāmaññassa",
  "atk-s0517a2:459_14": "phalāni sāmaññaphalāni.",
  "atk-s0517a2:460_0": "Pañca dhammakkhandhāti sīlakkhandho, samādhikkhandho, paññākkhandho, vimuttikkhandho,",
  "atk-s0517a2:460_1": "vimuttiñāṇadassanakkhandho. Dhammakkhandhāti dhammavibhāgā dhammakoṭṭhāsā. Sīlakkhandhādīsupi",
  "atk-s0517a2:460_2": "eseva nayo. Lokiyalokuttarā sīlasamādhipaññā eva sīlasamādhipaññākkhandhā. Samucchedapaṭippassaddhinissaraṇavimuttiyo",
  "atk-s0517a2:460_3": "eva vimuttikkhandho. Tividhā vimuttipaccavekkhaṇā eva vimuttiñāṇadassanakkhandho.",
  "atk-s0517a2:460_4": "So lokiyo eva. Jānanaṭṭhena ñāṇameva dassanaṭṭhena dassananti ñāṇadassanaṁ, vimuttīnaṁ",
  "atk-s0517a2:460_5": "ñāṇadassanaṁ vimuttiñāṇadassananti vuccati. Vikkhambhanatadaṅgavimuttiyo pana samādhipaññākkhandheheva",
  "atk-s0517a2:460_6": "saṅgahitā. Ime pañca dhammakkhandhā sekkhānaṁ sekkhā, asekkhānaṁ asekkhāti vuttā.",
  "atk-s0517a2:460_7": "Etesu hi lokiyā ca nissaraṇavimutti ca nevasekkhānāsekkhā. Sekkhā hontāpi sekkhānaṁ",
  "atk-s0517a2:460_8": "ime iti sekkhā, asekkhānaṁ ime iti asekkhāti vuccanti. “Sekkhena vimuttikkhandhena",
  "atk-s0517a2:460_9": "samannāgato hotī”ti ettha pana nissaraṇavimuttiyā ārammaṇakaraṇavasena samannāgatoti",
  "atk-s0517a2:460_10": "veditabbo. Cha abhiññāti cha adhikāni ñāṇāni. Katamā cha? Iddhividhañāṇaṁ, dibbasotadhātuñāṇaṁ,",
  "atk-s0517a2:460_11": "pubbenivāsānussatiñāṇaṁ, cetopariyañāṇaṁ, dibbacakkhuñāṇaṁ, āsavānaṁ khaye ñāṇanti imā cha.",
  "atk-s0517a2:461": "Satta khīṇāsavabalānīti khīṇā āsavā assāti khīṇāsavo, khīṇāsavassa balāni khīṇāsavabalāni. Katamāni satta? Vuttāni bhagavatā –",
  "atk-s0517a2:462_0": "“Idha, bhikkhave, khīṇāsavassa bhikkhuno aniccato sabbe saṅkhārā yathābhūtaṁ sammappaññāya",
  "atk-s0517a2:462_1": "sudiṭṭhā honti. Yampi, bhikkhave, khīṇāsavassa bhikkhuno aniccato sabbe saṅkhārā",
  "atk-s0517a2:462_2": "yathābhūtaṁ sammappaññāya sudiṭṭhā honti, idampi, bhikkhave, khīṇāsavassa bhikkhuno",
  "atk-s0517a2:462_3": "balaṁ hoti, yaṁ balaṁ āgamma khīṇāsavo bhikkhu āsavānaṁ khayaṁ paṭijānāti ‘khīṇā me āsavā’ti.",
  "atk-s0517a2:463": "“Puna caparaṁ, bhikkhave, khīṇāsavassa bhikkhuno aṅgārakāsūpamā kāmāti yathābhūtaṁ sammappaññāya sudiṭṭhā honti. Yampi, bhikkhave…pe… idampi khīṇāsavassa bhikkhuno balaṁ hoti…pe….",
  "atk-s0517a2:464_0": "“Puna caparaṁ, bhikkhave, khīṇāsavassa bhikkhuno vivekaninnaṁ cittaṁ hoti vivekapoṇaṁ",
  "atk-s0517a2:464_1": "vivekapabbhāraṁ vivekaṭṭhaṁ nekkhammābhirataṁ byantībhūtaṁ sabbaso āsavaṭṭhāniyehi",
  "atk-s0517a2:464_2": "dhammehi. Yampi, bhikkhave…pe… idampi khīṇāsavassa bhikkhuno balaṁ hoti…pe….",
  "atk-s0517a2:465_0": "“Puna caparaṁ, bhikkhave, khīṇāsavassa bhikkhuno cattāro satipaṭṭhānā bhāvitā honti",
  "atk-s0517a2:465_1": "subhāvitā. Pañcindriyāni bhāvitāni honti subhāvitāni. Satta bojjhaṅgā bhāvitā honti",
  "atk-s0517a2:465_2": "subhāvitā. Ariyo aṭṭhaṅgiko maggo bhāvito hoti subhāvito. Yampi, bhikkhave, khīṇāsavassa",
  "atk-s0517a2:465_3": "bhikkhuno ariyo aṭṭhaṅgiko maggo bhāvito hoti subhāvito, idampi khīṇāsavassa bhikkhuno",
  "atk-s0517a2:465_4": "balaṁ hoti, yaṁ balaṁ āgamma khīṇāsavo bhikkhu āsavānaṁ khayaṁ paṭijānāti ‘khīṇā me āsavā”’ti.",
  "atk-s0517a2:466": "Tattha paṭhamena balena dukkhasaccapaṭivedho, dutiyena samudayasaccapaṭivedho, tatiyena nirodhasaccapaṭivedho, catūhi maggasaccapaṭivedho pakāsito hoti.",
  "atk-s0517a2:467_0": "Aṭṭha vimokkhāti ārammaṇe adhimuccanaṭṭhena paccanīkadhammehi ca suṭṭhu muccanaṭṭhena",
  "atk-s0517a2:467_1": "vimokkhā. “Katame aṭṭha? Rūpī rūpāni passati, ayaṁ paṭhamo vimokkho. Ajjhattaṁ arūpasaññī",
  "atk-s0517a2:467_2": "bahiddhā rūpāni passati, ayaṁ dutiyo vimokkho. ‘Subha’nteva adhimutto hoti, ayaṁ",
  "atk-s0517a2:467_3": "tatiyo vimokkho. Sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ",
  "atk-s0517a2:467_4": "amanasikārā ‘ananto ākāso’ti ākāsānañcāyatanaṁ upasampajja viharati, ayaṁ catuttho",
  "atk-s0517a2:467_5": "vimokkho. Sabbaso ākāsānañcāyatanaṁ samatikkamma ‘anantaṁ viññāṇa’nti viññāṇañcāyatanaṁ",
  "atk-s0517a2:467_6": "upasampajja viharati, ayaṁ pañcamo vimokkho. Sabbaso viññāṇañcāyatanaṁ samatikkamma",
  "atk-s0517a2:467_7": "‘natthi kiñcī’ti ākiñcaññāyatanaṁ upasampajja viharati, ayaṁ chaṭṭho vimokkho. Sabbaso",
  "atk-s0517a2:467_8": "ākiñcaññāyatanaṁ samatikkamma nevasaññānāsaññāyatanaṁ upasampajja viharati, ayaṁ",
  "atk-s0517a2:467_9": "sattamo vimokkho. Sabbaso nevasaññānāsaññāyatanaṁ samatikkamma saññāvedayitanirodhaṁ",
  "atk-s0517a2:467_10": "upasampajja viharati, ayaṁ aṭṭhamo vimokkho”ti.",
  "atk-s0517a2:468_0": "Nava anupubbanirodhāti nava anupaṭipāṭiyā nirodhā. “Katame nava? Paṭhamaṁ jhānaṁ",
  "atk-s0517a2:468_1": "samāpannassa kāmasaññā niruddhā hoti, dutiyaṁ jhānaṁ samāpannassa vitakkavicārā niruddhā",
  "atk-s0517a2:468_2": "honti, tatiyaṁ jhānaṁ samāpannassa pīti niruddhā hoti, catutthaṁ jhānaṁ samāpannassa",
  "atk-s0517a2:468_3": "assāsapassāsā niruddhā honti, ākāsānañcāyatanaṁ samāpannassa rūpasaññā niruddhā hoti,",
  "atk-s0517a2:468_4": "viññāṇañcāyatanaṁ samāpannassa ākāsānañcāyatanasaññā niruddhā hoti, ākiñcaññāyatanaṁ",
  "atk-s0517a2:468_5": "samāpannassa viññāṇañcāyatanasaññā niruddhā hoti, nevasaññānāsaññāyatanaṁ samāpannassa",
  "atk-s0517a2:468_6": "ākiñcaññāyatanasaññā niruddhā hoti, saññāvedayitanirodhaṁ samāpannassa saññā ca vedanā",
  "atk-s0517a2:468_7": "ca niruddhā hontī”ti.",
  "atk-s0517a2:469_0": "Dasa asekkhā dhammāti upari sikkhitabbābhāvato na sikkhantīti asekkhā. Atha vā tīsu",
  "atk-s0517a2:469_1": "sikkhāsu sikkhantīti sekkhā, vuddhippattā sekkhāti asekkhā, arahanto. Asekkhānaṁ",
  "atk-s0517a2:469_2": "ime iti asekkhā. “Katame dasa? Asekkhā sammādiṭṭhi, asekkho sammāsaṅkappo, asekkhā",
  "atk-s0517a2:469_3": "sammāvācā, asekkho sammākammanto, asekkho sammāājīvo, asekkho sammāvāyāmo, asekkhā",
  "atk-s0517a2:469_4": "sammāsati, asekkho sammāsamādhi, asekkhaṁ sammāñāṇaṁ, asekkhā sammāvimuttī”ti. Asekkhaṁ",
  "atk-s0517a2:469_5": "sammāñāṇanti arahattaphalapaññaṁ ṭhapetvā sesalokiyapaññā. Sammāvimuttīti arahattaphalavimutti.",
  "atk-s0517a2:469_6": "Aṭṭhakathāyaṁ pana vuttaṁ –",
  "atk-s0517a2:470_0": "“Asekkhā sammādiṭṭhītiādayo sabbepi phalasampayuttadhammā eva. Ettha ca sammādiṭṭhi",
  "atk-s0517a2:470_1": "sammāñāṇanti dvīsu ṭhānesu paññāva kathitā. Sammāvimuttīti iminā pana padena vuttāvasesā",
  "atk-s0517a2:470_2": "phalasamāpattidhammā saṅgahitā”ti.",
  "atk-s0517a2:471_0": "Sabbaṁ, bhikkhave, sacchikātabbantiādīsu ārammaṇasacchikiriyā veditabbā. Rūpaṁ passanto",
  "atk-s0517a2:471_1": "sacchikarotītiādīsu rūpādīni lokiyāni passitabbākārena passanto tāneva rūpādīni ārammaṇasacchikiriyāya",
  "atk-s0517a2:471_2": "sacchikaroti, rūpādīni vā passitabbākārena passanto tena hetunā sacchikātabbaṁ nibbānaṁ",
  "atk-s0517a2:471_3": "sacchikaroti. Passantoti hi padaṁ hetuatthepi akkharacintakā icchanti. Anaññātaññassāmītindriyādīni",
  "atk-s0517a2:471_4": "pana lokuttarāni paccavekkhaṇavasena passanto tāneva ārammaṇasacchikiriyāya sacchikaroti.",
  "atk-s0517a2:471_5": "“Amatogadhaṁ nibbānaṁ pariyosānaṭṭhena sacchikarotī”ti idaṁ pariññeyyapahātabbasacchikātabbabhāvetabbesu",
  "atk-s0517a2:471_6": "sacchikātabbattā ujukameva. Ye ye dhammā sacchikatā honti, te te dhammā phassitā",
  "atk-s0517a2:471_7": "hontīti ārammaṇasacchikiriyāya sacchikatā ārammaṇaphassena phuṭṭhā honti, paṭilābhasacchikiriyāya",
  "atk-s0517a2:471_8": "sacchikatā paṭilābhaphassena phuṭṭhā hontīti.",
  "atk-s0517a2:472": "Sacchikātabbaniddesavaṇṇanā niṭṭhitā.",
  "atk-s0517a2:473": "Hānabhāgiyacatukkaniddesavaṇṇanā",
  "atk-s0517a2:474_0": "30. Idāni yasmā hānabhāgiyāditā ekekasseva samādhissa avatthābhedena hoti, tasmā",
  "atk-s0517a2:474_1": "hānabhāgiyacatukkaṁ ekatoyeva niddiṭṭhaṁ. Tattha paṭhamassa jhānassa lābhinti paṭhamassa",
  "atk-s0517a2:474_2": "jhānassa lābhino. Sāmiatthe upayogavacanaṁ. Lābho sacchikiriyā assa atthīti lābhīti",
  "atk-s0517a2:474_3": "vuccati. Kāmasahagatāti ettha sahagatasaddassa ārammaṇattho adhippeto, vatthukāmakilesakāmārammaṇāti",
  "atk-s0517a2:474_4": "attho. Saññāmanasikārāti javanasaññā ca tadāvajjanamanasikāro ca, saññāsampayuttamanasikāropi",
  "atk-s0517a2:474_5": "vaṭṭati. Samudācarantīti pavattanti. Dhammoti paṭhamajjhānadhammo. Jhānā parihāyanto",
  "atk-s0517a2:474_6": "tīhi kāraṇehi parihāyati kilesasamudācārena vā asappāyakiriyāya vā ananuyogena vā.",
  "atk-s0517a2:474_7": "Kilesasamudācārena parihāyanto sīghaṁ parihāyati, kammārāmatābhassārāmatāniddārāmatāsaṅgaṇikārāmatānuyogavasena",
  "atk-s0517a2:474_8": "asappāyakiriyāya parihāyanto dandhaṁ parihāyati, gelaññapaccayavekallādinā palibodhena",
  "atk-s0517a2:474_9": "abhikkhaṇaṁ asamāpajjanto ananuyogena parihāyantopi dandhaṁ parihāyati. Idha pana",
  "atk-s0517a2:474_10": "balavakāraṇameva dassento kilesasamudācāramevāha. Dutiyajjhānādīhi pana parihāyanto",
  "atk-s0517a2:474_11": "heṭṭhimaheṭṭhimajjhānanikantisamudācārenapi parihāyati. Kittāvatā parihīno hotīti?",
  "atk-s0517a2:474_12": "Yadā na sakkoti samāpajjituṁ, ettāvatā parihīno hotīti. Tadanudhammatāti anupavatto",
  "atk-s0517a2:474_13": "dhammo anudhammo, jhānaṁ adhikaṁ katvā pavattassa nikantidhammassetaṁ adhivacanaṁ.",
  "atk-s0517a2:474_14": "Anudhammo eva anudhammatā, tassa jhānassa anudhammatā tadanudhammatā. Satīti nikanti.",
  "atk-s0517a2:474_15": "Santiṭṭhatīti patiṭṭhāti. Taṁ paṭhamajjhānaṁ anuvattamānā nikanti pavattatīti vuttaṁ",
  "atk-s0517a2:474_16": "hoti. Avitakkasahagatāti dutiyajjhānārammaṇā. Tañhi natthettha vitakkoti avitakkanti",
  "atk-s0517a2:474_17": "vuccati. Nibbidāsahagatāti vipassanārammaṇā. Sā hi saṅkhāresu nibbindanato nibbidāti",
  "atk-s0517a2:474_18": "vuccati. “Nibbindaṁ virajjatī”ti hi vuttaṁ. Virāgūpasaṁhitāti ariyamaggapaṭisaññuttā",
  "atk-s0517a2:474_19": "vipassanā. Vipassanā hi sikhāppattā maggavuṭṭhānaṁ pāpeti. Tasmā vipassanārammaṇā",
  "atk-s0517a2:474_20": "saññāmanasikārā “virāgūpasaṁhitā”ti vuccanti, “virāgā vimuccatī”ti hi vuttaṁ.",
  "atk-s0517a2:475_0": "Vitakkasahagatāti vitakkavasena paṭhamajjhānārammaṇā. Upekkhāsukhasahagatāti tatramajjhattupekkhāya",
  "atk-s0517a2:475_1": "ca sukhavedanāya ca vasena tatiyajjhānārammaṇā. Pītisukhasahagatāti pītiyā ca sukhavedanāya",
  "atk-s0517a2:475_2": "ca vasena dutiyajjhānārammaṇā. Adukkhamasukhasahagatāti upekkhāvedanāvasena catutthajjhānārammaṇā.",
  "atk-s0517a2:475_3": "Sā hi vedanā na dukkhā na sukhāti adukkhamasukhāti vuccati, ma-kāro panettha padasandhivasena",
  "atk-s0517a2:475_4": "vutto. Rūpasahagatāti rūpajjhānārammaṇā. Nevasaññānāsaññāyatane ṭhitassa hānabhāgiyaṭhitibhāgiyanibbedhabhāgiyattesu",
  "atk-s0517a2:475_5": "vijjamānesupi visesabhāgiyattābhāvā nevasaññānāsaññāyatanaṁ na niddiṭṭhaṁ. Sabbopi",
  "atk-s0517a2:475_6": "cesa lokiyo samādhi pamādavihārissa mudindriyassa hānabhāgiyo hoti, appamādavihārissa",
  "atk-s0517a2:475_7": "mudindriyassa ṭhitibhāgiyo hoti, taṇhācaritassa tikkhindriyassa visesabhāgiyo hoti,",
  "atk-s0517a2:475_8": "diṭṭhicaritassa tikkhindriyassa nibbedhabhāgiyo hotīti vuccati.",
  "atk-s0517a2:476": "Hānabhāgiyacatukkaniddesavaṇṇanā niṭṭhitā.",
  "atk-s0517a2:477": "Lakkhaṇattikaniddesavaṇṇanā",
  "atk-s0517a2:478_0": "31. Idāni yasmā ekekopi lokiyadhammo tilakkhaṇabbhāhato, tasmā lakkhaṇattikaṁ ekato",
  "atk-s0517a2:478_1": "niddiṭṭhaṁ. Tattha aniccaṁ khayaṭṭhenāti tattha tattheva khīyanabhāvena aniccaṁ.",
  "atk-s0517a2:478_2": "“Khayadhammattā, vayadhammattā, virāgadhammattā, nirodhadhammattā anicca”nti eke.",
  "atk-s0517a2:478_3": "Dukkhaṁ bhayaṭṭhenāti sappaṭibhayatāya dukkhaṁ. Yañhi aniccaṁ, taṁ bhayāvahaṁ hoti",
  "atk-s0517a2:478_4": "sīhopamasutte devānaṁ viya. “Jātijarābyādhimaraṇabhayaṭṭhena dukkha”nti eke. Anattā",
  "atk-s0517a2:478_5": "asārakaṭṭhenāti “attā nivāsī kārako vedako sayaṁvasī”ti evaṁ parikappitassa attasārassa",
  "atk-s0517a2:478_6": "abhāvena anattā. Yañhi aniccaṁ dukkhaṁ, taṁ attanopi aniccataṁ vā udayabbayapīḷanaṁ",
  "atk-s0517a2:478_7": "vā dhāretuṁ na sakkoti, kuto tassa kārakādibhāvo. Vuttañca “rūpañca hidaṁ, bhikkhave,",
  "atk-s0517a2:478_8": "attā abhavissa, nayidaṁ rūpaṁ ābādhāya saṁvatteyyā”tiādi. “Attasāraniccasāravirahitattā anattā”ti eke.",
  "atk-s0517a2:479": "Lakkhaṇattikaniddesavaṇṇanā niṭṭhitā.",
  "atk-s0517a2:480": "Dukkhasaccaniddesavaṇṇanā",
  "atk-s0517a2:481": "32-33.",
  "atk-s0517a2:482_0": "Ariyasaccacatukkampi tathaṭṭhena saccānaṁ ekasambandhattā ekato eva niddiṭṭhaṁ. Tattha",
  "atk-s0517a2:482_1": "tatthāti tesu catūsu ariyasaccesu. Katamanti kathetukamyatāpucchā. Dukkhaṁ ariyasaccanti",
  "atk-s0517a2:482_2": "pucchitadhammanidassanaṁ. Tattha jātipi dukkhātiādīsu jātisaddassa tāva aneke atthā paveditā. Yathāha –",
  "atk-s0517a2:483": "“Bhavo kulaṁ nikāyo ca, sīlaṁ paññatti lakkhaṇaṁ;",
  "atk-s0517a2:484": "Pasūti sandhi cevāti, jātiatthā paveditā”.",
  "atk-s0517a2:485_0": "Tathā hissa “ekampi jātiṁ dvepi jātiyo”tiādīsu bhavo attho. “Akkhitto anupakkuṭṭho",
  "atk-s0517a2:485_1": "jātivādenā”ti ettha kulaṁ. “Atthi, visākhe, nigaṇṭhā nāma samaṇajātī”ti ettha nikāyo.",
  "atk-s0517a2:485_2": "“Yatohaṁ, bhagini, ariyāya jātiyā jāto nābhijānāmī”ti ettha ariyasīlaṁ. “Tiriyā nāma",
  "atk-s0517a2:485_3": "tiṇajāti nābhiyā uggantvā nabhaṁ āhacca ṭhitā ahosī”ti ettha paññatti. “Jāti dvīhi",
  "atk-s0517a2:485_4": "khandhehi saṅgahitā”ti ettha saṅkhatalakkhaṇaṁ. “Sampatijāto, ānanda, bodhisatto”ti",
  "atk-s0517a2:485_5": "ettha pasūti. “Bhavapaccayā jātī”ti ca “jātipi dukkhā”ti ca ettha pariyāyato paṭisandhikhandhā.",
  "atk-s0517a2:485_6": "Nippariyāyato pana tattha tattha nibbattamānānaṁ sattānaṁ ye ye khandhā pātubhavanti,",
  "atk-s0517a2:485_7": "tesaṁ tesaṁ paṭhamaṁ pātubhāvo.",
  "atk-s0517a2:486_0": "Kasmā panesā jāti dukkhāti ce? Anekesaṁ dukkhānaṁ vatthubhāvato. Anekāni hi dukkhāni.",
  "atk-s0517a2:486_1": "Seyyathidaṁ – dukkhadukkhaṁ, vipariṇāmadukkhaṁ, saṅkhāradukkhaṁ, paṭicchannadukkhaṁ,",
  "atk-s0517a2:486_2": "appaṭicchannadukkhaṁ, pariyāyadukkhaṁ, nippariyāyadukkhanti. Ettha kāyikacetasikā",
  "atk-s0517a2:486_3": "dukkhā vedanāsabhāvato ca nāmato ca dukkhattā dukkhadukkhanti vuccati. Sukhā vedanā",
  "atk-s0517a2:486_4": "vipariṇāmena dukkhuppattihetuto vipariṇāmadukkhaṁ. Upekkhāvedanā ceva avasesā ca",
  "atk-s0517a2:486_5": "tebhūmakasaṅkhārā udayabbayapaṭipīḷitattā saṅkhāradukkhaṁ. Kaṇṇasūladantasūlarāgajapariḷāhadosajapariḷāhādi",
  "atk-s0517a2:486_6": "kāyikacetasiko ābādho pucchitvā jānitabbato upakkamassa ca apākaṭabhāvato paṭicchannadukkhaṁ.",
  "atk-s0517a2:486_7": "Dvattiṁsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato",
  "atk-s0517a2:486_8": "appaṭicchannadukkhaṁ. Ṭhapetvā dukkhadukkhaṁ sesaṁ dukkhasaccavibhaṅge āgataṁ jātiādi",
  "atk-s0517a2:486_9": "sabbampi tassa tassa dukkhassa vatthubhāvato pariyāyadukkhaṁ. Dukkhadukkhaṁ pana",
  "atk-s0517a2:486_10": "nippariyāyadukkhanti vuccati.",
  "atk-s0517a2:487_0": "Tatrāyaṁ jāti yaṁ taṁ bālapaṇḍitasuttādīsu bhagavatāpi upamāvasena pakāsitaṁ āpāyikaṁ",
  "atk-s0517a2:487_1": "dukkhaṁ, yañca sugatiyampi manussaloke gabbhokkantimūlakādibhedaṁ dukkhaṁ uppajjati,",
  "atk-s0517a2:487_2": "tassa vatthubhāvato dukkhā. Tatridaṁ gabbhokkantimūlakādibhedaṁ dukkhaṁ – ayañhi",
  "atk-s0517a2:487_3": "satto mātukucchimhi nibbattamāno na uppalapadumapuṇḍarīkādīsu nibbattati, atha kho",
  "atk-s0517a2:487_4": "heṭṭhā āmāsayassa upari pakkāsayassa udarapaṭalapiṭṭhikaṇṭakānaṁ vemajjhe paramasambādhe",
  "atk-s0517a2:487_5": "tibbandhakāre nānākuṇapagandhaparibhāvitaparamaduggandhapavanavicarite adhimattajegucche",
  "atk-s0517a2:487_6": "kucchippadese pūtimacchapūtikummāsacandanikādīsu kimi viya nibbattati. So tattha",
  "atk-s0517a2:487_7": "nibbatto dasa māse mātukucchisambhavena usmanā puṭapākaṁ viya paccamāno piṭṭhapiṇḍi",
  "atk-s0517a2:487_8": "viya sediyamāno samiñjanapasāraṇādivirahito adhimattaṁ dukkhaṁ paccanubhotīti. Idaṁ",
  "atk-s0517a2:487_9": "tāva gabbhokkantimūlakaṁ dukkhaṁ.",
  "atk-s0517a2:488_0": "Yaṁ pana so mātu sahasā upakkhalanagamananisīdanauṭṭhānaparivattanādīsu surādhuttahatthagato",
  "atk-s0517a2:488_1": "eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhunananiddhunanādinā",
  "atk-s0517a2:488_2": "upakkamena adhimattaṁ dukkhamanubhoti, yañca mātu sītudakapānakāle sītanarakūpapanno",
  "atk-s0517a2:488_3": "viya uṇhayāgubhattādiajjhoharaṇakāle aṅgāravuṭṭhisamparikiṇṇo viya loṇambilādiajjhoharaṇakāle",
  "atk-s0517a2:488_4": "khārāpatacchikādikammakāraṇappatto viya adhimattaṁ dukkhamanubhoti. Idaṁ gabbhapariharaṇamūlakaṁ dukkhaṁ.",
  "atk-s0517a2:489": "Yaṁ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhamanubhavati. Idaṁ gabbhavipattimūlakaṁ dukkhaṁ.",
  "atk-s0517a2:490_0": "Yaṁ vijāyamānāya mātuyā kammajehi vātehi parivattetvā narakappapātaṁ viya atibhayānakaṁ",
  "atk-s0517a2:490_1": "yonimaggaṁ paṭipādiyamānassa paramasambādhena ca yonimukhena tāḷacchiggaḷena viya",
  "atk-s0517a2:490_2": "nikaḍḍhiyamānassa mahānāgassa narakasattassa viya ca saṅghātapabbatehi vicuṇṇiyamānassa",
  "atk-s0517a2:490_3": "dukkhamuppajjati. Idaṁ vijāyanamūlakaṁ dukkhaṁ.",
  "atk-s0517a2:491_0": "Yaṁ pana jātassa taruṇavaṇasadisassa sukumārasarīrassa hatthagahaṇanhāpanadhovanacoḷaparimajjanādikāle",
  "atk-s0517a2:491_1": "sūcimukhakhuradhārāvijjhanaphālanasadisaṁ dukkhamuppajjati. Idaṁ mātukucchito bahi",
  "atk-s0517a2:491_2": "nikkhamanamūlakaṁ dukkhaṁ.",
  "atk-s0517a2:492_0": "Yaṁ tato paraṁ pavattiyaṁ attanāva attānaṁ vadhentassa acelakavatādivasena ātāpanaparitāpanānuyogamanuyuttassa",
  "atk-s0517a2:492_1": "kodhavasena abhuñjantassa ubbandhantassa ca dukkhaṁ hoti. Idaṁ attupakkamamūlakaṁ dukkhaṁ.",
  "atk-s0517a2:493": "Yaṁ pana parato vadhabandhanādīni anubhavantassa uppajjati. Idaṁ parūpakkamamūlakaṁdukkhanti. Iti imassa sabbassāpi dukkhassa ayaṁ jāti vatthumeva hoti. Tenetaṁ vuccati –",
  "atk-s0517a2:494": "“Jāyetha no ce narakesu satto, tatthaggidāhādikamappasayhaṁ;",
  "atk-s0517a2:495": "Labhetha dukkhaṁ nu kuhiṁ patiṭṭhaṁ, iccāha dukkhāti munīdha jātiṁ.",
  "atk-s0517a2:496": "“Dukkhaṁ tiracchesu kasāpatoda-",
  "atk-s0517a2:497": "Daṇḍābhighātādibhavaṁ anekaṁ;",
  "atk-s0517a2:498": "Yaṁ taṁ kathaṁ tattha bhaveyya jātiṁ,",
  "atk-s0517a2:499": "Vinā tahiṁ jāti tatopi dukkhā.",
  "atk-s0517a2:500": "“Petesu dukkhaṁ pana khuppipāsā-",
  "atk-s0517a2:501": "Vātātapādippabhavaṁ vicittaṁ;",
  "atk-s0517a2:502": "Yasmā ajātassa na tattha atthi,",
  "atk-s0517a2:503": "Tasmāpi dukkhaṁ muni jātimāha.",
  "atk-s0517a2:504": "“Tibbandhakāre ca asayhasīte,",
  "atk-s0517a2:505": "Lokantare yaṁ asuresu dukkhaṁ;",
  "atk-s0517a2:506": "Na taṁ bhave tattha na cassa jāti,",
  "atk-s0517a2:507": "Yato ayaṁ jāti tatopi dukkhā.",
  "atk-s0517a2:508": "“Yañcāpi gūthanarake viya mātugabbhe,",
  "atk-s0517a2:509": "Satto vasaṁ ciramato bahi nikkhamañca;",
  "atk-s0517a2:510": "Pappoti dukkhamatighoramidampi natthi,",
  "atk-s0517a2:511": "Jātiṁ vinā itipi jāti ayañhi dukkhā.",
  "atk-s0517a2:512": "“Kiṁ bhāsitena bahunā nanu yaṁ kuhiñci,",
  "atk-s0517a2:513": "Atthīdha kiñcidapi dukkhamidaṁ kadāci;",
  "atk-s0517a2:514": "Nevatthi jātivirahe yadato mahesī,",
  "atk-s0517a2:515": "Dukkhāti sabbapaṭhamaṁ imamāha jāti”nti.",
  "atk-s0517a2:516_0": "Jarāpi dukkhāti ettha duvidhā jarā saṅkhatalakkhaṇañca, khaṇḍiccādisammato santatiyaṁ",
  "atk-s0517a2:516_1": "ekabhavapariyāpannakhandhapurāṇabhāvo ca. Sā idha adhippetā. Sā panesā dukkhā saṅkhāradukkhabhāvato",
  "atk-s0517a2:516_2": "ceva dukkhavatthuto ca. Yaṁ hidaṁ aṅgapaccaṅgasithilībhāvaindriyavikāravirūpatā yobbanavināsabalūpaghātasatimativippavāsaparaparibhavādianekappaccayaṁ",
  "atk-s0517a2:516_3": "kāyikacetasikaṁ dukkhamuppajjati, jarā tassa vatthu. Tenetaṁ vuccati –",
  "atk-s0517a2:517": "“Aṅgānaṁ sithilībhāvā, indriyānaṁ vikārato;",
  "atk-s0517a2:518": "Yobbanassa vināsena, balassa upaghātato.",
  "atk-s0517a2:519": "“Vippavāsā satādīnaṁ, puttadārehi attano;",
  "atk-s0517a2:520": "Appasādanīyato ceva, bhiyyo bālattapattiyā.",
  "atk-s0517a2:521": "“Pappoti dukkhaṁ yaṁ macco, kāyikaṁ mānasaṁ tathā;",
  "atk-s0517a2:522": "Sabbametaṁ jarāhetu, yasmā tasmā jarā dukhā”ti.",
  "atk-s0517a2:523": "Jarādukkhānantaraṁ byādhidukkhe vattabbepi kāyikadukkhagahaṇeneva byādhidukkhaṁ gahitaṁ hotīti na vuttanti veditabbaṁ.",
  "atk-s0517a2:524_0": "Maraṇampi dukkhanti etthāpi duvidhaṁ maraṇaṁ – saṅkhatalakkhaṇañca, yaṁ sandhāya",
  "atk-s0517a2:524_1": "vuttaṁ – “jarāmaraṇaṁ dvīhi khandhehi saṅgahita”nti. Ekabhavapariyāpannajīvitindriyappabandhavicchedo",
  "atk-s0517a2:524_2": "ca, yaṁ sandhāya vuttaṁ – “niccaṁ maraṇato bhaya”nti. Taṁ idha adhippetaṁ. Jātipaccayamaraṇaṁ",
  "atk-s0517a2:524_3": "upakkamamaraṇaṁ sarasamaraṇaṁ āyukkhayamaraṇaṁ puññakkhayamaraṇantipi tasseva nāmaṁ.",
  "atk-s0517a2:524_4": "Puna khaṇikamaraṇaṁ sammutimaraṇaṁ samucchedamaraṇanti ayampettha bhedo veditabbo.",
  "atk-s0517a2:524_5": "Pavatte rūpārūpadhammānaṁ bhedo khaṇikamaraṇaṁ nāma. “Tisso mato, phusso mato”ti",
  "atk-s0517a2:524_6": "idaṁ paramatthato sattassa abhāvā, “sassaṁ mataṁ, rukkho mato”ti idaṁ jīvitindriyassa",
  "atk-s0517a2:524_7": "abhāvā sammutimaraṇaṁ nāma. Khīṇāsavassa appaṭisandhikā kālakiriyā samucchedamaraṇaṁ",
  "atk-s0517a2:524_8": "nāma. Bāhirakaṁ sammutimaraṇaṁ ṭhapetvā itaraṁ sammutimaraṇañca samucchedamaraṇañca",
  "atk-s0517a2:524_9": "yathāvuttapabandhavicchedeneva saṅgahitaṁ. Dukkhassa pana vatthubhāvato dukkhaṁ. Tenetaṁ vuccati –",
  "atk-s0517a2:525": "“Pāpassa pāpakammādinimittamanupassato;",
  "atk-s0517a2:526": "Bhaddassāpasahantassa, viyogaṁ piyavatthukaṁ;",
  "atk-s0517a2:527": "Mīyamānassa yaṁ dukkhaṁ, mānasaṁ avisesato.",
  "atk-s0517a2:528": "“Sabbesañcāpi yaṁ sandhibandhanacchedanādikaṁ;",
  "atk-s0517a2:529": "Vitujjamānamammānaṁ, hoti dukkhaṁ sarīrajaṁ.",
  "atk-s0517a2:530": "“Asayhamappaṭikāraṁ, dukkhassetassidaṁ yato;",
  "atk-s0517a2:531": "Maraṇaṁ vatthu tenetaṁ, dukkhamicceva bhāsita”nti.",
  "atk-s0517a2:532": "Sokādīsu soko nāma ñātibyasanādīhi phuṭṭhassa antonijjhānalakkhaṇo cittasantāpo. Dukkho pana dukkhadukkhato dukkhavatthuto ca. Tenetaṁ vuccati –",
  "atk-s0517a2:533": "“Sattānaṁ hadayaṁ soko, visasallaṁva tujjati;",
  "atk-s0517a2:534": "Aggitattova nārāco, bhusaṁva dahate puna.",
  "atk-s0517a2:535": "“Samāvahati byādhiñca, jarāmaraṇabhedanaṁ;",
  "atk-s0517a2:536": "Dukkhampi vividhaṁ yasmā, tasmā dukkhoti vuccatī”ti.",
  "atk-s0517a2:537": "Paridevo nāma ñātibyasanādīhi phuṭṭhassa vacīpalāpo. Dukkho pana saṅkhāradukkhabhāvato dukkhavatthuto ca. Tenetaṁ vuccati –",
  "atk-s0517a2:538": "“Yaṁ sokasallavihato paridevamāno, kaṇṭhoṭṭhatālutalasosajamappasayhaṁ;",
  "atk-s0517a2:539": "Bhiyyodhimattamadhigacchatiyeva dukkhaṁ, dukkhoti tena bhagavā paridevamāhā”ti.",
  "atk-s0517a2:540": "Dukkhaṁ nāma kāyapīḷanalakkhaṇaṁ kāyikadukkhaṁ. Dukkhaṁ pana dukkhadukkhato mānasadukkhāvahanato ca. Tenetaṁ vuccati –",
  "atk-s0517a2:541": "“Pīḷeti kāyikamidaṁ, dukkhaṁ dukkhañca mānasaṁ bhiyyo;",
  "atk-s0517a2:542": "Janayati yasmā tasmā, dukkhanti visesato vutta”nti.",
  "atk-s0517a2:543_0": "Domanassaṁ nāma cittapīḷanalakkhaṇaṁ mānasaṁ dukkhaṁ. Dukkhaṁ pana dukkhadukkhato",
  "atk-s0517a2:543_1": "kāyikadukkhāvahanato ca. Cetodukkhasamappitā hi kese pakiriya kandanti, urāni paṭipisanti,",
  "atk-s0517a2:543_2": "āvaṭṭanti, vivaṭṭanti, uddhaṁpādaṁ papatanti, satthaṁ āharanti, visaṁ khādanti, rajjuyā",
  "atk-s0517a2:543_3": "ubbandhanti, aggiṁ pavisantīti nānappakārakaṁ dukkhamanubhavanti. Tenetaṁ vuccati –",
  "atk-s0517a2:544": "“Pīḷeti yato cittaṁ, kāyassa ca pīḷanaṁ samāvahati;",
  "atk-s0517a2:545": "Dukkhanti domanassaṁ, vidomanassā tato āhū”ti.",
  "atk-s0517a2:546_0": "Upāyāso nāma ñātibyasanādīhi phuṭṭhassa adhimattacetodukkhappabhāvito dosoyeva. “Saṅkhārakkhandhapariyāpanno",
  "atk-s0517a2:546_1": "eko dhammo”ti eke. Dukkho pana saṅkhāradukkhabhāvato cittaparidahanato kāyavisādanato",
  "atk-s0517a2:546_2": "ca. Tenetaṁ vuccati –",
  "atk-s0517a2:547": "“Cittassa ca paridahanā, kāyassa visādanā ca adhimattaṁ;",
  "atk-s0517a2:548": "Yaṁ dukkhamupāyāso, janeti dukkho tato vutto”ti.",
  "atk-s0517a2:549_0": "Ettha ca mandagginā antobhājane pāko viya soko, tikkhagginā paccamānassa bhājanato",
  "atk-s0517a2:549_1": "bahinikkhamanaṁ viya paridevo, bahinikkhantāvasesassa nikkhamitumpi appahontassa",
  "atk-s0517a2:549_2": "antobhājaneyeva yāva parikkhayā pāko viya upāyāso daṭṭhabbo.",
  "atk-s0517a2:550": "Appiyasampayogo nāma appiyehi sattasaṅkhārehi samodhānaṁ. Dukkho pana dukkhavatthuto. Tenetaṁ vuccati –",
  "atk-s0517a2:551": "“Disvāva appiye dukkhaṁ, paṭhamaṁ hoti cetasi;",
  "atk-s0517a2:552": "Tadupakkamasambhūtamatha kāye yato idha.",
  "atk-s0517a2:553": "“Tato dukkhadvayassāpi, vatthuto so mahesinā;",
  "atk-s0517a2:554": "Dukkho vuttoti viññeyyo, appiyehi samāgamo”ti.",
  "atk-s0517a2:555": "Piyavippayogo nāma piyehi sattasaṅkhārehi vinābhāvo. Dukkho pana dukkhavatthuto. Tenetaṁ vuccati –",
  "atk-s0517a2:556": "“Ñātidhanādiviyogā, sokasarasamappitā vitujjanti;",
  "atk-s0517a2:557": "Bālā yato tatoyaṁ, dukkhoti mato piyaviyogo”ti.",
  "atk-s0517a2:558_0": "Icchitālābhe alabbhaneyyavatthūsu icchāva yampicchaṁ na labhati, tampi dukkhanti",
  "atk-s0517a2:558_1": "vuttā. Yenapi dhammena alabbhaneyyaṁ vatthuṁ icchanto na labhati, tampi alabbhaneyyavatthumhi",
  "atk-s0517a2:558_2": "icchanaṁ dukkhanti attho. Dukkhaṁ pana dukkhavatthuto. Tenetaṁ vuccati –",
  "atk-s0517a2:559": "“Taṁ taṁ patthayamānānaṁ, tassa tassa alābhato;",
  "atk-s0517a2:560": "Yaṁ vighātamayaṁ dukkhaṁ, sattānaṁ idha jāyati.",
  "atk-s0517a2:561": "“Alabbhaneyyavatthūnaṁ, patthanā tassa kāraṇaṁ;",
  "atk-s0517a2:562": "Yasmā tasmā jino dukkhaṁ, icchitālābhamabravī”ti.",
  "atk-s0517a2:563_0": "Saṅkhittena pañcupādānakkhandhāti ettha pana saṅkhittenāti desanaṁ sandhāya vuttaṁ.",
  "atk-s0517a2:563_1": "Dukkhañhi ettakāni dukkhasatānīti vā ettakāni dukkhasahassānīti vā saṅkhipituṁ na",
  "atk-s0517a2:563_2": "sakkā, desanā pana sakkā. Tasmā “dukkhaṁ nāma na aññaṁ kiñci, saṁkhittena pañcupādānakkhandhā",
  "atk-s0517a2:563_3": "dukkhā”ti desanaṁ saṅkhipanto evamāha. Pañcāti gaṇanaparicchedo. Upādānakkhandhāti",
  "atk-s0517a2:563_4": "upādānagocarā khandhā.",
  "atk-s0517a2:564": "Jātippabhutikaṁ dukkhaṁ, yaṁ vuttamidha tādinā;",
  "atk-s0517a2:565": "Avuttaṁ yañca taṁ sabbaṁ, vinā etena vijjati.",
  "atk-s0517a2:566": "Yasmā tasmā upādānakkhandhā saṅkhepato ime;",
  "atk-s0517a2:567": "Dukkhāti vuttā dukkhanta-desakena mahesinā.",
  "atk-s0517a2:568_0": "Tathā hi indhanamiva pāvako, lakkhamiva paharaṇāni, gorūpaṁ viya ḍaṁsamakasādayo,",
  "atk-s0517a2:568_1": "khettamiva lāyakā, gāmaṁ viya gāmaghātakā, upādānakkhandhapañcakameva jātiādayo nānappakārehi",
  "atk-s0517a2:568_2": "vibādhentā tiṇalatādīni viya bhūmiyaṁ, pupphaphalapallavāni viya rukkhesu upādānakkhandhesuyeva",
  "atk-s0517a2:568_3": "nibbattanti. Upādānakkhandhānañca ādidukkhaṁ jāti, majjhedukkhaṁ jarā, pariyosānadukkhaṁ",
  "atk-s0517a2:568_4": "maraṇaṁ, māraṇantikadukkhābhighātena pariḍayhanadukkhaṁ soko, tadasahanato lālappanadukkhaṁ",
  "atk-s0517a2:568_5": "paridevo, tato dhātukkhobhasaṅkhātaaniṭṭhaphoṭṭhabbasamāyogato kāyassa ābādhanadukkhaṁ",
  "atk-s0517a2:568_6": "dukkhaṁ, tena ābādhiyamānānaṁ puthujjanānaṁ tattha paṭighuppattito cetobādhanadukkhaṁ",
  "atk-s0517a2:568_7": "domanassaṁ, sokādivuddhiyā janitavisādānaṁ anutthunanadukkhaṁ upāyāso, manorathavighātappattānaṁ",
  "atk-s0517a2:568_8": "icchāvighātadukkhaṁ icchitālābhoti evaṁ nānappakārato upaparikkhiyamānā upādānakkhandhāva",
  "atk-s0517a2:568_9": "dukkhāti yadetaṁ ekamekaṁ dassetvā vuccamānaṁ anekehipi kappehi na sakkā anavasesato",
  "atk-s0517a2:568_10": "vattuṁ, taṁ sabbampi dukkhaṁ ekajalabindumhi sakalasamuddajalarasaṁ viya yesu kesuci",
  "atk-s0517a2:568_11": "pañcasu upādānakkhandhesu saṅkhipitvā dassetuṁ “saṅkhittena pañcupādānakkhandhā dukkhā”ti",
  "atk-s0517a2:568_12": "bhagavatā vuttameva thero avocāti.",
  "atk-s0517a2:569_0": "Tattha katamā jātītiādīsu padabhājanīyesu tatthāti dukkhasaccaniddese vuttesu jātiādīsu.",
  "atk-s0517a2:569_1": "Yā tesaṁ tesaṁ sattānanti saṅkhepato anekesaṁ sattānaṁ sādhāraṇaniddeso. Yā devadattassa",
  "atk-s0517a2:569_2": "jāti, yā somadattassa jātīti evañhi divasampi kathiyamāne neva sattā pariyādānaṁ",
  "atk-s0517a2:569_3": "gacchanti, na sabbaṁ aparatthadīpanaṁ sijjhati, imehi pana dvīhi padehi na koci satto",
  "atk-s0517a2:569_4": "apariyādinno hoti, na kiñci aparatthadīpanaṁ na sijjhati. Tamhi tamhīti ayaṁ gatijātivasena",
  "atk-s0517a2:569_5": "anekesaṁ sattanikāyānaṁ sādhāraṇaniddeso. Sattanikāyeti sattānaṁ nikāye, sattaghaṭāyaṁ",
  "atk-s0517a2:569_6": "sattasamūheti attho. Jātīti jāyanavasena. Idamettha sabhāvapaccattaṁ. Sañjātīti sañjāyanavasena.",
  "atk-s0517a2:569_7": "Upasaggena padaṁ vaḍḍhitaṁ. Okkantīti okkamanavasena. Jāyanaṭṭhena vā jāti, sā aparipuṇṇāyatanavasena",
  "atk-s0517a2:569_8": "vuttā. Sañjāyanaṭṭhena sañjāti, sā paripuṇṇāyatanavasena vuttā. Okkamanaṭṭhena okkanti,",
  "atk-s0517a2:569_9": "sā aṇḍajajalābujavasena vuttā. Te hi aṇḍakosaṁ vatthikosañca okkamanti, okkamantā",
  "atk-s0517a2:569_10": "pavisantā viya paṭisandhiṁ gaṇhanti. Abhinibbattanaṭṭhena abhinibbatti, sā saṁsedajaopapātikavasena",
  "atk-s0517a2:569_11": "vuttā. Te hi pākaṭā eva hutvā nibbattanti, ayaṁ tāva sammutikathā.",
  "atk-s0517a2:570_0": "Idāni khandhānaṁ pātubhāvo, āyatanānaṁ paṭilābhoti paramatthakathā hoti. Khandhā",
  "atk-s0517a2:570_1": "eva hi paramatthato pātubhavanti, na sattā. Ettha ca khandhānanti ekavokārabhave",
  "atk-s0517a2:570_2": "ekassa, catuvokārabhave catunnaṁ, pañcavokārabhave pañcannampi gahaṇaṁ veditabbaṁ.",
  "atk-s0517a2:570_3": "Pātubhāvoti uppatti. Āyatanānanti tatra tatra uppajjamānāyatanavasena saṅgaho veditabbo.",
  "atk-s0517a2:570_4": "Paṭilābhoti santatiyaṁ pātubhāvoyeva. Pātubhavantāneva hi tāni paṭiladdhāni nāma",
  "atk-s0517a2:570_5": "honti. Ayaṁ vuccati jātīti ayaṁ jāti nāma kathīyati.",
  "atk-s0517a2:571_0": "Jarāniddese jarāti sabhāvapaccattaṁ. Jīraṇatāti ākāraniddeso. Khaṇḍiccantiādayo tayo",
  "atk-s0517a2:571_1": "kālātikkame kiccaniddesā, pacchimā dve pakatiniddesā. Ayañhi jarāti iminā padena",
  "atk-s0517a2:571_2": "sabhāvato dīpitā, tenassā idaṁ sabhāvapaccattaṁ. Jīraṇatāti iminā ākārato, tenassāyaṁ",
  "atk-s0517a2:571_3": "ākāraniddeso. Khaṇḍiccanti iminā kālātikkame dantanakhānaṁ khaṇḍitabhāvakaraṇakiccato.",
  "atk-s0517a2:571_4": "Pāliccanti iminā kesalomānaṁ palitabhāvakaraṇakiccato. Valittacatāti iminā maṁsaṁ",
  "atk-s0517a2:571_5": "milāpetvā tace valibhāvakaraṇakiccato dīpitā. Tenassā ime tayo kālātikkame kiccaniddesā.",
  "atk-s0517a2:571_6": "Tehi imesaṁ vikārānaṁ dassanavasena pākaṭībhūtā pākaṭajarā dassitā. Yatheva hi udakassa",
  "atk-s0517a2:571_7": "vā vātassa vā aggino vā tiṇarukkhādīnaṁ sambhaggapalibhaggatāya vā jhāmatāya vā gatamaggo",
  "atk-s0517a2:571_8": "pākaṭo hoti, na ca so gatamaggo tāneva udakādīni, evameva jarāya dantādīsu khaṇḍiccādivasena",
  "atk-s0517a2:571_9": "gatamaggo pākaṭo cakkhuṁ ummīletvāpi gayhati, na ca khaṇḍiccādīneva jarā. Na hi jarā",
  "atk-s0517a2:571_10": "cakkhuviññeyyā hoti.",
  "atk-s0517a2:572_0": "Āyuno saṁhāni indriyānaṁ paripākoti imehi pana padehi kālātikkameyeva abhibyattāya",
  "atk-s0517a2:572_1": "āyukkhayacakkhādiindriyaparipākasaṅkhātāya pakatiyā dīpitā, tenassime dve pakatiniddesāti",
  "atk-s0517a2:572_2": "veditabbā. Tattha yasmā jaraṁ pattassa āyu hāyati, tasmā jarā “āyuno saṁhānī”ti phalūpacārena",
  "atk-s0517a2:572_3": "vuttā. Yasmā ca daharakāle suppasannāni sukhumampi attano visayaṁ sukheneva gaṇhanasamatthāni",
  "atk-s0517a2:572_4": "cakkhādīni indriyāni jaraṁ pattassa paripakkāni āluḷitāni avisadāni oḷārikampi attano",
  "atk-s0517a2:572_5": "visayaṁ gahetuṁ asamatthāni honti, tasmā “indriyānaṁ paripāko”ti phalūpacāreneva vuttā.",
  "atk-s0517a2:573_0": "Sā panesā evaṁ niddiṭṭhā sabbāpi jarā pākaṭā paṭicchannāti duvidhā hoti. Tattha dantādīsu",
  "atk-s0517a2:573_1": "khaṇḍādibhāvadassanato rūpadhammesu jarā pākaṭajarā nāma. Arūpadhammesu pana jarā",
  "atk-s0517a2:573_2": "tādisassa vikārassa adassanato paṭicchannajarā nāma. Tatra yvāyaṁ khaṇḍādibhāvo dissati,",
  "atk-s0517a2:573_3": "so tādisānaṁ dantādīnaṁ vaṇṇoyeva. Taṁ cakkhunā disvā manodvārena cintetvā “ime dantā",
  "atk-s0517a2:573_4": "jarāya pahaṭā”ti jaraṁ jānāti, udakaṭṭhāne baddhāni gosiṅgādīni oloketvā heṭṭhā udakassa",
  "atk-s0517a2:573_5": "atthibhāvajānanaṁ viya. Puna ayaṁ jarā savīci avīcīti evampi duvidhā hoti. Tattha",
  "atk-s0517a2:573_6": "maṇikanakarajatapavāḷacandasūriyādīnaṁ mandadasakādīsu pāṇīnaṁ viya, pupphaphalapallavādīsu",
  "atk-s0517a2:573_7": "apāṇīnaṁ viya ca antarantarā vaṇṇavisesādīnaṁ dubbiññeyyattā jarā avīcijarā nāma,",
  "atk-s0517a2:573_8": "nirantarajarāti attho. Tato aññesu pana yathāvuttesu antarantarā vaṇṇavisesādīnaṁ",
  "atk-s0517a2:573_9": "suviññeyyattā jarā savīcijarā nāma.",
  "atk-s0517a2:574_0": "Tattha savīcijarā upādiṇṇakaanupādiṇṇakavasena evaṁ veditabbā – daharakumārakānañhi",
  "atk-s0517a2:574_1": "paṭhamameva khīradantā nāma uṭṭhahanti, na te thirā. Tesu pana patitesu puna dantā",
  "atk-s0517a2:574_2": "uṭṭhahanti. Te paṭhamameva setā honti, jarāvātena pahaṭakāle kāḷakā honti. Kesā paṭhamameva",
  "atk-s0517a2:574_3": "tambā honti, tato kāḷakā, tato setā. Chavi pana salohitikā hoti. Vaḍḍhantānaṁ vaḍḍhantānaṁ",
  "atk-s0517a2:574_4": "odātānaṁ odātabhāvo, kāḷakānaṁ kāḷakabhāvo paññāyati. Jarāvātena pana pahaṭakāle",
  "atk-s0517a2:574_5": "valiṁ gaṇhāti. Sabbampi sassaṁ vapitakāle setaṁ hoti, pacchā nīlaṁ. Jarāvātena pana",
  "atk-s0517a2:574_6": "pahaṭakāle paṇḍukaṁ hoti. Ambaṅkurenāpi dīpetuṁ vaṭṭati.",
  "atk-s0517a2:575_0": "Maraṇaniddese cutīti cavanavasena vuttaṁ. Ekacatupañcakkhandhānaṁ sāmaññavacanametaṁ.",
  "atk-s0517a2:575_1": "Cavanatāti bhāvavacanena lakkhaṇanidassanaṁ. Bhedoti cutikhandhānaṁ bhaṅguppattiparidīpanaṁ.",
  "atk-s0517a2:575_2": "Antaradhānanti ghaṭassa viya bhinnassa bhinnānaṁ cutikhandhānaṁ yena kenaci pariyāyena",
  "atk-s0517a2:575_3": "ṭhānābhāvaparidīpanaṁ. Maccu maraṇanti maccusaṅkhātaṁ maraṇaṁ, na khaṇikamaraṇaṁ.",
  "atk-s0517a2:575_4": "Kālo nāma antako, tassa kiriyāti kālakiriyā. Ettāvatā ca sammutiyā maraṇaṁ dīpitaṁ.",
  "atk-s0517a2:576_0": "Idāni paramatthena dīpetuṁ khandhānaṁ bhedotiādimāha. Paramatthena hi khandhāyeva",
  "atk-s0517a2:576_1": "bhijjanti, na satto nāma koci marati. Khandhesu pana bhijjamānesu satto marati, bhinnesu",
  "atk-s0517a2:576_2": "matoti vohāro hoti. Ettha ca catuvokārapañcavokāravasena khandhānaṁ bhedo, ekavokāravasena",
  "atk-s0517a2:576_3": "kaḷevarassa nikkhepo, catuvokāravasena vā khandhānaṁ bhedo, sesadvayavasena kaḷevarassa",
  "atk-s0517a2:576_4": "nikkhepo veditabbo. Kasmā? Bhavadvayepi rūpakāyasaṅkhātassa kaḷevarassa sambhavato.",
  "atk-s0517a2:576_5": "Yasmā vā cātumahārājikādīsupi khandhā bhijjanteva, na kiñci nikkhipati, tasmā tesaṁ",
  "atk-s0517a2:576_6": "vasena khandhānaṁ bhedo, manussādīsu kaḷevarassa nikkhepo. Ettha ca kaḷevarassa nikkhepakaraṇato",
  "atk-s0517a2:576_7": "maraṇaṁ “kaḷevarassa nikkhepo”ti vuttaṁ.",
  "atk-s0517a2:577_0": "Jīvitindriyassupacchedoti iminā indriyabaddhasseva maraṇaṁ nāma hoti, anindriyabaddhassa",
  "atk-s0517a2:577_1": "maraṇaṁ nāma natthīti dasseti. “Sassaṁ mataṁ, rukkho mato”ti idaṁ pana vohāramattameva,",
  "atk-s0517a2:577_2": "atthato pana evarūpāni vacanāni sassādīnaṁ khayavayabhāvameva dīpenti.",
  "atk-s0517a2:578_0": "Apica imāni jātijarāmaraṇāni nāma imesaṁ sattānaṁ vadhakapaccāmittā viya otāraṁ gavesantāni",
  "atk-s0517a2:578_1": "vicaranti. Yathā hi purisassa tīsu paccāmittesu otārāpekkhesu vicarantesu eko vadeyya",
  "atk-s0517a2:578_2": "“ahaṁ asukaaraññassa nāma vaṇṇaṁ kathetvā etaṁ ādāya tattha gamissāmi, ettha mayhaṁ",
  "atk-s0517a2:578_3": "dukkaraṁ natthī”ti. Dutiyo vadeyya “ahaṁ tava etaṁ gahetvā gatakāle pothetvā dubbalaṁ",
  "atk-s0517a2:578_4": "karissāmi, ettha mayhaṁ dukkaraṁ natthī”ti. Tatiyo vadeyya “tayā etasmiṁ pothetvā",
  "atk-s0517a2:578_5": "dubbale kate tiṇhena asinā sīsacchedanaṁ nāma mayhaṁ bhāro hotū”ti te evaṁ vatvā",
  "atk-s0517a2:578_6": "tathā kareyyuṁ. Tattha paṭhamapaccāmittassa araññavaṇṇaṁ kathetvā taṁ ādāya tattha",
  "atk-s0517a2:578_7": "gatakālo viya suhajjañātimaṇḍalato nikkaḍḍhitvā yattha katthaci nibbattāpanaṁ nāma",
  "atk-s0517a2:578_8": "jātiyā kiccaṁ, dutiyassa pothetvā dubbalakaraṇaṁ viya nibbattakkhandhesu nipatitvā",
  "atk-s0517a2:578_9": "parādhīnamañcaparāyaṇabhāvakaraṇaṁ jarāya kiccaṁ, tatiyassa tiṇhena asinā sīsacchedanaṁ",
  "atk-s0517a2:578_10": "viya jīvitakkhayapāpanaṁ maraṇassa kiccanti veditabbaṁ.",
  "atk-s0517a2:579_0": "Apicettha jātidukkhaṁ sādīnavamahākantārappaveso viya daṭṭhabbaṁ, jarādukkhaṁ tattha",
  "atk-s0517a2:579_1": "annapānarahitassa dubbalaṁ viya, maraṇadukkhaṁ dubbalassa iriyāpathapavattane vihataparakkamassa",
  "atk-s0517a2:579_2": "vāḷādīhi anayabyasanāpādanaṁ viya daṭṭhabbanti.",
  "atk-s0517a2:580_0": "Sokaniddese viyasatīti byasanaṁ, hitasukhaṁ khipati viddhaṁsetīti attho. Ñātīnaṁ",
  "atk-s0517a2:580_1": "byasanaṁ ñātibyasanaṁ, corarogabhayādīhi ñātikkhayo ñātivināsoti attho. Tena ñātibyasanena.",
  "atk-s0517a2:580_2": "Phuṭṭhassāti ajjhotthaṭassa abhibhūtassa, samannāgatassāti attho. Sesesupi eseva",
  "atk-s0517a2:580_3": "nayo. Ayaṁ pana viseso – bhogānaṁ byasanaṁ bhogabyasanaṁ, rājacorādivasena bhogakkhayo",
  "atk-s0517a2:580_4": "bhogavināsoti attho. Rogoyeva byasanaṁ rogabyasanaṁ. Rogo hi ārogyaṁ viyasati vināsetīti",
  "atk-s0517a2:580_5": "byasanaṁ. Sīlassa byasanaṁ sīlabyasanaṁ. Dussīlyassetaṁ nāmaṁ. Sammādiṭṭhiṁ vināsayamānā",
  "atk-s0517a2:580_6": "uppannā diṭṭhi eva byasanaṁ diṭṭhibyasanaṁ. Ettha ca purimāni dve anipphannāni, pacchimāni",
  "atk-s0517a2:580_7": "tīṇi nipphannāni tilakkhaṇabbhāhatāni. Purimāni ca tīṇi neva kusalāni na akusalāni,",
  "atk-s0517a2:580_8": "sīladiṭṭhibyasanadvayaṁ akusalaṁ.",
  "atk-s0517a2:581_0": "Aññataraññatarenāti gahitesu vā yena kenaci aggahitesu vā mittāmaccabyasanādīsu yena",
  "atk-s0517a2:581_1": "kenaci. Samannāgatassāti samanubandhassa aparimuccamānassa. Aññataraññatarena dukkhadhammenāti",
  "atk-s0517a2:581_2": "yena kenaci sokadukkhassa uppattihetunā. Sokoti socanakavasena soko. Idaṁ tehi kāraṇehi",
  "atk-s0517a2:581_3": "uppajjanakasokassa sabhāvapaccattaṁ. Socanāti socanākāro. Socitattanti socitabhāvo.",
  "atk-s0517a2:581_4": "Antosokoti abbhantarasoko. Dutiyapadaṁ upasaggena vaḍḍhitaṁ. So hi abbhantaraṁ sukkhāpento",
  "atk-s0517a2:581_5": "viya parisukkhāpento viya uppajjatīti “antosoko antoparisoko”ti vuccati. Cetaso parijjhāyanāti",
  "atk-s0517a2:581_6": "cittassa parijjhāyanākāro. Soko hi uppajjamāno aggi viya cittaṁ jhāpeti dahati, “cittaṁ",
  "atk-s0517a2:581_7": "me jhāmaṁ, na me kiñci paṭibhātī”ti vadāpeti. Dukkhito mano dummano, tassa bhāvo",
  "atk-s0517a2:581_8": "domanassaṁ. Anupaviṭṭhaṭṭhena sokova sallanti sokasallaṁ.",
  "atk-s0517a2:582_0": "Paridevaniddese “mayhaṁ dhītā, mayhaṁ putto”ti evaṁ ādissa ādissa devanti rodanti",
  "atk-s0517a2:582_1": "etenāti ādevo. Taṁ taṁ vaṇṇaṁ parikittetvā parikittetvā devanti etenāti paridevo.",
  "atk-s0517a2:582_2": "Tato parāni dve dve padāni purimadvayasseva ākārabhāvaniddesavasena vuttāni. Vācāti",
  "atk-s0517a2:582_3": "vacanaṁ. Palāpoti tucchaṁ niratthakavacanaṁ. Upaḍḍhabhaṇitaaññabhaṇitādivasena virūpo",
  "atk-s0517a2:582_4": "palāpoti vippalāpo. Lālappoti punappunaṁ lapanaṁ. Lālappanākāro lālappanā. Lālappitassa",
  "atk-s0517a2:582_5": "bhāvo lālappitattaṁ.",
  "atk-s0517a2:583_0": "Dukkhaniddese kāyanissitattā kāyikaṁ. Amadhuraṭṭhena asātaṁ. Kāyikapadena cetasikaasātaṁ",
  "atk-s0517a2:583_1": "paṭikkhipati, asātapadena kāyikasātaṁ. Tadeva dukkhayatīti dukkhaṁ, yassuppajjati,",
  "atk-s0517a2:583_2": "taṁ dukkhitaṁ karotīti attho. Dukkhamattā vā dukkhaṁ. Kāyasamphassajanti kāyasamphasse",
  "atk-s0517a2:583_3": "jātaṁ. Asātaṁ dukkhaṁ vedayitanti asātaṁ vedayitaṁ na sātaṁ, dukkhaṁ vedayitaṁ na",
  "atk-s0517a2:583_4": "sukhaṁ. Parato tīṇi padāni itthiliṅgavasena vuttāni. Asātā vedanā na sātā, dukkhā",
  "atk-s0517a2:583_5": "vedanā na sukhāti ayameva panettha attho. Yaṁ kāyikaṁ asātaṁ dukkhaṁ vedayitaṁ, yā",
  "atk-s0517a2:583_6": "kāyasamphassajā asātā dukkhā vedanā, idaṁ vuccati dukkhanti evaṁ yojanā veditabbā.",
  "atk-s0517a2:584": "Domanassaniddese duṭṭhu manoti dummano, hīnavedanattā vā kucchitaṁ manoti dummano, dummanassa bhāvo domanassaṁ. Cittanissitattā cetasikaṁ. Cetosamphassajanti cittasamphasse jātaṁ.",
  "atk-s0517a2:585": "Upāyāsaniddese āyāsanaṭṭhena āyāso. Saṁsīdanavisīdanākārappavattassa cittakilamathassetaṁ nāmaṁ. Balavaāyāso upāyāso. Āyāsitabhāvo āyāsitattaṁ. Upāyāsitabhāvo upāyāsitattaṁ.",
  "atk-s0517a2:586_0": "Appiyasampayoganiddese idhāti imasmiṁ loke. Yassāti ye assa. Aniṭṭhāti apariyesitā.",
  "atk-s0517a2:586_1": "Pariyesitā vā hontu apariyesitā vā, nāmamevetaṁ amanāpārammaṇānaṁ. Manasmiṁ na kamanti",
  "atk-s0517a2:586_2": "na pavisantīti akantā. Manasmiṁ na appiyanti, na vā manaṁ vaḍḍhentīti amanāpā. Rūpātiādi",
  "atk-s0517a2:586_3": "tesaṁ sabhāvanidassanaṁ. Anatthaṁ kāmenti icchantīti anatthakāmā. Ahitaṁ kāmenti",
  "atk-s0517a2:586_4": "icchantīti ahitakāmā. Aphāsuṁ dukkhavihāraṁ kāmenti icchantīti aphāsukāmā. Catūhi",
  "atk-s0517a2:586_5": "yogehi khemaṁ nibbhayaṁ vivaṭṭaṁ na kāmenti, sabhayaṁ vaṭṭameva nesaṁ kāmenti icchantīti",
  "atk-s0517a2:586_6": "ayogakkhemakāmā. Apica saddhādīnaṁ vuddhisaṅkhātassa atthassa akāmanato, tesaṁyeva",
  "atk-s0517a2:586_7": "hānisaṅkhātassa anatthassa ca kāmanato anatthakāmā. Saddhādīnaṁyeva upāyabhūtassa",
  "atk-s0517a2:586_8": "hitassa akāmanato, saddhāhāniādīnaṁ upāyabhūtassa ahitassa ca kāmanato ahitakāmā.",
  "atk-s0517a2:586_9": "Phāsuvihārassa akāmanato, aphāsuvihārassa ca kāmanato aphāsukāmā. Yassa kassaci nibbhayassa",
  "atk-s0517a2:586_10": "akāmanato, bhayassa ca kāmanato ayogakkhemakāmāti evamettha attho daṭṭhabbo.",
  "atk-s0517a2:587_0": "Saṅgatīti gantvā saṁyogo. Samāgamoti āgatehi saṁyogo. Samodhānanti ṭhānanisajjādīsu",
  "atk-s0517a2:587_1": "sahabhāvo. Missībhāvoti sabbakiccānaṁ sahakaraṇaṁ. Ayaṁ sattavasena yojanā. Saṅkhāravasena",
  "atk-s0517a2:587_2": "pana yaṁ labbhati, taṁ gahetabbaṁ. So pana appiyasampayogo atthato eko dhammo nāma",
  "atk-s0517a2:587_3": "natthi, kevalaṁ appiyasampayuttānaṁ duvidhassāpi dukkhassa vatthubhāvato dukkhoti vutto.",
  "atk-s0517a2:588_0": "Piyavippayoganiddeso vuttapaṭipakkhanayena veditabbo. Mātā vātiādi panettha atthakāme",
  "atk-s0517a2:588_1": "sarūpena dassetuṁ vuttaṁ. Tattha mamāyatīti mātā, piyāyatīti pitā. Bhajatīti bhātā,",
  "atk-s0517a2:588_2": "tathā bhaginī. Mettāyantīti mittā, minanti vā sabbaguyhesu anto pakkhipantīti mittā.",
  "atk-s0517a2:588_3": "Kiccakaraṇīyesu sahabhāvaṭṭhena amā hontīti amaccā. “Ayaṁ amhākaṁ ajjhattiko”ti evaṁ",
  "atk-s0517a2:588_4": "jānanti, ñāyantīti vā ñātī. Lohitena sambandhāti sālohitā. Pitupakkhikā ñātī, mātupakkhikā",
  "atk-s0517a2:588_5": "sālohitā. Mātāpitupakkhikā vā ñātī, sassusasurapakkhikā sālohitā. Ayampi piyavippayogo",
  "atk-s0517a2:588_6": "atthato eko dhammo nāma natthi, kevalaṁ piyavippayuttānaṁ duvidhassāpi dukkhassa",
  "atk-s0517a2:588_7": "vatthubhāvato dukkhoti vutto. Idamettha sabbaaṭṭhakathāvacanaṁ. Saccānaṁ pana tathalakkhaṇattā",
  "atk-s0517a2:588_8": "sampayogavippayogavacanehi appiyapiyavatthūniyeva visesitānīti vattuṁ yujjatīti.",
  "atk-s0517a2:589_0": "Icchitālābhaniddese jātidhammānanti jātisabhāvānaṁ jātipakatikānaṁ. Icchā uppajjatīti",
  "atk-s0517a2:589_1": "taṇhā uppajjati. Aho vatāti patthanā. Assāmāti bhaveyyāma. Na kho panetaṁ icchāya",
  "atk-s0517a2:589_2": "pattabbanti yaṁ etaṁ “aho vata mayaṁ na jātidhammā assāma, na ca vata no jāti āgaccheyyā”ti",
  "atk-s0517a2:589_3": "evaṁ pahīnasamudayesu sādhūsu vijjamānaṁ ajātidhammattaṁ parinibbutesu ca vijjamānaṁ",
  "atk-s0517a2:589_4": "jātiyā anāgamanaṁ icchitaṁ, taṁ icchantassāpi maggabhāvanāya vinā appattabbato, anicchantassāpi",
  "atk-s0517a2:589_5": "ca bhāvanāya pattabbato na icchāya pattabbaṁ nāma hoti. Idampīti etampi. Upari sesāni upādāya apisaddo.",
  "atk-s0517a2:590": "Upādānakkhandhaniddese seyyathidanti nipāto, tassa te katame iti ceti attho. Rūpameva upādānakkhandhoti rūpupādānakkhandho. Eseva nayo sesesupi.",
  "atk-s0517a2:591": "Dukkhasaccaniddesavaṇṇanā niṭṭhitā.",
  "atk-s0517a2:592": "Samudayasaccaniddesavaṇṇanā",
  "atk-s0517a2:593_0": "34. Samudayasaccaniddese yāyaṁ taṇhāti yā ayaṁ taṇhā. Ponobhavikāti punabbhavakaraṇaṁ",
  "atk-s0517a2:593_1": "punobhavo, punobhavo sīlamassāti ponobhavikā. Apica punabbhavaṁ deti, punabbhavāya",
  "atk-s0517a2:593_2": "saṁvattati, punappunaṁ bhave nibbattetīti ponobhavikā. Sā panesā punabbhavassa dāyikāpi",
  "atk-s0517a2:593_3": "atthi adāyikāpi, punabbhavāya saṁvattanikāpi atthi asaṁvattanikāpi, dinnāya paṭisandhiyā",
  "atk-s0517a2:593_4": "upadhivepakkamattāpi. Sā tippakārāpi ponobhavikāti nāmaṁ labhati. Ponabbhavikātipi",
  "atk-s0517a2:593_5": "pāṭho, soyevattho. Abhinandanasaṅkhātena nandirāgena saha gatāti nandirāgasahagatā.",
  "atk-s0517a2:593_6": "Nandirāgena saddhiṁ atthato ekattameva gatāti vuttaṁ hoti. Tatra tatrābhinandinīti",
  "atk-s0517a2:593_7": "yatra yatra attabhāvo nibbattati, tatra tatra abhinandinī. Rūpādīsu vā ārammaṇesu",
  "atk-s0517a2:593_8": "tatra tatrābhinandinī, rūpābhinandinī saddagandharasaphoṭṭhabbadhammābhinandinīti",
  "atk-s0517a2:593_9": "attho. Tatra tatrābhinandītipi pāṭho, tatra tatra abhinandayatīti attho. Seyyathidanti",
  "atk-s0517a2:593_10": "nipāto, tassa sā katamā iti ceti attho. Kāmataṇhāti kāme taṇhā, pañcakāmaguṇikarāgassetaṁ",
  "atk-s0517a2:593_11": "adhivacanaṁ. Bhavataṇhāti bhave taṇhā. Bhavapatthanāvasena uppannassa sassatadiṭṭhisahagatassa",
  "atk-s0517a2:593_12": "rāgassa rūpārūpabhavarāgassa ca jhānanikantiyā ca etaṁ adhivacanaṁ. Vibhavataṇhāti",
  "atk-s0517a2:593_13": "vibhave taṇhā. Ucchedadiṭṭhisahagatarāgassetaṁ adhivacanaṁ.",
  "atk-s0517a2:594_0": "Idāni tassā taṇhāya vatthuṁ vitthārato dassetuṁ sā kho panesātiādimāha. Tattha uppajjatīti",
  "atk-s0517a2:594_1": "jāyati. Nivisatīti punappunaṁ pavattivasena patiṭṭhāti. Uppajjamānā kattha uppajjati,",
  "atk-s0517a2:594_2": "nivisamānā kattha nivisatīti sambandho. Yaṁ loke piyarūpaṁ sātarūpanti yaṁ lokasmiṁ",
  "atk-s0517a2:594_3": "piyasabhāvañceva madhurasabhāvañca. Cakkhu loketiādīsu lokasmiñhi cakkhuādīsu mamattena",
  "atk-s0517a2:594_4": "abhiniviṭṭhā sattā sampattiyaṁ patiṭṭhitā attano cakkhuṁ ādāsādīsu nimittaggahaṇānusārena",
  "atk-s0517a2:594_5": "vippasannaṁ pañcapasādaṁ suvaṇṇavimāne ugghāṭitamaṇisīhapañjaraṁ viya maññanti, sotaṁ",
  "atk-s0517a2:594_6": "rajatapanāḷikaṁ viya pāmaṅgasuttakaṁ viya ca maññanti, tuṅganāsāti laddhavohāraṁ",
  "atk-s0517a2:594_7": "ghānaṁ vaṭṭetvā ṭhapitaharitālavaṭṭiṁ viya maññanti, jivhaṁ rattakambalapaṭalaṁ viya",
  "atk-s0517a2:594_8": "mudusiniddhamadhurarasadaṁ maññanti, kāyaṁ sālalaṭṭhiṁ viya suvaṇṇatoraṇaṁ viya ca",
  "atk-s0517a2:594_9": "maññanti, manaṁ aññesaṁ manena asadisaṁ uḷāraṁ maññanti, rūpaṁ suvaṇṇakaṇikārapupphādivaṇṇaṁ",
  "atk-s0517a2:594_10": "viya, saddaṁ mattakaravīkakokilamandadhamitamaṇivaṁsanigghosaṁ viya, attanā paṭiladdhāni",
  "atk-s0517a2:594_11": "catusamuṭṭhānikagandhārammaṇādīni “kassaññassa evarūpāni atthī”ti maññanti, tesaṁ",
  "atk-s0517a2:594_12": "evaṁ maññamānānaṁ tāni cakkhādīni piyarūpāni ceva sātarūpāni ca honti. Atha nesaṁ",
  "atk-s0517a2:594_13": "tattha anuppannā ceva taṇhā uppajjati, uppannā ca punappunaṁ pavattivasena nivisati.",
  "atk-s0517a2:594_14": "Tasmā thero “cakkhu loke piyarūpaṁ sātarūpaṁ, etthesā taṇhā uppajjamānā uppajjatī”tiādimāha.",
  "atk-s0517a2:594_15": "Tattha uppajjamānāti yadā uppajjati, tadā ettha uppajjatīti attho.",
  "atk-s0517a2:595": "Samudayasaccaniddesavaṇṇanā niṭṭhitā.",
  "atk-s0517a2:596": "Nirodhasaccaniddesavaṇṇanā",
  "atk-s0517a2:597": "35.",
  "atk-s0517a2:598": "Nirodhasaccaniddese yo tassāyeva taṇhāyāti ettha “yo tasseva dukkhassā”ti vattabbe yasmā samudayanirodheneva dukkhaṁ nirujjhati, no aññathā. Yathāha –",
  "atk-s0517a2:599": "“Yathāpi mūle anupaddave daḷhe, chinnopi rukkho punareva rūhati;",
  "atk-s0517a2:600": "Evampi taṇhānusaye anūhate, nibbattatī dukkhamidaṁ punappuna”nti. ;",
  "atk-s0517a2:601_0": "Tasmā taṁ dukkhanirodhaṁ dassento samudayanirodhena dassetuṁ evamāha. Sīhasamānavuttino",
  "atk-s0517a2:601_1": "hi tathāgatā, te dukkhaṁ nirodhentā dukkhanirodhañca dassentā hetumhi paṭipajjanti,",
  "atk-s0517a2:601_2": "na phale. Suvānavuttino pana aññatitthiyā, te dukkhaṁ nirodhentā dukkhanirodhañca",
  "atk-s0517a2:601_3": "dassentā attakilamathānuyogena ceva tasseva ca desanāya phale paṭipajjanti, na hetumhīti.",
  "atk-s0517a2:601_4": "Sīhasamānavuttitāya satthā hetumhi paṭipajjanto “yo tassāyevā”tiādimāha. Dhammasenāpatipi",
  "atk-s0517a2:601_5": "satthārā vuttakkamenevāha.",
  "atk-s0517a2:602_0": "Tattha tassāyeva taṇhāyāti yā sā taṇhā “ponobhavikā”ti vatvā kāmataṇhādivasena vibhattā",
  "atk-s0517a2:602_1": "uppattinivesanavasena ca heṭṭhā pakāsitā, tassāyeva taṇhāya. Asesavirāganirodhoti",
  "atk-s0517a2:602_2": "virāgo vuccati maggo, “virāgā vimuccatī”ti hi vuttaṁ. Virāgena nirodho virāganirodho,",
  "atk-s0517a2:602_3": "anusayasamugghātato aseso virāganirodho asesavirāganirodho. Atha vā virāgoti hi pahānaṁ",
  "atk-s0517a2:602_4": "vuccati, tasmā aseso virāgo aseso nirodhoti evampettha yojanā daṭṭhabbā. Atthato",
  "atk-s0517a2:602_5": "pana sabbāneva panetāni asesavirāganirodhotiādīni nibbānasseva vevacanāni. Paramatthato",
  "atk-s0517a2:602_6": "hi dukkhanirodhaṁ ariyasaccanti nibbānaṁ vuccati. Yasmā pana taṁ āgamma taṇhā asesā",
  "atk-s0517a2:602_7": "virajjati nirujjhati, tasmā taṁ “tassāyeva taṇhāya asesavirāganirodho”ti vuccati.",
  "atk-s0517a2:602_8": "Nibbānañca āgamma taṇhā cajīyati paṭinissajjīyati muccati na allīyati, kāmaguṇālayesu",
  "atk-s0517a2:602_9": "cettha ekopi ālayo natthi, tasmā nibbānaṁ cāgo paṭinissaggo mutti anālayoti vuccati.",
  "atk-s0517a2:602_10": "Ekameva hi nibbānaṁ, nāmāni panassa sabbasaṅkhatānaṁ nāmapaṭipakkhavasena anekāni",
  "atk-s0517a2:602_11": "honti. Seyyathidaṁ – asesavirāgo asesanirodho cāgo paṭinissaggo mutti anālayo rāgakkhayo",
  "atk-s0517a2:602_12": "dosakkhayo mohakkhayo taṇhākkhayo anuppādo appavattaṁ animittaṁ appaṇihitaṁ anāyūhanaṁ",
  "atk-s0517a2:602_13": "appaṭisandhi anupapatti agati ajātaṁ ajaraṁ abyādhi amataṁ asokaṁ aparidevaṁ anupāyāsaṁ",
  "atk-s0517a2:602_14": "asaṁkiliṭṭhantiādīni.",
  "atk-s0517a2:603_0": "Idāni maggena chinnāya nibbānaṁ āgamma appavattippattāyapi ca taṇhāya yesu vatthūsu",
  "atk-s0517a2:603_1": "tassā uppatti dassitā, tattheva abhāvaṁ dassetuṁ sā kho panesātiādimāha. Tattha yathā",
  "atk-s0517a2:603_2": "puriso khette jātaṁ tittakālābuvalliṁ disvā aggato paṭṭhāya mūlaṁ pariyesitvā chindeyya,",
  "atk-s0517a2:603_3": "sā anupubbena milāyitvā appaññattiṁ gaccheyya, tato tasmiṁ khette tittakālābu niruddhā",
  "atk-s0517a2:603_4": "pahīnāti vucceyya, evameva khette tittakālābu viya cakkhādīsu taṇhā. Sā ariyamaggena",
  "atk-s0517a2:603_5": "mūlacchinnā nibbānaṁ āgamma appavattiṁ gacchati. Evaṁ gatā pana tesu vatthūsu khette",
  "atk-s0517a2:603_6": "tittakālābu viya na paññāyati. Yathā ca aṭavito core ānetvā nagarassa dakkhiṇadvāre",
  "atk-s0517a2:603_7": "ghāteyyuṁ, tato aṭaviyaṁ corā matāti vā māritāti vā vucceyyuṁ, evameva aṭaviyaṁ corā",
  "atk-s0517a2:603_8": "viya yā cakkhādīsu taṇhā, sā dakkhiṇadvāre corā viya nibbānaṁ āgamma niruddhattā",
  "atk-s0517a2:603_9": "nibbāne niruddhā. Evaṁ niruddhā pana tesu vatthūsu aṭaviyaṁ corā viya na paññāyati.",
  "atk-s0517a2:603_10": "Tenassā tattheva nirodhaṁ dassento “cakkhu loke piyarūpaṁ sātarūpaṁ, etthesā taṇhā",
  "atk-s0517a2:603_11": "pahīyamānā pahīyatī”tiādimāha. Atha vā taṇhuppādavatthussa pariññātattā pariññātavatthusmiṁ",
  "atk-s0517a2:603_12": "puna na uppajjanato anuppādanirodhavasena taṇhuppādavatthusmiṁyeva nirujjhatīti vuccati.",
  "atk-s0517a2:603_13": "Ettha ca uppajjanapaṭipakkhavasena pahīyatīti vuttaṁ, nivisanapaṭipakkhavasena nirujjhatīti.",
  "atk-s0517a2:604": "Nirodhasaccaniddesavaṇṇanā niṭṭhitā.",
  "atk-s0517a2:605": "Maggasaccaniddesavaṇṇanā",
  "atk-s0517a2:606": "36.",
  "atk-s0517a2:607_0": "Maggasaccaniddese ayamevāti aññamaggapaṭikkhepanatthaṁ niyamanaṁ. Ariyoti taṁtaṁmaggavajjhakilesehi",
  "atk-s0517a2:607_1": "ārakattā, ariyabhāvakarattā, ariyaphalapaṭilābhakarattā ca ariyo. Aṭṭha aṅgāni assāti",
  "atk-s0517a2:607_2": "aṭṭhaṅgiko. Svāyaṁ caturaṅgikā viya senā, pañcaṅgikaṁ viya tūriyaṁ aṅgamattameva",
  "atk-s0517a2:607_3": "hoti, aṅgavinimutto natthi.",
  "atk-s0517a2:608_0": "Idāni aṅgamattameva maggo aṅgavinimutto natthīti dassento sammādiṭṭhi…pe… sammāsamādhītiādimāha.",
  "atk-s0517a2:608_1": "Tattha sammā dassanalakkhaṇā sammādiṭṭhi. Sammā abhiniropanalakkhaṇo sammāsaṅkappo.",
  "atk-s0517a2:608_2": "Sammā pariggahalakkhaṇā sammāvācā. Sammā samuṭṭhāpanalakkhaṇo sammākammanto. Sammā",
  "atk-s0517a2:608_3": "vodāpanalakkhaṇo sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā",
  "atk-s0517a2:608_4": "sammāsati. Sammā samādhānalakkhaṇo sammāsamādhi. Tesu ekekassa tīṇi tīṇi kiccāni",
  "atk-s0517a2:608_5": "honti. Seyyathidaṁ – sammādiṭṭhi tāva aññehipi attano paccanīkakilesehi saddhiṁ micchādiṭṭhiṁ",
  "atk-s0517a2:608_6": "pajahati, nirodhañca ārammaṇaṁ karoti, sampayuttadhamme ca passati tappaṭicchādakamohavidhamanavasena",
  "atk-s0517a2:608_7": "asammohato. Sammāsaṅkappādayopi tatheva micchāsaṅkappādīni ca pajahanti, nibbānañca",
  "atk-s0517a2:608_8": "ārammaṇaṁ karonti. Visesato panettha sammāsaṅkappo sahajātadhamme sammā abhiniropeti,",
  "atk-s0517a2:608_9": "sammāvācā sammā pariggaṇhāti, sammākammanto sammā samuṭṭhāpeti, sammāājīvo sammā",
  "atk-s0517a2:608_10": "vodāpeti, sammāvāyāmo sammā paggaṇhāti, sammāsati sammā upaṭṭhāpeti, sammāsamādhi sammā samādahati.",
  "atk-s0517a2:609_0": "Apicesā sammādiṭṭhi nāma pubbabhāge nānākkhaṇā nānārammaṇā hoti, maggakāle ekakkhaṇā",
  "atk-s0517a2:609_1": "ekārammaṇā. Kiccato pana “dukkhe ñāṇa”ntiādīni cattāri nāmāni labhati. Sammāsaṅkappādayopi",
  "atk-s0517a2:609_2": "pubbabhāge nānākkhaṇā nānārammaṇā honti, maggakāle ekakkhaṇā ekārammaṇā. Tesu sammāsaṅkappo",
  "atk-s0517a2:609_3": "kiccato nekkhammasaṅkappotiādīni tīṇi nāmāni labhati. Sammāvācādayo tayo pubbabhāge",
  "atk-s0517a2:609_4": "viratiyopi honti cetanāyopi, maggakkhaṇe pana viratiyoyeva. Sammāvāyāmo sammāsatīti",
  "atk-s0517a2:609_5": "idampi dvayaṁ kiccato sammappadhānasatipaṭṭhānavasena cattāri nāmāni labhati. Sammāsamādhi",
  "atk-s0517a2:609_6": "pana pubbabhāgepi maggakkhaṇepi sammāsamādhiyeva.",
  "atk-s0517a2:610_0": "Iti imesu aṭṭhasu dhammesu bhagavatā nibbānādhigamāya paṭipannassa yogino bahūpakārattā",
  "atk-s0517a2:610_1": "paṭhamaṁ sammādiṭṭhi desitā. Ayañhi “paññāpajjoto paññāsattha”nti ca vuttā. Tasmā",
  "atk-s0517a2:610_2": "etāya pubbabhāge vipassanāñāṇasaṅkhātāya sammādiṭṭhiyā avijjandhakāraṁ vidhamitvā",
  "atk-s0517a2:610_3": "kilesacore ghātento khemena yogāvacaro nibbānaṁ pāpuṇāti. Tasmā paṭhamaṁ sammādiṭṭhi desitā.",
  "atk-s0517a2:611_0": "Sammāsaṅkappo pana tassā bahūpakāro. Tasmā tadanantaraṁ vutto. Yathā hi heraññiko",
  "atk-s0517a2:611_1": "hatthena parivattetvā parivattetvā cakkhunā kahāpaṇaṁ olokento “ayaṁ kūṭo ayaṁ cheko”ti",
  "atk-s0517a2:611_2": "jānāti, evaṁ yogāvacaropi pubbabhāge vitakkena vitakketvā vitakketvā vipassanāpaññāya",
  "atk-s0517a2:611_3": "olokayamāno “ime dhammā kāmāvacarā, ime rūpāvacarādayo”ti jānāti. Yathā vā pana purisena",
  "atk-s0517a2:611_4": "koṭiyaṁ gahetvā parivattetvā parivattetvā dinnaṁ mahārukkhaṁ tacchako vāsiyā tacchetvā",
  "atk-s0517a2:611_5": "kamme upaneti, evaṁ vitakkena vitakketvā vitakketvā dinnadhamme yogāvacaro paññāya",
  "atk-s0517a2:611_6": "“ime dhammā kāmāvacarā, ime rūpāvacarā”tiādinā nayena paricchinditvā kamme upaneti.",
  "atk-s0517a2:611_7": "Tasmā sammāsaṅkappo sammādiṭṭhānantaraṁ vutto.",
  "atk-s0517a2:612": "Svāyaṁ yathā sammādiṭṭhiyā, evaṁ sammāvācāyapi upakārako. Yathāha – “pubbe kho, gahapati, vitakketvā vicāretvā pacchā vācaṁ bhindatī”ti. Tasmā tadanantaraṁ sammāvācā vuttā.",
  "atk-s0517a2:613": "Yasmā pana “idañcidañca karissāmā”ti paṭhamaṁ vācāya saṁvidahitvā loke kammante payojenti, tasmā vācā kāyakammassa upakārikāti sammāvācāya anantaraṁ sammākammanto vutto.",
  "atk-s0517a2:614_0": "Catubbidhaṁ pana vacīduccaritaṁ, tividhaṁ kāyaduccaritaṁ pahāya ubhayaṁ sucaritaṁ",
  "atk-s0517a2:614_1": "pūrentasseva yasmā ājīvaṭṭhamakasīlaṁ pūrati, na itarassa, tasmā tadubhayānantaraṁ sammāājīvo vutto.",
  "atk-s0517a2:615_0": "Evaṁ visuddhājīvena pana “parisuddho me ājīvo”ti ettāvatā paritosaṁ katvā suttappamattena",
  "atk-s0517a2:615_1": "viharituṁ na yuttaṁ, atha kho sabbairiyāpathesu idaṁ vīriyamārabhitabbanti dassetuṁ",
  "atk-s0517a2:615_2": "tadanantaraṁ sammāvāyāmo vutto.",
  "atk-s0517a2:616": "Tato āraddhavīriyenāpi kāyādīsu catūsu vatthūsu sati sūpaṭṭhitā kātabbāti dassetuṁ tadanantaraṁ sammāsati vuttā.",
  "atk-s0517a2:617_0": "Yasmā pana evaṁ sūpaṭṭhitāya satiyā samādhissa upakārānupakārānaṁ dhammānaṁ gatiyo",
  "atk-s0517a2:617_1": "samanvesitvā pahoti ekattārammaṇe cittaṁ samādhātuṁ, tasmā sammāsatianantaraṁ sammāsamādhi",
  "atk-s0517a2:617_2": "vuttoti veditabboti.",
  "atk-s0517a2:618_0": "Sammādiṭṭhiniddese “dukkhe ñāṇa”ntiādinā catusaccakammaṭṭhānaṁ dassitaṁ. Tattha purimāni",
  "atk-s0517a2:618_1": "dve saccāni vaṭṭaṁ, pacchimāni dve vivaṭṭaṁ. Tesu bhikkhuno vaṭṭe kammaṭṭhānābhiniveso",
  "atk-s0517a2:618_2": "hoti, vivaṭṭe natthi abhiniveso. Purimāni hi dve saccāni “pañcakkhandhā dukkhaṁ,",
  "atk-s0517a2:618_3": "taṇhā samudayo”ti evaṁ saṅkhepena ca, “katame pañcakkhandhā? Rūpakkhandho”tiādinā",
  "atk-s0517a2:618_4": "nayena vitthārena ca ācariyasantike uggaṇhitvā vācāya punappunaṁ parivattento yogāvacaro",
  "atk-s0517a2:618_5": "kammaṁ karoti. Itaresu pana dvīsu saccesu “nirodhasaccaṁ iṭṭhaṁ kantaṁ manāpaṁ, maggasaccaṁ",
  "atk-s0517a2:618_6": "iṭṭhaṁ kantaṁ manāpa”nti evaṁ savaneneva kammaṁ karoti. So evaṁ kammaṁ karonto cattāri",
  "atk-s0517a2:618_7": "saccāni ekapaṭivedhena paṭivijjhati, ekābhisamayena abhisameti. Dukkhaṁ pariññāpaṭivedhena",
  "atk-s0517a2:618_8": "paṭivijjhati, samudayaṁ pahānapaṭivedhena paṭivijjhati. Nirodhaṁ sacchikiriyāpaṭivedhena",
  "atk-s0517a2:618_9": "paṭivijjhati, maggaṁ bhāvanāpaṭivedhena paṭivijjhati. Dukkhaṁ pariññābhisamayena…pe…",
  "atk-s0517a2:618_10": "maggaṁ bhāvanābhisamayena abhisameti.",
  "atk-s0517a2:619_0": "Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho",
  "atk-s0517a2:619_1": "hoti, dvīsu savanapaṭivedhoyeva. Aparabhāge tīsu kiccato paṭivedho hoti nirodhe ārammaṇapaṭivedho.",
  "atk-s0517a2:619_2": "Tattha sabbampi paṭivedhañāṇaṁ lokuttaraṁ, savanadhāraṇasammasanañāṇaṁ lokiyaṁ kāmāvacaraṁ.",
  "atk-s0517a2:619_3": "Paccavekkhaṇā pana pattasaccassa hoti, ayañca ādikammiko. Tasmā sā idha na vuttā.",
  "atk-s0517a2:619_4": "Imassa ca bhikkhuno pubbe pariggahato “dukkhaṁ parijānāmi, samudayaṁ pajahāmi, nirodhaṁ",
  "atk-s0517a2:619_5": "sacchikaromi, maggaṁ bhāvemī”ti ābhogasamannāhāramanasikārapaccavekkhaṇā natthi,",
  "atk-s0517a2:619_6": "pariggahato paṭṭhāya hoti. Aparabhāge pana dukkhaṁ pariññātameva hoti…pe… maggo bhāvitova hoti.",
  "atk-s0517a2:620_0": "Tattha dve saccāni duddasattā gambhīrāni, dve gambhīrattā duddasāni. Dukkhasaccañhi",
  "atk-s0517a2:620_1": "uppattito pākaṭaṁ, khāṇukaṇṭakappahārādīsu “aho dukkha”nti vattabbatampi āpajjati.",
  "atk-s0517a2:620_2": "Samudayasaccaṁ khāditukāmatābhuñjitukāmatādivasena uppattito pākaṭaṁ. Lakkhaṇapaṭivedhato",
  "atk-s0517a2:620_3": "pana ubhayampi gambhīraṁ. Iti tāni duddasattā gambhīrāni. Itaresaṁ pana dvinnaṁ dassanatthāya",
  "atk-s0517a2:620_4": "payogo bhavaggaggahaṇatthaṁ hatthapasāraṇaṁ viya, avīciphusanatthaṁ pādapasāraṇaṁ",
  "atk-s0517a2:620_5": "viya, satadhā bhinnassa vālassa koṭiyā koṭipaṭipādanaṁ viya ca hoti. Iti tāni gambhīrattā",
  "atk-s0517a2:620_6": "duddasāni. Evaṁ duddasattā gambhīresu gambhīrattā ca duddasesu catūsu saccesu uggahādivasena",
  "atk-s0517a2:620_7": "pubbabhāgañāṇuppattiṁ sandhāya idaṁ “dukkhe ñāṇa”ntiādi vuttaṁ. Paṭivedhakkhaṇe pana",
  "atk-s0517a2:620_8": "ekameva taṁ ñāṇaṁ hoti.",
  "atk-s0517a2:621_0": "Apare panāhu – catubbidhaṁ saccesu ñāṇaṁ sutamayañāṇaṁ vavatthānañāṇaṁ sammasanañāṇaṁ",
  "atk-s0517a2:621_1": "abhisamayañāṇanti. Tattha katamaṁ sutamayañāṇaṁ? Saṁkhittena vā vitthārena vā cattāri",
  "atk-s0517a2:621_2": "saccāni sutvā jānāti “idaṁ dukkhaṁ, ayaṁ samudayo, ayaṁ nirodho, ayaṁ maggo”ti. Idaṁ",
  "atk-s0517a2:621_3": "sutamayañāṇaṁ. Katamaṁ vavatthānañāṇaṁ? So sutānaṁ atthaṁ upaparikkhati dhammato",
  "atk-s0517a2:621_4": "ca lakkhaṇato ca, “ime dhammā imasmiṁ sacce pariyāpannā, imassa saccassa idaṁ lakkhaṇa”nti",
  "atk-s0517a2:621_5": "sanniṭṭhānaṁ karoti. Idaṁ vavatthānañāṇaṁ. Katamaṁ sammasanañāṇaṁ? So evaṁ yathānupubbaṁ",
  "atk-s0517a2:621_6": "cattāri saccāni vavatthapetvā atha dukkhameva gahetvā yāva gotrabhuñāṇaṁ aniccato",
  "atk-s0517a2:621_7": "dukkhato anattato sammasati. Idaṁ sammasanañāṇaṁ. Katamaṁ abhisamayañāṇaṁ? Lokuttaramaggakkhaṇe",
  "atk-s0517a2:621_8": "ekena ñāṇena cattāri saccāni apubbaṁ acarimaṁ abhisameti “dukkhaṁ pariññābhisamayena,",
  "atk-s0517a2:621_9": "samudayaṁ pahānābhisamayena, nirodhaṁ sacchikiriyābhisamayena maggaṁ bhāvanābhisamayena",
  "atk-s0517a2:621_10": "abhisametī”ti. Idaṁ abhisamayañāṇanti.",
  "atk-s0517a2:622_0": "Sammāsaṅkappaniddese kāmato nissaṭoti nekkhammasaṅkappo. Byāpādato nissaṭoti abyāpādasaṅkappo.",
  "atk-s0517a2:622_1": "Vihiṁsāya nissaṭoti avihiṁsāsaṅkappo. Tattha nekkhammavitakko kāmavitakkassa padaghātaṁ",
  "atk-s0517a2:622_2": "padacchedaṁ karonto uppajjati, abyāpādavitakko byāpādavitakkassa, avihiṁsāvitakko",
  "atk-s0517a2:622_3": "vihiṁsāvitakkassa. Tathā nekkhammaabyāpādaavihiṁsāvitakkā kāmabyāpādavihiṁsāvitakkānaṁ",
  "atk-s0517a2:622_4": "paccanīkā hutvā uppajjanti.",
  "atk-s0517a2:623_0": "Tattha yogāvacaro kāmavitakkassa padaghātanatthaṁ kāmavitakkaṁ vā sammasati aññaṁ",
  "atk-s0517a2:623_1": "vā pana kiñci saṅkhāraṁ. Athassa vipassanākkhaṇe vipassanāsampayutto saṅkappo tadaṅgavasena",
  "atk-s0517a2:623_2": "kāmavitakkassa padaghātaṁ padacchedaṁ karonto uppajjati, vipassanaṁ ussukkāpetvā",
  "atk-s0517a2:623_3": "maggaṁ pāpeti. Athassa maggakkhaṇe maggasampayutto saṅkappo samucchedavasena kāmavitakkassa",
  "atk-s0517a2:623_4": "padaghātaṁ padacchedaṁ karonto uppajjati. Byāpādavitakkassapi padaghātanatthaṁ byāpādavitakkaṁ",
  "atk-s0517a2:623_5": "vā aññaṁ vā saṅkhāraṁ, vihiṁsāvitakkassa padaghātanatthaṁ vihiṁsāvitakkaṁ vā aññaṁ",
  "atk-s0517a2:623_6": "vā saṅkhāraṁ sammasati. Athassa vipassanākkhaṇeti sabbaṁ purimanayeneva yojetabbaṁ.",
  "atk-s0517a2:624_0": "Kāmavitakkādīnaṁ pana tiṇṇampi pāḷiyaṁ vibhattesu aṭṭhatiṁsārammaṇesu ekakammaṭṭhānampi",
  "atk-s0517a2:624_1": "apaccanīkaṁ nāma natthi. Ekantato pana kāmavitakkassa tāva asubhesu paṭhamajjhānameva",
  "atk-s0517a2:624_2": "paccanīkaṁ, byāpādavitakkassa mettāya tikacatukkajjhānāni, vihiṁsaāvitakkassa karuṇāya",
  "atk-s0517a2:624_3": "tikacatukkajjhānāni. Tasmā asubhaparikammaṁ katvā jhānaṁ samāpannassa samāpattikkhaṇe",
  "atk-s0517a2:624_4": "jhānasampayutto vitakko vikkhambhanavasena kāmavitakkassa paccanīko hutvā uppajjati,",
  "atk-s0517a2:624_5": "jhānaṁ pādakaṁ katvā vipassanaṁ paṭṭhapentassa vipassanākkhaṇe vipassanāsampayutto",
  "atk-s0517a2:624_6": "saṅkappo tadaṅgavasena kāmavitakkassa paccanīko hutvā uppajjati, vipassanaṁ ussukkāpetvā",
  "atk-s0517a2:624_7": "maggaṁ pāpentassa maggakkhaṇe maggasampayutto saṅkappo samucchedavasena kāmavitakkassa",
  "atk-s0517a2:624_8": "paccanīko hutvā uppajjati. Evaṁ uppanno nekkhammasaṅkappoti vuccatīti veditabbo.",
  "atk-s0517a2:625_0": "Mettāya pana parikammaṁ katvā, karuṇāya parikammaṁ katvā jhānaṁ samāpannassāti sabbaṁ",
  "atk-s0517a2:625_1": "purimanayeneva yojetabbaṁ. Evaṁ uppanno abyāpādasaṅkappoti vuccati, avihiṁsāsaṅkappoti",
  "atk-s0517a2:625_2": "vuccatīti veditabbo. Evamete nekkhammasaṅkappādayo vipassanājhānavasena uppattīnaṁ",
  "atk-s0517a2:625_3": "nānattā pubbabhāge nānā, maggakkhaṇe pana imesu tīsu ṭhānesu uppannassa akusalasaṅkappassa",
  "atk-s0517a2:625_4": "padacchedato anuppattisādhanavasena maggaṅgaṁ pūrayamāno ekova kusalasaṅkappo uppajjati.",
  "atk-s0517a2:625_5": "Ayaṁ sammāsaṅkappo nāma.",
  "atk-s0517a2:626_0": "Sammāvācāniddesepi yasmā aññeneva cittena musāvādā viramati, aññena aññena pisuṇāvācādīhi,",
  "atk-s0517a2:626_1": "tasmā catassopetā veramaṇiyo pubbabhāge nānā, maggakkhaṇe pana micchāvācāsaṅkhātāya",
  "atk-s0517a2:626_2": "catubbidhāya akusaladussīlyacetanāya padacchedato anuppattisādhanavasena maggaṅgaṁ",
  "atk-s0517a2:626_3": "pūrayamānā ekāva sammāvācāsaṅkhātā kusalaveramaṇi uppajjati. Ayaṁ sammāvācā nāma.",
  "atk-s0517a2:627_0": "Sammākammantaniddesepi yasmā aññeneva cittena pāṇātipātā viramati, aññena adinnādānā,",
  "atk-s0517a2:627_1": "aññena micchācārā, tasmā tissopetā veramaṇiyo pubbabhāge nānā, maggakkhaṇe pana micchākammantasaṅkhātāya",
  "atk-s0517a2:627_2": "tividhāya akusaladussīlyacetanāya padacchedato anuppattisādhanavasena maggaṅgaṁ pūrayamānā",
  "atk-s0517a2:627_3": "ekāva sammākammantasaṅkhātā kusalaveramaṇi uppajjati. Ayaṁ sammākammanto nāma.",
  "atk-s0517a2:628_0": "Sammāājīvaniddese idhāti imasmiṁ sāsane. Ariyasāvakoti ariyassa buddhassa sāvako.",
  "atk-s0517a2:628_1": "Micchāājīvaṁ pahāyāti pāpakaṁ ājīvaṁ pajahitvā. Sammāājīvenāti buddhappasatthena",
  "atk-s0517a2:628_2": "kusalaājīvena. Jīvikaṁ kappetīti jīvitappavattiṁ pavatteti. Idhāpi yasmā aññeneva",
  "atk-s0517a2:628_3": "cittena kāyadvāravītikkamā viramati, aññeneva vacīdvāravītikkamā, tasmā pubbabhāge",
  "atk-s0517a2:628_4": "nānākkhaṇesu uppajjati, maggakkhaṇe pana dvīsu dvāresu sattannaṁ kammapathānaṁ vasena",
  "atk-s0517a2:628_5": "uppannāya micchāājīvadussīlyacetanāya padacchedato anuppattisādhanavasena maggaṅgaṁ",
  "atk-s0517a2:628_6": "pūrayamānā ekāva sammāājīvasaṅkhātā kusalaveramaṇi uppajjati. Ayaṁ sammāājīvo nāma.",
  "atk-s0517a2:629_0": "Sammāvāyāmaniddese idha bhikkhūti imasmiṁ sāsane paṭipannako bhikkhu. Anuppannānanti",
  "atk-s0517a2:629_1": "anibbattānaṁ. Pāpakānanti lāmakānaṁ. Akusalānaṁ dhammānanti akosallasambhūtānaṁ dhammānaṁ.",
  "atk-s0517a2:629_2": "Anuppādāyāti na uppādanatthāya. Chandaṁ janetīti kattukamyatāsaṅkhātaṁ kusalacchandaṁ",
  "atk-s0517a2:629_3": "janeti uppādeti. Vāyamatīti payogaṁ janeti parakkamaṁ karoti. Vīriyaṁ ārabhatīti",
  "atk-s0517a2:629_4": "kāyikaṁ cetasikaṁ vīriyaṁ karoti. Cittaṁ paggaṇhātīti teneva sahajātavīriyena cittaṁ",
  "atk-s0517a2:629_5": "ukkhipati. Padahatīti padhānavīriyaṁ karoti. Paṭipāṭiyā panetāni cattāripi padāni",
  "atk-s0517a2:629_6": "āsevanābhāvanābahulīkammasātaccakiriyāhi yojetabbāni.",
  "atk-s0517a2:630_0": "Uppannānanti anuppannānanti avattabbataṁ āpannānaṁ. Pahānāyāti pajahanatthāya. Anuppannānaṁ",
  "atk-s0517a2:630_1": "kusalānaṁ dhammānanti anibbattānaṁ kosallasambhūtānaṁ dhammānaṁ. Uppādāyāti uppādanatthāya.",
  "atk-s0517a2:630_2": "Uppannānanti nibbattānaṁ. Ṭhitiyāti ṭhitatthāya. Asammosāyāti anassanatthaṁ. Bhiyyobhāvāyāti",
  "atk-s0517a2:630_3": "punappunaṁ bhāvāya. Vepullāyāti vipulabhāvāya. Bhāvanāyāti vaḍḍhiyā. Pāripūriyāti paripūraṇatthāya.",
  "atk-s0517a2:631_0": "Ete pana sammāvāyāmasaṅkhātā cattāro sammappadhānā pubbabhāge lokiyā, maggakkhaṇe",
  "atk-s0517a2:631_1": "lokuttarā. Maggakkhaṇe pana ekameva vīriyaṁ catukiccasādhanavasena cattāri nāmāni",
  "atk-s0517a2:631_2": "labhati. Tattha lokiyā kassapasaṁyutte vuttanayeneva veditabbā. Vuttañhi tattha –",
  "atk-s0517a2:632_0": "“Cattārome, āvuso, sammappadhānā; Katame cattāro? Idhāvuso, bhikkhu ‘anuppannā me",
  "atk-s0517a2:632_1": "pāpakā akusalā dhammā uppajjamānā anatthāya saṁvatteyyu’nti ātappaṁ karoti, ‘uppannā",
  "atk-s0517a2:632_2": "me pāpakā akusalā dhammā appahīyamānā anatthāya saṁvatteyyu’nti ātappaṁ karoti, ‘anuppannā",
  "atk-s0517a2:632_3": "me kusalā dhammā anuppajjamānā anatthāya saṁvatteyyu’nti ātappaṁ karoti, ‘uppannā",
  "atk-s0517a2:632_4": "me kusalā dhammā nirujjhamānā anatthāya saṁvatteyyu’nti ātappaṁ karotī”ti ;",
  "atk-s0517a2:633_0": "Tattha ca anuppannāti asamudācāravasena vā ananubhūtārammaṇavasena vā anuppannā.",
  "atk-s0517a2:633_1": "Aññathā hi anamatagge saṁsāre anuppannā pāpakā akusalā dhammā nāma natthi, anuppannā",
  "atk-s0517a2:633_2": "pana uppajjamānāpi eteyeva uppajjanti, pahīyamānāpi eteyeva pahīyanti.",
  "atk-s0517a2:634_0": "Tattha ekaccassa vattaganthadhutaṅgasamādhivipassanānavakammabhavānaṁ aññataravasena",
  "atk-s0517a2:634_1": "kilesā na samudācaranti. Kathaṁ? Ekacco hi vattasampanno hoti, asīti khandhakavattāni",
  "atk-s0517a2:634_2": "cuddasa mahāvattāni cetiyaṅgaṇabodhiyaṅgaṇapānīyamāḷakauposathāgāraāgantukagamikavattāni",
  "atk-s0517a2:634_3": "ca karontasseva kilesā okāsaṁ na labhanti. Aparabhāge panassa vattāni vissajjetvā",
  "atk-s0517a2:634_4": "bhinnavattassa carato ayonisomanasikāraṁ sativossaggañca āgamma uppajjanti. Evampi",
  "atk-s0517a2:634_5": "asamudācāravasena anuppannā uppajjanti nāma.",
  "atk-s0517a2:635_0": "Ekacco ganthayutto hoti, ekampi nikāyaṁ gaṇhāti dvepi tayopi cattāropi pañcapi. Tassa",
  "atk-s0517a2:635_1": "tepiṭakaṁ buddhavacanaṁ atthavasena pāḷivasena anusandhivasena pubbāparavasena gaṇhantassa",
  "atk-s0517a2:635_2": "sajjhāyantassa cintentassa vācentassa desentassa pakāsentassa kilesā okāsaṁ na labhanti.",
  "atk-s0517a2:635_3": "Aparabhāge panassa ganthakammaṁ pahāya kusītassa carato ayonisomanasikārasativossagge",
  "atk-s0517a2:635_4": "āgamma uppajjanti. Evampi asamudācāravasena anuppannā uppajjanti nāma.",
  "atk-s0517a2:636_0": "Ekacco pana dhutaṅgadharo hoti, terasa dhutaṅgaguṇe samādāya vattati, tassa dhutaṅgaguṇe",
  "atk-s0517a2:636_1": "pariharantassa kilesā okāsaṁ na labhanti. Aparabhāge panassa dhutaṅgāni vissajjetvā",
  "atk-s0517a2:636_2": "bāhullāya āvattassa carato ayonisomanasikārasativossagge āgamma uppajjanti. Evampi",
  "atk-s0517a2:636_3": "asamudācāravasena anuppannā uppajjanti nāma.",
  "atk-s0517a2:637_0": "Ekacco aṭṭhasu samāpattīsu ciṇṇavasī hoti, tassa paṭhamajjhānādīsu āvajjanavasīādīnaṁ",
  "atk-s0517a2:637_1": "vasena viharantassa kilesā okāsaṁ na labhanti. Aparabhāge panassa parihīnajjhānassa",
  "atk-s0517a2:637_2": "vā vissaṭṭhajjhānassa vā bhassādīsu anuyuttassa viharato ayonisomanasikārasativossagge",
  "atk-s0517a2:637_3": "āgamma uppajjanti. Evampi asamudācāravasena anuppannā uppajjanti nāma.",
  "atk-s0517a2:638_0": "Ekacco pana vipassako hoti, sattasu vā anupassanāsu aṭṭhārasasu vā mahāvipassanāsu",
  "atk-s0517a2:638_1": "kammaṁ karonto viharati, tassa evaṁ viharato kilesā okāsaṁ na labhanti. Aparabhāge",
  "atk-s0517a2:638_2": "panassa vipassanākammaṁ pahāya kāyadaḷhībahulassa viharato ayonisomanasikārasativossagge",
  "atk-s0517a2:638_3": "āgamma uppajjanti. Evampi asamudācāravasena anuppannā uppajjanti nāma.",
  "atk-s0517a2:639_0": "Ekacco navakammiko hoti, uposathāgārabhojanasālādīni karoti, tassa tesaṁ upakaraṇāni",
  "atk-s0517a2:639_1": "cintentassa kilesā okāsaṁ na labhanti. Aparabhāge panassa navakamme niṭṭhite vā vissaṭṭhe",
  "atk-s0517a2:639_2": "vā ayonisomanasikārasativossagge āgamma uppajjanti. Evampi asamudācāravasena anuppannā uppajjanti nāma.",
  "atk-s0517a2:640_0": "Ekacco pana brahmalokato āgato suddhasatto hoti, tassa anāsevanāya kilesā okāsaṁ",
  "atk-s0517a2:640_1": "na labhanti. Aparabhāge panassa laddhāsevanassa ayonisomanasikārasativossagge āgamma",
  "atk-s0517a2:640_2": "uppajjanti. Evampi asamudācāravasena anuppannā uppajjanti nāma. Evaṁ tāva asamudācāravasena",
  "atk-s0517a2:640_3": "anuppannatā veditabbā.",
  "atk-s0517a2:641_0": "Kathaṁ ananubhūtārammaṇavasena? Idhekacco ananubhūtapubbaṁ manāpikādibhedaṁ ārammaṇaṁ",
  "atk-s0517a2:641_1": "labhati, tassa tattha ayonisomanasikārasativossagge āgamma rāgādayo kilesā uppajjanti.",
  "atk-s0517a2:641_2": "Evaṁ ananubhūtārammaṇavasena anuppannā uppajjanti nāma. Evaṁ anuppannānaṁ akusalānaṁ",
  "atk-s0517a2:641_3": "uppāde sati attano anatthaṁ passitvā tesaṁ anuppādāya satipaṭṭhānabhāvanānuyogena",
  "atk-s0517a2:641_4": "paṭhamaṁ sammappadhānaṁ bhāveti, uppannesu pana tesu tesaṁ appahānato attano anatthaṁ",
  "atk-s0517a2:641_5": "passitvā tesaṁ pahānāya dutiyaṁ tatheva sammappadhānaṁ bhāveti.",
  "atk-s0517a2:642_0": "Anuppannā kusalā dhammāti samathavipassanā ceva maggo ca. Tesaṁ anuppāde attano anatthaṁ",
  "atk-s0517a2:642_1": "passitvā tesaṁ uppādanatthāya tatheva tatiyaṁ sammappadhānaṁ bhāveti. Uppannā kusalā",
  "atk-s0517a2:642_2": "dhammāti samathavipassanāva. Maggo pana sakiṁ uppajjitvā nirujjhamāno anatthāya saṁvattanako",
  "atk-s0517a2:642_3": "nāma natthi. So hi phalassa paccayaṁ datvāva nirujjhati. Tāsaṁ samathavipassanānaṁ",
  "atk-s0517a2:642_4": "nirodhato attano anatthaṁ passitvā tāsaṁ ṭhitiyā tatheva catutthaṁ sammappadhānaṁ",
  "atk-s0517a2:642_5": "bhāveti. Lokuttaramaggakkhaṇe pana ekameva vīriyaṁ.",
  "atk-s0517a2:643_0": "Ye evaṁ anuppannā uppajjeyyuṁ, te yathā neva uppajjanti, evaṁ tesaṁ anuppannānaṁ",
  "atk-s0517a2:643_1": "anuppādakiccaṁ, uppannānañca pahānakiccaṁ sādheti. Uppannāti cettha catubbidhaṁ uppannaṁ",
  "atk-s0517a2:643_2": "vattamānuppannaṁ bhūtāpagatuppannaṁ okāsakatuppannaṁ bhūmiladdhuppannanti. Tattha",
  "atk-s0517a2:643_3": "sabbampi uppādajarābhaṅgasamaṅgisaṅkhātaṁ vattamānuppannaṁ nāma. Ārammaṇarasaṁ anubhavitvā",
  "atk-s0517a2:643_4": "niruddhaṁ anubhūtāpagatasaṅkhātaṁ kusalākusalaṁ uppādādittayamanuppatvā niruddhaṁ",
  "atk-s0517a2:643_5": "bhutvāpagatasaṅkhātaṁ sesasaṅkhatañca bhūtāpagatuppannaṁ nāma. “Yānissa tāni pubbe",
  "atk-s0517a2:643_6": "katāni kammānī”ti evamādinā nayena vuttaṁ kammaṁ atītampi samānaṁ aññaṁ vipākaṁ paṭibāhitvā",
  "atk-s0517a2:643_7": "attano vipākassa okāsaṁ katvā ṭhitattā tathā katokāsañca vipākaṁ anuppannampi samānaṁ",
  "atk-s0517a2:643_8": "evaṁ kate okāse ekantena uppajjanato okāsakatuppannaṁ nāma. Tāsu tāsu bhūmīsu asamūhataṁ",
  "atk-s0517a2:643_9": "akusalaṁ bhūmiladdhuppannaṁ nāma.",
  "atk-s0517a2:644_0": "Ettha ca bhūmiyā bhūmiladdhassa ca nānattaṁ veditabbaṁ – bhūmīti hi vipassanāya ārammaṇabhūtā",
  "atk-s0517a2:644_1": "tebhūmakā pañcakkhandhā. Bhūmiladdhaṁ nāma tesu khandhesu uppattirahaṁ kilesajātaṁ.",
  "atk-s0517a2:644_2": "Tena hi sā bhūmiladdhā nāma hotīti tasmā bhūmiladdhanti vuccati. Sā ca kho na ārammaṇavasena.",
  "atk-s0517a2:644_3": "Ārammaṇavasena hi sabbepi atītānāgate pariññātepi ca khīṇāsavānaṁ khandhe ārabbha",
  "atk-s0517a2:644_4": "kilesā uppajjanti. Yadi ca taṁ bhūmiladdhaṁ nāma siyā, tassa appaheyyato na koci",
  "atk-s0517a2:644_5": "bhavamūlaṁ pajaheyya. Vatthuvasena pana bhūmiladdhaṁ veditabbaṁ. Yattha yattha hi",
  "atk-s0517a2:644_6": "vipassanāya apariññātā khandhā uppajjanti, tattha tattha uppādato pabhuti tesu vaṭṭamūlaṁ",
  "atk-s0517a2:644_7": "kilesajātaṁ anuseti. Taṁ appahīnaṭṭhena bhūmiladdhanti veditabbaṁ.",
  "atk-s0517a2:645_0": "Tattha ca yassa yesu khandhesu appahīnaṭṭhena anusayitā kilesā, tassa te eva khandhā",
  "atk-s0517a2:645_1": "tesaṁ kilesānaṁ vatthu, na aññesaṁ santakā khandhā. Atītakkhandhesu ca appahīnānusayitānaṁ",
  "atk-s0517a2:645_2": "kilesānaṁ atītakkhandhāva vatthu, na itare. Esa nayo anāgatādīsu. Tathā kāmāvacarakkhandhesu",
  "atk-s0517a2:645_3": "appahīnānusayitānaṁ kilesānaṁ kāmāvacarakkhandhā eva vatthu, na itare. Esa nayo rūpārūpāvacaresu.",
  "atk-s0517a2:645_4": "Sotāpannādīsu pana yassa yassa ariyapuggalassa khandhesu taṁ taṁ vaṭṭamūlaṁ kilesajātaṁ",
  "atk-s0517a2:645_5": "tena tena maggena pahīnaṁ, tassa tassa te te khandhā pahīnānaṁ tesaṁ tesaṁ vaṭṭamūlakānaṁ",
  "atk-s0517a2:645_6": "kilesānaṁ avatthuto bhūmīti saṅkhaṁ na labhanti. Puthujjanassa sabbaso vaṭṭamūlakilesānaṁ",
  "atk-s0517a2:645_7": "appahīnattā yaṁkiñci kariyamānaṁ kammaṁ kusalamakusalaṁ vā hoti, iccassa kammakilesapaccayāva",
  "atk-s0517a2:645_8": "vaṭṭaṁ vaṭṭati, tassa tasseva taṁ vaṭṭamūlaṁ rūpakkhandheyeva, na vedanādīsu. Viññāṇakkhandheyeva",
  "atk-s0517a2:645_9": "vā, na rūpakkhandhādīsūti na vattabbaṁ. Kasmā? Avisesena pañcasupi khandhesu anusayitattā.",
  "atk-s0517a2:645_10": "Kathaṁ? Pathavīrasādi viya rukkhe. Yathā hi mahārukkhe pathavītalaṁ adhiṭṭhāya pathavīrasañca",
  "atk-s0517a2:645_11": "āporasañca nissāya tappaccayā mūlakhandhasākhāpasākhāpallavapalāsapupphaphalehi vaḍḍhitvā",
  "atk-s0517a2:645_12": "nabhaṁ pūretvā yāva kappāvasānā bījaparamparāya rukkhapaveṇiṁ santānayamāne ṭhite",
  "atk-s0517a2:645_13": "taṁ pathavīrasādimūleyeva, na khandhādīsu. Phaleyeva vā, na mūlādīsūti na vattabbaṁ.",
  "atk-s0517a2:645_14": "Kasmā? Avisesena sabbesu mūlādīsu anugatattāti. Yathā pana tasseva rukkhassa pupphaphalādīsu",
  "atk-s0517a2:645_15": "nibbinno koci puriso catūsu disāsu maṇḍūkakaṇṭakaṁ nāma visakaṇṭakaṁ ākoṭeyya, atha",
  "atk-s0517a2:645_16": "so rukkho tena visasamphassena phuṭṭho pathavīrasaāporasānaṁ pariyādinnattā appasavadhammataṁ",
  "atk-s0517a2:645_17": "āgamma puna santānaṁ nibbattetuṁ na sakkuṇeyya, evameva khandhappavattiyaṁ nibbinno",
  "atk-s0517a2:645_18": "kulaputto tassa purisassa catūsu disāsu rukkhe visayojanaṁ viya attano santāne catumaggabhāvanaṁ",
  "atk-s0517a2:645_19": "ārabhati. Athassa so khandhasantāno tena catumaggavisasamphassena sabbaso vaṭṭamūlakilesānaṁ",
  "atk-s0517a2:645_20": "pariyādinnattā kiriyasabhāvamattaṁ upagatakāyakammādisabbakammappabhedo hutvā āyatiṁ",
  "atk-s0517a2:645_21": "punabbhavānabhinibbattanadhammataṁ āgamma bhavantarasantānaṁ nibbattetuṁ na sakkoti,",
  "atk-s0517a2:645_22": "kevalaṁ carimaviññāṇanirodhena nirindhano viya jātavedo anupādāno parinibbāyati.",
  "atk-s0517a2:645_23": "Evaṁ bhūmiyā bhūmiladdhassa ca nānattaṁ veditabbaṁ.",
  "atk-s0517a2:646_0": "Aparampi catubbidhaṁ uppannaṁ samudācāruppannaṁ ārammaṇādhiggahituppannaṁ avikkhambhituppannaṁ",
  "atk-s0517a2:646_1": "asamūhatuppannanti. Tattha vattamānuppannameva samudācāruppannaṁ. Cakkhādīnaṁ pana",
  "atk-s0517a2:646_2": "āpāthagate ārammaṇe pubbabhāge anuppajjamānampi kilesajātaṁ ārammaṇassa adhiggahitattā",
  "atk-s0517a2:646_3": "eva aparabhāge ekantena uppattito ārammaṇādhiggahituppannanti vuccati. Samathavipassanānaṁ",
  "atk-s0517a2:646_4": "aññataravasena avikkhambhitaṁ kilesajātaṁ cittasantatimanārūḷhampi uppattinivārakassa",
  "atk-s0517a2:646_5": "hetuno abhāvā avikkhambhituppannaṁ nāma. Samathavipassanāvasena pana vikkhambhitampi",
  "atk-s0517a2:646_6": "ariyamaggena asamūhatattā uppattidhammataṁ anatītattā asamūhatuppannanti vuccati.",
  "atk-s0517a2:646_7": "Tividhampi cetaṁ ārammaṇādhiggahitāvikkhambhitāsamūhatuppannaṁ bhūmiladdheneva saṅgahaṁ",
  "atk-s0517a2:646_8": "gacchatīti veditabbaṁ.",
  "atk-s0517a2:647_0": "Iccetasmiṁ vuttappabhede uppanne yadetaṁ vattamānabhūtāpagatokāsakatasamudācārasaṅkhātaṁ",
  "atk-s0517a2:647_1": "uppannaṁ, taṁ amaggavajjhattā kenaci maggañāṇena pahātabbaṁ na hoti. Yaṁ panetaṁ",
  "atk-s0517a2:647_2": "bhūmiladdhārammaṇādhiggahitāvikkhambhitāsamūhatasaṅkhātaṁ uppannaṁ, tassa taṁ uppannabhāvaṁ",
  "atk-s0517a2:647_3": "nāsayamānaṁ yasmā taṁ taṁ lokiyalokuttarañāṇaṁ uppajjati, tasmā taṁ sabbampi pahātabbaṁ",
  "atk-s0517a2:647_4": "hotīti. Evaṁ ye maggo kilese pajahati, te sandhāya “uppannāna”ntiādi vuttaṁ.",
  "atk-s0517a2:648_0": "Atha maggakkhaṇe kathaṁ anuppannānaṁ kusalānaṁ uppādāya bhāvanā hoti, kathañca uppannānaṁ",
  "atk-s0517a2:648_1": "ṭhitiyāti? Maggappavattiyā eva. Maggo hi pavattamāno pubbe anuppannapubbattā anuppanno",
  "atk-s0517a2:648_2": "nāma vuccati. Anāgatapubbañhi ṭhānaṁ āgantvā ananubhūtapubbaṁ vā ārammaṇaṁ anubhavitvā",
  "atk-s0517a2:648_3": "vattāro bhavanti “anāgataṭṭhānaṁ āgatamha, ananubhūtaṁ ārammaṇaṁ anubhavāmā”ti. Yāvassa",
  "atk-s0517a2:648_4": "pavatti, ayameva ṭhiti nāmāti ṭhitiyā bhāvetītipi vattuṁ vaṭṭati. Evametassa bhikkhuno",
  "atk-s0517a2:648_5": "idaṁ lokuttaramaggakkhaṇe ekameva vīriyaṁ “anuppannānaṁ pāpakānaṁ akusalānaṁ dhammānaṁ",
  "atk-s0517a2:648_6": "anuppādāyā”tiādīni cattāri nāmāni labhati. Ayaṁ lokuttaramaggakkhaṇe sammappadhānakathā.",
  "atk-s0517a2:648_7": "Evamettha lokiyalokuttaramissakā sammappadhānā niddiṭṭhāti.",
  "atk-s0517a2:649_0": "Sammāsatiniddese kāyeti rūpakāye. Rūpakāyo hi idha aṅgapaccaṅgānaṁ kesādīnañca dhammānaṁ",
  "atk-s0517a2:649_1": "samūhaṭṭhena hatthikāyarathakāyādayo viya kāyoti adhippeto. Yathā ca samūhaṭṭhena,",
  "atk-s0517a2:649_2": "evaṁ kucchitānaṁ āyaṭṭhena. Kucchitānañhi paramajegucchānaṁ so āyotipi kāyo. Āyoti",
  "atk-s0517a2:649_3": "uppattideso. Tatrāyaṁ vacanattho – āyanti tatoti āyo. Ke āyanti? Kucchitā kesādayo.",
  "atk-s0517a2:649_4": "Iti kucchitānaṁ āyoti kāyo.",
  "atk-s0517a2:650_0": "Kāyānupassīti kāyaṁ anupassanasīlo, kāyaṁ vā anupassamāno. Kāyeti ca vatvāpi puna",
  "atk-s0517a2:650_1": "kāyānupassīti dutiyaṁ kāyaggahaṇaṁ asammissato vavatthānaghanavinibbhogādidassanatthaṁ",
  "atk-s0517a2:650_2": "katanti veditabbaṁ. Tena na kāye vedanānupassī cittadhammānupassī vā, atha kho kāyānupassīyevāti",
  "atk-s0517a2:650_3": "kāyasaṅkhāte vatthusmiṁ kāyānupassanākārasseva dassanena asammissato vavatthānaṁ",
  "atk-s0517a2:650_4": "dassitaṁ hoti. Tathā na kāye aṅgapaccaṅgavinimuttaekadhammānupassī, nāpi kesalomādivinimuttaitthipurisānupassī.",
  "atk-s0517a2:650_5": "Yopi cettha kesalomādiko bhūtupādāyasamūhasaṅkhāto kāyo, tatthāpi na bhūtupādāyavinimuttaekadhammānupassī,",
  "atk-s0517a2:650_6": "atha kho rathasambhārānupassako viya aṅgapaccaṅgasamūhānupassī, nagarāvayavānupassako",
  "atk-s0517a2:650_7": "viya kesalomādisamūhānupassī, kadalikkhandhapattavaṭṭivinibhujjako viya rittamuṭṭhiviniveṭhako",
  "atk-s0517a2:650_8": "viya ca bhūtupādāyasamūhānupassīyevāti samūhavaseneva kāyasaṅkhātassa vatthuno nānappakārato",
  "atk-s0517a2:650_9": "dassanena ghanavinibbhogo dassito hoti. Na hettha yathāvuttasamūhavinimutto kāyo",
  "atk-s0517a2:650_10": "vā itthī vā puriso vā añño vā koci dhammo dissati, yathāvuttadhammasamūhamatteyeva",
  "atk-s0517a2:650_11": "pana tathā tathā sattā micchābhinivesaṁ karonti. Tenāhu porāṇā –",
  "atk-s0517a2:651": "“Yaṁ passati na taṁ diṭṭhaṁ, yaṁ diṭṭhaṁ taṁ na passati;",
  "atk-s0517a2:652": "Apassaṁ bajjhate mūḷho, bajjhamāno na muccatī”ti.",
  "atk-s0517a2:653_0": "Ghanavinibbhogādidassanatthanti vuttaṁ. Ādisaddena cettha ayampi attho veditabbo",
  "atk-s0517a2:653_1": "– ayañhi etasmiṁ kāye kāyānupassīyeva, na aññadhammānupassī. Kiṁ vuttaṁ hoti? Yathā",
  "atk-s0517a2:653_2": "anudakabhūtāyapi marīciyā udakānupassino honti, na evaṁ aniccadukkhānattāsubhabhūteyeva",
  "atk-s0517a2:653_3": "imasmiṁ kāye niccasukhattasubhabhāvānupassī, atha kho kāyānupassī",
  "atk-s0517a2:654_0": "Aniccadukkhānattāsubhākārasamūhānupassīyevāti vuttaṁ hoti. Atha vā yvāyaṁ mahāsatipaṭṭhāne",
  "atk-s0517a2:654_1": "“idha, bhikkhave, bhikkhu araññagato vā rukkhamūlagato vā…pe… so satova assasatī”tiādinā",
  "atk-s0517a2:654_2": "nayena assāsapassāsādi cuṇṇakajātaaṭṭhikapariyosāno kāyo vutto, yo ca parato satipaṭṭhānakathāyaṁ",
  "atk-s0517a2:654_3": "“idhekacco pathavīkāyaṁ aniccato anupassati, āpokāyaṁ, tejokāyaṁ, vāyokāyaṁ, kesakāyaṁ,",
  "atk-s0517a2:654_4": "lomakāyaṁ, chavikāyaṁ, cammakāyaṁ, maṁsakāyaṁ, ruhirakāyaṁ, nhārukāyaṁ, aṭṭhikāyaṁ,",
  "atk-s0517a2:654_5": "aṭṭhimiñjakāya”nti kāyo vutto, tassa sabbassa imasmiṁyeva kāye anupassanato kāye",
  "atk-s0517a2:654_6": "kāyānupassīti evampi attho daṭṭhabbo.",
  "atk-s0517a2:655_0": "Atha vā kāye ahanti vā mamanti vā evaṁ gahetabbassa kassaci ananupassanato tassa",
  "atk-s0517a2:655_1": "tasseva pana kesalomādikassa nānādhammasamūhassa anupassanato kāye kesādidhammasamūhasaṅkhātakāyānupassīti",
  "atk-s0517a2:655_2": "evamattho daṭṭhabbo. Apica “imasmiṁ kāye aniccato anupassati, no niccato”tiādinā",
  "atk-s0517a2:655_3": "anukkamena parato āgatanayassa sabbasseva aniccalakkhaṇādino ākārasamūhasaṅkhātassa",
  "atk-s0517a2:655_4": "kāyassa anupassanatopi kāye kāyānupassīti evampi attho daṭṭhabbo. Ayaṁ pana catusatipaṭṭhānasādhāraṇo attho.",
  "atk-s0517a2:656_0": "Kāye kāyānupassīti assāsapassāsakāyādike bahudhā vutte kāye ekekakāyānupassī. Viharatīti",
  "atk-s0517a2:656_1": "catūsu iriyāpathavihāresu aññataravihārasamāyogaparidīpanametaṁ, ekaṁ iriyāpathabādhanaṁ",
  "atk-s0517a2:656_2": "aññena iriyāpathena vicchinditvā apatamānaṁ attānaṁ harati pavattetīti attho. Ātāpīti",
  "atk-s0517a2:656_3": "kāyapariggāhakavīriyasamāyogaparidīpanametaṁ. So hi yasmā tasmiṁ samaye yaṁ taṁ vīriyaṁ",
  "atk-s0517a2:656_4": "tīsu bhavesu kilesānaṁ ātāpanato ātāpoti vuccati, tena samannāgato hoti, tasmā “ātāpī”ti",
  "atk-s0517a2:656_5": "vuccati. Sampajānoti kāyapariggāhakena sampajaññasaṅkhātena ñāṇena samannāgato. Satimāti",
  "atk-s0517a2:656_6": "kāyapariggāhikāya satiyā samannāgato. Ayaṁ pana yasmā satiyā ārammaṇaṁ pariggahetvā",
  "atk-s0517a2:656_7": "paññāya anupassati. Na hi sativirahitassa anupassanā nāma atthi. Tenevāha – “satiñca",
  "atk-s0517a2:656_8": "khvāhaṁ, bhikkhave, sabbatthikaṁ vadāmī”ti. Tasmā ettha “kāye kāyānupassī viharatī”ti",
  "atk-s0517a2:656_9": "ettāvatā kāyānupassanāsatipaṭṭhānakammaṭṭhānaṁ vuttaṁ hoti. Atha vā yasmā anātāpino",
  "atk-s0517a2:656_10": "antosaṅkhepo antarāyakaro hoti, asampajāno upāyapariggahe anupāyaparivajjane ca sammuyhati,",
  "atk-s0517a2:656_11": "muṭṭhassati upāyāpariccāge anupāyāpariggahe ca asamattho hoti, tenassa taṁ kammaṭṭhānaṁ",
  "atk-s0517a2:656_12": "na sampajjati, tasmā yesaṁ dhammānaṁ ānubhāvena taṁ sampajjati, tesaṁ dassanatthaṁ",
  "atk-s0517a2:656_13": "“ātāpī sampajāno satimā”ti idaṁ vuttanti veditabbaṁ.",
  "atk-s0517a2:657_0": "Iti kāyānupassanāsatipaṭṭhānaṁ sampayogaṅgañca dassetvā idāni pahānaṅgaṁ dassetuṁ",
  "atk-s0517a2:657_1": "vineyya loke abhijjhādomanassanti vuttaṁ. Tattha vineyyāti tadaṅgavinayena vā vikkhambhanavinayena",
  "atk-s0517a2:657_2": "vā vinayitvā. Loketi yvāyaṁ kāyo pubbe pariggahito, sveva idha lujjanapalujjanaṭṭhena",
  "atk-s0517a2:657_3": "loko nāma. Tasmiṁ loke abhijjhaṁ domanassañca pajahitvāti attho. Yasmā panassa na",
  "atk-s0517a2:657_4": "kāyamatteyeva abhijjhādomanassaṁ pahīyati, vedanādīsupi pahīyatiyeva, tasmā “pañcapi",
  "atk-s0517a2:657_5": "upādānakkhandhā loko”ti vibhaṅge vuttaṁ. Lokasaṅkhātattāyeva tesaṁ dhammānaṁ atthuddhāravasenetaṁ",
  "atk-s0517a2:657_6": "vuttanti veditabbaṁ. Yaṁ panāha – “tattha katamo loko, sveva kāyo loko”ti ayamevettha",
  "atk-s0517a2:657_7": "attho. Abhijjhādomanassanti ca samāsetvā vuttaṁ. Saṁyuttaṅguttarapāṭhantaresu pana",
  "atk-s0517a2:657_8": "visuṁ katvā paṭhanti. Sā pana abhijjhāyanti patthayanti etāya, sayaṁ vā abhijjhāyati,",
  "atk-s0517a2:657_9": "abhijjhāyanamattameva vā esāti abhijjhā. Yasmā panettha abhijjhāgahaṇena kāmacchando,",
  "atk-s0517a2:657_10": "domanassagahaṇena byāpādo saṅgahaṁ gacchati, tasmā nīvaraṇapariyāpannabalavadhammadvayadassanena",
  "atk-s0517a2:657_11": "nīvaraṇappahānaṁ vuttaṁ hotīti veditabbaṁ.",
  "atk-s0517a2:658_0": "Visesena panettha abhijjhāvinayena kāyasampattimūlakassa anurodhassa, domanassavinayena",
  "atk-s0517a2:658_1": "kāyavipattimūlakassa virodhassa, abhijjhāvinayena ca kāye abhiratiyā, domanassavinayena",
  "atk-s0517a2:658_2": "kāyabhāvanāya anabhiratiyā, abhijjhāvinayena kāye abhūtānaṁ subhasukhabhāvādīnaṁ",
  "atk-s0517a2:658_3": "pakkhepassa, domanassavinayena kāye bhūtānaṁ asubhāsukhabhāvādīnaṁ apanayanassa pahānaṁ",
  "atk-s0517a2:658_4": "vuttaṁ. Tena yogāvacarassa yogānubhāvo yogasamatthatā ca dīpitā hoti. Yogānubhāvo",
  "atk-s0517a2:658_5": "hi esa, yadayaṁ anurodhavirodhavippamutto aratiratisaho abhūtapakkhepabhūtāpanayanavirahito",
  "atk-s0517a2:658_6": "ca hoti. Anurodhavirodhavippamutto cesa aratiratisaho abhūtaṁ apakkhipanto bhūtañca",
  "atk-s0517a2:658_7": "anapanento yogasamattho hotīti.",
  "atk-s0517a2:659_0": "Aparo nayo – “kāye kāyānupassī”ti ettha anupassanāya kammaṭṭhānaṁ vuttaṁ. “Viharatī”ti",
  "atk-s0517a2:659_1": "ettha vuttavihārena kammaṭṭhānikassa kāyapariharaṇaṁ. “Ātāpī”tiādīsu ātāpena sammappadhānaṁ,",
  "atk-s0517a2:659_2": "satisampajaññena sabbatthakakammaṭṭhānaṁ, kammaṭṭhānapariharaṇūpāyo vā. Satiyā vā",
  "atk-s0517a2:659_3": "kāyānupassanāvasena paṭiladdhasamatho, sampajaññena vipassanā, abhijjhādomanassavinayena",
  "atk-s0517a2:659_4": "bhāvanāphalaṁ vuttanti veditabbaṁ.",
  "atk-s0517a2:660_0": "Vedanāsu vedanānupassītiādīsu ca vedanādīnaṁ puna vacane payojanaṁ kāyānupassanāyaṁ",
  "atk-s0517a2:660_1": "vuttanayeneva yathāyogaṁ yojetvā veditabbaṁ. Ayaṁ pana asādhāraṇattho – sukhādīsu",
  "atk-s0517a2:660_2": "anekappabhedāsu vedanāsu visuṁ visuṁ aniccādito ekekavedanānupassīti, sarāgādike",
  "atk-s0517a2:660_3": "soḷasappabhede citte visuṁ visuṁ aniccādito ekekacittānupassīti, kāyavedanācittāni",
  "atk-s0517a2:660_4": "ṭhapetvā sesatebhūmakadhammesu visuṁ visuṁ aniccādito ekekadhammānupassīti, satipaṭṭhānasuttante",
  "atk-s0517a2:660_5": "vuttanayena nīvaraṇādidhammānupassīti vā. Ettha ca “kāye”ti ekavacanaṁ sarīrassa",
  "atk-s0517a2:660_6": "ekattā, “citte”ti ekavacanaṁ cittassa sabhāvabhedābhāvato jātiggahaṇena katanti veditabbaṁ.",
  "atk-s0517a2:660_7": "Yathā ca vedanādayo anupassitabbā, tathā anupassanto vedanāsu vedanānupassī, citte",
  "atk-s0517a2:660_8": "cittānupassī, dhammesu dhammānupassīti veditabbo. Kathaṁ tāva vedanā anupassitabbā?",
  "atk-s0517a2:660_9": "Sukhā tāva vedanā dukkhato, dukkhā vedanā sallato, adukkhamasukhā vedanā aniccato",
  "atk-s0517a2:660_10": "anupassitabbā. Yathāha –",
  "atk-s0517a2:661": "“Yo sukhaṁ dukkhato adda, dukkhamaddakkhi sallato;",
  "atk-s0517a2:662": "Adukkhamasukhaṁ santaṁ, addakkhi naṁ aniccato;",
  "atk-s0517a2:663": "Sa ve sammaddaso bhikkhu, parijānāti vedanā”ti. ;",
  "atk-s0517a2:664_0": "Sabbā eva cetā dukkhatopi anupassitabbā. Vuttañhetaṁ “yaṁkiñci vedayitaṁ, sabbaṁ",
  "atk-s0517a2:664_1": "taṁ dukkhasminti vadāmī”ti. Sukhadukkhatopi ca anupassitabbā. Yathāha – “sukhā vedanā",
  "atk-s0517a2:664_2": "ṭhitisukhā vipariṇāmadukkhā. Dukkhā vedanā ṭhitidukkhā vipariṇāmasukhā. Adukkhamasukhā",
  "atk-s0517a2:664_3": "vedanā ñāṇasukhā aññāṇadukkhā”ti. Apica aniccādisattaanupassanāvasenāpi anupassitabbā.",
  "atk-s0517a2:665_0": "Cittadhammesupi cittaṁ tāva ārammaṇādhipatisahajātabhūmikammavipākakiriyādinānattabhedānaṁ",
  "atk-s0517a2:665_1": "aniccādisattaanupassanānaṁ sarāgādisoḷasabhedānañca vasena anupassitabbaṁ, dhammā",
  "atk-s0517a2:665_2": "salakkhaṇasāmaññalakkhaṇānaṁ suññatādhammassa aniccādisattaanupassanānaṁ santāsantādīnañca",
  "atk-s0517a2:665_3": "vasena anupassitabbā. Kāmañcettha yassa kāyasaṅkhāte loke abhijjhādomanassaṁ pahīnaṁ,",
  "atk-s0517a2:665_4": "tassa vedanādilokesupi taṁ pahīnameva, nānāpuggalavasena pana nānākkhaṇikasatipaṭṭhānabhāvanāvasena",
  "atk-s0517a2:665_5": "ca sabbattha vuttaṁ. Yato vā ekattha pahīnaṁ, sesesupi pahīnaṁ hoti. Tenevassa tattha",
  "atk-s0517a2:665_6": "pahānadassanatthampi evaṁ vuttanti veditabbaṁ.",
  "atk-s0517a2:666_0": "Iti ime cattāro satipaṭṭhānā pubbabhāge nānācittesu labbhanti. Aññeneva hi cittena",
  "atk-s0517a2:666_1": "kāyaṁ pariggaṇhāti, aññena vedanaṁ, aññena cittaṁ, aññena dhamme pariggaṇhāti. Lokuttaramaggakkhaṇe",
  "atk-s0517a2:666_2": "pana ekacitteyeva labbhanti. Ādito hi kāyaṁ pariggaṇhitvā āgatassa vipassanāsampayuttā",
  "atk-s0517a2:666_3": "sati kāyānupassanā nāma, tāya satiyā samannāgato puggalo kāyānupassī nāma. Vipassanaṁ",
  "atk-s0517a2:666_4": "ussukkāpetvā ariyamaggaṁ pattassa maggakkhaṇe maggasampayuttā sati kāyānupassanā",
  "atk-s0517a2:666_5": "nāma, tāya satiyā samannāgato puggalo kāyānupassī nāma. Vedanaṁ pariggaṇhitvā cittaṁ",
  "atk-s0517a2:666_6": "pariggaṇhitvā dhamme pariggaṇhitvā āgatassa vipassanāsampayuttā sati dhammānupassanā",
  "atk-s0517a2:666_7": "nāma, tāya satiyā samannāgato puggalo dhammānupassī nāma. Vipassanaṁ ussukkāpetvā",
  "atk-s0517a2:666_8": "ariyamaggaṁ pattassa maggakkhaṇe maggasampayuttā sati dhammānupassanā nāma, tāya",
  "atk-s0517a2:666_9": "satiyā samannāgato puggalo dhammānupassī nāma. Evaṁ tāva desanā puggale tiṭṭhati.",
  "atk-s0517a2:666_10": "Kāye pana “subha”nti vipallāsappahānā kāyapariggāhikā sati maggena samijjhatīti kāyānupassanā",
  "atk-s0517a2:666_11": "nāma. Vedanāya “sukhā”ti vipallāsappahānā vedanāpariggāhikā sati maggena samijjhatīti",
  "atk-s0517a2:666_12": "vedanānupassanā nāma. Citte “nicca”nti vipallāsappahānā cittapariggāhikā sati maggena",
  "atk-s0517a2:666_13": "samijjhatīti cittānupassanā nāma. Dhammesu “attā”ti vipallāsappahānā dhammapariggāhikā",
  "atk-s0517a2:666_14": "sati maggena samijjhatīti dhammānupassanā nāma. Iti ekāva maggasampayuttā sati catukiccasādhakattena",
  "atk-s0517a2:666_15": "cattāri nāmāni labhati. Tena vuttaṁ “lokuttaramaggakkhaṇe pana ekacitteyeva labbhantī”ti.",
  "atk-s0517a2:667_0": "Sammāsamādhiniddese vivicceva kāmehīti kāmehi viviccitvā vinā hutvā apakkamitvā.",
  "atk-s0517a2:667_1": "Yo panāyamettha evakāro, so niyamatthoti veditabbo. Yasmā ca niyamattho, tasmā paṭhamajjhānaṁ",
  "atk-s0517a2:667_2": "upasampajja viharaṇasamaye avijjamānānampi kāmānaṁ tassa paṭhamajjhānassa paṭipakkhabhāvaṁ",
  "atk-s0517a2:667_3": "kāmapariccāgeneva cassa adhigamaṁ dīpeti. Kathaṁ? “Vivicceva kāmehī”ti evañhi niyame",
  "atk-s0517a2:667_4": "kayiramāne idaṁ paññāyati – nūnimassa jhānassa kāmā paṭipakkhabhūtā, yesu sati idaṁ",
  "atk-s0517a2:667_5": "na pavattati, andhakāre sati padīpobhāso viya, tesaṁ pariccāgeneva cassa adhigamo",
  "atk-s0517a2:667_6": "hoti orimatīrapariccāgena pārimatīrassa viya. Tasmā niyamaṁ karotīti.",
  "atk-s0517a2:668_0": "Tattha siyā, kasmā panesa pubbapadeyeva vutto, na uttarapade, kiṁ akusalehi dhammehi",
  "atk-s0517a2:668_1": "aviviccāpi jhānaṁ upasampajja vihareyyāti? Na kho panetaṁ evaṁ daṭṭhabbaṁ. Taṁnissaraṇato",
  "atk-s0517a2:668_2": "hi pubbapade esa vutto. Kāmadhātusamatikkamanato hi kāmarāgapaṭipakkhato ca idaṁ",
  "atk-s0517a2:668_3": "jhānaṁ kāmānameva nissaraṇaṁ. Yathāha – “kāmānametaṁ nissaraṇaṁ yadidaṁ nekkhamma”nti.",
  "atk-s0517a2:668_4": "Uttarapadepi pana yathā “idheva, bhikkhave, samaṇo, idha dutiyo samaṇo”ti ettha evakāro",
  "atk-s0517a2:668_5": "ānetvā vuccati, evaṁ vattabbo. Na hi sakkā ito aññehipi nīvaraṇasaṅkhātehi akusalehi",
  "atk-s0517a2:668_6": "dhammehi avivicca jhānaṁ upasampajja viharituṁ. Tasmā “vivicceva kāmehi vivicceva",
  "atk-s0517a2:668_7": "akusalehi dhammehī”ti evaṁ padadvayepi esa daṭṭhabbo. Padadvayepi ca kiñcāpi viviccāti",
  "atk-s0517a2:668_8": "iminā sādhāraṇavacanena tadaṅgavikkhambhanasamucchedapaṭippassaddhinissaraṇavivekā",
  "atk-s0517a2:668_9": "cittakāyaupadhivivekā ca saṅgahaṁ gacchanti, tathāpi pubbabhāge kāyavivekacittavivekavikkhambhanavivekā",
  "atk-s0517a2:668_10": "daṭṭhabbā, lokuttaramaggakkhaṇe kāyavivekacittavivekasamucchedavivekapaṭippassaddhivivekanissaraṇavivekā.",
  "atk-s0517a2:669_0": "Kāmehīti iminā pana padena ye ca mahāniddese “katame vatthukāmā manāpikā rūpā”tiādinā",
  "atk-s0517a2:669_1": "nayena vatthukāmā vuttā, ye ca tattheva vibhaṅge ca “chando kāmo, rāgo kāmo, chandarāgo",
  "atk-s0517a2:669_2": "kāmo, saṅkappo kāmo, rāgo kāmo, saṅkapparāgo kāmo”ti evaṁ kilesakāmā vuttā, te sabbepi",
  "atk-s0517a2:669_3": "saṅgahitā icceva daṭṭhabbā. Evañhi sati vivicceva kāmehīti vatthukāmehipi viviccevāti",
  "atk-s0517a2:669_4": "attho yujjati. Tena kāyaviveko vutto hoti.",
  "atk-s0517a2:670_0": "Vivicca akusalehi dhammehīti kilesakāmehi sabbākusalehi vā viviccāti attho yujjati.",
  "atk-s0517a2:670_1": "Tena cittaviveko vutto hoti. Purimena cettha vatthukāmehi vivekavacanato eva kāmasukhapariccāgo,",
  "atk-s0517a2:670_2": "dutiyena kilesakāmehi vivekavacanato nekkhammasukhapariggaho vibhāvito hoti. Evaṁ",
  "atk-s0517a2:670_3": "vatthukāmakilesakāmavivekavacanatoyeva ca etesaṁ paṭhamena saṁkilesavatthuppahānaṁ,",
  "atk-s0517a2:670_4": "dutiyena saṁkilesappahānaṁ. Paṭhamena lolabhāvassa hetupariccāgo, dutiyena bālabhāvassa.",
  "atk-s0517a2:670_5": "Paṭhamena ca payogasuddhi, dutiyena āsayaposanaṁ vibhāvitaṁ hotīti viññātabbaṁ. Esa",
  "atk-s0517a2:670_6": "tāva nayo kāmehīti ettha vuttakāmesu vatthukāmapakkhe.",
  "atk-s0517a2:671_0": "Kilesakāmapakkhe pana chandoti ca rāgoti ca evamādīhi anekabhedo kāmacchandova kāmoti",
  "atk-s0517a2:671_1": "adhippeto. So ca akusalapariyāpannopi samāno “tattha katame kāmā, chando kāmo”tiādinā",
  "atk-s0517a2:671_2": "nayena vibhaṅge upari jhānaṅgapaṭipakkhato visuṁ vutto, kilesakāmattā vā purimapade",
  "atk-s0517a2:671_3": "vutto, akusalapariyāpannattā dutiyapade. Anekabhedato cassa kāmatoti avatvā kāmehīti",
  "atk-s0517a2:671_4": "vuttaṁ. Aññesampi ca dhammānaṁ akusalabhāve vijjamāne “tattha katame akusalā dhammā,",
  "atk-s0517a2:671_5": "kāmacchando”tiādinā nayena vibhaṅge upari jhānaṅgapaccanīkapaṭipakkhabhāvadassanato",
  "atk-s0517a2:671_6": "nīvaraṇāneva vuttāni. Nīvaraṇāni hi jhānaṅgapaccanīkāni, tesaṁ jhānaṅgāneva paṭipakkhāni",
  "atk-s0517a2:671_7": "viddhaṁsakāni vināsakānīti vuttaṁ hoti. Tathā hi “samādhi kāmacchandassa paṭipakkho,",
  "atk-s0517a2:671_8": "pīti byāpādassa, vitakko thinamiddhassa, sukhaṁ uddhaccakukkuccassa, vicāro vicikicchāyā”ti peṭake vuttaṁ.",
  "atk-s0517a2:672_0": "Evamettha “vivicceva kāmehī”ti iminā kāmacchandassa vikkhambhanaviveko vutto hoti.",
  "atk-s0517a2:672_1": "“Vivicca akusalehi dhammehī”ti iminā pañcannampi nīvaraṇānaṁ. Agahitaggahaṇena pana",
  "atk-s0517a2:672_2": "paṭhamena kāmacchandassa, dutiyena sesanīvaraṇānaṁ. Tathā paṭhamena tīsu akusalamūlesu",
  "atk-s0517a2:672_3": "pañcakāmaguṇabhedavisayassa lobhassa, dutiyena āghātavatthubhedādivisayānaṁ dosamohānaṁ.",
  "atk-s0517a2:672_4": "Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyagantha",
  "atk-s0517a2:672_5": "kāmarāgasaññojanānaṁ, dutiyena avasesaoghayogāsavaupādānaganthasaṁyojanānaṁ. Paṭhamena",
  "atk-s0517a2:672_6": "taṇhāya taṁsampayuttakānañca, dutiyena avijjāya taṁsampayuttakānañca. Apica paṭhamena",
  "atk-s0517a2:672_7": "lobhasampayuttaaṭṭhacittuppādānaṁ, dutiyena sesānaṁ catunnaṁ akusalacittuppādānaṁ",
  "atk-s0517a2:672_8": "vikkhambhanaviveko vutto hotīti veditabbo.",
  "atk-s0517a2:673_0": "Ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ dassetuṁ",
  "atk-s0517a2:673_1": "savitakkaṁ savicārantiādi vuttaṁ. Tattha ārammaṇe cittassa abhiniropanalakkhaṇo vitakko.",
  "atk-s0517a2:673_2": "Ārammaṇānumajjanalakkhaṇo vicāro. Santepi ca nesaṁ katthaci avippayoge oḷārikaṭṭhena",
  "atk-s0517a2:673_3": "pubbaṅgamaṭṭhena ca ghaṇḍābhighāto viya cetaso paṭhamābhinipāto vitakko, sukhumaṭṭhena",
  "atk-s0517a2:673_4": "anumajjanasabhāvena ca ghaṇḍānuravo viya anuppabandho vicāro. Vipphāravā cettha vitakko",
  "atk-s0517a2:673_5": "paṭhamuppattikāle paripphandanabhūto cittassa, ākāse uppatitukāmassa pakkhino pakkhavikkhepo",
  "atk-s0517a2:673_6": "viya, padumābhimukhapāto viya ca gandhānubandhacetaso bhamarassa. Santavutti vicāro",
  "atk-s0517a2:673_7": "nātiparipphandanabhūto cittassa, ākāse uppatitassa pakkhino pakkhappasāraṇaṁ viya,",
  "atk-s0517a2:673_8": "paribbhamanaṁ viya ca padumābhimukhapatitassa bhamarassa padumassa uparibhāge.",
  "atk-s0517a2:674_0": "Dukanipātaṭṭhakathāyaṁ pana “ākāse gacchato mahāsakuṇassa ubhohi pakkhehi vātaṁ gahetvā",
  "atk-s0517a2:674_1": "pakkhe sannisīdāpetvā gamanaṁ viya ārammaṇe cetaso abhiniropanabhāvena pavatto vitakko,",
  "atk-s0517a2:674_2": "vātaggahaṇatthaṁ pakkhe phandāpayamānassa gamanaṁ viya anumajjanabhāvena pavatto",
  "atk-s0517a2:674_3": "vicāro”ti vuttaṁ. Taṁ anuppabandhena pavattiyaṁ yujjati. So pana tesaṁ viseso paṭhamadutiyajjhānesu",
  "atk-s0517a2:674_4": "pākaṭo hoti. Apica malaggahitaṁ kaṁsabhājanaṁ ekena hatthena daḷhaṁ gahetvā itarena",
  "atk-s0517a2:674_5": "hatthena cuṇṇatelavālaṇḍupakena parimajjantassa daḷhaggahaṇahattho viya vitakko,",
  "atk-s0517a2:674_6": "parimajjanahattho viya vicāro. Tathā kumbhakārassa daṇḍappahārena cakkaṁ bhamayitvā",
  "atk-s0517a2:674_7": "bhājanaṁ karontassa uppīḷanahattho viya vitakko, ito cito ca saṁsaraṇahattho viya",
  "atk-s0517a2:674_8": "vicāro. Tathā maṇḍalaṁ karontassa majjhe sannirujjhitvā ṭhitakaṇṭako viya abhiniropano",
  "atk-s0517a2:674_9": "vitakko, bahi paribbhamanakaṇṭako viya anumajjano vicāro. Iti iminā ca vitakkena",
  "atk-s0517a2:674_10": "iminā ca vicārena saha vattati rukkho viya pupphena phalena cāti idaṁ jhānaṁ “savitakkaṁ",
  "atk-s0517a2:674_11": "savicāra”nti vuccati.",
  "atk-s0517a2:675_0": "Vivekajanti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto",
  "atk-s0517a2:675_1": "jhānasampayuttadhammarāsīti attho. Tasmā vivekā, tasmiṁ vā viveke jātanti vivekajaṁ.",
  "atk-s0517a2:675_2": "Pītisukhanti ettha pīṇayatīti pīti, sā sampiyāyanalakkhaṇā. Sā panesā khuddikā pīti,",
  "atk-s0517a2:675_3": "khaṇikā pīti, okkantikā pīti, ubbegā pīti, pharaṇā pītīti pañcavidhā hoti.",
  "atk-s0517a2:676_0": "Tattha khuddikā pīti sarīre lomahaṁsanamattameva kātuṁ sakkoti. Khaṇikā pīti khaṇe",
  "atk-s0517a2:676_1": "khaṇe vijjuppādasadisā hoti. Okkantikā pīti samuddatīraṁ vīci viya kāyaṁ okkamitvā",
  "atk-s0517a2:676_2": "okkamitvā bhijjati. Ubbegā pīti balavatī hoti kāyaṁ uddhaggaṁ katvā ākāse laṅghāpanappamāṇappattā.",
  "atk-s0517a2:676_3": "Pharaṇā pīti atibalavatī hoti. Tāya hi uppannāya sakalasarīraṁ dhamitvā pūritavatthi",
  "atk-s0517a2:676_4": "viya mahatā udakoghena pakkhandapabbatakucchi viya ca anupariphuṭaṁ hoti. Sā panesā",
  "atk-s0517a2:676_5": "pañcavidhā pīti gabbhaṁ gaṇhantī paripākaṁ gacchantī duvidhaṁ passaddhiṁ paripūreti",
  "atk-s0517a2:676_6": "kāyapassaddhiñca cittapassaddhiñca. Passaddhi gabbhaṁ gaṇhantī paripākaṁ gacchantī",
  "atk-s0517a2:676_7": "duvidhampi sukhaṁ paripūreti kāyikañca cetasikañca. Sukhaṁ gabbhaṁ gaṇhantaṁ paripākaṁ",
  "atk-s0517a2:676_8": "gacchantaṁ tividhaṁ samādhiṁ paripūreti – khaṇikasamādhiṁ, upacārasamādhiṁ, appanāsamādhiñcāti.",
  "atk-s0517a2:676_9": "Tāsu ca yā appanāsamādhissa mūlaṁ hutvā vaḍḍhamānā samādhisampayogaṁ gatā pharaṇā",
  "atk-s0517a2:676_10": "pīti, ayaṁ imasmiṁ atthe adhippetā pītīti.",
  "atk-s0517a2:677_0": "Itaraṁ pana sukhayatīti sukhaṁ, yassuppajjati, taṁ sukhitaṁ karotīti attho. Sukhanaṁ",
  "atk-s0517a2:677_1": "vā sukhaṁ, suṭṭhu vā khādati, khaṇati ca kāyacittābādhanti sukhaṁ, somanassavedanāyetaṁ",
  "atk-s0517a2:677_2": "nāmaṁ. Taṁ sātalakkhaṇaṁ. Santepi ca nesaṁ katthaci avippayoge iṭṭhārammaṇapaṭilābhatuṭṭhi",
  "atk-s0517a2:677_3": "pīti, paṭiladdharasānubhavanaṁ sukhaṁ. Yattha pīti, tattha sukhaṁ. Yattha sukhaṁ,",
  "atk-s0517a2:677_4": "tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṁ",
  "atk-s0517a2:677_5": "sukhaṁ. Kantārakhinnassa vanantudakadassanasavanesu viya pīti, vanacchāyāpavesanaudakaparibhogesu",
  "atk-s0517a2:677_6": "viya sukhaṁ. Tasmiṁ tasmiṁ samaye pākaṭabhāvato cetaṁ vuttanti veditabbaṁ. Iti ayañca",
  "atk-s0517a2:677_7": "pīti idañca sukhaṁ assa jhānassa, asmiṁ vā jhāne atthīti idaṁ jhānaṁ “pītisukha”nti",
  "atk-s0517a2:677_8": "vuccati. Atha vā pīti ca sukhañca pītisukhaṁ dhammavinayādayo viya. Vivekajaṁ pītisukhaṁ",
  "atk-s0517a2:677_9": "assa jhānassa, asmiṁ vā jhāne atthīti evampi vivekajaṁ pītisukhaṁ. Yatheva hi jhānaṁ,",
  "atk-s0517a2:677_10": "evaṁ pītisukhampettha vivekajameva hoti. Tañcassa atthīti tasmā alopasamāsaṁ katvā",
  "atk-s0517a2:677_11": "ekapadeneva “vivekajaṁpītisukha”ntipi vattuṁ yujjati.",
  "atk-s0517a2:678_0": "Paṭhamanti gaṇanānupubbatā paṭhamaṁ, paṭhamaṁ uppannantipi paṭhamaṁ. Jhānanti duvidhaṁ",
  "atk-s0517a2:678_1": "jhānaṁ ārammaṇūpanijjhānañca lakkhaṇūpanijjhānañca. Tattha aṭṭha samāpattiyo pathavīkasiṇādiārammaṇaṁ",
  "atk-s0517a2:678_2": "upanijjhāyantīti “ārammaṇūpanijjhāna”nti saṅkhyaṁ gatā. Vipassanāmaggaphalāni pana",
  "atk-s0517a2:678_3": "lakkhaṇūpanijjhānaṁ nāma. Tattha vipassanā aniccādilakkhaṇassa upanijjhānato lakkhaṇūpanijjhānaṁ,",
  "atk-s0517a2:678_4": "vipassanāya katakiccassa maggena ijjhanato maggo lakkhaṇūpanijjhānaṁ, phalaṁ pana",
  "atk-s0517a2:678_5": "nirodhasaccaṁ tathalakkhaṇaṁ upanijjhāyatīti lakkhaṇūpanijjhānaṁ. Tesu idha pubbabhāge",
  "atk-s0517a2:678_6": "ārammaṇūpanijjhānaṁ, lokuttaramaggakkhaṇe lakkhaṇūpanijjhānaṁ adhippetaṁ, tasmā ārammaṇūpanijjhānato",
  "atk-s0517a2:678_7": "lakkhaṇūpanijjhānato paccanīkajjhāpanato ca “jhāna”nti veditabbaṁ. Upasampajjāti",
  "atk-s0517a2:678_8": "upagantvā, pāpuṇitvāti vuttaṁ hoti. Upasampādayitvā vā, nipphādetvāti vuttaṁ hoti.",
  "atk-s0517a2:678_9": "Viharatīti tadanurūpena iriyāpathavihārena iriyati, vuttappakārajhānasamaṅgī hutvā",
  "atk-s0517a2:678_10": "attabhāvassa vuttiṁ abhinipphādeti.",
  "atk-s0517a2:679_0": "Vitakkavicārānaṁvūpasamāti ettha vitakkassa ca vicārassa cāti imesaṁ dvinnaṁ vūpasamā",
  "atk-s0517a2:679_1": "samatikkamā, dutiyajjhānakkhaṇe apātubhāvāti vuttaṁ hoti. Tattha kiñcāpi dutiyajjhāne",
  "atk-s0517a2:679_2": "sabbepi paṭhamajjhānadhammā na santi, aññeyeva hi paṭhamajjhāne phassādayo, aññe",
  "atk-s0517a2:679_3": "idhāti. Oḷārikassa pana oḷārikassa aṅgassa samatikkamā paṭhamajjhānato paresaṁ dutiyajjhānādīnaṁ",
  "atk-s0517a2:679_4": "adhigamo hotīti dassanatthaṁ “vitakkavicārānaṁ vūpasamā”ti evaṁ vuttanti veditabbaṁ.",
  "atk-s0517a2:679_5": "Ajjhattanti idha niyakajjhattaṁ adhippetaṁ, tasmā attani jātaṁ, attasantāne nibbattanti attho.",
  "atk-s0517a2:680_0": "Sampasādananti sampasādanaṁ vuccati saddhā. Sampasādanayogato jhānampi sampasādanaṁ",
  "atk-s0517a2:680_1": "nīlavaṇṇayogato nīlavatthaṁ viya. Yasmā vā taṁ jhānaṁ sampasādanasamannāgatattā vitakkavicārakkhobhavūpasamanena",
  "atk-s0517a2:680_2": "ca ceto sampasādayati, tasmāpi sampasādananti vuttaṁ. Imasmiñca atthavikappe sampasādanaṁ",
  "atk-s0517a2:680_3": "cetasoti evaṁ padasambandho veditabbo, purimasmiṁ pana atthavikappe cetasoti etaṁ",
  "atk-s0517a2:680_4": "ekodibhāvena saddhiṁ yojetabbaṁ.",
  "atk-s0517a2:681_0": "Tatrāyaṁ atthayojanā – eko udetīti ekodi, vitakkavicārehi anajjhārūḷhattā aggo seṭṭho",
  "atk-s0517a2:681_1": "hutvā udetīti attho. Seṭṭhopi hi loke ekoti vuccati. Vitakkavicāravirahito vā eko",
  "atk-s0517a2:681_2": "asahāyo hutvā itipi vattuṁ vaṭṭati. Atha vā sampayuttadhamme udāyatīti udi, uṭṭhapetīti",
  "atk-s0517a2:681_3": "attho. Seṭṭhaṭṭhena eko ca so udi cāti ekodi. Samādhissetaṁ adhivacanaṁ. Iti imaṁ",
  "atk-s0517a2:681_4": "ekodiṁ bhāveti vaḍḍhetīti idaṁ dutiyaṁ jhānaṁ ekodibhāvaṁ. So panāyaṁ ekodi yasmā",
  "atk-s0517a2:681_5": "cetaso, na sattassa na jīvassa. Tasmā etaṁ “cetaso ekodibhāva”nti vuttaṁ.",
  "atk-s0517a2:682_0": "Nanu cāyaṁ saddhā paṭhamajjhānepi atthi, ayañca ekodināmako samādhi. Atha kasmā idameva",
  "atk-s0517a2:682_1": "“sampasādanaṁ cetaso ekodibhāva”nti ca vuttanti? Vuccate – aduñhi paṭhamajjhānaṁ",
  "atk-s0517a2:682_2": "vitakkavicārakkhobhena vīcitaraṅgasamākulamiva jalaṁ na suppasannaṁ hoti, tasmā satiyāpi",
  "atk-s0517a2:682_3": "saddhāya “sampasādana”nti na vuttaṁ. Na suppasannattāyeva cettha samādhipi na suṭṭhu",
  "atk-s0517a2:682_4": "pākaṭo. Tasmā “ekodibhāva”ntipi na vuttaṁ. Imasmiṁ pana jhāne vitakkavicārapalibodhābhāvena",
  "atk-s0517a2:682_5": "laddhokāsā balavatī saddhā, balavasaddhāsahāyapaṭilābheneva ca samādhipi pākaṭo,",
  "atk-s0517a2:682_6": "tasmā idameva evaṁ vuttanti veditabbaṁ.",
  "atk-s0517a2:683_0": "Avitakkaṁavicāranti bhāvanāya pahīnattā etasmiṁ, etassa vā vitakko natthīti avitakkaṁ.",
  "atk-s0517a2:683_1": "Imināva nayena avicāraṁ. Etthāha – “nanu ca ‘vitakkavicārānaṁ vūpasamā’ti imināpi",
  "atk-s0517a2:683_2": "ayamattho siddho. Atha kasmā puna vuttaṁ ‘avitakkaṁ avicāra’nti”? Vuccate – evametaṁ,",
  "atk-s0517a2:683_3": "siddhovāyamattho, na panetaṁ tadatthadīpakaṁ, nanu avocumha “oḷārikassa pana oḷārikassa",
  "atk-s0517a2:683_4": "aṅgassa samatikkamā paṭhamajjhānato paresaṁ dutiyajjhānādīnaṁ samadhigamo hotīti",
  "atk-s0517a2:683_5": "dassanatthaṁ vitakkavicārānaṁ vūpasamāti evaṁ vutta”nti.",
  "atk-s0517a2:684_0": "Apica vitakkavicārānaṁ vūpasamā idaṁ sampasādanaṁ, na kilesakālussiyassa. Vitakkavicārānañca",
  "atk-s0517a2:684_1": "vūpasamā ekodibhāvaṁ, na upacārajjhānamiva nīvaraṇappahānā, na paṭhamajjhānamiva",
  "atk-s0517a2:684_2": "ca aṅgapātubhāvāti evaṁ sampasādanaekodibhāvānaṁ hetuparidīpakamidaṁ vacanaṁ. Tathā",
  "atk-s0517a2:684_3": "vitakkavicārānaṁ vūpasamā idaṁ avitakkaavicāraṁ, na tatiyacatutthajjhānāni viya cakkhuviññāṇādīni",
  "atk-s0517a2:684_4": "viya ca abhāvāti evaṁ avitakkaavicārabhāvassa hetuparidīpakañca. Na vitakkavicārābhāvamattaparidīpakaṁ,",
  "atk-s0517a2:684_5": "vitakkavicārābhāvamattaparidīpakameva pana “avitakkaṁ avicāra”nti idaṁ vacanaṁ. Tasmā",
  "atk-s0517a2:684_6": "purimaṁ vatvāpi puna vattabbamevāti.",
  "atk-s0517a2:685_0": "Samādhijanti paṭhamajjhānasamādhito, sampayuttasamādhito vā jātanti attho. Tattha",
  "atk-s0517a2:685_1": "kiñcāpi paṭhamajjhānampi sampayuttasamādhito jātaṁ, atha kho ayameva samādhi “samādhī”ti",
  "atk-s0517a2:685_2": "vattabbataṁ arahati vitakkavicārakkhobhavirahena ativiya acalattā suppasannattā ca.",
  "atk-s0517a2:685_3": "Tasmā imassa vaṇṇabhaṇanatthaṁ idameva “samādhija”nti vuttaṁ. Pītisukhanti idaṁ vuttanayameva.",
  "atk-s0517a2:685_4": "Dutiyanti gaṇanānupubbatā dutiyaṁ, idaṁ dutiyaṁ uppannantipi dutiyaṁ.",
  "atk-s0517a2:686_0": "Pītiyā ca virāgāti virāgo nāma vuttappakārāya pītiyā jigucchanaṁ vā samatikkamo vā,",
  "atk-s0517a2:686_1": "ubhinnaṁ pana antarā casaddo sampiṇḍanattho, so vūpasamaṁ vā sampiṇḍeti vitakkavicāravūpasamaṁ",
  "atk-s0517a2:686_2": "vā. Tattha yadā vūpasamameva sampiṇḍeti, tadā pītiyā virāgā ca, kiñca bhiyyo vūpasamā",
  "atk-s0517a2:686_3": "cāti evaṁ yojanā veditabbā. Imissā ca yojanāya virāgo jigucchanattho hoti, tasmā",
  "atk-s0517a2:686_4": "pītiyā jigucchanā ca samatikkamā cāti ayamattho daṭṭhabbo. Yadā pana vitakkavicāravūpasamaṁ",
  "atk-s0517a2:686_5": "sampiṇḍeti, tadā pītiyā ca virāgā, kiñca bhiyyo vitakkavicārānañca vūpasamāti evaṁ",
  "atk-s0517a2:686_6": "yojanā veditabbā. Imissā ca yojanāya virāgo samatikkamanattho hoti, tasmā pītiyā",
  "atk-s0517a2:686_7": "ca samatikkamā, vitakkavicārānañca vūpasamāti ayamattho daṭṭhabbo.",
  "atk-s0517a2:687_0": "Kāmañcete vitakkavicārā dutiyajjhāneyeva vūpasantā, imassa pana jhānassa maggaparidīpanatthaṁ",
  "atk-s0517a2:687_1": "vaṇṇabhaṇanatthañcetaṁ vuttaṁ. Vitakkavicārānaṁ vūpasamāti hi vutte idaṁ paññāyati",
  "atk-s0517a2:687_2": "“nūna vitakkavicāravūpasamo maggo imassa jhānassā”ti. Yathā ca tatiye ariyamagge",
  "atk-s0517a2:687_3": "appahīnānampi sakkāyadiṭṭhādīnaṁ “pañcannaṁ orambhāgiyānaṁ saṁyojanānaṁ pahānā”ti",
  "atk-s0517a2:687_4": "evaṁ pahānaṁ vuccamānaṁ vaṇṇabhaṇanaṁ hoti, tadadhigamāya ussukkānaṁ ussāhajanakaṁ,",
  "atk-s0517a2:687_5": "evameva idha avūpasantānampi vitakkavicārānaṁ vūpasamo vuccamāno vaṇṇabhaṇanaṁ hoti.",
  "atk-s0517a2:687_6": "Tenāyamattho vutto “pītiyā ca samatikkamā vitakkavicārānañca vūpasamā”ti.",
  "atk-s0517a2:688_0": "Upekkhako ca viharatīti ettha upapattito ikkhatīti upekkhā, samaṁ passati apakkhapatitā",
  "atk-s0517a2:688_1": "hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī",
  "atk-s0517a2:688_2": "“upekkhako”ti vuccati.",
  "atk-s0517a2:689_0": "Upekkhā pana dasavidhā hoti chaḷaṅgupekkhā brahmavihārupekkhā bojjhaṅgupekkhā vīriyupekkhā",
  "atk-s0517a2:689_1": "saṅkhārupekkhā vedanupekkhā vipassanupekkhā tatramajjhattupekkhā jhānupekkhā pārisuddhupekkhāti.",
  "atk-s0517a2:690_0": "Tattha yā “idha, bhikkhave, khīṇāsavo bhikkhu cakkhunā rūpaṁ disvā neva sumano hoti",
  "atk-s0517a2:690_1": "na dummano, upekkhako ca viharati sato sampajāno”ti evamāgatā khīṇāsavassa chasu",
  "atk-s0517a2:690_2": "dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā,",
  "atk-s0517a2:690_3": "ayaṁ chaḷaṅgupekkhā nāma.",
  "atk-s0517a2:691": "Yā pana “upekkhāsahagatena cetasā ekaṁ disaṁ pharitvā viharatī”ti evamāgatā sattesu majjhattākārabhūtā upekkhā, ayaṁ brahmavihārupekkhā nāma.",
  "atk-s0517a2:692": "Yā pana “upekkhāsambojjhaṅgaṁ bhāveti vivekanissita”nti evamāgatā sahajātadhammānaṁ majjhattākārabhūtā upekkhā, ayaṁ bojjhaṅgupekkhā nāma.",
  "atk-s0517a2:693": "Yā pana “kālena kālaṁ upekkhānimittaṁ manasikarotī”ti evamāgatā anaccāraddhanātisithilavīriyasaṅkhātā upekkhā, ayaṁ vīriyupekkhā nāma.",
  "atk-s0517a2:694_0": "Yā pana “kati saṅkhārupekkhā samathavasena uppajjanti, kati saṅkhārupekkhā vipassanāvasena",
  "atk-s0517a2:694_1": "uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena",
  "atk-s0517a2:694_2": "uppajjantī”ti evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā,",
  "atk-s0517a2:694_3": "ayaṁ saṅkhārupekkhā nāma.",
  "atk-s0517a2:695": "Yā pana “yasmiṁ samaye kāmāvacaraṁ kusalaṁ cittaṁ uppannaṁ hoti upekkhāsahagata”nti evamāgatā adukkhamasukhasaññitā upekkhā, ayaṁ vedanupekkhā nāma.",
  "atk-s0517a2:696": "Yā “yadatthi yaṁ bhūtaṁ, taṁ pajahati, upekkhaṁ paṭilabhatī”ti evamāgatā vicinane majjhattabhūtā upekkhā, ayaṁ vipassanupekkhā nāma.",
  "atk-s0517a2:697": "Yā pana chandādīsu yevāpanakesu āgatā sahajātānaṁ samavāhitabhūtā upekkhā, ayaṁ tatramajjhattupekkhā nāma.",
  "atk-s0517a2:698": "Yā pana “upekkhako ca viharatī”ti evamāgatā aggasukhepi tasmiṁ apakkhapātajananī upekkhā, ayaṁ jhānupekkhā nāma.",
  "atk-s0517a2:699": "Yā pana “upekkhāsatipārisuddhiṁ catutthaṁ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṁ pārisuddhupekkhā nāma.",
  "atk-s0517a2:700_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā",
  "atk-s0517a2:700_1": "ca jhānupekkhā ca pārisuddhupekkhā ca atthato ekā, tatramajjhattupekkhāva hoti. Tena",
  "atk-s0517a2:700_2": "tena avatthābhedena panassāyaṁ bhedo. Ekassāpi sato sattassa kumārayuvattherasenāpatirājādivasena",
  "atk-s0517a2:700_3": "bhedo viya, tasmā tāsu yattha chaḷaṅgupekkhā, na tattha bojjhaṅgupekkhādayo. Yattha",
  "atk-s0517a2:700_4": "vā pana bojjhaṅgupekkhā, na tattha chaḷaṅgupekkhādayo hontīti veditabbā.",
  "atk-s0517a2:701_0": "Yathā cetāsaṁ atthato ekībhāvo, evaṁ saṅkhārupekkhāvipassanupekkhānampi. Paññā eva",
  "atk-s0517a2:701_1": "hi sā, kiccavasena dvidhā bhinnā. Yathā hi purisassa sāyaṁ gehaṁ paviṭṭhaṁ sappaṁ",
  "atk-s0517a2:701_2": "ajapadadaṇḍaṁ gahetvā pariyesamānassa taṁ thusakoṭṭhake nipannaṁ disvā “sappo nu",
  "atk-s0517a2:701_3": "kho, no”ti avalokentassa sovatthikattayaṁ disvā nibbematikassa “sappo, na sappo”ti",
  "atk-s0517a2:701_4": "vicinane majjhattatā uppajjati, evameva yā āraddhavipassakassa vipassanāñāṇena lakkhaṇattaye",
  "atk-s0517a2:701_5": "diṭṭhe saṅkhārānaṁ aniccabhāvādivicinane majjhattatā uppajjati, ayaṁ vipassanupekkhā.",
  "atk-s0517a2:701_6": "Yathā pana tassa purisassa ajapadadaṇḍena gāḷhaṁ sappaṁ gahetvā “kintāhaṁ imaṁ sappaṁ",
  "atk-s0517a2:701_7": "aviheṭhento attānañca iminā aḍaṁsāpento muñceyya”nti muñcanākārameva pariyesato gahaṇe",
  "atk-s0517a2:701_8": "majjhattatā hoti, evameva yā lakkhaṇattayassa diṭṭhattā āditte viya tayo bhave passato",
  "atk-s0517a2:701_9": "saṅkhāragahaṇe majjhattatā, ayaṁ saṅkhārupekkhā. Iti vipassanupekkhāya siddhāya saṅkhārupekkhāpi",
  "atk-s0517a2:701_10": "siddhāva hoti. Iminā panesā vicinanagahaṇesu majjhattasaṅkhātena kiccena dvidhā bhinnāti.",
  "atk-s0517a2:701_11": "Vīriyupekkhā pana vedanupekkhā ca aññamaññañca avasesāhi ca atthato bhinnā evāti. Āha cettha –",
  "atk-s0517a2:702": "“Majjhattabrahmabojjhaṅgachaḷaṅgajhānasuddhiyo;",
  "atk-s0517a2:703": "Vipassanā ca saṅkhāravedanā vīriyaṁ iti.",
  "atk-s0517a2:704": "Vitthārato dasopekkhā, cha majjhattādito tato;",
  "atk-s0517a2:705": "Duve paññā tato dvīhi, catassova bhavantimā”ti.",
  "atk-s0517a2:706_0": "Iti imāsu upekkhāsu jhānupekkhā idha adhippetā. Sā majjhattalakkhaṇā. Etthāha – “nanu",
  "atk-s0517a2:706_1": "cāyaṁ atthato tatramajjhattupekkhāva hoti, sā ca paṭhamadutiyajjhānesupi atthi, tasmā",
  "atk-s0517a2:706_2": "tatrapi ‘upekkhako ca viharatī’ti evamayaṁ vattabbā siyā, sā kasmā na vuttā”ti? Aparibyattakiccato.",
  "atk-s0517a2:706_3": "Aparibyattañhi tassa tattha kiccaṁ vitakkādīhi abhibhūtattā, idha panāyaṁ vitakkavicārapītīhi",
  "atk-s0517a2:706_4": "anabhibhūtattā ukkhittasirā viya hutvā paribyattakiccā jātā, tasmā vuttāti.",
  "atk-s0517a2:707_0": "Idāni sato ca sampajānoti ettha saratīti sato. Sampajānātīti sampajāno. Iti puggalena",
  "atk-s0517a2:707_1": "sati ca sampajaññañca vuttaṁ. Tattha saraṇalakkhaṇā sati. Asammohalakkhaṇaṁ sampajaññaṁ.",
  "atk-s0517a2:707_2": "Tattha kiñcāpi idaṁ satisampajaññaṁ purimajjhānesupi atthi, muṭṭhassatissa hi asampajānassa",
  "atk-s0517a2:707_3": "upacāramattampi na sampajjati, pageva appanā. Oḷārikattā pana tesaṁ jhānānaṁ bhūmiyaṁ",
  "atk-s0517a2:707_4": "viya purisassa cittassa gati sukhā hoti, abyattaṁ tattha satisampajaññakiccaṁ. Oḷārikaṅgappahānena",
  "atk-s0517a2:707_5": "pana sukhumattā imassa jhānassa purisassa khuradhārāyaṁ viya satisampajaññakiccapariggahitā",
  "atk-s0517a2:707_6": "eva cittassa gati icchitabbāti idheva vuttaṁ. Kiñca bhiyyo – yathā dhenupago vaccho",
  "atk-s0517a2:707_7": "dhenuto apanīto arakkhiyamāno punadeva dhenuṁ upagacchati, evamidaṁ tatiyajjhānasukhaṁ",
  "atk-s0517a2:707_8": "pītito apanītampi satisampajaññārakkhena arakkhiyamānaṁ punadeva pītiṁ upagaccheyya,",
  "atk-s0517a2:707_9": "pītisampayuttameva siyā. Sukhe vāpi sattā sārajjanti, idañca atimadhuraṁ sukhaṁ tato",
  "atk-s0517a2:707_10": "paraṁ sukhābhāvā. Satisampajaññānubhāvena panettha sukhe asārajjanā hoti, no aññathāti",
  "atk-s0517a2:707_11": "imampi atthavisesaṁ dassetuṁ idaṁ idheva vuttanti veditabbaṁ.",
  "atk-s0517a2:708_0": "Idāni sukhañca kāyena paṭisaṁvedetīti ettha kiñcāpi tatiyajjhānasamaṅgino sukhapaṭisaṁvedanābhogo",
  "atk-s0517a2:708_1": "natthi, evaṁ santepi yasmā tassa nāmakāyena sampayuttaṁ sukhaṁ, yaṁ vā taṁ nāmakāyasampayuttaṁ",
  "atk-s0517a2:708_2": "sukhaṁ, taṁsamuṭṭhānenassa yasmā atipaṇītena rūpena rūpakāyo phuṭṭho, yassa phuṭṭhattā",
  "atk-s0517a2:708_3": "jhānā vuṭṭhitopi sukhaṁ paṭisaṁvedeyya, tasmā etamatthaṁ dassento “sukhañca kāyena",
  "atk-s0517a2:708_4": "paṭisaṁvedehī”ti āha.",
  "atk-s0517a2:709_0": "Idāni yaṁ taṁ ariyā ācikkhanti upekkhako satimā sukhavihārīti ettha yaṁjhānahetu",
  "atk-s0517a2:709_1": "yaṁjhānakāraṇā taṁ tatiyajjhānasamaṅgipuggalaṁ buddhādayo ariyā ācikkhanti desenti",
  "atk-s0517a2:709_2": "paññapenti paṭṭhapenti vivaranti vibhajanti uttānīkaronti pakāsenti, pasaṁsantīti",
  "atk-s0517a2:709_3": "adhippāyo. Kinti? Upekkhako satimā sukhavihārīti. Taṁ tatiyaṁ jhānaṁ upasampajja",
  "atk-s0517a2:709_4": "viharatīti evamettha yojanā veditabbā.",
  "atk-s0517a2:710_0": "Kasmā pana taṁ te evaṁ pasaṁsantīti? Pasaṁsārahato. Ayañhi yasmā atimadhurasukhe",
  "atk-s0517a2:710_1": "sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati.",
  "atk-s0517a2:710_2": "Yathā ca pīti na uppajjati, evaṁ upaṭṭhitassatitāya satimā. Yasmā ca ariyakantaṁ",
  "atk-s0517a2:710_3": "ariyajanasevitameva ca asaṁkiliṭṭhaṁ sukhaṁ nāmakāyena paṭisaṁvedeti, tasmā pasaṁsāraho",
  "atk-s0517a2:710_4": "hoti. Iti pasaṁsārahato naṁ ariyā te evaṁ pasaṁsārahahetubhūte guṇe pakāsentā “upekkhako",
  "atk-s0517a2:710_5": "satimā sukhavihārī”ti evaṁ pasaṁsantīti veditabbaṁ. Tatiyanti gaṇanānupubbatā tatiyaṁ,",
  "atk-s0517a2:710_6": "tatiyaṁ uppannantipi tatiyaṁ.",
  "atk-s0517a2:711_0": "Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-s0517a2:711_1": "Pubbevāti tañca kho pubbeva, na catutthajjhānakkhaṇe. Somanassadomanassānaṁ atthaṅgamāti",
  "atk-s0517a2:711_2": "cetasikasukhassa cetasikadukkhassa cāti imesampi dvinnaṁ pubbeva atthaṅgamā, pahānā",
  "atk-s0517a2:711_3": "icceva vuttaṁ hoti. Kadā pana nesaṁ pahānaṁ hoti? Catunnaṁ jhānānaṁ upacārakkhaṇe.",
  "atk-s0517a2:711_4": "Somanassañhi catutthassa jhānassa upacārakkhaṇeyeva pahīyati, dukkhadomanassasukhāni",
  "atk-s0517a2:711_5": "paṭhamadutiyatatiyānaṁ upacārakkhaṇesu. Evametesaṁ pahānakkamena avuttānaṁ indriyavibhaṅge",
  "atk-s0517a2:711_6": "pana indriyānaṁ uddesakkameneva idhāpi vuttānaṁ sukhadukkhasomanassadomanassānaṁ pahānaṁ veditabbaṁ.",
  "atk-s0517a2:712_0": "Yadi panetāni tassa tassa jhānassa upacārakkhaṇeyeva pahīyanti, atha kasmā “kattha",
  "atk-s0517a2:712_1": "cuppannaṁ dukkhindriyaṁ aparisesaṁ nirujjhati? Idha, bhikkhave, bhikkhu vivicceva",
  "atk-s0517a2:712_2": "kāmehi…pe… paṭhamajjhānaṁ upasampajja viharati. Ettha cuppannaṁ dukkhindriyaṁ aparisesaṁ",
  "atk-s0517a2:712_3": "nirujjhati. Kattha cuppannaṁ domanassindriyaṁ, sukhindriyaṁ, somanassindriyaṁ aparisesaṁ",
  "atk-s0517a2:712_4": "nirujjhati? Idha, bhikkhave, bhikkhu sukhassa ca pahānā…pe… catutthaṁ jhānaṁ upasampajja",
  "atk-s0517a2:712_5": "viharati. Ettha cuppannaṁ somanassindriyaṁ aparisesaṁ nirujjhatī”ti evaṁ jhānesveva",
  "atk-s0517a2:712_6": "nirodho vuttoti? Atisayanirodhattā. Atisayanirodho hi tesaṁ paṭhamajjhānādīsu, na",
  "atk-s0517a2:712_7": "nirodhoyeva. Nirodhoyeva pana upacārakkhaṇe, nātisayanirodho. Tathā hi nānāvajjane",
  "atk-s0517a2:712_8": "paṭhamajjhānūpacāre niruddhassāpi dukkhindriyassa ḍaṁsamakasādisamphassena vā visamāsanūpatāpena",
  "atk-s0517a2:712_9": "vā siyā uppatti, na tveva antoappanāyaṁ. Upacāre vā niruddhampetaṁ na suṭṭhu niruddhaṁ",
  "atk-s0517a2:712_10": "hoti paṭipakkhena avihatattā. Antoappanāyaṁ pana pītipharaṇena sabbo kāyo sukhokkanto",
  "atk-s0517a2:712_11": "hoti, sukhokkantakāyassa ca suṭṭhu niruddhaṁ hoti dukkhindriyaṁ paṭipakkhena vihatattā.",
  "atk-s0517a2:712_12": "Nānāvajjaneyeva ca dutiyajjhānūpacāre pahīnassāpi domanassindriyassa, yasmā etaṁ",
  "atk-s0517a2:712_13": "vitakkavicārapaccayepi kāyakilamathe cittūpaghāte ca sati uppajjati, vitakkavicārābhāve",
  "atk-s0517a2:712_14": "neva uppajjati. Yattha pana uppajjati, tattha vitakkavicārabhāve. Appahīnāyeva ca",
  "atk-s0517a2:712_15": "dutiyajjhānūpacāre vitakkavicārāti tatthassa siyā uppatti, natveva dutiyajjhāne pahīnapaccayattā.",
  "atk-s0517a2:712_16": "Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭṭhakāyassa",
  "atk-s0517a2:712_17": "siyā uppatti, natveva tatiyajjhāne. Tatiyajjhāne hi sukhassa paccayabhūtā pīti sabbaso",
  "atk-s0517a2:712_18": "niruddhā hoti. Tathā catutthajjhānūpacāre pahīnassāpi somanassindriyassa āsannattā,",
  "atk-s0517a2:712_19": "appanāppattāya upekkhāya abhāvena sammā anatikkantattā ca siyā uppatti, natveva catutthajjhāne.",
  "atk-s0517a2:712_20": "Tasmā eva ca “etthuppannaṁ dukkhindriyaṁ aparisesaṁ nirujjhatī”ti tattha tattha aparisesaggahaṇaṁ katanti.",
  "atk-s0517a2:713_0": "Etthāha – “athevaṁ tassa tassa jhānassūpacāre pahīnāpi etā vedanā idha kasmā samāharī”ti",
  "atk-s0517a2:713_1": "? Sukhaggahaṇatthaṁ. Yā hi ayaṁ “adukkhamasukha”nti ettha adukkhamasukhā vedanā vuttā,",
  "atk-s0517a2:713_2": "sā sukhumā dubbiññeyyā na sakkā sukhena gahetuṁ, tasmā yathā nāma duṭṭhassa yathā",
  "atk-s0517a2:713_3": "tathā vā upasaṅkamitvā gahetuṁ asakkuṇeyyassa goṇassa gahaṇatthaṁ gopo ekasmiṁ vaje",
  "atk-s0517a2:713_4": "sabbā gāvo samāharati, athekekaṁ nīharanto paṭipāṭiyā āgataṁ “ayaṁ so gaṇhatha na”nti",
  "atk-s0517a2:713_5": "tampi gāhāpeti, evamevaṁ sukhaggahaṇatthaṁ sabbāpi etā samāhari. Evañhi samāhaṭā",
  "atk-s0517a2:713_6": "etā dassetvā “yaṁ neva sukhaṁ, na dukkhaṁ, na somanassaṁ, na domanassaṁ, ayaṁ adukkhamasukhāvedanā”ti",
  "atk-s0517a2:713_7": "sakkā hoti esā gāhayituṁ.",
  "atk-s0517a2:714_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-s0517a2:714_1": "Sukhadukkhappahānādayo hi tassā paccayā. Yathāha – “cattāro kho, āvuso, paccayā adukkhamasukhāya",
  "atk-s0517a2:714_2": "cetovimuttiyā samāpattiyā. Idhāvuso, bhikkhu sukhassa ca pahānā…pe… catutthaṁ jhānaṁ",
  "atk-s0517a2:714_3": "upasampajja viharati. Ime kho āvuso, cattāro paccayā adukkhamasukhāya cetovimuttiyā",
  "atk-s0517a2:714_4": "samāpattiyā”ti. Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṁ",
  "atk-s0517a2:714_5": "tattha pahīnāti vuttā, evaṁ vaṇṇabhaṇanatthampetassa jhānassetā idha vuttātipi veditabbā.",
  "atk-s0517a2:714_6": "Paccayaghātena vā ettha rāgadosānaṁ atidūrabhāvaṁ dassetumpetā vuttāti veditabbā.",
  "atk-s0517a2:714_7": "Etāsu hi sukhaṁ somanassassa paccayo, somanassaṁ rāgassa, dukkhaṁ domanassassa, domanassaṁ",
  "atk-s0517a2:714_8": "dosassa. Sukhādighātena ca sappaccayā rāgadosā hatāti atidūre hontīti.",
  "atk-s0517a2:715_0": "Adukkhamasukhanti dukkhābhāvena adukkhaṁ. Sukhābhāvena asukhaṁ. Etenettha dukkhasukhapaṭipakkhabhūtaṁ",
  "atk-s0517a2:715_1": "tatiyavedanaṁ dīpeti, na dukkhasukhābhāvamattaṁ. Tatiyavedanā nāma adukkhamasukhā,",
  "atk-s0517a2:715_2": "upekkhātipi vuccati. Sā iṭṭhāniṭṭhaviparītānubhavanalakkhaṇā. Upekkhāsatipārisuddhinti",
  "atk-s0517a2:715_3": "upekkhāya janitasatipārisuddhiṁ. Imasmiñhi jhāne suparisuddhā sati, yā ca tassā satiyā",
  "atk-s0517a2:715_4": "pārisuddhi, sā upekkhāya katā, na aññena. Tasmā etaṁ “upekkhāsatipārisuddhi”nti vuccati.",
  "atk-s0517a2:715_5": "Yāya ca upekkhāya ettha satiyā pārisuddhi hoti, sā atthato tatramajjhattatāti veditabbā.",
  "atk-s0517a2:715_6": "Na kevalañcettha tāya satiyeva parisuddhā, apica kho sabbepi sampayuttadhammā, satisīsena pana desanā vuttā.",
  "atk-s0517a2:716_0": "Tattha kiñcāpi ayaṁ upekkhā heṭṭhāpi tīsu jhānesu vijjati, yathā pana divā sūriyappabhābhibhavā",
  "atk-s0517a2:716_1": "sommabhāvena ca attano upakārakattena vā sabhāgāya rattiyā alābhā divā vijjamānāpi",
  "atk-s0517a2:716_2": "candalekhā aparisuddhā hoti apariyodātā, evamayampi tatramajjhattupekkhācandalekhā",
  "atk-s0517a2:716_3": "vitakkādipaccanīkadhammatejābhibhavā sabhāgāya ca upekkhāvedanārattiyā alābhā vijjamānāpi",
  "atk-s0517a2:716_4": "paṭhamajjhānādibhede aparisuddhā hoti. Tassā ca aparisuddhāya divā aparisuddhacandalekhāya",
  "atk-s0517a2:716_5": "pabhā viya sahajātāpi satiādayo aparisuddhāva honti. Tasmā tesu ekampi “upekkhāsatipārisuddhi”nti",
  "atk-s0517a2:716_6": "na vuttaṁ. Idha pana vitakkādipaccanīkatejābhibhavābhāvā sabhāgāya ca upekkhāvedanārattiyā",
  "atk-s0517a2:716_7": "paṭilābhā ayaṁ tatramajjhattupekkhācandalekhā ativiya parisuddhā. Tassā parisuddhattā",
  "atk-s0517a2:716_8": "parisuddhacandalekhāya pabhā viya sahajātāpi satiādayo parisuddhā honti pariyodātā.",
  "atk-s0517a2:716_9": "Tasmā idameva “upekkhāsatipārisuddhi”nti vuttanti veditabbaṁ. Catutthanti gaṇanānupubbatā",
  "atk-s0517a2:716_10": "catutthaṁ, catutthaṁ uppannantipi catutthaṁ.",
  "atk-s0517a2:717_0": "Imāni cattāri jhānāni pubbabhāgepi nānā, maggakkhaṇepi. Pubbabhāge samāpattivasena",
  "atk-s0517a2:717_1": "nānā, maggakkhaṇe nānāmaggavasena. Ekassa hi paṭhamamaggo paṭhamajjhāniko hoti, dutiyamaggādayopi",
  "atk-s0517a2:717_2": "paṭhamajjhānikā vā dutiyādīsu aññatarajjhānikā vā. Ekassa paṭhamamaggo dutiyādīnaṁ",
  "atk-s0517a2:717_3": "aññatarajjhāniko hoti, dutiyādayopi dutiyādīnaṁ aññatarajjhānikā vā paṭhamajjhānikā",
  "atk-s0517a2:717_4": "vā. Evaṁ cattāropi maggā jhānavasena sadisā vā asadisā vā ekaccasadisā vā honti.",
  "atk-s0517a2:717_5": "Ayaṁ panassa viseso pādakajjhānaniyamena hoti. Paṭhamajjhānalābhino hi paṭhamajjhānā",
  "atk-s0517a2:717_6": "vuṭṭhāya vipassantassa uppannamaggo paṭhamajjhāniko hoti, maggaṅgabojjhaṅgāni panettha",
  "atk-s0517a2:717_7": "paripuṇṇāneva honti. Dutiyajjhānato vuṭṭhāya vipassantassa uppanno dutiyajjhāniko",
  "atk-s0517a2:717_8": "hoti, maggaṅgāni panettha satta honti. Tatiyajjhānato vuṭṭhāya vipassantassa uppanno",
  "atk-s0517a2:717_9": "tatiyajjhāniko, maggaṅgāni panettha satta, bojjhaṅgāni cha honti. Esa nayo catutthajjhānato",
  "atk-s0517a2:717_10": "paṭṭhāya yāva nevasaññānāsaññāyatanā. Āruppe catukkapañcakajjhānaṁ uppajjati, tañca",
  "atk-s0517a2:717_11": "kho lokuttaraṁ, na lokiyanti vuttaṁ. Ettha kathanti? Etthapi paṭhamajjhānādīsu yato",
  "atk-s0517a2:717_12": "vuṭṭhāya sotāpattimaggaṁ paṭilabhitvā arūpasamāpattiṁ bhāvetvā yo āruppe uppanno,",
  "atk-s0517a2:717_13": "taṁjhānikāva tassa tattha tayo maggā uppajjanti. Evaṁ pādakajjhānameva niyameti.",
  "atk-s0517a2:717_14": "Keci pana therā “vipassanāya ārammaṇabhūtā khandhā niyamentī”ti vadanti. Keci “puggalajjhāsayo",
  "atk-s0517a2:717_15": "niyametī”ti vadanti. Keci “vuṭṭhānagāminī vipassanā niyametī”ti vadanti.",
  "atk-s0517a2:718_0": "Tatrāyaṁ anupubbikathā – vipassanāniyamena hi sukkhavipassakassa uppannamaggopi,",
  "atk-s0517a2:718_1": "samāpattilābhino jhānaṁ pādakaṁ akatvā uppannamaggopi, paṭhamajjhānaṁ pādakaṁ katvā",
  "atk-s0517a2:718_2": "pakiṇṇakasaṅkhāre sammasitvā uppāditamaggopi paṭhamajjhānikova hoti, sabbesu satta",
  "atk-s0517a2:718_3": "bojjhaṅgāni aṭṭha maggaṅgāni pañca jhānaṅgāni honti. Tesañhi pubbabhāgavipassanā",
  "atk-s0517a2:718_4": "somanassasahagatāpi upekkhāsahagatāpi hutvā vuṭṭhānakāle saṅkhārupekkhābhāvaṁ pattā",
  "atk-s0517a2:718_5": "somanassasahagatāva hoti.",
  "atk-s0517a2:719_0": "Pañcakanaye dutiyatatiyacatutthajjhānāni pādakāni katvā uppāditamaggesu yathākkameneva",
  "atk-s0517a2:719_1": "jhānaṁ caturaṅgikaṁ tivaṅgikaṁ duvaṅgikañca hoti, sabbesu pana satta maggaṅgāni honti,",
  "atk-s0517a2:719_2": "catutthe cha bojjhaṅgāni. Ayaṁ viseso pādakajjhānaniyamena ceva vipassanāniyamena",
  "atk-s0517a2:719_3": "ca hoti. Tesampi hi pubbabhāgavipassanā somanassasahagatāpi upekkhāsahagatāpi hoti,",
  "atk-s0517a2:719_4": "vuṭṭhānagāminī somanassasahagatāva.",
  "atk-s0517a2:720_0": "Pañcamajjhānaṁ pādakaṁ katvā nibbattitamagge pana upekkhācittekaggatāvasena dve jhānaṅgāni,",
  "atk-s0517a2:720_1": "bojjhaṅgamaggaṅgāni cha satta ceva. Ayampi viseso ubhayaniyamavasena hoti. Imasmiñhi",
  "atk-s0517a2:720_2": "naye pubbabhāgavipassanā somanassasahagatā vā upekkhāsahagatā vā hoti, vuṭṭhānagāminī",
  "atk-s0517a2:720_3": "upekkhāsahagatāva hoti. Arūpajjhānāni pādakāni katvā uppāditamaggepi eseva nayo.",
  "atk-s0517a2:720_4": "Idha pana catukkanaye avitakkavicāramattassa dutiyajjhānassa abhāvā taṁ apanetvā",
  "atk-s0517a2:720_5": "sesānaṁ vasena yojetabbaṁ. Evaṁ pādakajjhānato vuṭṭhāya ye keci saṅkhāre sammasitvā",
  "atk-s0517a2:720_6": "nibbattitamaggassa āsannapadese vuṭṭhitasamāpatti attanā sadisabhāvaṁ karoti bhūmivaṇṇo viya godhāvaṇṇassa.",
  "atk-s0517a2:721_0": "Dutiyattheravāde pana yato yato samāpattito vuṭṭhāya ye ye samāpattidhamme sammasitvā",
  "atk-s0517a2:721_1": "maggo nibbattito hoti, taṁtaṁsamāpattisadisova hoti. Tatrāpi ca vipassanāniyamo vuttanayeneva veditabbo.",
  "atk-s0517a2:722_0": "Tatiyattheravāde attano ajjhāsayānurūpena yaṁ yaṁ jhānaṁ pādakaṁ katvā ye ye jhānadhamme",
  "atk-s0517a2:722_1": "sammasitvā maggo nibbattito, taṁtaṁjhānasadisova hoti. Pādakajjhānaṁ pana sammasitajjhānaṁ",
  "atk-s0517a2:722_2": "vā vinā ajjhāsayamatteneva taṁ na ijjhati. Etthāpi ca vipassanāniyamo vuttanayeneva veditabbo.",
  "atk-s0517a2:723_0": "Ayaṁ vuccati sammāsamādhīti yā imesu catūsu jhānesu ekaggatā, ayaṁ pubbabhāge lokiyo,",
  "atk-s0517a2:723_1": "aparabhāge lokuttaro sammāsamādhi nāma vuccati. Evaṁ lokiyalokuttaravasena dhammasenāpati",
  "atk-s0517a2:723_2": "maggasaccaṁ deseti. Tattha lokiyamagge sabbāneva maggaṅgāni yathānurūpaṁ chasu ārammaṇesu",
  "atk-s0517a2:723_3": "aññatarārammaṇāni honti. Lokuttaramagge pana catusaccappaṭivedhāya pavattassa ariyasāvakassa",
  "atk-s0517a2:723_4": "nibbānārammaṇaṁ avijjānusayasamugghātakaṁ paññācakkhu sammādiṭṭhi, tathā sampannadiṭṭhissa",
  "atk-s0517a2:723_5": "taṁsampayutto tividhamicchāsaṅkappasamugghātako cetaso nibbānapadābhiniropano sammāsaṅkappo,",
  "atk-s0517a2:723_6": "tathā passantassa vitakkentassa ca taṁsampayuttāva catubbidhavacīduccaritasamugghātikā",
  "atk-s0517a2:723_7": "micchāvācāya virati sammāvācā, tathā viramantassa taṁsampayuttāva tividhamicchākammantasamucchedikā",
  "atk-s0517a2:723_8": "micchākammantā virati sammākammanto, tesaṁyeva cassa vācākammantānaṁ vodānabhūtā",
  "atk-s0517a2:723_9": "taṁsampayuttāva kuhanādisamucchedikā micchāājīvā virati sammāājīvo, tassāyevassa",
  "atk-s0517a2:723_10": "sammāvācākammantājīvasaṅkhātāya sīlabhūmiyaṁ patiṭṭhamānassa tadanurūpo taṁsampayuttova",
  "atk-s0517a2:723_11": "kosajjasamucchedako, anuppannuppannānaṁ akusalakusalānaṁ anuppādappahānuppādaṭṭhitisādhako",
  "atk-s0517a2:723_12": "ca vīriyārambho sammāvāyāmo, evaṁ vāyamantassa taṁsampayuttova micchāsativiniddhunako,",
  "atk-s0517a2:723_13": "kāyādīsu kāyānupassanādisādhako ca cetaso asammoso sammāsati. Evaṁ anuttarāya satiyā",
  "atk-s0517a2:723_14": "suvihitacittārakkhassa taṁsampayuttāva micchāsamādhividdhaṁsikā cittekaggatā sammāsamādhi.",
  "atk-s0517a2:723_15": "Esa lokuttaro ariyo aṭṭhaṅgiko maggo.",
  "atk-s0517a2:724_0": "Yo saha lokiyena maggena dukkhanirodhagāminipaṭipadāti saṅkhyaṁ gato, so kho panesa",
  "atk-s0517a2:724_1": "maggo sammādiṭṭhisaṅkappānaṁ vijjāya sesadhammānaṁ caraṇena saṅgahitattā vijjā ceva",
  "atk-s0517a2:724_2": "caraṇañca. Tathā tesaṁ dvinnaṁ vipassanāyānena itaresaṁ samathayānena saṅgahitattā",
  "atk-s0517a2:724_3": "samatho ceva vipassanā ca. Tesaṁ dvinnaṁ paññākkhandhena tadanantarānaṁ tiṇṇaṁ sīlakkhandhena",
  "atk-s0517a2:724_4": "avasesānaṁ tiṇṇaṁ samādhikkhandhena adhipaññāadhisīlaadhicittasikkhāhi ca saṅgahitattā",
  "atk-s0517a2:724_5": "khandhattayañceva sikkhattayañca hoti. Yena samannāgato ariyasāvako dassanasamatthehi",
  "atk-s0517a2:724_6": "cakkhūhi gamanasamatthehi ca pādehi samannāgato addhiko viya vijjācaraṇasampanno",
  "atk-s0517a2:724_7": "hutvā vipassanāyānena kāmasukhallikānuyogaṁ samathayānena attakilamathānuyoganti",
  "atk-s0517a2:724_8": "antadvayaṁ parivajjetvā majjhimapaṭipadaṁ paṭipanno paññākkhandhena mohakkhandhaṁ,",
  "atk-s0517a2:724_9": "sīlakkhandhena dosakkhandhaṁ, samādhikkhandhena ca lobhakkhandhaṁ padālento adhipaññāsikkhāya",
  "atk-s0517a2:724_10": "paññāsampadaṁ, adhisīlasikkhāya sīlasampadaṁ, adhicittasikkhāya samādhisampadanti",
  "atk-s0517a2:724_11": "tisso sampattiyo patvā amataṁ nibbānaṁ sacchikaroti. Ādimajjhapariyosānakalyāṇaṁ",
  "atk-s0517a2:724_12": "sattatiṁsabodhipakkhiyadhammaratanavicittaṁ sammattaniyāmasaṅkhātaṁ ariyabhūmiṁ okkanto hotīti.",
  "atk-s0517a2:725": "Maggasaccaniddesavaṇṇanā niṭṭhitā.",
  "atk-s0517a2:726": "Saccapakiṇṇakavaṇṇanā",
  "atk-s0517a2:727_0": "Catūsu pana saccesu bādhanalakkhaṇaṁ dukkhasaccaṁ, pabhavalakkhaṇaṁ samudayasaccaṁ,",
  "atk-s0517a2:727_1": "santilakkhaṇaṁ nirodhasaccaṁ, niyyānalakkhaṇaṁ maggasaccaṁ, apica pavattipavattakanivattinivattakalakkhaṇāni",
  "atk-s0517a2:727_2": "paṭipāṭiyā. Tathā saṅkhatataṇhāasaṅkhatadassanalakkhaṇāni ca.",
  "atk-s0517a2:728_0": "Kasmā pana cattāreva ariyasaccāni vuttāni anūnāni anadhikānīti ce? Aññassa asambhavato",
  "atk-s0517a2:728_1": "aññatarassa ca anapaneyyabhāvato. Na hi etehi aññaṁ adhikaṁ vā, etesaṁ vā ekampi",
  "atk-s0517a2:728_2": "apanetabbaṁ sambhoti. Yathāha –",
  "atk-s0517a2:729_0": "“Idha, bhikkhave, āgaccheyya samaṇo vā brāhmaṇo vā ‘netaṁ dukkhaṁ ariyasaccaṁ, aññaṁ",
  "atk-s0517a2:729_1": "dukkhaṁ ariyasaccaṁ. Yaṁ samaṇena gotamena desitaṁ, ahametaṁ dukkhaṁ ariyasaccaṁ",
  "atk-s0517a2:729_2": "ṭhapetvā aññaṁ dukkhaṁ ariyasaccaṁ paññapessāmī’ti netaṁ ṭhānaṁ vijjatī”tiādi.",
  "atk-s0517a2:730": "Yathā cāha –",
  "atk-s0517a2:731_0": "“Yo hi koci, bhikkhave, samaṇo vā brāhmaṇo vā evaṁ vadeyya ‘netaṁ dukkhaṁ paṭhamaṁ",
  "atk-s0517a2:731_1": "ariyasaccaṁ, yaṁ samaṇena gotamena desitaṁ, ahametaṁ dukkhaṁ paṭhamaṁ ariyasaccaṁ",
  "atk-s0517a2:731_2": "paccakkhāya aññaṁ dukkhaṁ paṭhamaṁ ariyasaccaṁ paññapessāmī’ti netaṁ ṭhānaṁ vijjatī”tiādi.",
  "atk-s0517a2:732_0": "Apica pavattimācikkhanto bhagavā sahetukaṁ ācikkhi, nivattiñca saupāyaṁ. Iti pavattinivattitadubhayahetūnaṁ",
  "atk-s0517a2:732_1": "etapparamato cattāreva vuttāni. Tathā pariññeyyapahātabbasacchikātabbabhāvetabbānaṁ,",
  "atk-s0517a2:732_2": "taṇhāvatthutaṇhātaṇhānirodhataṇhānirodhūpāyānaṁ, ālayaālayarāmatāālayasamugghātaālayasamugghātūpāyānañca",
  "atk-s0517a2:732_3": "vasenāpi cattāreva vuttānīti.",
  "atk-s0517a2:733_0": "Ettha ca oḷārikattā sabbasattasādhāraṇattā ca suviññeyyanti dukkhasaccaṁ paṭhamaṁ",
  "atk-s0517a2:733_1": "vuttaṁ. Tasseva hetudassanatthaṁ tadanantaraṁ samudayasaccaṁ, hetunirodhā phalanirodhoti",
  "atk-s0517a2:733_2": "ñāpanatthaṁ tato nirodhasaccaṁ, tadadhigamūpāyadassanatthaṁ ante maggasaccaṁ. Bhavasukhassādagadhitānaṁ",
  "atk-s0517a2:733_3": "vā sattānaṁ saṁvegajananatthaṁ paṭhamaṁ dukkhamāha. Taṁ neva akataṁ āgacchati, na",
  "atk-s0517a2:733_4": "issaranimmānādito hoti, ito pana hotīti ñāpanatthaṁ tadanantaraṁ samudayaṁ. Tato",
  "atk-s0517a2:733_5": "sahetukena dukkhena abhibhūtattā saṁviggamānasānaṁ dukkhanissaraṇagavesīnaṁ nissaraṇadassanena",
  "atk-s0517a2:733_6": "assāsajananatthaṁ nirodhaṁ. Tato nirodhādhigamanatthaṁ nirodhasampāpakaṁ magganti ayametesaṁ kamo.",
  "atk-s0517a2:734_0": "Etesu pana bhāro viya dukkhasaccaṁ daṭṭhabbaṁ, bhārādānamiva samudayasaccaṁ, bhāranikkhepanamiva",
  "atk-s0517a2:734_1": "nirodhasaccaṁ, bhāranikkhepanūpāyo viya maggasaccaṁ. Rogo viya vā dukkhasaccaṁ, roganidānamiva",
  "atk-s0517a2:734_2": "samudayasaccaṁ, rogavūpasamo viya nirodhasaccaṁ, bhesajjamiva maggasaccaṁ. Dubbhikkhamiva",
  "atk-s0517a2:734_3": "vā dukkhasaccaṁ, dubbuṭṭhi viya samudayasaccaṁ, subhikkhamiva nirodhasaccaṁ, suvuṭṭhi",
  "atk-s0517a2:734_4": "viya maggasaccaṁ. Apica verīveramūlaverasamugghātaverasamugghātūpāyehi, visarukkharukkhamūlamūlūpacchedatadupacchedūpāyehi,",
  "atk-s0517a2:734_5": "bhayabhayamūlanibbhayatadadhigamūpāyehi, orimatīramahoghapārimatīrataṁsampāpakavāyāmehi",
  "atk-s0517a2:734_6": "ca yojetvāpetāni upamāto veditabbānīti.",
  "atk-s0517a2:735": "Sabbāneva panetāni saccāni paramatthena vedakakārakanibbutagamakābhāvato suññānīti veditabbāni. Tenetaṁ vuccati –",
  "atk-s0517a2:736": "“Dukkhameva hi na koci dukkhito, kārako na kiriyāva vijjati;",
  "atk-s0517a2:737": "Atthi nibbuti na nibbuto pumā, maggamatthi gamako na vijjatī”ti.",
  "atk-s0517a2:738": "Atha vā –",
  "atk-s0517a2:739": "Dhuvasubhasukhattasuññaṁ, purimadvayamattasuññamamatapadaṁ;",
  "atk-s0517a2:740": "Dhuvasukhaattavirahito, maggo iti suññatā tesu.",
  "atk-s0517a2:741_0": "Nirodhasuññāni vā tīṇi, nirodho ca sesattayasuñño. Phalasuñño vā ettha hetu samudaye",
  "atk-s0517a2:741_1": "dukkhassa abhāvato, magge ca nirodhassa, na phalena sagabbho pakativādīnaṁ pakati",
  "atk-s0517a2:741_2": "viya. Hetusuññañca phalaṁ dukkhasamudayānaṁ nirodhamaggānañca asamavāyā, na hetusamavetaṁ",
  "atk-s0517a2:741_3": "hetuphalaṁ samavāyavādīnaṁ dviaṇukādi viya. Tenetaṁ vuccati –",
  "atk-s0517a2:742": "“Tayamidha nirodhasuññaṁ, tayena tenāpi nibbutī suññā;",
  "atk-s0517a2:743": "Suñño phalena hetu, phalampi taṁhetunā suñña”nti.",
  "atk-s0517a2:744": "Sabbāneva saccāni aññamaññasabhāgāni avitathato attasuññato dukkarapaṭivedhato ca. Yathāha –",
  "atk-s0517a2:745_0": "“Taṁ kiṁ maññasi, ānanda, katamaṁ nu kho dukkarataraṁ vā durabhisambhavataraṁ vā,",
  "atk-s0517a2:745_1": "yo dūratova sukhumena tāḷacchiggaḷena asanaṁ atipāteyya poṅkhānupoṅkhaṁ avirādhitaṁ,",
  "atk-s0517a2:745_2": "yo vā sattadhā bhinnassa vālassa koṭiyā koṭiṁ paṭivijjheyyāti? Etadeva, bhante, dukkaratarañceva",
  "atk-s0517a2:745_3": "durabhisambhavatarañca; Yo vā sattadhā bhinnassa vālassa koṭiyā koṭiṁ paṭivijjheyyāti;",
  "atk-s0517a2:745_4": "Atha kho te, ānanda, duppaṭivijjhataraṁ paṭivijjhanti, ye ‘idaṁ dukkha’nti yathābhūtaṁ",
  "atk-s0517a2:745_5": "paṭivijjhanti…pe… ‘ayaṁ dukkhanirodhagāminī paṭipadā’ti yathābhūtaṁ paṭivijjhantī”ti ;",
  "atk-s0517a2:746_0": "Visabhāgāni salakkhaṇavavatthānato. Purimāni ca dve sabhāgāni duravagāhatthena gambhīrattā",
  "atk-s0517a2:746_1": "lokiyattā sāsavattā ca, visabhāgāni phalahetubhedato pariññeyyapahātabbato ca. Pacchimānipi",
  "atk-s0517a2:746_2": "dve sabhāgāni gambhīrattena duravagāhattā lokuttarattā anāsavattā ca, visabhāgāni",
  "atk-s0517a2:746_3": "visayavisayībhedato sacchikātabbabhāvetabbato ca. Paṭhamatatiyāni cāpi sabhāgāni",
  "atk-s0517a2:746_4": "phalāpadesato, visabhāgāni saṅkhatāsaṅkhatato. Dutiyacatutthāni cāpi sabhāgāni hetuapadesato,",
  "atk-s0517a2:746_5": "visabhāgāni ekantakusalākusalato. Paṭhamacatutthāni cāpi sabhāgāni saṅkhatato, visabhāgāni",
  "atk-s0517a2:746_6": "lokiyalokuttarato. Dutiyatatiyāni cāpi sabhāgāni nevasekkhanāsekkhabhāvato, visabhāgāni",
  "atk-s0517a2:746_7": "sārammaṇānārammaṇato.",
  "atk-s0517a2:747": "“Iti evaṁ pakārehi, nayehi ca vicakkhaṇo;",
  "atk-s0517a2:748": "Vijaññā ariyasaccānaṁ, sabhāgavisabhāgata”nti.",
  "atk-s0517a2:749_0": "Sabbameva cettha dukkhaṁ ekavidhaṁ pavattibhāvato, duvidhaṁ nāmarūpato, tividhaṁ",
  "atk-s0517a2:749_1": "kāmarūpārūpūpapattibhavabhedato, catubbidhaṁ catuāhārabhedato, pañcavidhaṁ pañcupādānakkhandhabhedato.",
  "atk-s0517a2:749_2": "Samudayopi ekavidho pavattakabhāvato, duvidho diṭṭhisampayuttāsampayuttato, tividho",
  "atk-s0517a2:749_3": "kāmabhavavibhavataṇhābhedato, catubbidho catumaggappaheyyato, pañcavidho rūpābhinandanādibhedato,",
  "atk-s0517a2:749_4": "chabbidho chataṇhākāyabhedato. Nirodhopi ekavidho asaṅkhatadhātubhāvato, pariyāyato",
  "atk-s0517a2:749_5": "pana duvidho saupādisesaanupādisesato, tividho bhavattayavūpasamato, catubbidho catumaggādhigamanīyato,",
  "atk-s0517a2:749_6": "pañcavidho pañcābhinandanavūpasamato, chabbidho chataṇhākāyakkhayabhedato. Maggopi",
  "atk-s0517a2:749_7": "ekavidho bhāvetabbato, duvidho samathavipassanābhedato, dassanabhāvanābhedato vā,",
  "atk-s0517a2:749_8": "tividho khandhattayabhedato. Ayañhi sappadesattā nagaraṁ viya rajjena nippadesehi",
  "atk-s0517a2:749_9": "tīhi khandhehi saṅgahito. Yathāha –",
  "atk-s0517a2:750_0": "“Na kho, āvuso visākha, ariyena aṭṭhaṅgikena maggena tayo khandhā saṅgahitā, tīhi",
  "atk-s0517a2:750_1": "ca kho, āvuso visākha, khandhehi ariyo aṭṭhaṅgiko maggo saṅgahito. Yā, cāvuso visākha,",
  "atk-s0517a2:750_2": "sammāvācā yo ca sammākammanto yo ca sammāājīvo, ime dhammā sīlakkhandhe saṅgahitā.",
  "atk-s0517a2:750_3": "Yo ca sammāvāyāmo yā ca sammāsati yo ca sammāsamādhi, ime dhammā samādhikkhandhe",
  "atk-s0517a2:750_4": "saṅgahitā. Yā ca sammādiṭṭhi yo ca sammāsaṅkappo, ime dhammā paññākkhandhe saṅgahitā”ti.",
  "atk-s0517a2:751": "Catubbidho sotāpattimaggādivasena.",
  "atk-s0517a2:752_0": "Apica sabbāneva saccāni ekavidhāni avitathattā, abhiññeyyattā vā. Duvidhāni lokiyalokuttarato,",
  "atk-s0517a2:752_1": "saṅkhatāsaṅkhatato vā. Tividhāni dassanabhāvanāhi pahātabbato appahātabbato nevapahātabbanāpahātabbato",
  "atk-s0517a2:752_2": "ca. Catubbidhāni pariññeyyapahātabbasacchikātabbabhāvetabbatoti.",
  "atk-s0517a2:753": "“Evaṁ ariyasaccānaṁ, dubbodhānaṁ budho vidhiṁ;",
  "atk-s0517a2:754": "Anekabhedato jaññā, hitāya ca sukhāya cā”ti.",
  "atk-s0517a2:755": "Saccapakiṇṇakavaṇṇanā niṭṭhitā.",
  "atk-s0517a2:756_0": "Idāni dhammasenāpati bhagavatā desitakkameneva ante saccacatukkaṁ niddisitvā “taṁ",
  "atk-s0517a2:756_1": "ñātaṭṭhena ñāṇa”ntiādinā saccacatukkavasena sutamaye ñāṇaṁ nigametvā dasseti. Evaṁ",
  "atk-s0517a2:756_2": "“sotāvadhāne paññā sutamaye ñāṇa”nti pubbe vuttaṁ sabbaṁ nigametvā dassetīti.",
  "atk-s0517a2:757": "Saddhammappakāsiniyā paṭisambhidāmaggaṭṭhakathāya",
  "atk-s0517a2:758": "Sutamayañāṇaniddesavaṇṇanā niṭṭhitā.",
  "atk-s0517a2:759": "2. Sīlamayañāṇaniddesavaṇṇanā",
  "atk-s0517a2:760_0": "37. Sīlamayañāṇaniddese pañcāti gaṇanaparicchedo. Sīlānīti paricchinnadhammanidassanaṁ.",
  "atk-s0517a2:760_1": "Pariyantapārisuddhisīlantiādi pañcannaṁ sarūpato dassanaṁ. Pariyantapārisuddhītiādīsu",
  "atk-s0517a2:760_2": "yathā nīlavaṇṇayogato vatthampi nīlamassa atthīti nīlanti vuccati, evaṁ gaṇanavasena",
  "atk-s0517a2:760_3": "pariyanto paricchedo assā atthīti pariyantā, upasampannasīle patto anupasampannasīlassa",
  "atk-s0517a2:760_4": "avasānasabbhāvato vā pariyanto avasānaṁ assā atthīti pariyantā. Sapariyantāti vā",
  "atk-s0517a2:760_5": "vattabbe sakāralopo katoti veditabbo “dakaṁ dakāsayā pavisantī”ti ettha ukāralopo",
  "atk-s0517a2:760_6": "viya. Parisuddhabhāvo pārisuddhi, pariyantā ca sā pārisuddhi cāti pariyantapārisuddhi,",
  "atk-s0517a2:760_7": "pariyantapārisuddhisaṅkhātaṁ sīlaṁ pariyantapārisuddhisīlaṁ. Vuttapaṭipakkhena na",
  "atk-s0517a2:760_8": "pariyantāti apariyantā, natthi etissā pariyantotipi apariyantā, vuddho etissā pariyantotipi",
  "atk-s0517a2:760_9": "apariyantā. Samādānato pabhuti akhaṇḍitattā khaṇḍitāpi katapaṭikammattā cittuppādamattakenāpi",
  "atk-s0517a2:760_10": "malena virahitattā ca parisuddhajātimaṇi viya sudhantasuparikammakatasuvaṇṇaṁ viya",
  "atk-s0517a2:760_11": "ca parisuddhattā ariyamaggassa padaṭṭhānabhūtā anūnaṭṭhena paripūṇṇā. Diṭṭhiyā pahīnattā",
  "atk-s0517a2:760_12": "diṭṭhiparāmāsena aggahitattā aparāmaṭṭhā.Ayaṁ te sīle dosoti kenaci codakena parāmasituṁ",
  "atk-s0517a2:760_13": "asakkuṇeyyattā vā aparāmaṭṭhā. Arahattaphalakkhaṇe sabbadarathapaṭippassaddhiyā paṭippassaddhi.",
  "atk-s0517a2:760_14": "Anupasampannānanti anavasesasamādānavasena sīlasampadāya bhusaṁ sampannāti upasampannā,",
  "atk-s0517a2:760_15": "na upasampannā anupasampannā. Tesaṁ anupasampannānaṁ.",
  "atk-s0517a2:761_0": "Pariyantasikkhāpadānanti ettha sikkhitabbaṭṭhena sikkhā, koṭṭhāsaṭṭhena padāni, sikkhitabbakoṭṭhāsānīti",
  "atk-s0517a2:761_1": "attho. Apica sīle patiṭṭhitena uparipattabbattā sabbe kusalā dhammā sikkhā, sīlāni",
  "atk-s0517a2:761_2": "tāsaṁ sikkhānaṁ patiṭṭhaṭṭhena padānīti sikkhānaṁ padattā sikkhāpadāni, pariyantāni",
  "atk-s0517a2:761_3": "sikkhāpadāni etesanti pariyantasikkhāpadā. Tesaṁ pariyantasikkhāpadānaṁ. Ettha ca",
  "atk-s0517a2:761_4": "dve pariyantā sikkhāpadapariyanto ca kālapariyanto ca. Katamo sikkhāpadapariyanto?",
  "atk-s0517a2:761_5": "Upāsakopāsikānaṁ yathāsamādānavasena ekaṁ vā dve vā tīṇi vā cattāri vā pañca vā aṭṭha",
  "atk-s0517a2:761_6": "vā dasa vā sikkhāpadāni honti, sikkhamānasāmaṇerasāmaṇerīnaṁ dasa sikkhāpadāni. Ayaṁ",
  "atk-s0517a2:761_7": "sikkhāpadapariyanto. Katamo kālapariyanto? Upāsakopāsikā dānaṁ dadamānā parivesanapariyantaṁ",
  "atk-s0517a2:761_8": "sīlaṁ samādiyanti, vihāragatā vihārapariyantaṁ sīlaṁ samādiyanti, ekaṁ vā dve vā",
  "atk-s0517a2:761_9": "tayo vā bhiyyo vā rattindivāni paricchedaṁ katvā sīlaṁ samādiyanti. Ayaṁ kālapariyanto.",
  "atk-s0517a2:761_10": "Imesu dvīsu pariyantesu sikkhāpadaṁ pariyantaṁ katvā samādinnaṁ sīlaṁ vītikkamanena",
  "atk-s0517a2:761_11": "vā maraṇena vā paṭippassambhati, kālaṁ pariyantaṁ katvā samādinnaṁ taṁtaṁkālātikkamena paṭippassambhati.",
  "atk-s0517a2:762": "Apariyantasikkhāpadānanti –",
  "atk-s0517a2:763": "“Nava koṭisahassāni, asīti satakoṭiyo;",
  "atk-s0517a2:764": "Paññāsa satasahassāni, chattiṁsa ca punāpare.",
  "atk-s0517a2:765": "“Ete saṁvaravinayā, sambuddhena pakāsitā;",
  "atk-s0517a2:766": "Peyyālamukhena niddiṭṭhā, sikkhā vinayasaṁvare”ti. –",
  "atk-s0517a2:767_0": "Evaṁ gaṇanavasena pariyantānampi sikkhāpadānaṁ anavasesasamādānabhāvavasena lābhayasañātiaṅgajīvitahetu",
  "atk-s0517a2:767_1": "adiṭṭhapariyantabhāvavasena upari rakkhitabbasīlaparicchedābhāvavasena ca natthi",
  "atk-s0517a2:767_2": "etesaṁ pariyantoti apariyantāni. Apariyantāni sikkhāpadāni etesanti apariyantasikkhāpadā.",
  "atk-s0517a2:767_3": "Tesaṁ apariyantasikkhāpadānaṁ, vuddhapariyantasikkhāpadānanti vā attho.",
  "atk-s0517a2:768": "Puthujjanakalyāṇakānantiādīsu –",
  "atk-s0517a2:769": "“Puthūnaṁ jananādīhi, kāraṇehi puthujjano;",
  "atk-s0517a2:770": "Puthujjanantogadhattā, puthuvāyaṁ jano iti”. –",
  "atk-s0517a2:771": "Vuttaputhujjanalakkhaṇānatikkamepi –",
  "atk-s0517a2:772": "“Duve puthujjanā vuttā, buddhenādiccabandhunā;",
  "atk-s0517a2:773": "Andho puthujjano eko, kalyāṇeko puthujjano”ti. –",
  "atk-s0517a2:774_0": "Vuttaputhujjanadvaye kalyāṇadhammasamāgamena andhaputhujjanabhāvaṁ atikkamma kalyāṇaputhujjanabhāve",
  "atk-s0517a2:774_1": "ṭhitānaṁ puthujjanakalyāṇakānaṁ kalyāṇaputhujjanānanti vuttaṁ hoti. Puthujjanesu",
  "atk-s0517a2:774_2": "vā kalyāṇakānaṁ puthujjanakalyāṇakānaṁ.",
  "atk-s0517a2:775_0": "Kusaladhamme yuttānanti ettha kusalasaddo tāva ārogyānavajjachekasukhavipākesu dissati.",
  "atk-s0517a2:775_1": "Ayañhi “kacci nu bhoto kusalaṁ, kacci bhoto anāmaya”ntiādīsu ārogye dissati. “Katamo",
  "atk-s0517a2:775_2": "pana, bhante, kāyasamācāro kusalo? Yo kho, mahārāja, kāyasamācāro anavajjo”ti ca",
  "atk-s0517a2:775_3": "“puna caparaṁ, bhante, etadānuttariyaṁ yathā bhagavā dhammaṁ deseti kusalesu dhammesū”ti",
  "atk-s0517a2:775_4": "ca evamādīsu anavajje. “Kusalo tvaṁ rathassa aṅgapaccaṅgānaṁ, kusalā naccagītassa",
  "atk-s0517a2:775_5": "sikkhitā cāturitthiyo”tiādīsu cheke. “Kusalānaṁ, bhikkhave, dhammānaṁ samādānahetu.",
  "atk-s0517a2:775_6": "Kusalassa kammassa katattā upacitattā”tiādīsu sukhavipāke. Svāyamidha ārogyepi anavajjepi",
  "atk-s0517a2:775_7": "sukhavipākepi vaṭṭati.",
  "atk-s0517a2:776_0": "Vacanattho panettha kucchite pāpake dhamme salayanti calayanti kampenti viddhaṁsentīti",
  "atk-s0517a2:776_1": "kusalā. Kucchitena vā ākārena sayanti pavattantīti kusā, te kuse lunanti chindantīti",
  "atk-s0517a2:776_2": "kusalā. Kucchitānaṁ vā sānato tanukaraṇato kusaṁ ñāṇaṁ. Tena kusena lātabbā gahetabbā",
  "atk-s0517a2:776_3": "pavattetabbāti kusalā, yathā vā kusā ubhayabhāgagataṁ hatthappadesaṁ lunanti, evamimepi",
  "atk-s0517a2:776_4": "uppannānuppannabhāvena ubhayabhāgagataṁ saṁkilesapakkhaṁ lunanti, tasmā kusā viya",
  "atk-s0517a2:776_5": "lunantīti kusalā. Apica ārogyaṭṭhena anavajjaṭṭhena kosallasambhūtaṭṭhena vā kusalā.",
  "atk-s0517a2:776_6": "Idha pana yasmā vipassanākusalameva adhippetaṁ, tasmā sese vihāya tasseva dassanatthaṁ",
  "atk-s0517a2:776_7": "“kusaladhamme”ti ekavacanaṁ katanti veditabbaṁ. Vipassanākusaladhamme sātaccakiriyatāya",
  "atk-s0517a2:776_8": "sakkaccakāritāya ca yuttānanti attho.",
  "atk-s0517a2:777_0": "Sekkhapariyante paripūrakārīnanti ettha tīsu sikkhāsu jātātipi sekkhā, sattannaṁ",
  "atk-s0517a2:777_1": "sekkhānaṁ etetipi sekkhā, sayameva sikkhantītipi sekkhā. Sotāpattimaggaphalasakadāgāmimaggaphalaanāgāmimaggaphalaarahattamaggadhammā.",
  "atk-s0517a2:777_2": "Te sekkhā dhammā pariyante avasāne etassa, te vā sekkhā dhammā pariyanto paricchedo",
  "atk-s0517a2:777_3": "etassāti sekkhapariyanto. Tasmiṁ sekkhapariyante dhammeti sambandho. Paripūraṁ paripuṇṇataṁ",
  "atk-s0517a2:777_4": "karontīti paripūrakārino, paripūrakāro paripūrakiriyā etesaṁ atthīti vā paripūrakārino.",
  "atk-s0517a2:777_5": "Tesaṁ sotāpattimaggassa pubbabhāgabhūte sekkhapariyante paṭipadādhamme vipassanāpāripūriyā",
  "atk-s0517a2:777_6": "paripūrakārīnaṁ. Kāye ca jīvite ca anapekkhānanti ettha kāyeti sarīre. Sarīrañhi",
  "atk-s0517a2:777_7": "asucisañcayato kucchitānañca kesādīnaṁ cakkhurogādīnañca rogasatānaṁ āyabhūtattā",
  "atk-s0517a2:777_8": "kāyoti vuccati. Jīviteti jīvitindriye. Tañhi jīvanti tenāti jīvitanti vuccati. Natthi",
  "atk-s0517a2:777_9": "etesaṁ apekkhāti anapekkhā, nissinehāti attho. Tesaṁ tasmiṁ kāye ca jīvite ca anapekkhānaṁ.",
  "atk-s0517a2:778_0": "Idāni tesaṁ tesu anapekkhattassa kāraṇaṁ dassento pariccattajīvitānanti āha. Bhagavato",
  "atk-s0517a2:778_1": "ācariyassa vā sakajīvitapariccāgeneva hi te kilamamānepi kāye vinassamānepi jīvite",
  "atk-s0517a2:778_2": "anapekkhā hontīti. Sattannaṁ sekkhānanti sikkhantīti sekkhāti laddhanāmānaṁ sotāpattimaggaṭṭhādīnaṁ",
  "atk-s0517a2:778_3": "sattannaṁ ariyapuggalānaṁ. Tathāgatasāvakānanti tathāgatassa sāvakānaṁ. Aṭṭhapi hi",
  "atk-s0517a2:778_4": "ariyapuggalā savanante ariyāya jātiyā jātattā bhagavato desanaṁ anusiṭṭhiṁ aveccappasādayogena",
  "atk-s0517a2:778_5": "sakkaccaṁ suṇantīti sāvakā. Tesupi arahattaphalaṭṭheyeva visesetvā dassento khīṇāsavānanti",
  "atk-s0517a2:778_6": "āha, arahattamaggañāṇena parikkhīṇasabbāsavānanti attho. Paccekabuddhānanti taṁ taṁ",
  "atk-s0517a2:778_7": "kāraṇaṁ paṭicca ekova anācariyako catusaccaṁ bujjhitavāti paccekabuddho. Tādisānaṁ paccekabuddhānaṁ.",
  "atk-s0517a2:779_0": "Tathāgatānanti ettha aṭṭhahi kāraṇehi bhagavā tathāgato – tathā āgatoti tathāgato,",
  "atk-s0517a2:779_1": "tathā gatoti tathāgato, tathalakkhaṇaṁ āgatoti tathāgato, tathadhamme yāthāvato abhisambuddhoti",
  "atk-s0517a2:779_2": "tathāgato, tathadassitāya tathāgato, tathavāditāya tathāgato, tathā kāritāya tathāgato,",
  "atk-s0517a2:779_3": "abhibhavanaṭṭhena tathāgato.",
  "atk-s0517a2:780_0": "Kathaṁ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0517a2:780_1": "sammāsambuddhā āgatā. Kiṁ vuttaṁ hoti? Yenābhinīhārena purimakā bhagavanto āgatā,",
  "atk-s0517a2:780_2": "teneva amhākampi bhagavā āgato. Atha vā yathā purimakā bhagavanto dānasīlanekkhammapaññāvīriyakhantisaccādhiṭṭhānamettupekkhāsaṅkhātā",
  "atk-s0517a2:780_3": "dasa pāramiyo, dasa upapāramiyo, dasa paramatthapāramiyoti samatiṁsa pāramiyo pūretvā",
  "atk-s0517a2:780_4": "aṅgapariccāgaṁ nayanadhanarajjaputtadārapariccāganti ime pañca mahāpariccāge pariccajitvā,",
  "atk-s0517a2:780_5": "pubbayogapubbacariyadhammakkhānañātatthacariyādayo pūretvā buddhicariyāya koṭiṁ patvā",
  "atk-s0517a2:780_6": "āgatā, tathā amhākampi bhagavā āgato. Yathā ca purimakā bhagavanto cattāro satipaṭṭhāne",
  "atk-s0517a2:780_7": "cattāro sammappadhāne cattāro iddhipāde pañcindriyāni pañca balāni satta bojjhaṅge",
  "atk-s0517a2:780_8": "ariyaṁ aṭṭhaṅgikaṁ maggaṁ bhāvetvā brūhetvā āgatā, tathā amhākampi bhagavā āgatoti tathāgato.",
  "atk-s0517a2:781": "“Yatheva dīpaṅkarabuddhaādayo, sabbaññubhāvaṁ munayo idhāgatā;",
  "atk-s0517a2:782": "Tathā ayaṁ sakyamunīpi āgato, tathāgato vuccati tena cakkhumā”ti.",
  "atk-s0517a2:783_0": "Kathaṁ tathā gatoti tathāgato? Yathā sampatijātā purimakā bhagavanto gatā. Kathañca",
  "atk-s0517a2:783_1": "te gatā? Te hi sampatijātā samehi pādehi pathaviyaṁ patiṭṭhāya uttarenamukhā sattapadavītihārena",
  "atk-s0517a2:783_2": "gatā. Yathāha “sampatijāto, ānanda, bodhisatto samehi pādehi pathaviyaṁ patiṭṭhahitvā",
  "atk-s0517a2:783_3": "uttarābhimukho sattapadavītihārena gacchati setamhi chatte anudhārayamāne, sabbā",
  "atk-s0517a2:783_4": "ca disā anuviloketi, āsabhiñca vācaṁ bhāsati ‘aggohamasmi lokassa, jeṭṭhohamasmi",
  "atk-s0517a2:783_5": "lokassa, seṭṭhohamasmi lokassa, ayamantimā jāti, natthi dāni punabbhavo”’ti. Tañcassa",
  "atk-s0517a2:783_6": "gamanaṁ tathaṁ ahosi avitathaṁ anekesaṁ visesādhigamānaṁ pubbanimittabhāvena. Yañhi",
  "atk-s0517a2:783_7": "so sampatijāto samehi pādehi patiṭṭhahi, idamassa caturiddhipādapaṭilābhassa pubbanimittaṁ,",
  "atk-s0517a2:783_8": "uttaramukhabhāvo panassa sabbalokuttarabhāvassa pubbanimittaṁ, sattapadavītihāro",
  "atk-s0517a2:783_9": "sattabojjhaṅgaratanapaṭilābhassa pubbanimittaṁ, “suvaṇṇadaṇḍā vītipatanti cāmarā”ti",
  "atk-s0517a2:783_10": "ettha vuttacāmarukkhepo pana sabbatitthiyanimmathanassa pubbanimittaṁ, setacchattadhāraṇaṁ",
  "atk-s0517a2:783_11": "arahattaphalavimuttivaravimalasetacchattapaṭilābhassa pubbanimittaṁ, sabbādisānuvilokanaṁ",
  "atk-s0517a2:783_12": "sabbaññutānāvaraṇañāṇapaṭilābhassa pubbanimittaṁ, āsabhivācābhāsanaṁ pana appaṭivattiyavaradhammacakkappavattanassa",
  "atk-s0517a2:783_13": "pubbanimittaṁ. Tathāyaṁ bhagavāpi gato. Tañcassa gamanaṁ tathaṁ ahosi avitathaṁ tesaṁyeva",
  "atk-s0517a2:783_14": "visesādhigamānaṁ pubbanimittabhāvena. Tenāhu porāṇā –",
  "atk-s0517a2:784": "“Muhuttajātova gavaṁpatī yathā, samehi pādehi phusī vasundharaṁ;",
  "atk-s0517a2:785": "So vikkamī satta padāni gotamo, setañca chattaṁ anudhārayuṁ marū.",
  "atk-s0517a2:786": "“Gantvāna so satta padāni gotamo, disā vilokesi samā samantato;",
  "atk-s0517a2:787": "Aṭṭhaṅgupetaṁ giramabbhudīrayi, sīho yathā pabbatamuddhaniṭṭhito”ti.",
  "atk-s0517a2:788": "Evaṁ tathā gatoti tathāgato.",
  "atk-s0517a2:789_0": "Atha vā yathā purimakā bhagavanto, ayampi bhagavā tatheva nekkhammena kāmacchandaṁ…pe…",
  "atk-s0517a2:789_1": "paṭhamajjhānena nīvaraṇe…pe… aniccānupassanāya niccasaññaṁ…pe… arahattamaggena sabbakilese",
  "atk-s0517a2:789_2": "pahāya gato. Evampi tathā gatoti tathāgato.",
  "atk-s0517a2:790_0": "Kathaṁ tathalakkhaṇaṁ āgatoti tathāgato? Pathavīdhātuyā kakkhaḷattalakkhaṇaṁ tathaṁ",
  "atk-s0517a2:790_1": "avitathaṁ, āpodhātuyā paggharaṇalakkhaṇaṁ, tejodhātuyā uṇhattalakkhaṇaṁ, vāyodhātuyā",
  "atk-s0517a2:790_2": "vitthambhanalakkhaṇaṁ, ākāsadhātuyā asamphuṭṭhalakkhaṇaṁ, viññāṇadhātuyā vijānanalakkhaṇaṁ.",
  "atk-s0517a2:791": "Rūpassa ruppanalakkhaṇaṁ, vedanāya vedayitalakkhaṇaṁ, saññāya sañjānanalakkhaṇaṁ, saṅkhārānaṁ abhisaṅkharaṇalakkhaṇaṁ, viññāṇassa vijānanalakkhaṇaṁ.",
  "atk-s0517a2:792": "Vitakkassa abhiniropanalakkhaṇaṁ, vicārassa anumajjanalakkhaṇaṁ, pītiyā pharaṇalakkhaṇaṁ, sukhassa sātalakkhaṇaṁ, cittekaggatāya avikkhepalakkhaṇaṁ, phassassa phusanalakkhaṇaṁ.",
  "atk-s0517a2:793": "Saddhindriyassa adhimokkhalakkhaṇaṁ, vīriyindriyassa paggahalakkhaṇaṁ, satindriyassa upaṭṭhānalakkhaṇaṁ, samādhindriyassa avikkhepalakkhaṇaṁ, paññindriyassa pajānanalakkhaṇaṁ.",
  "atk-s0517a2:794": "Saddhābalassa assaddhiye akampiyalakkhaṇaṁ, vīriyabalassa kosajje, satibalassa muṭṭhassacce, samādhibalassa uddhacce, paññābalassa avijjāya akampiyalakkhaṇaṁ.",
  "atk-s0517a2:795_0": "Satisambojjhaṅgassa upaṭṭhānalakkhaṇaṁ, dhammavicayasambojjhaṅgassa pavicayalakkhaṇaṁ,",
  "atk-s0517a2:795_1": "vīriyasambojjhaṅgassa paggahalakkhaṇaṁ, pītisambojjhaṅgassa pharaṇalakkhaṇaṁ, passaddhisambojjhaṅgassa",
  "atk-s0517a2:795_2": "upasamalakkhaṇaṁ, samādhisambojjhaṅgassa avikkhepalakkhaṇaṁ, upekkhāsambojjhaṅgassa",
  "atk-s0517a2:795_3": "paṭisaṅkhānalakkhaṇaṁ.",
  "atk-s0517a2:796_0": "Sammādiṭṭhiyā dassanalakkhaṇaṁ, sammāsaṅkappassa abhiniropanalakkhaṇaṁ, sammāvācāya",
  "atk-s0517a2:796_1": "pariggahalakkhaṇaṁ, sammākammantassa samuṭṭhānalakkhaṇaṁ, sammāājīvassa vodānalakkhaṇaṁ,",
  "atk-s0517a2:796_2": "sammāvāyāmassa paggahalakkhaṇaṁ, sammāsatiyā upaṭṭhānalakkhaṇaṁ, sammāsamādhissa avikkhepalakkhaṇaṁ.",
  "atk-s0517a2:797_0": "Avijjāya aññāṇalakkhaṇaṁ, saṅkhārānaṁ cetanālakkhaṇaṁ, viññāṇassa vijānanalakkhaṇaṁ,",
  "atk-s0517a2:797_1": "nāmassa namanalakkhaṇaṁ, rūpassa ruppanalakkhaṇaṁ, saḷāyatanassa āyatanalakkhaṇaṁ,",
  "atk-s0517a2:797_2": "phassassa phusanalakkhaṇaṁ, vedanāya vedayitalakkhaṇaṁ, taṇhāya hetulakkhaṇaṁ, upādānassa",
  "atk-s0517a2:797_3": "gahaṇalakkhaṇaṁ, bhavassa āyūhanalakkhaṇaṁ, jātiyā nibbattilakkhaṇaṁ, jarāya jīraṇalakkhaṇaṁ,",
  "atk-s0517a2:797_4": "maraṇassa cutilakkhaṇaṁ.",
  "atk-s0517a2:798_0": "Dhātūnaṁ suññatālakkhaṇaṁ, āyatanānaṁ āyatanalakkhaṇaṁ, satipaṭṭhānānaṁ upaṭṭhānalakkhaṇaṁ,",
  "atk-s0517a2:798_1": "sammappadhānānaṁ padahanalakkhaṇaṁ, iddhipādānaṁ ijjhanalakkhaṇaṁ, indriyānaṁ adhipatilakkhaṇaṁ,",
  "atk-s0517a2:798_2": "balānaṁ akampiyalakkhaṇaṁ, bojjhaṅgānaṁ niyyānalakkhaṇaṁ, maggassa hetulakkhaṇaṁ.",
  "atk-s0517a2:799": "Saccānaṁ tathalakkhaṇaṁ, samathassa avikkhepalakkhaṇaṁ, vipassanāya anupassanālakkhaṇaṁ, samathavipassanānaṁ ekarasalakkhaṇaṁ, yuganaddhānaṁ anativattanalakkhaṇaṁ.",
  "atk-s0517a2:800": "Sīlavisuddhiyā saṁvaralakkhaṇaṁ, cittavisuddhiyā avikkhepalakkhaṇaṁ, diṭṭhivisuddhiyā dassanalakkhaṇaṁ.",
  "atk-s0517a2:801": "Khaye ñāṇassa samucchedalakkhaṇaṁ, anuppāde ñāṇassa passaddhilakkhaṇaṁ.",
  "atk-s0517a2:802_0": "Chandassa mūlalakkhaṇaṁ, manasikārassa samuṭṭhānalakkhaṇaṁ, phassassa samodhānalakkhaṇaṁ,",
  "atk-s0517a2:802_1": "vedanāya samosaraṇalakkhaṇaṁ, samādhissa pamukhalakkhaṇaṁ, satiyā ādhipateyyalakkhaṇaṁ,",
  "atk-s0517a2:802_2": "paññāya tatuttarilakkhaṇaṁ, vimuttiyā sāralakkhaṇaṁ, amatogadhassa nibbānassa pariyosānalakkhaṇaṁ",
  "atk-s0517a2:802_3": "tathaṁ avitathaṁ. Etaṁ tathalakkhaṇaṁ ñāṇagatiyā āgato avirajjhitvā patto anuppattoti",
  "atk-s0517a2:802_4": "tathāgato. Evaṁ tathalakkhaṇaṁ āgatoti tathāgato.",
  "atk-s0517a2:803_0": "Kathaṁ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0517a2:803_1": "ariyasaccāni. Yathāha – “cattārimāni, bhikkhave, tathāni avitathāni anaññathāni.",
  "atk-s0517a2:803_2": "Katamāni cattāri? ‘Idaṁ dukkha’nti, bhikkhave, tathametaṁ avitathametaṁ anaññathameta”nti",
  "atk-s0517a2:803_3": "vitthāro. Tāni ca bhagavā abhisambuddhoti tathānaṁ abhisambuddhattā tathāgatoti vuccati.",
  "atk-s0517a2:803_4": "Abhisambodhattho hi ettha gatasaddo.",
  "atk-s0517a2:804_0": "Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0517a2:804_1": "saṅkhārānaṁ avijjāpaccayasambhūtasamudāgataṭṭho tatho avitatho anaññatho. Tathā avijjāya",
  "atk-s0517a2:804_2": "saṅkhārānaṁ paccayaṭṭho tatho avitatho anaññatho…pe… jātiyā jarāmaraṇassa paccayaṭṭho",
  "atk-s0517a2:804_3": "tatho avitatho anaññatho. Taṁ sabbaṁ bhagavā abhisambuddho. Tasmāpi tathānaṁ abhisambuddhattā",
  "atk-s0517a2:804_4": "tathāgato. Evaṁ tathadhamme yāthāvato abhisambuddhoti tathāgato.",
  "atk-s0517a2:805_0": "Kathaṁ tathadassitāya tathāgato? Bhagavā yaṁ sadevake loke…pe… sadevamanussāya aparimāṇāsu",
  "atk-s0517a2:805_1": "lokadhātūsu aparimāṇānaṁ sattānaṁ cakkhudvāre āpāthaṁ āgacchantaṁ rūpārammaṇaṁ nāma",
  "atk-s0517a2:805_2": "atthi, taṁ sabbākārena jānāti passati. Evaṁ jānatā passatā ca tena taṁ iṭṭhāniṭṭhādivasena",
  "atk-s0517a2:805_3": "vā diṭṭhasutamutaviññātesu labbhamānakapadavasena vā “katamaṁ taṁ rūpaṁ rūpāyatanaṁ?",
  "atk-s0517a2:805_4": "Yaṁ rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ nīlaṁ",
  "atk-s0517a2:805_5": "pītaka”ntiādinā nayena anekehi nāmehi terasahi vārehi dvipaññāsāya nayehi vibhajjamānaṁ",
  "atk-s0517a2:805_6": "tathameva hoti, vitathaṁ natthi. Esa nayo sotadvārādīsupi āpāthamāgacchantesu saddādīsu.",
  "atk-s0517a2:805_7": "Vuttampi cetaṁ bhagavatā “yaṁ, bhikkhave, sadevakassa lokassa…pe… sadevamanussāya",
  "atk-s0517a2:805_8": "diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tamahaṁ jānāmi,",
  "atk-s0517a2:805_9": "tamahaṁ abbhaññāsiṁ, taṁ tathāgatassa viditaṁ, taṁ tathāgato na upaṭṭhāsī”ti. Evaṁ",
  "atk-s0517a2:805_10": "tathadassitāya tathāgato. Tattha tathadassīatthe tathāgatoti padasambhavo veditabbo.",
  "atk-s0517a2:806_0": "Kathaṁ tathavāditāya tathāgato? Yaṁ rattiṁ bhagavā bodhimaṇḍe aparājitapallaṅke nisinno",
  "atk-s0517a2:806_1": "catunnaṁ mārānaṁ matthakaṁ madditvā anuttaraṁ sammāsambodhiṁ abhisambuddho, yañca",
  "atk-s0517a2:806_2": "rattiṁ yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe",
  "atk-s0517a2:806_3": "kāle paṭhamabodhiyāpi majjhimabodhiyāpi pacchimabodhiyāpi yaṁ bhagavatā bhāsitaṁ",
  "atk-s0517a2:806_4": "suttaṁ geyyaṁ…pe… vedallaṁ, taṁ sabbaṁ atthato ca byañjanato ca anavajjaṁ anupavajjaṁ",
  "atk-s0517a2:806_5": "anūnamanadhikaṁ sabbākāraparipuṇṇaṁ rāgamadanimmadanaṁ dosamohamadanimmadanaṁ, natthi",
  "atk-s0517a2:806_6": "tattha vālaggamattampi pakkhalitaṁ, sabbaṁ taṁ ekamuddikāya lañchitaṁ viya, ekanāḷikāya",
  "atk-s0517a2:806_7": "mitaṁ viya, ekatulāya tulitaṁ viya, ca tathameva hoti. Yathāha “yañca, cunda, rattiṁ",
  "atk-s0517a2:806_8": "tathāgato anuttaraṁ sammāsambodhiṁ abhisambujjhati, yañca rattiṁ anupādisesāya nibbānadhātuyā",
  "atk-s0517a2:806_9": "parinibbāyati, yaṁ etasmiṁ antare bhāsati lapati niddisati, sabbaṁ taṁ tathameva",
  "atk-s0517a2:806_10": "hoti, no aññathā. Tasmā ‘tathāgato’ti vuccatī”ti. Gadaattho hi ettha gatasaddo. Evaṁ",
  "atk-s0517a2:806_11": "tathavāditāya tathāgato.",
  "atk-s0517a2:807": "Apica āgadanaṁ āgado, vacananti attho. Tatho aviparīto āgado assāti dakārassa takāraṁ katvā tathāgatoti evametasmiṁ atthe padasiddhi veditabbā.",
  "atk-s0517a2:808_0": "Kathaṁ tathākāritāya tathāgato? Bhagavato hi vācāya kāyo anulometi, kāyassāpi vācā,",
  "atk-s0517a2:808_1": "tasmā yathāvādī tathākārī yathākārī tathāvādī ca hoti. Evaṁbhūtassa cassa yathā vācā,",
  "atk-s0517a2:808_2": "kāyopi tathā gato pavattoti attho. Yathā ca kāyo, vācāpi tathā gatā pavattāti tathāgato.",
  "atk-s0517a2:808_3": "Tenevāha – “yathāvādī, bhikkhave, tathāgato tathākārī, yathākārī tathāvādī. Iti yathāvādī",
  "atk-s0517a2:808_4": "tathākārī, yathākārī tathāvādī. Tasmā ‘tathāgato’ti vuccatī”ti. Evaṁ tathākāritāya tathāgato.",
  "atk-s0517a2:809_0": "Kathaṁ abhibhavanaṭṭhena tathāgato? Upari bhavaggaṁ heṭṭhā avīciṁ pariyantaṁ katvā",
  "atk-s0517a2:809_1": "tiriyaṁ aparimāṇāsu lokadhātūsu sabbasatte abhibhavati sīlena samādhinā paññāya vimuttiyā",
  "atk-s0517a2:809_2": "vimuttiñāṇadassanena, na tassa tulā vā pamāṇaṁ vā atthi, atulo appameyyo anuttaro",
  "atk-s0517a2:809_3": "rājādhirājā devānaṁ atidevo sakkānaṁ atisakko brahmānaṁ atibrahmā. Tenāha – “sadevake,",
  "atk-s0517a2:809_4": "bhikkhave, loke…pe… sadevamanussāya tathāgato abhibhū anabhibhūto aññadatthu daso",
  "atk-s0517a2:809_5": "vasavattī. Tasmā ‘tathāgato’ti vuccatī”ti.",
  "atk-s0517a2:810_0": "Tatthevaṁ padasiddhi veditabbā – agado viya agado. Ko panesa? Desanāvilāso ceva puññussayo",
  "atk-s0517a2:810_1": "ca. Tena hesa mahānubhāvo bhisakko dibbāgadena sappe viya sabbaparappavādino sadevakañca",
  "atk-s0517a2:810_2": "lokaṁ abhibhavati. Iti sabbalokābhibhavane tatho aviparīto desanāvilāsamayo ceva",
  "atk-s0517a2:810_3": "puññamayo ca agado assāti dakārassa takāraṁ katvā tathāgatoti veditabbo. Evaṁ abhibhavanaṭṭhena tathāgato.",
  "atk-s0517a2:811_0": "Apica tathāya gatotipi tathāgato, tathaṁ gatotipi tathāgatoti. Gatoti avagato atīto",
  "atk-s0517a2:811_1": "patto paṭipannoti attho. Tattha sakalaṁ lokaṁ tīraṇapariññāya tathāya gato avagatoti",
  "atk-s0517a2:811_2": "tathāgato, lokasamudayaṁ pahānapariññāya tathāya gato atītoti tathāgato, lokanirodhaṁ",
  "atk-s0517a2:811_3": "sacchikiriyāya tathāya gato pattoti tathāgato, lokanirodhagāminipaṭipadaṁ tathaṁ",
  "atk-s0517a2:811_4": "gato paṭipannoti tathāgato. Tena yaṁ vuttaṁ bhagavatā – “loko, bhikkhave, tathāgatena",
  "atk-s0517a2:811_5": "abhisambuddho, lokasmā tathāgato visaṁyutto. Lokasamudayo, bhikkhave, tathāgatena",
  "atk-s0517a2:811_6": "abhisambuddho, lokasamudayo tathāgatassa pahīno. Lokanirodho, bhikkhave, tathāgatena",
  "atk-s0517a2:811_7": "abhisambuddho lokanirodho tathāgatassa sacchikato. Lokanirodhagāminī paṭipadā, bhikkhave,",
  "atk-s0517a2:811_8": "tathāgatena abhisambuddhā, lokanirodhagāminīpaṭipadā tathāgatassa bhāvitā. Yaṁ, bhikkhave,",
  "atk-s0517a2:811_9": "sadevakassa lokassa…pe… anuvicaritaṁ manasā, sabbaṁ taṁ tathāgatena abhisambuddhaṁ.",
  "atk-s0517a2:811_10": "Tasmā ‘tathāgato’ti vuccatī”ti. Tassa evampi attho veditabbo. Idampi ca tathāgatassa",
  "atk-s0517a2:811_11": "tathāgatabhāvadīpane mukhamattameva. Sabbākārena pana tathāgatova tathāgatassa tathāgatabhāvaṁ",
  "atk-s0517a2:811_12": "vaṇṇeyya. Yasmā pana sabbabuddhā tathāgataguṇenāpi samasamā, tasmā sabbesaṁ vasena tathāgatānanti āha.",
  "atk-s0517a2:812_0": "Arahantānanti kilesehi ārakattā, arīnaṁ arānañca hatattā, paccayādīnaṁ arahattā,",
  "atk-s0517a2:812_1": "pāpakaraṇe rahābhāvā tathāgato arahaṁ. Ārakā hi so sabbakilesehi suvidūravidūre ṭhito",
  "atk-s0517a2:812_2": "maggena savāsanānaṁ kilesānaṁ pahīnattāti arahaṁ.",
  "atk-s0517a2:813": "So tato ārakā nāma, yassa yenāsamaṅgitā;",
  "atk-s0517a2:814": "Asamaṅgī ca dosehi, nātho tenārahaṁ mato.",
  "atk-s0517a2:815": "Te cānena kilesārayo maggena hatāti arīnaṁ hatattāpi arahaṁ.",
  "atk-s0517a2:816": "Yasmā rāgādisaṅkhātā, sabbepi arayo hatā;",
  "atk-s0517a2:817": "Paññāsatthena nāthena, tasmāpi arahaṁ mato.",
  "atk-s0517a2:818_0": "Yañcetaṁ avijjābhavataṇhāmayanābhipuññādiabhisaṅkhārānaṁ jarāmaraṇanemi āsavasamudayamayena",
  "atk-s0517a2:818_1": "akkhena vijjhitvā tibhavarathe samāyojitaṁ anādikālappavattaṁ saṁsāracakkaṁ, tassānena",
  "atk-s0517a2:818_2": "bodhimaṇḍe vīriyapādehi sīlapathaviyaṁ patiṭṭhāya saddhāhatthena kammakkhayakaraṁ",
  "atk-s0517a2:818_3": "ñāṇapharasuṁ gahetvā sabbe arā hatāti arānaṁ hatattāpi arahaṁ.",
  "atk-s0517a2:819": "Arā saṁsāracakkassa, hatā ñāṇāsinā yato;",
  "atk-s0517a2:820": "Lokanāthena tenesa, arahanti pavuccati.",
  "atk-s0517a2:821_0": "Aggadakkhiṇeyyattā ca cīvarādipaccaye arahati pūjāvisesañca. Teneva ca uppanne tathāgate",
  "atk-s0517a2:821_1": "ye keci mahesakkhā devamanussā, na te aññattha pūjaṁ karonti. Tathā hi brahmā sahampati",
  "atk-s0517a2:821_2": "sinerumattena ratanadāmena tathāgataṁ pūjesi, yathābalañca aññe devā manussā ca bimbisārakosalarājādayo.",
  "atk-s0517a2:821_3": "Parinibbutampi ca bhagavantaṁ uddissa channavutikoṭidhanaṁ vissajjetvā asokamahārājā",
  "atk-s0517a2:821_4": "sakalajambudīpe caturāsīti vihārasahassāni patiṭṭhāpesi, ko pana vādo aññesaṁ pūjāvisesānanti",
  "atk-s0517a2:821_5": "paccayādīnaṁ arahattāpi arahaṁ.",
  "atk-s0517a2:822": "Pūjāvisesaṁ saha paccayehi, yasmā ayaṁ arahati lokanātho;",
  "atk-s0517a2:823": "Atthānurūpaṁ arahanti loke, tasmā jino arahati nāmametaṁ.",
  "atk-s0517a2:824": "Yathā ca loke ye keci paṇḍitamānino bālā asilokabhayena raho pāpaṁ karonti, evamesa na kadāci karotīti pāpakaraṇe rahābhāvatopi arahaṁ.",
  "atk-s0517a2:825": "Yasmā natthi raho nāma, pāpakammesu tādino;",
  "atk-s0517a2:826": "Rahābhāvena tenesa, arahaṁ iti vissuto.",
  "atk-s0517a2:827": "Evaṁ sabbathāpi –",
  "atk-s0517a2:828": "Ārakattā hatattā ca, kilesārīna so muni;",
  "atk-s0517a2:829": "Hatasaṁsāracakkāro, paccayādīna cāraho;",
  "atk-s0517a2:830": "Na raho karoti pāpāni, arahaṁ tena vuccatīti.",
  "atk-s0517a2:831": "Yasmā pana sabbabuddhā arahattaguṇenāpi samasamā, tasmā sabbesaṁ vasena “arahantāna”nti āha.",
  "atk-s0517a2:832_0": "Sammāsambuddhānanti sammā sāmañca sabbadhammānaṁ buddhattā sammāsambuddho. Tathā",
  "atk-s0517a2:832_1": "hesa sabbadhamme sammā sambuddho, abhiññeyye dhamme abhiññeyyato buddho, pariññeyye",
  "atk-s0517a2:832_2": "dhamme pariññeyyato, pahātabbe dhamme pahātabbato, sacchikātabbe dhamme sacchikātabbato,",
  "atk-s0517a2:832_3": "bhāvetabbe dhamme bhāvetabbato. Tenevāha –",
  "atk-s0517a2:833": "“Abhiññeyyaṁ abhiññātaṁ, bhāvetabbañca bhāvitaṁ;",
  "atk-s0517a2:834": "Pahātabbaṁ pahīnaṁ me, tasmā buddhosmi brāhmaṇā”ti. ;",
  "atk-s0517a2:835_0": "Atha vā cakkhu dukkhasaccaṁ, tassa mūlakāraṇabhāvena samuṭṭhāpikā purimataṇhā samudayasaccaṁ,",
  "atk-s0517a2:835_1": "ubhinnaṁ appavatti nirodhasaccaṁ, nirodhappajānanā paṭipadā maggasaccanti evaṁ ekekapaduddhārenāpi",
  "atk-s0517a2:835_2": "sabbadhamme sammā sāmañca buddho. Esa nayo sotaghānajivhākāyamanesu. Eteneva nayena",
  "atk-s0517a2:835_3": "rūpādīni cha āyatanāni, cakkhuviññāṇādayo cha viññāṇakāyā, cakkhusamphassādayo cha",
  "atk-s0517a2:835_4": "phassā, cakkhusamphassajādayo cha vedanā, rūpasaññādayo cha saññā, rūpasañcetanādayo",
  "atk-s0517a2:835_5": "cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo",
  "atk-s0517a2:835_6": "cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena",
  "atk-s0517a2:835_7": "dasa saññā, kesādayo dvattiṁsākārā, dvādasāyatanāni, aṭṭhārasa dhātuyo, kāmabhavādayo",
  "atk-s0517a2:835_8": "nava bhavā, paṭhamādīni cattāri jhānāni, mettābhāvanādayo catasso appamaññā, catasso",
  "atk-s0517a2:835_9": "arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni",
  "atk-s0517a2:835_10": "ca yojetabbāni. Tatrāyaṁ ekapadayojanā – jarāmaraṇaṁ dukkhasaccaṁ, jāti samudayasaccaṁ,",
  "atk-s0517a2:835_11": "ubhinnaṁ nissaraṇaṁ nirodhasaccaṁ, nirodhappajānanā paṭipadā maggasaccanti evaṁ ekekapaduddhārena",
  "atk-s0517a2:835_12": "sabbadhamme sammā sāmañca buddho anubuddho paṭividdho. Yaṁ vā pana kiñci atthi neyyaṁ",
  "atk-s0517a2:835_13": "nāma, sabbassa sammā sambuddhattā vimokkhantikañāṇavasena sammāsambuddho. Tassa pana",
  "atk-s0517a2:835_14": "vibhāgo upari āvi bhavissatīti. Yasmā pana sabbabuddhā sammāsambuddhaguṇenāpi samasamā,",
  "atk-s0517a2:835_15": "tasmā sabbesaṁ vasena “sammāsambuddhāna”nti āha.",
  "atk-s0517a2:836_0": "38. Idāni pariyantapārisuddhiapariyantapārisuddhisīladvaye ekekameva sīlaṁ pañcadhā",
  "atk-s0517a2:836_1": "bhinditvā dassetuṁ atthi sīlaṁ pariyantaṁ, atthi sīlaṁ apariyantantiādimāha. Itaresu",
  "atk-s0517a2:836_2": "pana tīsu sīlesu tathāvidho bhedo natthīti. Tattha lābhapariyantanti lābhena pariyanto",
  "atk-s0517a2:836_3": "bhedo etassāti lābhapariyantaṁ. Evaṁ sesānipi. Yasoti panettha parivāro. Idhāti imasmiṁ",
  "atk-s0517a2:836_4": "loke. Ekaccoti eko. Lābhahetūti lābhoyeva hetu lābhahetu, tasmā lābhahetutoti vuttaṁ",
  "atk-s0517a2:836_5": "hoti. Hetvatthe nissakkavacanaṁ. “Lābhapaccayā lābhakāraṇā”ti tasseva vevacanaṁ.",
  "atk-s0517a2:836_6": "Hetumeva hi paṭicca etaṁ phalametīti paccayoti ca, phaluppattiṁ kārayatīti kāraṇanti ca vuccati.",
  "atk-s0517a2:837_0": "Yathāsamādinnanti yaṁ yaṁ samādinnaṁ gahitaṁ. Vītikkamatīti ajjhācarati. Evarūpānīti",
  "atk-s0517a2:837_1": "evaṁsabhāvāni, vuttappakārānīti adhippāyo. Sīlānīti gahaṭṭhasīlāni vā hontu pabbajitasīlāni",
  "atk-s0517a2:837_2": "vā, yesaṁ ādimhi vā ante vā ekaṁ bhinnaṁ, tāni pariyante chinnasāṭako viya khaṇḍāni.",
  "atk-s0517a2:837_3": "Yesaṁ vemajjhe ekaṁ bhinnaṁ, tāni majjhe vinividdhasāṭako viya chiddāni. Yesaṁ paṭipāṭiyā",
  "atk-s0517a2:837_4": "dve vā tīṇi vā bhinnāni, tāni piṭṭhiyā vā kucchiyā vā uṭṭhitena dīghavaṭṭādisaṇṭhānena",
  "atk-s0517a2:837_5": "visabhāgavaṇṇena kāḷarattādīnaṁ aññatarasarīravaṇṇā gāvī viya sabalāni. Yesaṁ antarantarā",
  "atk-s0517a2:837_6": "ekekāni bhinnāni, tāni antarantarā visabhāgavaṇṇabinduvicitrā gāvī viya kammāsāni.",
  "atk-s0517a2:837_7": "Avisesena vā sabbānipi sattavidhena methunasaṁyogena kodhūpanāhādīhi ca pāpadhammehi",
  "atk-s0517a2:837_8": "upahatattā khaṇḍāni chiddāni sabalāni kammāsānīti. Tāniyeva taṇhādāsabyato mocetvā",
  "atk-s0517a2:837_9": "bhujissabhāvākaraṇena na bhujissāni. Buddhādīhi viññūhi na pasatthattā na viññuppasatthāni.",
  "atk-s0517a2:837_10": "Taṇhādiṭṭhīhi parāmaṭṭhattā, kenaci vā “ayaṁ te sīlesu doso”ti parāmaṭṭhuṁ sakkuṇeyyatāya",
  "atk-s0517a2:837_11": "parāmaṭṭhāni. Upacārasamādhiṁ appanāsamādhiṁ vā, atha vā maggasamādhiṁ phalasamādhiṁ",
  "atk-s0517a2:837_12": "vā na saṁvattayantīti asamādhisaṁvattanikāni. Na samādhisaṁvattanikānītipi pāṭho.",
  "atk-s0517a2:838_0": "Keci pana “khaṇḍānīti kusalānaṁ dhammānaṁ appatiṭṭhābhūtattā, chiddānītipi evaṁ.",
  "atk-s0517a2:838_1": "Sabalānīti vivaṇṇakaraṇattā, kammāsānītipi evaṁ. Na bhujissānīti taṇhādāsabyaṁ gatattā.",
  "atk-s0517a2:838_2": "Na viññuppasatthānīti kusalehi garahitattā. Parāmaṭṭhānīti taṇhāya gahitattā. Asamādhisaṁvattanikānīti",
  "atk-s0517a2:838_3": "vippaṭisāravatthubhūtattā”ti evamatthaṁ vaṇṇayanti.",
  "atk-s0517a2:839_0": "Na avippaṭisāravatthukānīti vippaṭisārāvahattā avippaṭisārassa patiṭṭhā na hontīti",
  "atk-s0517a2:839_1": "attho. Na pāmojjavatthukānīti avippaṭisārajāya dubbalapītiyā na vatthubhūtāni tassā",
  "atk-s0517a2:839_2": "anāvahattā. Evaṁ sesesupi yojanā kātabbā. Na pītivatthukānīti dubbalapītijāya balavapītiyā",
  "atk-s0517a2:839_3": "na vatthubhūtāni. Na passaddhivatthukānīti balavapītijāya kāyacittapassaddhiyā na",
  "atk-s0517a2:839_4": "vatthubhūtāni. Na sukhavatthukānīti passaddhijassa kāyikacetasikasukhassa na vatthubhūtāni.",
  "atk-s0517a2:839_5": "Na samādhivatthukānīti sukhajassa samādhissa na vatthubhūtāni. Na yathābhūtañāṇadassanavatthukānīti",
  "atk-s0517a2:839_6": "samādhipadaṭṭhānassa yathābhūtañāṇadassanassa na vatthubhūtāni.",
  "atk-s0517a2:840_0": "Na ekantanibbidāyātiādīsu na-kārameva āharitvā “na virāgāyā”tiādinā nayena sesapadehipi",
  "atk-s0517a2:840_1": "yojetabbaṁ. Na virāgāyātiādīsu sanakāro vā pāṭho. Tattha ekantanibbidāyāti ekantena",
  "atk-s0517a2:840_2": "vaṭṭe nibbindanatthāya na saṁvattantīti sambandho. Evaṁ sesesupi yojetabbaṁ. Virāgāyāti",
  "atk-s0517a2:840_3": "vaṭṭe virajjanatthāya. Nirodhāyāti vaṭṭassa nirodhanatthāya. Upasamāyāti nirodhitassa",
  "atk-s0517a2:840_4": "puna anuppattivasena vaṭṭassa upasamanatthāya. Abhiññāyāti vaṭṭassa abhijānanatthāya.",
  "atk-s0517a2:840_5": "Sambodhāyāti kilesaniddāvigamena vaṭṭato pabujjhanatthāya. Nibbānāyāti amatanibbānatthāya.",
  "atk-s0517a2:841_0": "Yathāsamādinnaṁ sikkhāpadaṁ vītikkamāyāti yathāsamādinnassa sikkhāpadassa vītikkamanatthāya.",
  "atk-s0517a2:841_1": "Vibhattivipallāsavasena panettha upayogavacanaṁ kataṁ. Cittampi na uppādetīti cittuppādasuddhiyā",
  "atk-s0517a2:841_2": "sīlassa ativisuddhabhāvadassanatthaṁ vuttaṁ, na pana cittuppādamattena sīlaṁ bhijjati.",
  "atk-s0517a2:841_3": "Kiṁ so vītikkamissatīti kimatthaṁ vītikkamaṁ karissati, neva vītikkamaṁ karissatīti",
  "atk-s0517a2:841_4": "attho. Akhaṇḍānītiādīni heṭṭhā vuttapaṭipakkhanayena veditabbāni. Na khaṇḍānītipi",
  "atk-s0517a2:841_5": "pāṭho. “Ekantanibbidāyā”tiādīsu ekantena vaṭṭe nibbindanatthāyātiādinā nayena yojetabbaṁ.",
  "atk-s0517a2:841_6": "Ettha pana nibbidāyāti vipassanā. Virāgāyāti maggo. Nirodhāya upasamāyāti nibbānaṁ.",
  "atk-s0517a2:841_7": "Abhiññāya sambodhāyāti maggo. Nibbānāyāti nibbānameva. Ekasmiṁ ṭhāne vipassanā, dvīsu",
  "atk-s0517a2:841_8": "maggo, tīsu nibbānaṁ vuttanti evaṁ avatthānakathā veditabbā. Pariyāyena pana sabbānipetāni",
  "atk-s0517a2:841_9": "maggavevacanānipi nibbānavevacanānipi hontiyeva.",
  "atk-s0517a2:842_0": "39. Idāni pariyantāpariyantavasena vijjamānapabhedaṁ dassetvā puna dhammavasena jātivasena",
  "atk-s0517a2:842_1": "paccayavasena sampayuttavasena sīlassa pabhedaṁ dassetuṁ kiṁ sīlantiādimāha. Tattha",
  "atk-s0517a2:842_2": "samuṭṭhāti etenāti samuṭṭhānaṁ. Paccayassetaṁ nāmaṁ. Kiṁ samuṭṭhānamassāti kiṁsamuṭṭhānaṁ.",
  "atk-s0517a2:842_3": "Katinaṁ dhammānaṁ samodhānaṁ samavāyo assāti katidhammasamodhānaṁ.",
  "atk-s0517a2:843_0": "Cetanāsīlanti pāṇātipātādīhi viramantassa, vattapaṭipattiṁ vā pūrentassa cetanā.",
  "atk-s0517a2:843_1": "Cetasikaṁ sīlanti pāṇātipātādīhi viramantassa virati. Apica cetanā sīlaṁ nāma pāṇātipātādīni",
  "atk-s0517a2:843_2": "pajahantassa sattakammapathacetanā. Cetasikaṁ sīlaṁ nāma “abhijjhaṁ loke pahāya vigatābhijjhena",
  "atk-s0517a2:843_3": "cetasā viharatī”tiādinā nayena vuttā anabhijjhāabyāpādasammādiṭṭhidhammā. Saṁvaro",
  "atk-s0517a2:843_4": "sīlanti ettha pañcavidho saṁvaro veditabbo – pātimokkhasaṁvaro, satisaṁvaro, ñāṇasaṁvaro,",
  "atk-s0517a2:843_5": "khantisaṁvaro, vīriyasaṁvaroti. Tattha “iminā pātimokkhasaṁvarena upeto hoti samupeto”ti",
  "atk-s0517a2:843_6": "ayaṁ pātimokkhasaṁvaro. “Rakkhati cakkhundriyaṁ, cakkhundriye saṁvaraṁ āpajjatī”ti ayaṁ satisaṁvaro.",
  "atk-s0517a2:844": "“Yāni sotāni lokasmiṁ, (ajitāti bhagavā;)",
  "atk-s0517a2:845": "Sati tesaṁ nivāraṇaṁ;",
  "atk-s0517a2:846": "Sotānaṁ saṁvaraṁ brūmi, paññāyete pidhīyare”ti. –",
  "atk-s0517a2:847_0": "Ayaṁ ñāṇasaṁvaro. Paccayapaṭisevanampi ettheva samodhānaṁ gacchati. Yo panāyaṁ “khamo",
  "atk-s0517a2:847_1": "hoti sītassa uṇhassā”tiādinā nayena āgato, ayaṁ khantisaṁvaro nāma. Yo cāyaṁ “uppannaṁ",
  "atk-s0517a2:847_2": "kāmavitakkaṁ nādhivāsetī”tiādinā nayena āgato, ayaṁ vīriyasaṁvaro nāma. Ājīvapārisuddhipi",
  "atk-s0517a2:847_3": "ettheva samodhānaṁ gacchati. Iti ayaṁ pañcavidhopi saṁvaro, yā ca pāpabhīrukānaṁ",
  "atk-s0517a2:847_4": "kulaputtānaṁ sampattavatthuto virati, sabbametaṁ saṁvarasīlanti veditabbaṁ. Avītikkamo",
  "atk-s0517a2:847_5": "sīlanti samādinnasīlassa kāyikavācasiko avītikkamo. Idaṁ tāva kiṁ sīlanti pañhassa vissajjanaṁ.",
  "atk-s0517a2:848_0": "Kati sīlānīti pañhassa vissajjane kusalasīlaṁ akusalasīlaṁ abyākatasīlanti ettha",
  "atk-s0517a2:848_1": "yasmā loke tesaṁ tesaṁ sattānaṁ pakati sīlanti vuccati, yaṁ sandhāya “ayaṁ sukhasīlo,",
  "atk-s0517a2:848_2": "ayaṁ dukkhasīlo, ayaṁ kalahasīlo, ayaṁ maṇḍanasīlo”ti bhaṇanti. Tasmā tena pariyāyena",
  "atk-s0517a2:848_3": "atthuddhāravasena akusalasīlamapi sīlanti vuttaṁ. Taṁ pana “sutvāna saṁvare paññā”ti",
  "atk-s0517a2:848_4": "vacanato idhādhippetasīlaṁ na hotīti.",
  "atk-s0517a2:849": "Yasmā pana cetanādibhedassa sīlassa sampayuttacittaṁ samuṭṭhānaṁ, tasmā kusalacittasamuṭṭhānaṁ kusalasīlantiādimāha.",
  "atk-s0517a2:850_0": "Saṁvarasamodhānaṁ sīlanti saṁvarasampayuttakhandhā. Te hi saṁvarena samāgatā missībhūtāti",
  "atk-s0517a2:850_1": "saṁvarasamodhānanti vuttā. Evaṁ avītikkamasamodhānaṁ sīlampi veditabbaṁ. Tathābhāve",
  "atk-s0517a2:850_2": "jātacetanā samodhānaṁ sīlanti saṁvarabhāve avītikkamabhāve jātacetanāsampayuttā khandhā.",
  "atk-s0517a2:850_3": "Yasmā ca tīsupi cetesu taṁsampayuttā dhammā adhippetā, tasmā cetanāsamodhānena cetasikānampi",
  "atk-s0517a2:850_4": "saṅgahitattā cetasikasamodhānasīlaṁ visuṁ na niddiṭṭhanti veditabbaṁ. Heṭṭhā cetanādayo",
  "atk-s0517a2:850_5": "dhammā “sīla”nti vuttā. Na kevalaṁ te eva sīlaṁ, taṁsampayuttā dhammāpi sīlamevāti",
  "atk-s0517a2:850_6": "dassanatthaṁ ayaṁ tiko vuttoti veditabbo.",
  "atk-s0517a2:851_0": "40. Idāni yasmā cetanācetasikā saṁvarāvītikkamāyeva honti na visuṁ, tasmā saṁvarāvītikkameyeva",
  "atk-s0517a2:851_1": "yāva arahattamaggā sādhāraṇakkamena yojento pāṇātipātaṁ saṁvaraṭṭhena sīlaṁ, avītikkamaṭṭhena",
  "atk-s0517a2:851_2": "sīlantiādimāha. Pāṇātipātā veramaṇiādayo hi yasmā attano attano paccanīkaṁ saṁvaranti,",
  "atk-s0517a2:851_3": "taṁ na vītikkamanti ca, tasmā saṁvaraṇato avītikkamanato ca saṁvaraṭṭhena sīlaṁ avītikkamaṭṭhena",
  "atk-s0517a2:851_4": "sīlaṁ nāma hoti. Tattha pāṇātipātaṁ saṁvaraṭṭhenāti pāṇātipātassa pidahanaṭṭhena",
  "atk-s0517a2:851_5": "sīlaṁ. Kiṁ taṁ? Pāṇātipātā veramaṇī. Sā ca taṁ saṁvarantīyeva taṁ na vītikkamatīti",
  "atk-s0517a2:851_6": "avītikkamaṭṭhena sīlaṁ. Evameva adinnādānā veramaṇiādayo anabhijjhāabyāpādasammādiṭṭhiyo yojetabbā.",
  "atk-s0517a2:852_0": "Pāṇātipātantiādīsu pana dasasu akusalakammapathesu pāṇassa atipāto pāṇātipāto. Pāṇavadho",
  "atk-s0517a2:852_1": "pāṇaghātoti vuttaṁ hoti. Pāṇoti cettha vohārato satto, paramatthato jīvitindriyaṁ.",
  "atk-s0517a2:852_2": "Tasmiṁ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ",
  "atk-s0517a2:852_3": "aññataradvārappavattā vadhakacetanā pāṇātipāto. So guṇavirahitesu tiracchānagatādīsu",
  "atk-s0517a2:852_4": "pāṇesu khuddake pāṇe appasāvajjo, mahāsarīre mahāsāvajjo. Kasmā? Payogamahantatāya.",
  "atk-s0517a2:852_5": "Payogasamattepi vatthumahantatāya. Guṇavantesu manussādīsu appaguṇe pāṇe appasāvajjo,",
  "atk-s0517a2:852_6": "mahāguṇe mahāsāvajjo. Sarīraguṇānaṁ pana samabhāve sati kilesānaṁ upakkamānañca mudutāya",
  "atk-s0517a2:852_7": "appasāvajjo, tibbatāya mahāsāvajjoti veditabbo. Tassa pañca sambhārā – pāṇo, pāṇasaññitā,",
  "atk-s0517a2:852_8": "vadhakacittaṁ, upakkamo, tena maraṇanti.",
  "atk-s0517a2:853_0": "Adinnassa ādānaṁ adinnādānaṁ, parasaṁharaṇaṁ, theyyaṁ, corikāti vuttaṁ hoti. Tattha",
  "atk-s0517a2:853_1": "adinnanti parapariggahitaṁ, yattha paro yathākāmakāritaṁ āpajjanto adaṇḍāraho anupavajjo",
  "atk-s0517a2:853_2": "ca hoti, tasmiṁ parapariggahite parapariggahitasaññino tadādāyakaupakkamasamuṭṭhāpikā",
  "atk-s0517a2:853_3": "kāyavacīdvārānaṁ aññataradvārappavattā theyyacetanā adinnādānaṁ. Taṁ hīne parasantake",
  "atk-s0517a2:853_4": "appasāvajjaṁ, paṇīte mahāsāvajjaṁ. Kasmā? Vatthupaṇītatāya. Vatthusamatte sati guṇādhikānaṁ",
  "atk-s0517a2:853_5": "santake vatthusmiṁ mahāsāvajjaṁ, taṁ taṁ guṇādhikaṁ upādāya tato tato hīnaguṇassa",
  "atk-s0517a2:853_6": "santake vatthusmiṁ appasāvajjaṁ. Tassa pañca sambhārā – parapariggahitaṁ, parapariggahitasaññitā",
  "atk-s0517a2:853_7": "theyyacittaṁ, upakkamo, tena haraṇanti.",
  "atk-s0517a2:854": "Kāmesūti methunasamācāresu. Micchācāroti ekantanindito lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesu micchācāro.",
  "atk-s0517a2:855_0": "Tattha agamanīyaṭṭhānaṁ nāma purisānaṁ tāva māturakkhitā, piturakkhitā, mātāpiturakkhitā,",
  "atk-s0517a2:855_1": "bhāturakkhitā, bhaginirakkhitā, ñātirakkhitā, gottarakkhitā, dhammarakkhitā, sārakkhā,",
  "atk-s0517a2:855_2": "saparidaṇḍāti māturakkhitādayo dasa, dhanakkītā, chandavāsinī, bhogavāsinī, paṭavāsinī,",
  "atk-s0517a2:855_3": "odapattakinī, obhatacumbaṭā, dāsī ca, bhariyā ca, kammakārī ca bhariyā ca, dhajāhaṭā",
  "atk-s0517a2:855_4": "muhuttikāti dhanakkītādayo dasāti vīsati itthiyo. Itthīsu pana dvinnaṁ sārakkhasaparidaṇḍānaṁ",
  "atk-s0517a2:855_5": "dasannañca dhanakkītādīnanti dvādasannaṁ itthīnaṁ aññe purisā, idaṁ agamanīyaṭṭhānaṁ nāma.",
  "atk-s0517a2:856_0": "So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne",
  "atk-s0517a2:856_1": "mahāsāvajjo. Tassa cattāro sambhārā – agamanīyavatthu, tasmiṁ sevanacittaṁ, sevanapayogo,",
  "atk-s0517a2:856_2": "maggenamaggapaṭipattiadhivāsananti.",
  "atk-s0517a2:857_0": "Musāti visaṁvādanapurekkhārassa atthabhañjako vacīpayogo, kāyapayogo vā. Visaṁvādanādhippāyena",
  "atk-s0517a2:857_1": "panassa paravisaṁvādakakāyavacīpayogasamuṭṭhāpikā cetanā musāvādo. Aparo nayo – musāti",
  "atk-s0517a2:857_2": "abhūtaṁ atacchaṁ vatthu. Vādoti tassa bhūtato tacchato viññāpanaṁ. Lakkhaṇato pana",
  "atk-s0517a2:857_3": "atathaṁ vatthuṁ tathato paraṁ viññāpetukāmassa tathāviññattisamuṭṭhāpikā cetanā musāvādo.",
  "atk-s0517a2:857_4": "So yamatthaṁ bhañjati, tassa appatāya appasāvajjo, mahantatāya mahāsāvajjo. Apica",
  "atk-s0517a2:857_5": "gahaṭṭhānaṁ attano santakaṁ adātukāmatāya natthītiādinayappavatto appasāvajjo, sakkhinā",
  "atk-s0517a2:857_6": "hutvā atthabhañjanatthaṁ vutto mahāsāvajjo. Pabbajitānaṁ appakampi telaṁ vā sappiṁ",
  "atk-s0517a2:857_7": "vā labhitvā hasādhippāyena “ajja gāme telaṁ nadī maññe sandatī”ti pūraṇakathānayena",
  "atk-s0517a2:857_8": "pavatto appasāvajjo, adiṭṭhaṁyeva pana diṭṭhantiādinā nayena vadantānaṁ mahāsāvajjo.",
  "atk-s0517a2:857_9": "Tassa cattāro sambhārā – atathaṁ vatthu, visaṁvādanacittaṁ, tajjo vāyāmo, parassa",
  "atk-s0517a2:857_10": "tadatthavijānananti.",
  "atk-s0517a2:858_0": "Yāya vācāya yassa taṁ vācaṁ bhāsati, tassa hadaye attano piyabhāvaṁ, parassa ca suññabhāvaṁ",
  "atk-s0517a2:858_1": "karoti, sā pisuṇā vācā. Yāya pana attānampi parampi pharusaṁ karoti, yā vācā sayampi",
  "atk-s0517a2:858_2": "pharusā neva kaṇṇasukhā na hadayasukhā vā, ayaṁ pharusā vācā. Yena samphaṁ palapati",
  "atk-s0517a2:858_3": "niratthakaṁ, so samphappalāpo. Tesaṁ mūlabhūtā cetanāpi pisuṇāvācādināmameva labhati.",
  "atk-s0517a2:858_4": "Sā eva ca idha adhippetāti.",
  "atk-s0517a2:859_0": "Tattha saṁkiliṭṭhacittassa paresaṁ vā bhedāya attano piyakamyatāya vā kāyavacīpayogasamuṭṭhāpikā",
  "atk-s0517a2:859_1": "cetanā pisuṇā vācā. Sā yassa bhedaṁ karoti, tassa appaguṇatāya appasāvajjā, mahāguṇatāya",
  "atk-s0517a2:859_2": "mahāsāvajjā. Tassā cattāro sambhārā – bhinditabbo paro, “iti ime nānā bhavissantī”ti",
  "atk-s0517a2:859_3": "bhedapurekkhāratā vā “iti ahaṁ piyo bhavissāmi vissāsiko”ti piyakamyatā vā, tajjo",
  "atk-s0517a2:859_4": "vāyāmo, tassa tadatthavijānananti. Pare pana abhinne kammapathabhedo natthi, bhinneyeva hoti.",
  "atk-s0517a2:860_0": "Parassa mammacchedakakāyavacīpayogasamuṭṭhāpikā ekantapharusacetanā pharusā vācā.",
  "atk-s0517a2:860_1": "Mammacchedakopi pana payogo cittasaṇhatāya pharusā vācā na hoti. Mātāpitaro hi kadāci",
  "atk-s0517a2:860_2": "puttake evampi vadanti “corā vo khaṇḍākhaṇḍikaṁ karontū”ti. Uppalapattampi ca nesaṁ",
  "atk-s0517a2:860_3": "upari patantaṁ na icchanti. Ācariyupajjhāyā ca kadāci nissitake evaṁ vadanti “kiṁ",
  "atk-s0517a2:860_4": "ime ahirikā anottappino, niddhamatha ne”ti. Atha ca nesaṁ āgamādhigamasampattiṁ icchanti.",
  "atk-s0517a2:860_5": "Yathā ca cittasaṇhatāya pharusā vācā na hoti, evaṁ vacanasaṇhatāya apharusā vācāpi",
  "atk-s0517a2:860_6": "na hoti. Na hi mārāpetukāmassa “imaṁ sukhaṁ sayāpethā”ti vacanaṁ apharusā vācā hoti,",
  "atk-s0517a2:860_7": "cittapharusatāya panesā pharusā vācāva. Sā yaṁ sandhāya pavattitā, tassa appaguṇatāya",
  "atk-s0517a2:860_8": "appasāvajjā, mahāguṇatāya mahāsāvajjā. Tassā tayo sambhārā – akkositabbo paro, kupitacittaṁ, akkosanāti.",
  "atk-s0517a2:861_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0517a2:861_1": "appasāvajjo, āsevanamahantatāya mahāsāvajjo. Tassa dve sambhārā – bhāratayuddhasītāharaṇādiniratthakakathāpurekkhāratā,",
  "atk-s0517a2:861_2": "tathārūpikathākathanañcāti. Pare pana taṁ kathaṁ agaṇhante kammapathabhedo natthi,",
  "atk-s0517a2:861_3": "parena samphappalāpe gahiteyeva hoti.",
  "atk-s0517a2:862_0": "Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.",
  "atk-s0517a2:862_1": "Sā “aho vata idaṁ mamassā”ti evaṁ parabhaṇḍābhijjhāyanalakkhaṇā, adinnādānaṁ viya",
  "atk-s0517a2:862_2": "appasāvajjā mahāsāvajjā ca. Tassa dve sambhārā – parabhaṇḍaṁ, attano pariṇāmanañcāti.",
  "atk-s0517a2:862_3": "Parabhaṇḍavatthuke hi lobhe uppannepi na tāva kammapathabhedo hoti, yāva “aho vata",
  "atk-s0517a2:862_4": "idaṁ mamassā”ti attano na pariṇāmeti.",
  "atk-s0517a2:863_0": "Hitasukhaṁ byāpādayatīti byāpādo. So paravināsāya manopadosalakkhaṇo, pharusā vācā",
  "atk-s0517a2:863_1": "viya appasāvajjo mahāsāvajjo ca. Tassa dve sambhārā – parasatto ca, tassa ca vināsacintāti.",
  "atk-s0517a2:863_2": "Parasattavatthuke hi kodhe uppannepi na tāva kammapathabhedo hoti, yāva “aho vatāyaṁ",
  "atk-s0517a2:863_3": "ucchijjeyya vinasseyyā”ti tassa vināsaṁ na cinteti.",
  "atk-s0517a2:864_0": "Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā",
  "atk-s0517a2:864_1": "nayena viparītadassanalakkhaṇā, samphappalāpo viya appasāvajjā, mahāsāvajjā ca. Apica",
  "atk-s0517a2:864_2": "aniyatā appasāvajjā, niyatā mahāsāvajjā. Tassā dve sambhārā – vatthuno ca gahitākāraviparītatā,",
  "atk-s0517a2:864_3": "yathā ca taṁ gaṇhāti, tathābhāvena tassūpaṭṭhānanti. Tattha natthikāhetukaakiriyadiṭṭhīhi",
  "atk-s0517a2:864_4": "eva kammapathabhedo hoti, na aññadiṭṭhīhi.",
  "atk-s0517a2:865": "Imesaṁ pana dasannaṁ akusalakammapathānaṁ dhammato, koṭṭhāsato, ārammaṇato, vedanāto, mūlatoti pañcahākārehi vinicchayo veditabbo.",
  "atk-s0517a2:866": "Tattha dhammatoti etesu hi satta paṭipāṭiyā cetanādhammāva honti, abhijjhādayo tayo cetanāsampayuttā.",
  "atk-s0517a2:867_0": "Koṭṭhāsatoti paṭipāṭiyā satta, micchādiṭṭhi cāti ime aṭṭha kammapathā eva honti,",
  "atk-s0517a2:867_1": "no mūlāni. Abhijjhābyāpādā kammapathā ceva mūlāni ca. Abhijjhā hi mūlaṁ patvā lobho",
  "atk-s0517a2:867_2": "akusalamūlaṁ hoti, byāpādo doso akusalamūlaṁ.",
  "atk-s0517a2:868_0": "Ārammaṇatoti pāṇātipāto jīvitindriyārammaṇato saṅkhārārammaṇo. Adinnādānaṁ sattārammaṇaṁ",
  "atk-s0517a2:868_1": "vā saṅkhārārammaṇaṁ vā. Micchācāro phoṭṭhabbavasena saṅkhārārammaṇo, sattārammaṇotipi",
  "atk-s0517a2:868_2": "eke. Musāvādo sattārammaṇo vā saṅkhārārammaṇo vā. Tathā pisuṇā vācā. Pharusā vācā",
  "atk-s0517a2:868_3": "sattārammaṇāva samphappalāpo diṭṭhasutamutaviññātavasena sattārammaṇo vā saṅkhārārammaṇo",
  "atk-s0517a2:868_4": "vā. Tathā abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇāva.",
  "atk-s0517a2:869_0": "Vedanātoti pāṇātipāto dukkhavedano hoti. Kiñcāpi hi rājāno coraṁ disvā hasamānāpi",
  "atk-s0517a2:869_1": "“gacchatha bhaṇe, māretha na”nti vadanti, sanniṭṭhāpakacetanā pana nesaṁ dukkhasampayuttāva",
  "atk-s0517a2:869_2": "hoti. Adinnādānaṁ tivedanaṁ. Tañhi parabhaṇḍaṁ disvā haṭṭhatuṭṭhassa gaṇhato sukhavedanaṁ",
  "atk-s0517a2:869_3": "hoti, bhītatasitassa gaṇhato dukkhavedanaṁ, tathā vipākanissandaphalāni paccavekkhantassa.",
  "atk-s0517a2:869_4": "Gahaṇakāle majjhattabhāve ṭhitassa pana gaṇhato adukkhamasukhavedanaṁ hoti. Micchācāro",
  "atk-s0517a2:869_5": "sukhamajjhattavasena dvivedano, sanniṭṭhāpakacitte pana majjhattavedano na hoti.",
  "atk-s0517a2:869_6": "Musāvādo adinnādāne vuttanayeneva tivedano, tathā pisuṇā vācā. Pharusā vācā dukkhavedanā.",
  "atk-s0517a2:869_7": "Samphappalāpo tivedano. Paresu hi sādhukāraṁ dentesu celādīni ukkhipantesu haṭṭhatuṭṭhassa",
  "atk-s0517a2:869_8": "sītāharaṇabhāratayuddhādīni kathanakāle so sukhavedano hoti, paṭhamaṁ dinnavetanena",
  "atk-s0517a2:869_9": "ekena pacchā āgantvā “ādito paṭṭhāya kathehī”ti vutte “niravasesaṁ yathānusandhikaṁ",
  "atk-s0517a2:869_10": "pakiṇṇakakathaṁ kathessāmi nu kho, no”ti domanassitassa kathanakāle dukkhavedano",
  "atk-s0517a2:869_11": "hoti, majjhattassa kathayato adukkhamasukhavedano hoti. Abhijjhā sukhamajjhattavasena",
  "atk-s0517a2:869_12": "dvivedanā, tathā micchādiṭṭhi. Byāpādo dukkhavedano.",
  "atk-s0517a2:870_0": "Mūlatoti pāṇātipāto dosamohavasena dvimūlako hoti, adinnādānaṁ dosamohavasena vā",
  "atk-s0517a2:870_1": "lobhamohavasena vā, micchācāro lobhamohavasena, musāvādo dosamohavasena vā lobhamohavasena",
  "atk-s0517a2:870_2": "vā. Tathā pisuṇā vācā samphappalāpo ca. Pharusā vācā dosamohavasena, abhijjhā mohavasena",
  "atk-s0517a2:870_3": "ekamūlā, tathā byāpādo. Micchādiṭṭhi lobhamohavasena dvimūlāti.",
  "atk-s0517a2:871": "Akusalakammapathakathā niṭṭhitā.",
  "atk-s0517a2:872_0": "Pāṇātipātādīhi pana viratiyo, anabhijjhāabyāpādasammādiṭṭhiyo cāti ime dasa kusalakammapathā",
  "atk-s0517a2:872_1": "nāma. Pāṇātipātādīhi etāya viramanti, sayaṁ vā viramati, viramaṇamattameva vā etanti",
  "atk-s0517a2:872_2": "virati. Yā pāṇātipātādīhi viramantassa kusalacittasampayuttā virati, sā pabhedato",
  "atk-s0517a2:872_3": "tividhā hoti sampattavirati samādānavirati samucchedaviratīti. Tattha asamādinnasikkhāpadānaṁ",
  "atk-s0517a2:872_4": "attano jātivayabāhusaccādīni paccavekkhitvā “ayuttaṁ amhākaṁ evarūpaṁ pāpaṁ kātu”nti",
  "atk-s0517a2:872_5": "sampattavatthuṁ avītikkamantānaṁ uppajjamānā virati sampattavirati nāma. Samādinnasikkhāpadānaṁ",
  "atk-s0517a2:872_6": "pana sikkhāpadasamādāne ca tatuttari ca attano jīvitampi pariccajitvā vatthuṁ avītikkamantānaṁ",
  "atk-s0517a2:872_7": "uppajjamānā virati samādānavirati nāma. Ariyamaggasampayuttā pana virati samucchedavirati",
  "atk-s0517a2:872_8": "nāma, yassā uppattito pabhuti ariyapuggalānaṁ “pāṇaṁ ghātessāmā”tiādicittampi na uppajjatīti.",
  "atk-s0517a2:873": "Idāni akusalakammapathānaṁ viya imesaṁ kusalakammapathānaṁ dhammato, koṭṭhāsato, ārammaṇato, vedanāto, mūlatoti pañcahākārehi vinicchayo veditabbo.",
  "atk-s0517a2:874": "Tattha dhammatoti etesupi paṭipāṭiyā satta cetanāpi vaṭṭanti viratiyopi, ante tayo cetanāsampayuttāva.",
  "atk-s0517a2:875_0": "Koṭṭhāsatoti paṭipāṭiyā satta kammapathā eva, no mūlāni, ante tayo kammapathā ceva",
  "atk-s0517a2:875_1": "mūlāni ca. Anabhijjhā hi mūlaṁ patvā alobho kusalamūlaṁ hoti, abyāpādo adoso kusalamūlaṁ,",
  "atk-s0517a2:875_2": "sammādiṭṭhi amoho kusalamūlaṁ.",
  "atk-s0517a2:876_0": "Ārammaṇatoti pāṇātipātādīnaṁ ārammaṇāneva etesaṁ ārammaṇāni. Vītikkamitabbatoyeva",
  "atk-s0517a2:876_1": "hi veramaṇī nāma hoti. Yathā pana nibbānārammaṇo ariyamaggo kilese pajahati, evaṁ",
  "atk-s0517a2:876_2": "jīvitindriyādiārammaṇāpete kammapathā pāṇātipātādīni dussīlyāni pajahantīti.",
  "atk-s0517a2:877": "Vedanātoti sabbe sukhavedanā vā honti majjhattavedanā vā. Kusalaṁ patvā hi dukkhā vedanā nāma natthi.",
  "atk-s0517a2:878_0": "Mūlatoti paṭipāṭiyā satta ñāṇasampayuttacittena viramantassa alobhaadosaamohavasena",
  "atk-s0517a2:878_1": "timūlā honti. Ñāṇavippayuttacittena viramantassa alobhādosavasena dvimūlā. Anabhijjhā",
  "atk-s0517a2:878_2": "ñāṇasampayuttacittena viramantassa adosaamohavasena dvimūlā. Ñāṇavippayuttacittena",
  "atk-s0517a2:878_3": "viramantassa adosavasena ekamūlā. Alobho pana attanāva attano mūlaṁ na hoti. Abyāpādepi",
  "atk-s0517a2:878_4": "eseva nayo. Sammādiṭṭhi alobhādosavasena dvimūlāvāti.",
  "atk-s0517a2:879": "Kusalakammapathakathā niṭṭhitā.",
  "atk-s0517a2:880": "41.",
  "atk-s0517a2:881_0": "Evaṁ dasakusalakammapathavasena sīlaṁ dassetvā idāni nekkhammādīnaṁ arahattamaggapariyosānānaṁ",
  "atk-s0517a2:881_1": "sattatiṁsadhammānaṁ vasena dassetuṁ nekkhammena kāmacchandaṁ saṁvaraṭṭhena sīlaṁ,",
  "atk-s0517a2:881_2": "avītikkamaṭṭhena sīlantiādimāha. Tattha yasmā nekkhammena kāmacchandaṁ saṁvarati",
  "atk-s0517a2:881_3": "na vītikkamati, tasmā nekkhammaṁ sīlanti adhippāyo. Paccattatthe vā karaṇavacanaṁ,",
  "atk-s0517a2:881_4": "nekkhammanti attho. Esa nayo sesesu. Pāḷiyaṁ pana nekkhammaabyāpāde dassetvā heṭṭhā",
  "atk-s0517a2:881_5": "vuttanayattā sesaṁ saṅkhipitvā ante arahattamaggoyeva dassito.",
  "atk-s0517a2:882_0": "Evaṁ saṁvaraavītikkamavasena sīlaṁ dassetvā idāni tesaṁyeva dvinnaṁ pabhedadassanatthaṁ",
  "atk-s0517a2:882_1": "pañca sīlāni pāṇātipātassa pahānaṁ sīlantiādimāha. Ettha ca pāṇātipātassa pahānaṁ",
  "atk-s0517a2:882_2": "sīlaṁ, pāṇātipātā veramaṇī sīlaṁ, pāṇātipātassa paṭipakkhacetanā sīlaṁ, pāṇātipātassa",
  "atk-s0517a2:882_3": "saṁvaro sīlaṁ, pāṇātipātassa avītikkamo sīlanti yojanā kātabbā. Pahānanti ca koci",
  "atk-s0517a2:882_4": "dhammo nāma natthi aññatra vuttappakārānaṁ pāṇātipātādīnaṁ anuppādamattato. Yasmā",
  "atk-s0517a2:882_5": "pana taṁ taṁ pahānaṁ tassa tassa kusalassa dhammassa patiṭṭhānaṭṭhena upadhāraṇaṁ",
  "atk-s0517a2:882_6": "hoti, vippakiṇṇasabhāvākaraṇena ca samodhānaṁ, tasmā pubbe vutteneva upadhāraṇasamodhānasaṅkhātena",
  "atk-s0517a2:882_7": "sīlanaṭṭhena sīlanti vuttaṁ. Itare cattāro dhammā tato tato veramaṇivasena tassa",
  "atk-s0517a2:882_8": "tassa saṁvaravasena tadubhayasampayuttacetanāvasena taṁ taṁ avītikkamantassa avītikkamavasena",
  "atk-s0517a2:882_9": "ca cetaso pavattisabhāvaṁ sandhāya vuttā.",
  "atk-s0517a2:883_0": "Atha vā pahānampi dhammato atthiyeva. Kathaṁ? Pahīyate anena pāṇātipātādipaṭipakkho,",
  "atk-s0517a2:883_1": "pajahati vā taṁ paṭipakkhanti pahānaṁ. Kiṁ taṁ? Sabbepi kusalā khandhā. Aññe pana",
  "atk-s0517a2:883_2": "ācariyā “nekkhammādīsupi ‘veramaṇī sīla’nti vacanamattaṁ gahetvā sabbakusalesupi",
  "atk-s0517a2:883_3": "niyatayevāpanakabhūtā virati nāma atthī”ti vadanti, na tathā idhāti. Evamimehi pahānādīhi",
  "atk-s0517a2:883_4": "pañcahi padehi visesetvā pariyantāpariyantasīladvaye apariyantasīlameva vuttaṁ. Tasmā",
  "atk-s0517a2:883_5": "eva hi evarūpāni sīlāni cittassa avippaṭisārāya saṁvattanti…pe… sacchikātabbaṁ sacchikaronto sikkhatīti vuttaṁ.",
  "atk-s0517a2:884_0": "Tattha avippaṭisārāya saṁvattantīti “saṁvaro avippaṭisāratthāyā”ti ca “avippaṭisāratthāni",
  "atk-s0517a2:884_1": "kho, ānanda, kusalāni sīlāni avippaṭisārānisaṁsānī”ti ca vacanato avippaṭisāratthāya",
  "atk-s0517a2:884_2": "saṁvattanti. “Avippaṭisāro pāmojjatthāyā”ti ca “yoniso manasikaroto pāmojjaṁ jāyatī”ti",
  "atk-s0517a2:884_3": "ca vacanato pāmojjāya saṁvattanti. “Pāmojjaṁ pītatthāyā”ti ca “pamuditassa pīti jāyatī”ti",
  "atk-s0517a2:884_4": "ca vacanato pītiyāsaṁvattanti. “Pīti passaddhatthāyā”ti ca “pītimanassa kāyo passambhatī”ti",
  "atk-s0517a2:884_5": "ca vacanato passaddhiyā saṁvattanti. “Passaddhi sukhatthāyā”ti ca “passaddhakāyo",
  "atk-s0517a2:884_6": "sukhaṁ vedetī”ti ca vacanato somanassāya saṁvattanti. Cetasikaṁ sukhañhi somanassanti",
  "atk-s0517a2:884_7": "vuccati. Āsevanāyāti bhusā sevanā āsevanā. Kassa āsevanā? Anantaraṁ somanassavacanena",
  "atk-s0517a2:884_8": "sukhassa vuttattā sukhaṁ siddhaṁ. “Sukhino cittaṁ samādhiyatī”ti ca vacanato tena",
  "atk-s0517a2:884_9": "sukhena samādhi siddho hoti. Evaṁ siddhassa samādhissa āsevanā. Tassa samādhissa",
  "atk-s0517a2:884_10": "āsevanāya saṁvattanti, paguṇabalavabhāvāya saṁvattantīti attho. Bhāvanāyāti tasseva",
  "atk-s0517a2:884_11": "samādhissa vuddhiyā. Bahulīkammāyāti tasseva samādhissa punappunaṁ kiriyāya. Avippaṭisārādipavattiyā",
  "atk-s0517a2:884_12": "mūlakāraṇaṁ hutvā samādhissa saddhindriyādialaṅkārasādhanena alaṅkārāya saṁvattanti.",
  "atk-s0517a2:884_13": "Avippaṭisārādikassa samādhisambhārassa sādhanena parikkhārāya saṁvattanti. “Ye ca",
  "atk-s0517a2:884_14": "kho ime pabbajitena jīvitaparikkhārā samudānetabbā”tiādīsu viya hi ettha sambhārattho",
  "atk-s0517a2:884_15": "parikkhārasaddo. “Ratho sīlaparikkhāro, jhānakkho cakkavīriyo”tiādīsu pana alaṅkārattho.",
  "atk-s0517a2:884_16": "“Sattahi nagaraparikkhārehi suparikkhataṁ hotī”tiādīsu parivārattho. Idha pana alaṅkāraparivārānaṁ",
  "atk-s0517a2:884_17": "visuṁ āgatattā sambhāratthoti vuttaṁ. Sambhārattho ca paccayatthoti. Mūlakāraṇabhāveneva",
  "atk-s0517a2:884_18": "samādhisampayuttaphassādidhammasampattisādhanena parivārāya saṁvattanti. Samādhissa",
  "atk-s0517a2:884_19": "vipassanāya ca padaṭṭhānabhāvapāpanena vasībhāvapāpanena ca paripuṇṇabhāvasādhanato",
  "atk-s0517a2:884_20": "pāripūriyā saṁvattanti.",
  "atk-s0517a2:885_0": "Evaṁ sīlūpanissayena sabbākāraparipūraṁ samādhiṁ dassetvā idāni “samāhite citte yathābhūtaṁ",
  "atk-s0517a2:885_1": "jānāti passati, yathābhūtaṁ jānaṁ passaṁ nibbindati, nibbindaṁ virajjati, virāgā",
  "atk-s0517a2:885_2": "vimuccatī”ti vacanato sīlamūlakāni samādhipadaṭṭhānāni yathābhūtañāṇadassanādīni",
  "atk-s0517a2:885_3": "dassento ekantanibbidāyātiādimāha. Nibbidāya hi dassitāya tassā padaṭṭhānabhūtaṁ",
  "atk-s0517a2:885_4": "yathābhūtañāṇadassanaṁ dassitameva hoti. Tasmiñhi asiddhe nibbidā na sijjhatīti.",
  "atk-s0517a2:885_5": "Tāni pana vuttatthāneva. Yathābhūtañāṇadassanaṁ panettha sappaccayanāmarūpapariggaho.",
  "atk-s0517a2:886_0": "Evaṁ amatamahānibbānapariyosānaṁ sīlappayojanaṁ dassetvā idāni tassa sīlassa adhisīlasikkhābhāvaṁ",
  "atk-s0517a2:886_1": "tammūlakā ca adhicittaadhipaññāsikkhā dassetukāmo evarūpānaṁ sīlānaṁ saṁvarapārisuddhi",
  "atk-s0517a2:886_2": "adhisīlantiādimāha. Tattha saṁvaroyeva pārisuddhi saṁvarapārisuddhi. Evarūpānaṁ apariyantabhūtānaṁ",
  "atk-s0517a2:886_3": "vivaṭṭanissitānaṁ sīlānaṁ saṁvarapārisuddhi vivaṭṭanissitattā sesasīlato adhikaṁ",
  "atk-s0517a2:886_4": "sīlanti adhisīlanti vuccati. Saṁvarapārisuddhiyā ṭhitaṁ cittanti edisāya sīlasaṁvarapārisuddhiyā",
  "atk-s0517a2:886_5": "patiṭṭhitaṁ cittaṁ suṭṭhu avippaṭisārādīnaṁ āvahanato na vikkhepaṁ gacchati, samādhismiṁ",
  "atk-s0517a2:886_6": "patiṭṭhātīti attho. Avikkhepoyeva pārisuddhi avikkhepapārisuddhi. So sabbamalavirahito",
  "atk-s0517a2:886_7": "nibbedhabhāgiyo samādhi sesasamādhito adhikattā adhicittanti vuccati. Cittasīsena",
  "atk-s0517a2:886_8": "hettha samādhi niddiṭṭho. Saṁvarapārisuddhiṁ sammā passatīti parisuddhaṁ sīlasaṁvaraṁ",
  "atk-s0517a2:886_9": "ñātapariññāvasena tīraṇapariññāvasena ca sammā passati, evameva avikkhepapārisuddhisaṅkhātaṁ",
  "atk-s0517a2:886_10": "parisuddhaṁ samādhiṁ sammā passati. Evaṁ passato cassa dassanasaṅkhātā pārisuddhi",
  "atk-s0517a2:886_11": "dassanapārisuddhi. Sāyeva sesapaññāya adhikattā adhipaññāti vuccati. Yo tatthāti",
  "atk-s0517a2:886_12": "yo tattha saṁvaraavikkhepadassanesu. Saṁvaraṭṭhoti saṁvarabhāvo. Evameva avikkhepaṭṭhadassanaṭṭhā",
  "atk-s0517a2:886_13": "ca veditabbā. Adhisīlameva sikkhā adhisīlasikkhā. Evaṁ itarāpi veditabbā.",
  "atk-s0517a2:887_0": "Evaṁ tisso sikkhāyo dassetvā idāni tāsaṁ pāripūrikkamaṁ dassetuṁ imā tisso sikkhāyo",
  "atk-s0517a2:887_1": "āvajjanto sikkhatītiādimāha. Tassattho – paccekaṁ paripūretuṁ āvajjantopi sikkhati",
  "atk-s0517a2:887_2": "nāma, āvajjetvā “ayaṁ nāma sikkhā”ti jānantopi sikkhati nāma, jānitvā punappunaṁ",
  "atk-s0517a2:887_3": "passantopi sikkhati nāma, passitvā yathādiṭṭhaṁ paccavekkhantopi sikkhati nāma, paccavekkhitvā",
  "atk-s0517a2:887_4": "tattheva cittaṁ acalaṁ katvā patiṭṭhapentopi sikkhati nāma, taṁtaṁsikkhāsampayuttasaddhāvīriyasatisamādhipaññāhi",
  "atk-s0517a2:887_5": "sakasakakiccaṁ karontopi sikkhati nāma, abhiññeyyābhijānanādikālepi taṁ taṁ kiccaṁ",
  "atk-s0517a2:887_6": "karonto tissopi sikkhāyo sikkhati nāmāti. Puna pañca sīlānītiādīni vuttatthāneva.",
  "atk-s0517a2:887_7": "Arahattamaggena sabbakilesānantiādīsu pana arahantānaṁ suṭṭhu vippaṭisārādiabhāvato",
  "atk-s0517a2:887_8": "āsevanādibhāvato ca tāni padāni yujjanteva. Ekantanibbidāyātiādīni pana satipaṭṭhānasammappadhānāni",
  "atk-s0517a2:887_9": "viya maggakkhaṇeyeva yojetabbāni.",
  "atk-s0517a2:888": "42.",
  "atk-s0517a2:889_0": "Saṁvarapārisuddhiṁ sammā passati, avikkhepapārisuddhiṁ sammā passatīti idaṁ pana",
  "atk-s0517a2:889_1": "vacanadvayaṁ phalasamāpattatthāya vipassanāvasena yojetabbaṁ, dutiyavacanaṁ pana",
  "atk-s0517a2:889_2": "nirodhasamāpattatthāya vipassanāvasenāpi yujjati. Āvajjanto sikkhatītiādīsu pañcasu",
  "atk-s0517a2:889_3": "vacanesu arahato sikkhitabbābhāvepi asekkhasīlakkhandhādisabhāvato “sikkhatī”ti vuttanti",
  "atk-s0517a2:889_4": "veditabbaṁ. Saddhāya adhimuccanto sikkhatītiādīni pana maggakkhaṇaññeva sandhāya",
  "atk-s0517a2:889_5": "vuttāni. Aññānipi upacārappanāvipassanāmaggavasena vuttāni vacanāni yathāyogaṁ yojetabbānīti.",
  "atk-s0517a2:890": "Sīlamayañāṇaniddesavaṇṇanā niṭṭhitā.",
  "atk-s0517a2:891": "3. Samādhibhāvanāmayañāṇaniddesavaṇṇanā",
  "atk-s0517a2:892_0": "43. Samādhibhāvanāmayañāṇaniddese ādito tāva ekakato paṭṭhāya yāva dasakā samādhippabhedaṁ",
  "atk-s0517a2:892_1": "dassento eko samādhītiādimāha. Tattha cittassa ekaggatāti nānārammaṇavikkhepābhāvato",
  "atk-s0517a2:892_2": "ekaṁ ārammaṇaṁ aggaṁ uttamaṁ assāti ekaggo, ekaggassa bhāvo ekaggatā. Sā pana ekaggatā",
  "atk-s0517a2:892_3": "cittassa, na sattassāti dassanatthaṁ “cittassā”ti vuttaṁ. Duke lokiyoti loko vuccati",
  "atk-s0517a2:892_4": "lujjanapalujjanaṭṭhena vaṭṭaṁ, tasmiṁ pariyāpannabhāvena loke niyuttoti lokiyo. Lokuttaroti",
  "atk-s0517a2:892_5": "uttiṇṇoti uttaro, loke apariyāpannabhāvena lokato uttaroti lokuttaro. Tike savitakko",
  "atk-s0517a2:892_6": "ca so savicāro cāti savitakkasavicāro. Evaṁ avitakkaavicāro. Vitakkavicāresu vicārova",
  "atk-s0517a2:892_7": "mattā pamāṇaṁ etassāti vicāramatto, vicārato utthari vitakkena saddhiṁ sampayogaṁ",
  "atk-s0517a2:892_8": "na gacchatīti attho. Avitakko ca so vicāramatto cāti avitakkavicāramatto. Tīsupi",
  "atk-s0517a2:892_9": "vicchedaṁ katvāpi paṭhanti. Catukkapañcakā vuttatthā. Chakke punappunaṁ uppajjanato",
  "atk-s0517a2:892_10": "satiyeva anussati, pavattitabbaṭṭhānamhiyeva vā pavattattā saddhāpabbajitassa kulaputtassa",
  "atk-s0517a2:892_11": "anurūpā satītipi anussati, buddhaṁ ārabbha uppannā anussati bauddhānussati. Arahatādibuddhaguṇārammaṇāya",
  "atk-s0517a2:892_12": "satiyā etaṁ adhivacanaṁ. Tassā buddhānussatiyā vasena cittassa ekaggatāyeva uddhaccasaṅkhātassa",
  "atk-s0517a2:892_13": "vikkhepassa paṭipakkhabhāvato na vikkhepoti avikkhepo. Dhammaṁ ārabbha uppannā anussati",
  "atk-s0517a2:892_14": "dhammānussati. Svākkhātatādidhammaguṇārammaṇāya satiyā etaṁ adhivacanaṁ. Saṅghaṁ",
  "atk-s0517a2:892_15": "ārabbha uppannā anussati saṅghānussati. Suppaṭipannatādisaṅghaguṇārammaṇāya satiyā",
  "atk-s0517a2:892_16": "etaṁ adhivacanaṁ. Sīlaṁ ārabbha uppannā anussati sīlānussati. Attano akhaṇḍatādisīlaguṇārammaṇāya",
  "atk-s0517a2:892_17": "satiyā etaṁ adhivacanaṁ. Cāgaṁ ārabbha uppannā anussati cāgānussati. Attano muttacāgatādicāgaguṇārammaṇāya",
  "atk-s0517a2:892_18": "satiyā etaṁ adhivacanaṁ. Devatā ārabbha uppannā anussati devatānussati. Devatā sakkhiṭṭhāne",
  "atk-s0517a2:892_19": "ṭhapetvā attano saddhādiguṇārammaṇāya satiyā etaṁ adhivacanaṁ.",
  "atk-s0517a2:893_0": "Sattake samādhikusalatāti ekavidhādibhedena anekabhede samādhimhi “ayamevaṁvidho",
  "atk-s0517a2:893_1": "samādhi, ayamevaṁvidho samādhī”ti chekabhāvo. Samādhiparicchedakapaññāyetaṁ adhivacanaṁ.",
  "atk-s0517a2:893_2": "Samādhiuppādanavidhānepi chekabhāvo samādhikusalatā.",
  "atk-s0517a2:894": "Samādhissa samāpattikusalatāti uppāditassa samādhissa samāpajjane chekabhāvo. Etena samāpajjanavasitā vuttā hoti.",
  "atk-s0517a2:895_0": "Samādhissa ṭhitikusalatāti samāpannassa samādhissa santativasena yathāruci ṭhapane",
  "atk-s0517a2:895_1": "chekabhāvo. Etena adhiṭṭhānavasitā vuttā hoti. Atha vā nimittaggahaṇena cassa puna",
  "atk-s0517a2:895_2": "te ākāre sampādayato appanāmattameva ijjhati, na ciraṭṭhānaṁ. Ciraṭṭhānaṁ pana samādhiparipanthānaṁ",
  "atk-s0517a2:895_3": "dhammānaṁ suvisodhitattā hoti. Yo hi bhikkhu kāmādīnavapaccavekkhaṇādīhi kāmacchandaṁ",
  "atk-s0517a2:895_4": "na suṭṭhu vikkhambhetvā, kāyapassaddhivasena kāyaduṭṭhullaṁ na suppaṭippassaddhaṁ",
  "atk-s0517a2:895_5": "katvā, ārambhadhātumanasikārādivasena thinamiddhaṁ na suṭṭhu paṭivinodetvā, samathanimittamanasikārādivasena",
  "atk-s0517a2:895_6": "uddhaccakukkuccaṁ na suṭṭhu samūhataṁ katvā, aññepi samādhiparipanthe dhamme na suṭṭhu",
  "atk-s0517a2:895_7": "visodhetvā jhānaṁ samāpajjati, so avisodhitaṁ āsayaṁ paviṭṭhabhamaro viya, asuddhaṁ",
  "atk-s0517a2:895_8": "uyyānaṁ paviṭṭharājā viya ca khippameva nikkhamati. Yo pana samādhiparipanthe dhamme",
  "atk-s0517a2:895_9": "suṭṭhu visodhetvā jhānaṁ samāpajjati, so suvisodhitaṁ āsayaṁ paviṭṭhabhamaro viya,",
  "atk-s0517a2:895_10": "suparisuddhaṁ uyyānaṁ paviṭṭharājā viya ca sakalampi divasabhāgaṁ antosamāpattiyaṁyeva",
  "atk-s0517a2:895_11": "hoti. Tenāhu porāṇā –",
  "atk-s0517a2:896": "“Kāmesu chandaṁ paṭighaṁ vinodaye, uddhaccathīnaṁ vicikicchapañcamaṁ;",
  "atk-s0517a2:897": "Vivekapāmojjakarena cetasā, rājāva suddhantagato tahiṁ rame”ti.",
  "atk-s0517a2:898": "Tasmā “ciraṭṭhitikāmena pāripanthikadhamme sodhetvā jhānaṁ samāpajjitabba”nti vuttattā taṁ vidhiṁ sampādetvā samādhissa ciraṭṭhitikaraṇe chekabhāvoti vuttaṁ hoti.",
  "atk-s0517a2:899_0": "Samādhissa vuṭṭhānakusalatāti santativasena yathāruci pavattassa samādhissa yathāparicchinnakāleyeva",
  "atk-s0517a2:899_1": "vuṭṭhānena samādhissa vuṭṭhāne chekabhāvo. “Yassa hi dhammaṁ puriso vijaññā”tiādīsu",
  "atk-s0517a2:899_2": "viya nissakkatthe vā sāmivacanaṁ katanti veditabbanti. Etena vuṭṭhānavasitā vuttā hoti.",
  "atk-s0517a2:900_0": "Samādhissa kallatākusalatāti agilānabhāvo arogabhāvo kallatā. Gilāno hi akallakoti",
  "atk-s0517a2:900_1": "vuccati. Vinayepi vuttaṁ “nāhaṁ, bhante, akallako”ti. Anaṅgaṇasuttavatthasuttesu",
  "atk-s0517a2:900_2": "vuttānaṁ jhānapaṭilābhapaccanīkānaṁ pāpakānaṁ icchāvacarānaṁ abhāvena ca abhijjhādīnaṁ",
  "atk-s0517a2:900_3": "cittassa upakkilesānaṁ vigamena ca samādhissa agilānabhāvakaraṇe chekabhāvo samādhissa",
  "atk-s0517a2:900_4": "kallatākusalatā, kilesagelaññarahitabhāve kusalatāti vuttaṁ hoti. Atha vā kallatāti",
  "atk-s0517a2:900_5": "kammaññatā kammaññatāpariyāyattā kallavacanassa. “Yā cittassa akallatā akammaññatā”ti",
  "atk-s0517a2:900_6": "hi vuttaṁ “kallacittaṁ muducittaṁ vinīvaraṇacitta”nti ca. Ettha kallasaddo kammaññattho.",
  "atk-s0517a2:900_7": "Tasmā kasiṇānulomato kasiṇapaṭilomato kasiṇānulomapaṭilomato jhānānulomato jhānapaṭilomato",
  "atk-s0517a2:900_8": "jhānānulomapaṭilomato jhānukkantikato kasiṇukkantikato jhānakasiṇukkantikato aṅgasaṅkantito",
  "atk-s0517a2:900_9": "ārammaṇasaṅkantito aṅgārammaṇasaṅkantito aṅgavavatthānato ārammaṇavavatthānatoti",
  "atk-s0517a2:900_10": "imehi cuddasahi ākārehi, aṅgārammaṇavavatthānatoti iminā saha pañcadasahi vā ākārehi",
  "atk-s0517a2:900_11": "cittaparidamanena samādhissa kammaññabhāvakaraṇe kusalabhāvoti vuttaṁ hoti.",
  "atk-s0517a2:901_0": "Samādhissa gocarakusalatāti samādhissa gocaresu kasiṇādīsu ārammaṇesu taṁ taṁ jhānaṁ",
  "atk-s0517a2:901_1": "samāpajjitukāmatāya yathāruci āvajjanakaraṇavasena tesu ārammaṇesu chekabhāvo. Etena",
  "atk-s0517a2:901_2": "kasiṇāvajjanavasena āvajjanavasitā vuttā hoti. Atha vā tasmiṁ tasmiṁ disābhāge kasiṇapharaṇavasena",
  "atk-s0517a2:901_3": "evaṁ phuṭṭhassa kasiṇassa ciraṭṭhānavasena ca samādhissa gocaresu chekabhāvo.",
  "atk-s0517a2:902_0": "Samādhissa abhinīhārakusalatāti ekattanayena heṭṭhāheṭṭhāsamādhiṁ uparūparisamādhibhāvūpanayanena",
  "atk-s0517a2:902_1": "abhinīharaṇe abhininnāmane chekabhāvo. Upacārajjhānañhi vasippattaṁ paṭhamajjhānatthāya",
  "atk-s0517a2:902_2": "vipassanatthāya vā abhinīharati, evaṁ paṭhamajjhānādīni dutiyajjhānādiatthāya vipassanatthāya",
  "atk-s0517a2:902_3": "vā, catutthajjhānaṁ arūpasamāpattatthāya abhiññatthāya vipassanatthāya vā, ākāsānañcāyatanādayo",
  "atk-s0517a2:902_4": "viññāṇañcāyatanādiatthāya vipassanatthāya vā abhinīharatīti evaṁ samādhissa tattha",
  "atk-s0517a2:902_5": "tattha abhinīhārakusalatā. Yasmā pana kusalatā nāma paññā, sā samādhi na hoti, tasmā",
  "atk-s0517a2:902_6": "samādhipariṇāyakapaññāvasena sattavidho samādhi vuttoti veditabbo.",
  "atk-s0517a2:903_0": "Keci pana ācariyā “samādhikusalatāti yena manasikārena cittaṁ na vikkhipati, tattha",
  "atk-s0517a2:903_1": "kusalatā. Samāpattikusalatāti yena manasikārena samāpajjantassa jhānaṅgāni pātubhavanti,",
  "atk-s0517a2:903_2": "tattha kusalatā. Ṭhitikusalatāti yena manasikārena appito samādhi na vikkhipati,",
  "atk-s0517a2:903_3": "tattha kusalatā. Vuṭṭhānakusalatāti nīvaraṇavuṭṭhānaṁ jānāti paṭhamajjhāne, aṅgavuṭṭhānaṁ",
  "atk-s0517a2:903_4": "jānāti tīsu jhānesu, ārammaṇavuṭṭhānaṁ jānāti arūpasamāpattīsu, vikkhepavuṭṭhānaṁ",
  "atk-s0517a2:903_5": "jānāti visayādhimattesu, sacchandavuṭṭhānaṁ jānāti pariyantakāle ca avasānakaraṇīyakāle",
  "atk-s0517a2:903_6": "ca. Kallatākusalatāti cittaphāsutāya sarīraphāsutāya āhāraphāsutāya senāsanaphāsutāya",
  "atk-s0517a2:903_7": "puggalaphāsutāya ca samādhissa kallatā hotīti jānāti. Gocarakusalatāti ārammaṇassa",
  "atk-s0517a2:903_8": "paricchedaṁ kātuṁ jānāti, disāpharaṇaṁ kātuṁ jānāti, vaḍḍhetuṁ jānāti. Abhinīhārakusalatāti",
  "atk-s0517a2:903_9": "tattha tattha sammā manasikārena cittaṁ abhinīharati abhininnāmeti, upacāre vasippatte",
  "atk-s0517a2:903_10": "paṭhamajjhāne abhinīharati, evaṁ uparūparijhānesu abhiññāsu arūpasamāpattīsu vipassanāsu",
  "atk-s0517a2:903_11": "ca abhinīharati. Evaṁ tattha tattha abhinīhārakusalatā”ti evametesaṁ padānaṁ atthaṁ vaṇṇayanti.",
  "atk-s0517a2:904_0": "Aṭṭhakaṁ vuttatthameva. Navake rūpāvacaroti “katame dhammā rūpāvacarā? Heṭṭhato brahmapārisajjaṁ",
  "atk-s0517a2:904_1": "pariyantaṁ karitvā uparito akaniṭṭhe deve antokaritvā”tiādinā nayena vuttesu rūpāvacaradhammesu",
  "atk-s0517a2:904_2": "pariyāpanno. Tatrāyaṁ vacanattho – rūpakkhandhasaṅkhātaṁ rūpaṁ ettha avacarati, na",
  "atk-s0517a2:904_3": "kāmoti rūpāvacaro. Rūpakkhandhopi hi rūpanti vuccati “rūpakkhandho rūpa”ntiādīsu",
  "atk-s0517a2:904_4": "viya. So pana brahmapārisajjabrahmapurohitamahābrahmānaṁ parittābhaappamāṇābhaābhassarānaṁ",
  "atk-s0517a2:904_5": "parittasubhaappamāṇasubhasubhakiṇhānaṁ asaññasattavehapphalānaṁ avihātappasudassasudassīakaniṭṭhānañca",
  "atk-s0517a2:904_6": "vasena soḷasavidho padeso. So rūpāvacarasaṅkhāto padeso uttarapadalopaṁ katvā “rūpa”nti",
  "atk-s0517a2:904_7": "vuccati, tasmiṁ rūpe avacaratīti rūpāvacaro. Rūpabhavo vā rūpaṁ, tasmiṁ avacaratīti",
  "atk-s0517a2:904_8": "rūpāvacaraṁ. Kiñcāpi hi eso samādhi kāmabhavepi avacarati, yathā pana saṅgāme avacaraṇato",
  "atk-s0517a2:904_9": "saṅgāmāvacaroti laddhanāmo nāgo nagare carantopi saṅgāmāvacaroti vuccati, thalacarā",
  "atk-s0517a2:904_10": "jalacarā ca pāṇino athale ajale ca ṭhitāpi thalacarā jalacarāti vuccanti, evamayaṁ",
  "atk-s0517a2:904_11": "aññattha avacarantopi rūpāvacaroti vutto. Apica rūpabhavasaṅkhāte rūpe paṭisandhiṁ",
  "atk-s0517a2:904_12": "avacāretītipi rūpāvacaro. Hīnoti lāmako. Hīnuttamānaṁ majjhe bhavo majjho. Majjhimotipi",
  "atk-s0517a2:904_13": "pāṭho, soyevattho. Padhānabhāvaṁ nīto paṇīto, uttamoti attho. Ete pana āyūhanavasena",
  "atk-s0517a2:904_14": "veditabbā. Yassa hi āyūhanakkhaṇe chando vā hīno hoti vīriyaṁ vā cittaṁ vā vīmaṁsā",
  "atk-s0517a2:904_15": "vā, so hīno nāma. Yassa te dhammā majjhimā, so majjhimo. Yassa paṇītā, so paṇīto.",
  "atk-s0517a2:904_16": "Uppāditamatto vā hīno, nātisubhāvito majjhimo, atisubhāvito vasippatto paṇīto. Arūpāvacaro",
  "atk-s0517a2:904_17": "rūpāvacare vuttanayānusārena veditabbo.",
  "atk-s0517a2:905_0": "Suññato samādhītiādīsu “sabbe saṅkhārā aniccā dukkhā anattā”ti vipassanāpaṭipāṭiyā",
  "atk-s0517a2:905_1": "vipassantassa anattānupassanāya maggavuṭṭhāne jāte yasmā sā vipassanā attavirahitesu",
  "atk-s0517a2:905_2": "saṅkhāresu suññato pavattā, tasmā suññatā nāma hoti. Tāya siddho ariyamaggasamādhi",
  "atk-s0517a2:905_3": "suññato samādhi nāma hoti, suññatavasena pavattasamādhīti attho. Vipassanāya pavattākārena",
  "atk-s0517a2:905_4": "hi so pavattati. Aniccānupassanāya maggavuṭṭhāne jāte yasmā sā vipassanā niccanimittapaṭipakkhavasena",
  "atk-s0517a2:905_5": "pavattā, tasmā animittā nāma hoti. Tāya siddho ariyamaggasamādhi animitto samādhi",
  "atk-s0517a2:905_6": "nāma hoti, niccanimittavirahito samādhīti attho. Vipassanāya pavattākārena hi so",
  "atk-s0517a2:905_7": "pavattati. Dukkhānupassanāya maggavuṭṭhāne jāte yasmā sā vipassanā paṇidhipaṭipakkhavasena",
  "atk-s0517a2:905_8": "pavattā, tasmā appaṇihitā nāma hoti. Tāya siddho ariyamaggasamādhi appaṇihito samādhi",
  "atk-s0517a2:905_9": "nāma hoti, paṇidhivirahito samādhīti attho. Vipassanāya pavattākārena hi so pavattati.",
  "atk-s0517a2:905_10": "Tādisā eva tayo phalasamādhayopi etehiyeva tīhi samādhīhi gahitā hontīti veditabbā.",
  "atk-s0517a2:905_11": "Lokuttarasamādhīnaṁ pana paṇītattā hīnādibhedo na uddhaṭo.",
  "atk-s0517a2:906_0": "Dasake uddhumātakasaññāvasenātiādīsu bhastā viya vāyunā uddhaṁ jīvitapariyādānā yathānukkamaṁ",
  "atk-s0517a2:906_1": "samuggatena sūnabhāvena uddhumātattā uddhumātaṁ, uddhumātameva uddhumātakaṁ, paṭikūlattā",
  "atk-s0517a2:906_2": "vā kucchitaṁ uddhumātanti uddhumātakaṁ. Tathārūpassa chavasarīrassetaṁ adhivacanaṁ.",
  "atk-s0517a2:906_3": "Vinīlaṁ vuccati viparibhinnavaṇṇaṁ, vinīlameva vinīlakaṁ, paṭikūlattā vā kucchitaṁ",
  "atk-s0517a2:906_4": "vinīlanti vinīlakaṁ. Maṁsussadaṭṭhānesu rattavaṇṇassa, pubbasannicayaṭṭhānesu setavaṇṇassa,",
  "atk-s0517a2:906_5": "yebhuyyena ca nīlavaṇṇassa nīlaṭṭhāne nīlasāṭakapārutasseva chavasarīrassetaṁ adhivacanaṁ.",
  "atk-s0517a2:906_6": "Paribhinnaṭṭhānesu vissandamānapubbaṁ vipubbaṁ, vipubbameva vipubbakaṁ, paṭikūlattā",
  "atk-s0517a2:906_7": "vā kucchitaṁ vipubbanti vipubbakaṁ. Tathārūpassa chavasarīrassetaṁ adhivacanaṁ. Vicchiddaṁ",
  "atk-s0517a2:906_8": "vuccati dvidhā chindanena apadhāritaṁ, vicchiddameva vicchiddakaṁ, paṭikūlattā vā",
  "atk-s0517a2:906_9": "kucchitaṁ vicchiddanti vicchiddakaṁ. Vemajjhe chinnassa chavasarīrassetaṁ adhivacanaṁ.",
  "atk-s0517a2:906_10": "Ito ca etto ca vividhākārena soṇasiṅgālādīhi khāyitanti vikkhāyitaṁ, vikhāyitanti",
  "atk-s0517a2:906_11": "vattabbe vikkhāyitanti vuttaṁ. Vikkhāyitameva vikkhāyitakaṁ, paṭikūlattā vā kucchitaṁ",
  "atk-s0517a2:906_12": "vikkhāyitanti vikkhāyitakaṁ. Tathārūpassa chavasarīrassetaṁ adhivacanaṁ. Vividhaṁ",
  "atk-s0517a2:906_13": "khittaṁ vikkhittaṁ, vikkhittameva vikkhittakaṁ, paṭikūlattā vā kucchitaṁ vikkhittanti",
  "atk-s0517a2:906_14": "vikkhittakaṁ. Aññena hatthaṁ aññena pādaṁ aññena sīsanti evaṁ tato tato khittassa",
  "atk-s0517a2:906_15": "chavasarīrassetaṁ adhivacanaṁ. Hatañca taṁ purimanayeneva vikkhittakañcāti hatavikkhittakaṁ.",
  "atk-s0517a2:906_16": "Kākapadākārena aṅgapaccaṅgesu satthena hanitvā vuttanayena vikkhittassa chavasarīrassetaṁ",
  "atk-s0517a2:906_17": "adhivacanaṁ. Lohitaṁ kirati vikkhipati ito cito ca paggharatīti lohitakaṁ. Paggharitalohitamakkhitassa",
  "atk-s0517a2:906_18": "chavasarīrassetaṁ adhivacanaṁ. Puḷavā vuccanti kimayo, puḷave kiratīti puḷavakaṁ.",
  "atk-s0517a2:906_19": "Kimiparipuṇṇassa chavasarīrassetaṁ adhivacanaṁ. Aṭṭhiyeva aṭṭhikaṁ, paṭikūlattā vā",
  "atk-s0517a2:906_20": "kucchitaṁ aṭṭhīti aṭṭhikaṁ. Aṭṭhisaṅkhalikāyapi ekaṭṭhikassapi etaṁ adhivacanaṁ.",
  "atk-s0517a2:906_21": "Imāni ca pana uddhumātakādīni nissāya uppannanimittānampi nimittesu paṭiladdhajjhānānampi",
  "atk-s0517a2:906_22": "etāneva nāmāni. Idha pana uddhumātakanimitte paṭikūlākāragāhikā appanāvasena uppannā",
  "atk-s0517a2:906_23": "saññā uddhumātakasaññā, tassā uddhumātakasaññāya vasena uddhumātakasaññāvasena. Sesesupi",
  "atk-s0517a2:906_24": "eseva nayo. Pañcapaññāsa samādhīti ekakādivasena vuttā.",
  "atk-s0517a2:907_0": "44. Evaṁ ekakādivasena samādhippabhedaṁ dassetvā idāni aññenapi pariyāyena samādhiṁ",
  "atk-s0517a2:907_1": "dassetukāmo apicāti aññaṁ pariyāyārambhaṁ dassetvā pañcavīsatītiādimāha. Tattha samādhissa",
  "atk-s0517a2:907_2": "samādhiṭṭhāti samādhissa samādhibhāve sabhāvā, yehi sabhāvehi so samādhi hoti, te",
  "atk-s0517a2:907_3": "tasmiṁ atthā nāma. Pariggahaṭṭhena samādhīti saddhādīhi indriyehi pariggahitattā",
  "atk-s0517a2:907_4": "tasmā pariggahitasabhāvena samādhi. Tāneva ca indriyāni aññamaññaparivārāni honti,",
  "atk-s0517a2:907_5": "bhāvanāpāripūriyā paripuṇṇāni ca honti. Tasmā parivāraṭṭhena paripūraṭṭhena samādhi.",
  "atk-s0517a2:907_6": "Tesaṁyeva samādhivasena ekārammaṇamapekkhitvā ekaggaṭṭhena, nānārammaṇavikkhepābhāvamapekkhitvā",
  "atk-s0517a2:907_7": "avikkhepaṭṭhena, lokuttarasseva mahatā vīriyabalapaggahena pattabbattā lokuttaramaggasseva",
  "atk-s0517a2:907_8": "ca parihānivasena visārābhāvato heṭṭhā gahitapaggahaṭṭhaavisāraṭṭhā idha na gahitāti",
  "atk-s0517a2:907_9": "veditabbā. Kilesakālussiyassābhāvena anāvilaṭṭhena samādhi. Avikampattā aniñjanaṭṭhena",
  "atk-s0517a2:907_10": "samādhi. Vikkhambhanavasena samucchedavasena vā kilesehi vimuttattā ārammaṇe ca adhimuttattā",
  "atk-s0517a2:907_11": "vimuttaṭṭhena samādhi.",
  "atk-s0517a2:908_0": "Ekattupaṭṭhānavasenacittassa ṭhitattāti samādhiyogeneva ekārammaṇe bhusaṁ patiṭṭhānavasena",
  "atk-s0517a2:908_1": "cittassa ārammaṇe niccalabhāvena patiṭṭhitattā. Aṭṭhasu yugalesu esati nesati, ādiyati",
  "atk-s0517a2:908_2": "nādiyati, paṭipajjati na paṭipajjatīti imāni tīṇi yugalāni appanāvīthito pubbabhāge",
  "atk-s0517a2:908_3": "upacārassa mudumajjhādhimattatāvasena vuttānīti veditabbāni, jhāyati jhāpetīti idaṁ",
  "atk-s0517a2:908_4": "appanāvīthiyaṁ upacāravasena veditabbaṁ. Esitattā nesitattā, ādinnattā anādinnattā,",
  "atk-s0517a2:908_5": "paṭipannattā nappaṭipannattā, jhātattā na jhāpitattāti imāni cattāri yugalāni appanāvasena",
  "atk-s0517a2:908_6": "vuttānīti veditabbāni.",
  "atk-s0517a2:909_0": "Tattha samaṁ esatīti samādhītiādīsu samanti appanaṁ. Sā hi paccanīkadhamme sameti",
  "atk-s0517a2:909_1": "nāsetīti samā, paccanīkavisamābhāvato vā samabhūtāti samā. Taṁ samaṁ esati ajjhāsayavasena",
  "atk-s0517a2:909_2": "gavesati. Itisaddo kāraṇattho, yasmā samaṁ esati, tasmā samādhīti attho. Visamaṁ",
  "atk-s0517a2:909_3": "nesatīti taṁ taṁ jhānapaccanīkasaṅkhātaṁ visamaṁ na esati. Mudubhūto hi pubbabhāgasamādhi",
  "atk-s0517a2:909_4": "ādibhūtattā samaṁ esati, visamaṁ nesati nāma. Majjhimabhūto thirabhūtattā samaṁ ādiyati,",
  "atk-s0517a2:909_5": "visamaṁ nādiyati nāma. Adhimattabhūto appanāvīthiyā āsannabhūtattā samaṁ paṭipajjati,",
  "atk-s0517a2:909_6": "visamaṁ nappaṭipajjati nāma. Samaṁ jhāyatīti bhāvanapuṁsakavacanaṁ, samaṁ hutvā jhāyati,",
  "atk-s0517a2:909_7": "samena vā ākārena jhāyatīti attho. Appanāvīthiyañhi samādhi paccanīkadhammavigamena",
  "atk-s0517a2:909_8": "santattā, santāya appanāya anukūlabhāvena ca ṭhitattā samenākārena pavattati. Jhāyatīti",
  "atk-s0517a2:909_9": "ca pajjalatīti attho “ete maṇḍalamāḷe dīpā jhāyanti sabbarattiṁ, sabbarattiyo ca",
  "atk-s0517a2:909_10": "telappadīpo jhāyati, telappadīpo cettha jhāyeyyā”tiādīsu viya. Samaṁ jāyatītipi pāṭho,",
  "atk-s0517a2:909_11": "samenākārena uppajjatīti attho. Jhāyati jhāpetīti yugalattā pana purimapāṭhova sundarataro.",
  "atk-s0517a2:909_12": "Jhāpetīti ca dahatīti attho. So hi samādhipaccanīkadhamme dūratarakaraṇena dahati",
  "atk-s0517a2:909_13": "nāma. Esanānesanādīnaṁ pana appanāya siddhattā “esitattā nesitattā”tiādīhi appanāsamādhi",
  "atk-s0517a2:909_14": "vutto. Samaṁ jhātattāti samaṁ jalitattā. Samaṁ jātattātipi pāṭho. Iti imesaṁ aṭṭhannaṁ",
  "atk-s0517a2:909_15": "yugalānaṁ vasena soḷasa, purimā ca navāti ime pañcavīsati samādhissa samādhiṭṭhā.",
  "atk-s0517a2:910_0": "Samoca hito ca sukho cāti samādhīti idaṁ pana pañcavīsatiyā ākārehi sādhitassa samādhissa",
  "atk-s0517a2:910_1": "atthasādhanatthaṁ vuttaṁ. Tattha samoti samasaddassa, saṁsaddassa vā attho. So hi",
  "atk-s0517a2:910_2": "paccanīkakkhobhavisamavirahitattā samo. Hitoti ādhisaddassa attho, ārammaṇe āhito",
  "atk-s0517a2:910_3": "niccalabhāvakaraṇena patiṭṭhāpitoti adhippāyo. Ubhayena samo ca āhito cāti samādhīti",
  "atk-s0517a2:910_4": "vuttaṁ hoti. Sukhoti santaṭṭhena sukho. “Yāyaṁ, bhante, adukkhamasukhā vedanā, santasmiṁ",
  "atk-s0517a2:910_5": "esā paṇīte sukhe vuttā bhagavatā”ti ca “upekkhā pana santattā, sukhamicceva bhāsitā”ti",
  "atk-s0517a2:910_6": "ca vuttattā tena santatthena sukhasaddena upekkhāsahagatasamādhipi gahito hoti. Aniyāmena",
  "atk-s0517a2:910_7": "hi sabbasamādhayo idha vuccanti. Tena ca sukhasaddena āhitabhāvassa kāraṇaṁ vuttaṁ",
  "atk-s0517a2:910_8": "hoti. Yasmā santo, tasmā ekārammaṇe āhitoti adhippāyo veditabboti.",
  "atk-s0517a2:911": "Samādhibhāvanāmayañāṇaniddesavaṇṇanā niṭṭhitā.",
  "atk-s0517a2:912": "4. Dhammaṭṭhitiñāṇaniddesavaṇṇanā",
  "atk-s0517a2:913_0": "45. Dhammaṭṭhitiñāṇaniddese avijjāsaṅkhārānaṁ uppādaṭṭhitītiādīsu tiṭṭhanti etāya",
  "atk-s0517a2:913_1": "saṅkhārāti ṭhiti. Kā sā? Avijjā. Sā hi saṅkhārānaṁ uppādāya nibbattiyā ṭhiti kāraṇanti",
  "atk-s0517a2:913_2": "uppādaṭṭhiti. Uppannānaṁ pavattiyāpi kāraṇanti pavattaṭṭhiti. Kiñcāpi hi janakapaccayassa",
  "atk-s0517a2:913_3": "jananakkhaṇeyeva kiccānubhāvo hoti, tena pana janitānaṁyeva pavattattā sakakkhaṇe",
  "atk-s0517a2:913_4": "pavattiyāpi kāraṇaṁ nāma hoti, santativasena vā pavattiyā kāraṇanti attho. Pavattanti",
  "atk-s0517a2:913_5": "ca napuṁsake bhāvavacanametaṁ, tasmā pavattaṁ pavattīti atthato ekaṁ. Pavattisaddassa",
  "atk-s0517a2:913_6": "pana pākaṭattā tena yojetvā attho vutto. Bhāvepi ṭhitisaddassa sijjhanato na idha",
  "atk-s0517a2:913_7": "bhāve ṭhitisaddo, kāraṇe ṭhitisaddoti dassanattaṁ nimittaṭṭhitīti vuttaṁ, nimittabhūtā",
  "atk-s0517a2:913_8": "ṭhitīti attho, kāraṇabhūtāti vuttaṁ hoti. Na kevalaṁ nimittamattaṁ hoti, atha kho",
  "atk-s0517a2:913_9": "saṅkhārajanane sabyāpārā viya hutvā āyūhati vāyamatīti paccayasamatthataṁ dassento",
  "atk-s0517a2:913_10": "āyūhanaṭṭhitīti āha, āyūhanabhūtā ṭhitīti attho. Yasmā avijjā saṅkhāre uppādayamānā",
  "atk-s0517a2:913_11": "uppāde saṁyojeti nāma, ghaṭetīti attho. Saṅkhāre pavattayamānā pavattiyaṁ palibundhati",
  "atk-s0517a2:913_12": "nāma, bandhatīti attho. Tasmā saññogaṭṭhiti palibodhaṭṭhitīti vuttā. Saññogabhūtā",
  "atk-s0517a2:913_13": "ṭhiti, palibodhabhūtā ṭhitīti attho. Yasmā avijjāva saṅkhāre uppādayamānā uppādāya",
  "atk-s0517a2:913_14": "pavattiyā ca mūlakāraṇaṭṭhena samudayo nāma, samudayabhūtā ṭhitīti samudayaṭṭhiti,",
  "atk-s0517a2:913_15": "mūlakāraṇabhūtā ṭhitīti attho. Avijjāva saṅkhārānaṁ uppāde janakapaccayattā, pavattiyaṁ",
  "atk-s0517a2:913_16": "upatthambhakapaccayattā hetuṭṭhiti paccayaṭṭhitīti vuttā, hetubhūtā ṭhiti, paccayabhūtā",
  "atk-s0517a2:913_17": "ṭhitīti attho. Janakapaccayo hi hetūti, upatthambhako paccayoti vuccati. Evaṁ sesesupi yojetabbaṁ.",
  "atk-s0517a2:914_0": "Bhavojātiyā, jāti jarāmaraṇassāti ettha pana uppādaṭṭhiti saññogaṭṭhiti hetuṭṭhitīti",
  "atk-s0517a2:914_1": "uppādavasena yojitāni padāni jātijarāmaraṇavantānaṁ khandhānaṁ vasena pariyāyena",
  "atk-s0517a2:914_2": "vuttānīti veditabbāni. Keci pana “uppādāya ṭhiti uppādaṭṭhitī”ti evamādinā nayenettha",
  "atk-s0517a2:914_3": "atthaṁ vaṇṇayanti. Avijjā paccayoti avijjāya saṅkhārānaṁ paccayabhāvaṁ apekkhitvā",
  "atk-s0517a2:914_4": "vuttaṁ. Avijjāyapi paccayasambhūtattā tassā api paccayapariggahaṇadassanatthaṁ ubhopete",
  "atk-s0517a2:914_5": "dhammā paccayasamuppannāti paccayapariggahe paññāti vuttaṁ. Evaṁ sesesupi yojetabbaṁ.",
  "atk-s0517a2:914_6": "Jāti paccayo, jarāmaraṇaṁ paccayasamuppannanti pana pariyāyena vuttaṁ. Atītampi addhānanti",
  "atk-s0517a2:914_7": "atikkantampi kālaṁ. Anāgatampi addhānanti appattampi kālaṁ. Ubhayatthāpi accantasaṁyogatthe upayogavacanaṁ.",
  "atk-s0517a2:915_0": "46. Idāni navākāravārānantaraṁ te navākāre vihāya hetupaṭiccapaccayapadeheva yojetvā",
  "atk-s0517a2:915_1": "avijjā hetu, saṅkhārā hetusamuppannātiādayo tayo vārā niddiṭṭhā. Navākāravāre janakaupatthambhakavasena",
  "atk-s0517a2:915_2": "paccayo vutto. Idha pana hetuvārassa paccayavārassa ca visuṁ āgatattā hetūti janakapaccayattaṁ,",
  "atk-s0517a2:915_3": "paccayoti upatthambhakapaccayattaṁ veditabbaṁ ekekassāpi avijjādikassa paccayassa",
  "atk-s0517a2:915_4": "ubhayathā sambhavato. Paṭiccavāre avijjā paṭiccāti attano uppāde saṅkhārānaṁ avijjāpekkhattā",
  "atk-s0517a2:915_5": "saṅkhārehi avijjā paṭimukhaṁ etabbā gantabbāti paṭiccā. Etena avijjāya saṅkhāruppādanasamatthatā",
  "atk-s0517a2:915_6": "vuttā hoti. Saṅkhārā paṭiccasamuppannāti saṅkhārā avijjaṁ paṭicca tadabhimukhaṁ pavattanato",
  "atk-s0517a2:915_7": "paṭimukhaṁ katvā na vihāya samaṁ uppannā. Evaṁ sesesupi liṅgānurūpena yojetabbaṁ.",
  "atk-s0517a2:915_8": "Avijjā paṭiccāti ussukkavasena vā pāṭho, attho panettha avijjā attano paccaye paṭicca",
  "atk-s0517a2:915_9": "pavattāti pāṭhasesavasena yojetabbo. Evaṁ sesesupi. Catūsupi ca etesu vāresu dvādasannaṁ",
  "atk-s0517a2:915_10": "paṭiccasamuppādaṅgānaṁ paccayasseva vasena dhammaṭṭhitiñāṇassa niddisitabbattā avijjādīnaṁ",
  "atk-s0517a2:915_11": "ekādasannaṁyeva aṅgānaṁ vasena dhammaṭṭhitiñāṇaṁ niddiṭṭhaṁ, jarāmaraṇassa pana ante",
  "atk-s0517a2:915_12": "ṭhitattā tassa vasena na niddiṭṭhaṁ. Jarāmaraṇassāpi sokaparidevadukkhadomanassupāyāsānaṁ",
  "atk-s0517a2:915_13": "paccayattā jarāmaraṇaṁ tesaṁ paccayaṁ katvā upaparikkhamānassa tassāpi jarāmaraṇassa",
  "atk-s0517a2:915_14": "vasena dhammaṭṭhitiñāṇaṁ yujjateva.",
  "atk-s0517a2:916_0": "47. Idāni tāneva dvādasa paṭiccasamuppādaṅgāni vīsatiākāravasena vibhajitvā catusaṅkhepatiyaddhatisandhiyo",
  "atk-s0517a2:916_1": "dassetvā dhammaṭṭhitiñāṇaṁ niddisitukāmo purimakammabhavasmintiādimāha. Tattha purimakammabhavasminti",
  "atk-s0517a2:916_2": "purime kammabhave, atītajātiyaṁ kammabhave kariyamāneti attho. Moho avijjāti yo tadā",
  "atk-s0517a2:916_3": "dukkhādīsu moho, yena mūḷho kammaṁ karoti, sā avijjā. Āyūhanā saṅkhārāti taṁ kammaṁ",
  "atk-s0517a2:916_4": "karontassa purimacetanāyo, yathā “dānaṁ dassāmī”ti cittaṁ uppādetvā māsampi saṁvaccharampi",
  "atk-s0517a2:916_5": "dānūpakaraṇāni sajjentassa uppannā purimacetanāyo. Paṭiggāhakānaṁ pana hatthe dakkhiṇaṁ",
  "atk-s0517a2:916_6": "patiṭṭhāpayato cetanā bhavoti vuccati. Ekāvajjanesu vā chasu javanesu cetanā āyūhanā",
  "atk-s0517a2:916_7": "saṅkhārā nāma, sattamajavane cetanā bhavo. Yā kāci vā pana cetanā bhavo, taṁsampayuttā",
  "atk-s0517a2:916_8": "āyūhanā saṅkhārā nāma.",
  "atk-s0517a2:917_0": "Nikanti taṇhāti yā kammaṁ karontassa tassa phale upapattibhave nikāmanā patthanā,",
  "atk-s0517a2:917_1": "sā taṇhā nāma. Upagamanaṁ upādānanti yaṁ kammabhavassa paccayabhūtaṁ “imasmiṁ nāma",
  "atk-s0517a2:917_2": "kamme kate kāmā sampajjantī”ti vā “idaṁ katvā asukasmiṁ nāma ṭhāne kāme sevissāmī”ti",
  "atk-s0517a2:917_3": "vā “attā ucchinno suucchinno hotī”ti vā “sukhī hotiṁ vigatapariḷāho”ti vā “sīlabbataṁ",
  "atk-s0517a2:917_4": "sukhena paripūratī”ti vā pavattaṁ upagamanaṁ daḷhagahaṇaṁ, idaṁ upādānaṁ nāma. Cetanā",
  "atk-s0517a2:917_5": "bhavoti āyūhanāvasāne vuttā cetanā bhavo nāma. Purimakammabhavasminti atītajātiyā",
  "atk-s0517a2:917_6": "kammabhave kariyamāne pavattā. Idha paṭisandhiyā paccayāti paccuppannapaṭisandhiyā paccayabhūtā.",
  "atk-s0517a2:918_0": "Idha paṭisandhi viññāṇanti yaṁ paccuppannabhavassa bhavantarapaṭisandhānavasena uppannattā",
  "atk-s0517a2:918_1": "paṭisandhīti vuccati, taṁ viññāṇaṁ. Okkanti nāmarūpanti yā gabbhe rūpārūpadhammānaṁ",
  "atk-s0517a2:918_2": "okkanti āgantvā pavisanaṁ viya, idaṁ nāmarūpaṁ. Pasādo āyatananti yo pasannabhāvo,",
  "atk-s0517a2:918_3": "idaṁ āyatanaṁ. Jātiggahaṇena ekavacanaṁ kataṁ. Etena cakkhādīni pañcāyatanāni vuttāni.",
  "atk-s0517a2:918_4": "“Pabhassaramidaṁ, bhikkhave, cittaṁ, tañca kho āgantukehi upakkilesehi upakkiliṭṭha”nti",
  "atk-s0517a2:918_5": "ettha bhavaṅgacittaṁ adhippetanti vacanato idhāpi manāyatanassa vipākabhūtattā, tassa",
  "atk-s0517a2:918_6": "ca kilesakālussiyābhāvena pasannattā pasādavacanena manāyatanampi vuttanti veditabbaṁ.",
  "atk-s0517a2:918_7": "Phuṭṭho phassoti yo ārammaṇaṁ phuṭṭho phusanto uppanno, ayaṁ phasso. Vedayitaṁ vedanāti",
  "atk-s0517a2:918_8": "yaṁ paṭisandhiviññāṇena vā saḷāyatanapaccayena vā phassena saha uppannaṁ vipākavedayitaṁ,",
  "atk-s0517a2:918_9": "ayaṁ vedanā. Idhupapattibhavasmiṁ purekatassa kammassa paccayāti paccuppanne vipākabhave",
  "atk-s0517a2:918_10": "atītajātiyaṁ katassa kammassa paccayena pavattantīti attho.",
  "atk-s0517a2:919": "Idha paripakkattā āyatanānanti paripakkāyatanassa kammakaraṇakāle mohādayo dassitā. Āyatiṁ paṭisandhiyāti anāgate paṭisandhiyā. Āyatiṁ paṭisandhi viññāṇantiādīni vuttatthāni.",
  "atk-s0517a2:920_0": "Kathaṁ pana dvādasahi paṭiccasamuppādaṅgehi ime vīsati ākārā gahitā hontīti? Avijjā",
  "atk-s0517a2:920_1": "saṅkhārāti ime dve atītahetuyo sarūpato vuttā. Yasmā pana avidvā paritassati, paritassito",
  "atk-s0517a2:920_2": "upādiyati, tassupādānapaccayā bhavo, tasmā tehi dvīhi gahitehi taṇhupādānabhavāpi",
  "atk-s0517a2:920_3": "gahitāva honti. Paccuppanne viññāṇanāmarūpasaḷāyatanaphassavedanā sarūpato vuttāyeva.",
  "atk-s0517a2:920_4": "Taṇhupādānabhavā paccuppannahetuyo sarūpato vuttā. Bhave pana gahite tassa pubbabhāgā",
  "atk-s0517a2:920_5": "taṁsampayuttā vā saṅkhārā gahitāva honti, taṇhupādānaggahaṇena ca taṁsampayuttā.",
  "atk-s0517a2:920_6": "Yāya vā mūḷho kammaṁ karoti, sā avijjā gahitāva hoti. Anāgate jāti jarāmaraṇanti",
  "atk-s0517a2:920_7": "dve sarūpena vuttāni, jātijarāmaraṇaggahaṇeneva pana viññāṇādīni pañca anāgataphalāni",
  "atk-s0517a2:920_8": "gahitāneva honti. Tesaṁyeva hi jātijarāmaraṇānīti evaṁ dvādasahi aṅgehi vīsati ākārā gahitā honti.",
  "atk-s0517a2:921": "“Atīte hetavo pañca, idāni phalapañcakaṁ;",
  "atk-s0517a2:922": "Idāni hetavo pañca, āyatiṁ phalapañcaka”nti. –",
  "atk-s0517a2:923": "Gāthāya ayamevattho vutto. Itimeti iti ime. Iti imeti vā pāṭho.",
  "atk-s0517a2:924_0": "Catusaṅkhepeti caturo rāsī. Atīte pañca hetudhammā eko hetusaṅkhepo, paccuppanne",
  "atk-s0517a2:924_1": "pañca phaladhammā eko phalasaṅkhepo, paccuppanne pañca hetudhammā eko hetusaṅkhepo,",
  "atk-s0517a2:924_2": "anāgate pañca phaladhammā eko phalasaṅkhepo.",
  "atk-s0517a2:925": "Tayo addheti tayo kāle. Paṭhamapañcakavasena atītakālo, dutiyatatiyapañcakavasena paccuppannakālo, catutthapañcakavasena anāgatakālo veditabbo.",
  "atk-s0517a2:926_0": "Tisandhinti tayo sandhayo assāti tisandhi, taṁ tisandhiṁ. Atītahetupaccuppannaphalānamantarā",
  "atk-s0517a2:926_1": "eko hetuphalasandhi, paccuppannaphalaanāgatahetūnamantarā eko phalahetusandhi, paccuppannahetuanāgataphalānamantarā",
  "atk-s0517a2:926_2": "eko hetuphalasandhi.",
  "atk-s0517a2:927_0": "Paṭiccasamuppādapāḷiyaṁ sarūpato āgatavasena pana avijjāsaṅkhārā eko saṅkhepo, viññāṇanāmarūpasaḷāyatanaphassavedanā",
  "atk-s0517a2:927_1": "dutiyo, taṇhupādānabhavā tatiyo, jātijarāmaraṇaṁ catuttho. Avijjāsaṅkhārāti dve aṅgāni",
  "atk-s0517a2:927_2": "atītakālāni, viññāṇādīni bhavāvasānāni aṭṭha paccuppannakālāni, jātijarāmaraṇanti",
  "atk-s0517a2:927_3": "dve anāgatakālāni. Saṅkhāraviññāṇānaṁ antarā eko hetuphalasandhi, vedanātaṇhānamantarā",
  "atk-s0517a2:927_4": "eko phalahetusandhi, bhavajātīnamantarā eko hetuphalasandhi.",
  "atk-s0517a2:928": "Vīsatiyāākārehīti vīsatiyā koṭṭhāsehi. Catusaṅkhepe ca tayo addhe ca tisandhiṁ paṭiccasamuppādañca vīsatiyā ākārehi jānātīti sambandho.",
  "atk-s0517a2:929_0": "Jānātīti sutānusārena bhāvanārambhañāṇena jānāti. Passatīti ñātameva cakkhunā diṭṭhaṁ",
  "atk-s0517a2:929_1": "viya hatthatale āmalakaṁ viya ca phuṭaṁ katvā ñāṇeneva passati. Aññātīti diṭṭhamariyādeneva",
  "atk-s0517a2:929_2": "āsevanaṁ karonto ñāṇeneva jānāti. Mariyādattho hi ettha ākāro. Paṭivijjhatīti bhāvanāpāripūriyā",
  "atk-s0517a2:929_3": "niṭṭhaṁ pāpento ñāṇeneva paṭivedhaṁ karoti. Salakkhaṇavasena vā jānāti, sarasavasena",
  "atk-s0517a2:929_4": "passati, paccupaṭṭhānavasena aññāti, padaṭṭhānavasena paṭivijjhati.",
  "atk-s0517a2:930_0": "Tattha paṭiccasamuppādoti paccayadhammā veditabbā. Paṭiccasamuppannā dhammāti tehi",
  "atk-s0517a2:930_1": "tehi paccayehi nibbattadhammā. Kathamidaṁ jānitabbanti ce? Bhagavato vacanena. Bhagavatā",
  "atk-s0517a2:930_2": "hi paṭiccasamuppādapaṭiccasamuppannadhammadesanāsutte –",
  "atk-s0517a2:931_0": "“Katamo ca, bhikkhave, paṭiccasamuppādo, jātipaccayā, bhikkhave, jarāmaraṇaṁ, uppādā",
  "atk-s0517a2:931_1": "vā tathāgatānaṁ anuppādā vā tathāgatānaṁ ṭhitāva sā dhātu dhammaṭṭhitatā dhammaniyāmatā",
  "atk-s0517a2:931_2": "idappaccayatā, taṁ tathāgato abhisambujjhati abhisameti, abhisambujjhitvā abhisametvā",
  "atk-s0517a2:931_3": "ācikkhati deseti paññāpeti paṭṭhapeti vivarati vibhajati uttānīkaroti ‘passathā’ti",
  "atk-s0517a2:931_4": "cāha. Jātipaccayā, bhikkhave, jarāmaraṇaṁ, bhavapaccayā, bhikkhave, jāti…pe… avijjāpaccayā,",
  "atk-s0517a2:931_5": "bhikkhave, saṅkhārā. Uppādā vā tathāgatānaṁ…pe… uttānīkaroti ‘passathā’ti cāha. Avijjāpaccayā,",
  "atk-s0517a2:931_6": "bhikkhave, saṅkhārā. Iti kho, bhikkhave, yā tatrata thatā avitathatā anaññathatā",
  "atk-s0517a2:931_7": "idappaccayatā. Ayaṁ vuccati, bhikkhave, paṭiccasamuppādo”ti –",
  "atk-s0517a2:932_0": "Evaṁ paṭiccasamuppādaṁ desentena tathatādīhi vevacanehi paccayadhammāva paṭiccasamuppādoti",
  "atk-s0517a2:932_1": "vuttā. Tasmā jarāmaraṇādīnaṁ paccayalakkhaṇo paṭiccasamuppādo, dukkhānubandhanaraso",
  "atk-s0517a2:932_2": "kummaggapaccupaṭṭhāno, ayampi sapaccayattā attano visesapaccayapadaṭṭhāno.",
  "atk-s0517a2:933_0": "Uppādāvā anuppādā vāti uppāde vā anuppāde vā, tathāgatesu uppannesupi anuppannesupīti",
  "atk-s0517a2:933_1": "attho. Ṭhitāva sā dhātūti ṭhitova so paccayasabhāvo, na kadāci jātijarāmaraṇassa",
  "atk-s0517a2:933_2": "paccayo na hotīti attho. Dhammaṭṭhitatā dhammaniyāmatā idappaccayatāti jātipaccayoyeva.",
  "atk-s0517a2:933_3": "Jātipaccayena hi jarāmaraṇasaṅkhāto paccayasamuppannadhammo tadāyattatāya tiṭṭhati,",
  "atk-s0517a2:933_4": "jātipaccayova jarāmaraṇadhammaṁ niyameti, tasmā jāti “dhammaṭṭhitatā dhammaniyāmatā”ti",
  "atk-s0517a2:933_5": "vuccati. Jātiyeva imassa jarāmaraṇassa paccayoti idappaccayo, idappaccayova idappaccayatā.",
  "atk-s0517a2:933_6": "Tanti taṁ paccayaṁ. Abhisambujjhatīti ñāṇena abhisambujjhati. Abhisametīti ñāṇena",
  "atk-s0517a2:933_7": "abhisamāgacchati. Ācikkhatīti katheti. Desetīti dasseti. Paññāpetīti jānāpeti. Paṭṭhapetīti",
  "atk-s0517a2:933_8": "ñāṇamukhe ṭhapeti. Vivaratīti vivaritvā dasseti. Vibhajatīti vibhāgato dasseti. Uttānīkarotīti",
  "atk-s0517a2:933_9": "pākaṭaṁ karoti. Iti khoti evaṁ kho. Yā tatrāti yā tesu “jātipaccayā jarāmaraṇa”ntiādīsu.",
  "atk-s0517a2:933_10": "So panāyaṁ paṭiccasamuppādo tehi tehi paccayehi anūnādhikeheva tassa tassa dhammassa",
  "atk-s0517a2:933_11": "sambhavato tathatāti, sāmaggiṁ upagatesu paccayesu muhuttampi tato nibbattanadhammānaṁ",
  "atk-s0517a2:933_12": "asambhavābhāvato avitathatāti, aññadhammapaccayehi aññadhammānuppattito anaññathatāti,",
  "atk-s0517a2:933_13": "yathāvuttānaṁ etesaṁ jarāmaraṇādīnaṁ paccayato vā paccayasamūhato vā idappaccayatāti",
  "atk-s0517a2:933_14": "vutto. Tatrāyaṁ vacanattho – imesaṁ paccayā idappaccayā, idappaccayā eva idappaccayatā,",
  "atk-s0517a2:933_15": "idappaccayānaṁ vā samūho idappaccayatā. Lakkhaṇaṁ panettha saddasatthato veditabbanti.",
  "atk-s0517a2:934": "Dhammaṭṭhitiñāṇaniddesavaṇṇanā niṭṭhitā.",
  "atk-s0517a2:935": "5. Sammasanañāṇaniddesavaṇṇanā",
  "atk-s0517a2:936_0": "48. Sammasanañāṇaniddese yaṁ kiñcīti anavasesapariyādānaṁ. Rūpanti atippasaṅganiyamanaṁ.",
  "atk-s0517a2:936_1": "Evaṁ padadvayenāpi rūpassa asesapariggaho kato hoti. Athassa atītādinā vibhāgaṁ ārabhati.",
  "atk-s0517a2:936_2": "Tañhi kiñci atītaṁ kiñci anāgatādibhedanti. Esa nayo vedanādīsupi. Tattha rūpaṁ tāva",
  "atk-s0517a2:936_3": "addhāsantatisamayakhaṇavasena catudhā atītaṁ nāma hoti, tathā anāgatapaccuppannaṁ.",
  "atk-s0517a2:936_4": "Tattha addhāvasena tāva ekassa ekasmiṁ bhave paṭisandhito pubbe atītaṁ, cutito uddhaṁ",
  "atk-s0517a2:936_5": "anāgataṁ, ubhinnamantare paccuppannaṁ. Santativasena sabhāgaekautusamuṭṭhānaṁ ekāhārasamuṭṭhānañca",
  "atk-s0517a2:936_6": "pubbāpariyabhāvena vattamānampi paccuppannaṁ, tato pubbe visabhāgautuāhārasamuṭṭhānaṁ",
  "atk-s0517a2:936_7": "atītaṁ, pacchā anāgataṁ. Cittajaṁ ekavīthiekajavanaekasamāpattisamuṭṭhānaṁ paccuppannaṁ,",
  "atk-s0517a2:936_8": "tato pubbe atītaṁ, pacchā anāgataṁ, kammasamuṭṭhānassa pāṭiyekkaṁ santativasena atītādibhedo",
  "atk-s0517a2:936_9": "natthi, tesaññeva pana utuāhāracittasamuṭṭhānānaṁ upatthambhanavasena tassa atītādibhāvo",
  "atk-s0517a2:936_10": "veditabbo. Samayavasena ekamuhuttapubbaṇhasāyanharattindivādīsu samayesu santānavasena",
  "atk-s0517a2:936_11": "pavattamānaṁ taṁ taṁ samayaṁ paccuppannaṁ nāma, tato pubbe atītaṁ, pacchā anāgataṁ.",
  "atk-s0517a2:936_12": "Khaṇavasena uppādādikhaṇattayapariyāpannaṁ paccuppannaṁ, tato pubbe anāgataṁ, pacchā",
  "atk-s0517a2:936_13": "atītaṁ. Apica atikkantahetupaccayakiccaṁ atītaṁ, niṭṭhitahetukiccamaniṭṭhitapaccayakiccaṁ",
  "atk-s0517a2:936_14": "paccuppannaṁ, ubhayakiccamasampattaṁ anāgataṁ. Sakiccakkhaṇe vā paccuppannaṁ, tato",
  "atk-s0517a2:936_15": "pubbe anāgataṁ, pacchā atītaṁ. Ettha ca khaṇādikathāva nippariyāyā sesā sapariyāyā.",
  "atk-s0517a2:937_0": "Ajjhattanti pañcasupi khandhesu idha niyakajjhattaṁ adhippetaṁ, tasmā attano santāne",
  "atk-s0517a2:937_1": "pavattaṁ pāṭipuggalikaṁ rūpaṁ ajjhattanti veditabbaṁ. Tato bahibhūtaṁ pana indriyabaddhaṁ",
  "atk-s0517a2:937_2": "vā anindriyabaddhaṁ vā rūpaṁ bahiddhā nāma. Oḷārikanti cakkhusotaghānajivhākāyarūpasaddagandharasaphoṭṭhabbasaṅkhātā",
  "atk-s0517a2:937_3": "pathavītejovāyo cāti dvādasavidhaṁ rūpaṁ ghaṭṭanavasena gahetabbato oḷārikaṁ. Sesaṁ",
  "atk-s0517a2:937_4": "pana āpodhātu itthindriyaṁ purisindriyaṁ jīvitindriyaṁ hadayavatthu ojā ākāsadhātu",
  "atk-s0517a2:937_5": "kāyaviññatti vacīviññatti rūpassa lahutā mudutā kammaññatā upacayo santati jaratā",
  "atk-s0517a2:937_6": "aniccatāti soḷasavidhaṁ rūpaṁ ghaṭṭanavasena agahetabbato sukhumaṁ. Hīnaṁ vā paṇītaṁ",
  "atk-s0517a2:937_7": "vāti ettha hīnapaṇītabhāvo pariyāyato nippariyāyato ca. Tattha akaniṭṭhānaṁ rūpato",
  "atk-s0517a2:937_8": "sudassīnaṁ rūpaṁ hīnaṁ, tadeva sudassānaṁ rūpato paṇītaṁ. Evaṁ yāva narakasattānaṁ",
  "atk-s0517a2:937_9": "rūpaṁ, tāva pariyāyato hīnapaṇītatā veditabbā. Nippariyāyato pana yattha akusalavipākaṁ",
  "atk-s0517a2:937_10": "uppajjati, taṁ hīnaṁ. Yattha kusalavipākaṁ, taṁ paṇītaṁ. Yaṁ dūre santike vāti ettha",
  "atk-s0517a2:937_11": "yaṁ sukhumaṁ, tadeva duppaṭivijjhasabhāvattā dūre. Yaṁ oḷārikaṁ, tadeva suppaṭivijjhasabhāvattā santike.",
  "atk-s0517a2:938_0": "Sabbaṁrūpaṁ aniccato vavattheti ekaṁ sammasanaṁ, dukkhato vavattheti ekaṁ sammasanaṁ,",
  "atk-s0517a2:938_1": "anattato vavattheti ekaṁ sammasananti ettha ayaṁ bhikkhu “yaṁ kiñci rūpa”nti evaṁ",
  "atk-s0517a2:938_2": "aniyamaniddiṭṭhaṁ sabbampi rūpaṁ atītattikena ceva catūhi ajjhattādidukehi cāti ekādasahi",
  "atk-s0517a2:938_3": "okāsehi paricchinditvā sabbaṁ rūpaṁ aniccato vavattheti aniccanti sammasati. Kathaṁ?",
  "atk-s0517a2:938_4": "Parato vuttanayena. Vuttañhetaṁ – “rūpaṁ atītānāgatapaccuppannaṁ aniccaṁ khayaṭṭhenā”ti.",
  "atk-s0517a2:938_5": "Tasmā esa yaṁ atītaṁ rūpaṁ, taṁ yasmā atīteyeva khīṇaṁ, nayimaṁ bhavaṁ sampattanti",
  "atk-s0517a2:938_6": "aniccaṁ khayaṭṭhena, yaṁ anāgataṁ rūpaṁ anantarabhave nibbattissati, tampi tattheva",
  "atk-s0517a2:938_7": "khīyissati, na tato paraṁ bhavaṁ gamissatīti aniccaṁ khayaṭṭhena, yaṁ paccuppannaṁ",
  "atk-s0517a2:938_8": "rūpaṁ, taṁ idheva khīyati, na ito gacchatīti aniccaṁ khayaṭṭhena, yaṁ ajjhattaṁ rūpaṁ,",
  "atk-s0517a2:938_9": "tampi ajjhattameva khīyati, na bahiddhābhāvaṁ gacchatīti aniccaṁ khayaṭṭhena, yaṁ",
  "atk-s0517a2:938_10": "bahiddhā oḷārikaṁ sukhumaṁ hīnaṁ paṇītaṁ dūre santike, tampi ettheva khīyati, na",
  "atk-s0517a2:938_11": "dūrabhāvaṁ gacchatīti aniccaṁ khayaṭṭhenāti sammasati. Idaṁ sabbampi “aniccaṁ khayaṭṭhenā”ti",
  "atk-s0517a2:938_12": "etassa vasena ekaṁ sammasanaṁ, pabhedato pana ekādasavidhaṁ hoti.",
  "atk-s0517a2:939_0": "Sabbameva cetaṁ dukkhaṁ bhayaṭṭhenāti sammasati. Bhayaṭṭhenāti sappaṭibhayatāya.",
  "atk-s0517a2:939_1": "Yañhi aniccaṁ, taṁ bhayāvahaṁ hoti sīhopamasutte devānaṁ viya. Iti idampi “dukkhaṁ",
  "atk-s0517a2:939_2": "bhayaṭṭhenā”ti etassa vasena ekaṁ sammasanaṁ, pabhedato pana ekādasavidhaṁ hoti.",
  "atk-s0517a2:940_0": "Yathā ca dukkhaṁ, evaṁ sabbampi taṁ anattā asārakaṭṭhenāti sammasati. Asārakaṭṭhenāti",
  "atk-s0517a2:940_1": "“attā nivāsī kārako vedako sayaṁvasī”ti evaṁ parikappitassa attasārassa abhāvena.",
  "atk-s0517a2:940_2": "Yañhi aniccaṁ dukkhaṁ, attanopi aniccataṁ vā udayabbayapīḷanaṁ vā vāretuṁ na sakkoti,",
  "atk-s0517a2:940_3": "kuto tassa kārakādibhāvo. Tenāha – “rūpañca hidaṁ, bhikkhave, attā abhavissa, nayidaṁ",
  "atk-s0517a2:940_4": "rūpaṁ ābādhāya saṁvatteyyā”tiādi. Iti idaṁ “anattā asārakaṭṭhenā”ti etassa vasena",
  "atk-s0517a2:940_5": "ekaṁ sammasanaṁ, pabhedato pana ekādasavidhaṁ hoti. Eseva nayo vedanādīsu. Iti ekekasmiṁ",
  "atk-s0517a2:940_6": "khandhe ekādasa ekādasa katvā pañcasu khandhesu pañcapaññāsa sammasanāni honti, aniccato",
  "atk-s0517a2:940_7": "pañcapaññāsa, dukkhato pañcapaññāsa, anattato pañcapaññāsāti tividhānupassanāvasena",
  "atk-s0517a2:940_8": "sabbāni pañcasaṭṭhisatasammasanāni honti.",
  "atk-s0517a2:941_0": "Keci pana “sabbaṁ rūpaṁ, sabbaṁ vedanaṁ, sabbaṁ saññaṁ, sabbe saṅkhāre, sabbaṁ viññāṇanti",
  "atk-s0517a2:941_1": "padampi pakkhipitvā ekekasmiṁ khandhe dvādasa dvādasa katvā pañcasu saṭṭhi, anupassanāto",
  "atk-s0517a2:941_2": "asītisatasammasanānī”ti vadanti.",
  "atk-s0517a2:942_0": "Atītādivibhāge panettha santativasena khaṇādivasena ca vedanāya atītānāgatapaccuppannabhāvo",
  "atk-s0517a2:942_1": "veditabbo. Tattha santativasena ekavīthiekajavanaekasamāpattipariyāpannā ekavidhavisayasamāyogappavattā",
  "atk-s0517a2:942_2": "ca paccuppannā, tato pubbe atītā, pacchā anāgatā. Khaṇādivasena khaṇattayapariyāpannā",
  "atk-s0517a2:942_3": "pubbantāparantamajjhagatā sakiccañca kurumānā vedanā paccuppannā, tato pubbe atītā,",
  "atk-s0517a2:942_4": "pacchā anāgatā. Ajjhattabahiddhābhedo niyakajjhattavaseneva veditabbo.",
  "atk-s0517a2:943_0": "Oḷārikasukhumabhāvo “akusalā vedanā oḷārikā, kusalābyākatā vedanā sukhumā”tiādinā",
  "atk-s0517a2:943_1": "nayena vibhaṅge vuttena jātisabhāvapuggalalokiyalokuttaravasena veditabbo. Jātivasena",
  "atk-s0517a2:943_2": "tāva akusalā vedanā sāvajjakiriyahetuto, kilesasantāpabhāvato ca avūpasantavuttīti",
  "atk-s0517a2:943_3": "kusalavedanāya oḷārikā, sabyāpārato saussāhato savipākato kilesasantāpabhāvato sāvajjato",
  "atk-s0517a2:943_4": "ca vipākābyākatāya oḷārikā, savipākato kilesasantāpabhāvato sabyābajjhato sāvajjato",
  "atk-s0517a2:943_5": "ca kiriyābyākatāya oḷārikā. Kusalābyākatā pana vuttavipariyāyato akusalāya vedanāya",
  "atk-s0517a2:943_6": "sukhumā. Dvepi kusalākusalā vedanā sabyāpārato saussāhato savipākato ca yathāyogaṁ",
  "atk-s0517a2:943_7": "duvidhāyapi abyākatāya oḷārikā, vuttavipariyāyena duvidhāpi abyākatā tāhi sukhumā.",
  "atk-s0517a2:943_8": "Evaṁ tāva jātivasena oḷārikasukhumatā veditabbā.",
  "atk-s0517a2:944_0": "Sabhāvavasena pana dukkhā vedanā nirassādato savipphārato khobhakaraṇato ubbejanīyato",
  "atk-s0517a2:944_1": "abhibhavanato ca itarāhi dvīhi oḷārikā, itarā pana dve sātato santato paṇītato manāpato",
  "atk-s0517a2:944_2": "majjhattato ca yathāyogaṁ dukkhāya sukhumā. Ubho pana sukhadukkhā savipphārato ubbejanīyato",
  "atk-s0517a2:944_3": "khobhakaraṇato pākaṭato ca adukkhamasukhāya oḷārikā, sā vuttavipariyāyena tadubhayato",
  "atk-s0517a2:944_4": "sukhumā. Evaṁ sabhāvavasena oḷārikasukhumatā veditabbā.",
  "atk-s0517a2:945": "Puggalavasena pana asamāpannassa vedanā nānārammaṇe vikkhittabhāvato samāpannassa vedanāya oḷārikā, vipariyāyena itarā sukhumā. Evaṁ puggalavasena oḷārikasukhumatā veditabbā.",
  "atk-s0517a2:946_0": "Lokiyalokuttaravasena pana sāsavā vedanā lokiyā, sā āsavuppattihetuto oghaniyato",
  "atk-s0517a2:946_1": "yoganiyato ganthaniyato nīvaraṇiyato upādāniyato saṁkilesikato puthujjanasādhāraṇato",
  "atk-s0517a2:946_2": "ca anāsavāya oḷārikā, anāsavā ca vipariyāyena sāsavāya sukhumā. Evaṁ lokiyalokuttaravasena",
  "atk-s0517a2:946_3": "oḷārikasukhumatā veditabbā.",
  "atk-s0517a2:947": "Tattha jātiādivasena sambhedo pariharitabbo. Akusalavipākakāyaviññāṇasampayuttā hi vedanā jātivasena abyākatattā sukhumāpi samānā sabhāvādivasena oḷārikā hoti. Vuttañhetaṁ –",
  "atk-s0517a2:948": "“Abyākatā vedanā sukhumā, dukkhā vedanā oḷārikā. Samāpannassa vedanā sukhumā, asamāpannassa vedanā oḷārikā. Anāsavā vedanā sukhumā, sāsavā vedanā oḷārikā”ti.",
  "atk-s0517a2:949_0": "Yathā ca dukkhā vedanā, evaṁ sukhādayopi. Tāpi hi jātivasena oḷārikā, sabhāvādivasena",
  "atk-s0517a2:949_1": "sukhumā honti. Tasmā yathā jātiādivasena sambhedo na hoti, tathā vedanānaṁ oḷārikasukhumatā",
  "atk-s0517a2:949_2": "veditabbā. Seyyathidaṁ, abyākatā jātivasena kusalākusalāhi sukhumā. Tattha katamā",
  "atk-s0517a2:949_3": "abyākatā? Kiṁ dukkhā? Kiṁ sukhā? Kiṁ samāpannassa? Kiṁ asamāpannassa? Kiṁ sāsavā?",
  "atk-s0517a2:949_4": "Kiṁ anāsavāti? Evaṁ sabhāvādibhedo na parāmasitabbo. Esa nayo sabbattha.",
  "atk-s0517a2:950_0": "Apica “taṁ taṁ vā pana vedanaṁ upādāyupādāya vedanā oḷārikā sukhumā daṭṭhabbā”ti",
  "atk-s0517a2:950_1": "vacanato akusalādīsupi lobhasahagatāya dosasahagatā vedanā aggi viya nissayadahanato",
  "atk-s0517a2:950_2": "oḷārikā, lobhasahagatā sukhumā. Dosasahagatāpi niyatā oḷārikā, aniyatā sukhumā. Niyatāpi",
  "atk-s0517a2:950_3": "kappaṭṭhitikā oḷārikā, itarā sukhumā. Kappaṭṭhitikāsupi asaṅkhārikā oḷārikā, itarā",
  "atk-s0517a2:950_4": "sukhumā. Lobhasahagatā pana diṭṭhisampayuttā oḷārikā, itarā sukhumā. Sāpi niyatā",
  "atk-s0517a2:950_5": "kappaṭṭhitikā asaṅkhārikā oḷārikā, itarā sukhumā. Avisesena ca akusalā bahuvipākā",
  "atk-s0517a2:950_6": "oḷārikā, appavipākā sukhumā. Kusalā pana appavipākā oḷārikā, bahuvipākā sukhumā.",
  "atk-s0517a2:951_0": "Apica kāmāvacarakusalā oḷārikā, rūpāvacarā sukhumā, tato arūpāvacarā, tato lokuttarā.",
  "atk-s0517a2:951_1": "Kāmāvacarā ca dānamayā oḷārikā, sīlamayā sukhumā. Sīlamayāpi oḷārikā, tato bhāvanāmayā",
  "atk-s0517a2:951_2": "sukhumā. Bhāvanāmayāpi duhetukā oḷārikā, tihetukā sukhumā. Tihetukāpi sasaṅkhārikā",
  "atk-s0517a2:951_3": "oḷārikā, asaṅkhārikā sukhumā. Rūpāvacarā ca paṭhamajjhānikā oḷārikā…pe… pañcamajjhānikā",
  "atk-s0517a2:951_4": "sukhumāva. Arūpāvacarā ca ākāsānañcāyatanasampayuttā oḷārikā…pe… nevasaññānāsaññāyatanasampayuttā",
  "atk-s0517a2:951_5": "sukhumāva. Lokuttarā ca sotāpattimaggasampayuttā oḷārikā…pe… arahattamaggasampayuttā",
  "atk-s0517a2:951_6": "sukhumāva. Esa nayo taṁtaṁbhūmivipākakiriyāvedanāsu dukkhādiasamāpannādisāsavādivasena",
  "atk-s0517a2:951_7": "vuttavedanāsu ca. Okāsavasena vāpi niraye dukkhā oḷārikā, tiracchānayoniyaṁ sukhumā…pe…",
  "atk-s0517a2:951_8": "paranimmitavasavattīsu sukhumāva. Yathā ca dukkhā, evaṁ sukhāpi sabbattha yathānurūpaṁ",
  "atk-s0517a2:951_9": "yojetabbā. Vatthuvasena cāpi hīnavatthukā yā kāci vedanā oḷārikā, paṇītavatthukā",
  "atk-s0517a2:951_10": "sukhumā. Hīnapaṇītabhede yā oḷārikā, sā hīnā. Yā ca sukhumā, sā paṇītāti daṭṭhabbā.",
  "atk-s0517a2:952_0": "Dūrasantikapade pana “akusalā vedanā kusalābyākatāhi vedanāhi dūre, akusalā vedanā",
  "atk-s0517a2:952_1": "akusalāya vedanāya santike”tiādinā nayena vibhaṅge vibhattā. Tasmā akusalā vedanā",
  "atk-s0517a2:952_2": "visabhāgato asaṁsaṭṭhato asarikkhato ca kusalābyākatāhi dūre, tathā kusalābyākatā",
  "atk-s0517a2:952_3": "akusalāya. Esa nayo sabbavāresu. Akusalā pana vedanā sabhāgato saṁsaṭṭhato sarikkhato",
  "atk-s0517a2:952_4": "ca akusalāya santiketi idaṁ vedanāya atītādivibhāge vitthārakathāmukhaṁ. Taṁtaṁvedanāsampayuttānaṁ",
  "atk-s0517a2:952_5": "pana saññādīnampi etaṁ evameva veditabbaṁ.",
  "atk-s0517a2:953_0": "Ye panettha vedanādīsu cakkhu…pe… jarāmaraṇanti peyyālena saṁkhittesu ca dhammesu",
  "atk-s0517a2:953_1": "lokuttaradhammā āgatā, te asammasanūpagattā imasmiṁ adhikāre na gahetabbā. Te pana",
  "atk-s0517a2:953_2": "kevalaṁ tena tena padena saṅgahitadhammadassanavasena ca abhiññeyyaniddese āgatanayena",
  "atk-s0517a2:953_3": "ca vuttā. Yepi ca sammasanūpagā, tesu ye yassa pākaṭā honti, sukhena pariggahaṁ gacchanti,",
  "atk-s0517a2:953_4": "tesu tena sammasanaṁ ārabhitabbaṁ. Jātijarāmaraṇavasena visuṁ sammasanābhāvepi jātijarāmaraṇavantesuyeva",
  "atk-s0517a2:953_5": "pana sammasitesu tānipi sammasitāni hontīti pariyāyena tesampi vasena sammasanaṁ",
  "atk-s0517a2:953_6": "vuttanti veditabbaṁ. Atītānāgatapaccuppannaṁ aniccato vavatthetītiādinā nayena atītattikasseva",
  "atk-s0517a2:953_7": "ca vasena sammasanassa vuttattā ajjhattādibhedaṁ anāmasitvāpi atītattikasseva vasena",
  "atk-s0517a2:953_8": "paricchinditvāpi aniccādito sammasanaṁ kātabbameva.",
  "atk-s0517a2:954_0": "Yaṁ pana aniccaṁ, taṁ yasmā niyamato saṅkhatādibhedaṁ hoti, tenassa pariyāyadassanatthaṁ,",
  "atk-s0517a2:954_1": "nānākārehi vā manasikārappavattidassanatthaṁ rūpaṁ atītānāgatapaccuppannaṁ aniccaṁ",
  "atk-s0517a2:954_2": "saṅkhatantiādimāha. Tañhi hutvā abhāvaṭṭhena aniccaṁ, aniccantikatāya ādiantavantatāya",
  "atk-s0517a2:954_3": "vā aniccaṁ. Paccayehi samāgantvā katattā saṅkhataṁ. Paccaye paṭicca nissāya samaṁ,",
  "atk-s0517a2:954_4": "saha vā uppannattā paṭiccasamuppannaṁ. Etena paccayehi katepi paccayānaṁ abyāpārataṁ",
  "atk-s0517a2:954_5": "dasseti. Khayadhammanti khīyanadhammaṁ khīyanapakatikaṁ. Vayadhammanti nassanadhammaṁ.",
  "atk-s0517a2:954_6": "Nayidaṁ mandībhāvakkhayavasena khayadhammaṁ, kevalaṁ vigamanapakatikaṁ. Pahūtassa",
  "atk-s0517a2:954_7": "mandībhāvopi hi loke khayoti vuccati. Virāgadhammanti nayidaṁ kuhiñci gamanavasena",
  "atk-s0517a2:954_8": "vayadhammaṁ, kevalaṁ sabhāvātikkamanapakatikaṁ. “Virāgo nāma jigucchanaṁ vā samatikkamo",
  "atk-s0517a2:954_9": "vā”ti hi vuttaṁ. Nirodhadhammanti nayidaṁ sabhāvātikkamena punarāvattidhammaṁ, kevalaṁ",
  "atk-s0517a2:954_10": "apunarāvattinirodhena nirujjhanapakatikanti purimapurimapadassa atthavivaraṇavasena",
  "atk-s0517a2:954_11": "pacchimapacchimapadaṁ vuttanti veditabbaṁ.",
  "atk-s0517a2:955_0": "Atha vā ekabhavapariyāpannarūpabhaṅgavasena khayadhammaṁ, ekasantatipariyāpannarūpakkhayavasena",
  "atk-s0517a2:955_1": "vayadhammaṁ, rūpassa khaṇabhaṅgavasena virāgadhammaṁ, tiṇṇampi apunappavattivasena",
  "atk-s0517a2:955_2": "nirodhadhammantipi yojetabbaṁ.",
  "atk-s0517a2:956_0": "Jarāmaraṇaṁ aniccantiādīsu jarāmaraṇaṁ na aniccaṁ, aniccasabhāvānaṁ pana khandhānaṁ",
  "atk-s0517a2:956_1": "jarāmaraṇattā aniccaṁ nāma jātaṁ. Saṅkhatādīsupi eseva nayo. Antarapeyyāle jātiyāpi",
  "atk-s0517a2:956_2": "aniccāditāya eseva nayo.",
  "atk-s0517a2:957_0": "Jātipaccayā jarāmaraṇantiādi na vipassanāvasena vuttaṁ, kevalaṁ paṭiccasamuppādassa",
  "atk-s0517a2:957_1": "ekekaaṅgavasena saṅkhipitvā vavatthānato sammasanañāṇaṁ nāma hotīti pariyāyena vuttaṁ.",
  "atk-s0517a2:957_2": "Na panetaṁ kalāpasammasanañāṇaṁ dhammaṭṭhitiñāṇameva taṁ hotīti. Asati jātiyāti liṅgavipallāso",
  "atk-s0517a2:957_3": "kato, asatiyā jātiyāti vuttaṁ hoti. Asati saṅkhāresūti vacanavipallāso kato, asantesu",
  "atk-s0517a2:957_4": "saṅkhāresūti vuttaṁ hoti. Bhavapaccayā jāti, asatītiādi “bhavapaccayā jāti, asati",
  "atk-s0517a2:957_5": "bhave natthi jātī”tiādinā nayena yojetabbaṁ.",
  "atk-s0517a2:958": "Sammasanañāṇaniddesavaṇṇanā niṭṭhitā.",
  "atk-s0517a2:959": "6. Udayabbayañāṇaniddesavaṇṇanā",
  "atk-s0517a2:960_0": "49. Idāni anantaraṁ vuttassa sammasanañāṇassa nānānayehi bhāvanāthirakaraṇena pāraṁ",
  "atk-s0517a2:960_1": "gantvā ṭhitena aniccādito diṭṭhe saṅkhāre udayabbayena paricchinditvā aniccādito",
  "atk-s0517a2:960_2": "vipassanatthaṁ vuttassa udayabbayānupassanāñāṇassa niddese jātaṁ rūpantiādīsu santativasena",
  "atk-s0517a2:960_3": "yathāsakaṁ paccayehi nibbattaṁ rūpaṁ. Tassa jātassa rūpassa nibbattilakkhaṇaṁ jātiṁ",
  "atk-s0517a2:960_4": "uppādaṁ abhinavākāraṁ udayoti, vipariṇāmalakkhaṇaṁ khayaṁ bhaṅgaṁ vayoti, anupassanā",
  "atk-s0517a2:960_5": "punappunaṁ nisāmanā, udayabbaya anupassanāñāṇanti attho. Vedanādīsupi eseva nayo.",
  "atk-s0517a2:960_6": "Jātijarāmaraṇavantānaṁyeva udayabbayassa pariggahetabbattā jātijarāmaraṇānaṁ udayabbayābhāvato",
  "atk-s0517a2:960_7": "jātijarāmaraṇaṁ anāmasitvā jātaṁ cakkhu…pe… jāto bhavoti peyyālaṁ kataṁ. So evaṁ",
  "atk-s0517a2:960_8": "pañcannaṁ khandhānaṁ udayabbayaṁ passanto evaṁ jānāti “imesaṁ khandhānaṁ uppattito",
  "atk-s0517a2:960_9": "pubbe anuppannānaṁ rāsi vā nicayo vā natthi, uppajjamānānampi rāsito vā nicayato",
  "atk-s0517a2:960_10": "vā āgamanaṁ nāma natthi, nirujjhamānānampi disāvidisāgamanaṁ nāma natthi, niruddhānampi",
  "atk-s0517a2:960_11": "ekasmiṁ ṭhāne rāsito nicayato nidhānato avaṭṭhānaṁ nāma natthi. Yathā pana vīṇāya",
  "atk-s0517a2:960_12": "vādiyamānāya uppannassa saddassa neva uppattito pubbe sannicayo atthi, na uppajjamāno",
  "atk-s0517a2:960_13": "sannicayato āgato, na nirujjhamānassa disāvidisāgamanaṁ atthi, na niruddho katthaci",
  "atk-s0517a2:960_14": "sannicito tiṭṭhati, atha kho vīṇañca upavīṇañca purisassa ca tajjaṁ vāyāmaṁ paṭicca",
  "atk-s0517a2:960_15": "ahutvā sambhoti, hutvā paṭiveti, evaṁ sabbepi rūpārūpino dhammā ahutvā sambhonti, hutvā paṭiventī”ti.",
  "atk-s0517a2:961_0": "50. Evaṁ saṅkhepato udayabbayadassanaṁ dassetvā idāni vitthārato dassetuṁ pañcannaṁ",
  "atk-s0517a2:961_1": "khandhānaṁ udayaṁ passanto kati lakkhaṇāni passatītiādīhi rāsito gaṇanaṁ pucchitvā,",
  "atk-s0517a2:961_2": "pañcannaṁ khandhānaṁ udayaṁ passanto pañcavīsati lakkhaṇāni passatītiādīhi rāsitova",
  "atk-s0517a2:961_3": "gaṇanaṁ vissajjetvā, puna rūpakkhandhassa udayaṁ passanto kati lakkhaṇāni passatītiādīhi",
  "atk-s0517a2:961_4": "vibhāgato gaṇanaṁ pucchitvā rūpakkhandhassa udayaṁ passanto pañca lakkhaṇāni passatītiādīhi",
  "atk-s0517a2:961_5": "vibhāgato gaṇanaṁ vissajjetvā, puna rūpakkhandhassa udayaṁ passanto katamāni pañca",
  "atk-s0517a2:961_6": "lakkhaṇāni passatītiādīhi lakkhaṇavibhāgaṁ pucchitvā vissajjanaṁ kataṁ.",
  "atk-s0517a2:962_0": "Tattha avijjāsamudayā rūpasamudayoti “purimakammabhavasmiṁ moho avijjā”ti vuttāya",
  "atk-s0517a2:962_1": "avijjāya sati imasmiṁ bhave rūpassa uppādo hotīti attho. Paccayasamudayaṭṭhenāti",
  "atk-s0517a2:962_2": "paccayassa uppannabhāvenāti attho. Avijjātaṇhākammāni cettha idha paṭisandhihetubhūtā",
  "atk-s0517a2:962_3": "atītapaccayā. Imesu ca tīsu gahitesu saṅkhārupādānāni gahitāneva honti. Āhārasamudayāti",
  "atk-s0517a2:962_4": "pavattipaccayesu kabaḷīkārāhārassa balavattā soyeva gahito. Tasmiṁ pana gahite pavattihetubhūtāni",
  "atk-s0517a2:962_5": "utucittānipi gahitāneva honti. Nibbattilakkhaṇanti addhāsantatikhaṇavasena rūpassa",
  "atk-s0517a2:962_6": "uppādaṁ, uppādoyeva saṅkhatalakkhaṇattā lakkhaṇanti ca vutto. Pañca lakkhaṇānīti",
  "atk-s0517a2:962_7": "avijjā taṇhā kammāhārā nibbatti cāti imāni pañca lakkhaṇāni. Avijjādayopi hi rūpassa",
  "atk-s0517a2:962_8": "udayo lakkhīyati etehīti lakkhaṇāni. Nibbatti pana saṅkhatalakkhaṇameva, tampi saṅkhatanti",
  "atk-s0517a2:962_9": "lakkhīyati etenāti lakkhaṇaṁ.",
  "atk-s0517a2:963_0": "Avijjānirodhā rūpanirodhoti anāgatabhavassa paccayabhūtāya imasmiṁ bhave avijjāya",
  "atk-s0517a2:963_1": "arahattamaggañāṇena nirodhe kate paccayābhāvā anāgatassa rūpassa anuppādo nirodho",
  "atk-s0517a2:963_2": "hotīti attho. Paccayanirodhaṭṭhenāti paccayassa niruddhabhāvenāti attho. Nirodho",
  "atk-s0517a2:963_3": "cettha anāgatapaṭisandhipaccayānaṁ idha avijjātaṇhākammānaṁyeva nirodho. Āhāranirodhā",
  "atk-s0517a2:963_4": "rūpanirodhoti pavattipaccayassa kabaḷīkārāhārassa abhāve taṁsamuṭṭhānarūpābhāvo hoti.",
  "atk-s0517a2:963_5": "Vipariṇāmalakkhaṇanti addhāsantatikhaṇavasena rūpassa bhaṅgaṁ, bhaṅgoyeva saṅkhatalakkhaṇattā",
  "atk-s0517a2:963_6": "lakkhaṇanti vutto. Idha pañca lakkhaṇānīti avijjātaṇhākammāhārānaṁ abhāvanirodhā",
  "atk-s0517a2:963_7": "cattāri, vipariṇāmo ekanti pañca. Esa nayo vedanākkhanthādīsu. Ayaṁ pana viseso –",
  "atk-s0517a2:963_8": "arūpakkhandhānaṁ udayabbayadassanaṁ addhāsantativasena, na khaṇavasena. Phasso vedanāsaññāsaṅkhārakkhandhānaṁ",
  "atk-s0517a2:963_9": "pavattipaccayo, taṁnirodhā ca tesaṁ nirodho. Nāmarūpaṁ viññāṇakkhandhassa pavattipaccayo,",
  "atk-s0517a2:963_10": "taṁnirodhā ca tassa nirodhoti.",
  "atk-s0517a2:964_0": "Keci panāhu – “catudhā paccayato udayabbayadassane atītādivibhāgaṁ anāmasitvāva sabbasāmaññavasena",
  "atk-s0517a2:964_1": "avijjādīhi udetīti uppajjamānabhāvamattaṁ gaṇhāti, na uppādaṁ. Avijjādinirodhā nirujjatīti",
  "atk-s0517a2:964_2": "anuppajjamānabhāvamattaṁ gaṇhāti, na bhaṅgaṁ. Khaṇato udayabbayadassane paccuppannānaṁ",
  "atk-s0517a2:964_3": "uppādaṁ bhaṅgaṁ gaṇhātī”ti.",
  "atk-s0517a2:965_0": "Vipassamāno pana vipassako paṭhamaṁ paccayato udayabbayaṁ manasikaritvā vipassanākāle",
  "atk-s0517a2:965_1": "avijjādike caturo dhamme vissajjetvā udayabbayavanteyeva khandhe gahetvā tesaṁ udayabbayaṁ",
  "atk-s0517a2:965_2": "passati, evañca tassa vipassakassa “evaṁ rūpādīnaṁ udayo, evaṁ vayo, evaṁ rūpādayo",
  "atk-s0517a2:965_3": "udenti, evaṁ ventī”ti paccayato ca khaṇato ca vitthārena udayabbayaṁ passato “iti",
  "atk-s0517a2:965_4": "kira ime dhammā ahutvā sambhonti, hutvā paṭiventī”ti ñāṇaṁ visadataraṁ hoti, saccapaṭiccasamuppādanayalakkhaṇabhedā",
  "atk-s0517a2:965_5": "pākaṭā honti. Yañhi so avijjādisamudayā khandhānaṁ samudayaṁ avijjādinirodhā ca khandhānaṁ",
  "atk-s0517a2:965_6": "nirodhaṁ passati, idamassa paccayato udayabbayadassanaṁ. Yaṁ pana nibbattilakkhaṇavipariṇāmalakkhaṇāni",
  "atk-s0517a2:965_7": "passanto khandhānaṁ udayabbayaṁ passati, idamassa khaṇato udayabbayadassanaṁ. Uppattikkhaṇeyeva",
  "atk-s0517a2:965_8": "hi nibbattilakkhaṇaṁ, bhaṅgakkhaṇe ca vipariṇāmalakkhaṇaṁ.",
  "atk-s0517a2:966_0": "Iccassevaṁ paccayato ceva khaṇato ca dvedhā udayabbayaṁ passato paccayato udayadassanena",
  "atk-s0517a2:966_1": "samudayasaccaṁ pākaṭaṁ hoti janakāvabodhato. Khaṇato udayadassanena dukkhasaccaṁ",
  "atk-s0517a2:966_2": "pākaṭaṁ hoti jātidukkhāvabodhato. Paccayato vayadassanena nirodhasaccaṁ pākaṭaṁ hoti",
  "atk-s0517a2:966_3": "paccayānuppādena paccayavataṁ anuppādāvabodhato. Khaṇato vayadassanena dukkhasaccameva",
  "atk-s0517a2:966_4": "pākaṭaṁ hoti maraṇadukkhāvabodhato. Yañcassa udayabbayadassanaṁ, maggovāyaṁ lokikoti",
  "atk-s0517a2:966_5": "maggasaccaṁ pākaṭaṁ hoti tatra sammohavighātato.",
  "atk-s0517a2:967_0": "Paccayato cassa udayadassanena anulomo paṭiccasamuppādo pākaṭo hoti “imasmiṁ sati",
  "atk-s0517a2:967_1": "idaṁ hotī”ti avabodhato. Paccayato vayadassanena paṭilomo paṭiccasamuppādo pākaṭo",
  "atk-s0517a2:967_2": "hoti “imassa nirodhā idaṁ nirujjhatī”ti avabodhato. Khaṇato pana udayabbayadassanena",
  "atk-s0517a2:967_3": "paṭiccasamuppannā dhammā pākaṭā honti saṅkhatalakkhaṇāvabodhato. Udayabbayavanto",
  "atk-s0517a2:967_4": "hi saṅkhatā, te ca paṭiccasamuppannāti.",
  "atk-s0517a2:968_0": "Paccayato cassa udayadassanena ekattanayo pākaṭo hoti hetuphalasambandhena santānassa",
  "atk-s0517a2:968_1": "anupacchedāvabodhato. Atha suṭṭhutaraṁ ucchedadiṭṭhiṁ pajahati. Khaṇato udayadassanena",
  "atk-s0517a2:968_2": "nānattanayo pākaṭo hoti navanavānaṁ uppādāvabodhato. Atha suṭṭhutaraṁ sassatadiṭṭhiṁ",
  "atk-s0517a2:968_3": "pajahati. Paccayato cassa udayabbayadassanena abyāpāranayo pākaṭo hoti dhammānaṁ",
  "atk-s0517a2:968_4": "avasavattibhāvāvabodhato. Atha suṭṭhutaraṁ attadiṭṭhiṁ pajahati. Paccayato pana udayadassanena",
  "atk-s0517a2:968_5": "evaṁdhammatānayo pākaṭo hoti paccayānurūpena phalassuppādāvabodhato. Atha suṭṭhutaraṁ",
  "atk-s0517a2:968_6": "akiriyadiṭṭhiṁ pajahati.",
  "atk-s0517a2:969_0": "Paccayato cassa udayadassanena anattalakkhaṇaṁ pākaṭaṁ hoti dhammānaṁ nirīhakattapaccayapaṭibaddhavuttitāvabodhato.",
  "atk-s0517a2:969_1": "Khaṇato udayabbayadassanena aniccalakkhaṇaṁ pākaṭaṁ hoti hutvā abhāvāvabodhato, pubbantāparantavivekāvabodhato",
  "atk-s0517a2:969_2": "ca. Dukkhalakkhaṇampi pākaṭaṁ hoti udayabbayehi paṭipīḷanāvabodhato. Sabhāvalakkhaṇampi",
  "atk-s0517a2:969_3": "pākaṭaṁ hoti udayabbayaparicchinnāvabodhato. Sabhāvalakkhaṇe saṅkhatalakkhaṇassa",
  "atk-s0517a2:969_4": "tāvakālikattampi pākaṭaṁ hoti, udayakkhaṇe vayassa, vayakkhaṇe ca udayassa abhāvāvabodhatoti.",
  "atk-s0517a2:970_0": "Tassevaṁ pākaṭībhūtasaccapaṭiccasamuppādanayalakkhaṇabhedassa “evaṁ kira nāmime dhammā",
  "atk-s0517a2:970_1": "anuppannapubbā uppajjanti, uppannā nirujjhantī”ti niccanavāva hutvā saṅkhārā upaṭṭhahanti.",
  "atk-s0517a2:970_2": "Na kevalañca niccanavāva, sūriyuggamane ussāvabindu viya udakapubbuḷo viya udake",
  "atk-s0517a2:970_3": "daṇḍarāji viya āragge sāsapo viya vijjuppādo viya ca parittaṭṭhāyino māyāmarīcisupinantaalātacakkagandhabbanagarapheṇakadaliādayo",
  "atk-s0517a2:970_4": "viya asārā nissārāti cāpi upaṭṭhahanti. Ettāvatā tena “vayadhammameva uppajjati,",
  "atk-s0517a2:970_5": "uppannañca vayaṁ upetī”ti iminā ākārena samapaññāsa lakkhaṇāni paṭivijjhitvā ṭhitaṁ",
  "atk-s0517a2:970_6": "udayabbayānupassanā nāma paṭhamaṁ taruṇavipassanāñāṇaṁ adhigataṁ hoti, yassādhigamā",
  "atk-s0517a2:970_7": "“āraddhavipassako”ti saṅkhaṁ gacchati. Imasmiṁ ñāṇe ṭhitassa obhāsādayo dasa vipassanūpakkilesā",
  "atk-s0517a2:970_8": "uppajjanti, yesaṁ uppattiyā akusalo yogāvacaro tesu maggañāṇasaññī hutvā amaggameva",
  "atk-s0517a2:970_9": "“maggo”ti gaṇhāti, upakkilesajaṭājaṭito ca hoti. Kusalo pana yogāvacaro tesu vipassanaṁ",
  "atk-s0517a2:970_10": "āropento upakkilesajaṭaṁ vijaṭetvā “ete dhammā na maggo, upakkilesavimuttaṁ pana",
  "atk-s0517a2:970_11": "vīthipaṭipannaṁ vipassanāñāṇaṁ maggo”ti maggañca amaggañca vavatthapeti. Tassevaṁ",
  "atk-s0517a2:970_12": "maggañca amaggañca ñatvā ṭhitaṁ ñāṇaṁ maggāmaggañāṇadassanavisuddhi nāma.",
  "atk-s0517a2:971_0": "Ettāvatā ca pana tena catunnaṁ saccānaṁ vavatthānaṁ kataṁ hoti. Kathaṁ? Nāmarūpapariggahe",
  "atk-s0517a2:971_1": "sati paccayapariggahasambhavato dhammaṭṭhitiñāṇavacaneneva vuttena diṭṭhivisuddhisaṅkhātena",
  "atk-s0517a2:971_2": "nāmarūpavavatthāpanena dukkhasaccassa vavatthānaṁ kataṁ hoti, kaṅkhāvitaraṇavisuddhisaṅkhātena",
  "atk-s0517a2:971_3": "paccayapariggahaṇena samudayasaccassa vavatthānaṁ, udayabbayānupassanena ca khaṇato",
  "atk-s0517a2:971_4": "udayabbayadassanena dukkhasaccassa vavatthānaṁ kataṁ, paccayato udayadassanena samudayasaccassa",
  "atk-s0517a2:971_5": "vavatthānaṁ, paccayato vayadassanena nirodhasaccassa vavatthānaṁ, yañcassa udayabbayadassanaṁ,",
  "atk-s0517a2:971_6": "maggovāyaṁ lokikoti tatra sammohavighātato imissañca maggāmaggañāṇadassanavisuddhiyaṁ",
  "atk-s0517a2:971_7": "vipassato sammā maggassa avadhāraṇena maggasaccassa vavatthānaṁ kataṁ. Evaṁ lokiyena",
  "atk-s0517a2:971_8": "tāva ñāṇena catunnaṁ saccānaṁ vavatthānaṁ kataṁ hotīti.",
  "atk-s0517a2:972": "Udayabbayañāṇaniddesavaṇṇanā niṭṭhitā.",
  "atk-s0517a2:973": "7. Bhaṅgānupassanāñāṇaniddesavaṇṇanā",
  "atk-s0517a2:974_0": "51. So udayabbayānupassanāyaṁ ṭhito yogāvacaro maggāmaggavavatthāpanena upakkilesavimuttaṁ",
  "atk-s0517a2:974_1": "vīthipaṭipannaṁ udayabbayānupassanāñāṇaṁ “maggo”ti ñatvā tilakkhaṇasallakkhaṇena",
  "atk-s0517a2:974_2": "tasseva maggassa suvisadakaraṇatthaṁ puna udayabbayānupassanaṁ ārabhitvā udayabbayena",
  "atk-s0517a2:974_3": "paricchinne saṅkhāre aniccādito vipassati. Evaṁ tassa taṁ ñāṇaṁ tikkhaṁ hutvā vahati,",
  "atk-s0517a2:974_4": "saṅkhārā lahuṁ upaṭṭhahanti, ñāṇe tikkhe vahante saṅkhāresu lahuṁ upaṭṭhahantesu",
  "atk-s0517a2:974_5": "uppādaṁ atikkamitvā bhaṅge eva sati santiṭṭhati. Nirodhādhimuttattā vā udayaṁ pahāya",
  "atk-s0517a2:974_6": "bhaṅgeyeva satiṁ upaṭṭhapeti. Etasmiṁ ṭhāne bhaṅgānupassanāñāṇaṁ uppajjati. Idāni",
  "atk-s0517a2:974_7": "tassa ñāṇassa niddese rūpārammaṇatā cittaṁ uppajjitvā bhijjatīti rūpārammaṇaṁ cittaṁ",
  "atk-s0517a2:974_8": "uppajjitvā bhijjati. Atha vā rūpārammaṇabhāve cittaṁ uppajjitvā bhijjatīti attho.",
  "atk-s0517a2:974_9": "Taṁ ārammaṇaṁ paṭisaṅkhāti taṁ rūpārammaṇaṁ paṭisaṅkhāya jānitvā, khayato vayato",
  "atk-s0517a2:974_10": "disvāti attho. Tassa cittassa bhaṅgaṁ anupassatīti yena cittena taṁ rūpārammaṇaṁ",
  "atk-s0517a2:974_11": "khayato vayato diṭṭhaṁ, tassa cittassa aparena cittena bhaṅgaṁ anupassatīti attho.",
  "atk-s0517a2:974_12": "Tenāhu porāṇā – “ñātañca ñāṇañca ubho vipassatī”ti. Cittanti cettha sasampayuttacittaṁ adhippetaṁ.",
  "atk-s0517a2:975_0": "Anupassatīti anu anu passati, anekehi ākārehi punappunaṁ passatīti attho. Tenāha",
  "atk-s0517a2:975_1": "anupassatīti kathaṁ anupassati, aniccato anupassatītiādi. Tattha yasmā bhaṅgo nāma",
  "atk-s0517a2:975_2": "aniccatāya paramā koṭi, tasmā bhaṅgānupassako yogāvacaro sabbaṁ rūpagataṁ aniccato",
  "atk-s0517a2:975_3": "anupassati, no niccato. Tato aniccassa dukkhattā, dukkhassa ca anattattā, tadeva",
  "atk-s0517a2:975_4": "dukkhato anupassati, no sukhato. Anattato anupassati, no attato. Yasmā pana yaṁ aniccaṁ",
  "atk-s0517a2:975_5": "dukkhamanattā, na taṁ abhinanditabbaṁ. Yañca na abhinanditabbaṁ, na tattha rajjitabbaṁ.",
  "atk-s0517a2:975_6": "Tasmā esa tasmiṁ bhaṅgānupassanānusārena “aniccaṁ dukkhamanattā”ti diṭṭhe rūpagate",
  "atk-s0517a2:975_7": "nibbindati, no nandati. Virajjati, no rajjati. So evaṁ virajjanto lokikeneva tāva",
  "atk-s0517a2:975_8": "ñāṇena rāgaṁ nirodheti, no samudeti, samudayaṁ na karotīti attho. Atha vā so evaṁ",
  "atk-s0517a2:975_9": "viratto yathā diṭṭhaṁ rūpagataṁ, tathā adiṭṭhampi anvayañāṇavasena nirodheti, no",
  "atk-s0517a2:975_10": "samudeti. Nirodhatova manasi karoti, nirodhamevassa passati, no samudayanti attho.",
  "atk-s0517a2:975_11": "So evaṁ paṭipanno paṭinissajjati, no ādiyati. Kiṁ vuttaṁ hoti? Ayampi hi aniccādianupassanā",
  "atk-s0517a2:975_12": "tadaṅgavasena saddhiṁ khandhābhisaṅkhārehi kilesānaṁ pariccajanato, saṅkhatadosadassanena",
  "atk-s0517a2:975_13": "ca tabbiparīte nibbāne tanninnatāya pakkhandanato pariccāgapaṭinissaggo ceva pakkhandanapaṭinissaggo",
  "atk-s0517a2:975_14": "cāti vuccati. Tasmā tāya samannāgato bhikkhu yathāvuttena nayena kilese ca pariccajati,",
  "atk-s0517a2:975_15": "nibbāne ca pakkhandati. Nāpi nibbattanavasena kilese ādiyati, na adosadassitāvasena",
  "atk-s0517a2:975_16": "saṅkhatārammaṇaṁ. Tena vuccati paṭinissajjati, no ādiyatīti.",
  "atk-s0517a2:976_0": "52. Idānissa tehi ñāṇehi yesaṁ dhammānaṁ pahānaṁ hoti, taṁ dassetuṁ aniccato anupassanto",
  "atk-s0517a2:976_1": "niccasaññaṁ pajahatītiādi vuttaṁ. Tattha nandinti sappītikaṁ taṇhaṁ. Rāganti sesaṁ",
  "atk-s0517a2:976_2": "taṇhaṁ. Samudayanti rāgassa uppattiṁ. Atha vā rūpagatassa udayaṁ. Ādānanti nibbattanavasena",
  "atk-s0517a2:976_3": "kilesānaṁ ādānaṁ. Vedanārammaṇatātiādīni idha ca heṭṭhā ca vuttanayeneva veditabbāni.",
  "atk-s0517a2:977_0": "Gāthāsu pana vatthusaṅkamanāti rūpādīsu ekekassa bhaṅgaṁ disvā puna yena cittena",
  "atk-s0517a2:977_1": "bhaṅgo diṭṭho, tassāpi bhaṅgadassanavasena purimavatthuto aññavatthusaṅkamanā. Paññāya",
  "atk-s0517a2:977_2": "ca vivaṭṭanāti udayaṁ pahāya vaye santiṭṭhanā. Āvajjanā balañcevāti rūpādīsu ekekassa",
  "atk-s0517a2:977_3": "bhaṅgaṁ disvā puna bhaṅgārammaṇassa cittassa bhaṅgadassanatthaṁ anantarameva āvajjanasamatthatā.",
  "atk-s0517a2:977_4": "Paṭisaṅkhā vipassanāti esā ārammaṇapaṭisaṅkhā bhaṅgānupassanā nāma. Ārammaṇaanvayenaubho",
  "atk-s0517a2:977_5": "ekavavatthanāti paccakkhato diṭṭhassa ārammaṇassa anvayena anugamanena yathā idaṁ,",
  "atk-s0517a2:977_6": "tathā atītepi saṅkhāragataṁ bhijji, anāgatepi bhijjissatīti evaṁ ubhinnaṁ ekasabhāveneva",
  "atk-s0517a2:977_7": "vavatthāpananti attho. Vuttampi cetaṁ porāṇehi –",
  "atk-s0517a2:978": "“Saṁvijjamānamhi visuddhadassano, tadanvayaṁ neti atītanāgate;",
  "atk-s0517a2:979": "Sabbepi saṅkhāragatā palokino, ussāvabindū sūriyeva uggate”ti.",
  "atk-s0517a2:980_0": "Nirodhe adhimuttatāti evaṁ ubhinnaṁ bhaṅgavasena ekavavatthānaṁ katvā tasmiṁyeva",
  "atk-s0517a2:980_1": "bhaṅgasaṅkhāte nirodhe adhimuttatā taggarutā tanninnatā tappoṇatā tappabbhāratāti",
  "atk-s0517a2:980_2": "attho. Vayalakkhaṇavipassanāti esā vayalakkhaṇavipassanā nāmāti vuttaṁ hoti. Ārammaṇañca",
  "atk-s0517a2:980_3": "paṭisaṅkhāti purimañca rūpādiārammaṇaṁ jānitvā. Bhaṅgañca anupassatīti tassārammaṇassa",
  "atk-s0517a2:980_4": "bhaṅgaṁ disvā tadārammaṇassa cittassa ca bhaṅgaṁ anupassati. Suññato ca upaṭṭhānanti",
  "atk-s0517a2:980_5": "tassevaṁ bhaṅgamanupassato “saṅkhārāva bhijjanti, tesaṁ bhedo maraṇaṁ, na añño koci",
  "atk-s0517a2:980_6": "atthī”ti suññato upaṭṭhānaṁ ijjhati. Tenāhu porāṇā –",
  "atk-s0517a2:981": "“Khandhā nirujjhanti na catthi añño, khandhāna bhedo maraṇanti vuccati;",
  "atk-s0517a2:982": "Tesaṁ khayaṁ passati appamatto, maṇiṁva vijjhaṁ vajirena yoniso”ti.",
  "atk-s0517a2:983_0": "Adhipaññā vipassanāti yā ca ārammaṇapaṭisaṅkhā, yā ca bhaṅgānupassanā, yañca suññato",
  "atk-s0517a2:983_1": "upaṭṭhānaṁ, ayaṁ adhipaññā vipassanā nāmāti vuttaṁ hoti. Kusalo tīsu anupassanāsūti",
  "atk-s0517a2:983_2": "aniccānupassanādīsu tīsu cheko bhikkhu. Catasso ca vipassanāsūti nibbidādīsu ca catūsu",
  "atk-s0517a2:983_3": "vipassanāsu. Tayo upaṭṭhāne kusalatāti khayato vayato suññatoti imasmiñca tividhe",
  "atk-s0517a2:983_4": "upaṭṭhāne kusalatāya. Nānādiṭṭhīsu na kampatīti sassatadiṭṭhiādīsu nānappakārāsu",
  "atk-s0517a2:983_5": "diṭṭhīsu na vedhati. So evaṁ avedhamāno “aniruddhameva nirujjhati, abhinnameva bhijjatī”ti",
  "atk-s0517a2:983_6": "pavattamanasikāro dubbalabhājanassa viya bhijjamānassa, sukhumarajasseva vippakiriyamānassa,",
  "atk-s0517a2:983_7": "tilānaṁ viya bhajjiyamānānaṁ sabbasaṅkhārānaṁ uppādaṭṭhitipavattanimittaṁ vissajjetvā",
  "atk-s0517a2:983_8": "bhedameva passati. So yathā nāma cakkhumā puriso pokkharaṇītīre vā nadītīre vā ṭhito",
  "atk-s0517a2:983_9": "thūlaphusitake deve vassante udakapiṭṭhe mahantamahantāni udakapubbuḷāni uppajjitvā",
  "atk-s0517a2:983_10": "uppajjitvā sīghaṁ sīghaṁ bhijjamānāni passeyya, evameva sabbe saṅkhārā bhijjanti",
  "atk-s0517a2:983_11": "bhijjantīti passati. Evarūpañhi yogāvacaraṁ sandhāya vuttaṁ bhagavatā –",
  "atk-s0517a2:984": "“Yathā pubbuḷakaṁ passe, yathā passe marīcikaṁ;",
  "atk-s0517a2:985": "Evaṁ lokaṁ avekkhantaṁ, maccurājā na passatī”ti. ;",
  "atk-s0517a2:986_0": "Tassevaṁ “sabbe saṅkhārā bhijjanti bhijjantī”ti abhiṇhaṁ passato aṭṭhānisaṁsaparivāraṁ",
  "atk-s0517a2:986_1": "bhaṅgānupassanāñāṇaṁ balappattaṁ hoti. Tatrime aṭṭhānisaṁsā – bhavadiṭṭhippahānaṁ,",
  "atk-s0517a2:986_2": "jīvitanikantipariccāgo, sadāyuttapayuttatā, visuddhājīvitā, ussukkappahānaṁ, vigatabhayatā,",
  "atk-s0517a2:986_3": "khantisoraccapaṭilābho, aratiratisahanatāti. Tenāhu porāṇā –",
  "atk-s0517a2:987": "“Imāni aṭṭhagguṇamuttamāni, disvā tahiṁ sammasatī punappunaṁ;",
  "atk-s0517a2:988": "Ādittacelassirasūpamo muni, bhaṅgānupassī amatassa pattiyā”ti.",
  "atk-s0517a2:989": "Bhaṅgānupassanāñāṇaniddesavaṇṇanā niṭṭhitā.",
  "atk-s0517a2:990": "8. Ādīnavañāṇaniddesavaṇṇanā",
  "atk-s0517a2:991_0": "53. Ādīnavañāṇaniddese uppādoti purimakammapaccayā idha uppatti. Pavattanti tathāuppannassa",
  "atk-s0517a2:991_1": "pavatti. Nimittanti sabbampi saṅkhāranimittaṁ. Āyūhanāti āyatiṁ paṭisandhihetubhūtaṁ",
  "atk-s0517a2:991_2": "kammaṁ. Paṭisandhīti āyatiṁ uppatti. Gatīti yāya gatiyā sā paṭisandhi hoti. Nibbattīti",
  "atk-s0517a2:991_3": "khandhānaṁ nibbattanaṁ. Upapattīti “samāpannassa vā upapannassa vā”ti evaṁ vuttā",
  "atk-s0517a2:991_4": "vipākappavatti. Jātīti jarādīnaṁ paccayabhūtā bhavapaccayā jāti. Nippariyāyato tattha",
  "atk-s0517a2:991_5": "tattha nibbattamānānaṁ sattānaṁ ye ye khandhā pātubhavanti, tesaṁ paṭhamapātubhāvo",
  "atk-s0517a2:991_6": "jāti. Jarāti khaṇḍiccādisammato santatiyaṁ ekabhavapariyāpannakhandhasantānassa purāṇabhāvo.",
  "atk-s0517a2:991_7": "Sokoti ñātibyasanādīhi phuṭṭhassa cittasantāpo. Paridevoti ñātibyasanādīhi phuṭṭhassa",
  "atk-s0517a2:991_8": "vacīpalāpo. Upāyāsoti bhuso āyāso, ñātibyasanādīhi phuṭṭhassa adhimattacetodukkhappabhāvito",
  "atk-s0517a2:991_9": "dosoyeva. Ettha ca uppādādayo pañceva ādīnavañāṇassa vatthuvasena vuttā, sesā tesaṁ",
  "atk-s0517a2:991_10": "vevacanavasena. “Nibbatti jātī”ti idañhi dvayaṁ uppādassa ceva paṭisandhiyā ca vevacanaṁ,",
  "atk-s0517a2:991_11": "“gati upapattī”ti idaṁ dvayaṁ pavattassa, jarādayo nimittassāti. Tenāha –",
  "atk-s0517a2:992": "“Uppādañca pavattañca, nimittaṁ dukkhanti passati;",
  "atk-s0517a2:993": "Āyūhanaṁ paṭisandhiṁ, ñāṇaṁ ādīnave ida”nti. ca",
  "atk-s0517a2:994": "“Idaṁ ādīnave ñāṇaṁ, pañcaṭhānesu jāyatī”ti. ca",
  "atk-s0517a2:995": "Sabbapadesu ca bhayanti iccetassa vacanassa bhayaṁ itīti padacchedo. Bhayanti pīḷāyogato sappaṭibhayatāya bhayaṁ. Itīti bhayatupaṭṭhānassa kāraṇaniddeso.",
  "atk-s0517a2:996_0": "Anuppādo khemanti santipade ñāṇantiādi pana ādīnavañāṇassa paṭipakkhañāṇadassanatthaṁ",
  "atk-s0517a2:996_1": "vuttaṁ. Bhayatupaṭṭhānena vā ādīnavaṁ disvā ubbiggahadayānaṁ abhayampi atthi khemaṁ",
  "atk-s0517a2:996_2": "nirādīnavanti assāsajananatthampi etaṁ vuttaṁ. Yasmā vā yassa uppādādayo bhayato",
  "atk-s0517a2:996_3": "sūpaṭṭhitā honti, tassa tappaṭipakkhaninnaṁ cittaṁ hoti, tasmā bhayatupaṭṭhānavasena",
  "atk-s0517a2:996_4": "siddhassa ādīnavañāṇassa ānisaṁsadassanatthampetaṁ vuttanti veditabbaṁ. Anuppādo",
  "atk-s0517a2:996_5": "appavattantiādi nibbānameva. Santipadeti santikoṭṭhāse, nibbāneti attho. Anussavavasenāpi",
  "atk-s0517a2:996_6": "hi santipadanti nāmamattaṁ gahetvā uppannaṁ ñāṇampi “santipade ñāṇa”nti vuttaṁ.",
  "atk-s0517a2:997_0": "Uppādobhayaṁ, anuppādo khemantiādi vipakkhapaṭipakkhavasena ubhayaṁ samāsetvā uppajjamānaṁ",
  "atk-s0517a2:997_1": "ñāṇaṁ gahetvā vuttaṁ. Ettha ca yaṁ bhayaṁ, taṁ yasmā niyamato dukkhaṁ. Yañca dukkhaṁ,",
  "atk-s0517a2:997_2": "taṁ vaṭṭāmisalokāmisakilesāmisehi avippamuttattā sāmisameva. Yañca sāmisaṁ, taṁ saṅkhāramattameva.",
  "atk-s0517a2:997_3": "Tasmā uppādo dukkhanti bhayatupaṭṭhāne paññā ādīnave ñāṇantiādi vuttaṁ. Evaṁ santepi",
  "atk-s0517a2:997_4": "bhayākārena dukkhākārena sāmisākārena saṅkhārākārenāti evaṁ ākāranānattato pavattivasenettha",
  "atk-s0517a2:997_5": "nānattaṁ veditabbaṁ. Uppādo bhayaṁ, dukkhaṁ, sāmisaṁ, saṅkhārā cāti uppādādiliṅgamanapekkhitvā",
  "atk-s0517a2:997_6": "“netaṁ kho saraṇaṁ khemaṁ, netaṁ saraṇamuttama”ntiādīsu viya attano liṅgāpekkhameva",
  "atk-s0517a2:997_7": "vuttaṁ. Saṅkhārāti ca ekattamanapekkhitvā “appaccayā dhammā, asaṅkhatā dhammā”tiādīsu",
  "atk-s0517a2:997_8": "viya bahuvacanaṁ kataṁ, uppādādīnaṁ vā saṅkhārekadesattā “uttare pañcālā, dakkhiṇe",
  "atk-s0517a2:997_9": "pañcālā”tiādīsu viya bahunnaṁ ekadesepi bahuvacanaṁ katanti veditabbaṁ. Khemaṁ sukhaṁ",
  "atk-s0517a2:997_10": "nirāmisaṁ nibbānanti nibbānameva vuttākārānaṁ paṭipakkhavasena catudhā vuttaṁ. Dasa",
  "atk-s0517a2:997_11": "ñāṇe pajānātīti ādīnave ñāṇaṁ pajānanto uppādādivatthukāni pañca, anuppādādivatthukāni",
  "atk-s0517a2:997_12": "pañcāti dasa ñāṇe pajānāti paṭivijjhati sacchikaroti. Dvinnaṁ ñāṇānaṁ kusalatāti",
  "atk-s0517a2:997_13": "ādīnavañāṇassa ceva santipadañāṇassa cāti imesaṁ dvinnaṁ ñāṇānaṁ kusalatāya. Nānādiṭṭhīsu",
  "atk-s0517a2:997_14": "na kampatīti paramadiṭṭhadhammanibbānādivasena pavattāsu diṭṭhīsu na vedhatīti.",
  "atk-s0517a2:998": "Ādīnavañāṇaniddesavaṇṇanā niṭṭhitā.",
  "atk-s0517a2:999": "9. Saṅkhārupekkhāñāṇaniddesavaṇṇanā",
  "atk-s0517a2:1000_0": "54. Saṅkhārupekkhāñāṇaniddese uppādādīni vuttatthāneva. Dukkhanti bhayanti sāmisanti",
  "atk-s0517a2:1000_1": "saṅkhārāti uppādādimuñcanañāṇassa kāraṇavacanāni. Evañca lakkhaṇato saṅkhārupekkhaṁ",
  "atk-s0517a2:1000_2": "dassetvā idāni atthato dassetuṁ uppādo saṅkhārā, te saṅkhāre ajjhupekkhatīti saṅkhārupekkhātiādimāha.",
  "atk-s0517a2:1000_3": "Tattha saṅkhāre ajjhupekkhatīti tassa āraddhavipassakassa vipassanāñāṇena lakkhaṇattayassa",
  "atk-s0517a2:1000_4": "diṭṭhattā lakkhaṇavicinane pahīnabyāpārassa āditte viya tayo bhave passato saṅkhāraggahaṇe",
  "atk-s0517a2:1000_5": "majjhattassa taṁ vipassanāñāṇaṁ te saṅkhāre visesena ca ikkhati, gahaṇena vajjitañca",
  "atk-s0517a2:1000_6": "hutvā ikkhati oloketīti saṅkhārupekkhā nāmāti attho. Yathā loke visesena jayanto",
  "atk-s0517a2:1000_7": "adhijayatīti, annena vajjito vasanto upavasatīti vuccati. Puna saṅkhāre aniccādito",
  "atk-s0517a2:1000_8": "vipassitvā gahaṇe majjhattabhāvasaṇṭhitaṁ saṅkhārupekkhampi aniccādito vipassitvā",
  "atk-s0517a2:1000_9": "tassāpi saṅkhārupekkhāya gahaṇe majjhattākārasaṇṭhitāya saṅkhārupekkhāya sabbhāvato",
  "atk-s0517a2:1000_10": "ye ca saṅkhārā yā ca upekkhātiādi vuttaṁ.",
  "atk-s0517a2:1001_0": "55. Idāni saṅkhārupekkhāya cittābhinīhārabhedaṁ dassetuṁ katihākārehītiādimāha. Tattha",
  "atk-s0517a2:1001_1": "saṅkhārupekkhāyāti bhummavacanaṁ. Cittassa abhinīhāroti saṅkhārupekkhālābhino tato",
  "atk-s0517a2:1001_2": "aññassa cittassa saṅkhārupekkhābhimukhaṁ katvā bhusaṁ haraṇaṁ. Abhimukhattho hi ettha",
  "atk-s0517a2:1001_3": "abhisaddo, bhusattho nīsaddo. Katihākārehīti pucchitaṁ pucchaṁ aṭṭhahākārehīti vissajjetvā",
  "atk-s0517a2:1001_4": "dutiyapucchāvissajjaneneva te aṭṭhākāre dassetukāmo te adassetvāva puthujjanassa",
  "atk-s0517a2:1001_5": "katihākārehītiādi pucchaṁ akāsi. Puthujjanassāti ettha pana –",
  "atk-s0517a2:1002": "Duve puthujjanā vuttā, buddhenādiccabandhunā;",
  "atk-s0517a2:1003": "Andho puthujjano eko, kalyāṇeko puthujjanoti.",
  "atk-s0517a2:1004": "Tattha yassa khandhadhātuāyatanādīsu uggahaparipucchāsavanadhāraṇapaccavekkhaṇādīni natthi, ayaṁ andhaputhujjano. Yassa tāni atthi, so kalyāṇaputhujjano. Duvidhopi panesa –",
  "atk-s0517a2:1005": "Puthūnaṁ jananādīhi, kāraṇehi puthujjano;",
  "atk-s0517a2:1006": "Puthujjanantogadhattā, puthuvāyaṁ jano iti.",
  "atk-s0517a2:1007_0": "So hi puthūnaṁ nānappakārānaṁ kilesādīnaṁ jananādīhi kāraṇehi puthujjano. Yathāha",
  "atk-s0517a2:1007_1": "– “puthu kilese janentīti puthujjanā, puthu avihatasakkāyadiṭṭhikāti puthujjanā,",
  "atk-s0517a2:1007_2": "puthu satthārānaṁ mukhullokikāti puthujjanā, puthu sabbagatīhi avuṭṭhitāti puthujjanā,",
  "atk-s0517a2:1007_3": "puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,",
  "atk-s0517a2:1007_4": "puthu nānāsantāpehi santappentīti puthujjanā, puthu nānāpariḷāhehi pariḍayhantīti",
  "atk-s0517a2:1007_5": "puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā",
  "atk-s0517a2:1007_6": "laggitā palibuddhāti puthujjanā, puthu pañcahi nīvaraṇehi āvutā nivutā ovutā pihitā",
  "atk-s0517a2:1007_7": "paṭicchannā paṭikujjitāti puthujjanā”ti. Puthūnaṁ vā gaṇanapathātītānaṁ ariyadhammaparammukhānaṁ",
  "atk-s0517a2:1007_8": "nīcadhammasamācārānaṁ janānaṁ antogadhattāpi puthujjanā, puthu vā ayaṁ visuṁyeva",
  "atk-s0517a2:1007_9": "saṅkhaṁ gato, visaṁsaṭṭho sīlasutādiguṇayuttehi ariyehi janotipi puthujjano. Tesu",
  "atk-s0517a2:1007_10": "kalyāṇaputhujjano idhādhippeto itarassa bhāvanāya eva abhāvā.",
  "atk-s0517a2:1008_0": "Sekkhassāti ettha satta sekkhā sotāpattimaggaphalasakadāgāmimaggaphalaanāgāmimaggaphalaarahattamaggaṭṭhā.",
  "atk-s0517a2:1008_1": "Te hi tisso sikkhā sikkhantīti sekkhā. Tesu sotāpattisakadāgāmianāgāmiphalaṭṭhā tayo",
  "atk-s0517a2:1008_2": "idhādhippetā maggaṭṭhānaṁ saṅkhārupekkhāya cittābhinīhārābhāvā.",
  "atk-s0517a2:1009": "Vītarāgassāti ettha samucchedavigamena vigato rāgo assāti vītarāgo. Arahato etaṁ adhivacanaṁ. Tīsupi padesu jātiggahaṇena ekavacanaṁ kataṁ.",
  "atk-s0517a2:1010_0": "Saṅkhārupekkhaṁ abhinandatīti tasmiṁ upekkhāvihāre phāsuvihārasaññaṁ paṭilabhitvā",
  "atk-s0517a2:1010_1": "phāsuvihāranikantiyā saṅkhārupekkhābhimukho hutvā nandati, sappītikaṁ taṇhaṁ uppādetīti",
  "atk-s0517a2:1010_2": "attho. Vipassatīti sotāpattimaggapaṭilābhatthaṁ aniccādivasena vividhā passati, sekkho",
  "atk-s0517a2:1010_3": "uparimaggatthaṁ, vītarāgo diṭṭhadhammasukhavihāratthaṁ vipassati. Paṭisaṅkhāyāti",
  "atk-s0517a2:1010_4": "aniccādivaseneva upaparikkhitvā. Yasmā pana sotāpannādayo ariyā sakaṁ sakaṁ phalasamāpattiṁ",
  "atk-s0517a2:1010_5": "samāpajjamānā udayabbayañāṇādīhi navahi vipassanāñāṇehi avipassitvā samāpajjituṁ",
  "atk-s0517a2:1010_6": "na sakkonti, tasmā paṭisaṅkhāya vā phalasamāpattiṁ samāpajjatīti vuttaṁ.",
  "atk-s0517a2:1011_0": "Phalasamāpattiyā pavattidassanatthaṁ pana tesaṁ idaṁ pañhakammaṁ – kā phalasamāpatti?",
  "atk-s0517a2:1011_1": "Ke taṁ samāpajjanti? Ke na samāpajjanti? Kasmā samāpajjanti? Kathañcassā samāpajjanaṁ",
  "atk-s0517a2:1011_2": "hoti? Kathaṁ ṭhānaṁ? Kathaṁ vuṭṭhānaṁ? Kiṁ phalassa anantaraṁ? Kassa ca phalaṁ anantaranti?",
  "atk-s0517a2:1012": "Tattha kā phalasamāpattīti? Yā ariyaphalassa nirodhe appanā.",
  "atk-s0517a2:1013_0": "Ke taṁ samāpajjanti? Ke na samāpajjantīti? Sabbepi puthujjanā na samāpajjanti. Kasmā?",
  "atk-s0517a2:1013_1": "Anadhigatattā. Ariyā pana sabbepi samāpajjanti. Kasmā ? Adhigatattā. Uparimā pana",
  "atk-s0517a2:1013_2": "heṭṭhimaṁ na samāpajjanti puggalantarabhāvūpagamanena paṭippassaddhattā, heṭṭhimā",
  "atk-s0517a2:1013_3": "ca uparimaṁ anadhigatattā. Attano attanoyeva pana phalaṁ sabbepi samāpajjantīti idamettha sanniṭṭhānaṁ.",
  "atk-s0517a2:1014_0": "Keci pana “sotāpannasakadāgāminopi na samāpajjanti, uparimā dveyeva samāpajjantī”ti",
  "atk-s0517a2:1014_1": "vadanti. Idañca nesaṁ kāraṇaṁ – ete hi samādhismiṁ paripūrakārinoti. Taṁ puthujjanassāpi",
  "atk-s0517a2:1014_2": "attanā paṭiladdhaṁ lokiyasamādhiṁ samāpajjanato akāraṇameva. Kiñcettha kāraṇākāraṇacintāya.",
  "atk-s0517a2:1014_3": "Nanu idheva pāḷiyaṁ “katame dasa saṅkhārupekkhā vipassanāvasena uppajjanti, katame",
  "atk-s0517a2:1014_4": "dasa gotrabhudhammā vipassanāvasena uppajjantī”ti imesaṁ pañhānaṁ vissajjane “sotāpattiphalasamāpattatthāya",
  "atk-s0517a2:1014_5": "sakadāgāmiphalasamāpattatthāyā”ti visuṁ visuṁ vuttā. Tasmā sabbepi ariyā attano attano",
  "atk-s0517a2:1014_6": "phalaṁ samāpajjantīti niṭṭhamettha gantabbaṁ.",
  "atk-s0517a2:1015_0": "Kasmā samāpajjantīti? Diṭṭhadhammasukhavihāratthaṁ. Yathā hi rājāno rajjasukhaṁ,",
  "atk-s0517a2:1015_1": "devatā dibbasukhamanubhavanti, evaṁ ariyā “lokuttarasukhaṁ anubhavissāmā”ti addhānaparicchedaṁ",
  "atk-s0517a2:1015_2": "katvā icchiticchitakkhaṇe phalasamāpattiṁ samāpajjanti.",
  "atk-s0517a2:1016_0": "Kathañcassā samāpajjanaṁ hoti, kathaṁ ṭhānaṁ, kathaṁ vuṭṭhānanti? Dvīhi tāva ākārehi",
  "atk-s0517a2:1016_1": "assā samāpajjanaṁ hoti nibbānato aññassa ārammaṇassa amanasikārā, nibbānassa ca manasikārā.",
  "atk-s0517a2:1016_2": "Yathāha – “dve kho, āvuso, paccayā animittāya cetovimuttiyā samāpattiyā sabbanimittānañca",
  "atk-s0517a2:1016_3": "amanasikāro, animittāya ca dhātuyā manasikāro”ti. Ayaṁ panettha samāpajjanakkamo",
  "atk-s0517a2:1016_4": "– phalasamāpattatthikena hi ariyasāvakena rahogatena paṭisallīnena udayabbayādivasena",
  "atk-s0517a2:1016_5": "saṅkhārā vipassitabbā. Tassa pavattānupubbavipassanassa saṅkhārārammaṇagotrabhuñāṇānantaraṁ",
  "atk-s0517a2:1016_6": "phalasamāpattivasena nirodhe cittaṁ appeti. Phalasamāpattininnatāya cettha sekkhassāpi",
  "atk-s0517a2:1016_7": "phalameva uppajjati, na maggo. Ye pana vadanti “sotāpanno ‘phalasamāpattiṁ samāpajjissāmī’ti",
  "atk-s0517a2:1016_8": "vipassanaṁ paṭṭhapetvā sakadāgāmī hoti, sakadāgāmī ca anāgāmī”ti. Te vattabbā “evaṁ",
  "atk-s0517a2:1016_9": "sati anāgāmī arahā bhavissati, arahā paccekabuddho, paccekabuddho ca buddho”ti.",
  "atk-s0517a2:1017_0": "Tasmā na kiñci etaṁ, pāḷivaseneva ca paṭikkhittantipi na gahetabbaṁ. Idameva pana",
  "atk-s0517a2:1017_1": "gahetabbaṁ. Sekkhassāpi phalameva uppajjati, na maggo. Phalañcassa sace anena paṭhamajjhāniko",
  "atk-s0517a2:1017_2": "maggo adhigato hoti, paṭhamajjhānikameva uppajjati, sace dutiyādīsu aññatarajjhāniko,",
  "atk-s0517a2:1017_3": "dutiyādīsu aññatarajjhānikamevāti evaṁ tāvassā samāpajjanaṁ hoti.",
  "atk-s0517a2:1018_0": "“Tayo kho, āvuso, paccayā animittāya cetovimuttiyā ṭhitiyā sabbanimittānañca amanasikāro,",
  "atk-s0517a2:1018_1": "animittāya ca dhātuyā manasikāro, pubbe ca abhisaṅkhāro”ti vacanato panassā tīhākārehi",
  "atk-s0517a2:1018_2": "ṭhānaṁ hoti. Tattha pubbe ca abhisaṅkhāroti samāpattito pubbe kālaparicchedo. “Asukasmiṁ",
  "atk-s0517a2:1018_3": "nāma kāle vuṭṭhahissāmī”ti paricchinnattā hissā yāva so kālo nāgacchati, tāva ṭhānaṁ",
  "atk-s0517a2:1018_4": "hoti. Evamassa ṭhānaṁ hoti.",
  "atk-s0517a2:1019_0": "“Dve kho, āvuso, paccayā animittāya cetovimuttiyā vuṭṭhānāya sabbanimittānañca manasikāro,",
  "atk-s0517a2:1019_1": "animittāya ca dhātuyā amanasikāro”ti vacanato panassā dvīhākārehi vuṭṭhānaṁ hoti.",
  "atk-s0517a2:1019_2": "Tattha sabbanimittānanti rūpanimittavedanāsaññāsaṅkhāraviññāṇanimittānaṁ. Kāmañca",
  "atk-s0517a2:1019_3": "na sabbānevetāni ekato manasi karoti, sabbasaṅgāhikavasena panetaṁ vuttaṁ. Tasmā",
  "atk-s0517a2:1019_4": "yaṁ bhavaṅgassa ārammaṇaṁ hoti, taṁ manasikaroto phalasamāpattito vuṭṭhānaṁ hotīti",
  "atk-s0517a2:1019_5": "evamassā vuṭṭhānaṁ veditabbaṁ.",
  "atk-s0517a2:1020_0": "Kiṁ phalassa anantaraṁ, kassa ca phalaṁ anantaranti? Phalassa tāva phalameva vā anantaraṁ",
  "atk-s0517a2:1020_1": "hoti bhavaṅgaṁ vā. Phalaṁ pana atthi maggānantaraṁ, atthi phalānantaraṁ, atthi gotrabhuanantaraṁ,",
  "atk-s0517a2:1020_2": "atthi nevasaññānāsaññāyatanānantaranti. Tattha maggavīthiyaṁ maggānantaraṁ, purimassa",
  "atk-s0517a2:1020_3": "purimassa pacchimaṁ pacchimaṁ phalānantaraṁ, phalasamāpattīsu purimaṁ purimaṁ gotrabhuanantaraṁ.",
  "atk-s0517a2:1020_4": "Gotrabhūti cettha anulomaṁ veditabbaṁ. Vuttañhetaṁ paṭṭhāne “arahato anulomaṁ phalasamāpattiyā",
  "atk-s0517a2:1020_5": "anantarapaccayena paccayo. Sekkhānaṁ anulomaṁ phalasamāpattiyā anantarapaccayena",
  "atk-s0517a2:1020_6": "paccayo”ti. Yena phalena nirodhā vuṭṭhānaṁ hoti, taṁ nevasaññānāsaññāyatanānantaranti.",
  "atk-s0517a2:1020_7": "Tattha ṭhapetvā maggavīthiyaṁ uppannaphalaṁ avasesaṁ sabbaṁ phalasamāpattivasena",
  "atk-s0517a2:1020_8": "pavattaṁ nāma. Evametaṁ maggavīthiyaṁ vā phalasamāpattiyaṁ vā uppajjanavasena –",
  "atk-s0517a2:1021": "“Paṭippassaddhadarathaṁ, amatārammaṇaṁ subhaṁ;",
  "atk-s0517a2:1022": "Vantalokāmisaṁ santaṁ, sāmaññaphalamuttama”nti.",
  "atk-s0517a2:1023": "Ayamettha phalasamāpattikathā.",
  "atk-s0517a2:1024_0": "Tadajjhupekkhitvāti taṁ saṅkhārupekkhaṁ aññena tādiseneva vipassanāñāṇena ajjhupekkhitvā.",
  "atk-s0517a2:1024_1": "Suññatavihārena vātiādīsu phalasamāpattiṁ vinā vipassanāvihāreneva viharitukāmassa",
  "atk-s0517a2:1024_2": "arahato attābhinivesaṁ bhayato disvā suññatādhimuttassa saṅkhārupekkhāya vayaṁ passantassa",
  "atk-s0517a2:1024_3": "vipassanattayavihāro suññatavihāro nāma, saṅkhāranimittaṁ bhayato disvā animittādhimuttassa",
  "atk-s0517a2:1024_4": "saṅkhārupekkhāya vayaṁ passantassa vipassanattayavihāro animittavihāro nāma, taṇhāpaṇidhiṁ",
  "atk-s0517a2:1024_5": "bhayato disvā appaṇihitādhimuttassa saṅkhārupekkhāya vayaṁ passantassa vipassanattayavihāro",
  "atk-s0517a2:1024_6": "appaṇihitavihāro nāma. Tathā hi parato vuttaṁ –",
  "atk-s0517a2:1025_0": "“Abhinivesaṁ bhayato sampassamāno suññate adhimuttattā phussa phussa vayaṁ passati,",
  "atk-s0517a2:1025_1": "suññato vihāro. Nimittaṁ bhayato sampassamāno animitte adhimuttattā phussa phussa",
  "atk-s0517a2:1025_2": "vayaṁ passati, animitto vihāro. Paṇidhiṁ bhayato sampassamāno appaṇihite adhimuttattā",
  "atk-s0517a2:1025_3": "phussa phussa vayaṁ passati, appaṇihito vihāro”ti.",
  "atk-s0517a2:1026_0": "Chaḷaṅgupekkhāsabbhāvena ca paṭikūle appaṭikūlasaññādivihārasabbhāvena ca arahatoyeva",
  "atk-s0517a2:1026_1": "sabbākārena cittaṁ vase vattati, tato ayaṁ vipassanāvihāro arahatoyeva ijjhatīti",
  "atk-s0517a2:1026_2": "vuttaṁ hoti. Vītarāgo saṅkhārupekkhaṁ vipassati vāti ettha pana tidhā ca bhayaṁ,",
  "atk-s0517a2:1026_3": "tidhā ca adhimuttiṁ anāpajjitvā kevalaṁ vipassanāti veditabbā. Evañhi sati pubbāparaviseso hoti.",
  "atk-s0517a2:1027_0": "56. Idāni dvinnaṁ tiṇṇaṁ puggalānaṁ vasena saṅkhārupekkhāya ekattanānattabhedaṁ dassetukāmo",
  "atk-s0517a2:1027_1": "kathaṁ puthujjanassa ca sekkhassa cātiādimāha. Tattha cittassa abhinīhāro ekattaṁ",
  "atk-s0517a2:1027_2": "hotīti eko hoti, sakatthe bhāvavacananti veditabbaṁ. Yathā idappaccayā eva idappaccayatāti",
  "atk-s0517a2:1027_3": "vuttaṁ, tathā ekova ekattaṁ. Abhinīhāroti sāmiatthe paccattavacanaṁ vā, abhinīhārassāti",
  "atk-s0517a2:1027_4": "attho. “So deso sammajjitvā”tiādīsu viya vibhattivipallāso katoti veditabbo. Cittaṁ",
  "atk-s0517a2:1027_5": "kilissatīti vipassanānikantisaṅkhātena lobhakilesena cittaṁ kilissati, tāpīyati bādhīyatīti",
  "atk-s0517a2:1027_6": "attho. Bhāvanāya paripantho hotīti paṭiladdhāya vipassanābhāvanāya upaghāto hoti.",
  "atk-s0517a2:1027_7": "Paṭivedhassa antarāyo hotīti vipassanābhāvanāya paṭilabhitabbassa saccappaṭivedhassa",
  "atk-s0517a2:1027_8": "paṭilābhantarāyo hoti. Āyatiṁ paṭisandhiyā paccayo hotīti saṅkhārupekkhāsampayuttakammassa",
  "atk-s0517a2:1027_9": "balavattā teneva sugatipaṭisandhiyā dīyamānāya atinandanasaṅkhāto lobhakileso anāgate",
  "atk-s0517a2:1027_10": "kāmāvacarasugatipaṭisandhiyā paccayo hoti. Yasmā kilesasahāyaṁ kammaṁ vipākaṁ janeti,",
  "atk-s0517a2:1027_11": "tasmā kammaṁ janakapaccayo hoti, kileso upatthambhakapaccayo. Sekkhassa pana uttaripaṭivedhassāti",
  "atk-s0517a2:1027_12": "sakadāgāmimaggādivasena saccappaṭivedhassa. Āyatiṁ paṭisandhiyā paccayo hotīti sekkhesu",
  "atk-s0517a2:1027_13": "sotāpannasakadāgāmīnaṁ anadhigatajjhānānaṁ saṅkhārupekkhākammena dīyamānāya kāmāvacarasugatipaṭisandhiyā",
  "atk-s0517a2:1027_14": "abhinandanakileso paccayo hoti, jhānalābhīnaṁ pana anāgāmissa ca brahmalokeyeva paṭisandhānato",
  "atk-s0517a2:1027_15": "paccayo na hoti, anulomagotrabhūhi ca dīyamānāya paṭisandhiyā ayameva kileso paccayo hotīti veditabbo.",
  "atk-s0517a2:1028_0": "Aniccatoti hutvā abhāvaṭṭhena aniccantikatāya ādiantavantatāya ca aniccato. Dukkhatoti",
  "atk-s0517a2:1028_1": "abhiṇhaṁ paṭipīḷanaṭṭhena uppādavayapaṭipīḷanatāya dukkhavatthutāya ca dukkhato.",
  "atk-s0517a2:1028_2": "Anattatoti avasavattanaṭṭhena paccayāyattavuttitāya sāminivāsīkārakavedakābhāvena",
  "atk-s0517a2:1028_3": "ca anattato. Anupassanaṭṭhenāti anu anu aniccādito passanaṭṭhena. Abhinīhāro nānattaṁ",
  "atk-s0517a2:1028_4": "hotīti abhinīhāro nānā hotīti vā abhinīhārassa nānābhāvo hotīti vā veditabbaṁ.",
  "atk-s0517a2:1029_0": "Kusalāti ārogyaṭṭhena anavajjaṭṭhena kosallasambhūtaṭṭhena ca. Abyākatāti kusalākusalabhāvena",
  "atk-s0517a2:1029_1": "na byākatā. Kiñcikāle suviditāti vipassanākāle suṭṭhu viditā. Kiñcikāle na suviditāti",
  "atk-s0517a2:1029_2": "abhinandanakāle na suṭṭhu viditā. Accantaṁ suviditāti abhinandanāya pahīnattā ekantena",
  "atk-s0517a2:1029_3": "suviditā. Viditaṭṭhena ca aviditaṭṭhena cāti ettha puthujjanasekkhānaṁ suviditaṭṭhopi",
  "atk-s0517a2:1029_4": "vītarāgassa accantasuviditaṭṭhopi viditaṭṭhova hoti, dvinnampi na suviditaṭṭho aviditaṭṭhova.",
  "atk-s0517a2:1030_0": "Atittattāti vipassanāya karaṇīyassa apariyositattā appaṇītabhāvena. Tabbiparītena",
  "atk-s0517a2:1030_1": "tittattā. Tiṇṇaṁ saññojanānaṁ pahānāyāti sakkāyadiṭṭhivicikicchāsīlabbataparāmāsānaṁ",
  "atk-s0517a2:1030_2": "pahānatthaṁ. Pacchimabhavikāpi bodhisattā ettheva saṅgahaṁ gacchanti. Apacchimabhavikā",
  "atk-s0517a2:1030_3": "pana vipassanaṁ saṅkhārupekkhaṁ pāpetvā ṭhapenti. Sotāpattimaggaṁ paṭilābhatthāyāti",
  "atk-s0517a2:1030_4": "asamāsetvā paṭhanti, samāsetvā pāṭho sundarataro. Sekkho tiṇṇaṁ saññojanānaṁ pahīnattāti",
  "atk-s0517a2:1030_5": "sotāpannasakadāgāmianāgāmīnaṁ sāmaññena vuttaṁ. Sakadāgāmianāgāmīnampi hi tāni pahīnāneva.",
  "atk-s0517a2:1030_6": "Uttaripaṭilābhatthāyāti uparūparimaggapaṭilābhatthaṁ. Diṭṭhadhammasukhavihāratthāyāti",
  "atk-s0517a2:1030_7": "diṭṭheva dhamme paccakkhe attabhāve yo sukho vihāro, tadatthāya. Vihārasamāpattaṭṭhenāti",
  "atk-s0517a2:1030_8": "sekkhassa phalasamāpattaṭṭhena, vītarāgassa vipassanāvihāraphalasamāpattaṭṭhena.",
  "atk-s0517a2:1031_0": "57. Idāni saṅkhārupekkhānaṁ gaṇanaparicchedaṁ dassetuṁ kati saṅkhārupekkhātiādimāha.",
  "atk-s0517a2:1031_1": "Tattha samathavasenāti samādhivasena. Ayameva vā pāṭho. Nīvaraṇe paṭisaṅkhāti pañca",
  "atk-s0517a2:1031_2": "nīvaraṇāni pahātabbabhāvena pariggahetvā. Santiṭṭhanāti nīvaraṇānaṁ pahānābhimukhībhūtattā",
  "atk-s0517a2:1031_3": "tesaṁ pahānepi abyāpārabhāvūpagamanena majjhattatāya santiṭṭhanā. Saṅkhārupekkhāsūti",
  "atk-s0517a2:1031_4": "nīvaraṇappahāne byāpārākaraṇena nīvaraṇasaṅkhātānaṁ saṅkhārānaṁ upekkhanāsu. Esa",
  "atk-s0517a2:1031_5": "nayo vitakkavicārādīsu ca. Samathe saṅkhārupekkhā nāma appanāvīthiyā āsannapubbabhāge",
  "atk-s0517a2:1031_6": "balappattabhāvanāmayañāṇaṁ. Sotāpattimaggaṁ paṭilābhatthāyātiādīsu catūsu maggavāresu",
  "atk-s0517a2:1031_7": "suññatānimittaappaṇihitamaggānaṁ aññataraññataro maggo labbhati. Sotāpattiphalasamāpattatthāyātiādīsu",
  "atk-s0517a2:1031_8": "catūsu phalavāresu pana appaṇihitā phalasamāpatti veditabbā. Kasmā? “Suññatavihārasamāpattatthāya",
  "atk-s0517a2:1031_9": "animittavihārasamāpattatthāyā”ti itarāsaṁ dvinnaṁ phalasamāpattīnaṁ visuṁ vuttattā.",
  "atk-s0517a2:1031_10": "Aniccānupassanāvuṭṭhānavasena hi animittamaggo, tatheva phalasamāpattikāle animittaphalasamāpatti,",
  "atk-s0517a2:1031_11": "dukkhānupassanāvuṭṭhānavasena appaṇihitamaggaphalasamāpattiyo, anattānupassanāvuṭṭhānavasena",
  "atk-s0517a2:1031_12": "suññatamaggaphalasamāpattiyo suttantanayeneva veditabbā.",
  "atk-s0517a2:1032_0": "Ettha ca catūsu maggavāresu uppādantiādīni pañca mūlapadāni, gatintiādīni dasa vevacanapadānīti",
  "atk-s0517a2:1032_1": "pannarasa padāni vuttāni. Chasu pana phalasamāpattivāresu pañca mūlapadāneva vuttāni.",
  "atk-s0517a2:1032_2": "Taṁ kasmā iti ce? Saṅkhārupekkhāya tikkhabhāve sati kilesappahāne samatthassa maggassa",
  "atk-s0517a2:1032_3": "sambhavato tassā tikkhabhāvadassanatthaṁ vevacanapadehi saha daḷhaṁ katvā mūlapadāni",
  "atk-s0517a2:1032_4": "vuttāni. Phalassa nirussāhabhāvena santasabhāvattā maggāyattattā ca mandabhūtāpi",
  "atk-s0517a2:1032_5": "saṅkhārupekkhā phalassa paccayo hotīti dassanatthaṁ mūlapadāneva vuttānīti veditabbāni.",
  "atk-s0517a2:1033_0": "58. Idāni jātivasena pucchitvā labbhamānavasena vissajjetuṁ kati saṅkhārupekkhā kusalātiādimāha.",
  "atk-s0517a2:1033_1": "Tattha pannarasa saṅkhārupekkhāti samathavasena aṭṭha, catunnaṁ maggānaṁ tiṇṇaṁ phalānaṁ",
  "atk-s0517a2:1033_2": "vasena sattāti pannarasa. Samathavasena aṭṭha saṅkhārupekkhā arahato nīvaraṇapaṭisaṅkhāabhāvato,",
  "atk-s0517a2:1033_3": "vitakkavicārādīnaṁ pahānabyāpāraṁ vinā sukhena pahānato ca saṅkhārupekkhānāmassa",
  "atk-s0517a2:1033_4": "ananurūpāti katvā tāsaṁ abyākatatā na vuttāti veditabbā. Arahatā pana phalasamāpattiṁ",
  "atk-s0517a2:1033_5": "samāpajjantena saṅkhārupekkhaṁ vinā samāpajjituṁ na sakkāti tisso saṅkhārupekkhā",
  "atk-s0517a2:1033_6": "abyākatāti vuttā. Appaṇihitasuññatānimittavasena hi arahato tisso saṅkhārupekkhā.",
  "atk-s0517a2:1034_0": "Idāni saṅkhārupekkhānaṁ saṁvaṇṇanāvasena vuttāsu tīsu gāthāsu paṭisaṅkhāsantiṭṭhanā",
  "atk-s0517a2:1034_1": "paññāti saṅkhārupekkhā. Aṭṭha cittassa gocarāti samathavasena vuttā aṭṭha saṅkhārupekkhā",
  "atk-s0517a2:1034_2": "samādhissa visayā, bhūmiyoti attho. “Cittaṁ paññañca bhāvaya”ntiādīsu viya cittasīsena",
  "atk-s0517a2:1034_3": "samādhi niddiṭṭho, “gocare, bhikkhave, caratha sake pettike visaye”tiādīsu viya gocarasaddena",
  "atk-s0517a2:1034_4": "visayo. Yañhi yadāyattaṁ, tasseso visayoti vuccati. Puthujjanassa dveti samathavasena",
  "atk-s0517a2:1034_5": "vipassanāvasena ca. Tayosekkhassāti samathavipassanāsamāpattivasena. Tayo ca vītarāgassāti",
  "atk-s0517a2:1034_6": "appaṇihitasuññatānimittaphalasamāpattivasena. “Tisso”ti vattabbe “tayo”ti ca liṅgavipallāso",
  "atk-s0517a2:1034_7": "kato. Tayo saṅkhārupekkhā dhammāti vā yojetabbaṁ. Yehi cittaṁ vivaṭṭatīti yehi saṅkhārupekkhādhammehi",
  "atk-s0517a2:1034_8": "vitakkavicārādito, uppādādito vā cittaṁ apagacchati. Vītarāgassāpi hi saṅkhārupekkhāsabbhāvato",
  "atk-s0517a2:1034_9": "ca saṅkhārato cittaṁ vivaṭṭitvā nibbānaṁ pakkhandatīti vuttaṁ hoti. Aṭṭha samādhissa",
  "atk-s0517a2:1034_10": "paccayāti samathavasena vuttā aṭṭha appanāsampāpakattā appanāsamādhissa paccayā.",
  "atk-s0517a2:1034_11": "Dasa ñāṇassa gocarāti vipassanāvasena vuttā dasa maggañāṇassa phalañāṇassa ca bhūmiyo.",
  "atk-s0517a2:1034_12": "Tiṇṇaṁ vimokkhāna paccayāti suññatānimittaappaṇihitavimokkhānaṁ upanissayapaccayā.",
  "atk-s0517a2:1034_13": "Nānādiṭṭhīsu na kampatīti bhaṅgaṁ avissajjitvāva saṅkhāre aniccādivasena vipassanto",
  "atk-s0517a2:1034_14": "sassatadiṭṭhiādīsu nānappakārāsu diṭṭhīsu na vedhatīti.",
  "atk-s0517a2:1035": "Saṅkhārupekkhāñāṇaniddesavaṇṇanā niṭṭhitā.",
  "atk-s0517a2:1036": "10. Gotrabhuñāṇaniddesavaṇṇanā",
  "atk-s0517a2:1037_0": "59. Gotrabhuñāṇaniddese abhibhuyyatīti abhibhavati atikkamati. Bahiddhā saṅkhāranimittanti",
  "atk-s0517a2:1037_1": "sakasantānappavattaakusalakkhandhato bahiddhābhūtaṁ saṅkhāranimittaṁ. Lokikasaṅkhārā",
  "atk-s0517a2:1037_2": "hi kilesānaṁ nimittattā, nimittākārena upaṭṭhānato vā nimittanti vuccanti. Abhibhuyyatīti",
  "atk-s0517a2:1037_3": "gotrabhūti ca puthujjanagottābhibhavanato gotrabhubhāvo vutto. Pakkhandatīti gotrabhūti",
  "atk-s0517a2:1037_4": "ariyagottabhāvanato gotrabhubhāvo vutto. Abhibhuyyitvā pakkhandatīti gotrabhūti ubho",
  "atk-s0517a2:1037_5": "atthe samāsetvā vuttaṁ. Vuṭṭhātīti gotrabhūti ca vivaṭṭatīti gotrabhūti ca mātikāya",
  "atk-s0517a2:1037_6": "vuṭṭhānavivaṭṭanapadānurūpena puthujjanagottābhibhavanatthoyeva vutto. Samathavasena",
  "atk-s0517a2:1037_7": "vuttagotrabhūnaṁ pana nīvaraṇādigottābhibhavanato gotrabhūti, “sotāpattiphalasamāpattatthāyā”tiādīsu",
  "atk-s0517a2:1037_8": "chasu samāpattivāresu uppādādigottābhibhavanato gotrabhūti, “sakadāgāmimaggaṁ paṭilābhatthāyā”tiādīsu",
  "atk-s0517a2:1037_9": "tīsu maggavāresu sotāpannādigottābhibhavanato gotrabhūti attho veditabbo. Gottattho",
  "atk-s0517a2:1037_10": "cettha bījattho. Vattanipakaraṇe kira vuttaṁ – gottaṁ vuccati nibbānaṁ sabbaparipanthehi",
  "atk-s0517a2:1037_11": "guttattā, taṁ paṭipajjatīti gotrabhūti, aṭṭha samāpattiyopi gottaṁ gotrabhuparipanthehi",
  "atk-s0517a2:1037_12": "guttattā, taṁ gottaṁ paṭipajjatīti gotrabhūti vuttaṁ. “Catunnaṁ maggānaṁyeva gotrabhu",
  "atk-s0517a2:1037_13": "nibbānārammaṇaṁ, catassannaṁ phalasamāpattīnaṁ gotrabhu saṅkhārārammaṇaṁ phalasamāpattininnattā”ti",
  "atk-s0517a2:1037_14": "vadanti. Vuttañhetaṁ visuddhimagge – “tassa pavattānupubbavipassanassa saṅkhārārammaṇagotrabhuñāṇānantaraṁ",
  "atk-s0517a2:1037_15": "phalasamāpattivasena nirodhe cittaṁ appetī”ti. Tenevettha maggavāresu soḷasamaṁ katvā",
  "atk-s0517a2:1037_16": "gahitassa bahiddhāsaṅkhāranimittapadassa samāpattivāresu chaṭṭhaṁ katvā gahaṇaṁ na",
  "atk-s0517a2:1037_17": "katanti veditabbaṁ. Itarathā hi mūlapadagahaṇena gahetabbaṁ bhaveyya.",
  "atk-s0517a2:1038_0": "Aññe pana “yo nibbāne paṭhamābhogo paṭhamasamannāhāro, ayaṁ vuccati gotrabhū”ti vadanti.",
  "atk-s0517a2:1038_1": "Taṁ phalaṁ sandhāya na yujjati. Pannarasa gotrabhudhammā kusalāti ettha arahato abhibhavitabbanīvaraṇābhāvato",
  "atk-s0517a2:1038_2": "vitakkavicārādīnaṁ sukheneva pahātabbabhāvato ca abhibhavanaṭṭhena gotrabhunāmaṁ",
  "atk-s0517a2:1038_3": "nārahantīti katvā gotrabhūnaṁ abyākatatā na vuttāti veditabbā. Arahatā pana phalasamāpattiṁ",
  "atk-s0517a2:1038_4": "samāpajjantena saṅkhāre anabhibhuyya samāpajjituṁ na sakkāti “tayo gotrabhudhammā",
  "atk-s0517a2:1038_5": "abyākatā”ti vuttā. Keci pana “aṭṭha samāpattiyo nibbedhabhāgiyā eva idha niddiṭṭhā,",
  "atk-s0517a2:1038_6": "tasmā aṭṭha samāpattigotrabhū kusalā hontī”ti vadanti. Tathā saṅkhārupekkhāyapi veditabbaṁ.",
  "atk-s0517a2:1039_0": "60.Sāmisañcātiādīsu vaṭṭāmisalokāmisakilesāmisānaṁ kilesāmisena sāmisaṁ sanikantikattā.",
  "atk-s0517a2:1039_1": "Kiṁ taṁ? Aṭṭhavidhaṁ samathagotrabhuñāṇaṁ. Vaṭṭāmisanti cettha tebhūmakavaṭṭameva.",
  "atk-s0517a2:1039_2": "Lokāmisanti pañca kāmaguṇā. Kilesāmisanti kilesā eva. Nirāmisanti dasavidhaṁ vipassanāgotrabhuñāṇaṁ",
  "atk-s0517a2:1039_3": "anikantikattā. Na hi ariyā gotrabhusmiṁ nikantiṁ karonti. Potthake “sāmisañce”ti",
  "atk-s0517a2:1039_4": "likhanti, taṁ na sundarataraṁ. Evameva paṇihitañca appaṇihitaṁ saññuttañca visaññuttaṁ",
  "atk-s0517a2:1039_5": "vuṭṭhitañca avuṭṭhitaṁ veditabbaṁ. Nikantipaṇidhiyā hi paṇihitaṁ patthitanti attho.",
  "atk-s0517a2:1039_6": "Tadabhāvena appaṇihitaṁ. Nikantisaññogeneva saññuttaṁ. Tadabhāvena visaññuttaṁ. Vuṭṭhitanti",
  "atk-s0517a2:1039_7": "vipassanāgotrabhuñāṇameva. Tañhi nikanticchedakattā vuṭṭhitaṁ nāma. Itaraṁ avuṭṭhitaṁ.",
  "atk-s0517a2:1039_8": "Bahiddhā vuṭṭhānattā vā vuṭṭhitaṁ. Phalagotrabhupi hi nibbānajjhāsayavasena nibbānābhimukhībhūtattā",
  "atk-s0517a2:1039_9": "bahiddhāsaṅkhāranimittā vuṭṭhitaṁ nāmāti veditabbaṁ. Heṭṭhābhibhavanavuṭṭhānavivaṭṭanavāresupi",
  "atk-s0517a2:1039_10": "phalagotrabhu ajjhāsayavasena nibbānābhimukhībhūtattā abhibhuyyati vuṭṭhāti vivaṭṭatīti",
  "atk-s0517a2:1039_11": "veditabbaṁ. Tiṇṇaṁ vimokkhāna paccayāti tiṇṇaṁ lokuttaravimokkhānaṁ samathagotrabhu",
  "atk-s0517a2:1039_12": "pakatūpanissayapaccayā honti, vipassanāgotrabhu anantarasamanantarūpanissayapaccayā",
  "atk-s0517a2:1039_13": "honti. Paññā yassa pariccitāti pubbabhāgapaññā yassa paricitā pariciṇṇā. Kusalo vivaṭṭe",
  "atk-s0517a2:1039_14": "vuṭṭhāneti asammohavaseneva vivaṭṭasaṅkhāte gotrabhuñāṇe kusalo cheko, pubbabhāgañāṇena",
  "atk-s0517a2:1039_15": "vā kusalo. Nānādiṭṭhīsu na kampatīti samucchedena pahīnāsu nānappakārāsu diṭṭhīsu na vedhatīti.",
  "atk-s0517a2:1040": "Gotrabhuñāṇaniddesavaṇṇanā niṭṭhitā.",
  "atk-s0517a2:1041": "11. Maggañāṇaniddesavaṇṇanā",
  "atk-s0517a2:1042_0": "61. Maggañāṇaniddese micchādiṭṭhiyā vuṭṭhātīti diṭṭhānusayappahānena samucchedavasena",
  "atk-s0517a2:1042_1": "dvāsaṭṭhibhedato micchādiṭṭhito vuṭṭhāti. Tadanuvattakakilesehīti micchādiṭṭhisampayogavasena",
  "atk-s0517a2:1042_2": "ca micchādiṭṭhiupanissayena ca uppajjamānehi micchādiṭṭhianuvattamānehi nānāvidhehi",
  "atk-s0517a2:1042_3": "kilesehi. Tena tadekaṭṭhakilesappahānaṁ vuttaṁ hoti. Duvidhañhi ekaṭṭhaṁ sahajekaṭṭhaṁ",
  "atk-s0517a2:1042_4": "pahānekaṭṭhañca. Tāya diṭṭhiyā saha ekasmiṁ citte, ekasmiṁ puggale vā yāva pahānā",
  "atk-s0517a2:1042_5": "ṭhitāti tadekaṭṭhā. Diṭṭhiyā hi pahīyamānāya diṭṭhisampayuttesu dvīsu asaṅkhārikacittesu",
  "atk-s0517a2:1042_6": "tāya diṭṭhiyā sahajātā lobho moho uddhaccaṁ ahirikaṁ anottappanti ime kilesā, dvīsu",
  "atk-s0517a2:1042_7": "sasaṅkhārikacittesu tāya diṭṭhiyā sahajātā lobho moho thinaṁ uddhaccaṁ ahirikaṁ anottappanti",
  "atk-s0517a2:1042_8": "ime kilesā sahajekaṭṭhavasena pahīyanti. Diṭṭhikileseyeva pahīyamāne tena saha ekasmiṁ",
  "atk-s0517a2:1042_9": "puggale ṭhitā apāyagamanīyā lobho doso moho māno vicikicchā thinaṁ uddhaccaṁ ahirikaṁ",
  "atk-s0517a2:1042_10": "anottappanti ime kilesā pahānekaṭṭhavasena pahīyanti. Khandhehīti tadanuvattakeheva",
  "atk-s0517a2:1042_11": "khandhehi, taṁ diṭṭhiṁ anuvattamānehi sahajekaṭṭhehi ca pahānekaṭṭhehi ca catūhi",
  "atk-s0517a2:1042_12": "arūpakkhandhehi, taṁsamuṭṭhānarūpehi vā saha pañcahi khandhehi micchādiṭṭhiādikilesapaccayā",
  "atk-s0517a2:1042_13": "anāgate uppajjitabbehi vipākakkhandhehi. Bahiddhā ca sabbanimittehīti yathāvuttakilesakkhandhato",
  "atk-s0517a2:1042_14": "bahibhūtehi sabbasaṅkhāranimittehi. Micchāsaṅkappā vuṭṭhātīti sotāpattimaggena pahātabbesu",
  "atk-s0517a2:1042_15": "catūsu diṭṭhisampayuttesu, vicikicchāsahagate cāti pañcasu cittesu apāyagamanīyasesākusalacittesu",
  "atk-s0517a2:1042_16": "ca micchāsaṅkappā vuṭṭhāti.",
  "atk-s0517a2:1043_0": "Micchāvācāya vuṭṭhātīti musāvādato ceva apāyagamanīyapisuṇapharusasamphappalāpehi",
  "atk-s0517a2:1043_1": "ca vuṭṭhāti. Micchākammantā vuṭṭhātīti pāṇātipātādinnādānamicchācārehi vuṭṭhāti.",
  "atk-s0517a2:1043_2": "Micchāājīvāvuṭṭhātīti kuhanā lapanā nemittikatā nippesikatā lābhenalābhaṁnijigīsanatā,",
  "atk-s0517a2:1043_3": "ājīvahetukehi vā sattahipi kāyavacīkammehi vuṭṭhāti. Micchāvāyāmamicchāsatimicchāsamādhīhi",
  "atk-s0517a2:1043_4": "vuṭṭhānaṁ micchāsaṅkappavuṭṭhāne vuttanayeneva veditabbaṁ. Micchāsatīti ca satiyā",
  "atk-s0517a2:1043_5": "paṭipakkhākārena uppajjamānā akusalacittuppādamattameva. Uparimaggattaye “dassanaṭṭhena",
  "atk-s0517a2:1043_6": "sammādiṭṭhī”tiādīni aṭṭha maggaṅgāni yathā paṭhamajjhānike paṭhamamagge labbhanti,",
  "atk-s0517a2:1043_7": "tatheva labbhanti. Tattha paṭhamamagge sammādiṭṭhi micchādiṭṭhiṁ pajahatīti sammādiṭṭhi.",
  "atk-s0517a2:1043_8": "Sammāsaṅkappādayopi micchāsaṅkappādīnaṁ pajahanaṭṭheneva veditabbā. Evaṁ sante paṭhamamaggeneva",
  "atk-s0517a2:1043_9": "dvāsaṭṭhiyā diṭṭhigatānaṁ pahīnattā uparimaggattayena pahātabbā diṭṭhi nāma natthi.",
  "atk-s0517a2:1044_0": "Tattha sammādiṭṭhīti nāmaṁ kathaṁ hotīti? Yathā visaṁ atthi vā hotu mā vā, agado",
  "atk-s0517a2:1044_1": "agadotveva vuccati, evaṁ micchādiṭṭhi atthi vā hotu mā vā, ayaṁ sammādiṭṭhi eva nāma.",
  "atk-s0517a2:1044_2": "Yadi evaṁ nāmamattamevetaṁ hoti, uparimaggattaye pana sammādiṭṭhiyā kiccābhāvo āpajjati,",
  "atk-s0517a2:1044_3": "maggaṅgāni na paripūrenti. Tasmā sammādiṭṭhi sakiccakā kātabbā, maggaṅgāni paripūretabbānīti.",
  "atk-s0517a2:1044_4": "Sakiccakā cettha sammādiṭṭhi yathālābhaniyamena dīpetabbā. Uparimaggattayavajjho",
  "atk-s0517a2:1044_5": "hi eko māno atthi, so diṭṭhiṭṭhāne tiṭṭhati, sā taṁ mānaṁ pajahatīti sammādiṭṭhi.",
  "atk-s0517a2:1044_6": "Sotāpattimaggasmiñhi sammādiṭṭhi micchādiṭṭhiṁ pajahati. Sotāpannassa pana sakadāgāmimaggavajjho",
  "atk-s0517a2:1044_7": "māno atthi, taṁ mānaṁ pajahatīti sammādiṭṭhi. Tasseva sattaakusalacittasahajāto saṅkappo",
  "atk-s0517a2:1044_8": "atthi, teheva cittehi vācaṅgacopanaṁ atthi, kāyaṅgacopanaṁ atthi, paccayaparibhogo",
  "atk-s0517a2:1044_9": "atthi, sahajātavāyāmo atthi, assatiyabhāvo atthi, sahajātacittekaggatā atthi, ete",
  "atk-s0517a2:1044_10": "micchāsaṅkappādayo nāma. Sakadāgāmimagge sammāsaṅkappādayo tesaṁ pahānena sammāsaṅkappādayoti",
  "atk-s0517a2:1044_11": "veditabbā. Evaṁ sakadāgāmimagge aṭṭhaṅgāni sakiccakāni honti. Sakadāgāmissa anāgāmimaggavajjho",
  "atk-s0517a2:1044_12": "māno atthi, so diṭṭhiṭṭhāne tiṭṭhati. Tasseva sattahi cittehi sahajātā saṅkappādayo",
  "atk-s0517a2:1044_13": "atthi. Tesaṁ pahānena anāgāmimagge aṭṭhannaṁ aṅgānaṁ sakiccakatā veditabbā. Anāgāmissa",
  "atk-s0517a2:1044_14": "arahattamaggavajjho māno atthi, so diṭṭhiṭṭhāne tiṭṭhati. Yāni panassa pañca akusalacittāni,",
  "atk-s0517a2:1044_15": "tehi sahajātā saṅkappādayo atthi. Tesaṁ pahānena arahattamagge aṭṭhannaṁ aṅgānaṁ",
  "atk-s0517a2:1044_16": "sakiccakatā veditabbā.",
  "atk-s0517a2:1045_0": "Oḷārikāti kāyavacīdvāre vītikkamassa paccayabhāvena thūlabhūtamhā. Kāmarāgasaññojanāti",
  "atk-s0517a2:1045_1": "methunarāgasaṅkhātā saññojanā. So hi kāmabhave saññojetīti saññojananti vuccati.",
  "atk-s0517a2:1045_2": "Paṭighasaññojanāti byāpādasaññojanā. So hi ārammaṇe paṭihaññatīti paṭighanti vuccati.",
  "atk-s0517a2:1045_3": "Te eva thāmagataṭṭhena santāne anusentīti anusayā. Aṇusahagatāti aṇubhūtā, sukhumabhūtāti",
  "atk-s0517a2:1045_4": "attho. Tabbhāve hi ettha sahagatasaddo. Sakadāgāmissa hi kāmarāgabyāpādā dvīhi kāraṇehi",
  "atk-s0517a2:1045_5": "aṇubhūtā adhiccuppattiyā ca pariyuṭṭhānamandatāya ca. Tassa hi bālaputhujjanassa",
  "atk-s0517a2:1045_6": "viya kilesā abhiṇhaṁ na uppajjanti, kadāci karahaci uppajjanti. Uppajjamānā ca bālaputhujjanassa",
  "atk-s0517a2:1045_7": "viya maddantā pharantā chādentā andhaandhaṁ karontā na uppajjanti, dvīhi pana maggehi",
  "atk-s0517a2:1045_8": "pahīnattā mandamandā tanukākārā hutvā uppajjanti, vītikkamaṁ pāpetuṁ samatthā na",
  "atk-s0517a2:1045_9": "honti. Evaṁ tanubhūtā anāgāmimaggena pahīyanti rūparāgāti rūpabhave chandarāgā. Arūparāgāti",
  "atk-s0517a2:1045_10": "arūpabhave chandarāgā. Mānāti unnatilakkhaṇā. Uddhaccāti avūpasamalakkhaṇā. Avijjāyāti",
  "atk-s0517a2:1045_11": "andhalakkhaṇāya. Bhavarāgānusayāti rūparāgārūparāgavasena pavattabhavarāgānusayā.",
  "atk-s0517a2:1046_0": "62. Idāni maggañāṇasaṁvaṇṇanaṁ karonto ajātaṁ jhāpetītiādimāha. Tattha ca ajātaṁ",
  "atk-s0517a2:1046_1": "jhāpeti jātena, jhānaṁ tena pavuccatīti attano santāne pātubhūtena tena tena lokuttarajjhānena",
  "atk-s0517a2:1046_2": "taṁsamaṅgīpuggalo ajātameva taṁ taṁ kilesaṁ jhāpeti dahati samucchindati, tena kāraṇena",
  "atk-s0517a2:1046_3": "taṁ lokuttaraṁ jhānanti pavuccatīti attho. Jhānavimokkhe kusalatāti tasmiṁ ariyamaggasampayutte",
  "atk-s0517a2:1046_4": "vitakkādike jhāne ca vimokkhasaṅkhāte ariyamagge ca asammohavasena kusalatāya paṭhamamaggeneva",
  "atk-s0517a2:1046_5": "pahīnāsu nānādiṭṭhīsu na kampati. Jhānaṁ nāma duvidhaṁ ārammaṇūpanijjhānañca lakkhaṇūpanijjhānañca.",
  "atk-s0517a2:1046_6": "Lokiyapaṭhamajjhānādikaṁ kasiṇādiārammaṇūpanijjhānaṭṭhena jhānaṁ, vipassanāsaṅkhārānaṁ",
  "atk-s0517a2:1046_7": "sabhāvasāmaññalakkhaṇūpanijjhānaṭṭhena jhānaṁ, lokuttaraṁ nibbāne tathalakkhaṇūpanijjhānaṭṭhena",
  "atk-s0517a2:1046_8": "jhānaṁ. Idha pana gotrabhunāpi sādhāraṇaṁ lakkhaṇūpanijjhānaṭṭhaṁ anāmasitvā asādhāraṇena",
  "atk-s0517a2:1046_9": "kilesajhāpanaṭṭhena jhānaṁ vuttaṁ. Vimokkhaṭṭho panettha nibbānārammaṇe suṭṭhu adhimuccanaṭṭho",
  "atk-s0517a2:1046_10": "kilesehi ca suṭṭhu muccanaṭṭho.",
  "atk-s0517a2:1047_0": "Samādahitvā yathā ce vipassatīti appanūpacārakhaṇikasamādhīnaṁ aññatarena samādhinā",
  "atk-s0517a2:1047_1": "paṭhamaṁ cittasamādhānaṁ katvā pacchā yathā vipassati ca. Samuccayattho ce-saddo",
  "atk-s0517a2:1047_2": "vipassanaṁ samuccinoti. Vipassamāno tathā ce samādaheti vipassanā nāmesā lūkhabhūtā",
  "atk-s0517a2:1047_3": "nirassādā, samatho ca nāma siniddhabhūto saassādo. Tasmā tāya lūkhabhūtaṁ cittaṁ",
  "atk-s0517a2:1047_4": "sinehetuṁ vipassamāno tathā ca samādahe. Vipassamāno puna samādhiṁ pavisitvā cittasamādhānañca",
  "atk-s0517a2:1047_5": "tatheva kareyya, yatheva vipassananti attho. Idha ce-saddo samādahanaṁ samuccinoti.",
  "atk-s0517a2:1047_6": "Ubhayatthāpi gāthābandhānuvattanena ce-kāro kato, attho pana ca-kārattho eva. Vipassanā",
  "atk-s0517a2:1047_7": "ca samatho tadā ahūti yasmā samathavipassanānaṁ yuganaddhabhāve sati ariyamaggapātubhāvo",
  "atk-s0517a2:1047_8": "hoti, tasmā ariyamaggajananasamatthattā yadā tadubhayasamāyogo hoti, tadā vipassanā",
  "atk-s0517a2:1047_9": "ca samatho ca ahu, samathavipassanā bhūtā nāma hotīti attho. Tā ca samathavipassanā",
  "atk-s0517a2:1047_10": "ariyamaggābhimukhīkāle ca maggakkhaṇe ca samānabhāgā yuganaddhā vattare samāno samo",
  "atk-s0517a2:1047_11": "bhāgo koṭṭhāso etesanti samānabhāgā, yuge naddhā viyāti yuganaddhā, aññamaññaṁ anativattanaṭṭhena",
  "atk-s0517a2:1047_12": "samadhurā samabalāti attho. Vitthāro panassa yuganaddhakathāyaṁ āvibhavissati.",
  "atk-s0517a2:1048_0": "Dukkhā saṅkhārā sukho, nirodho iti dassanaṁ. Dubhato vuṭṭhitāpaññā, phasseti amataṁpadanti",
  "atk-s0517a2:1048_1": "dukkhā saṅkhārā, sukho nirodho nibbānanti paṭipannassa tato nibbānadassanaṁ ariyamaggañāṇaṁ",
  "atk-s0517a2:1048_2": "dubhato vuṭṭhitā paññā nāma. Sā eva ca paññā amataṁ padaṁ nibbānaṁ ārammaṇaphusanena",
  "atk-s0517a2:1048_3": "phusati, paṭilabhatīti attho. Nibbānañhi atappakaṭṭhena amatasadisanti amataṁ, nāssa",
  "atk-s0517a2:1048_4": "mataṁ maraṇaṁ vayo atthītipi amataṁ, pubbabhāgato paṭṭhāya mahatā ussāhena mahatiyā",
  "atk-s0517a2:1048_5": "paṭipadāya pajjati paṭipajjīyatīti padanti vuccati.",
  "atk-s0517a2:1049_0": "Vimokkhacariyaṁ jānātīti vimokkhapavattiṁ asammohavasena jānāti, paccavekkhaṇavasena",
  "atk-s0517a2:1049_1": "jānāti. “Dubhato vuṭṭhāno vimokkho, dubhato vuṭṭhānā cattāro vimokkhā, dubhato vuṭṭhānānaṁ",
  "atk-s0517a2:1049_2": "anulomā cattāro vimokkhā, dubhato vuṭṭhānapaṭippassaddhi cattāro vimokkhā”ti hi upari",
  "atk-s0517a2:1049_3": "vimokkhakathāyaṁyeva āgatā vimokkhacariyā veditabbā. Tesaṁ vitthāro tattheva āgato.",
  "atk-s0517a2:1049_4": "Nānattekattakovidoti tesaṁ vimokkhānaṁ nānābhāve ekabhāve ca kusalo. Dubhato vuṭṭhānavimokkhavasena",
  "atk-s0517a2:1049_5": "hi tesaṁ ekattaṁ, catuariyamaggavasena nānattaṁ, ekekassāpi vā ariyamaggassa anupassanābhedena",
  "atk-s0517a2:1049_6": "nānattaṁ, ariyamaggabhāvena ekattaṁ veditabbaṁ. Dvinnaṁ ñāṇānaṁ kusalatāti dassanasaṅkhātassa",
  "atk-s0517a2:1049_7": "ca bhāvanāsaṅkhātassa cāti imesaṁ dvinnaṁ ñāṇānaṁ kusalatāya. Dassananti hi sotāpattimaggo.",
  "atk-s0517a2:1049_8": "So hi paṭhamaṁ nibbānadassanato dassananti vutto. Gotrabhu pana kiñcāpi paṭhamataraṁ",
  "atk-s0517a2:1049_9": "nibbānaṁ passati, yathā pana rañño santikaṁ kenacideva karaṇīyena āgato puriso dūratova",
  "atk-s0517a2:1049_10": "rathikāya carantaṁ hatthikkhandhagataṁ rājānaṁ disvāpi “diṭṭho te rājā”ti puṭṭho",
  "atk-s0517a2:1049_11": "disvā kattabbakiccassa akatattā “na passāmī”ti āha, evameva nibbānaṁ disvā kattabbassa",
  "atk-s0517a2:1049_12": "kilesappahānassābhāvā na “dassana”nti vuccati. Tañhi ñāṇaṁ maggassa āvajjanaṭṭhāne",
  "atk-s0517a2:1049_13": "tiṭṭhati. Bhāvanāti sesamaggattayaṁ. Tañhi paṭhamamaggena diṭṭhasmiṁyeva dhamme bhāvanāvasena",
  "atk-s0517a2:1049_14": "uppajjati, na adiṭṭhapubbaṁ kiñci passati, tasmā “bhāvanā”ti vuccati. Heṭṭhā pana",
  "atk-s0517a2:1049_15": "bhāvanāmaggassa apariniṭṭhitattā “dvinnaṁ ñāṇāna”nti avatvā sotāpattisakadāgāmianāgāmimaggalābhino",
  "atk-s0517a2:1049_16": "sandhāya “jhānavimokkhe kusalatā”ti vuttaṁ, arahattamaggalābhino pana bhāvanāmaggassa",
  "atk-s0517a2:1049_17": "pariniṭṭhitattā “dvinnaṁ ñāṇānaṁ kusalatā”ti vuttanti veditabbaṁ.",
  "atk-s0517a2:1050": "Maggañāṇaniddesavaṇṇanā niṭṭhitā.",
  "atk-s0517a2:1051": "12. Phalañāṇaniddesavaṇṇanā",
  "atk-s0517a2:1052_0": "63. Phalañāṇaniddese taṁpayogappaṭippassaddhattāti tassa ajjhattabahiddhā vuṭṭhānapayogassa",
  "atk-s0517a2:1052_1": "paṭippassaddhattā. Maggo hi sakakkhaṇe kilesappahānena ubhato vuṭṭhānapayogaṁ karoti",
  "atk-s0517a2:1052_2": "nāma, phalakkhaṇe kilesānaṁ pahīnattā maggassa ubhato vuṭṭhānapayogo paṭippassaddho",
  "atk-s0517a2:1052_3": "vūpasanto nāma hoti. Uppajjatīti maggānantaraṁ sakiṁ vā dvikkhattuṁ vā uppajjati,",
  "atk-s0517a2:1052_4": "phalasamāpattikāle pana bahukkhattuṁ, nirodhā vuṭṭhahantassa dvikkhattuṁ uppajjati,",
  "atk-s0517a2:1052_5": "sabbampi hi taṁ payogappaṭippassaddhattā uppajjati. Maggassetaṁ phalanti phalaṁ apekkhitvā",
  "atk-s0517a2:1052_6": "napuṁsakavacanaṁ kataṁ. Sakadāgāmimaggakkhaṇādīsupi ekekamaggaṅgavaseneva vuṭṭhānayojanā veditabbā.",
  "atk-s0517a2:1053": "Phalañāṇaniddesavaṇṇanā niṭṭhitā.",
  "atk-s0517a2:1054": "13. Vimuttiñāṇaniddesavaṇṇanā",
  "atk-s0517a2:1055_0": "64. Vimuttiñāṇaniddese sakkāyadiṭṭhīti vijjamānaṭṭhena sati khandhapañcakasaṅkhāte",
  "atk-s0517a2:1055_1": "kāye, sayaṁ vā satī tasmiṁ kāye diṭṭhīti sakkāyadiṭṭhi. Vicikicchāti vigatā cikicchā,",
  "atk-s0517a2:1055_2": "sabhāvaṁ vā vicinanto etāya kicchati kilamatīti vicikicchā. Sīlabbataparāmāsoti sīlena",
  "atk-s0517a2:1055_3": "suddhi vatena suddhi sīlabbatena suddhīti gahitaabhiniveso. So hi sabhāvaṁ atikkamitvā",
  "atk-s0517a2:1055_4": "parato āmasatīti sīlabbataparāmāso. Ubhinnaṁ samānepi diṭṭhibhāve takkañca parūpadesañca",
  "atk-s0517a2:1055_5": "vinā pakatiyā eva sakkāyadiṭṭhigahaṇato pakatibhūtāya vīsativatthukāya sakkāyadiṭṭhiyā",
  "atk-s0517a2:1055_6": "pahāneneva sabbadiṭṭhippahānadassanatthaṁ sakkāyadiṭṭhi vuttā. Sīlabbataparāmāso",
  "atk-s0517a2:1055_7": "pana “suddhipaṭipadaṁ paṭipajjāmā”ti paṭipannānaṁ paṭipadāya micchābhāvadassanatthaṁ",
  "atk-s0517a2:1055_8": "visuṁ vuttoti veditabbo. Tiṇṇampi anusayappahāneneva pahānaṁ dassetuṁ diṭṭhānusayo",
  "atk-s0517a2:1055_9": "vicikicchānusayoti vuttaṁ, na visuṁ kilesattā. Upakkilesāti kilesenti upatāpenti",
  "atk-s0517a2:1055_10": "vibādhentīti kilesā, thāmagataṭṭhena bhusā kilesāti upakkilesā. Sammā samucchinnā",
  "atk-s0517a2:1055_11": "hontīti samucchedappahānena anuppādanirodhena sammā samucchinnā honti. Sapariyuṭṭhānehīti",
  "atk-s0517a2:1055_12": "cittaṁ pariyonandhantāni uṭṭhenti uppajjantīti pariyuṭṭhānāni, samudācārappattānaṁ",
  "atk-s0517a2:1055_13": "kilesānametaṁ adhivacanaṁ. Saha pariyuṭṭhānehīti sapariyuṭṭhānāni. Tehi sapariyuṭṭhānehi",
  "atk-s0517a2:1055_14": "anusayitaupakkilesehi. Cittaṁ vimuttaṁ hotīti tesaṁ abhabbuppattikabhūtattā santativasena",
  "atk-s0517a2:1055_15": "pavattamānaṁ cittaṁ tato vimuttaṁ nāma hoti. Tadeva suṭṭhu vimuttattā suvimuttaṁ.",
  "atk-s0517a2:1055_16": "Taṁvimuttiñātaṭṭhenāti tassā vimuttiyā jānanaṭṭhena.",
  "atk-s0517a2:1056": "Vimuttiñāṇaniddesavaṇṇanā niṭṭhitā.",
  "atk-s0517a2:1057": "14. Paccavekkhaṇañāṇaniddesavaṇṇanā",
  "atk-s0517a2:1058_0": "65. Paccavekkhaṇañāṇaniddese maggakkhaṇeyeva hetuṭṭhena paṭhamaṁ maggaṅgāni visuṁ",
  "atk-s0517a2:1058_1": "visuṁ vatvā puna maggaṅgabhūte ca amaggaṅgabhūte ca dhamme “bujjhanaṭṭhena bodhī”ti",
  "atk-s0517a2:1058_2": "laddhanāmassa ariyassa aṅgabhāvena bojjhaṅge visuṁ dassesi. Satidhammavicayavīriyasamādhisambojjhaṅgā",
  "atk-s0517a2:1058_3": "hi maggaṅgāneva, pītipassaddhiupekkhāsambojjhaṅgā amaggaṅgāni. Puna balavasena indriyavasena",
  "atk-s0517a2:1058_4": "ca visuṁ niddiṭṭhesu saddhā eva amaggaṅgabhūtā. Puna maggakkhaṇe jāteyeva dhamme",
  "atk-s0517a2:1058_5": "rāsivasena dassento ādhipateyyaṭṭhenātiādimāha. Tattha upaṭṭhānaṭṭhena satipaṭṭhānāti",
  "atk-s0517a2:1058_6": "ekāva nibbānārammaṇā sati kāyavedanācittadhammesu subhasukhaniccaattasaññāpahānakiccasādhanavasena",
  "atk-s0517a2:1058_7": "cattāro satipaṭṭhānā nāma. Nibbānārammaṇaṁ ekameva vīriyaṁ uppannānuppannānaṁ akusalānaṁ",
  "atk-s0517a2:1058_8": "pahānānuppattikiccassa, anuppannuppannānaṁ kusalānaṁ uppādaṭṭhitikiccassa sādhanavasena",
  "atk-s0517a2:1058_9": "cattāro sammappadhānā nāma.",
  "atk-s0517a2:1059_0": "Tathaṭṭhena saccāti dukkhabhāvādīsu avisaṁvādakaṭṭhena cattāri ariyasaccāni. Etāneva",
  "atk-s0517a2:1059_1": "cettha paṭivedhaṭṭhena tadā samudāgatāni, “amatogadhaṁ nibbāna”nti visuṁ vuttaṁ nibbānañca,",
  "atk-s0517a2:1059_2": "sesā pana dhammā paṭilābhaṭṭhena tadā samudāgatā. “Tathaṭṭhena saccā tadā samudāgatā”ti",
  "atk-s0517a2:1059_3": "vacanato maggaphalapariyosāne avassaṁ cattāri saccāni paccavekkhatīti niṭṭhamettha",
  "atk-s0517a2:1059_4": "gantabbaṁ. “Kataṁ karaṇīyaṁ nāparaṁ itthattāyāti pajānātī”ti vacanato ca “dukkhaṁ",
  "atk-s0517a2:1059_5": "me pariññātaṁ, samudayo me pahīno, nirodho me sacchikato, maggo ca me bhāvito”ti",
  "atk-s0517a2:1059_6": "paccavekkhaṇaṁ vuttameva hoti. Tathā paccavekkhaṇaṁ yujjati ca. Samudayoti cettha",
  "atk-s0517a2:1059_7": "taṁtaṁmaggavajjhoyeva veditabbo. Ettha vuttasamudayapaccavekkhaṇavaseneva aṭṭhakathāyaṁ",
  "atk-s0517a2:1059_8": "duvidhaṁ kilesapaccavekkhaṇaṁ maggaphalanibbānapaccavekkhaṇāni idha sarūpeneva āgatānīti",
  "atk-s0517a2:1059_9": "vuttāni. Kevalaṁ dukkhapaccavekkhaṇameva na vuttaṁ. Kiñcāpi na vuttaṁ, atha kho pāṭhasabbhāvato",
  "atk-s0517a2:1059_10": "yuttisabbhāvato ca gahetabbameva. Saccapaṭivedhatthañhi paṭipannassa niṭṭhite saccapaṭivedhe",
  "atk-s0517a2:1059_11": "sayaṁ katakiccapaccavekkhaṇaṁ yuttamevāti. Avikkhepaṭṭhena samathotiādi maggasampayutte",
  "atk-s0517a2:1059_12": "eva samathavipassanādhamme ekarasaṭṭhena anativattanaṭṭhena ca dassetuṁ vuttaṁ. Saṁvaraṭṭhena",
  "atk-s0517a2:1059_13": "sīlavisuddhīti sammāvācākammantājīvā eva. Avikkhepaṭṭhena cittavisuddhīti sammāsamādhi",
  "atk-s0517a2:1059_14": "eva. Dassanaṭṭhena diṭṭhivisuddhīti sammādiṭṭhiyeva. Vimuttaṭṭhenāti samucchedavasena",
  "atk-s0517a2:1059_15": "maggavajjhakilesehi muccanaṭṭhena, nibbānārammaṇe vā adhimuccanaṭṭhena. Vimokkhoti",
  "atk-s0517a2:1059_16": "samucchedavimokkho, ariyamaggoyeva. Paṭivedhaṭṭhena vijjāti saccapaṭivedhaṭṭhena",
  "atk-s0517a2:1059_17": "vijjā, sammādiṭṭhiyeva. Pariccāgaṭṭhena vimuttīti maggavajjhakilesānaṁ pajahanaṭṭhena",
  "atk-s0517a2:1059_18": "tato muccanato vimutti, ariyamaggoyeva. Samucchedaṭṭhena khaye ñāṇanti kilesasamucchindanaṭṭhena",
  "atk-s0517a2:1059_19": "kilesakkhayakare ariyamagge ñāṇaṁ, sammādiṭṭhiyeva.",
  "atk-s0517a2:1060_0": "Chandādayo heṭṭhā vuttanayeneva veditabbā. Kevalañhettha maggakkhaṇeyeva maggassa",
  "atk-s0517a2:1060_1": "ādimajjhapariyosānākārena dassitā. Vimuttīti cettha maggavimuttiyeva. “Tathaṭṭhena",
  "atk-s0517a2:1060_2": "saccā”ti ettha gahitampi ca nibbānaṁ idha pariyosānabhāvadassanatthaṁ puna vuttanti",
  "atk-s0517a2:1060_3": "veditabbaṁ. Phalakkhaṇepi eseva nayo. Ettha pana hetuṭṭhena maggoti phalamaggabhāveneva.",
  "atk-s0517a2:1060_4": "Sammappadhānāti maggakkhaṇe catukiccasādhakassa vīriyakiccassa phalassa uppādakkhaṇe",
  "atk-s0517a2:1060_5": "siddhattā vuttanti veditabbaṁ. Aññathā hi phalakkhaṇe sammappadhānā eva na labbhanti.",
  "atk-s0517a2:1060_6": "Vuttañhi maggakkhaṇe sattatiṁsa bodhipakkhiyadhamme uddharantena therena “phalakkhaṇe",
  "atk-s0517a2:1060_7": "ṭhapetvā cattāro sammappadhāne avasesā tettiṁsa dhammā labbhantī”ti. Evameva paṭivedhakiccādisiddhivasena",
  "atk-s0517a2:1060_8": "saccādīnipi yathāyogaṁ veditabbāni. Vimokkhoti ca phalavimokkho. Vimuttīti phalavimutti.",
  "atk-s0517a2:1060_9": "Paṭippassaddhaṭṭhena anuppāde ñāṇaṁ vuttatthameva. Vuṭṭhahitvāti antarā vuṭṭhānābhāvā",
  "atk-s0517a2:1060_10": "phalāvasānena evaṁ vuttaṁ. Ime dhammā tadā samudāgatāti ime vuttappakārā dhammā maggakkhaṇe",
  "atk-s0517a2:1060_11": "phalakkhaṇe ca samudāgatāti paccavekkhatīti iti-saddaṁ pāṭhasesaṁ katvā sambandho veditabbo.",
  "atk-s0517a2:1061": "Paccavekkhaṇañāṇaniddesavaṇṇanā niṭṭhitā.",
  "atk-s0517a2:1062": "15. Vatthunānattañāṇaniddesavaṇṇanā",
  "atk-s0517a2:1063_0": "66. Vatthunānattañāṇaniddese cakkhuṁ ajjhattaṁ vavatthetīti ajjhattabhūtaṁ cakkhuṁ",
  "atk-s0517a2:1063_1": "vavatthapeti. Yathā so cakkhuṁ vavatthapeti, tathā vattukāmo kathaṁ cakkhuṁ ajjhattaṁ",
  "atk-s0517a2:1063_2": "vavatthetīti pucchitvā puna cakkhu avijjāsambhūtanti vavatthetītiādinā vavatthāpanākāraṁ",
  "atk-s0517a2:1063_3": "dasseti. Tattha avijjātaṇhā atītā upatthambhakahetuyo, kammaṁ atītaṁ janakahetu,",
  "atk-s0517a2:1063_4": "āhāro idāni upatthambhakahetu. Etena cakkhūpatthambhakāni utucittāni gahitāneva honti.",
  "atk-s0517a2:1063_5": "Catunnaṁ mahābhūtānaṁ upādāyāti upayogatthe sāmivacanaṁ, cattāri mahābhūtāni upādiyitvā",
  "atk-s0517a2:1063_6": "pavattanti attho. Etena pasādacakkhubhāvo dassito hoti, sasambhārabhāvo paṭikkhitto.",
  "atk-s0517a2:1063_7": "Uppannanti addhāvasena, santatikhaṇavasena vā paccuppannaṁ. Samudāgatanti hetuto",
  "atk-s0517a2:1063_8": "samuṭṭhitaṁ. Ettāvatā vipassanāpubbabhāge cakkhuvavatthānaṁ dassitaṁ. Ahutvā sambhūtantiādīhi",
  "atk-s0517a2:1063_9": "aniccānupassanā. Pubbe udayā avijjamānato ahutvā sambhūtaṁ, uddhaṁ vayā abhāvato",
  "atk-s0517a2:1063_10": "hutvā na bhavissati. Antavantatoti anto assa atthīti antavā, antavā eva antavanto",
  "atk-s0517a2:1063_11": "yathā “satimanto, gatimanto, dhitimanto ca yo isī”ti. Tato antavantato, bhaṅgavijjamānatoti",
  "atk-s0517a2:1063_12": "attho. Addhuvanti sabbāvatthānipātitāya, thirabhāvassa ca abhāvatāya na thiraṁ. Asassatanti",
  "atk-s0517a2:1063_13": "na niccaṁ. Vipariṇāmadhammanti jarāya ceva maraṇena cāti dvedhā vipariṇāmapakatikaṁ.",
  "atk-s0517a2:1063_14": "Cakkhu aniccantiādīni cakkhuṁ aniccatotiādīni ca vuttatthāni. Manoti idha bhavaṅgamanassa",
  "atk-s0517a2:1063_15": "adhippetattā avijjāsambhūtotiādi yujjatiyeva. Āhārasambhūtoti ettha sampayuttaphassāhāramanosañcetanāhāravasena",
  "atk-s0517a2:1063_16": "veditabbaṁ. Uppannoti ca addhāsantativasena.",
  "atk-s0517a2:1064": "Vatthunānattañāṇaniddesavaṇṇanā niṭṭhitā.",
  "atk-s0517a2:1065": "16. Gocaranānattañāṇaniddesavaṇṇanā",
  "atk-s0517a2:1066_0": "67. Gocaranānattañāṇaniddese rūpe bahiddhā vavatthetīti ajjhattato bahiddhābhūte",
  "atk-s0517a2:1066_1": "rūpāyatanadhamme vavatthapetīti attho. Avijjāsambhūtātiādi attabhāvapariyāpannakammajarūpattā",
  "atk-s0517a2:1066_2": "vuttaṁ. Āhāropi hi kammajarūpassa upatthambhakapaccayo hoti. Saddassa pana utucittasamuṭṭhānattā",
  "atk-s0517a2:1066_3": "avijjāsambhūtādicatukkaṁ na vuttaṁ. Phoṭṭhabbānaṁ sayaṁ mahābhūtattā “catunnaṁ mahābhūtānaṁ",
  "atk-s0517a2:1066_4": "upādāyā”ti na vuttaṁ. Dhammāti cettha bhavaṅgamanosampayuttā tayo arūpino khandhā,",
  "atk-s0517a2:1066_5": "dhammāyatanapariyāpannāni sukhumarūpāni ca kammasamuṭṭhānāni, sabbānipi rūpādīni",
  "atk-s0517a2:1066_6": "ca. Apica yāni yāni yena yena samuṭṭhahanti, tāni tāni tena tena veditabbāni. Itarathā",
  "atk-s0517a2:1066_7": "hi sakasantānapariyāpannāpi rūpādayo dhammā sabbe na saṅgaṇheyyuṁ. Yasmā anindriyabaddharūpādayopi",
  "atk-s0517a2:1066_8": "vipassanūpagā, tasmā tesaṁ kammasambhūtapadena saṅgaho veditabbo. Tepi hi sabbasattasādhāraṇakammapaccayautusamuṭṭhānā.",
  "atk-s0517a2:1066_9": "Aññe pana “anindriyabaddhā rūpādayo avipassanūpagā”ti vadanti. Taṁ pana –",
  "atk-s0517a2:1067": "“Sabbe saṅkhārā aniccāti, yadā paññāya passati;",
  "atk-s0517a2:1068": "Atha nibbindati dukkhe, esa maggo visuddhiyā”ti. –",
  "atk-s0517a2:1069_0": "Ādikāya pāḷiyā virujjhati. Vuttañca visuddhimagge – “idhekacco āditova ajjhattasaṅkhāre",
  "atk-s0517a2:1069_1": "abhinivisitvā vipassati, yasmā pana na suddhaajjhattadassanamatteneva maggavuṭṭhānaṁ",
  "atk-s0517a2:1069_2": "hoti, bahiddhāpi daṭṭhabbameva, tasmā parassa khandhepi anupādinnasaṅkhārepi aniccaṁ",
  "atk-s0517a2:1069_3": "dukkhamanattāti vipassatī”ti. Tasmā paresaṁ cakkhādivavatthānampi anindriyabaddharūpādivavatthānampi",
  "atk-s0517a2:1069_4": "icchitabbameva, tasmā tebhūmakasaṅkhārā avipassanūpagā nāma natthi.",
  "atk-s0517a2:1070": "Gocaranānattañāṇaniddesavaṇṇanā niṭṭhitā.",
  "atk-s0517a2:1071": "17. Cariyānānattañāṇaniddesavaṇṇanā",
  "atk-s0517a2:1072_0": "68. Cariyānānattañāṇaniddese viññāṇacariyātiādīsu ārammaṇe caratīti cariyā, viññāṇameva",
  "atk-s0517a2:1072_1": "cariyā viññāṇacariyā. Aññāṇena caraṇaṁ, aññāṇena vā carati, aññāte vā carati, aññāṇassa",
  "atk-s0517a2:1072_2": "vā caraṇanti aññāṇacariyā. Ñāṇameva cariyā, ñāṇena vā cariyā, ñāṇena vā carati, ñāte",
  "atk-s0517a2:1072_3": "vā carati, ñāṇassa vā caraṇanti ñāṇacariyā. Dassanatthāyāti rūpadassanatthāya pavattā.",
  "atk-s0517a2:1072_4": "Āvajjanakiriyābyākatāti bhavaṅgasantānato apanetvā rūpārammaṇe cittasantānaṁ āvajjeti",
  "atk-s0517a2:1072_5": "nāmetīti āvajjanaṁ, vipākābhāvato karaṇamattanti kiriyā, kusalākusalavasena na byākatāti",
  "atk-s0517a2:1072_6": "abyākatā. Dassanaṭṭhoti passanti tena, sayaṁ vā passati, dassanamattameva vā tanti",
  "atk-s0517a2:1072_7": "dassanaṁ, dassanameva attho dassanaṭṭho. Cakkhuviññāṇanti kusalavipākaṁ vā akusalavipākaṁ",
  "atk-s0517a2:1072_8": "vā. Diṭṭhattāti adiṭṭhe sampaṭicchanassa abhāvato cakkhuviññāṇena rūpārammaṇassa",
  "atk-s0517a2:1072_9": "diṭṭhattā. Abhiniropanā vipākamanodhātūti diṭṭhārammaṇameva ārohatīti atiniropanā,",
  "atk-s0517a2:1072_10": "ubhayavipākā sampaṭicchanamanodhātu. Abhiniropitattāti rūpārammaṇaṁ abhiruḷhattā.",
  "atk-s0517a2:1072_11": "Vipākamanoviññāṇadhātūti ubhayavipākā santīraṇamanoviññāṇadhātu. Esa nayo sotadvārādīsupi.",
  "atk-s0517a2:1072_12": "Santīraṇānantaraṁ voṭṭhabbane avuttepi aṭṭhakathācariyehi vuttattā labbhatīti gahetabbaṁ.",
  "atk-s0517a2:1072_13": "Vijānanatthāyāti dhammārammaṇassa ceva rūpādiārammaṇassa ca vijānanatthāya. Āvajjanakiriyābyākatāti",
  "atk-s0517a2:1072_14": "manodvārāvajjanacittaṁ. Vijānanaṭṭhoti tadanantarajavanavasena ārammaṇassa vijānanameva",
  "atk-s0517a2:1072_15": "attho, na añño. Upari akusalajavanānaṁ vipassanāmaggaphalajavanānañca visuṁ vuttattā",
  "atk-s0517a2:1072_16": "sesajavanāni idha gahetabbāni siyuṁ. “Kusalehi kammehi vippayuttā caratīti viññāṇacariyā”tiādivacanato",
  "atk-s0517a2:1072_17": "pana hasituppādacittajavanameva gahetabbaṁ. Chasu dvāresu ahetukānaṁyeva cittānaṁ",
  "atk-s0517a2:1072_18": "vuttattā dve āvajjanāni dve pañcaviññāṇāni dve sampaṭicchanāni tīṇi santīraṇāni ekaṁ",
  "atk-s0517a2:1072_19": "hasituppādacittanti aṭṭhārasa ahetukacittāniyeva viññāṇacariyāti veditabbāni.",
  "atk-s0517a2:1073_0": "69. Idāni visayavijānanamattaṭṭhena viññāṇacariyāti dassetuṁ nīrāgā caratītiādimāha,",
  "atk-s0517a2:1073_1": "viññāṇañhi rāgādisampayoge saddhādisampayoge ca avatthantaraṁ pāpuṇāti, tesu asati",
  "atk-s0517a2:1073_2": "sakāvatthāyameva tiṭṭhati. Tasmā nīrāgādivacanena tesaṁ vuttaviññāṇānaṁ viññāṇakiccamattaṁ",
  "atk-s0517a2:1073_3": "dasseti. Natthi etissā rāgoti nīrāgā. Nirāgāti rassaṁ katvāpi paṭhanti. So pana rajjanavasena",
  "atk-s0517a2:1073_4": "rāgo. Itaresu dussanavasena doso. Muyhanavasena moho. Maññanavasena māno. Viparītadassanavasena",
  "atk-s0517a2:1073_5": "diṭṭhi. Uddhatabhāvo, avūpasantabhāvo vā uddhaccaṁ. Vicikicchā vuttatthā. Anusentīti",
  "atk-s0517a2:1073_6": "anusayā. “Niranusayā”ti vattabbe nānusayāti vuttaṁ, soyevattho. Pariyuṭṭhānappattānamevettha",
  "atk-s0517a2:1073_7": "abhāvo veditabbo. Na hi viññāṇacariyā pahīnānusayānaṁyeva vuttā. Yā ca nīrāgādināmā,",
  "atk-s0517a2:1073_8": "sā rāgādīhi vippayuttāva nāma hotīti pariyāyantaradassanatthaṁ rāgavippayuttātiādimāha.",
  "atk-s0517a2:1073_9": "Puna aññehi ca vippayuttataṁ dassetuṁ kusalehi kammehītiādimāha. Kusalāniyeva rāgādivajjābhāvā",
  "atk-s0517a2:1073_10": "anavajjāni. Parisuddhabhāvakarehi hiriottappehi yuttattā sukkāni. Pavattisukhattā",
  "atk-s0517a2:1073_11": "sukho udayo uppatti etesanti sukhudrayāni, sukhavipākattā vā sukho udayo vaḍḍhi etesanti",
  "atk-s0517a2:1073_12": "sukhudrayāni. Vuttavipakkhena akusalāni yojetabbāni. Viññāte caratīti viññāṇena viññāyamānaṁ",
  "atk-s0517a2:1073_13": "ārammaṇaṁ viññātaṁ nāma, tasmiṁ viññāte ārammaṇe. Kiṁ vuttaṁ hoti? Nīlavaṇṇayogato",
  "atk-s0517a2:1073_14": "nīlavatthaṁ viya viññāṇayogato viññātaṁ viññāṇaṁ nāma hoti, tasmiṁ viññāṇe caratīti",
  "atk-s0517a2:1073_15": "viññāṇacariyāti vuttaṁ hoti. Viññāṇassaevarūpā cariyā hotīti vuttappakārassa viññāṇassa",
  "atk-s0517a2:1073_16": "vuttappakārā cariyā hotīti attho. “Viññāṇassa cariyā”ti ca vohāravasena vuccati,",
  "atk-s0517a2:1073_17": "viññāṇato pana visuṁ cariyā natthi. Pakatiparisuddhamidaṁ cittaṁ nikkilesaṭṭhenāti",
  "atk-s0517a2:1073_18": "idaṁ vuttappakāraṁ cittaṁ rāgādikilesābhāvena pakatiyā eva parisuddhaṁ. Tasmā vijānanamattameva",
  "atk-s0517a2:1073_19": "cariyāti viññāṇacariyāti vuttaṁ hoti. Niklesaṭṭhenātipi pāṭho.",
  "atk-s0517a2:1074_0": "Aññāṇacariyāya manāpiyesūti manasi appenti pasīdanti, manaṁ vā appāyanti vaḍḍhentīti",
  "atk-s0517a2:1074_1": "manāpāni, manāpāniyeva manāpiyāni. Tesu manāpiyesu. Tāni pana iṭṭhāni vā hontu aniṭṭhāni",
  "atk-s0517a2:1074_2": "vā, gahaṇavasena manāpiyāni. Na hi iṭṭhasmiṁyeva rāgo aniṭṭhasmiṁyeva doso uppajjati.",
  "atk-s0517a2:1074_3": "Rāgassa javanatthāyāti santativasena rāgassa javanatthāya pavattā. Āvajjanakiriyābyākatāti",
  "atk-s0517a2:1074_4": "cakkhudvāre ayoniso manasikārabhūtā āvajjanakiriyābyākatā manodhātu. Rāgassa javanāti",
  "atk-s0517a2:1074_5": "yebhuyyena sattakkhattuṁ rāgassa pavatti, punappunaṁ pavatto rāgoyeva. Aññāṇacariyāti",
  "atk-s0517a2:1074_6": "aññāṇena rāgassa sambhavato aññāṇena rāgassa cariyāti vuttaṁ hoti. Sesesupi eseva",
  "atk-s0517a2:1074_7": "nayo. Tadubhayena asamapekkhanasmiṁ vatthusminti rāgadosavasena samapekkhanavirahite",
  "atk-s0517a2:1074_8": "rūpārammaṇasaṅkhāte vatthusmiṁ. Mohassa javanatthāyāti vicikicchāuddhaccavasena mohassa",
  "atk-s0517a2:1074_9": "javanatthāya. Aññāṇacariyāti aññāṇasseva cariyā, na aññassa. Vinibandhassātiādīni",
  "atk-s0517a2:1074_10": "mānādīnaṁ sabhāvavacanāni. Tattha vinibandhassāti unnativasena vinibandhitvā ṭhitassa.",
  "atk-s0517a2:1074_11": "Parāmaṭṭhāyāti rūpassa aniccabhāvādiṁ atikkamitvā parato niccabhāvādiṁ āmaṭṭhāya",
  "atk-s0517a2:1074_12": "gahitāya. Vikkhepagatassāti rūpārammaṇe vikkhittabhāvaṁ gatassa. Aniṭṭhaṅgatāyāti",
  "atk-s0517a2:1074_13": "asanniṭṭhānabhāvaṁ gatāya. Thāmagatassāti balappattassa. Dhammesūti rūpādīsu vā dhammārammaṇabhūtesu vā dhammesu.",
  "atk-s0517a2:1075_0": "70. Yasmā rāgādayo aññāṇena honti, tasmā rāgādisampayogena aññāṇaṁ visesento sarāgā",
  "atk-s0517a2:1075_1": "caratītiādimāha. Tattha sarāgā caratīti mohamānadiṭṭhimānānusayadiṭṭhānusayaavijjānusayajavanavasena",
  "atk-s0517a2:1075_2": "cariyā veditabbā. Sadosā caratīti mohaavijjānusayajavanavasena. Samohā caratīti rāgadosamānadiṭṭhiuddhaccavicikicchānusayajavanavasena.",
  "atk-s0517a2:1075_3": "Samānā caratīti rāgamohakāmarāgabhavarāgāvijjānusayajavanavasena. Sadiṭṭhi caratīti",
  "atk-s0517a2:1075_4": "rāgamohakāmarāgāvijjānusayajavanavasena. Sauddhaccā carati savicikicchā caratīti",
  "atk-s0517a2:1075_5": "mohaavijjānusayajavanavasena. Sānusayā caratīti etthāpi vuttanayeneva ekekaṁ anusayaṁ",
  "atk-s0517a2:1075_6": "mūlaṁ katvā tasmiṁ citte labbhamānakasesānusayavasena sānusayatā yojetabbā. Rāgasampayuttātiādi",
  "atk-s0517a2:1075_7": "sarāgādivevacanameva. Sā eva hi cariyā sampayogavasena saha rāgādīhi vattatīti sarāgādiādīni",
  "atk-s0517a2:1075_8": "nāmāni labhati. Rāgādīhi samaṁ ekuppādekanirodhekavatthekārammaṇādīhi pakārehi yuttāti",
  "atk-s0517a2:1075_9": "rāgasampayuttānītiādīni nāmāni labhati. Sāyeva ca yasmā kusalādīhi kammehi vippayuttā,",
  "atk-s0517a2:1075_10": "akusalādīhi kammehi sampayuttā, tasmāpi aññāṇacariyāti dassetuṁ kusalehi kammehītiādimāha.",
  "atk-s0517a2:1075_11": "Tattha aññāteti mohassa aññāṇalakkhaṇattā yathāsabhāvena aññāte ārammaṇe. Sesaṁ vuttatthameva.",
  "atk-s0517a2:1076_0": "71. Ñāṇacariyāyaṁ yasmā vivaṭṭanānupassanādīnaṁ anantarapaccayabhūtā āvajjanakiriyābyākatā",
  "atk-s0517a2:1076_1": "natthi, tasmā tesaṁ atthāya āvajjanakiriyābyākataṁ avatvā vivaṭṭanānupassanādayova",
  "atk-s0517a2:1076_2": "vuttā. Anulomañāṇatthāya eva hi āvajjanā hoti, tato vivaṭṭanānupassanāmaggaphalāni.",
  "atk-s0517a2:1076_3": "Phalasamāpattīti cettha maggānantarajā vā hotu kālantarajā vā, ubhopi adhippetā.",
  "atk-s0517a2:1076_4": "Nīrāgā caratītiādīsu rāgādīnaṁ paṭipakkhavasena nīrāgāditā veditabbā, viññāṇacariyāyaṁ",
  "atk-s0517a2:1076_5": "rāgādīnaṁ abhāvamattaṭṭhena. Ñāteti yathāsabhāvato ñāte. Aññā viññāṇacariyātiādīhi",
  "atk-s0517a2:1076_6": "tissannaṁ cariyānaṁ aññamaññamasammissataṁ dasseti. Viññāṇakiccamattavasena hi ahetukacittuppādā",
  "atk-s0517a2:1076_7": "viññāṇacariyā, aññāṇakiccavataṁ dvādasannaṁ akusalacittuppādānaṁ vaseneva aññāṇacariyā,",
  "atk-s0517a2:1076_8": "visesena ñāṇakiccakārīnaṁ vipassanāmaggaphalānaṁ vasena ñāṇacariyā. Evamimā aññamaññamasammissā",
  "atk-s0517a2:1076_9": "ca, vipassanaṁ ṭhapetvā sahetukakāmāvacarakiriyākusalā ca, sahetukakāmāvacaravipākā",
  "atk-s0517a2:1076_10": "ca, rūpāvacarārūpāvacarakusalābyākatā ca tīhi cariyāhi vinimuttāti veditabbā. Nibbānārammaṇāya",
  "atk-s0517a2:1076_11": "vivaṭṭanānupassanāya ñāṇacariyāya niddiṭṭhattā nibbānamaggaphalapaccavekkhaṇabhūtāni",
  "atk-s0517a2:1076_12": "sekkhāsekkhānaṁ paccavekkhaṇañāṇāni ñāṇacariyāya saṅgahitānīti veditabbāni. Tānipi",
  "atk-s0517a2:1076_13": "hi visesena ñāṇakiccakarānevāti.",
  "atk-s0517a2:1077": "Cariyānānattañāṇaniddesavaṇṇanā niṭṭhitā.",
  "atk-s0517a2:1078": "18. Bhūminānattañāṇaniddesavaṇṇanā",
  "atk-s0517a2:1079_0": "72. Bhūminānattañāṇaniddese bhūmiyoti bhāgā paricchedā vā. Kāmāvacarāti ettha duvidho",
  "atk-s0517a2:1079_1": "kāmo kilesakāmo vatthukāmo ca. Kilesakāmo chandarāgo, vatthukāmo tebhūmakavaṭṭaṁ.",
  "atk-s0517a2:1079_2": "Kilesakāmo kāmetīti kāmo, vatthukāmo kāmīyatīti kāmo. So duvidho kāmo pavattivasena",
  "atk-s0517a2:1079_3": "yasmiṁ padese avacarati, so padeso kāmo ettha avacaratīti kāmāvacaro. So pana padeso",
  "atk-s0517a2:1079_4": "catunnaṁ apāyānaṁ, manussalokassa, channañca devalokānaṁ vasena ekādasavidho. Yathā",
  "atk-s0517a2:1079_5": "hi yasmiṁ padese sasatthā purisā avacaranti, so vijjamānesupi aññesu dvipadacatuppadesu",
  "atk-s0517a2:1079_6": "avacarantesu tesaṁ abhilakkhitattā “sasatthāvacaro”ti vuccati, evaṁ vijjamānesupi",
  "atk-s0517a2:1079_7": "aññesu rūpāvacarādīsu tattha avacarantesu tesaṁ abhilakkhitattā ayaṁ padeso “kāmāvacaro”tveva",
  "atk-s0517a2:1079_8": "vuccati. Svāyaṁ yathā rūpabhavo rūpaṁ, evaṁ uttarapadalopaṁ katvā “kāmo”tveva vuccati.",
  "atk-s0517a2:1079_9": "Tappaṭibaddho ekeko dhammo imasmiṁ ekādasavidhapadesasaṅkhāte kāme avacaratīti kāmāvacaro.",
  "atk-s0517a2:1079_10": "Kiñcāpi hi ettha keci dhammā rūpārūpabhavesupi avacaranti, yathā pana saṅgāme avacaraṇato",
  "atk-s0517a2:1079_11": "“saṅgāmāvacaro”ti laddhanāmo nāgo nagare carantopi “saṅgāmāvacaro”tveva vuccati,",
  "atk-s0517a2:1079_12": "thalajalacarā ca pāṇino athale ajale ca ṭhitāpi “thalacarā jalacarā”tveva vuccanti,",
  "atk-s0517a2:1079_13": "evaṁ te aññattha avacarantāpi kāmāvacarāyevāti veditabbā. Ārammaṇakaraṇavasena vā",
  "atk-s0517a2:1079_14": "etesu vuttappakāresu dhammesu kāmo avacaratīti kāmāvacarā. Kāmañcesa rūpārūpāvacaradhammesupi",
  "atk-s0517a2:1079_15": "avacarati, yathā pana “vadatīti vaccho, mahiyaṁ setīti mahiṁso”ti vutte na yattakā",
  "atk-s0517a2:1079_16": "vadanti, mahiyaṁ vā senti, sabbesaṁ taṁ nāmaṁ hoti. Evaṁsampadamidaṁ veditabbaṁ.",
  "atk-s0517a2:1079_17": "Ettha sabbe te dhamme ekarāsiṁ katvā vuttabhūmisaddamapekkhitvā kāmāvacarāti itthiliṅgavacanaṁ",
  "atk-s0517a2:1079_18": "kataṁ. Rūpāvacarātiādīsu rūpabhavo rūpaṁ, tasmiṁ rūpe avacarantīti rūpāvacarā. Arūpabhavo",
  "atk-s0517a2:1079_19": "arūpaṁ, tasmiṁ arūpe avacarantīti arūpāvacarā. Tebhūmakavaṭṭe pariyāpannā antogadhāti",
  "atk-s0517a2:1079_20": "pariyāpannā, tasmiṁ na pariyāpannāti apariyāpannā.",
  "atk-s0517a2:1080_0": "Kāmāvacarādibhūminiddesesu heṭṭhatoti heṭṭhābhāgena. Avīcinirayanti jālānaṁ vā sattānaṁ",
  "atk-s0517a2:1080_1": "vā vedanānaṁ vā vīci antaraṁ chiddaṁ ettha natthīti avīci. Sukhasaṅkhāto ayo ettha",
  "atk-s0517a2:1080_2": "natthīti nirayo, niratiatthenapi nirayo. Pariyantaṁ karitvāti taṁ avīcisaṅkhātaṁ",
  "atk-s0517a2:1080_3": "nirayaṁ antaṁ katvā. Uparitoti uparibhāgena. Paranimmitavasavattī deveti paranimmitesu",
  "atk-s0517a2:1080_4": "kāmesu vasaṁ vattanato evaṁladdhavohāre deve. Anto karitvāti anto pakkhipitvā. Yaṁ",
  "atk-s0517a2:1080_5": "etasmiṁ antareti ye etasmiṁ okāse. Yanti ca liṅgavacanavipallāso kato. Etthāvacarāti",
  "atk-s0517a2:1080_6": "iminā yasmā tasmiṁ antare aññepi caranti kadāci katthaci sambhavato, tasmā tesaṁ",
  "atk-s0517a2:1080_7": "asaṅgaṇhanatthaṁ avacarāti vuttaṁ. Tena ye ekasmiṁ antare ogāḷhā hutvā caranti, sabbattha",
  "atk-s0517a2:1080_8": "sadā ca sambhavato, adhobhāge ca caranti avīcinirayassa heṭṭhā bhūtūpādāya pavattibhāvena,",
  "atk-s0517a2:1080_9": "tesaṁ saṅgaho kato hoti. Te hi ogāḷhā caranti, adhobhāge ca carantīti avacarā. Ettha",
  "atk-s0517a2:1080_10": "pariyāpannāti iminā pana yasmā ete etthāvacarā aññatthāpi avacaranti, na pana tattha",
  "atk-s0517a2:1080_11": "pariyāpannā honti, tasmā tesaṁ aññatthāpi avacarantānaṁ pariggaho kato hoti.",
  "atk-s0517a2:1081_0": "Idāni te ettha pariyāpanne dhamme rāsisuññatāpaccayabhāvato ceva sabhāvato ca dassento",
  "atk-s0517a2:1081_1": "khandhadhātuāyatanātiādimāha. Brahmalokanti paṭhamajjhānabhūmisaṅkhātaṁ brahmaṭṭhānaṁ.",
  "atk-s0517a2:1081_2": "Akaniṭṭheti uttamaṭṭhena na kaniṭṭhe. Samāpannassāti samāpattiṁ samāpannassa. Etena",
  "atk-s0517a2:1081_3": "kusalajjhānaṁ vuttaṁ. Upapannassāti vipākavasena brahmaloke upapannassa. Etena vipākajjhānaṁ",
  "atk-s0517a2:1081_4": "vuttaṁ. Diṭṭhadhammasukhavihārissāti diṭṭheva dhamme paccakkhe attabhāve sukho vihāro",
  "atk-s0517a2:1081_5": "diṭṭhadhammasukhavihāro, so assa atthīti diṭṭhadhammasukhavihārī, arahā. Tassa diṭṭhadhammasukhavihārissa.",
  "atk-s0517a2:1081_6": "Etena kiriyajjhānaṁ vuttaṁ. Cetasikāti cetasi bhavā cetasikā, cittasampayuttāti attho.",
  "atk-s0517a2:1081_7": "Ākāsānañcāyatanūpageti ākāsānañcāyatanasaṅkhātaṁ bhavaṁ upagate. Dutiyapadepi eseva",
  "atk-s0517a2:1081_8": "nayo. Maggāti cattāro ariyamaggā. Maggaphalānīti cattāri ariyamaggaphalāni. Asaṅkhatā",
  "atk-s0517a2:1081_9": "ca dhātūti paccayehi akatā nibbānadhātu.",
  "atk-s0517a2:1082_0": "Aparāpi catasso bhūmiyoti ekekacatukkavasena veditabbā. Cattāro satipaṭṭhānāti kāyānupassanāsatipaṭṭhānaṁ",
  "atk-s0517a2:1082_1": "vedanānupassanāsatipaṭṭhānaṁ cittānupassanāsatipaṭṭhānaṁ dhammānupassanāsatipaṭṭhānaṁ.",
  "atk-s0517a2:1082_2": "Tassattho – patiṭṭhātīti paṭṭhānaṁ, upaṭṭhāti okkanditvā pakkhanditvā pavattatīti",
  "atk-s0517a2:1082_3": "attho. Satiyeva paṭṭhānaṁ satipaṭṭhānaṁ. Atha vā saraṇaṭṭhena sati, upaṭṭhānaṭṭhena",
  "atk-s0517a2:1082_4": "paṭṭhānaṁ, sati ca sā paṭṭhānañcātipi satipaṭṭhānaṁ. Ārammaṇavasena bahukā tā satiyoti",
  "atk-s0517a2:1082_5": "satipaṭṭhānā. Cattāro sammappadhānāti anuppannānaṁ akusalānaṁ anuppādāya sammappadhānaṁ,",
  "atk-s0517a2:1082_6": "uppannānaṁ akusalānaṁ pahānāya sammappadhānaṁ, anuppannānaṁ kusalānaṁ uppādāya sammappadhānaṁ,",
  "atk-s0517a2:1082_7": "uppannānaṁ kusalānaṁ ṭhitiyā sammappadhānaṁ. Padahanti vāyamanti etenāti padhānaṁ,",
  "atk-s0517a2:1082_8": "vīriyassetaṁ nāmaṁ. Sammappadhānanti aviparītappadhānaṁ kāraṇappadhānaṁ upāyappadhānaṁ",
  "atk-s0517a2:1082_9": "yonisopadhānaṁ. Ekameva vīriyaṁ kiccavasena catudhā katvā sammappadhānāti vuttaṁ.",
  "atk-s0517a2:1082_10": "Cattāro iddhipādāti chandiddhipādo, cittiddhipādo, vīriyiddhipādo, vīmaṁsiddhipādo.",
  "atk-s0517a2:1082_11": "Tassattho vuttoyeva. Cattāri jhānānīti vitakkavicārapītisukhacittekaggatāvasena pañcaṅgikaṁ",
  "atk-s0517a2:1082_12": "paṭhamajjhānaṁ. Pītisukhacittekaggatāvasena tivaṅgikaṁ dutiyajjhānaṁ, sukhacittakaggatāvasena",
  "atk-s0517a2:1082_13": "duvaṅgikaṁ tatiyajjhānaṁ, upekkhācittekaggatāvasena duvaṅgikaṁ catutthajjhānaṁ. Imāni",
  "atk-s0517a2:1082_14": "hi aṅgāni ārammaṇūpanijjhānaṭṭhena jhānanti vuccanti. Catasso appamaññāyoti mettā,",
  "atk-s0517a2:1082_15": "karuṇā, muditā, upekkhā. Pharaṇaappamāṇavasena appamaññāyo. Etāyo hi ārammaṇavasena",
  "atk-s0517a2:1082_16": "appamāṇe vā satte pharanti, ekaṁ sattampi vā anavasesapharaṇavasena pharantīti pharaṇaappamāṇavasena",
  "atk-s0517a2:1082_17": "appamaññāyoti vuccanti. Catasso arūpasamāpattiyoti ākāsānañcāyatanasamāpatti, viññāṇañcāyatanasamāpatti,",
  "atk-s0517a2:1082_18": "ākiñcaññāyatanasamāpatti, nevasaññānāsaññāyatanasamāpatti. Catasso paṭisambhidā vuttatthā eva.",
  "atk-s0517a2:1083_0": "Catassopaṭipadāti “dukkhā paṭipadā dandhābhiññā, dukkhā paṭipadā khippābhiññā, sukhā",
  "atk-s0517a2:1083_1": "paṭipadā dandhābhiññā, sukhā paṭipadā khippābhiññā”ti vuttā catasso paṭipadā. Cattāri",
  "atk-s0517a2:1083_2": "ārammaṇānīti parittaṁ parittārammaṇaṁ, parittaṁ appamāṇārammaṇaṁ, appamāṇaṁ parittārammaṇaṁ,",
  "atk-s0517a2:1083_3": "appamāṇaṁ appamāṇārammaṇanti vuttāni cattāri ārammaṇāni. Kasiṇādiārammaṇānaṁ avavatthāpetabbato",
  "atk-s0517a2:1083_4": "ārammaṇavantāni jhānāni vuttānīti veditabbāni. Cattāro ariyavaṁsāti ariyā vuccanti",
  "atk-s0517a2:1083_5": "buddhā ca paccekabuddhā ca tathāgatasāvakā ca, tesaṁ ariyānaṁ vaṁsā tantiyo paveṇiyoti",
  "atk-s0517a2:1083_6": "ariyavaṁsā. Ke pana te? Cīvarasantoso piṇḍapātasantoso senāsanasantoso bhāvanārāmatāti",
  "atk-s0517a2:1083_7": "ime cattāro. Gilānapaccayasantoso piṇḍapātasantose vutte vuttoyeva hoti. Yo hi piṇḍapāte",
  "atk-s0517a2:1083_8": "santuṭṭho, so kathaṁ gilānapaccaye asantuṭṭho bhavissati.",
  "atk-s0517a2:1084_0": "Cattāri saṅgahavatthūnīti cattāri janasaṅgaṇhanakāraṇāni – dānañca peyyavajjañca",
  "atk-s0517a2:1084_1": "atthacariyā ca samānattatā cāti imāni cattāri. Dānanti yathārahaṁ dānaṁ. Peyyavajjanti",
  "atk-s0517a2:1084_2": "yathārahaṁ piyavacanaṁ. Atthacariyāti tattha tattha kattabbassa karaṇavasena kattabbākattabbānusāsanavasena",
  "atk-s0517a2:1084_3": "ca vuddhikiriyā. Samānattatāti saha mānena samāno, saparimāṇo saparigaṇanoti attho.",
  "atk-s0517a2:1084_4": "Samāno parassa attā etenāti samānatto, samānattassa bhāvo samānattatā, “ayaṁ mayā",
  "atk-s0517a2:1084_5": "hīno, ayaṁ mayā sadiso, ayaṁ mayā adhiko”ti parigaṇetvā tadanurūpena upacaraṇaṁ karaṇanti",
  "atk-s0517a2:1084_6": "attho. “Samānasukhadukkhatā samānattatā”ti ca vadanti.",
  "atk-s0517a2:1085_0": "Cattāri cakkānīti ettha cakkaṁ nāma dārucakkaṁ, ratanacakkaṁ, dhammacakkaṁ, iriyāpathacakkaṁ,",
  "atk-s0517a2:1085_1": "sampatticakkanti pañcavidhaṁ. Tattha “yaṁ pana taṁ, deva, cakkaṁ chahi māsehi niṭṭhitaṁ",
  "atk-s0517a2:1085_2": "chārattūnehī”ti idaṁ dārucakkaṁ. “Cakkaṁ vattayato pariggahetvā”ti idaṁ ratanacakkaṁ.",
  "atk-s0517a2:1085_3": "“Mayā pavattitaṁ cakka”nti idaṁ dhammacakkaṁ. “Catucakkaṁ navadvāra”nti idaṁ iriyāpathacakkaṁ.",
  "atk-s0517a2:1085_4": "“Cattārimāni, bhikkhave, cakkāni, yehi samannāgatānaṁ devamanussānaṁ catucakkaṁ vattati.",
  "atk-s0517a2:1085_5": "Katamāni cattāri? Patirūpadesavāso, sappurisāvassayo, attasammāpaṇidhi, pubbe ca",
  "atk-s0517a2:1085_6": "katapuññatā”ti idaṁ sampatticakkaṁ. Idhāpi etadeva adhippetaṁ. Tattha patirūpadesavāsoti",
  "atk-s0517a2:1085_7": "yattha catasso parisā sandissanti, evarūpe anucchavike dese vāso. Sappurisāvassayoti",
  "atk-s0517a2:1085_8": "buddhādīnaṁ sappurisānaṁ avassayanaṁ sevanaṁ bhajanaṁ. Attasammāpaṇidhīti attano",
  "atk-s0517a2:1085_9": "sammā patiṭṭhāpanaṁ. Sace pubbe assaddhādīhi samannāgato hoti, tāni pahāya saddhādīsu",
  "atk-s0517a2:1085_10": "patiṭṭhāpanaṁ. Pubbe ca katapuññatāti pubbe upacitakusalatā. Idameva cettha pamāṇaṁ.",
  "atk-s0517a2:1085_11": "Yena hi ñāṇasampayuttacittena kusalakammaṁ kataṁ hoti, tadeva kusalaṁ taṁ purisaṁ",
  "atk-s0517a2:1085_12": "patirūpadese upaneti, sappurise bhajāpeti, so eva puggalo attānaṁ sammā ṭhapetīti.",
  "atk-s0517a2:1086_0": "Cattāri dhammapadānīti cattāro dhammakoṭṭhāsā. Katamāni cattāri? Anabhijjhā dhammapadaṁ,",
  "atk-s0517a2:1086_1": "abyāpādo dhammapadaṁ, sammāsati dhammapadaṁ, sammāsamādhi dhammapadaṁ. Anabhijjhā",
  "atk-s0517a2:1086_2": "dhammapadaṁ nāma alobho vā anabhijjhāvasena adhigatajjhānavipassanāmaggaphalanibbānāni",
  "atk-s0517a2:1086_3": "vā. Abyāpādo dhammapadaṁ nāma akopo vā mettāsīsena adhigatajjhānādīni vā. Sammāsati",
  "atk-s0517a2:1086_4": "dhammapadaṁ nāma sūpaṭṭhitassati vā satisīsena adhigatajjhānādīni vā. Sammāsamādhi",
  "atk-s0517a2:1086_5": "dhammapadaṁ nāma aṭṭhasamāpatti vā aṭṭhasamāpattisīsena adhigatajjhānādīni vā. Dasaasubhavasena",
  "atk-s0517a2:1086_6": "vā adhigatajjhānādīni anabhijjhā dhammapadaṁ, catubrahmavihāravasena adhigatāni abyāpādo",
  "atk-s0517a2:1086_7": "dhammapadaṁ, dasānussatiāhārepaṭikūlasaññāvasena adhigatāni sammāsati dhammapadaṁ,",
  "atk-s0517a2:1086_8": "dasakasiṇaānāpānavasena adhigatāni sammāsamādhi dhammapadanti. Imā catasso bhūmiyoti",
  "atk-s0517a2:1086_9": "ekekaṁ catukkavaseneva yojetabbaṁ.",
  "atk-s0517a2:1087": "Bhūminānattañāṇaniddesavaṇṇanā niṭṭhitā.",
  "atk-s0517a2:1088": "19. Dhammanānattañāṇaniddesavaṇṇanā",
  "atk-s0517a2:1089_0": "73. Dhammanānattañāṇaniddese kammapatheti kammāni ca tāni pathā ca apāyagamanāyāti",
  "atk-s0517a2:1089_1": "kammapathā, te kammapathe. Dasa kusalakammapathā nāma pāṇātipātā adinnādānā kāmesumicchācārā",
  "atk-s0517a2:1089_2": "veramaṇīti tīṇi kāyasucaritāni, musāvādā pisuṇāya vācāya pharusāya vācāya samphappalāpā",
  "atk-s0517a2:1089_3": "veramaṇīti cattāri vacīsucaritāni, anabhijjhā abyāpādo sammādiṭṭhīti tīṇi manosucaritāni.",
  "atk-s0517a2:1089_4": "Dasa akusalakammapathā nāma pāṇātipāto adinnādānaṁ kāmesumicchācāroti tīṇi kāyaduccaritāni,",
  "atk-s0517a2:1089_5": "musāvādo pisuṇā vācā pharusā vācā samphappalāpoti cattāri vacīduccaritāni, abhijjhā",
  "atk-s0517a2:1089_6": "byāpādo micchādiṭṭhīti tīṇi manoduccaritāni. Kusalākusalāpi ca paṭisandhijanakāyeva",
  "atk-s0517a2:1089_7": "kammapathāti vuttā, vuttāvasesā paṭisandhijanane anekanti kattā kammapathāti na vuttā.",
  "atk-s0517a2:1089_8": "Oḷārikakusalākusalagahaṇeneva sesakusalākusalāpi gahitāti veditabbā. Rūpanti bhūtopādāyabhedato",
  "atk-s0517a2:1089_9": "aṭṭhavīsatividhaṁ rūpaṁ. Vipākanti kāmāvacarakusalavipākānaṁ soḷasannaṁ, akusalavipākānaṁ",
  "atk-s0517a2:1089_10": "sattannañca vasena tevīsatividhaṁ vipākaṁ. Kiriyanti tiṇṇamahetukakiriyānaṁ, aṭṭhannaṁ",
  "atk-s0517a2:1089_11": "sahetukakiriyānañca vasena ekādasavidhaṁ kāmāvacarakiriyaṁ. Vipākābhāvato kiriyāmattāti",
  "atk-s0517a2:1089_12": "kiriyā. Ettāvatā kāmāvacarameva rūpābyākatavipākābyākatakiriyābyākatavasena vuttaṁ.",
  "atk-s0517a2:1090_0": "Idhaṭṭhassāti imasmiṁ loke ṭhitassa. Yebhuyyena manussaloke jhānabhāvanāsabbhāvato",
  "atk-s0517a2:1090_1": "manussalokavasena vuttaṁ, jhānāni pana kadāci karahaci devalokepi labbhanti, rūpībrahmalokepi",
  "atk-s0517a2:1090_2": "tatrūpapattikaheṭṭhūpapattikauparūpapattikānaṁ vasena labbhanti. Suddhāvāse pana",
  "atk-s0517a2:1090_3": "arūpāvacare ca heṭṭhūpapattikā natthi. Rūpārūpāvacaresu abhāvitajjhānā heṭṭhā nibbattamānā",
  "atk-s0517a2:1090_4": "kāmāvacarasugatiyaṁyeva nibbattanti, na duggatiyaṁ. Tatrūpapannassāti vipākavasena",
  "atk-s0517a2:1090_5": "brahmaloke upapannassa paṭisandhibhavaṅgacutivasena vattamānāni cattāri vipākajjhānāni.",
  "atk-s0517a2:1090_6": "Rūpārūpāvacarajjhānasamāpattīsu kiriyābyākatāni na vuttāni. Kiñcāpi na vuttāni, atha",
  "atk-s0517a2:1090_7": "kho kusalehi samānapavattittā kusalesu vuttesu vuttāneva hontīti veditabbāni. Yathā",
  "atk-s0517a2:1090_8": "paṭṭhāne “kusalākusale niruddhe vipāko tadārammaṇatā uppajjatī”ti kusalajavanaggahaṇeneva",
  "atk-s0517a2:1090_9": "kiriyajavanaṁ saṅgahitaṁ, evamidhāpi daṭṭhabbaṁ. Sāmaññaphalānīti cattāri sāmaññaphalāni.",
  "atk-s0517a2:1090_10": "Etena lokuttaravipākābyākataṁ vuttaṁ. Nibbānanti nibbānābyākataṁ.",
  "atk-s0517a2:1091_0": "Pāmojjamūlakāti pāmojjaṁ mūlaṁ ādi etesanti pāmojjamūlakā, pāmojjādikāti attho. Pāmojjena",
  "atk-s0517a2:1091_1": "hi samāgatāneva honti. Aniccato manasikaroto pāmojjaṁ jāyatīti ettha yonisomanasikarotoyeva",
  "atk-s0517a2:1091_2": "pāmojjaṁ jāyati, na ayonisomanasikaroto. Ayonisomanasikaroto kusaluppattiyeva natthi,",
  "atk-s0517a2:1091_3": "pageva vipassanā. Kasmā sarūpena vuttanti ce? Pāmojjassa balavabhāvadassanatthaṁ.",
  "atk-s0517a2:1091_4": "Pāmojje hi asati pantesu ca senāsanesu adhikusalesu ca dhammesu arati ukkaṇṭhitā",
  "atk-s0517a2:1091_5": "uppajjati. Evaṁ sati bhāvanāyeva ukkamati. Pāmojje pana sati aratiabhāvato bhāvanāpāripūriṁ",
  "atk-s0517a2:1091_6": "gacchati. Yonisomanasikārassa pana mūlabhāvena bhāvanāya bahūpakārattaṁ dassetuṁ",
  "atk-s0517a2:1091_7": "upari navakaṁ vakkhati.",
  "atk-s0517a2:1092": "“Yato yato sammasati, khandhānaṁ udayabbayaṁ;",
  "atk-s0517a2:1093": "Labhatī pītipāmojjaṁ, amataṁ taṁ vijānata”nti. –",
  "atk-s0517a2:1094_0": "Vacanato vipassakassa vipassanāpaccayā pāmojjaṁ uppajjati. Idha pana kalāpasammasanapaccayā",
  "atk-s0517a2:1094_1": "pāmojjaṁ gahetabbaṁ. Pamuditassa bhāvo pāmojjaṁ, dubbalā pīti. Ādikammatthe pa-kāro",
  "atk-s0517a2:1094_2": "daṭṭhabbo. Pamuditassāti tena pāmojjena pamuditassa tuṭṭhassa. Pamoditassātipi pāṭho.",
  "atk-s0517a2:1094_3": "Soyevattho. Pītīti balavapīti. Pītimanassāti pītiyuttamanassa. Yuttasaddassa lopo",
  "atk-s0517a2:1094_4": "daṭṭhabbo yathā assarathoti. Kāyoti nāmakāyo, rūpakāyena saha vā. Passambhatīti vūpasantadaratho",
  "atk-s0517a2:1094_5": "hoti. Passaddhakāyoti ubhayapassaddhiyogena nibbutakāyo. Sukhaṁ vedetīti cetasikaṁ",
  "atk-s0517a2:1094_6": "sukhaṁ vindati, kāyikasukhena saha vā. Sukhinoti sukhasamaṅgissa. Cittaṁ samādhiyatīti",
  "atk-s0517a2:1094_7": "cittaṁ samaṁ ādhiyati, ekaggaṁ hoti. Samāhite citteti bhāvenabhāvalakkhaṇatthe bhummavacanaṁ.",
  "atk-s0517a2:1094_8": "Cittasamāhitabhāvena hi yathābhūtajānanaṁ lakkhīyati. Yathābhūtaṁ pajānātīti udayabbayañāṇādivasena",
  "atk-s0517a2:1094_9": "saṅkhāraṁ yathāsabhāvaṁ jānāti. Passatīti taṁyeva cakkhunā diṭṭhaṁ viya phuṭaṁ katvā",
  "atk-s0517a2:1094_10": "paññācakkhunā passati. Nibbindatīti navavidhavipassanāñāṇayogena saṅkhāresu ukkaṇṭhati.",
  "atk-s0517a2:1094_11": "Nibbindaṁ virajjatīti taṁ vipassanaṁ sikhaṁ pāpento maggañāṇayogena saṅkhārehi viratto",
  "atk-s0517a2:1094_12": "hoti. Virāgā vimuccatīti virāgasaṅkhātamaggahetu phalavimuttiyā nibbāne adhimokkhena",
  "atk-s0517a2:1094_13": "vimuccati. Kesuci pana potthakesu imasmiṁ vāre “samāhitena cittena idaṁ dukkhanti",
  "atk-s0517a2:1094_14": "yathābhūtaṁ pajānātī”tiādi saccanayo likhito, sopi ca kesuci potthakesu “idaṁ dukkhanti",
  "atk-s0517a2:1094_15": "yoniso manasi karotī”tiādinā nayena likhito. Vāradvayepi byañjanatoyeva viseso, na",
  "atk-s0517a2:1094_16": "atthato. “Nibbindaṁ virajjatī”ti hi maggañāṇassa vuttattā maggañāṇe ca siddhe catusaccābhisamayakiccaṁ",
  "atk-s0517a2:1094_17": "siddhameva hoti. Tasmā catusaccanayena vuttavāropi iminā vārena atthato avisiṭṭhoyeva.",
  "atk-s0517a2:1095_0": "74. Idāni aniccatotiādīhi ārammaṇassa avisesetvā vuttattā ārammaṇaṁ visesento rūpaṁ",
  "atk-s0517a2:1095_1": "aniccato manasi karotītiādimāha. Yonisomanasikāramūlakāti yonisomanasikāro mūlaṁ",
  "atk-s0517a2:1095_2": "patiṭṭhā etesanti yonisomanasikāramūlakā. Yonisomanasikāraṁ muñcitvāyeva hi pāmojjādayo",
  "atk-s0517a2:1095_3": "nava na honti. Samāhitena cittenāti kāraṇabhūtena cittena. Yathābhūtaṁ pajānātīti",
  "atk-s0517a2:1095_4": "paññāya pajānāti. “Idaṁ dukkhanti yoniso manasi karotī”ti vuccamāne anussavavasena",
  "atk-s0517a2:1095_5": "pubbabhāgasaccānubodhopi saṅgayhati. Yonisomanasikāroti ca upāyena manasikāro.",
  "atk-s0517a2:1096_0": "Dhātunānattaṁpaṭicca uppajjati phassanānattanti cakkhādidhātunānattaṁ paṭicca cakkhusamphassādinānattaṁ",
  "atk-s0517a2:1096_1": "uppajjatīti attho. Phassanānattaṁ paṭiccāti cakkhusamphassādinānattaṁ paṭicca. Vedanānānattanti",
  "atk-s0517a2:1096_2": "cakkhusamphassajādivedanānānattaṁ. Saññānānattanti kāmasaññādinānattaṁ. Saṅkappanānattanti",
  "atk-s0517a2:1096_3": "kāmasaṅkappādinānattaṁ. Chandanānattanti saṅkappanānattatāya rūpe chando sadde chandoti",
  "atk-s0517a2:1096_4": "evaṁ chandanānattaṁ uppajjati. Pariḷāhanānattanti chandanānattatāya rūpapariḷāho",
  "atk-s0517a2:1096_5": "saddapariḷāhoti evaṁ pariḷāhanānattaṁ uppajjati. Pariyesanānānattanti pariḷāhanānattatāya",
  "atk-s0517a2:1096_6": "rūpapariyesanādinānattaṁ uppajjati. Lābhanānattanti pariyesanānānattatāya rūpapaṭilābhādinānattaṁ uppajjatīti.",
  "atk-s0517a2:1097": "Dhammanānattañāṇaniddesavaṇṇanā niṭṭhitā.",
  "atk-s0517a2:1098": "20-24. Ñāṇapañcakaniddesavaṇṇanā",
  "atk-s0517a2:1099_0": "75. Ñāṇapañcakaniddese tesaṁ pañcannaṁ ñāṇānaṁ anupubbasambandhasabbhāvato ekatova",
  "atk-s0517a2:1099_1": "pucchāvissajjanāni katāni. Abhiññātā hontīti dhammasabhāvalakkhaṇajānanavasena suṭṭhu",
  "atk-s0517a2:1099_2": "ñātā honti. Ñātā hontīti ñātapariññāvasena sabhāvato ñātattā ñātā nāma honti. Yena",
  "atk-s0517a2:1099_3": "ñāṇena te dhammā ñātā honti, taṁ ñātaṭṭhena ñāṇaṁ, pajānanaṭṭhena paññāti sambandho.",
  "atk-s0517a2:1099_4": "Imināva nayena sesañāṇānipi yojetabbāni. Pariññātā hontīti sāmaññalakkhaṇavasena",
  "atk-s0517a2:1099_5": "samantato ñātā honti. Tīritā hontīti tīraṇapariññāvasena aniccādito upaparikkhitā",
  "atk-s0517a2:1099_6": "samāpitā nāma honti. Pahīnā hontīti aniccānupassanādinā ñāṇena niccasaññādayo bhaṅgānupassanato",
  "atk-s0517a2:1099_7": "paṭṭhāya pahīnā honti. Pariccattā hontīti pahānavaseneva chaḍḍitā nāma honti. Bhāvitā",
  "atk-s0517a2:1099_8": "hontīti vaḍḍhitā paribhāvitā ca honti. Ekarasā hontīti sakiccasādhanapaṭipakkhapahānena",
  "atk-s0517a2:1099_9": "ekakiccā honti, paccanīkato vā vimuttivasena vimuttirasena ekarasā honti. Sacchikatā",
  "atk-s0517a2:1099_10": "hontīti paṭilābhavasena phaladhammo paṭivedhavasena nibbānadhammoti paccakkhakatā",
  "atk-s0517a2:1099_11": "honti. Phassitā hontīti paṭilābhaphusanena paṭivedhaphusanena ca phassitā anubhūtā",
  "atk-s0517a2:1099_12": "honti. Imāni pañca ñāṇāni heṭṭhā sutamayañāṇavasena vuttāni, idha sakiccasādhanavasena.",
  "atk-s0517a2:1100": "Ñāṇapañcakaniddesavaṇṇanā niṭṭhitā.",
  "atk-s0517a2:1101": "25-28. Paṭisambhidāñāṇaniddesavaṇṇanā",
  "atk-s0517a2:1102_0": "76. Paṭisambhidāñāṇaniddese yasmā dhamme avutte tassa kiccaṁ na sakkā vattuṁ, tasmā",
  "atk-s0517a2:1102_1": "uddiṭṭhānaṁ paṭipāṭiṁ anādiyitvā paṭhamaṁ dhammā niddiṭṭhā. Dhammādīnaṁ atthā vuttāyeva.",
  "atk-s0517a2:1102_2": "Saddhindriyaṁ dhammotiādīhi dhammasaddapariyāpanne dhamme vatvā nānattasaddassa atthaṁ",
  "atk-s0517a2:1102_3": "dassento añño saddhindriyaṁ dhammotiādimāha. “Añño dhammo”ti hi vutte dhammānaṁ nānattaṁ",
  "atk-s0517a2:1102_4": "dassitaṁ hoti. Paṭividitāti abhimukhabhāvena viditā pākaṭā nāma honti. Tena paṭisambhidāpadassa",
  "atk-s0517a2:1102_5": "attho vutto. Adhimokkhaṭṭho atthotiādīhi tesaṁ saddhādīnaṁ adhimuccanādikiccaṁ attho",
  "atk-s0517a2:1102_6": "nāmāti dasseti. Sandassetunti paraṁ ñāpetukāmassa paraṁ sandassetuṁ. Parassa pana",
  "atk-s0517a2:1102_7": "vacanaṁ suṇantassāpi labbhatiyeva. Byañjananiruttābhilāpāti nāmabyañjanaṁ nāmanirutti",
  "atk-s0517a2:1102_8": "nāmābhilāpo. Nāmañhi atthaṁ byañjayatīti byañjanaṁ, “saṅkhatamabhisaṅkharontīti kho,",
  "atk-s0517a2:1102_9": "bhikkhave, tasmā saṅkhārāti vuccantī”ti evaṁ niddhāretvā sahetukaṁ katvā vuccamānattā",
  "atk-s0517a2:1102_10": "nirutti, abhilapīyati etena atthoti abhilāpoti vuccati.",
  "atk-s0517a2:1103_0": "Nāmañca nāmetaṁ catubbidhaṁ – sāmaññanāmaṁ, guṇanāmaṁ, kittimanāmaṁ, opapātikanāmanti.",
  "atk-s0517a2:1103_1": "Tattha paṭhamakappikesu mahājanena sammannitvā ṭhapitattā “mahāsammato”ti rañño nāmaṁ",
  "atk-s0517a2:1103_2": "sāmaññanāmaṁ. Yaṁ sandhāya vuttaṁ “mahājanasammatoti kho, vāseṭṭha, ‘mahāsammato",
  "atk-s0517a2:1103_3": "mahāsammato’tveva paṭhamaṁ akkharaṁ upanibbatta”nti. “Dhammakathiko paṁsukūliko vinayadharo",
  "atk-s0517a2:1103_4": "tipiṭakadharo saddho sato”ti evarūpaṁ guṇato āgatanāmaṁ guṇanāmaṁ. “Bhagavā arahaṁ",
  "atk-s0517a2:1103_5": "sammāsambuddho”tiādīnipi tathāgatassa anekāni nāmasatāni guṇanāmāneva. Tena vuttaṁ –",
  "atk-s0517a2:1104": "“Asaṅkhyeyyāni nāmāni, saguṇena mahesino;",
  "atk-s0517a2:1105": "Guṇehi nāmamuddheyyaṁ, api nāmasahassato”ti.",
  "atk-s0517a2:1106_0": "Yaṁ pana jātassa kumārakassa nāmaggahaṇadivase dakkhiṇeyyānaṁ sakkāraṁ katvā samīpe",
  "atk-s0517a2:1106_1": "ṭhitā ñātakā kappetvā pakappetvā “ayaṁ asuko nāmā”ti nāmaṁ karonti, idaṁ kittimanāmaṁ.",
  "atk-s0517a2:1106_2": "Yā pana purimapaññatti aparapaññattiyaṁ patati, purimavohāro pacchimavohāre patati.",
  "atk-s0517a2:1106_3": "Seyyathidaṁ, purimakappepi cando candoyeva nāma, etarahipi candoyeva. Atīte sūriyo,",
  "atk-s0517a2:1106_4": "samuddo, pathavī, pabbato pabbatoyeva nāma, etarahipi pabbatoyevāti, idaṁ opapātikanāmaṁ.",
  "atk-s0517a2:1106_5": "Idaṁ catubbidhampi nāmaṁ ekaṁ nāmameva hoti, taṁ lokasaṅketamattasiddhaṁ paramatthato",
  "atk-s0517a2:1106_6": "avijjamānaṁ. Aññe pana “nāmaṁ nāma atthajotako saddo”ti vadanti. Balabojjhaṅgamaggaṅgānaṁ",
  "atk-s0517a2:1106_7": "vuttanayānusāreneva attho veditabbo.",
  "atk-s0517a2:1107": "Paṭisambhidāñāṇaniddesavaṇṇanā niṭṭhitā.",
  "atk-s0517a2:1108": "29-31. Ñāṇattayaniddesavaṇṇanā",
  "atk-s0517a2:1109_0": "78. Ñāṇattayaniddese nimittanti saṅkhāranimittaṁ. Animitteti saṅkhāranimittapaṭipakkhe",
  "atk-s0517a2:1109_1": "nibbāne. Adhimuttattāti tanninnabhāvena cittassa vissaṭṭhattā. Phussa phussa vayaṁ",
  "atk-s0517a2:1109_2": "passatīti saṅkhāranimittaṁ ñāṇena phusitvā phusitvā tassa bhaṅgaṁ vipassanāñāṇeneva",
  "atk-s0517a2:1109_3": "passati. Etena bhaṅgānupassanā siddhā. Sā aniccānupassanaṁ sādheti, aniccassa dukkhattā",
  "atk-s0517a2:1109_4": "sā dukkhānupassanaṁ, dukkhassa anattattā sā anattānupassananti evamettha tisso anupassanā",
  "atk-s0517a2:1109_5": "vuttā honti. Animitto vihāroti nimittaṁ bhayato diṭṭhattā so vipassanattayavihāro",
  "atk-s0517a2:1109_6": "animittavihāro nāma hoti. Paṇidhinti taṇhaṁ. Appaṇihiteti taṇhāpaṭipakkhe nibbāne.",
  "atk-s0517a2:1109_7": "Abhinivesanti attābhinivesaṁ. Suññateti attavirahite nibbāne. Suññatoti suññaṁyeva",
  "atk-s0517a2:1109_8": "suññato. Pavattaṁ ajjhupekkhitvāti vipākappavattaṁ saṅkhārupekkhāya ajjhupekkhitvā.",
  "atk-s0517a2:1109_9": "Sugatisaṅkhātavipākappavattābhinandino hi sattā. Ayaṁ pana phalasamāpattiṁ samāpajjitukāmo",
  "atk-s0517a2:1109_10": "taṁ pavattaṁ, sabbañca saṅkhāragataṁ aniccādito passitvā ajjhupekkhatiyeva. Evañhi",
  "atk-s0517a2:1109_11": "diṭṭhe phalasamāpattiṁ samāpajjituṁ sakkoti, na aññathā. Āvajjitvāti āvajjanena āvajjitvā.",
  "atk-s0517a2:1109_12": "Samāpajjatīti phalasamāpattiṁ paṭipajjati. Animittā samāpattīti nimittaṁ bhayato",
  "atk-s0517a2:1109_13": "disvā samāpannattā animittā samāpatti nāma. Animittavihārasamāpattīti vipassanāvihāravasena",
  "atk-s0517a2:1109_14": "ca phalasamāpattivasena ca tadubhayaṁ nāma hoti.",
  "atk-s0517a2:1110_0": "79. Idāni saṅkhāranimittameva vibhajitvā dassento rūpanimittantiādimāha. Jarāmaraṇaggahaṇe",
  "atk-s0517a2:1110_1": "vattabbaṁ pubbe vuttameva. “Añño animittavihāro”tiādīhi vutteyeva nigametvā dasseti.",
  "atk-s0517a2:1110_2": "Saṅkhepena vihāraṭṭhe ñāṇaṁ nāma phalasamāpattiyā pubbabhāge saṅkhārupekkhāñāṇe ṭhitassa",
  "atk-s0517a2:1110_3": "vipassanāvihāranānatte ñāṇaṁ samāpattaṭṭhe ñāṇaṁ nāma phalasamāpattinānatte ñāṇaṁ.",
  "atk-s0517a2:1110_4": "Vihārasamāpattaṭṭhe ñāṇaṁ nāma tadubhayanānatte ñāṇaṁ. Vipassanāvihāreneva vītināmetukāmo",
  "atk-s0517a2:1110_5": "vipassanāvihārameva pavatteti, phalasamāpattivihāreneva vītināmetukāmo vipassanāpaṭipāṭiyā",
  "atk-s0517a2:1110_6": "ussakkitvā phalasamāpattivihārameva pavatteti, tadubhayena vītināmetukāmo tadubhayaṁ",
  "atk-s0517a2:1110_7": "pavatteti. Evaṁ puggalādhippāyavasena tividhaṁ jātaṁ. Sesamettha vattabbaṁ saṅkhārupekkhāñāṇavaṇṇanāyaṁ vuttameva.",
  "atk-s0517a2:1111": "Ñāṇattayaniddesavaṇṇanā niṭṭhitā.",
  "atk-s0517a2:1112": "32. Ānantarikasamādhiñāṇaniddesavaṇṇanā",
  "atk-s0517a2:1113_0": "80. Ānantarikasamādhiñāṇaniddese nekkhammavasenātiādīsu nekkhammaabyāpādaālokasaññāavikkhepadhammavavatthānañāṇapāmojjāni",
  "atk-s0517a2:1113_1": "sukkhavipassakassa upacārajjhānasampayuttā tassa tassa kilesassa vipakkhabhūtā satta",
  "atk-s0517a2:1113_2": "dhammā ekacittasampayuttā eva. Cittassa ekaggatā avikkhepoti ekaggassa bhāvo ekaggatā,",
  "atk-s0517a2:1113_3": "nānārammaṇe na vikkhipati tena cittanti avikkhepo, cittassa ekaggatāsaṅkhāto avikkhepoti",
  "atk-s0517a2:1113_4": "attho. Samādhīti ekārammaṇe samaṁ ādhīyati tena cittanti samādhi nāmāti attho. Tassa",
  "atk-s0517a2:1113_5": "samādhissa vasenāti upacārasamādhināpi samāhitacittassa yathābhūtāvabodhato vuttappakārassa",
  "atk-s0517a2:1113_6": "samādhissa vasena. Uppajjati ñāṇanti maggañāṇaṁ yathākkamena uppajjati. Khīyantīti",
  "atk-s0517a2:1113_7": "samucchedavasena khīyanti. Itīti vuttappakārassa atthassa nigamanaṁ. Paṭhamaṁ samathoti",
  "atk-s0517a2:1113_8": "pubbabhāge samādhi hoti. Pacchā ñāṇanti aparabhāge maggakkhaṇe ñāṇaṁ hoti.",
  "atk-s0517a2:1114_0": "Kāmāsavoti pañcakāmaguṇikarāgo. Bhavāsavoti rūpārūpabhavesu chandarāgo jhānanikanti",
  "atk-s0517a2:1114_1": "sassatadiṭṭhisahajāto rāgo bhavavasena patthanā. Diṭṭhāsavoti dvāsaṭṭhi diṭṭhiyo.",
  "atk-s0517a2:1114_2": "Avijjāsavoti dukkhādīsu aṭṭhasu ṭhānesu aññāṇaṁ. Bhummavacanena okāsapucchaṁ katvā",
  "atk-s0517a2:1114_3": "“sotāpattimaggenā”tiādinā āsavakkhayakarena maggena āsavakkhayaṁ dassetvā “etthā”ti",
  "atk-s0517a2:1114_4": "okāsavissajjanaṁ kataṁ, maggakkhaṇeti vuttaṁ hoti. Anavasesoti natthi etassa avasesoti",
  "atk-s0517a2:1114_5": "anavaseso. Apāyagamanīyoti nirayatiracchānayonipettivisayāsurakāyā cattāro sukhasaṅkhātā",
  "atk-s0517a2:1114_6": "ayā apetattā apāyā, yassa saṁvijjati, taṁ puggalaṁ apāye gametīti apāyagamanīyo.",
  "atk-s0517a2:1114_7": "Āsavakkhayakathā dubhatovuṭṭhānakathāyaṁ vuttā.",
  "atk-s0517a2:1115_0": "Avikkhepavasenāti pavattamānassa samādhissa upanissayabhūtasamādhivasena. Pathavīkasiṇavasenātiādīsu",
  "atk-s0517a2:1115_1": "dasa kasiṇāni tadārammaṇikaappanāsamādhivasena vuttāni, buddhānussatiādayo maraṇassati",
  "atk-s0517a2:1115_2": "upasamānussati ca upacārajjhānavasena vuttā, ānāpānassati kāyagatāsati ca appanāsamādhivasena",
  "atk-s0517a2:1115_3": "vuttā, dasa asubhā paṭhamajjhānavasena vuttā.",
  "atk-s0517a2:1116_0": "Buddhaṁ ārabbha uppannā anussati buddhānussati. “Itipi so bhagavā araha”ntiādibuddhaguṇārammaṇāya",
  "atk-s0517a2:1116_1": "satiyā etaṁ adhivacanaṁ, tassā buddhānussatiyā vasena. Tathā dhammaṁ ārabbha uppannā",
  "atk-s0517a2:1116_2": "anussati dhammānussati. “Svākkhāto bhagavatā dhammo”tiādidhammaguṇārammaṇāya satiyā",
  "atk-s0517a2:1116_3": "etaṁ adhivacanaṁ. Saṅghaṁ ārabbha uppannā anussati saṅghānussati. “Suppaṭipanno bhagavato",
  "atk-s0517a2:1116_4": "sāvakasaṅgho”tiādisaṅghaguṇārammaṇāya satiyā etaṁ adhivacanaṁ. Sīlaṁ ārabbha uppannā",
  "atk-s0517a2:1116_5": "anussati sīlānussati. Attano akhaṇḍatādisīlaguṇārammaṇāya satiyā etaṁ adhivacanaṁ.",
  "atk-s0517a2:1116_6": "Cāgaṁ ārabbha uppannā anussati cāgānussati. Attano muttacāgatādicāgaguṇārammaṇāya",
  "atk-s0517a2:1116_7": "satiyā etaṁ adhivacanaṁ. Devatā ārabbha uppannā anussati devatānussati. Devatā sakkhiṭṭhāne",
  "atk-s0517a2:1116_8": "ṭhapetvā attano saddhādiguṇārammaṇāya satiyā etaṁ adhivacanaṁ. Ānāpāne ārabbha uppannā",
  "atk-s0517a2:1116_9": "sati ānāpānassati. Ānāpānanimittārammaṇāya satiyā etaṁ adhivacanaṁ. Maraṇaṁ ārabbha",
  "atk-s0517a2:1116_10": "uppannā sati maraṇassati. Ekabhavapariyāpannajīvitindriyupacchedasaṅkhātamaraṇārammaṇāya",
  "atk-s0517a2:1116_11": "satiyā etaṁ adhivacanaṁ. Kucchitānaṁ kesādīnaṁ paṭikūlānaṁ āyattā ākarattā kāyotisaṅkhāte",
  "atk-s0517a2:1116_12": "sarīre gatā pavattā, tādisaṁ vā kāyaṁ gatā sati kāyagatāsati. “Kāyagatasatī”ti vattabbe",
  "atk-s0517a2:1116_13": "rassaṁ akatvā “kāyagatāsatī”ti vuttā. Tatheva idhāpi kāyagatāsativasenāti vuttaṁ.",
  "atk-s0517a2:1116_14": "Kesādikesu kāyakoṭṭhāsesu paṭikūlanimittārammaṇāya satiyā etaṁ adhivacanaṁ. Upasamaṁ",
  "atk-s0517a2:1116_15": "ārabbha uppannā anussati upasamānussati. Sabbadukkhūpasamārammaṇāya satiyā etaṁ adhivacanaṁ.",
  "atk-s0517a2:1116_16": "Dasa asubhā heṭṭhā vuttatthā.",
  "atk-s0517a2:1117_0": "81.Dīghaṁassāsavasenātiādīni appanūpacārasamādhibhedaṁyeva dassetuṁ vuttāni. Dīghaṁ",
  "atk-s0517a2:1117_1": "assāsavasenāti dīghanti vuttaassāsavasena. “Dīghaṁ vā assasanto dīghaṁ assasāmīti",
  "atk-s0517a2:1117_2": "pajānātī”ti hi vuttaṁ. Esa nayo sesesupi. Sabbakāyapaṭisaṁvedīti sabbassa assāsapassāsakāyassa",
  "atk-s0517a2:1117_3": "paṭisaṁvedī. Passambhayaṁ kāyasaṅkhāranti oḷārikaṁ assāsapassāsaṅkhātaṁ kāyasaṅkhāraṁ",
  "atk-s0517a2:1117_4": "passambhento vūpasamento. “Dīghaṁ rassaṁ sabbakāyapaṭisaṁvedī passambhayaṁ kāyasaṅkhāra”nti",
  "atk-s0517a2:1117_5": "imināva catukkena appanāsamādhi vutto. Pītipaṭisaṁvedīti pītiṁ pākaṭaṁ karonto. Cittasaṅkhārapaṭisaṁvedīti",
  "atk-s0517a2:1117_6": "saññāvedanāsaṅkhātaṁ cittasaṅkhāraṁ pākaṭaṁ karonto. Abhippamodayaṁ cittanti cittaṁ",
  "atk-s0517a2:1117_7": "modento. Samādahaṁ cittanti ārammaṇe cittaṁ samaṁ ṭhapento. Vimocayaṁ cittanti cittaṁ",
  "atk-s0517a2:1117_8": "nīvaraṇādīhi vimocento. Pītipaṭisaṁvedī sukhapaṭisaṁvedī cittasaṅkhārapaṭisaṁvedī",
  "atk-s0517a2:1117_9": "passambhayaṁ cittasaṅkhāranti catukkañca cittapaṭisaṁvedī abhippamodayaṁ cittaṁ samādahaṁ",
  "atk-s0517a2:1117_10": "cittaṁ vimocayaṁ cittanti catukkañca appanāsamādhivasena vipassanāsampayuttasamādhivasena",
  "atk-s0517a2:1117_11": "ca vuttāni. Aniccānupassīti aniccānupassanāvasena. Virāgānupassīti nibbidānupasanāvasena.",
  "atk-s0517a2:1117_12": "Nirodhānupassīti bhaṅgānupassanāvasena. Paṭinissaggānupassīti vuṭṭhānagāminīvipassanāvasena.",
  "atk-s0517a2:1117_13": "Sā hi tadaṅgavasena saddhiṁ khandhābhisaṅkhārehi kilese pariccajati. Saṅkhatadosadassanena",
  "atk-s0517a2:1117_14": "ca tabbiparīte nibbāne tanninnatāya pakkhandati. Idaṁ catukkaṁ vipassanāsampayuttasamādhivaseneva",
  "atk-s0517a2:1117_15": "vuttaṁ. Assāsavasena passāsavasenāti cettha assāsapassāsapavattimattaṁ gahetvā vuttaṁ,",
  "atk-s0517a2:1117_16": "na tadārammaṇakaraṇavasena. Vitthāro panettha ānāpānakathāyaṁ āvibhavissati.",
  "atk-s0517a2:1118": "Ānantarikasamādhiñāṇaniddesavaṇṇanā niṭṭhitā.",
  "atk-s0517a2:1119": "33. Araṇavihārañāṇaniddesavaṇṇanā",
  "atk-s0517a2:1120_0": "82. Araṇavihārañāṇaniddese aniccānupassanādayo vuttatthā. Suññato vihāroti anattānupassanāya",
  "atk-s0517a2:1120_1": "vuṭṭhitassa suññatākāreneva pavattā arahattaphalasamāpatti. Animitto vihāroti aniccānupassanāya",
  "atk-s0517a2:1120_2": "vuṭṭhitassa animittākārena pavattā arahattaphalasamāpatti. Appaṇihitovihāroti dukkhānupassanāya",
  "atk-s0517a2:1120_3": "vuṭṭhitassa appaṇihitākārena pavattā arahattaphalasamāpatti. Suññate adhimuttatāti",
  "atk-s0517a2:1120_4": "suññate phalasamāpattiyā pubbabhāgapaññāvasena adhimuttatā. Sesadvayepi eseva nayo.",
  "atk-s0517a2:1120_5": "Paṭhamaṁ jhānantiādīhi arahattaphalasamāpattiṁ samāpajjitukāmassa vipassanāya ārammaṇabhūtā",
  "atk-s0517a2:1120_6": "jhānasamāpattiyo vuttā. Arahatoyeva hi vipassanāphalasamāpattipaṇītādhimuttijhānasamāpattiyo",
  "atk-s0517a2:1120_7": "sabbakilesānaṁ pahīnattā “araṇavihāro”ti vattuṁ arahanti.",
  "atk-s0517a2:1121_0": "Paṭhamena jhānena nīvaraṇe haratīti araṇavihāroti paṭhamajjhānasamaṅgī paṭhamena",
  "atk-s0517a2:1121_1": "jhānena nīvaraṇe haratīti taṁ paṭhamaṁ jhānaṁ araṇavihāroti attho. Sesesupi eseva",
  "atk-s0517a2:1121_2": "nayo. Arahato nīvaraṇābhāvepi nīvaraṇavipakkhattā paṭhamassa jhānassa nīvaraṇe haratīti",
  "atk-s0517a2:1121_3": "vuttanti veditabbaṁ. Vipassanāphalasamāpattipaṇītādhimuttivasena tidhā araṇavihārañāṇaṁ",
  "atk-s0517a2:1121_4": "uddisitvā kasmā jhānasamāpattiyova araṇavihāroti niddiṭṭhāti ce? Uddesavaseneva tāsaṁ",
  "atk-s0517a2:1121_5": "tissannaṁ araṇavihāratāya siddhattā. Phalasamāpattivipassanāya pana bhūmibhūtānaṁ",
  "atk-s0517a2:1121_6": "jhānasamāpattīnaṁ araṇavihāratā avutte na sijjhati, tasmā asiddhameva sādhetuṁ “paṭhamaṁ",
  "atk-s0517a2:1121_7": "jhānaṁ araṇavihāro”tiādi vuttanti veditabbaṁ. Tāsañhi araṇavihāratā uddesavasena",
  "atk-s0517a2:1121_8": "asiddhāpi niddese vuttattā siddhāti. Tesaṁ vā yojitanayeneva “aniccānupassanā niccasaññaṁ",
  "atk-s0517a2:1121_9": "haratīti araṇavihāro, dukkhānupassanā sukhasaññaṁ haratīti araṇavihāro, anattānupassanā",
  "atk-s0517a2:1121_10": "attasaññaṁ haratīti araṇavihāro, suññato vihāro asuññataṁ haratīti araṇavihāro, animitto",
  "atk-s0517a2:1121_11": "vihāro nimittaṁ haratīti araṇavihāro, appaṇihito vihāro paṇidhiṁ haratīti araṇavihāro,",
  "atk-s0517a2:1121_12": "suññatādhimuttatā asuññatādhimuttiṁ haratīti araṇavihāro, animittādhimuttatā nimittādhimuttiṁ",
  "atk-s0517a2:1121_13": "haratīti araṇavihāro, appaṇihitādhimuttatā paṇihitādhimuttiṁ haratīti araṇavihāro”ti yojetvā gahetabbaṁ.",
  "atk-s0517a2:1122": "Araṇavihārañāṇaniddesavaṇṇanā niṭṭhitā.",
  "atk-s0517a2:1123": "34. Nirodhasamāpattiñāṇaniddesavaṇṇanā",
  "atk-s0517a2:1124_0": "83. Nirodhasamāpattiñāṇaniddese samathabalanti kāmacchandādayo paccanīkadhamme sametīti",
  "atk-s0517a2:1124_1": "samatho, soyeva akampanīyaṭṭhena balaṁ. Anāgāmiarahantānaṁyeva samādhipaṭipakkhassa",
  "atk-s0517a2:1124_2": "kāmacchandassa pahānena samādhismiṁ paripūrakāribhāvappattattā tesaṁyeva samādhi",
  "atk-s0517a2:1124_3": "balappattoti katvā “samathabala”nti vuccati, na aññesaṁ. Samādhibalantipi pāṭho.",
  "atk-s0517a2:1124_4": "Vipassanābalanti aniccādivasena vividhehi ākārehi dhamme passatīti vipassanā, sāyeva",
  "atk-s0517a2:1124_5": "akampanīyaṭṭhena balaṁ. Tesaṁyeva ubhinnaṁ balappattaṁ vipassanāñāṇaṁ. Tattha samathabalaṁ",
  "atk-s0517a2:1124_6": "anupubbena cittasantānavūpasamanatthaṁ nirodhe ca paṭipādanatthaṁ, vipassanābalaṁ",
  "atk-s0517a2:1124_7": "pavatte ādīnavadassanatthaṁ nirodhe ca ānisaṁsadassanatthaṁ.",
  "atk-s0517a2:1125_0": "Nīvaraṇeti nimittatthe bhummavacanaṁ, nīvaraṇanimittaṁ nīvaraṇapaccayāti attho. Karaṇatthe",
  "atk-s0517a2:1125_1": "vā bhummavacanaṁ, nīvaraṇenāti attho. Na kampatīti jhānasamaṅgīpuggalo. Atha vā jhānanti",
  "atk-s0517a2:1125_2": "jhānaṅgānaṁ adhippetattā paṭhamena jhānena taṁsampayuttasamādhi nīvaraṇe na kampati.",
  "atk-s0517a2:1125_3": "Ayameva cettha yojanā gahetabbā. Uddhacce cāti uddhaccasahagatacittuppāde uddhacce",
  "atk-s0517a2:1125_4": "ca. Uddhaccanti ca uddhatabhāvo, taṁ avūpasamalakkhaṇaṁ. Uddhaccasahagatakilese cāti",
  "atk-s0517a2:1125_5": "uddhaccena sahagate ekuppādādibhāvaṁ gate uddhaccasampayutte mohaahirikaanottappakilese",
  "atk-s0517a2:1125_6": "ca. Khandhe cāti uddhaccasampayuttacatukkhandhe ca. Na kampati na calati na vedhatīti",
  "atk-s0517a2:1125_7": "aññamaññavevacanāni. Uddhacce na kampati, uddhaccasahagatakilese na calati, uddhaccasahagatakkhandhe",
  "atk-s0517a2:1125_8": "na vedhatīti yojetabbaṁ. Vipassanābalaṁ sattannaṁyeva anupassanānaṁ vuttattā tāsaṁyeva",
  "atk-s0517a2:1125_9": "vasena vipassanābalaṁ paripuṇṇaṁ hotīti veditabbaṁ. Avijjāya cāti dvādasasupi akusalacittuppādesu",
  "atk-s0517a2:1125_10": "avijjāya ca. Avijjāsahagatakilese cāti yathāyogaṁ avijjāya sampayuttalobhadosamānadiṭṭhivicikicchāthinauddhaccaahirikaanottappakilese ca.",
  "atk-s0517a2:1126_0": "Vacīsaṅkhārāti vitakkavicārā. “Pubbe kho, āvuso visākha, vitakketvā vicāretvā pacchā",
  "atk-s0517a2:1126_1": "vācaṁ bhindati, tasmā vitakkavicārā vacīsaṅkhāro”ti vacanato vācaṁ saṅkharonti uppādentīti",
  "atk-s0517a2:1126_2": "vacīsaṅkhārā. Kāyasaṅkhārāti assāsapassāsā. “Assāsapassāsā kho, āvuso visākha, kāyikā",
  "atk-s0517a2:1126_3": "ete dhammā kāyapaṭibaddhā, tasmā assāsapassāsā kāyasaṅkhāro”ti vacanato kāyena saṅkharīyantīti",
  "atk-s0517a2:1126_4": "kāyasaṅkhārā. Saññāvedayitanirodhanti saññāya vedanāya ca nirodhaṁ. Cittasaṅkhārāti",
  "atk-s0517a2:1126_5": "saññā ca vedanā ca. “Cetasikā ete dhammā cittapaṭibaddhā, tasmā saññā ca vedanā ca",
  "atk-s0517a2:1126_6": "cittasaṅkhāro”ti vacanato cittena saṅkharīyantīti cittasaṅkhārā.",
  "atk-s0517a2:1127_0": "84. Ñāṇacariyāsu anupassanāvasāne, vivaṭṭanānupassanāgahaṇena vā tassā ādibhūtā cariyākathāya",
  "atk-s0517a2:1127_1": "ñāṇacariyāti vuttā sesānupassanāpi gahitā hontīti veditabbaṁ. Soḷasahi ñāṇacariyāhīti",
  "atk-s0517a2:1127_2": "ca ukkaṭṭhaparicchedo, anāgāmissa pana arahattamaggaphalavajjāhi cuddasahipi hoti paripuṇṇabalattā.",
  "atk-s0517a2:1128_0": "85.Navahi samādhicariyāhīti ettha paṭhamajjhānādīhi aṭṭha, paṭhamajjhānādīnaṁ paṭilābhatthāya",
  "atk-s0517a2:1128_1": "sabbattha upacārajjhānavasena ekāti nava samādhicariyā. Balacariyānaṁ kiṁ nānattaṁ?",
  "atk-s0517a2:1128_2": "Samathabalenapi hi “nekkhammavasenā”tiādīhi sattahi pariyāyehi upacārasamādhi vutto,",
  "atk-s0517a2:1128_3": "peyyālavitthārato “paṭhamajjhānavasenā”tiādīhi samasattatiyā vārehi yathāyogaṁ appanūpacārasamādhi",
  "atk-s0517a2:1128_4": "vutto, samādhicariyāyapi “paṭhamaṁ jhāna”ntiādīhi aṭṭhahi pariyāyehi appanāsamādhi",
  "atk-s0517a2:1128_5": "vutto. Paṭhamaṁ jhānaṁ paṭilābhatthāyātiādīhi aṭṭhahi pariyāyehi upacārasamādhi vuttoti",
  "atk-s0517a2:1128_6": "ubhayatthāpi appanūpacārasamādhiyeva vutto. Evaṁ santepi akampiyaṭṭhena balāni vasībhāvaṭṭhena",
  "atk-s0517a2:1128_7": "cariyāti veditabbā. Vipassanābale pana satta anupassanāva “vipassanābala”nti vuttā,",
  "atk-s0517a2:1128_8": "ñāṇacariyāya satta ca anupassanā vuttā, vivaṭṭanānupassanādayo nava ca visesetvā",
  "atk-s0517a2:1128_9": "vuttā. Idaṁ nesaṁ nānattaṁ. Satta anupassanā pana akampiyaṭṭhena balāni vasībhāvaṭṭhena cariyāti veditabbā.",
  "atk-s0517a2:1129_0": "“Vasībhāvatā paññā”ti ettha vuttavasiyo vissajjetuṁ vasīti pañca vasiyoti itthiliṅgavohārena",
  "atk-s0517a2:1129_1": "vuttaṁ. Vaso eva vasīti vuttaṁ hoti. Puna puggalādhiṭṭhānāya desanāya tā vasiyo vissajjento",
  "atk-s0517a2:1129_2": "āvajjanavasītiādimāha. Āvajjanāya vaso āvajjanavaso, so assa atthīti āvajjanavasī.",
  "atk-s0517a2:1129_3": "Eseva nayo sesesu. Paṭhamaṁ jhānaṁ yatthicchakanti yattha yattha padese icchati gāme",
  "atk-s0517a2:1129_4": "vā araññe vā, tattha tattha āvajjati. Yadicchakanti yadā yadā kāle sītakāle vā uṇhakāle",
  "atk-s0517a2:1129_5": "vā, tadā tadā āvajjati. Atha vā yaṁ yaṁ paṭhamaṁ jhānaṁ icchati pathavīkasiṇārammaṇaṁ",
  "atk-s0517a2:1129_6": "vā sesārammaṇaṁ vā, taṁ taṁ āvajjati. Ekekakasiṇārammaṇassāpi jhānassa vasitānaṁ",
  "atk-s0517a2:1129_7": "vuttattā purimayojanāyeva sundaratarā. Yāvaticchakanti yāvatakaṁ kālaṁ icchati accharāsaṅghātamattaṁ",
  "atk-s0517a2:1129_8": "sattāhaṁ vā, tāvatakaṁ kālaṁ āvajjati. Āvajjanāyāti manodvārāvajjanāya. Dandhāyitattanti",
  "atk-s0517a2:1129_9": "avasavattibhāvo, alasabhāvo vā. Samāpajjatīti paṭipajjati, appetīti attho. Adhiṭṭhātīti",
  "atk-s0517a2:1129_10": "antosamāpattiyaṁ adhikaṁ katvā tiṭṭhati. Vuṭṭhānavasiyaṁpaṭhamaṁ jhānanti nissakkatthe",
  "atk-s0517a2:1129_11": "upayogavacanaṁ, paṭhamajjhānāti attho. Paccavekkhatīti paccavekkhaṇajavanehi nivattitvā",
  "atk-s0517a2:1129_12": "passati. Ayamettha pāḷivaṇṇanā.",
  "atk-s0517a2:1130_0": "Ayaṁ pana atthappakāsanā – paṭhamajjhānato vuṭṭhāya vitakkaṁ āvajjayato bhavaṅgaṁ",
  "atk-s0517a2:1130_1": "upacchinditvā pavattāvajjanānantaraṁ vitakkārammaṇāneva cattāri pañca vā javanāni",
  "atk-s0517a2:1130_2": "javanti, tato dve bhavaṅgāni, tato puna vicārārammaṇaṁ āvajjanaṁ vuttanayeneva javanānīti",
  "atk-s0517a2:1130_3": "evaṁ pañcasu jhānaṅgesu yadā nirantaraṁ cittaṁ pesetuṁ sakkoti, athassa āvajjanavasī",
  "atk-s0517a2:1130_4": "siddhāva hoti. Ayaṁ pana matthakappattā vasī bhagavato yamakapāṭihāriyeva labbhati.",
  "atk-s0517a2:1130_5": "Ito paraṁ sīghatarā āvajjanavasī nāma natthi. Aññesaṁ pana antarantarā bhavaṅgavāre",
  "atk-s0517a2:1130_6": "gaṇanā natthi. Mahāmoggallānattherassa nandopanandadamane viya sīghaṁ samāpattisamāpajjanasamatthatā",
  "atk-s0517a2:1130_7": "samāpajjanavasī nāma. Accharāmattaṁ vā dasaccharāmattaṁ vā khaṇaṁ samāpattiṁ ṭhapetuṁ",
  "atk-s0517a2:1130_8": "samatthatā adhiṭṭhānavasī nāma. Tatheva tato lahuṁ vuṭṭhānasamatthatā vuṭṭhānavasī",
  "atk-s0517a2:1130_9": "nāma. Paccavekkhaṇavasī pana āvajjanavasiyā eva vuttā. Paccavekkhaṇajavanāneva hi",
  "atk-s0517a2:1130_10": "tattha āvajjanānantarānīti. Iti āvajjanavasiyā siddhāya paccavekkhaṇavasī siddhā",
  "atk-s0517a2:1130_11": "hoti, adhiṭṭhānavasiyā ca siddhāya vuṭṭhānavasī siddhā hoti. Evaṁ santepi “ayaṁ pana",
  "atk-s0517a2:1130_12": "matthakappattā vasī bhagavato yamakapāṭihāriyeva labbhatī”ti vuttattā pāṭihāriyakāle",
  "atk-s0517a2:1130_13": "jhānaṅgapaccavekkhaṇānaṁ abhāvato nānāvidhavaṇṇādinimmānassa nānākasiṇavasena ijjhanato",
  "atk-s0517a2:1130_14": "taṁtaṁkasiṇārammaṇaṁ jhānaṁ samāpajjitukāmassa yathāruci lahuṁ tasmiṁ kasiṇe vuttanayena",
  "atk-s0517a2:1130_15": "āvajjanapavattanasamatthatā āvajjanavasī, tadāvajjanavīthiyaṁyeva tassa jhānassa",
  "atk-s0517a2:1130_16": "appanāsamatthatāsamāpajjanasamatthatā samāpajjanavasī. Evañhi vuccamāne yutti ca",
  "atk-s0517a2:1130_17": "na virujjhati, vasīpaṭipāṭi ca yathākkameneva yujjati. Jhānaṅgapaccavekkhaṇāyaṁ pana",
  "atk-s0517a2:1130_18": "“matthakappattāyeva pañca javanānī”ti vuttattā vuttanayena sattasupi javanesu javantesu",
  "atk-s0517a2:1130_19": "paccavekkhaṇavasīyeva hoti. Evaṁ sante “paṭhamajjhānaṁ āvajjatī”ti vacanaṁ na yujjatīti",
  "atk-s0517a2:1130_20": "ce? Yathā kasiṇe pavattaṁ jhānaṁ kāraṇopacārena kasiṇanti vuttaṁ, tathā jhānapaccayaṁ",
  "atk-s0517a2:1130_21": "kasiṇaṁ “sukho buddhānamuppādo”tiādīsu viya phalopacārena jhānanti vuttaṁ. Yathāparicchinne",
  "atk-s0517a2:1130_22": "kāle ṭhatvā vuṭṭhitassa niddāya pabuddhassa puna niddokkamane viya puna jhānokkamane",
  "atk-s0517a2:1130_23": "satipi adhiṭṭhānavasīyeva nāma, yathāparicchedena vuṭṭhitassa pana vuṭṭhāneyeva adhiṭṭhāne",
  "atk-s0517a2:1130_24": "satipi vuṭṭhānavasī nāma hotīti ayaṁ tesaṁ viseso.",
  "atk-s0517a2:1131_0": "Nirodhasamāpattiyā vibhāvanatthaṁ pana idaṁ pañhakammaṁ – kā nirodhasamāpatti, ke",
  "atk-s0517a2:1131_1": "taṁ samāpajjanti, ke na samāpajjanti, kattha samāpajjanti, kasmā samāpajjanti, kathañcassā",
  "atk-s0517a2:1131_2": "samāpajjanaṁ hoti, kathaṁ ṭhānaṁ, kathaṁ vuṭṭhānaṁ, vuṭṭhitassa kinninnaṁ cittaṁ",
  "atk-s0517a2:1131_3": "hoti, matassa ca samāpannassa ca ko viseso, nirodhasamāpatti kiṁ saṅkhatā asaṅkhatā",
  "atk-s0517a2:1131_4": "lokiyā lokuttarā nipphannā anipphannāti?",
  "atk-s0517a2:1132": "Tattha kā nirodhasamāpattīti? Yā anupubbanirodhavasena cittacetasikānaṁ dhammānaṁ appavatti.",
  "atk-s0517a2:1133_0": "Ke taṁ samāpajjanti, ke na samāpajjantīti? Sabbepi puthujjanā sotāpannā sakadāgāmino",
  "atk-s0517a2:1133_1": "sukkhavipassakā ca anāgāmī arahanto na samāpajjanti, aṭṭhasamāpattilābhino pana anāgāmino",
  "atk-s0517a2:1133_2": "ca khīṇāsavā ca samāpajjanti.",
  "atk-s0517a2:1134": "Katthasamāpajjantīti? Pañcavokārabhave. Kasmā? Anupubbasamāpattisabbhāvato. Catuvokārabhave pana paṭhamajjhānādīnaṁ uppattiyeva natthi, tasmā na sakkā tattha samāpajjituṁ.",
  "atk-s0517a2:1135": "Kasmā samāpajjantīti? Saṅkhārānaṁ pavattibhede ukkaṇṭhitvā diṭṭheva dhamme acittakā hutvā “nirodhaṁ nibbānaṁ patvā sukhaṁ viharissāmā”ti samāpajjanti.",
  "atk-s0517a2:1136_0": "Kathaṁ cassā samāpajjanaṁ hotīti? Samathavipassanāvasena ussakkitvā katapubbakiccassa",
  "atk-s0517a2:1136_1": "nevasaññānāsaññāyatanaṁ nirodhayato evamassā samāpajjanaṁ hoti. Yo hi samathavaseneva",
  "atk-s0517a2:1136_2": "ussakkati, so nevasaññānāsaññāyatanasamāpattiṁ patvā tiṭṭhati. Yo vipassanāvaseneva",
  "atk-s0517a2:1136_3": "ussakkati, so phalasamāpattiṁ patvā tiṭṭhati. Yo pana ubhayavasena ussakkitvā nevasaññānāsaññāyatanaṁ",
  "atk-s0517a2:1136_4": "nirodheti, so taṁ samāpajjatīti ayamettha saṅkhepo.",
  "atk-s0517a2:1137_0": "Ayaṁ pana vitthāro – idha bhikkhu nirodhaṁ samāpajjitukāmo katabhattakicco sudhotahatthapādo",
  "atk-s0517a2:1137_1": "vivitte okāse supaññatte āsane nisīdati pallaṅkaṁ ābhujitvā ujuṁ kāyaṁ paṇidhāya",
  "atk-s0517a2:1137_2": "parimukhaṁ satiṁ upaṭṭhapetvā. So paṭhamajjhānaṁ samāpajjitvā vuṭṭhāya tattha saṅkhāre",
  "atk-s0517a2:1137_3": "aniccato dukkhato anattato vipassati. Vipassanā panesā tividhā hoti – saṅkhārapariggaṇhanakavipassanā,",
  "atk-s0517a2:1137_4": "phalasamāpattivipassanā, nirodhasamāpattivipassanāti. Tattha saṅkhārapariggaṇhanakavipassanā",
  "atk-s0517a2:1137_5": "mandā vā hotu tikkhā vā, maggassa padaṭṭhānaṁ hotiyeva. Phalasamāpattivipassanā tikkhāva",
  "atk-s0517a2:1137_6": "vaṭṭati maggabhāvanāsadisā. Nirodhasamāpattivipassanā pana nātimandā nātitikkhā vaṭṭati.",
  "atk-s0517a2:1137_7": "Tasmā esa nātimandāya nātitikkhāya vipassanāya te saṅkhāre vipassati. Tato dutiyajjhānaṁ",
  "atk-s0517a2:1137_8": "samāpajjitvā vuṭṭhāya tattha saṅkhāre tatheva vipassati. Tato tatiyajjhānaṁ…pe… tato",
  "atk-s0517a2:1137_9": "viññāṇañcāyatanaṁ samāpajjitvā vuṭṭhāya tattha saṅkhāre tatheva vipassati. Atha ākiñcaññāyatanaṁ",
  "atk-s0517a2:1137_10": "samāpajjitvā vuṭṭhāya catubbidhaṁ pubbakiccaṁ karoti – nānābaddhaavikopanaṁ, saṅghapaṭimānanaṁ,",
  "atk-s0517a2:1137_11": "satthupakkosanaṁ, addhānaparicchedanti.",
  "atk-s0517a2:1138_0": "Tattha nānābaddhaavikopananti yaṁ iminā bhikkhunā saddhiṁ ekābaddhaṁ na hoti, nānābaddhaṁ",
  "atk-s0517a2:1138_1": "hutvā ṭhitaṁ pattacīvaraṁ vā mañcapīṭhaṁ vā nivāsagehaṁ vā aññaṁ vā pana kiñci parikkhārajātaṁ,",
  "atk-s0517a2:1138_2": "taṁ yathā na vikuppati, aggiudakavātacoraundūrādīnaṁ vasena na vinassati, evaṁ adhiṭṭhātabbaṁ.",
  "atk-s0517a2:1138_3": "Tatridaṁ adhiṭṭhānavidhānaṁ – “idañcidañca imasmiṁ sattāhabbhantare mā agginā jhāyatu,",
  "atk-s0517a2:1138_4": "mā udakena vuyhatu, mā vātena viddhaṁsatu, mā corehi harīyatu, mā undūrādīhi khajjatū”ti.",
  "atk-s0517a2:1138_5": "Evaṁ adhiṭṭhite taṁ sattāhaṁ tassa na koci parissayo hoti, anadhiṭṭhahato pana aggiādīhi",
  "atk-s0517a2:1138_6": "vinassati. Idaṁ nānābaddhaavikopanaṁ nāma. Yaṁ pana ekābaddhaṁ hoti nivāsanapārupanaṁ",
  "atk-s0517a2:1138_7": "vā nisinnāsanaṁ vā, tattha visuṁ adhiṭṭhānakiccaṁ natthi, samāpattiyeva naṁ rakkhati.",
  "atk-s0517a2:1139_0": "Saṅghapaṭimānananti bhikkhusaṅghassa paṭimānanaṁ udikkhanaṁ. Yāva eso bhikkhu āgacchati,",
  "atk-s0517a2:1139_1": "tāva saṅghakammassa akaraṇanti attho. Ettha ca na paṭimānanaṁ etassa pubbakiccaṁ,",
  "atk-s0517a2:1139_2": "paṭimānanāvajjanaṁ pana pubbakiccaṁ. Tasmā evaṁ āvajjitabbaṁ – “sace mayi sattāhaṁ",
  "atk-s0517a2:1139_3": "nirodhaṁ samāpajjitvā nisinne saṅgho apalokanakammādīsu kiñcideva kammaṁ kattukāmo",
  "atk-s0517a2:1139_4": "hoti, yāva maṁ koci bhikkhu āgantvā na pakkosati, tāvadeva vuṭṭhahissāmī”ti. Evaṁ",
  "atk-s0517a2:1139_5": "katvā samāpanno hi tasmiṁ samaye vuṭṭhātiyeva. Yo pana evaṁ na karoti, saṅgho ca",
  "atk-s0517a2:1139_6": "sannipatitvā taṁ apassanto “asuko bhikkhu kuhi”nti pucchitvā “nirodhaṁ samāpanno”ti",
  "atk-s0517a2:1139_7": "vutte kañci bhikkhuṁ peseti “gaccha taṁ saṅghassa vacanena pakkosā”ti. Athassa tena",
  "atk-s0517a2:1139_8": "bhikkhunā savanūpacāre ṭhatvā “saṅgho taṁ āvuso paṭimānetī”ti vuttamatteyeva vuṭṭhānaṁ",
  "atk-s0517a2:1139_9": "hoti. Evaṁgarukā hi saṅghassa āṇā nāma. Tasmā taṁ āvajjitvā yathā sayameva vuṭṭhāti,",
  "atk-s0517a2:1139_10": "evaṁ samāpajjitabbaṁ.",
  "atk-s0517a2:1140_0": "Satthupakkosananti idhāpi satthupakkosanāvajjanameva imassa pubbakiccaṁ. Tasmā tampi",
  "atk-s0517a2:1140_1": "evaṁ āvajjitabbaṁ – “sace mayi sattāhaṁ nirodhaṁ samāpajjitvā nisinne satthā otiṇṇe",
  "atk-s0517a2:1140_2": "vatthusmiṁ sikkhāpadaṁ vā paññapeti, tathārūpāya vā aṭṭhuppattiyā dhammaṁ deseti.",
  "atk-s0517a2:1140_3": "Yāva maṁ koci āgantvā na pakkosati, tāvadeva vuṭṭhahissāmī”ti. Evaṁ katvā nisinno",
  "atk-s0517a2:1140_4": "hi tasmiṁ samaye vuṭṭhātiyeva. Yo pana evaṁ na karoti, satthā ca saṅghe sannipatite",
  "atk-s0517a2:1140_5": "taṁ apassanto “asuko bhikkhu kuhi”nti pucchitvā “nirodhaṁ samāpanno”ti vutte kañci",
  "atk-s0517a2:1140_6": "bhikkhuṁ peseti “gaccha taṁ mama vacanena pakkosā”ti. Athassa tena bhikkhunā savanūpacāre",
  "atk-s0517a2:1140_7": "ṭhatvā satthā āyasmantaṁ āmantetī”ti vuttamatteyeva vuṭṭhānaṁ hoti. Evaṁgarukañhi",
  "atk-s0517a2:1140_8": "satthupakkosanaṁ. Tasmā taṁ āvajjitvā yathā sayameva vuṭṭhāti, evaṁ samāpajjitabbaṁ.",
  "atk-s0517a2:1141_0": "Addhānaparicchedoti jīvitaddhānassa paricchedo. Iminā hi bhikkhunā addhānaparicchede",
  "atk-s0517a2:1141_1": "kusalena bhavitabbaṁ. “Attano āyusaṅkhārā sattāhaṁ pavattissanti, na pavattissantī”ti",
  "atk-s0517a2:1141_2": "āvajjitvāva samāpajjitabbaṁ. Sace hi sattāhabbhantare nirujjhanake āyusaṅkhāre anāvajjitvāva",
  "atk-s0517a2:1141_3": "samāpajjati, tassa nirodhasamāpatti maraṇaṁ paṭibāhituṁ na sakkoti. Antonirodhe maraṇassa",
  "atk-s0517a2:1141_4": "natthitāya antarāva samāpattito vuṭṭhāti, tasmā etaṁ āvajjitvāva samāpajjitabbaṁ.",
  "atk-s0517a2:1141_5": "Avasesañhi anāvajjitumpi vaṭṭati, idaṁ pana āvajjitabbamevāti vuttaṁ. So evaṁ ākiñcaññāyatanaṁ",
  "atk-s0517a2:1141_6": "samāpajjitvā vuṭṭhāya imaṁ pubbakiccaṁ katvā nevasaññānāsaññāyatanaṁ samāpajjati.",
  "atk-s0517a2:1141_7": "Athekaṁ vā dve vā cittavāre atikkamitvā acittako hoti, nirodhaṁ phusati. Kasmā panassa",
  "atk-s0517a2:1141_8": "dvinnaṁ cittānaṁ upari cittāni nappavattantīti? Nirodhassa payogattā. Idañhi imassa",
  "atk-s0517a2:1141_9": "bhikkhuno dve samathavipassanādhamme yuganaddhe katvā aṭṭhasamāpattiārohanaṁ anupubbanirodhassa",
  "atk-s0517a2:1141_10": "payogo, na nevasaññānāsaññāyatanasamāpattiyāti nirodhassa payogattā dvinnaṁ cittānaṁ",
  "atk-s0517a2:1141_11": "upari nappavattanti.",
  "atk-s0517a2:1142": "Kathaṁ ṭhānanti? Evaṁ samāpannāya panassā kālaparicchedavasena ceva antarā āyukkhayasaṅghapaṭimānanasatthupakkosanābhāvena ca ṭhānaṁ hoti.",
  "atk-s0517a2:1143": "Kathaṁ vuṭṭhānanti? Anāgāmissa anāgāmiphalasamāpattiyā arahato arahattaphalasamāpattiyāti evaṁ dvedhā vuṭṭhānaṁ hoti.",
  "atk-s0517a2:1144_0": "Vuṭṭhitassa kinninnaṁ cittaṁ hotīti? Nibbānaninnaṁ. Vuttañhetaṁ – “saññāvedayitanirodhasamāpattiyā",
  "atk-s0517a2:1144_1": "vuṭṭhitassa kho, āvuso visākha, bhikkhuno vivekaninnaṁ cittaṁ hoti vivekapoṇaṁ vivekapabbhāra”nti.",
  "atk-s0517a2:1145_0": "Matassa ca samāpannassa ca ko visesoti? Ayampi attho sutte vuttoyeva. Yathāha – “yo",
  "atk-s0517a2:1145_1": "cāyaṁ, āvuso, mato kālaṅkato, tassa kāyasaṅkhārā niruddhā paṭippassaddhā, vacīsaṅkhārā,",
  "atk-s0517a2:1145_2": "cittasaṅkhārā niruddhā paṭippassaddhā, āyu parikkhīṇo, usmā vūpasantā, indriyāni",
  "atk-s0517a2:1145_3": "paribhinnāni. Yvāyaṁ bhikkhu saññāvedayitanirodhaṁ samāpanno, tassapi kāyasaṅkhārā",
  "atk-s0517a2:1145_4": "niruddhā paṭippassaddhā, vacīsaṅkhārā, cittasaṅkhārā niruddhā paṭippassaddhā, āyu",
  "atk-s0517a2:1145_5": "aparikkhīṇo, usmā avūpasantā, indriyāni aparibhinnānī”ti.",
  "atk-s0517a2:1146_0": "Nirodhasamāpatti kiṁ saṅkhatātiādipucchāyaṁ pana “saṅkhatā”tipi “asaṅkhatā”tipi “lokiyā”tipi",
  "atk-s0517a2:1146_1": "“lokuttarā”tipi na vattabbā. Kasmā? Sabhāvato natthitāya. Yasmā pana samāpajjantassa",
  "atk-s0517a2:1146_2": "vasena samāpanno nāma hoti, tasmā nipphannāti vattuṁ vaṭṭati, no anipphannāti.",
  "atk-s0517a2:1147": "“Iti santā samāpatti, ayaṁ ariyanisevitā;",
  "atk-s0517a2:1148": "Diṭṭheva dhamme nibbānamiti saṅkhamupāgatā”ti.",
  "atk-s0517a2:1149": "Nirodhasamāpattiñāṇaniddesavaṇṇanā niṭṭhitā.",
  "atk-s0517a2:1150": "35. Parinibbānañāṇaniddesavaṇṇanā",
  "atk-s0517a2:1151_0": "86. Parinibbānañāṇaniddese idhāti imasmiṁ sāsane. Sampajānoti sātthakasampajaññaṁ,",
  "atk-s0517a2:1151_1": "sappāyasampajaññaṁ, gocarasampajaññaṁ, asammohasampajaññanti imehi catūhi sampajaññehi",
  "atk-s0517a2:1151_2": "sampajāno. Pavattanti sabbattha yathānurūpaṁ pariyuṭṭhānapavattañca anusayappavattañca.",
  "atk-s0517a2:1151_3": "Pariyādiyatīti upacārappanāvasena vuttesu vikkhambhanavasena, vipassanāvasena vuttesu",
  "atk-s0517a2:1151_4": "tadaṅgavasena, maggavasena vuttesu samucchedavasena khepeti appavattaṁ karoti. Peyyālamukhena",
  "atk-s0517a2:1151_5": "hi dutiyādijhānasamāpattimahāvipassanāmaggā saṁkhittā. Yasmā etaṁ paccavekkhantassa",
  "atk-s0517a2:1151_6": "pavattaṁ ñāṇaṁ parinibbāne ñāṇaṁ nāma hoti, tasmā vikkhambhanaparinibbānaṁ tadaṅgaparinibbānaṁ",
  "atk-s0517a2:1151_7": "samucchedaparinibbānantipi vuttameva hoti. Etehi kilesaparinibbānapaccavekkhaṇañāṇaṁ",
  "atk-s0517a2:1151_8": "vuttaṁ. Atha vā panātiādīhi khandhaparinibbānapaccavekkhaṇañāṇaṁ niddisati. Anupādisesāya",
  "atk-s0517a2:1151_9": "nibbānadhātuyāti duvidhā hi nibbānadhātu saupādisesā ca anupādisesā ca. Tattha upādīyate",
  "atk-s0517a2:1151_10": "“ahaṁ mamā”ti bhusaṁ gaṇhīyatīti upādi, khandhapañcakassetaṁ adhivacanaṁ. Upādiyeva",
  "atk-s0517a2:1151_11": "seso avasiṭṭhoti upādiseso, saha upādisesena vattatīti saupādisesā. Natthettha upādisesoti",
  "atk-s0517a2:1151_12": "anupādisesā. Saupādisesā paṭhamaṁ vuttā. Ayaṁ pana anupādisesā. Tāya anupādisesāya",
  "atk-s0517a2:1151_13": "nibbānadhātuyā. Cakkhupavattanti cakkhupavatti cakkhusamudācāro. Pariyādiyatīti khepīyati",
  "atk-s0517a2:1151_14": "maddīyatīti. Esa nayo sesesu.",
  "atk-s0517a2:1152": "Parinibbānañāṇaniddesavaṇṇanā niṭṭhitā.",
  "atk-s0517a2:1153": "36. Samasīsaṭṭhañāṇaniddesavaṇṇanā",
  "atk-s0517a2:1154_0": "87. Samasīsaṭṭhañāṇaniddese pañcakkhandhātiādīhi dasahi rāsīhi sabbadhammasaṅgaho",
  "atk-s0517a2:1154_1": "veditabbo. Na hi ekekassa vasena āyatanadhāturāsivajjehi sesehi aṭṭhahi rāsīhi visuṁ",
  "atk-s0517a2:1154_2": "visuṁ sabbadhammo saṅgayhatīti. Yasmā pana lokuttaradhammā hetusamucchedena samucchinditabbā",
  "atk-s0517a2:1154_3": "na honti, tasmā sabbadhammasaddena saṅgahitāpi lokuttaradhammā samucchedavasena sambhavato",
  "atk-s0517a2:1154_4": "idha na gahetabbā, hetusamucchedena samucchinditabbā eva tebhūmakadhammā gahetabbā.",
  "atk-s0517a2:1154_5": "Sammā samucchindatīti yathāyogaṁ vikkhambhanatadaṅgasamucchedapahānavasena pariyuṭṭhānaṁ",
  "atk-s0517a2:1154_6": "anusayañca nirodhento sammā samucchindati. Evaṁ puggalādhiṭṭhānāya desanāya sammā",
  "atk-s0517a2:1154_7": "samucchedo niddiṭṭho. Nirodhetīti anuppādanirodhena nirodheti. Iminā samucchedattho",
  "atk-s0517a2:1154_8": "vutto. Na upaṭṭhātīti evaṁ nirodhe kate so so dhammo puna na upatiṭṭhati, na uppajjatīti",
  "atk-s0517a2:1154_9": "attho. Iminā nirodhattho vutto. Evaṁ anupaṭṭhahanadhammavasena anupaṭṭhānabhāvo niddiṭṭho.",
  "atk-s0517a2:1154_10": "Samanti kāmacchandādīnaṁ samitattā samaṁ. Tāni pana nekkhammādīni satta, rūpārūpajjhānāni",
  "atk-s0517a2:1154_11": "aṭṭha, mahāvipassanā aṭṭhārasa, ariyamaggā cattāroti sattatiṁsa honti.",
  "atk-s0517a2:1155_0": "Terasa sīsāni sīsabhūtānaṁ sabbesaṁ saṅgahavasena vuttāni. Idha pana saddhādīni aṭṭheva",
  "atk-s0517a2:1155_1": "sīsāni yujjanti. Na hi arahato taṇhādīni pañca sīsāni santi. Palibodhasīsanti palibundhanaṁ",
  "atk-s0517a2:1155_2": "palibodho, nibbānamaggāvaraṇanti attho. Sīsanti padhānaṁ, adhikanti attho. Palibodhoyeva",
  "atk-s0517a2:1155_3": "sīsaṁ, taṁsampayuttādisabbapalibodhesu vā sīsanti palibodhasīsaṁ. Esa nayo sesesu.",
  "atk-s0517a2:1155_4": "Visesato pana vinibandhananti unnativasena saṁsāre bandhanaṁ. Parāmāsoti abhiniveso.",
  "atk-s0517a2:1155_5": "Vikkhepoti vippakiṇṇatā. Kilesoti kilissanaṁ. Adhimokkhoti adhimuccanaṁ. Paggahoti",
  "atk-s0517a2:1155_6": "ussāhanaṁ. Upaṭṭhānanti apilāpanaṁ. Avikkhepoti avippakiṇṇatā. Dassananti yathāsabhāvapaṭivedho.",
  "atk-s0517a2:1155_7": "Pavattanti upādinnakkhandhapavattaṁ. Gocaroti ārammaṇaṁ. Imesu dvādasasupi vāresu",
  "atk-s0517a2:1155_8": "padhānaṭṭho sīsaṭṭho. Vimokkhoti vikkhambhanatadaṅgasamucchedapaṭippassaddhinissaraṇavimuttīsu",
  "atk-s0517a2:1155_9": "pañcasu nissaraṇavimutti nibbānaṁ. Saṅkhārasīsanti sabbasaṅkhatasaṅkhārānaṁ sīsaṁ,",
  "atk-s0517a2:1155_10": "koṭi avasānanti attho. Etena anupādisesaparinibbānaṁ vuttaṁ. Saṅkhārābhāvamattavasena",
  "atk-s0517a2:1155_11": "vā khandhaparinibbānameva vuttaṁ hoti. Nekkhammādikaṁ samañca saddhādikaṁ sīsañca,",
  "atk-s0517a2:1155_12": "samasīsaṁ vā assa atthīti samasīsīti. Atha vā terasannaṁ sīsānaṁ taṇhādīni pañca",
  "atk-s0517a2:1155_13": "sīsāni samudayasaccaṁ, saddhādīni pañca maggasaccaṁ, pavattasīsaṁ jīvitindriyaṁ dukkhasaccaṁ,",
  "atk-s0517a2:1155_14": "gocarasīsañca saṅkhārasīsañca nirodhasaccanti imesaṁ catunnaṁ ariyasaccānaṁ ekasmiṁ",
  "atk-s0517a2:1155_15": "roge vā ekasmiṁ iriyāpathe vā ekasmiṁ sabhāgajīvitindriye vā abhisamayo ca anupādisesaparinibbānañca",
  "atk-s0517a2:1155_16": "yassa hoti, so pubbe vuttasamānañca imesañca sīsānaṁ atthitāya samasīsīti vuccati.",
  "atk-s0517a2:1156": "Samasīsaṭṭhañāṇaniddesavaṇṇanā niṭṭhitā.",
  "atk-s0517a2:1157": "37. Sallekhaṭṭhañāṇaniddesavaṇṇanā",
  "atk-s0517a2:1158_0": "88. Sallekhaṭṭhañāṇaniddese rāgo puthūti rāgo visuṁ, lokuttarehi asammissoti attho.",
  "atk-s0517a2:1158_1": "Esa nayo sesesu. Rāgoti rañjanaṭṭhena. Dosoti dussanaṭṭhena. Mohoti muyhanaṭṭhena.",
  "atk-s0517a2:1158_2": "Rañjanalakkhaṇo rāgo, dussanalakkhaṇo doso, muyhanalakkhaṇo mohoti ime tayo sīsakilese",
  "atk-s0517a2:1158_3": "vatvā idāni pabhedato dassento kodhotiādimāha. Tattha kujjhanalakkhaṇo kodhoti idha",
  "atk-s0517a2:1158_4": "sattavatthuko adhippeto. Upanandhanalakkhaṇo upanāho, daḷhabhāvappatto kodhoyeva.",
  "atk-s0517a2:1158_5": "Paraguṇamakkhanalakkhaṇo makkho, paraguṇapuñchananti attho. Yugaggāhalakkhaṇo paḷāso,",
  "atk-s0517a2:1158_6": "yugaggāhavasena paraguṇadassananti attho. Parasampattikhīyanalakkhaṇā issā, usūyanāti",
  "atk-s0517a2:1158_7": "attho. Attasampattinigūhanalakkhaṇaṁ macchariyaṁ, “mayhaṁ acchariyaṁ mā parassa hotū”ti",
  "atk-s0517a2:1158_8": "attho. Attanā katapāpapaṭicchādanalakkhaṇā māyā, paṭicchādanaṭṭhena māyā viyāti attho.",
  "atk-s0517a2:1158_9": "Attano avijjamānaguṇappakāsanalakkhaṇaṁ sāṭheyyaṁ, saṭhabhāvoti attho. Cittassa uddhumātabhāvalakkhaṇo",
  "atk-s0517a2:1158_10": "thambho, thaddhabhāvoti attho. Karaṇuttariyalakkhaṇo sārambho. Unnatilakkhaṇo māno.",
  "atk-s0517a2:1158_11": "Abbhunnatilakkhaṇo atimāno. Mattabhāvalakkhaṇo mado. Pañcasu kāmaguṇesu cittavosaggalakkhaṇo pamādo.",
  "atk-s0517a2:1159_0": "Evaṁ visuṁ visuṁ kilesavasena puthū dassetvā vuttakilese ca avutte ca aññe sabbasaṅgāhikavasena",
  "atk-s0517a2:1159_1": "dassetuṁ sabbe kilesātiādimāha. Tattha diṭṭhadhammasamparāyesu satte kilesenti upatāpenti",
  "atk-s0517a2:1159_2": "vibādhentīti kilesā. Akusalakammapathasaṅgahitā ca asaṅgahitā ca. Duṭṭhu caritā,",
  "atk-s0517a2:1159_3": "duṭṭhā vā caritāti duccaritā. Te pana kāyaduccaritaṁ vacīduccaritaṁ manoduccaritanti",
  "atk-s0517a2:1159_4": "tippakārā. Vipākaṁ abhisaṅkharontīti abhisaṅkhārā. Tepi puññābhisaṅkhāro apuññābhisaṅkhāro",
  "atk-s0517a2:1159_5": "āneñjābhisaṅkhāroti tippakārā. Vipākavasena bhavaṁ gacchantītibhavagāmino, bhavagāmino",
  "atk-s0517a2:1159_6": "kammā bhavagāmikammā. Iminā abhisaṅkhārabhāvepi sati avedanīyāni kammāni paṭikkhittāni",
  "atk-s0517a2:1159_7": "hontīti ayaṁ viseso. “Duccaritā”ti ca “kammā”ti ca liṅgavipallāso kato. Nānattekattanti",
  "atk-s0517a2:1159_8": "ettha uddese ekattasaddassa abhāvepi nānattekattānaṁ aññamaññāpekkhattā ekattampi",
  "atk-s0517a2:1159_9": "niddisitukāmena “nānattekatta”nti uddeso kato. Nānattasallekhake ekatte dassite sallekhañāṇaṁ",
  "atk-s0517a2:1159_10": "sukhena dassīyatīti. Nānattanti anavaṭṭhitattā saparipphandattā ca nānāsabhāvo. Ekattanti",
  "atk-s0517a2:1159_11": "avaṭṭhitattā aparipphandattā ca ekasabhāvo.",
  "atk-s0517a2:1160_0": "Caraṇatejoti caranti tena agataṁ disaṁ nibbānaṁ gacchantīti caraṇaṁ. Kiṁ taṁ? Sīlaṁ.",
  "atk-s0517a2:1160_1": "Tadeva paṭipakkhatāpanaṭṭhena tejo. Guṇatejoti sīlena laddhapatiṭṭho samādhitejo.",
  "atk-s0517a2:1160_2": "Paññātejoti samādhinā laddhapatiṭṭho vipassanātejo. Puññatejoti vipassanāhi laddhapatiṭṭho",
  "atk-s0517a2:1160_3": "ariyamaggakusalatejo. Dhammatejoti catunnaṁ tejānaṁ patiṭṭhābhūto buddhavacanatejo.",
  "atk-s0517a2:1160_4": "Caraṇatejena tejitattāti sīlatejena tikhiṇīkatattā. Dussīlyatejanti dussīlabhāvasaṅkhātaṁ",
  "atk-s0517a2:1160_5": "tejaṁ. Tampi hi santānaṁ tāpanato tejo nāma. Pariyādiyatīti khepeti. Aguṇatejanti",
  "atk-s0517a2:1160_6": "samādhissa paṭipakkhaṁ vikkhepatejaṁ. Duppaññatejanti vipassanāñāṇapaṭipakkhaṁ mohatejaṁ.",
  "atk-s0517a2:1160_7": "Apuññatejanti taṁtaṁmaggavajjhakilesappahānena kilesasahāyaṁ akusalakammatejaṁ. Na",
  "atk-s0517a2:1160_8": "kevalañhetaṁ apuññameva khepeti, “atthi, bhikkhave, kammaṁ akaṇhaṁ asukkaṁ akaṇhaasukkavipākaṁ",
  "atk-s0517a2:1160_9": "kammaṁ kammakkhayāya saṁvattatī”ti vacanato kusalakammampi khepetiyeva. Puññatejapaṭipakkhavasena",
  "atk-s0517a2:1160_10": "apuññatejameva vuttaṁ. Adhammatejanti nānātitthiyānaṁ samayavacanatejaṁ. Imassa ñāṇassa",
  "atk-s0517a2:1160_11": "uddesavaṇṇanāyaṁ vutte dutiye atthavikappe rāgādayo ekūnavīsati puthu dussīlyatejā",
  "atk-s0517a2:1160_12": "honti. “Abhisaṅkhārā, bhavagāmikammā”ti ettha apuññābhisaṅkhārā akusalakammañca apuññatejā",
  "atk-s0517a2:1160_13": "honti, āneñjābhisaṅkhārāni lokiyakusalakammāni puññatejeneva khepanīyato apuññatejapakkhikāva",
  "atk-s0517a2:1160_14": "honti. Kāmacchandādayo pañcadasa nānattā aguṇatejā honti, niccasaññādayo aṭṭhārasa",
  "atk-s0517a2:1160_15": "nānattā duppaññatejā honti, catumaggavajjhā cattāro nānattā apuññatejā honti. Sotāpattimaggavajjhanānattena",
  "atk-s0517a2:1160_16": "adhammatejo saṅgahetabbo.",
  "atk-s0517a2:1161_0": "Niddese sallekhapaṭipakkhena asallekhena sallekhaṁ dassetukāmena asallekhapubbako",
  "atk-s0517a2:1161_1": "sallekho niddiṭṭho. Nekkhammādayo sattatiṁsa ekattadhammāva paccanīkānaṁ sallikhanato",
  "atk-s0517a2:1161_2": "“sallekho”ti vuttā. Tasmiṁ nekkhammādike sattatiṁsapabhede sallekhe ñāṇaṁ sallekhaṭṭhe ñāṇanti.",
  "atk-s0517a2:1162": "Sallekhaṭṭhañāṇaniddesavaṇṇanā niṭṭhitā.",
  "atk-s0517a2:1163": "38. Vīriyārambhañāṇaniddesavaṇṇanā",
  "atk-s0517a2:1164_0": "89. Vīriyārambhañāṇaniddese anuppannānanti ekasmiṁ attabhāve, ekasmiṁ vā ārammaṇe",
  "atk-s0517a2:1164_1": "anibbattānaṁ. Anamatagge hi saṁsāre anuppannā akusalā nāma natthi, kusalā pana atthi.",
  "atk-s0517a2:1164_2": "Pāpakānanti lāmakānaṁ. Akusalānaṁ dhammānanti akosallasambhūtānaṁ dhammānaṁ. Anuppādāyāti",
  "atk-s0517a2:1164_3": "na uppādanatthāya. Uppannānanti imasmiṁ attabhāve nibbattānaṁ. Pahānāyāti pajahanatthāya.",
  "atk-s0517a2:1164_4": "Anuppannānaṁ kusalānaṁ dhammānanti imasmiṁ attabhāve anibbattapubbānaṁ kosallasambhūtānaṁ",
  "atk-s0517a2:1164_5": "dhammānaṁ. Uppādāyāti uppādanatthāya. Uppannānanti imasmiṁ attabhāve nibbattānaṁ.",
  "atk-s0517a2:1164_6": "Ṭhitiyāti ṭhitatthāya. Asammosāyāti avināsatthāya. Bhiyyobhāvāyāti punappunabhāvāya.",
  "atk-s0517a2:1164_7": "Vepullāyāti vipulabhāvāya. Bhāvanāyāti vaḍḍhiyā. Pāripūriyāti paripūraṇatthāya.",
  "atk-s0517a2:1165_0": "Idāni akusalesu kāmacchandaṁ, kusalesu nekkhammaṁ visesetvā dassetuṁ anuppannassa",
  "atk-s0517a2:1165_1": "kāmacchandassātiādimāha. Tattha kāmacchandoti samādhipaṭipakkho kāmarāgo. Nekkhammanti",
  "atk-s0517a2:1165_2": "paṭhamajjhānasamādhi, paṭhamajjhānaṁ vā, sabbe eva vā kusalā dhammā nekkhammaṁ.",
  "atk-s0517a2:1166_0": "Idāni sabbakilesānaṁ sabbakilesapaṭipakkhassa arahattamaggassa ca vasena yojetvā",
  "atk-s0517a2:1166_1": "dassetuṁ anuppannānaṁ sabbakilesānantiādimāha. Tattha uppannassa arahattamaggassa",
  "atk-s0517a2:1166_2": "ṭhitiyātiādīsu uppādakkhaṇe uppannassa arahattamaggassa ṭhitikkhaṇabhaṅgakkhaṇavasena",
  "atk-s0517a2:1166_3": "“ṭhitiyā”tiādiyojanā veditabbā. Vibhaṅgaṭṭhakathāyampi “yā cassa pavatti, ayameva",
  "atk-s0517a2:1166_4": "ṭhiti nāmā”ti vuttaṁ. Keci pana “arahattamaggassa pubbabhāgamaggo daṭṭhabbo”ti vadanti.",
  "atk-s0517a2:1167": "Vīriyārambhañāṇaniddesavaṇṇanā niṭṭhitā.",
  "atk-s0517a2:1168": "39. Atthasandassanañāṇaniddesavaṇṇanā",
  "atk-s0517a2:1169_0": "90. Atthasandassanañāṇaniddese pañcakkhandhātiādīni vuttatthāneva. Pakāsetīti pākaṭaṁ",
  "atk-s0517a2:1169_1": "karoti, sotūnaṁ ñāṇacakkhunā dassanaṁ sampādetīti attho. Nānādhammāti lokiyalokuttarā",
  "atk-s0517a2:1169_2": "sabbadhammā vuttā. Kasmā pakāsanāniddese lokiyā eva vuttāti ce? Aniccādivasena pakāsanāya",
  "atk-s0517a2:1169_3": "āraddhattā. Lokuttarānañca asammasanūpagattā lokuttarā na vuttā. Nānādhammaniddesena",
  "atk-s0517a2:1169_4": "pana atthasandassananiddesena ca tesaṁ saṅgahitattā yathā te pakāsetabbā, tathā pakāsanā",
  "atk-s0517a2:1169_5": "pakāsanāyeva. Pajahantoti sotāraṁ pajahāpentoti attho. Sandassetīti sotūnaṁ sammā",
  "atk-s0517a2:1169_6": "dasseti. Keci pana “kāmacchandassa pahīnattā nekkhammatthaṁ sandassetī”tiādinā nayena",
  "atk-s0517a2:1169_7": "paṭhanti. Tesaṁ ujukameva sotūnaṁ dosappahāne guṇapaṭilābhe ca kate sikhāppattaṁ",
  "atk-s0517a2:1169_8": "desanāñāṇaṁ hotīti dassanatthaṁ ayaṁ nayo vuttoti veditabbo.",
  "atk-s0517a2:1170": "Atthasandassanañāṇaniddesavaṇṇanā niṭṭhitā.",
  "atk-s0517a2:1171": "40. Dassanavisuddhiñāṇaniddesavaṇṇanā",
  "atk-s0517a2:1172_0": "91. Dassanavisuddhiñāṇaniddese sabbe dhammā ekasaṅgahitāti sabbe saṅkhatāsaṅkhatā",
  "atk-s0517a2:1172_1": "dhammā ekena saṅgahitā paricchinnā. Tathaṭṭhenāti bhūtaṭṭhena, attano attano sabhāvavasena",
  "atk-s0517a2:1172_2": "vijjamānatthenāti attho. Anattaṭṭhenāti kārakavedakasaṅkhātena attanā rahitaṭṭhena.",
  "atk-s0517a2:1172_3": "Saccaṭṭhenāti avisaṁvādakaṭṭhena, attano sabhāvaññathattābhāvenāti attho. Paṭivedhaṭṭhenāti",
  "atk-s0517a2:1172_4": "sabhāvato ñāṇena paṭivijjhitabbaṭṭhena. Idha lokuttarañāṇena asammohato ārammaṇato",
  "atk-s0517a2:1172_5": "ca paṭivedho veditabbo. Abhijānanaṭṭhenāti lokikena ñāṇena ārammaṇato, lokuttarena",
  "atk-s0517a2:1172_6": "ñāṇena asammohato ārammaṇato ca tesaṁ tesaṁ dhammānaṁ sabhāvato abhijānitabbaṭṭhena.",
  "atk-s0517a2:1172_7": "“Sabbaṁ, bhikkhave, abhiññeyya”nti hi vuttaṁ. Parijānanaṭṭhenāti vuttanayeneva lokiyalokuttarehi",
  "atk-s0517a2:1172_8": "ñāṇehi sabhāvato abhiññātānaṁ dhammānaṁ aniccādito niyyānādito ca paricchinditvā",
  "atk-s0517a2:1172_9": "jānitabbaṭṭhena. “Sabbaṁ, bhikkhave, pariññeyya”nti hi vuttaṁ. Dhammaṭṭhenāti sabhāvadhāraṇādinā",
  "atk-s0517a2:1172_10": "dhammaṭṭhena. Dhātuṭṭhenāti nijjīvatādinā dhātuṭṭhena. Ñātaṭṭhenāti lokiyalokuttarehi",
  "atk-s0517a2:1172_11": "ñāṇehi ñātuṁ sakkuṇeyyaṭṭhena. Yathā daṭṭhuṁ sakkuṇeyyādinā atthena “diṭṭhaṁ sutaṁ",
  "atk-s0517a2:1172_12": "mutaṁ viññātaṁ rūpa”nti vuttaṁ, evamidhāpi ñātuṁ sakkuṇeyyaṭṭho ñātaṭṭhoti veditabbo.",
  "atk-s0517a2:1172_13": "Sacchikiriyaṭṭhenāti ārammaṇato paccakkhakātabbaṭṭhena. Phusanaṭṭhenāti paccakkhakatassa",
  "atk-s0517a2:1172_14": "ārammaṇato punappunaṁ phusitabbaṭṭhena. Abhisamayaṭṭhenāti lokikena ñāṇena abhisamāgantabbaṭṭhena.",
  "atk-s0517a2:1172_15": "Kiñcāpi hi “tathaṭṭhe paññā saccavivaṭṭe ñāṇaṁ, abhiññāpaññā ñātaṭṭhe ñāṇaṁ, sacchikiriyāpaññā",
  "atk-s0517a2:1172_16": "phassanaṭṭhe ñāṇa”nti ekekameva ñāṇaṁ vuttaṁ. Aṭṭhakathāyañca –",
  "atk-s0517a2:1173": "“Samavāye khaṇe kāle, samūhe hetudiṭṭhisu;",
  "atk-s0517a2:1174": "Paṭilābhe pahāne ca, paṭivedhe ca dissatī”ti. –",
  "atk-s0517a2:1175": "Gāthāvaṇṇanāyaṁ abhisamayasaddassa paṭivedhattho vutto, idha pana yathāvuttena atthena tesaṁ nānattaṁ veditabbaṁ. Aṭṭhakathāyameva hi so lokiyañāṇavasena dhammābhisamayo vuttoti.",
  "atk-s0517a2:1176_0": "Kāmacchando nānattanti vikkhepasabbhāvato nānārammaṇattā ca nānāsabhāvoti attho.",
  "atk-s0517a2:1176_1": "Evaṁ sabbakilesā veditabbā. Nekkhammaṁ ekattanti cittekaggatāsabbhāvato nānārammaṇavikkhepābhāvato",
  "atk-s0517a2:1176_2": "ca ekasabhāvanti attho. Evaṁ sabbakusalā veditabbā. Idha peyyālena saṁkhittānaṁ byāpādādīnaṁ",
  "atk-s0517a2:1176_3": "akusalānaṁ yathāvuttena atthena nānattaṁ veditabbaṁ. Vitakkavicārādīnaṁ pana heṭṭhimānaṁ",
  "atk-s0517a2:1176_4": "heṭṭhimānaṁ uparimato uparimato oḷārikaṭṭhena nānattaṁ veditabbaṁ. Yasmā ekasaṅgahitanānattekattānaṁ",
  "atk-s0517a2:1176_5": "paṭivedho maggakkhaṇe saccapaṭivedhena sijjhati, tasmā “paṭivedho”ti padaṁ uddharitvā",
  "atk-s0517a2:1176_6": "saccābhisamayaṁ dassesi.",
  "atk-s0517a2:1177_0": "Pariññā paṭivedhaṁ paṭivijjhatīti pariññābhisamayena abhisameti. Esa nayo sesesu.",
  "atk-s0517a2:1177_1": "Saccābhisamayakālasmiñhi maggañāṇassa ekakkhaṇe pariññā, pahānaṁ, sacchikiriyā, bhāvanāti",
  "atk-s0517a2:1177_2": "cattāri kiccāni honti. Yathā nāvā apubbaṁ acarimaṁ ekakkhaṇe cattāri kiccāni karoti,",
  "atk-s0517a2:1177_3": "orimaṁ tīraṁ pajahati, sotaṁ chindati, bhaṇḍaṁ vahati, pārimaṁ tīraṁ appeti, evameva",
  "atk-s0517a2:1177_4": "maggañāṇaṁ apubbaṁ acarimaṁ ekakkhaṇe cattāri saccāni abhisameti, dukkhaṁ pariññābhisamayena",
  "atk-s0517a2:1177_5": "abhisameti, samudayaṁ pahānābhisamayena abhisameti, maggaṁ bhāvanābhisamayena abhisameti,",
  "atk-s0517a2:1177_6": "nirodhaṁ sacchikiriyābhisamayena abhisameti. Kiṁ vuttaṁ hoti? Nirodhaṁ ārammaṇaṁ",
  "atk-s0517a2:1177_7": "katvā kiccavasena cattāripi saccāni pāpuṇāti passati paṭivijjhatīti. Yathā orimaṁ",
  "atk-s0517a2:1177_8": "tīraṁ pajahati, evaṁ maggañāṇaṁ dukkhaṁ parijānāti. Yathā sotaṁ chindati, evaṁ samudayaṁ",
  "atk-s0517a2:1177_9": "pajahati. Yathā bhaṇḍaṁ vahati, evaṁ sahajātādipaccayatāya maggaṁ bhāveti. Yathā",
  "atk-s0517a2:1177_10": "pārimaṁ tīraṁ appeti, evaṁ pārimatīrabhūtaṁ nirodhaṁ sacchikarotīti evaṁ upamāsaṁsandanaṁ veditabbaṁ.",
  "atk-s0517a2:1178_0": "Dassanaṁvisujjhatīti taṁtaṁmaggavajjhakilesatamappahānena ñāṇadassanaṁ visuddhibhāvaṁ",
  "atk-s0517a2:1178_1": "pāpuṇāti. Dassanaṁ visuddhanti tassa tassa phalassa uppādakkhaṇe tassa tassa maggañāṇassa",
  "atk-s0517a2:1178_2": "kiccasiddhippattito ñāṇadassanaṁ visuddhibhāvaṁ pattaṁ hoti. Sabbadhammānaṁ ekasaṅgahitāya",
  "atk-s0517a2:1178_3": "nānattekattapaṭivedhapaññāya maggaphalañāṇehi siddhito ante maggaphalañāṇāni vuttāni.",
  "atk-s0517a2:1179": "Dassanavisuddhiñāṇaniddesavaṇṇanā niṭṭhitā.",
  "atk-s0517a2:1180": "41-42. Khantiñāṇapariyogāhaṇañāṇaniddesavaṇṇanā",
  "atk-s0517a2:1181_0": "92-93. Khantiñāṇapariyogāhaṇañāṇaniddesesu rūpaṁ aniccato viditanti aniccānupassanāya",
  "atk-s0517a2:1181_1": "aniccanti ñātaṁ. Rūpaṁ dukkhato viditanti dukkhānupassanāya dukkhanti ñātaṁ. Rūpaṁ",
  "atk-s0517a2:1181_2": "anattato viditanti anattānupassanāya anattāti ñātaṁ. Yaṁ yaṁ viditaṁ, taṁ taṁ khamatīti",
  "atk-s0517a2:1181_3": "yaṁ yaṁ rūpaṁ aniccādito viditaṁ, taṁ taṁ rūpaṁ aniccādito khamati ruccati. “Rūpaṁ",
  "atk-s0517a2:1181_4": "aniccato viditaṁ, yaṁ yaṁ viditaṁ, taṁ taṁ khamatī”ti visuṁ visuñca katvā kesuci",
  "atk-s0517a2:1181_5": "potthakesu likhitaṁ. “Vedanā saññā saṅkhārā aniccato viditā”tiādinā liṅgavacanāni",
  "atk-s0517a2:1181_6": "parivattetvā yojetabbāni. Phusatīti vipassanāñāṇaphusanena phusati pharati. Pariyogahatīti",
  "atk-s0517a2:1181_7": "vipassanāñāṇena pavisati. Pariyogāhatītipi pāṭho.",
  "atk-s0517a2:1182": "Khantiñāṇapariyogāhaṇañāṇaniddesavaṇṇanā niṭṭhitā.",
  "atk-s0517a2:1183": "43. Padesavihārañāṇaniddesavaṇṇanā",
  "atk-s0517a2:1184_0": "94. Padesavihārañāṇaniddese yenākārena mātikāya uddiṭṭho padeso paccavekkhitabbo,",
  "atk-s0517a2:1184_1": "taṁ dassento micchādiṭṭhipaccayāpi vedayitantiādimāha. Tattha micchādiṭṭhipaccayāti",
  "atk-s0517a2:1184_2": "diṭṭhisampayuttavedanāpi vaṭṭati diṭṭhiṁ upanissayaṁ katvā uppannā kusalākusalavedanāpi",
  "atk-s0517a2:1184_3": "vipākavedanāpi. Tattha micchādiṭṭhisampayuttā akusalāva hoti, diṭṭhiṁ pana upanissāya",
  "atk-s0517a2:1184_4": "kusalāpi uppajjanti akusalāpi. Micchādiṭṭhikā hi diṭṭhiṁ upanissāya pakkhadivasesu",
  "atk-s0517a2:1184_5": "yāgubhattādīni denti, andhakuṭṭhiādīnaṁ vattaṁ paṭṭhapenti, catumahāpathe sālaṁ karonti,",
  "atk-s0517a2:1184_6": "pokkharaṇiṁ khaṇāpenti, pupphārāmaṁ phalārāmaṁ ropenti, nadīviduggesu setuṁ attharanti,",
  "atk-s0517a2:1184_7": "visamaṁ samaṁ karonti. Iti tesaṁ kusalā vedanā uppajjati. Micchādiṭṭhiṁ pana nissāya",
  "atk-s0517a2:1184_8": "sammādiṭṭhike akkosanti paribhāsanti vadhabandhādīni karonti, pāṇaṁ vadhitvā devatānaṁ",
  "atk-s0517a2:1184_9": "upaharanti. Iti nesaṁ akusalā vedanā uppajjati. Vipākavedanā pana bhavantaragatānaṁ",
  "atk-s0517a2:1184_10": "hoti. Sā pana micchādiṭṭhi sahajātāya vedanāya sahajātaaññamaññanissayasampayuttaatthiavigatapaccayehi",
  "atk-s0517a2:1184_11": "paccayo hoti, samanantaraniruddhā micchādiṭṭhi paccuppannamicchādiṭṭhisampayuttāya",
  "atk-s0517a2:1184_12": "vedanāya anantarasamanantarūpanissayaāsevananatthivigatapaccayehi paccayo hoti, micchādiṭṭhiṁ",
  "atk-s0517a2:1184_13": "garuṁ katvā abhinandantassa lobhasahagatavedanāya ārammaṇaārammaṇādhipatiārammaṇūpanissayapaccayehi",
  "atk-s0517a2:1184_14": "paccayo hoti, sabbākusalehi micchādiṭṭhiṁ ārammaṇamattaṁ karontassa sabbākusalavedanāya",
  "atk-s0517a2:1184_15": "micchādiṭṭhiṁ paccavekkhantassa vipassantassa kusalābyākatavedanāya ārammaṇapaccayena",
  "atk-s0517a2:1184_16": "paccayo hoti, micchādiṭṭhipaccayena uppajjamānānaṁ kusalākusalavedanānaṁ bhavantare",
  "atk-s0517a2:1184_17": "vipākavedanānañca upanissayapaccayena paccayo hoti.",
  "atk-s0517a2:1185_0": "Micchādiṭṭhivūpasamapaccayāti micchādiṭṭhivūpasamo nāma sammādiṭṭhi, tasmā yaṁ sammādiṭṭhipaccayā",
  "atk-s0517a2:1185_1": "vedayitaṁ vuttaṁ, tadeva “micchādiṭṭhivūpasamapaccayā”ti veditabbaṁ. Keci pana “micchādiṭṭhivūpasamo",
  "atk-s0517a2:1185_2": "nāma vipassanākkhaṇe sotāpattimaggakkhaṇe cā”ti vadanti.",
  "atk-s0517a2:1186_0": "Sammādiṭṭhipaccayāpi vedayitanti etthāpi sammādiṭṭhisampayuttavedanāpi vaṭṭati sammādiṭṭhiṁ",
  "atk-s0517a2:1186_1": "upanissayaṁ katvā uppannā kusalākusalavedanāpi vipākavedanāpi. Tattha sammādiṭṭhisampayuttā",
  "atk-s0517a2:1186_2": "kusalāva hoti, sammādiṭṭhiṁ pana upanissāya buddhapūjā dīpamālāropanaṁ mahādhammassavanaṁ",
  "atk-s0517a2:1186_3": "appatiṭṭhite disābhāge cetiyapatiṭṭhāpananti evamādīni puññāni karonti. Iti nesaṁ",
  "atk-s0517a2:1186_4": "kusalā vedanā uppajjati. Sammādiṭṭhimeva nissāya micchādiṭṭhike akkosanti paribhāsanti,",
  "atk-s0517a2:1186_5": "attānaṁ ukkaṁsanti, paraṁ vambhenti. Iti nesaṁ akusalā vedanā uppajjati. Vipākavedanā",
  "atk-s0517a2:1186_6": "pana bhavantaragatānaṁyeva hoti. Sā pana sammādiṭṭhi sahajātāya samanantaraniruddhāya",
  "atk-s0517a2:1186_7": "paccuppannāya vedanāya micchādiṭṭhiyā vuttapaccayeheva paccayo hoti, lokikasammādiṭṭhi",
  "atk-s0517a2:1186_8": "paccavekkhaṇasampayuttāya vipassanāsampayuttāya nikantisampayuttāya ca vedanāya ārammaṇapaccayena",
  "atk-s0517a2:1186_9": "paccayo hoti, micchādiṭṭhiyā vuttanayeneva upanissayapaccayena paccayo hoti, maggaphalasammādiṭṭhi",
  "atk-s0517a2:1186_10": "paccavekkhaṇasampayuttāya vedanāya ārammaṇaārammaṇādhipatiārammaṇūpanissayapaccayavasena paccayo hoti.",
  "atk-s0517a2:1187_0": "Sammādiṭṭhivūpasamapaccayāpivedayitanti sammādiṭṭhivūpasamo nāma micchādiṭṭhi, tasmā",
  "atk-s0517a2:1187_1": "yaṁ micchādiṭṭhipaccayā vedayitaṁ vuttaṁ, tadeva “sammādiṭṭhivūpasamapaccayā”ti veditabbaṁ.",
  "atk-s0517a2:1187_2": "Micchāsaṅkappapaccayā micchāsaṅkappavūpasamapaccayātiādīsupi eseva nayo. Yassa yassa",
  "atk-s0517a2:1187_3": "hi “vūpasamapaccayā”ti vuccati, tassa tassa paṭipakkhadhammapaccayāva taṁ taṁ vedayitaṁ",
  "atk-s0517a2:1187_4": "adhippetaṁ. Micchāñāṇādīsu pana micchāñāṇaṁ nāma pāpakiriyāsu upāyacintā. Atha vā",
  "atk-s0517a2:1187_5": "micchāñāṇaṁ micchāpaccavekkhaṇañāṇaṁ. Sammāñāṇaṁ nāma vipassanāsammādiṭṭhiṁ lokuttarasammādiṭṭhiñca",
  "atk-s0517a2:1187_6": "ṭhapetvā avasesakusalābyākataṁ ñāṇaṁ. Micchāvimutti nāma pāpādhimuttitā. Atha vā",
  "atk-s0517a2:1187_7": "ayāthāvavimutti aniyyānikavimutti avimuttasseva sato vimuttisaññīti. Sammāvimutti",
  "atk-s0517a2:1187_8": "nāma kalyāṇādhimuttitā phalavimutti ca. Sammādiṭṭhiādayo heṭṭhā vuttatthāyeva.",
  "atk-s0517a2:1188_0": "Chandapaccayāpītiādīsu pana chando nāma lobho, chandapaccayā aṭṭhalobhasahagatacittasampayuttavedanā",
  "atk-s0517a2:1188_1": "veditabbā. Chandavūpasamapaccayā paṭhamajjhānavedanāva. Vitakkapaccayā paṭhamajjhānavedanā.",
  "atk-s0517a2:1188_2": "Vitakkavūpasamapaccayā dutiyajjhānavedanā. Saññāpaccayā ṭhapetvā paṭhamajjhānaṁ sesā",
  "atk-s0517a2:1188_3": "cha samāpattivedanā. Saññāvūpasamapaccayā nevasaññānāsaññāyatanavedanā.",
  "atk-s0517a2:1189_0": "Chando ca avūpasanto hotītiādīsu sace chandavitakkasaññā avūpasantā hontīti attho.",
  "atk-s0517a2:1189_1": "Tappaccayāti so chandavitakkasaññānaṁ avūpasamo eva paccayo tappaccayo, tasmā tappaccayā.",
  "atk-s0517a2:1189_2": "Chandavitakkasaññāavūpasamapaccayā vedanā hotīti attho. Sā aṭṭhalobhasahagatacittasampayuttavedanā",
  "atk-s0517a2:1189_3": "hoti. Sace chando vūpasanto vitakkasaññā avūpasantā. Tappaccayāti so chandassa vūpasamo",
  "atk-s0517a2:1189_4": "vitakkasaññānaṁ avūpasamo eva paccayo tappaccayo, tasmā tappaccayā. Sā paṭhamajjhānavedanāva.",
  "atk-s0517a2:1189_5": "Sace chandavitakkā vūpasantā saññā avūpasantā. Tappaccayāti so chandavitakkānaṁ vūpasamo",
  "atk-s0517a2:1189_6": "saññāya avūpasamo eva paccayo tappaccayo, tasmā tappaccayā. Sā dutiyajjhānavedanāva.",
  "atk-s0517a2:1189_7": "Sace chandavitakkasaññā vūpasantā. Tappaccayāti so chandavitakkasaññānaṁ vūpasamo",
  "atk-s0517a2:1189_8": "eva paccayo tappaccayo, tasmā tappaccayā. Sā nevasaññānāsaññāyatanavedanāva. Keci",
  "atk-s0517a2:1189_9": "pana “chando nāma appanaṁ pāpuṇissāmīti pubbabhāge dhammacchando, appanāppattassa",
  "atk-s0517a2:1189_10": "so chando vūpasanto hoti. Paṭhamajjhāne vitakko hoti, dutiyajjhānappattassa vitakko",
  "atk-s0517a2:1189_11": "vūpasanto hoti. Sattasu samāpattīsu saññā hoti, nevasaññānāsaññāyatanaṁ samāpannassa",
  "atk-s0517a2:1189_12": "ca nirodhaṁ samāpannassa ca saññā vūpasantā hotī”ti evaṁ vaṇṇayanti. Idha pana nirodhasamāpatti",
  "atk-s0517a2:1189_13": "na yujjati. Appattassapattiyāti arahattaphalassa pattatthāya. Atthi āyavanti atthi",
  "atk-s0517a2:1189_14": "vīriyaṁ. Āyāvantipi pāṭho. Tasmimpi ṭhāne anuppatteti tassa vīriyārambhassa vasena",
  "atk-s0517a2:1189_15": "tasmiṁ arahattaphalassa kāraṇe ariyamagge anuppatte. Tappaccayāpi vedayitanti arahattassa",
  "atk-s0517a2:1189_16": "ṭhānapaccayā vedayitaṁ. Etena catumaggasahajātā nibbattitalokuttaravedanā gahitā.",
  "atk-s0517a2:1189_17": "Keci pana “āyavanti paṭipatti. Tasmimpi ṭhāne anuppatteti tassā bhūmiyā pattiyā”ti vaṇṇayanti.",
  "atk-s0517a2:1190": "Padesavihārañāṇaniddesavaṇṇanā niṭṭhitā.",
  "atk-s0517a2:1191": "44-49. Vivaṭṭañāṇachakkaniddesavaṇṇanā",
  "atk-s0517a2:1192_0": "95. Vivaṭṭañāṇachakkaniddese nekkhammādhipatattā paññāti nekkhammaṁ adhikaṁ katvā",
  "atk-s0517a2:1192_1": "nekkhammādhikabhāvena pavattā paññā. Kāmacchandato saññāya vivaṭṭatīti nekkhammādhipatikatapaññāsampayuttasaññāya",
  "atk-s0517a2:1192_2": "hetubhūtāya, karaṇabhūtāya vā kāmacchandato vivaṭṭati parāvattati, parammukhī hotīti",
  "atk-s0517a2:1192_3": "attho. Esa nayo sesesu.",
  "atk-s0517a2:1193_0": "96.Kāmacchando nānattanti kāmacchando santavuttitāya abhāvato na ekasabhāvo. Nekkhammaṁ",
  "atk-s0517a2:1193_1": "ekattanti nekkhammaṁ santavuttibhāvato ekasabhāvo. Nekkhammekattaṁ cetayatoti kāmacchande",
  "atk-s0517a2:1193_2": "ādīnavadassanena nekkhammaṁ pavattayato. Kāmacchandato cittaṁ vivaṭṭatīti diṭṭhādīnavato",
  "atk-s0517a2:1193_3": "kāmacchandato nekkhammakkhaṇe cittaṁ vivaṭṭati. Esa nayo sesesu.",
  "atk-s0517a2:1194_0": "97.Kāmacchandaṁ pajahantoti nekkhammapavattikkhaṇe kāmacchandaṁ vikkhambhanappahānena",
  "atk-s0517a2:1194_1": "pajahanto. Nekkhammavasena cittaṁ adhiṭṭhātīti paṭiladdhassa nekkhammassa vasena",
  "atk-s0517a2:1194_2": "taṁsampayuttacittaṁ adhitiṭṭhati adhikaṁ karonto tiṭṭhati, pavattetīti attho. Esa nayo sesesu.",
  "atk-s0517a2:1195_0": "98.Cakkhu suññaṁ attena vāti bālajanaparikappitassa kārakavedakasaṅkhātassa attano",
  "atk-s0517a2:1195_1": "abhāvā cakkhu attena ca suññaṁ. Yañhi yattha na hoti, tena taṁ suññaṁ nāma hoti.",
  "atk-s0517a2:1195_2": "Attaniyena vāti attano abhāveneva attano santakassapi abhāvā attano santakena ca",
  "atk-s0517a2:1195_3": "suññaṁ. Lokassa attāti ca attaniyanti ca ubhayathā gāhasambhavato tadubhayagāhapaṭisedhanatthaṁ",
  "atk-s0517a2:1195_4": "attābhāvo ca attaniyābhāvo ca vutto. Niccena vāti bhaṅgaṁ atikkamitvā tiṭṭhantassa",
  "atk-s0517a2:1195_5": "kassaci abhāvato niccena ca suññaṁ. Dhuvena vāti pavattikkhaṇepi thirassa kassaci",
  "atk-s0517a2:1195_6": "abhāvato dhuvena ca suññaṁ. Sassatena vāti sabbakālepi vijjamānassa kassaci abhāvato",
  "atk-s0517a2:1195_7": "sassatena ca suññaṁ. Avipariṇāmadhammena vāti jarābhaṅgavasena dvidhā aparivattamānapakatikassa",
  "atk-s0517a2:1195_8": "kassaci abhāvato avipariṇāmadhammena ca suññaṁ. Atha vā niccabhāvena ca dhuvabhāvena",
  "atk-s0517a2:1195_9": "ca sassatabhāvena ca avipariṇāmadhammabhāvena ca suññanti attho. Samuccayattho vā-saddo.",
  "atk-s0517a2:1195_10": "Yathābhūtaṁ jānato passatoti iccevaṁ anattānupassanāñāṇena yathāsabhāvena jānantassa",
  "atk-s0517a2:1195_11": "cakkhunā viya ca passantassa. Cakkhābhinivesato ñāṇaṁ vivaṭṭatīti cakkhu attāti vā",
  "atk-s0517a2:1195_12": "attaniyanti vā pavattamānato diṭṭhābhinivesato tadaṅgappahānavasena ñāṇaṁ vivaṭṭati. Esa nayo sesesu.",
  "atk-s0517a2:1196_0": "99.Nekkhammena kāmacchandaṁ vosajjatīti nekkhammalābhī puggalo nekkhammena tappaṭipakkhaṁ",
  "atk-s0517a2:1196_1": "kāmacchandaṁ pariccajati. Vosagge paññāti kāmacchandassa vosaggabhūte nekkhamme taṁsampayuttā",
  "atk-s0517a2:1196_2": "paññā. Esa nayo sesesu. Pīḷanaṭṭhādayo heṭṭhā vuttatthā eva. Parijānanto vivaṭṭatīti",
  "atk-s0517a2:1196_3": "puggalādhiṭṭhānā desanā, maggasamaṅgīpuggalo dukkhassa catubbidhaṁ atthaṁ kiccavasena",
  "atk-s0517a2:1196_4": "parijānanto dubhato vuṭṭhānavasena vivaṭṭati, ñāṇavivaṭṭanepi ñāṇasamaṅgī vivaṭṭatīti vutto.",
  "atk-s0517a2:1197_0": "100.Tathaṭṭhepaññāti etassa puggalasseva tathaṭṭhe vivaṭṭanā paññā. Esa nayo sesesu.",
  "atk-s0517a2:1197_1": "Idāni maggakkhaṇe eva kiccavasena ākāranānattato cha vivaṭṭañāṇāni dassetuṁ saññāvivaṭṭotiādimātikaṁ",
  "atk-s0517a2:1197_2": "ṭhapetvā taṁ atthato vibhajanto sañjānanto vivaṭṭatītiādimāha. Tattha sañjānanto",
  "atk-s0517a2:1197_3": "vivaṭṭatīti saññāvivaṭṭoti yasmā pubbabhāge nekkhammādiṁ adhipatito sañjānanto yogī",
  "atk-s0517a2:1197_4": "pacchā nekkhammasampayuttañāṇena kāmacchandādito vivaṭṭati, tasmā taṁ ñāṇaṁ saññāvivaṭṭo",
  "atk-s0517a2:1197_5": "nāmāti attho. Cetayanto vivaṭṭatīti cetovivaṭṭoti yasmā yogī nekkhammekattādīni cetayanto",
  "atk-s0517a2:1197_6": "sampayuttañāṇena kāmacchandādito vivaṭṭati, tasmā taṁ ñāṇaṁ cetovivaṭṭo nāmāti attho.",
  "atk-s0517a2:1197_7": "Vijānanto vivaṭṭatīti cittavivaṭṭoti yasmā yogī nekkhammādivasena cittādhiṭṭhānena",
  "atk-s0517a2:1197_8": "vijānanto taṁsampayuttañāṇena kāmacchandādito vivaṭṭati, tasmā taṁ ñāṇaṁ cittavivaṭṭo",
  "atk-s0517a2:1197_9": "nāmāti attho. Ñāṇaṁ karonto vivaṭṭatīti ñāṇavivaṭṭoti yasmā yogī chabbidhaṁ ajjhattikāyatanaṁ",
  "atk-s0517a2:1197_10": "anattānupassanāñāṇena suññato viditaṁ karonto teneva ñāṇena diṭṭhābhinivesato vivaṭṭati,",
  "atk-s0517a2:1197_11": "tasmā taṁ ñāṇaṁ ñāṇavivaṭṭo nāmāti attho. Vosajjanto vivaṭṭatīti vimokkhavivaṭṭoti",
  "atk-s0517a2:1197_12": "yasmā yogī nekkhammādīhi kāmacchandādīni vosajjanto taṁsampayuttañāṇena kāmacchandādito",
  "atk-s0517a2:1197_13": "vivaṭṭati, tasmā taṁ ñāṇaṁ vimokkhavivaṭṭo nāmāti attho. Tathaṭṭhe vivaṭṭatīti saccavivaṭṭoti",
  "atk-s0517a2:1197_14": "yasmā yogī catubbidhe tathaṭṭhe dubhato vuṭṭhānavasena vivaṭṭati, tasmā maggañāṇaṁ",
  "atk-s0517a2:1197_15": "saccavivaṭṭo nāmāti attho. Maggañāṇameva vā tathaṭṭhe dubhato vuṭṭhānabhāvena vivaṭṭatīti",
  "atk-s0517a2:1197_16": "saccavivaṭṭoti attho.",
  "atk-s0517a2:1198_0": "Yatthasaññāvivaṭṭotiādi saccavivaṭṭañāṇaniddese vuttattā saccavivaṭṭañāṇakkhaṇameva",
  "atk-s0517a2:1198_1": "sandhāya vuttanti veditabbaṁ. Maggakkhaṇeyeva hi sabbāni yujjanti. Kathaṁ? Ñāṇavivaṭṭe",
  "atk-s0517a2:1198_2": "ñāṇañhi vajjetvā sesesu ariyamaggo sarūpeneva āgato. Vipassanākiccassa pana maggeneva",
  "atk-s0517a2:1198_3": "sijjhanato vipassanākiccasiddhivasena ñāṇavivaṭṭañāṇampi maggakkhaṇe yujjati. Maggañāṇeneva",
  "atk-s0517a2:1198_4": "vā “cakkhu suñña”ntiādi kiccavasena paṭividdhameva hotīti maggakkhaṇe taṁ ñāṇaṁ vattuṁ",
  "atk-s0517a2:1198_5": "yujjatiyeva. Atthayojanā panettha “yattha maggakkhaṇe saññāvivaṭṭo, tattha cetovivaṭṭo.",
  "atk-s0517a2:1198_6": "Yattha maggakkhaṇe cetovivaṭṭo, tattha saññāvivaṭṭo”ti evamādinā nayena sabbasaṁsandanesu",
  "atk-s0517a2:1198_7": "yojanā kātabbā. Atha vā saññāvivaṭṭacetovivaṭṭacittavivaṭṭavimokkhavivaṭṭesu catunnaṁ",
  "atk-s0517a2:1198_8": "ariyamaggānaṁ āgatattā saccavivaṭṭo āgatoyeva hoti. Ñāṇavivaṭṭo ca saccavivaṭṭeneva",
  "atk-s0517a2:1198_9": "kiccavasena siddho hoti. Saññācetocittavimokkhavivaṭṭesveva ca peyyāle vitthāriyamāne",
  "atk-s0517a2:1198_10": "“anattānupassanādhipatattā paññā abhinivesato saññāya vivaṭṭatīti adhipatattā paññā",
  "atk-s0517a2:1198_11": "saññāvivaṭṭe ñāṇa”nti ca, “abhiniveso nānattaṁ, anattānupassanā ekattaṁ. Anattānupassanekattaṁ",
  "atk-s0517a2:1198_12": "cetayato abhinivesato cittaṁ vivaṭṭatīti nānatte paññā cetovivaṭṭe ñāṇa”nti ca, “abhinivesaṁ",
  "atk-s0517a2:1198_13": "pajahanto anattānupassanāvasena cittaṁ adhiṭṭhātīti adhiṭṭhāne paññā cittavivaṭṭe",
  "atk-s0517a2:1198_14": "ñāṇa”nti ca, “anattānupassanāya abhinivesaṁ vosajjatīti vosagge paññā vimokkhavivaṭṭe",
  "atk-s0517a2:1198_15": "ñāṇa”nti ca pāṭhasambhavato ñāṇavivaṭṭe ñāṇampi tesu āgatameva hoti. Ñāṇavivaṭṭe",
  "atk-s0517a2:1198_16": "ca anattānupassanāya vuṭṭhāya ariyamaggaṁ paṭiladdhassa kiccavasena “cakkhu suññaṁ",
  "atk-s0517a2:1198_17": "attena vā attaniyena vā”tiādiyujjanato saccavivaṭṭo labbhati, tasmā ekekasmiṁ vivaṭṭe",
  "atk-s0517a2:1198_18": "sesā pañca pañca vivaṭṭā labbhanti. Tasmā evaṁ “yattha saññāvivaṭṭo, tattha cetovivaṭṭo”tiādikāni",
  "atk-s0517a2:1198_19": "saṁsandanāni vuttānīti veditabbaṁ.",
  "atk-s0517a2:1199": "Vivaṭṭañāṇachakkaniddesavaṇṇanā niṭṭhitā.",
  "atk-s0517a2:1200": "50. Iddhividhañāṇaniddesavaṇṇanā",
  "atk-s0517a2:1201_0": "101. Iddhividhañāṇaniddesaṁ idha bhikkhūti imasmiṁ sāsane bhikkhu. Chandasamādhipadhānasaṅkhārasamannāgatanti",
  "atk-s0517a2:1201_1": "ettha chandahetuko samādhi, chandādhiko vā samādhi chandasamādhi, kattukamyatāchandaṁ",
  "atk-s0517a2:1201_2": "adhipatiṁ karitvā paṭiladdhasamādhissetaṁ adhivacanaṁ. Padhānabhūtā saṅkhārā padhānasaṅkhārā,",
  "atk-s0517a2:1201_3": "catukiccasādhakassa sammappadhānavīriyassetaṁ adhivacanaṁ. Catukiccasādhanavasena",
  "atk-s0517a2:1201_4": "bahuvacanaṁ kataṁ. Samannāgatanti chandasamādhinā ca padhānasaṅkhārehi ca upetaṁ.",
  "atk-s0517a2:1201_5": "Iddhipādanti nipphattipariyāyena vā ijjhanaṭṭhena, ijjhanti etāya sattā iddhā vuddhā",
  "atk-s0517a2:1201_6": "ukkaṁsagatā hontīti iminā vā pariyāyena iddhīti saṅkhaṁ gatānaṁ upacārajjhānādikusalacittasampayuttānaṁ",
  "atk-s0517a2:1201_7": "chandasamādhipadhānasaṅkhārānaṁ adhiṭṭhānaṭṭhena pādabhūtaṁ sesacittacetasikarāsinti",
  "atk-s0517a2:1201_8": "attho. Vuttañhi iddhipādavibhaṅge suttantabhājanīye “iddhipādoti tathābhūtassa vedanākkhandho…pe…",
  "atk-s0517a2:1201_9": "viññāṇakkhandho”ti. Abhidhammabhājanīye ca “iddhipādoti tathābhūtassa phasso vedanā…pe…",
  "atk-s0517a2:1201_10": "paggāho avikkhepo”ti vuttaṁ. Tasmā “sesacittacetasikarāsi”nti ettha? Chandasamādhipadhānasaṅkhāresu",
  "atk-s0517a2:1201_11": "ekekaṁ iddhiṁ katvā dvīhi dvīhi saha sesavacanaṁ katanti veditabbaṁ. Evañhi cattāro",
  "atk-s0517a2:1201_12": "khandhā sabbe ca phassādayo dhammā saṅgahitā honti. Iminā nayena sesesupi attho veditabbo.",
  "atk-s0517a2:1201_13": "Yatheva hi chandaṁ adhipatiṁ karitvā paṭiladdhasamādhi chandasamādhīti vutto, evaṁ",
  "atk-s0517a2:1201_14": "vīriyaṁ cittaṁ vīmaṁsaṁ adhipatiṁ karitvā paṭiladdhasamādhi vīmaṁsāsamādhīti vuccati.",
  "atk-s0517a2:1201_15": "Evamekekasmiṁ iddhipāde chandādayo vīriyādayo cittādayo vīmaṁsādayoti tayo tayo dhammā",
  "atk-s0517a2:1201_16": "iddhīpi honti iddhipādāpi, sesā pana sampayuttakā cattāro khandhā iddhipādāyeva.",
  "atk-s0517a2:1201_17": "Yasmā vā ime tayo tayo dhammā sampayuttakehi catūhi khandhehi saddhiṁyeva ijjhanti,",
  "atk-s0517a2:1201_18": "na vinā tehi, tasmā tena pariyāyena sabbe cattāropi khandhā ijjhanaṭṭhena iddhi nāma",
  "atk-s0517a2:1201_19": "honti, patiṭṭhaṭṭhena pādā nāmātipi veditabbaṁ.",
  "atk-s0517a2:1202_0": "Vīriyasamādhipadhānasaṅkhārasamannāgatanti ettha pana vīriyanti ca padhānasaṅkhāroti",
  "atk-s0517a2:1202_1": "ca ekoyeva. Kasmā dvidhā vuttanti ce? Vīriyassa adhipatibhāvadassanavasenettha paṭhamaṁ",
  "atk-s0517a2:1202_2": "vīriyaggahaṇaṁ kataṁ, tasseva catukiccasādhakattadassanatthaṁ padhānasaṅkhāravacanaṁ",
  "atk-s0517a2:1202_3": "kataṁ. Evaṁ dvidhā vuttattā eva cetthāpi tayo tayo dhammāti vuttaṁ. Keci pana “vibhaṅge",
  "atk-s0517a2:1202_4": "‘iddhīti yā tesaṁ tesaṁ dhammānaṁ iddhi samiddhi ijjhanā samijjhanā’ti vuttattā iddhi",
  "atk-s0517a2:1202_5": "nāma anipphannā, iddhipādo nipphanno”ti vadanti. Idha pana iddhipi iddhipādopi nipphanno",
  "atk-s0517a2:1202_6": "lakkhaṇabbhāhatoti sanniṭṭhānaṁ kataṁ. Iddhi samiddhītiādīhi ijjhanākārena dhammā",
  "atk-s0517a2:1202_7": "eva vuttāti veditabbaṁ.",
  "atk-s0517a2:1203_0": "Bhāvetīti āsevati. Suttantabhājanīye viya idhāpi iddhipādabhāvanā lokiyā eva. Tasmā",
  "atk-s0517a2:1203_1": "iddhividhaṁ tāva sampādetukāmo lokiyaṁ iddhipādaṁ bhāvento pathavīkasiṇādīsu aṭṭhasu",
  "atk-s0517a2:1203_2": "kasiṇesu adhikatavasippattaaṭṭhasamāpattiko kasiṇānulomato kasiṇapaṭilomato kasiṇānulomapaṭilomato",
  "atk-s0517a2:1203_3": "jhānānulomato jhānapaṭilomato jhānānulomapaṭilomato jhānukkantikato kasiṇukkantikato",
  "atk-s0517a2:1203_4": "jhānakasiṇukkantikato aṅgasaṅkantikato ārammaṇasaṅkantikato aṅgārammaṇasaṅkantikato",
  "atk-s0517a2:1203_5": "aṅgavavatthānato ārammaṇavavatthānatoti imehi cuddasahi ākārehi cittaṁ paridametvā",
  "atk-s0517a2:1203_6": "chandasīsavīriyasīsacittasīsavīmaṁsāsīsavasena punappunaṁ jhānaṁ samāpajjati. Aṅgārammaṇavavatthānampi",
  "atk-s0517a2:1203_7": "keci icchanti. Pubbahetusampannena pana kasiṇesu catukkajjhānamatte ciṇṇavasināpi",
  "atk-s0517a2:1203_8": "kātuṁ vaṭṭatīti taṁ taṁ iddhipādaṁ samādhiṁ bhāvento “anuppannānaṁ pāpakānaṁ akusalānaṁ",
  "atk-s0517a2:1203_9": "dhammānaṁ anuppādāyā”tiādikaṁ catuppakāraṁ vīriyaṁ adhiṭṭhāti, tassa ca hānivuddhiyo",
  "atk-s0517a2:1203_10": "ñatvā vīriyasamataṁ adhiṭṭhāti. So evaṁ catūsu iddhipādesu cittaṁ paribhāvetvā iddhividhaṁ sampādeti.",
  "atk-s0517a2:1204_0": "Soimesu catūsu iddhipādesūtiādīsu soti so bhāvitacaturiddhipādo bhikkhu. Catūsu iddhipādesu",
  "atk-s0517a2:1204_1": "cittaṁ paribhāvetīti punappunaṁ chandādīsu ekekaṁ adhipatiṁ katvā jhānasamāpajjanavasena",
  "atk-s0517a2:1204_2": "tesu cittaṁ paribhāveti nāma, chandādivāsanaṁ gāhāpetīti attho. Paridametīti nibbisevanaṁ",
  "atk-s0517a2:1204_3": "karoti. Purimaṁ pacchimassa kāraṇavacanaṁ. Paribhāvitañhi cittaṁ paridamitaṁ hotīti.",
  "atk-s0517a2:1204_4": "Muduṁ karotīti tathā dantaṁ cittaṁ vasippattaṁ karoti. Vase vattamānañhi cittaṁ “mudū”ti",
  "atk-s0517a2:1204_5": "vuccati. Kammaniyanti kammakkhamaṁ kammayoggaṁ karoti. Mudu hi cittaṁ kammaniyaṁ",
  "atk-s0517a2:1204_6": "hoti sudhantamiva suvaṇṇaṁ, idha pana iddhividhakammakkhamaṁ. Soti so paribhāvitacitto",
  "atk-s0517a2:1204_7": "bhikkhu. Kāyampi citte samodahatītiādi iddhikaraṇakāle yathāsukhaṁ cittacārassa ijjhanatthaṁ",
  "atk-s0517a2:1204_8": "yogavidhānaṁ dassetuṁ vuttaṁ. Tattha kāyampi citte samodahatīti attano karajakāyampi",
  "atk-s0517a2:1204_9": "pādakajjhānacitte samodahati paveseti āropeti, kāyaṁ cittānugatikaṁ karotīti attho.",
  "atk-s0517a2:1204_10": "Evaṁ karaṇaṁ adissamānena kāyena gamanassa upakārāya hoti. Cittampi kāye samodahatīti",
  "atk-s0517a2:1204_11": "pādakajjhānacittaṁ attano karajakāye samodahati āropeti, cittampi kāyānugatikaṁ karotīti",
  "atk-s0517a2:1204_12": "attho. Evaṁ karaṇaṁ dissamānena kāyena gamanassa upakārāya hoti. Samādahatītipi pāṭho,",
  "atk-s0517a2:1204_13": "patiṭṭhāpetīti attho. Kāyavasena cittaṁ pariṇāmetīti pādakajjhānacittaṁ gahetvā karajakāye",
  "atk-s0517a2:1204_14": "āropeti kāyānugatikaṁ karoti, idaṁ cittaṁ kāye samodahanassa vevacanaṁ. Cittavasena",
  "atk-s0517a2:1204_15": "kāyaṁ pariṇāmetīti karajakāyaṁ gahetvā pādakajjhānacitte āropeti, cittānugatikaṁ",
  "atk-s0517a2:1204_16": "karoti, idaṁ kāyaṁ citte samodahanassa vevacanaṁ. Adhiṭṭhātīti “evaṁ hotū”ti adhiṭṭhāti.",
  "atk-s0517a2:1204_17": "Samodahanassa atthavivaraṇatthaṁ pariṇāmo vutto, pariṇāmassa atthavivaraṇatthaṁ adhiṭṭhānaṁ",
  "atk-s0517a2:1204_18": "vuttaṁ. Yasmā samodahatīti mūlapadaṁ, pariṇāmeti adhiṭṭhātīti tassa atthaniddesapadāni,",
  "atk-s0517a2:1204_19": "tasmā tesaṁ dvinnaṁyeva padānaṁ vasena pariṇāmetvāti adhiṭṭhahitvāti vuttaṁ, na vuttaṁ samodahitvāti.",
  "atk-s0517a2:1205_0": "Sukhasaññañca lahusaññañca kāye okkamitvā viharatīti catutthajjhānena sahajātasukhasaññañca",
  "atk-s0517a2:1205_1": "lahusaññañca samāpajjanavasena karajakāye okkamitvā pavesetvā viharati. Tāya saññāya",
  "atk-s0517a2:1205_2": "okkantakāyassa panassa karajakāyopi tūlapicu viya lahuko hoti. Soti so katayogavidhāno",
  "atk-s0517a2:1205_3": "bhikkhu. Tathābhāvitena cittenāti itthambhūtalakkhaṇe karaṇavacanaṁ, hetuatthe vā,",
  "atk-s0517a2:1205_4": "tathābhāvitena cittena hetubhūtenāti attho. Parisuddhenāti upekkhāsatipārisuddhibhāvato",
  "atk-s0517a2:1205_5": "parisuddhena. Parisuddhattāyeva pariyodātena, pabhassarenāti attho. Iddhividhañāṇāyāti",
  "atk-s0517a2:1205_6": "iddhikoṭṭhāse, iddhivikappe vā ñāṇatthāya. Cittaṁ abhinīharatīti so bhikkhu vuttappakāravasena",
  "atk-s0517a2:1205_7": "tasmiṁ citte abhiññāpādake jāte iddhividhañāṇādhigamatthāya parikammacittaṁ abhinīharati,",
  "atk-s0517a2:1205_8": "kasiṇārammaṇato apanetvā iddhividhābhimukhaṁ peseti. Abhininnāmetīti adhigantabbaiddhipoṇaṁ",
  "atk-s0517a2:1205_9": "iddhipabbhāraṁ karoti. Soti so evaṁ katacittābhinīhāro bhikkhu. Anekavihitanti anekavidhaṁ",
  "atk-s0517a2:1205_10": "nānappakārakaṁ. Iddhividhanti iddhikoṭṭhāsaṁ, iddhivikappaṁ vā. Paccanubhotīti paccanubhavati,",
  "atk-s0517a2:1205_11": "phasseti sacchikaroti pāpuṇātīti attho.",
  "atk-s0517a2:1206_0": "102. Idānissa anekavihitabhāvaṁ dassento ekopi hutvātiādimāha. Tattha ekopi hutvāti",
  "atk-s0517a2:1206_1": "iddhikaraṇato pubbe pakatiyā ekopi hutvā. Bahudhā hotīti bahunnaṁ santike caṅkamitukāmo",
  "atk-s0517a2:1206_2": "vā, sajjhāyaṁ vā kattukāmo, pañhaṁ vā pucchitukāmo hutvā satampi sahassampi hoti.",
  "atk-s0517a2:1206_3": "Kathaṁ panāyamevaṁ hoti? Iddhiyā bhūmipādapadamūlabhūte dhamme sampādetvā abhiññāpādakajjhānaṁ",
  "atk-s0517a2:1206_4": "samāpajjitvā vuṭṭhāya sace sataṁ icchati, “sataṁ homi sataṁ homī”ti parikammaṁ katvā",
  "atk-s0517a2:1206_5": "puna pādakajjhānaṁ samāpajjitvā vuṭṭhāya adhiṭṭhāti. Adhiṭṭhānacittena saheva sataṁ",
  "atk-s0517a2:1206_6": "hoti. Sahassādīsupi eseva nayo. Sace evaṁ na ijjhati, puna parikammaṁ katvā dutiyampi",
  "atk-s0517a2:1206_7": "samāpajjitvā vuṭṭhāya adhiṭṭhātabbaṁ. Saṁyuttaṭṭhakathāyañhi “ekavāraṁ dvevāraṁ samāpajjituṁ",
  "atk-s0517a2:1206_8": "vaṭṭatī”ti vuttaṁ. Tattha pādakajjhānacittaṁ nimittārammaṇaṁ, parikammacittāni satārammaṇāni",
  "atk-s0517a2:1206_9": "vā sahassārammaṇāni vā. Tāni ca kho vaṇṇavaseneva, no paṇṇattivasena. Adhiṭṭhānacittampi",
  "atk-s0517a2:1206_10": "tatheva satārammaṇaṁ vā sahassārammaṇaṁ vā, taṁ paṭhamappanācittamiva gotrabhuanantaraṁ",
  "atk-s0517a2:1206_11": "ekameva uppajjati rūpāvacaracatutthajjhānikaṁ. Tattha ye te bahū nimmitā, te aniyametvā",
  "atk-s0517a2:1206_12": "nimmitattā iddhimatā sadisāva honti. Ṭhānanisajjādīsu vā bhāsitatuṇhībhāvādīsu vā",
  "atk-s0517a2:1206_13": "yaṁ yaṁ iddhimā karoti, taṁtadeva karonti. Sace pana nānāvaṇṇe kātukāmo hoti, keci",
  "atk-s0517a2:1206_14": "paṭhamavaye keci majjhimavaye keci pacchimavaye, tathā dīghakese upaḍḍhamuṇḍamuṇḍe",
  "atk-s0517a2:1206_15": "missakakese upaḍḍharattacīvare paṇḍukacīvare padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni",
  "atk-s0517a2:1206_16": "karonte, aparepi vā nānappakārake kātukāmo hoti, tena pādakajjhānato vuṭṭhāya “ettakā",
  "atk-s0517a2:1206_17": "bhikkhū paṭhamavayā hontū”tiādinā nayena parikammaṁ katvā puna samāpajjitvā vuṭṭhāya",
  "atk-s0517a2:1206_18": "adhiṭṭhātabbaṁ. Adhiṭṭhānacittena saddhiṁ icchitappakārāyeva hontīti. Esa nayo “bahudhāpi",
  "atk-s0517a2:1206_19": "hutvā eko hotī”tiādīsu. Ayaṁ pana viseso – iminā hi bhikkhunā evaṁ bahubhāvaṁ nimminitvā",
  "atk-s0517a2:1206_20": "puna “ekova hutvā caṅkamissāmi, sajjhāyaṁ karissāmi, pañhaṁ pucchissāmī”ti cintetvā",
  "atk-s0517a2:1206_21": "vā “ayaṁ vihāro appabhikkhuko, sace keci āgamissanti, kuto ime ettakā ekasadisā bhikkhū",
  "atk-s0517a2:1206_22": "addhā therassa esānubhāvoti maṁ jānissantī”ti appicchatāya vā antarāva “eko homī”ti",
  "atk-s0517a2:1206_23": "icchantena pādakajjhānaṁ samāpajjitvā vuṭṭhāya “eko homī”ti parikammaṁ katvā puna",
  "atk-s0517a2:1206_24": "samāpajjitvā vuṭṭhāya “eko homī”ti adhiṭṭhātabbaṁ. Adhiṭṭhānacittena saddhiṁyeva",
  "atk-s0517a2:1206_25": "eko hoti. Evaṁ akaronto pana yathāparicchinnakālavasena sayameva eko hoti.",
  "atk-s0517a2:1207_0": "Āvibhāvanti pākaṭabhāvaṁ karotīti attho. Tirobhāvanti paṭicchannabhāvaṁ karotīti",
  "atk-s0517a2:1207_1": "attho. Āvibhāvaṁ paccanubhoti, tirobhāvaṁ paccanubhotīti purimena vā sambandho. Tatrāyaṁ",
  "atk-s0517a2:1207_2": "iddhimā āvibhāvaṁ kattukāmo andhakāraṁ vā ālokaṁ karoti, paṭicchannaṁ vā vivaṭaṁ",
  "atk-s0517a2:1207_3": "karoti, anāpāthaṁ vā āpāthaṁ karoti. Kathaṁ? Ayañhi yathā paṭicchannopi dūre ṭhitopi",
  "atk-s0517a2:1207_4": "vā dissati, evaṁ attānaṁ vā paraṁ vā kattukāmo pādakajjhānato vuṭṭhāya “idaṁ andhakāraṁ",
  "atk-s0517a2:1207_5": "ālokajātaṁ hotū”ti vā, “idaṁ paṭicchannaṁ vivaṭaṁ hotū”ti vā, “idaṁ anāpāthaṁ āpāthaṁ",
  "atk-s0517a2:1207_6": "hotū”ti vā āvajjitvā parikammaṁ katvā vuttanayeneva adhiṭṭhāti. Saha adhiṭṭhānā yathādhiṭṭhitameva",
  "atk-s0517a2:1207_7": "hoti. Pare dūre ṭhitāpi passanti, sayampi passitukāmo passati. Tirobhāvaṁ kattukāmo",
  "atk-s0517a2:1207_8": "pana ālokaṁ vā andhakāraṁ karoti, appaṭicchannaṁ vā paṭicchannaṁ, āpāthaṁ vā anāpāthaṁ",
  "atk-s0517a2:1207_9": "karoti. Kathaṁ? Ayañhi yathā appaṭicchannopi samīpe ṭhitopi vā na dissati, evaṁ attānaṁ",
  "atk-s0517a2:1207_10": "vā paraṁ vā kattukāmo pādakajjhānā vuṭṭhahitvā “idaṁ ālokaṭṭhānaṁ andhakāraṁ hotū”ti",
  "atk-s0517a2:1207_11": "vā, “idaṁ appaṭicchannaṁ paṭicchannaṁ hotū”ti vā, “idaṁ āpāthaṁ anāpāthaṁ hotū”ti",
  "atk-s0517a2:1207_12": "vā āvajjitvā parikammaṁ katvā vuttanayeneva adhiṭṭhāti. Saha adhiṭṭhānā yathādhiṭṭhitameva",
  "atk-s0517a2:1207_13": "hoti. Pare samīpe ṭhitāpi na passanti, sayampi apassitukāmo na passati. Apica sabbampi",
  "atk-s0517a2:1207_14": "pākaṭapāṭihāriyaṁ āvibhāvo nāma, apākaṭapāṭihāriyaṁ tirobhāvo nāma. Tattha pākaṭapāṭihāriye",
  "atk-s0517a2:1207_15": "iddhipi paññāyati iddhimāpi. Taṁ yamakapāṭihāriyena dīpetabbaṁ. Apākaṭapāṭihāriye",
  "atk-s0517a2:1207_16": "iddhiyeva paññāyati, na iddhimā. Taṁ mahakasuttena ca brahmanimantanikasuttena ca dīpetabbaṁ.",
  "atk-s0517a2:1208_0": "Tirokuṭṭanti parakuṭṭaṁ, kuṭṭassa parabhāganti vuttaṁ hoti. Esa nayo tiropākāratiropabbatesu.",
  "atk-s0517a2:1208_1": "Kuṭṭoti ca gehabhitti. Pākāroti gehavihāragāmādīnaṁ parikkhepapākāro. Pabbatoti paṁsupabbato",
  "atk-s0517a2:1208_2": "vā pāsāṇapabbato vā. Asajjamānoti alaggamāno. Seyyathāpi ākāseti ākāse viya. Evaṁ",
  "atk-s0517a2:1208_3": "gantukāmena pana ākāsakasiṇaṁ samāpajjitvā vuṭṭhāya kuṭṭaṁ vā pākāraṁ vā pabbataṁ",
  "atk-s0517a2:1208_4": "vā āvajjitvā kataparikammena “ākāso hotū”ti adhiṭṭhātabbo, ākāsova hoti. Adho otaritukāmassa,",
  "atk-s0517a2:1208_5": "uddhaṁ vā ārohitukāmassa susiro hoti, vinivijjhitvā gantukāmassa chiddo. So tattha",
  "atk-s0517a2:1208_6": "asajjamāno gacchati. Sace panassa bhikkhuno adhiṭṭhahitvā gacchantassa antarā pabbato",
  "atk-s0517a2:1208_7": "vā rukkho vā uṭṭheti, kiṁ puna samāpajjitvā adhiṭṭhātabbanti? Doso natthi. Puna samāpajjitvā",
  "atk-s0517a2:1208_8": "adhiṭṭhānañhi upajjhāyassa santike nissayaggahaṇasadisaṁ hoti. Iminā pana bhikkhunā",
  "atk-s0517a2:1208_9": "“ākāso hotū”ti adhiṭṭhitattā ākāso hotiyeva. Purimādhiṭṭhānabaleneva cassa antarā",
  "atk-s0517a2:1208_10": "añño pabbato vā rukkho vā utumayo uṭṭhahissatīti aṭṭhānametaṁ. Aññena iddhimatā nimmite",
  "atk-s0517a2:1208_11": "pana paṭhamaṁ nimmānaṁ balavaṁ hoti. Itarena tassa uddhaṁ vā adho vā gantabbaṁ.",
  "atk-s0517a2:1209_0": "Pathaviyāpi ummujjanimujjanti ettha ummujjanti uṭṭhānaṁ, nimujjanti saṁsīdanaṁ, ummujjañca",
  "atk-s0517a2:1209_1": "nimujjañca ummujjanimujjaṁ. Evaṁ kattukāmena pana āpokasiṇaṁ samāpajjitvā uṭṭhāya",
  "atk-s0517a2:1209_2": "“ettake ṭhāne pathavī udakaṁ hotū”ti paricchinditvā parikammaṁ katvā vuttanayeneva",
  "atk-s0517a2:1209_3": "adhiṭṭhātabbaṁ. Saha adhiṭṭhānā yathāparicchinne ṭhāne pathavī udakameva hoti. So",
  "atk-s0517a2:1209_4": "tattha ummujjanimujjaṁ karoti seyyathāpi udake. Na kevalañca ummujjanimujjameva,",
  "atk-s0517a2:1209_5": "nhānapānamukhadhovanabhaṇḍakadhovanādīsu yaṁ yaṁ icchati, taṁ taṁ karoti. Na kevalañca",
  "atk-s0517a2:1209_6": "udakameva karoti, sappitelamadhuphāṇitādīsupi yaṁ yaṁ icchati, taṁ taṁ “idañcidañca",
  "atk-s0517a2:1209_7": "ettakaṁ hotū”ti āvajjitvā parikammaṁ katvā adhiṭṭhahantassa yathādhiṭṭhitameva hoti.",
  "atk-s0517a2:1209_8": "Uddharitvā bhājanagataṁ karontassa sappi sappiyeva hoti, telādīni telādīniyeva, udakaṁ",
  "atk-s0517a2:1209_9": "udakameva. So tattha temitukāmova temeti, na temitukāmo na temeti. Tasseva ca sā",
  "atk-s0517a2:1209_10": "pathavī udakaṁ hoti, sesajanassa pathavīyeva. Tattha manussā pattikāpi gacchanti,",
  "atk-s0517a2:1209_11": "yānādīhipi gacchanti, kasikammādīnipi karontiyeva. Sace panāyaṁ “tesampi udakaṁ hotū”ti",
  "atk-s0517a2:1209_12": "icchati, hotiyeva. Paricchinnakālaṁ pana atikkamitvā yaṁ pakatiyā ghaṭataḷākādīsu",
  "atk-s0517a2:1209_13": "udakaṁ, taṁ ṭhapetvā avasesaṁ paricchinnaṭṭhānaṁ pathavīyeva hoti.",
  "atk-s0517a2:1210_0": "Udakepi abhijjamāne gacchatīti ettha yaṁ udakaṁ akkamitvā saṁsīdati, taṁ bhijjamānanti",
  "atk-s0517a2:1210_1": "vuccati, viparītaṁ abhijjamānaṁ. Evaṁ gantukāmena pana pathavīkasiṇaṁ samāpajjitvā",
  "atk-s0517a2:1210_2": "vuṭṭhāya “ettake ṭhāne udakaṁ pathavī hotū”ti paricchinditvā parikammaṁ katvā vuttanayeneva",
  "atk-s0517a2:1210_3": "adhiṭṭhātabbaṁ. Saha adhiṭṭhānā yathāparicchinnaṭṭhāne udakaṁ pathavīyeva hoti. So",
  "atk-s0517a2:1210_4": "tattha gacchati seyyathāpi pathaviyaṁ. Na kevalañca gacchati, yaṁ yaṁ iriyāpathaṁ",
  "atk-s0517a2:1210_5": "icchati, taṁ taṁ kappeti. Na kevalañca pathavimeva karoti, maṇisuvaṇṇapabbatarukkhādīsupi",
  "atk-s0517a2:1210_6": "yaṁ yaṁ icchati, taṁ taṁ vuttanayeneva āvajjitvā adhiṭṭhāti, yathādhiṭṭhitameva hoti.",
  "atk-s0517a2:1210_7": "Tasseva ca taṁ udakaṁ pathavī hoti, sesajanassa udakameva. Macchakacchapā ca udakakākādayo",
  "atk-s0517a2:1210_8": "ca yathāruci vicaranti. Sace panāyaṁ aññesampi manussānaṁ taṁ pathaviṁ kātuṁ icchati,",
  "atk-s0517a2:1210_9": "karotiyeva. Yathāparicchinnakālātikkamena pana udakameva hoti.",
  "atk-s0517a2:1211_0": "Ākāsepi pallaṅkena kamatīti antalikkhe samantato ūrubaddhāsanena gacchati. Pakkhī",
  "atk-s0517a2:1211_1": "sakuṇoti pakkhehi yutto sakuṇo, na aparipuṇṇapakkho lūnapakkho vā. Tādiso hi ākāse",
  "atk-s0517a2:1211_2": "gantuṁ na sakkoti. Evamākāse gantukāmena pana pathavīkasiṇaṁ samāpajjitvā vuṭṭhāya",
  "atk-s0517a2:1211_3": "sace nisinno gantumicchati, pallaṅkappamāṇaṁ ṭhānaṁ paricchinditvā parikammaṁ katvā",
  "atk-s0517a2:1211_4": "vuttanayeneva adhiṭṭhātabbaṁ. Sace nipanno gantukāmo hoti, mañcappamāṇaṁ, sace padasā",
  "atk-s0517a2:1211_5": "gantukāmo hoti, maggappamāṇanti evaṁ yathānurūpaṁ ṭhānaṁ paricchinditvā vuttanayeneva",
  "atk-s0517a2:1211_6": "“pathavī hotū”ti adhiṭṭhātabbaṁ. Saha adhiṭṭhānā pathavīyeva hoti. Ākāse gantukāmena",
  "atk-s0517a2:1211_7": "ca bhikkhunā dibbacakkhulābhināpi bhavitabbaṁ. Kasmā? Yasmā antarā utusamuṭṭhānā",
  "atk-s0517a2:1211_8": "vā pabbatarukkhādayo honti, nāgasupaṇṇādayo vā usūyantā māpenti, tesaṁ dassanatthaṁ.",
  "atk-s0517a2:1211_9": "Te pana disvā kiṁ kātabbanti? Pādakajjhānaṁ samāpajjitvā vuṭṭhāya “ākāso hotū”ti",
  "atk-s0517a2:1211_10": "parikammaṁ katvā adhiṭṭhātabbaṁ. Apica okāse orohaṇatthampi iminā dibbacakkhulābhinā",
  "atk-s0517a2:1211_11": "bhavitabbaṁ. Ayañhi sace anokāse nhānatitthe vā gāmadvāre vā orohati, mahājanassa",
  "atk-s0517a2:1211_12": "pākaṭo hoti, tasmā dibbacakkhunā passitvā anokāsaṁ vajjetvā okāse otaratīti.",
  "atk-s0517a2:1212_0": "Imepi candimasūriye evaṁmahiddhike evaṁmahānubhāveti ettha candimasūriyānaṁ dvācattālīsayojanasahassoparicaraṇena",
  "atk-s0517a2:1212_1": "mahiddhikatā, tīsu dīpesu ekakkhaṇe ālokakaraṇena mahānubhāvatā veditabbā, evaṁ uparicaraṇaālokapharaṇehi",
  "atk-s0517a2:1212_2": "vā mahiddhike, teneva mahiddhikattena mahānubhāve. Parāmasatīti pariggaṇhāti, ekadese",
  "atk-s0517a2:1212_3": "vā phusati. Parimajjatīti samantato ādāsatalaṁ viya parimajjati. Ayaṁ panassa iddhi",
  "atk-s0517a2:1212_4": "abhiññāpādakajjhānavaseneva ijjhati, natthettha kasiṇasamāpattiniyamo. Svāyaṁ yadi",
  "atk-s0517a2:1212_5": "icchati gantvā parāmasituṁ, gantvā parāmasati. Sace pana idheva nisinnako vā nipannako",
  "atk-s0517a2:1212_6": "vā parāmasitukāmo hoti, “hatthapāse hotū”ti adhiṭṭhāti. Adhiṭṭhānabalena vaṇṭā muttatālaphalaṁ",
  "atk-s0517a2:1212_7": "viya āgantvā hatthapāse ṭhite vā parāmasati, hatthaṁ vā vaḍḍhetvā parāmasati. Hatthaṁ",
  "atk-s0517a2:1212_8": "vaḍḍhentassa pana kiṁ upādinnakaṁ vaḍḍhati anupādinnakaṁ vāti? Upādinnakaṁ nissāya",
  "atk-s0517a2:1212_9": "anupādinnakaṁ vaḍḍhati. Yo evaṁ katvā na kevalaṁ candimasūriye parāmasati, sace icchati,",
  "atk-s0517a2:1212_10": "pādakathalikaṁ katvā pāde ṭhapeti, pīṭhaṁ katvā nisīdati, mañcaṁ katvā nipajjati,",
  "atk-s0517a2:1212_11": "apassenaphalakaṁ katvā apassayati. Yathā eko, evaṁ aparopi. Anekesupi hi bhikkhusatasahassesu",
  "atk-s0517a2:1212_12": "evaṁ karontesu tesañca ekamekassa tatheva ijjhati. Candimasūriyānañca gamanampi ālokakaraṇampi",
  "atk-s0517a2:1212_13": "tatheva hoti. Yathā hi pātisahassesu udakapūresu sabbapātīsu candamaṇḍalāni dissanti,",
  "atk-s0517a2:1212_14": "pākatikameva candassa gamanaṁ ālokakaraṇañca hoti, tathūpamametaṁ pāṭihāriyaṁ. Yāva",
  "atk-s0517a2:1212_15": "brahmalokāpi kāyena vasaṁ vattetīti brahmalokaṁ paricchedaṁ katvā etthantare anekavidhaṁ",
  "atk-s0517a2:1212_16": "abhiññaṁ karonto attano kāyena vasaṁ issariyaṁ vatteti. Vitthāro panettha iddhikathāyaṁ āvibhavissatīti.",
  "atk-s0517a2:1213": "Iddhividhañāṇaniddesavaṇṇanā niṭṭhitā.",
  "atk-s0517a2:1214": "51. Sotadhātuvisuddhiñāṇaniddesavaṇṇanā",
  "atk-s0517a2:1215_0": "103. Sotadhātuvisuddhiñāṇaniddese dūrepi saddānantiādi dibbasotaṁ uppādetukāmassa",
  "atk-s0517a2:1215_1": "ādikammikassa bhikkhuno upāyasandassanatthaṁ vuttaṁ. Tattha dūrepi saddānaṁ saddanimittanti",
  "atk-s0517a2:1215_2": "dūre saddānaṁ antare saddaṁ. Saddoyeva hi nimittakaraṇavasena saddanimittaṁ. “Dūre”ti",
  "atk-s0517a2:1215_3": "vuttepi pakatisotassa āpāthaṭṭhāneyeva. Oḷārikānanti thūlānaṁ. Sukhumānanti aṇūnaṁ.",
  "atk-s0517a2:1215_4": "Saṇhasaṇhānanti saṇhatopi saṇhānaṁ, atisaṇhānanti attho. Etena paramasukhumā saddā",
  "atk-s0517a2:1215_5": "vuttā honti. Imaṁ ñāṇaṁ uppādetukāmena ādikammikena jhāyinā abhiññāpādakajjhānaṁ",
  "atk-s0517a2:1215_6": "samāpajjitvā vuṭṭhāya parikammasamādhicittena paṭhamataraṁ pakatisotapathe dūre oḷāriko",
  "atk-s0517a2:1215_7": "araññe sīhādīnaṁ saddo āvajjitabbo. Vihāre ghaṇḍisaddo bherisaddo saṅkhasaddo sāmaṇeradaharabhikkhūnaṁ",
  "atk-s0517a2:1215_8": "sabbathāmena sajjhāyantānaṁ sajjhāyanasaddo pakatikathaṁ kathentānaṁ “kiṁ, bhante,",
  "atk-s0517a2:1215_9": "kiṁ, āvuso”tiādisaddo sakuṇasaddo vātasaddo padasaddo pakkuthitaudakassa cicciṭāyanasaddo",
  "atk-s0517a2:1215_10": "ātape sussamānatālapaṇṇasaddo kunthakipillikādisaddoti evaṁ sabboḷārikato pabhuti",
  "atk-s0517a2:1215_11": "yathākkamena sukhumasukhumasaddā āvajjitabbā.",
  "atk-s0517a2:1216_0": "Evaṁ karontena ca puratthimādīsu dasasu disāsu kamena ekekissā disāya saddanimittaṁ",
  "atk-s0517a2:1216_1": "vuttanayena manasi kātabbaṁ. Manasi karontena ca ye saddā pakatisotassa suyyanti,",
  "atk-s0517a2:1216_2": "tesu pakatisotamodhāya manodvārikena cittena manasi kātabbaṁ. Tassa te saddā pakaticittassāpi",
  "atk-s0517a2:1216_3": "pākaṭā honti, parikammasamādhicittassa pana ativiya pākaṭā honti. Tassevaṁ saddanimittaṁ",
  "atk-s0517a2:1216_4": "manasikaroto idāni dibbasotadhātu uppajjissatīti tesu saddesu aññataraṁ ārammaṇaṁ",
  "atk-s0517a2:1216_5": "katvā manodvārāvajjanaṁ uppajjati, tasmiṁ niruddhe cattāri pañca vā javanāni javanti.",
  "atk-s0517a2:1216_6": "Yesaṁ purimāni tīṇi cattāri vā parikammopacārānulomagotrabhunāmakāni kāmāvacarāni,",
  "atk-s0517a2:1216_7": "catutthaṁ pañcamaṁ vā appanācittaṁ rūpāvacaracatutthajjhānikaṁ. Tattha yaṁ tena appanācittena",
  "atk-s0517a2:1216_8": "saddhiṁ uppannaṁ ñāṇaṁ, ayaṁ dibbasotadhātu. Taṁ thāmagataṁ karontena “etthantare",
  "atk-s0517a2:1216_9": "saddaṁ suṇāmī”ti ekaṅgulamattaṁ paricchinditvā vaḍḍhetabbaṁ, tato dvaṅgulacaturaṅgulaaṭṭhaṅgulavidatthiratanaantogabbhapamukha-",
  "atk-s0517a2:1216_10": "pāsādapariveṇasaṅghārāmagocaragāmajanapadādivasena yāva cakkavāḷaṁ, tato vā bhiyyopi",
  "atk-s0517a2:1216_11": "paricchinditvā paricchinditvā vaḍḍhetabbaṁ. Evaṁ adhigatābhiñño esa pādakajjhānārammaṇena",
  "atk-s0517a2:1216_12": "phuṭṭhokāsabbhantaragate sadde puna pādakajjhānaṁ asamāpajjitvāpi abhiññāñāṇena suṇātiyeva.",
  "atk-s0517a2:1216_13": "Evaṁ suṇanto ca sacepi yāvabrahmalokā saṅkhabheripaṇavādisaddehi ekakolāhalaṁ hoti,",
  "atk-s0517a2:1216_14": "pāṭiyekkaṁ vavatthāpetukāmatāya sati “ayaṁ saṅkhasaddo, ayaṁ bherisaddo”ti vavatthāpetuṁ",
  "atk-s0517a2:1216_15": "sakkotiyeva. Abhiññāñāṇena sute sātthake sadde pacchā kāmāvacaracittena atthaṁ jānāti.",
  "atk-s0517a2:1216_16": "Dibbasotaṁ pakatisotavatoyeva uppajjati, no badhirassa. Pacchā pakatisote vinaṭṭhepi",
  "atk-s0517a2:1216_17": "dibbasotaṁ na vinassatīti vadanti.",
  "atk-s0517a2:1217_0": "So dibbāya sotadhātuyāti ettha dibbasadisattā dibbā. Devānañhi sucaritakammābhinibbattā",
  "atk-s0517a2:1217_1": "pittasemharudhirādīhi apalibuddhā upakkilesavimuttatāya dūrepi ārammaṇasampaṭicchanasamatthā",
  "atk-s0517a2:1217_2": "dibbā pasādasotadhātu hoti. Ayañcāpi imassa bhikkhuno vīriyabhāvanābalanibbattā ñāṇasotadhātu",
  "atk-s0517a2:1217_3": "tādisāyevāti dibbasadisattā dibbā. Apica dibbavihāravasena paṭiladdhattā, attanā",
  "atk-s0517a2:1217_4": "ca dibbavihārasannissitattāpi dibbā, savanaṭṭhena nijjīvaṭṭhena ca sotadhātu, sotadhātukiccakaraṇena",
  "atk-s0517a2:1217_5": "ca sotadhātu viyātipi sotadhātu. Tāya dibbāya sotadhātuyā. Visuddhāyāti parisuddhāya",
  "atk-s0517a2:1217_6": "nirupakkilesāya. Atikkantamānusikāyāti manussūpacāraṁ atikkamitvā saddasavanena mānusikaṁ",
  "atk-s0517a2:1217_7": "maṁsasotadhātuṁ atikkantāya vītivattitvā ṭhitāya. Ubho sadde suṇātīti dve sadde suṇāti.",
  "atk-s0517a2:1217_8": "Katame dve? Dibbe ca mānuse ca, devānañca manussānañca saddeti vuttaṁ hoti. Etena",
  "atk-s0517a2:1217_9": "padesapariyādānaṁ veditabbaṁ. Ye dūre santike cāti ye saddā dūre paracakkavāḷepi,",
  "atk-s0517a2:1217_10": "ye ca santike antamaso sadehasannissitapāṇakasaddāpi, te suṇātīti vuttaṁ hoti. Etena",
  "atk-s0517a2:1217_11": "nippadesapariyādānaṁ veditabbanti.",
  "atk-s0517a2:1218": "Sotadhātuvisuddhiñāṇaniddesavaṇṇanā niṭṭhitā.",
  "atk-s0517a2:1219": "52. Cetopariyañāṇaniddesavaṇṇanā",
  "atk-s0517a2:1220_0": "104. Cetopariyañāṇaniddese so evaṁ pajānātīti idāni vattabbaṁ vidhānaṁ upadisati.",
  "atk-s0517a2:1220_1": "Idaṁ rūpaṁ somanassindriyasamuṭṭhitantiādi ādikammikena jhāyinā paṭipajjitabbaṁ vidhānaṁ.",
  "atk-s0517a2:1220_2": "Kathaṁ? Etañhi ñāṇaṁ uppādetukāmena jhāyinā paṭhamaṁ tāva dibbacakkhuñāṇaṁ uppādetabbaṁ.",
  "atk-s0517a2:1220_3": "Etañhi dibbacakkhuvasena ijjhati, taṁ etassa parikammaṁ. Tasmā tena bhikkhunā ālokaṁ",
  "atk-s0517a2:1220_4": "vaḍḍhetvā dibbena cakkhunā parassa hadayarūpaṁ nissāya vattamānassa lohitassa vaṇṇaṁ",
  "atk-s0517a2:1220_5": "passitvā passitvā cittaṁ pariyesitabbaṁ. Tañhi lohitaṁ kusalasomanasse vattamāne",
  "atk-s0517a2:1220_6": "rattaṁ hoti nigrodhapakkavaṇṇaṁ, akusalasomanasse vattamāne tadeva luḷitaṁ hoti,",
  "atk-s0517a2:1220_7": "domanasse vattamāne kāḷakaṁ hoti jambupakkavaṇṇaṁ luḷitaṁ. Kusalūpekkhāya vattamānāya",
  "atk-s0517a2:1220_8": "pasannaṁ hoti tilatelavaṇṇaṁ. Akusalūpekkhāya vattamānāya tadeva luḷitaṁ hoti. Tasmā",
  "atk-s0517a2:1220_9": "tena “idaṁ rūpaṁ somanassindriyasamuṭṭhitaṁ, idaṁ rūpaṁ domanassindriyasamuṭṭhitaṁ,",
  "atk-s0517a2:1220_10": "idaṁ rūpaṁ upekkhindriyasamuṭṭhita”nti parassa hadayalohitavaṇṇaṁ passitvā passitvā",
  "atk-s0517a2:1220_11": "cittaṁ pariyesantena cetopariyañāṇaṁ thāmagataṁ kātabbaṁ. Evaṁ thāmagate hi tasmiṁ",
  "atk-s0517a2:1220_12": "anukkamena sabbampi kāmāvacarādibhedaṁ cittaṁ pajānāti cittā cittameva saṅkamanto",
  "atk-s0517a2:1220_13": "vinā hadayarūpadassanena. Vuttampi cetaṁ aṭṭhakathāyaṁ –",
  "atk-s0517a2:1221_0": "“Āruppe parassa cittaṁ jānitukāmo kassa hadayarūpaṁ passati, kassindriyavikāraṁ oloketīti?",
  "atk-s0517a2:1221_1": "Na kassaci. Iddhimato visayo esa, yadidaṁ yattha katthaci cittaṁ āvajjanto soḷasappabhedaṁ",
  "atk-s0517a2:1221_2": "cittaṁ jānāti. Akatābhinivesassa pana vasena ayaṁ kathā”ti.",
  "atk-s0517a2:1222_0": "Parasattānanti attānaṁ ṭhapetvā sesasattānaṁ. Parapuggalānanti idampi iminā ekatthameva,",
  "atk-s0517a2:1222_1": "veneyyavasena pana desanāvilāsena ca byañjanena nānattaṁ kataṁ. Cetasā ceto paricca",
  "atk-s0517a2:1222_2": "pajānātīti attano cittena tesaṁ cittaṁ paricchinditvā sarāgādivasena nānappakārato",
  "atk-s0517a2:1222_3": "jānāti. Sarāgaṁ vātiādīsu vā-saddo samuccayattho. Tattha aṭṭhavidhaṁ lobhasahagatacittaṁ",
  "atk-s0517a2:1222_4": "sarāgaṁ cittaṁ nāma, avasesaṁ catubhūmakakusalābyākatacittaṁ vītarāgaṁ nāma. Dve",
  "atk-s0517a2:1222_5": "domanassacittāni, dve vicikicchāuddhaccacittānīti imāni pana cattāri cittāni imasmiṁ",
  "atk-s0517a2:1222_6": "duke saṅgahaṁ na gacchanti. Keci pana therā tānipi vītarāgapadena saṅgaṇhanti. Duvidhaṁ",
  "atk-s0517a2:1222_7": "pana domanassasahagataṁ cittaṁ sadosaṁ cittaṁ nāma, sabbampi catubhūmakaṁ kusalābyākataṁ",
  "atk-s0517a2:1222_8": "vītadosaṁ nāma. Sesāni dasa akusalacittāni imasmiṁ duke saṅgahaṁ na gacchanti. Keci",
  "atk-s0517a2:1222_9": "pana therā tānipi vītadosapadena saṅgaṇhanti. Samohaṁ vītamohanti ettha pana mohekahetukavasena",
  "atk-s0517a2:1222_10": "vicikicchāuddhaccasahagatadvayameva samohaṁ. Mohassa pana sabbākusalesu sambhavato",
  "atk-s0517a2:1222_11": "dvādasavidhampi akusalaṁ cittaṁ “samoha”nti veditabbaṁ. Avasesaṁ kusalābyākataṁ vītamohaṁ.",
  "atk-s0517a2:1222_12": "Thinamiddhānugataṁ pana saṁkhittaṁ, uddhaccānugataṁ vikkhittaṁ. Rūpāvacarārūpāvacaraṁ",
  "atk-s0517a2:1222_13": "mahaggataṁ, avasesaṁ amahaggataṁ. Sabbampi tebhūmakaṁ sauttaraṁ, lokuttaraṁ anuttaraṁ.",
  "atk-s0517a2:1222_14": "Upacārappattaṁ appanāppattañca samāhitaṁ, tadubhayamasampattaṁ asamāhitaṁ. Tadaṅgavikkhambhanasamucchedapaṭippassaddhinissaraṇavimuttippattaṁ",
  "atk-s0517a2:1222_15": "vimuttaṁ, pañcavidhampi etaṁ vimuttimappattaṁ avimuttanti veditabbaṁ. Iti cetopariyañāṇalābhī",
  "atk-s0517a2:1222_16": "bhikkhu soḷasappabhedampi cittaṁ pajānāti. Puthujjanā pana ariyānaṁ maggaphalacittaṁ",
  "atk-s0517a2:1222_17": "na jānanti, ariyāpi ca heṭṭhimā heṭṭhimā uparimānaṁ uparimānaṁ maggaphalacittaṁ na",
  "atk-s0517a2:1222_18": "jānanti, uparimā uparimā pana heṭṭhimānaṁ heṭṭhimānaṁ cittaṁ jānantīti.",
  "atk-s0517a2:1223": "Cetopariyañāṇaniddesavaṇṇanā niṭṭhitā.",
  "atk-s0517a2:1224": "53. Pubbenivāsānussatiñāṇaniddesavaṇṇanā",
  "atk-s0517a2:1225_0": "105. Pubbenivāsānussatiñāṇaniddese evaṁ pajānātītiādi catūsu iddhipādesu paribhāvitacittassa",
  "atk-s0517a2:1225_1": "pubbenivāsānussatiñāṇaṁ uppādetukāmassa taduppādanavidhānadassanatthaṁ vuttaṁ. Kamato",
  "atk-s0517a2:1225_2": "hi paṭiccasamuppādaṁ passitvā viññāṇanāmarūpasaḷāyatanaphassavedanāsaṅkhātaṁ paccuppannaṁ",
  "atk-s0517a2:1225_3": "phalasaṅkhepaṁ passati, tassa paccayaṁ purimabhave kammakilesasaṅkhātaṁ hetusaṅkhepaṁ",
  "atk-s0517a2:1225_4": "passati, tassa paccayaṁ purimabhaveyeva phalasaṅkhepaṁ passati, tassa paccayaṁ tatiyabhave",
  "atk-s0517a2:1225_5": "hetusaṅkhepaṁ passati. Evaṁ paṭiccasamuppādadassanena jātiparamparaṁ passati. Evaṁ",
  "atk-s0517a2:1225_6": "bahūpakāro pubbenivāsānussatiñāṇassa paṭiccasamuppādamanasikāro. Tattha “imasmiṁ",
  "atk-s0517a2:1225_7": "sati idaṁ hoti, imassuppādā idaṁ uppajjatī”ti idaṁ paṭiccasamuppādaniddesassa uddesavacanaṁ.",
  "atk-s0517a2:1225_8": "Evaṁ tesaṁ aññataravacaneneva atthe siddhe dvidhā vacanaṁ kasmāti ce? Atthanānattasabbhāvato.",
  "atk-s0517a2:1225_9": "Kathaṁ? Imasmiṁ satīti imasmiṁ paccaye vijjamāne. Idaṁ sabbapaccayānaṁ sādhāraṇavacanaṁ.",
  "atk-s0517a2:1225_10": "Idaṁ hotīti idaṁ paccayuppannaṁ bhavati. Idaṁ sabbapaccayuppannānaṁ sādhāraṇavacanaṁ.",
  "atk-s0517a2:1225_11": "Iminā sakalena vacanena ahetukavādo paṭisiddho hoti. Ye hi dhammā paccayasambhavā",
  "atk-s0517a2:1225_12": "honti, na paccayābhāvā, te ahetukā nāma na hontīti. Imassuppādāti imassa paccayassa",
  "atk-s0517a2:1225_13": "uppādahetu. Idaṁ sabbapaccayānaṁ uppādavantatādīpanavacanaṁ. Idaṁ uppajjatīti idaṁ",
  "atk-s0517a2:1225_14": "paccayuppannaṁ uppajjati. Idaṁ sabbapaccayuppannānaṁ tato uppajjamānatādīpanavacanaṁ.",
  "atk-s0517a2:1225_15": "Iminā sakalena vacanena sassatāhetukavādo paṭisiddho hoti. Ye hi uppādavanto dhammā,",
  "atk-s0517a2:1225_16": "te aniccā. Tasmā satipi sahetukatte aniccahetukā ete dhammā na loke niccasammatapakatipurisādihetukāti vuttaṁ hoti.",
  "atk-s0517a2:1226_0": "Yadidanti niddisitabbatthasandassanaṁ. Avijjāpaccayā saṅkhārāti ettha yaṁ paṭicca",
  "atk-s0517a2:1226_1": "phalameti, so paccayo. Paṭiccāti na vinā, apaccakkhitvāti attho. Etīti uppajjati",
  "atk-s0517a2:1226_2": "ceva pavattati cāti attho. Apica upakārakaṭṭho paccayaṭṭho, avijjā ca sā paccayo",
  "atk-s0517a2:1226_3": "cāti avijjāpaccayo. Tasmā avijjāpaccayā saṅkhārā sambhavantīti yojanā. Evaṁ sambhavanti-saddassa",
  "atk-s0517a2:1226_4": "sesapadehipi yojanā kātabbā. Sokādīsu ca socanaṁ soko. Paridevanaṁ paridevo. Dukkhatīti",
  "atk-s0517a2:1226_5": "dukkhaṁ. Uppādaṭṭhitivasena vā dvedhā khanatītipi dukkhaṁ. Dummanassa bhāvo domanassaṁ.",
  "atk-s0517a2:1226_6": "Bhuso āyāso upāyāso. Sambhavantīti nibbattanti. Evanti niddiṭṭhanayanidassanaṁ. Tena",
  "atk-s0517a2:1226_7": "avijjādīheva kāraṇehi, na issaranimmānādīhīti dasseti. Etassāti yathāvuttassa. Kevalassāti",
  "atk-s0517a2:1226_8": "asammissassa, sakalassa vā. Dukkhakkhandhassāti dukkhasamūhassa, na sattassa na sukhasubhādīnaṁ.",
  "atk-s0517a2:1226_9": "Samudayoti nibbatti. Hotīti sambhavati.",
  "atk-s0517a2:1227_0": "Tattha katamā avijjā? Dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ,",
  "atk-s0517a2:1227_1": "dukkhanirodhagāminiyā paṭipadāya aññāṇaṁ, pubbante aññāṇaṁ, aparante aññāṇaṁ, pubbantāparante",
  "atk-s0517a2:1227_2": "aññāṇaṁ, idappaccayatāpaṭiccasamuppannesu dhammesu aññāṇaṁ. Katame saṅkhārā? Puññābhisaṅkhāro,",
  "atk-s0517a2:1227_3": "apuññābhisaṅkhāro, āneñjābhisaṅkhāro, kāyasaṅkhāro, vacīsaṅkhāro, cittasaṅkhāro.",
  "atk-s0517a2:1227_4": "Aṭṭha kāmāvacarakusalacetanā pañca rūpāvacarakusalacetanā puññābhisaṅkhāro, dvādasa",
  "atk-s0517a2:1227_5": "akusalacetanā apuññābhisaṅkhāro, catasso arūpāvacarakusalacetanā āneñjābhisaṅkhāro.",
  "atk-s0517a2:1227_6": "Kāyasañcetanā kāyasaṅkhāro, vacīsañcetanā vacīsaṅkhāro, manosañcetanā cittasaṅkhāro.",
  "atk-s0517a2:1228_0": "Tattha siyā – kathaṁ panetaṁ jānitabbaṁ “ime saṅkhārā avijjāpaccayā hontī”ti? Avijjābhāve",
  "atk-s0517a2:1228_1": "bhāvato. Yassa hi dukkhādīsu avijjāsaṅkhātaṁ aññāṇaṁ appahīnaṁ hoti. So dukkhe tāva",
  "atk-s0517a2:1228_2": "pubbantādīsu ca aññāṇena saṁsāradukkhaṁ sukhasaññāya gahetvā tasseva hetubhūte tividhepi",
  "atk-s0517a2:1228_3": "saṅkhāre ārabhati. Samudaye aññāṇena dukkhahetubhūtepi taṇhāparikkhāre saṅkhāre sukhahetuto",
  "atk-s0517a2:1228_4": "maññamāno ārabhati. Nirodhe pana magge ca aññāṇena dukkhassa anirodhabhūtepi gativisese",
  "atk-s0517a2:1228_5": "dukkhanirodhasaññī hutvā nirodhassa ca amaggabhūtesupi yaññāmaratapādīsu nirodhamaggasaññī",
  "atk-s0517a2:1228_6": "hutvā dukkhanirodhaṁ patthayamāno yaññāmaratapādimukhena tividhepi saṅkhāre ārabhati.",
  "atk-s0517a2:1229_0": "Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi",
  "atk-s0517a2:1229_1": "puññaphalasaṅkhātaṁ dukkhaṁ dukkhato ajānanto tassa adhigamāya kāyavacīcittasaṅkhārabhedaṁ",
  "atk-s0517a2:1229_2": "puññābhisaṅkhāraṁ ārabhati devaccharakāmako viya marupapātaṁ. Sukhasammatassāpi ca",
  "atk-s0517a2:1229_3": "tassa puññaphalassa ante mahāpariḷāhajanikaṁ vipariṇāmadukkhataṁ appassādatañca apassantopi",
  "atk-s0517a2:1229_4": "tappaccayaṁ vuttappakārameva puññābhisaṅkhāraṁ ārabhati salabho viya dīpasikhābhinipātaṁ,",
  "atk-s0517a2:1229_5": "madhubindugiddho viya ca madhulittasatthadhārālehanaṁ. Kāmūpasevanādīsu ca savipākesu",
  "atk-s0517a2:1229_6": "ādīnavaṁ apassanto sukhasaññāya ceva kilesābhibhūtatāya ca dvārattayappavattampi",
  "atk-s0517a2:1229_7": "apuññābhisaṅkhāraṁ ārabhati bālo viya gūthakīḷanaṁ, maritukāmo viya ca visakhādanaṁ.",
  "atk-s0517a2:1229_8": "Āruppavipākesu cāpi saṅkhāravipariṇāmadukkhataṁ anavabujjhamāno sassatādivipallāsena",
  "atk-s0517a2:1229_9": "cittasaṅkhārabhūtaṁ āneñjābhisaṅkhāraṁ ārabhati disāmūḷho viya pisācanagarābhimukhamaggagamanaṁ.",
  "atk-s0517a2:1229_10": "Evaṁ yasmā avijjābhāvatova saṅkhārabhāvo, na abhāvato, tasmā jānitabbametaṁ “ime",
  "atk-s0517a2:1229_11": "saṅkhārā avijjāpaccayā hontī”ti.",
  "atk-s0517a2:1230_0": "Etthāha – gaṇhāma tāva etaṁ “avijjā saṅkhārānaṁ paccayo”ti. Kiṁ panāyamekāva avijjā",
  "atk-s0517a2:1230_1": "saṅkhārānaṁ paccayo, udāhu aññepi paccayā santīti? Kiṁ panettha yadi tāva ekāva,",
  "atk-s0517a2:1230_2": "ekakāraṇavādo āpajjati. Atha aññepi santi, “avijjāpaccayā saṅkhārā”ti ekakāraṇaniddeso",
  "atk-s0517a2:1230_3": "nupapajjatīti? Na nupapajjati. Kasmā? Yasmā –",
  "atk-s0517a2:1231": "“Ekaṁ na ekato idha, nānekamanekatopi no ekaṁ;",
  "atk-s0517a2:1232": "Phalamatthi atthi pana eka-hetuphaladīpane attho”.",
  "atk-s0517a2:1233_0": "Bhagavā hi katthaci padhānattā katthaci pākaṭattā katthaci asādhāraṇattā desanāvilāsassa",
  "atk-s0517a2:1233_1": "ca veneyyānañca anurūpato ekameva hetuñca phalañca dīpeti. Tasmā ayamidha avijjā",
  "atk-s0517a2:1233_2": "vijjamānesupi aññesu vatthārammaṇasahajātadhammādīsu saṅkhārakāraṇesu “assādānupassino",
  "atk-s0517a2:1233_3": "taṇhā pavaḍḍhatī”ti ca, “avijjāsamudayā āsavasamudayo”ti ca vacanato aññesampi taṇhādīnaṁ",
  "atk-s0517a2:1233_4": "saṅkhārahetūnaṁ hetūti padhānattā, “avidvā, bhikkhave, avijjāgato puññābhisaṅkhārampi",
  "atk-s0517a2:1233_5": "abhisaṅkharotī”ti pākaṭattā, asādhāraṇattā ca saṅkhārānaṁ hetubhāvena dīpitāti veditabbā.",
  "atk-s0517a2:1233_6": "Eteneva ca ekekahetuphaladīpanaparihāravacanena sabbattha ekekahetuphaladīpane payojanaṁ veditabbanti.",
  "atk-s0517a2:1234_0": "Etthāha – evaṁ santepi ekantāniṭṭhaphalāya sāvajjāya avijjāya kathaṁ puññāneñjābhisaṅkhārapaccayattaṁ",
  "atk-s0517a2:1234_1": "yujjati? Na hi nimbabījato ucchu uppajjatīti. Kathaṁ na yujjissati? Lokasmiñhi –",
  "atk-s0517a2:1235": "“Viruddho cāviruddho ca, sadisāsadiso tathā;",
  "atk-s0517a2:1236": "Dhammānaṁ paccayo siddho, vipākā eva te ca na”.",
  "atk-s0517a2:1237_0": "Iti ayaṁ avijjā vipākavasena ekantāniṭṭhaphalā, sabhāvavasena ca sāvajjāpi samānā",
  "atk-s0517a2:1237_1": "sabbesampi etesaṁ puññābhisaṅkhārādīnaṁ yathānurūpaṁ ṭhānakiccasabhāvaviruddhāviruddhapaccayavasena",
  "atk-s0517a2:1237_2": "sadisāsadisapaccayavasena ca paccayo hotīti veditabbā.",
  "atk-s0517a2:1238": "Apica –",
  "atk-s0517a2:1239": "“Cutūpapāte saṁsāre, saṅkhārānañca lakkhaṇe;",
  "atk-s0517a2:1240": "Yo paṭiccasamuppanna-dhammesu ca vimuyhati.",
  "atk-s0517a2:1241": "“Abhisaṅkharoti so ete, saṅkhāre tividhe yato;",
  "atk-s0517a2:1242": "Avijjā paccayo tesaṁ, tividhānaṁ ayaṁ tato.",
  "atk-s0517a2:1243": "“Yathāpi nāma jaccandho, naro apariṇāyako;",
  "atk-s0517a2:1244": "Ekadā yāti maggena, ummaggenāpi ekadā.",
  "atk-s0517a2:1245": "“Saṁsāre saṁsaraṁ bālo, tathā apariṇāyako;",
  "atk-s0517a2:1246": "Karoti ekadā puññaṁ, apuññamapi ekadā.",
  "atk-s0517a2:1247": "“Yadā ca ñatvā so dhammaṁ, saccāni abhisamessati;",
  "atk-s0517a2:1248": "Tadā avijjūpasamā, upasanto carissatī”ti.",
  "atk-s0517a2:1249_0": "Saṅkhārapaccayāviññāṇanti cha viññāṇakāyā cakkhuviññāṇaṁ sotaviññāṇaṁ ghānaviññāṇaṁ",
  "atk-s0517a2:1249_1": "jivhāviññāṇaṁ kāyaviññāṇaṁ manoviññāṇaṁ. Tattha cakkhuviññāṇaṁ kusalavipākaṁ akusalavipākanti",
  "atk-s0517a2:1249_2": "duvidhaṁ. Tathā sotaghānajivhākāyaviññāṇāni. Manoviññāṇaṁ dve vipākamanodhātuyo,",
  "atk-s0517a2:1249_3": "tisso ahetukamanoviññāṇadhātuyo, aṭṭha sahetukavipākacittāni, pañca rūpāvacarāni,",
  "atk-s0517a2:1249_4": "cattāri arūpāvacarānīti bāvīsatividhaṁ. Iti sabbāni bāttiṁsa lokiyavipākaviññāṇāni.",
  "atk-s0517a2:1250_0": "Tattha siyā – kathaṁ panetaṁ jānitabbaṁ “idaṁ vuttappakāraṁ viññāṇaṁ saṅkhārapaccayā",
  "atk-s0517a2:1250_1": "hotī”ti? Upacitakammābhāve vipākābhāvato. Vipākañhetaṁ, vipākañca na upacitakammābhāve",
  "atk-s0517a2:1250_2": "uppajjati. Yadi uppajjeyya, sabbesaṁ sabbavipākāni uppajjeyyuṁ, na ca uppajjantīti",
  "atk-s0517a2:1250_3": "jānitabbametaṁ “saṅkhārapaccayā idaṁ viññāṇaṁ hotī”ti. Sabbameva hi idaṁ pavattipaṭisandhivasena",
  "atk-s0517a2:1250_4": "dvedhā pavattati. Tattha dve pañcaviññāṇāni dve manodhātuyo somanassasahagatāhetukamanoviññāṇadhātūti",
  "atk-s0517a2:1250_5": "imāni terasa pañcavokārabhave pavattiyaṁyeva pavattanti, sesāni ekūnavīsati tīsu",
  "atk-s0517a2:1250_6": "bhavesu yathānurūpaṁ pavattiyampi paṭisandhiyampi pavattanti.",
  "atk-s0517a2:1251": "“Laddhappaccayamiti dhammamattametaṁ bhavantaramupeti;",
  "atk-s0517a2:1252": "Nāssa tato saṅkanti, na tato hetuṁ vinā hoti”.",
  "atk-s0517a2:1253_0": "Iti hetaṁ laddhappaccayaṁ rūpārūpadhammamattaṁ uppajjamānaṁ bhavantaramupetīti vuccati,",
  "atk-s0517a2:1253_1": "na satto, na jīvo. Tassa ca nāpi atītabhavato idha saṅkanti atthi, nāpi tato hetuṁ",
  "atk-s0517a2:1253_2": "vinā idha pātubhāvo. Ettha ca purimaṁ cavanato cuti, pacchimaṁ bhavantarādipaṭisandhānato",
  "atk-s0517a2:1253_3": "paṭisandhīti vuccati.",
  "atk-s0517a2:1254_0": "Etthāha – nanu evaṁ asaṅkantipātubhāve sati ye imasmiṁ manussattabhāve khandhā, tesaṁ",
  "atk-s0517a2:1254_1": "niruddhattā, phalappaccayassa ca kammassa tattha agamanato, aññassa aññato ca taṁ",
  "atk-s0517a2:1254_2": "phalaṁ siyā. Upabhuñjake ca asati kassa taṁ phalaṁ siyā. Tasmā na sundaramidaṁ vidhānanti. Tatridaṁ vuccati –",
  "atk-s0517a2:1255": "“Santāne yaṁ phalaṁ etaṁ, nāññassa na ca aññato;",
  "atk-s0517a2:1256": "Bījānaṁ abhisaṅkhāro, etassatthassa sādhako.",
  "atk-s0517a2:1257": "“Phalassuppattiyā eva, siddhā bhuñjakasammuti;",
  "atk-s0517a2:1258": "Phaluppādena rukkhassa, yathā phalati sammutī”ti.",
  "atk-s0517a2:1259_0": "Yopi vadeyya “evaṁ santepi ete saṅkhārā vijjamānā vā phalassa paccayā siyuṁ avijjamānā",
  "atk-s0517a2:1259_1": "vā. Yadi ca vijjamānā, pavattikkhaṇeyeva nesaṁ vipākena bhavitabbaṁ. Athāpi avijjamānā,",
  "atk-s0517a2:1259_2": "pavattito pubbe pacchā ca niccaṁ phalāvahā siyu”nti. So evaṁ vattabbo –",
  "atk-s0517a2:1260": "“Katattā paccayā ete, na ca niccaṁ phalāvahā;",
  "atk-s0517a2:1261": "Pāṭibhogādikaṁ tattha, veditabbaṁ nidassana”nti.",
  "atk-s0517a2:1262_0": "Viññāṇapaccayānāmarūpanti idha vedanā saññā saṅkhārakkhandhā nāmaṁ, cattāri ca mahābhūtāni",
  "atk-s0517a2:1262_1": "catunnañca mahābhūtānaṁ upādāyarūpaṁ rūpaṁ. Abhāvakagabbhaseyyakānaṁ aṇḍajānañca",
  "atk-s0517a2:1262_2": "paṭisandhikkhaṇe vatthudasakaṁ kāyadasakanti vīsati rūpāni, tayo ca arūpino khandhāti",
  "atk-s0517a2:1262_3": "ete tevīsati dhammā viññāṇapaccayā nāmarūpanti veditabbā. Sabhāvakānaṁ bhāvadasakaṁ",
  "atk-s0517a2:1262_4": "pakkhipitvā tettiṁsa, opapātikasattesu brahmakāyikādīnaṁ paṭisandhikkhaṇe cakkhusotavatthudasakāni",
  "atk-s0517a2:1262_5": "jīvitindriyanavakañcāti ekūnacattālīsa rūpāni, tayo ca arūpino khandhāti ete dvācattālīsa",
  "atk-s0517a2:1262_6": "dhammā viññāṇapaccayā nāmarūpaṁ. Kāmabhave pana sesaopapātikānaṁ saṁsedajānaṁ vā",
  "atk-s0517a2:1262_7": "sabhāvakaparipuṇṇāyatanānaṁ paṭisandhikkhaṇe cakkhusotaghānajivhākāyavatthubhāvadasakānīti",
  "atk-s0517a2:1262_8": "sattati rūpāni, tayo ca arūpino khandhāti ete tesattati dhammā viññāṇapaccayā nāmarūpaṁ.",
  "atk-s0517a2:1262_9": "Esa ukkaṁso. Avakaṁsena pana taṁtaṁdasakavikalānaṁ tassa tassa vasena hāpetvā hāpetvā",
  "atk-s0517a2:1262_10": "paṭisandhiyaṁ viññāṇapaccayā nāmarūpasaṅkhā veditabbā. Arūpīnaṁ pana tayova arūpino",
  "atk-s0517a2:1262_11": "khandhā, asaññānaṁ rūpato jīvitindriyanavakamevāti. Esa tāva paṭisandhiyaṁ nayo.",
  "atk-s0517a2:1263_0": "Tattha siyā – kathaṁ panetaṁ jānitabbaṁ “paṭisandhināmarūpaṁ viññāṇapaccayā hotī”ti?",
  "atk-s0517a2:1263_1": "Suttato yuttito ca. Sutte hi “cittānuparivattino dhammā”tiādinā nayena bahudhā vedanādīnaṁ",
  "atk-s0517a2:1263_2": "viññāṇapaccayatā siddhā. Yuttito pana –",
  "atk-s0517a2:1264": "Cittajena hi rūpena, idha diṭṭhena sijjhati;",
  "atk-s0517a2:1265": "Adiṭṭhassāpi rūpassa, viññāṇaṁ paccayo iti.",
  "atk-s0517a2:1266_0": "Nāmarūpapaccayāsaḷāyatananti nāmaṁ vuttameva. Idha pana rūpaṁ niyamato cattāri bhūtāni",
  "atk-s0517a2:1266_1": "cha vatthūni jīvitindriyanti ekādasavidhaṁ. Saḷāyatanaṁ – cakkhāyatanaṁ, sotāyatanaṁ,",
  "atk-s0517a2:1266_2": "ghānāyatanaṁ, jivhāyatanaṁ, kāyāyatanaṁ, manāyatanaṁ.",
  "atk-s0517a2:1267": "Tattha siyā – kathaṁ panetaṁ jānitabbaṁ “nāmarūpaṁ saḷāyatanassa paccayo”ti? Nāmarūpabhāve bhāvato. Tassa tassa hi nāmassa rūpassa ca bhāve taṁ taṁ āyatanaṁ hoti, na aññathāti.",
  "atk-s0517a2:1268": "Saḷāyatanapaccayā phassoti –",
  "atk-s0517a2:1269": "“Chaḷeva phassā saṅkhepā, cakkhusamphassaādayo;",
  "atk-s0517a2:1270": "Viññāṇamiva bāttiṁsa, vitthārena bhavanti te”.",
  "atk-s0517a2:1271": "Phassapaccayā vedanāti –",
  "atk-s0517a2:1272": "“Dvārato vedanā vuttā, cakkhusamphassajādikā;",
  "atk-s0517a2:1273": "Chaḷeva tā pabhedena, idha bāttiṁsa vedanā”.",
  "atk-s0517a2:1274": "Vedanāpaccayā taṇhāti –",
  "atk-s0517a2:1275": "“Rūpataṇhādibhedena, cha taṇhā idha dīpitā;",
  "atk-s0517a2:1276": "Ekekā tividhā tattha, pavattākārato matā.",
  "atk-s0517a2:1277": "“Dukkhī sukhaṁ patthayati, sukhī bhiyyopi icchati;",
  "atk-s0517a2:1278": "Upekkhā pana santattā, sukhamicceva bhāsitā.",
  "atk-s0517a2:1279": "“Taṇhāya paccayā tasmā, honti tissopi vedanā;",
  "atk-s0517a2:1280": "Vedanāpaccayā taṇhā, iti vuttā mahesinā”.",
  "atk-s0517a2:1281_0": "Taṇhāpaccayā upādānanti cattāri upādānāni – kāmupādānaṁ, diṭṭhupādānaṁ, sīlabbatupādānaṁ,",
  "atk-s0517a2:1281_1": "attavādupādānaṁ. Upādānapaccayā bhavoti idha kammabhavo adhippeto. Upapattibhavo",
  "atk-s0517a2:1281_2": "pana paduddhāravasena vutto. Bhavapaccayā jātīti kammabhavapaccayā paṭisandhikhandhānaṁ pātubhāvo.",
  "atk-s0517a2:1282_0": "Tattha siyā – kathaṁ panetaṁ jānitabbaṁ “bhavo jātiyā paccayo”ti ce? Bāhirapaccayasamattepi",
  "atk-s0517a2:1282_1": "hīnapaṇītādivisesadassanato. Bāhirānañhi janakajananisukkasoṇitāhārādīnaṁ paccayānaṁ",
  "atk-s0517a2:1282_2": "samattepi sattānaṁ yamakānampi sataṁ hīnappaṇītatādiviseso dissati. So ca na ahetuko",
  "atk-s0517a2:1282_3": "sabbadā ca sabbesañca abhāvato, na kammabhavato aññahetuko tadabhinibbattakasattānaṁ",
  "atk-s0517a2:1282_4": "ajjhattasantāne aññassa kāraṇassa abhāvatoti kammabhavahetukoyeva. Kammañhi sattānaṁ",
  "atk-s0517a2:1282_5": "hīnappaṇītatādivisesassa hetu. Tenāha bhagavā – “kammaṁ satte vibhajati, yadidaṁ hīnappaṇītatāyā”ti.",
  "atk-s0517a2:1283_0": "Jātipaccayā jarāmaraṇantiādīsu yasmā asati jātiyā jarāmaraṇaṁ nāma sokādayo vā dhammā",
  "atk-s0517a2:1283_1": "na honti, jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa",
  "atk-s0517a2:1283_2": "ca bālassa jarāmaraṇābhisambandhā vā tena tena dukkhadhammena phuṭṭhassa anabhisambandhā",
  "atk-s0517a2:1283_3": "vā sokādayo ca dhammā honti, tasmā ayaṁ jāti jarāmaraṇassa ceva sokādīnañca paccayo hotīti veditabbā.",
  "atk-s0517a2:1284_0": "So tathābhāvitena cittenātiādīsu pubbenivāsānussatiñāṇāyāti etassa ñāṇassa adhigamāya,",
  "atk-s0517a2:1284_1": "pattiyāti vuttaṁ hoti. Anekavihitanti anekavidhaṁ nānappakāraṁ, anekehi vā pakārehi",
  "atk-s0517a2:1284_2": "pavattitaṁ, saṁvaṇṇitanti attho. Pubbenivāsanti samanantarātītaṁ bhavaṁ ādiṁ katvā",
  "atk-s0517a2:1284_3": "tattha tattha nivutthasantānaṁ. Anussaratīti khandhapaṭipāṭivasena cutipaṭisandhivasena",
  "atk-s0517a2:1284_4": "vā anugantvā anugantvā sarati. Imañhi pubbenivāsaṁ cha janā anussaranti titthiyā",
  "atk-s0517a2:1284_5": "pakatisāvakā mahāsāvakā aggasāvakā paccekabuddhā buddhāti. Tattha titthiyā cattālīsaṁyeva",
  "atk-s0517a2:1284_6": "kappe anussaranti, na tato paraṁ. Kasmā? Dubbalapaññattā. Tesañhi nāmarūpaparicchedavirahitattā",
  "atk-s0517a2:1284_7": "dubbalā paññā hoti. Pakatisāvakā kappasatampi kappasahassampi anussarantiyeva balavapaññattā.",
  "atk-s0517a2:1284_8": "Asīti mahāsāvakā satasahassakappe anussaranti. Dve aggasāvakā ekamasaṅkheyyaṁ kappasatasahassañca.",
  "atk-s0517a2:1284_9": "Paccekabuddhā dve asaṅkheyyāni satasahassañca. Ettako hi tesaṁ abhinīhāro. Buddhānaṁ",
  "atk-s0517a2:1284_10": "pana paricchedo nāma natthi. Titthiyā ca khandhapaṭipāṭimeva saranti, paṭipāṭiṁ muñcitvā",
  "atk-s0517a2:1284_11": "cutipaṭisandhivasena sarituṁ na sakkonti. Yathā andhā yaṭṭhiṁ amuñcitvāva gacchanti,",
  "atk-s0517a2:1284_12": "evaṁ te khandhapaṭipāṭiṁ amuñcitvāva saranti. Pakatisāvakā khandhapaṭipāṭiyāpi anussaranti,",
  "atk-s0517a2:1284_13": "cutipaṭisandhivasenāpi saṅkamanti, tathā asīti mahāsāvakā. Dvinnaṁ pana aggasāvakānaṁ",
  "atk-s0517a2:1284_14": "khandhapaṭipāṭikiccaṁ natthi. Ekassa attabhāvassa cutiṁ disvā paṭisandhiṁ passanti,",
  "atk-s0517a2:1284_15": "puna aparassa cutiṁ disvā paṭisandhinti evaṁ cutipaṭisandhivaseneva saṅkamantā gacchanti,",
  "atk-s0517a2:1284_16": "tathā paccekabuddhā. Buddhānaṁ pana neva khandhapaṭipāṭikiccaṁ, na cutipaṭisandhivasena",
  "atk-s0517a2:1284_17": "saṅkamanakiccaṁ atthi. Tesañhi anekāsu kappakoṭīsu heṭṭhā vā upari vā yaṁ yaṁ ṭhānaṁ",
  "atk-s0517a2:1284_18": "icchanti, taṁ taṁ pākaṭameva hoti. Tasmā anekāpi kappakoṭiyo saṅkhipitvā yaṁ yaṁ",
  "atk-s0517a2:1284_19": "icchanti, tattha tattheva okkamantā sīhokkantavasena gacchanti. Evaṁ gacchantānañca",
  "atk-s0517a2:1284_20": "nesaṁ ñāṇaṁ antarantarāsu jātīsu asajjamānaṁ icchiticchitaṭṭhānameva gaṇhāti.",
  "atk-s0517a2:1285_0": "Imesu pana chasu pubbenivāsaṁ anussarantesu titthiyānaṁ pubbenivāsadassanaṁ khajjopanakappabhāsadisaṁ",
  "atk-s0517a2:1285_1": "hutvā upaṭṭhāti, pakatisāvakānaṁ dīpappabhāsadisaṁ, mahāsāvakānaṁ ukkāpabhāsadisaṁ,",
  "atk-s0517a2:1285_2": "aggasāvakānaṁ osadhitārakāpabhāsadisaṁ, paccekabuddhānaṁ candappabhāsadisaṁ. Buddhānaṁ",
  "atk-s0517a2:1285_3": "rasmisahassapaṭimaṇḍitasaradasūriyamaṇḍalasadisaṁ hutvā upaṭṭhāti. Titthiyānaṁ pubbenivāsānussaraṇaṁ",
  "atk-s0517a2:1285_4": "andhānaṁ yaṭṭhikoṭigamanaṁ viya hoti. Pakatisāvakānaṁ daṇḍakasetugamanaṁ viya, mahāsāvakānaṁ",
  "atk-s0517a2:1285_5": "jaṅghasetugamanaṁ viya, aggasāvakānaṁ sakaṭasetugamanaṁ viya, paccekabuddhānaṁ jaṅghamaggagamanaṁ",
  "atk-s0517a2:1285_6": "viya, buddhānaṁ mahāsakaṭamaggagamanaṁ viya hoti. Imasmiṁ pana adhikāre sāvakānaṁ",
  "atk-s0517a2:1285_7": "pubbenivāsānussaraṇaṁ adhippetaṁ.",
  "atk-s0517a2:1286_0": "Tasmā evaṁ anussaritukāmena ādikammikena bhikkhunā pacchābhattaṁ piṇḍapātapaṭikkantena",
  "atk-s0517a2:1286_1": "rahogatena paṭisallīnena paṭipāṭiyā cattāri jhānāni samāpajjitvā abhiññāpādakajjhānato",
  "atk-s0517a2:1286_2": "vuṭṭhāya vuttanayena paṭiccasamuppādaṁ paccavekkhitvā sabbapacchimā nisajjā āvajjitabbā.",
  "atk-s0517a2:1286_3": "Tato āsanapaññāpanaṁ senāsanappavesanaṁ pattacīvarapaṭisāmanaṁ bhojanakālo gāmato",
  "atk-s0517a2:1286_4": "āgamanakālo gāme piṇḍāya caritakālo gāmaṁ piṇḍāya paviṭṭhakālo vihārato nikkhamanakālo",
  "atk-s0517a2:1286_5": "cetiyabodhivandanakālo pattadhovanakālo pattapaṭiggahaṇakālo pattapaṭiggahaṇato yāva",
  "atk-s0517a2:1286_6": "mukhadhovanā katakiccaṁ paccūsakāle katakiccaṁ, majjhimayāme paṭhamayāme katakiccanti",
  "atk-s0517a2:1286_7": "evaṁ paṭilomakkamena sakalaṁ rattindivaṁ katakiccaṁ āvajjitabbaṁ. Ettakaṁ pana pakaticittassapi",
  "atk-s0517a2:1286_8": "pākaṭaṁ hoti, parikammasamādhicittassa pana atipākaṭameva. Sace panettha kiñci na",
  "atk-s0517a2:1286_9": "pākaṭaṁ hoti, puna pādakajjhānaṁ samāpajjitvā vuṭṭhāya āvajjitabbaṁ. Ettakena dīpe",
  "atk-s0517a2:1286_10": "jalite viya pākaṭaṁ hoti. Evaṁ paṭilomakkameneva dutiyadivasepi tatiyacatutthapañcamadivasesupi",
  "atk-s0517a2:1286_11": "dasāhepi addhamāsepi māsepi saṁvaccharepi katakiccaṁ āvajjitabbaṁ. Eteneva upāyena",
  "atk-s0517a2:1286_12": "dasa vassāni vīsati vassānīti yāva imasmiṁ bhave attano paṭisandhi, tāva āvajjantena",
  "atk-s0517a2:1286_13": "purimabhave cutikkhaṇe pavattaṁ nāmarūpaṁ āvajjitabbaṁ. Pahoti hi paṇḍito bhikkhu",
  "atk-s0517a2:1286_14": "paṭhamavāreneva paṭisandhiṁ ugghāṭetvā cutikkhaṇe nāmarūpaṁ ārammaṇaṁ kātuṁ. Yasmā",
  "atk-s0517a2:1286_15": "pana purimabhave nāmarūpaṁ asesaṁ niruddhaṁ, idha aññaṁ uppannaṁ, tasmā taṁ ṭhānaṁ",
  "atk-s0517a2:1286_16": "āhundarikaṁ andhatamamiva hoti sududdasaṁ duppaññena. Tenāpi “na sakkomahaṁ paṭisandhiṁ",
  "atk-s0517a2:1286_17": "ugghāṭetvā cutikkhaṇe nāmarūpārammaṇaṁ kātu”nti dhuranikkhepo na kātabbo. Tadeva",
  "atk-s0517a2:1286_18": "pana pādakajjhānaṁ punappunaṁ samāpajjitvā vuṭṭhāya vuṭṭhāya taṁ ṭhānaṁ āvajjitabbaṁ.",
  "atk-s0517a2:1287_0": "Evaṁ karonto hi seyyathāpi nāma balavā puriso kūṭāgārakaṇṇikatthāya mahārukkhaṁ chindanto",
  "atk-s0517a2:1287_1": "sākhāpalāsacchedanamatteneva pharasudhārāya vipannāya mahārukkhaṁ chindituṁ asakkontopi",
  "atk-s0517a2:1287_2": "dhuranikkhepaṁ akatvāva kammārasālaṁ gantvā tikhiṇaṁ pharasuṁ kārāpetvā puna āgantvā",
  "atk-s0517a2:1287_3": "chindeyya, puna vipannāya ca punapi tatheva kāretvā chindeyya, so evaṁ chindanto",
  "atk-s0517a2:1287_4": "chinnassa chinnassa puna chettabbābhāvato achinnassa ca chedanato nacirasseva mahārukkhaṁ",
  "atk-s0517a2:1287_5": "pāteyya, evameva pādakajjhānā vuṭṭhāya pubbe āvajjitaṁ anāvajjitvā paṭisandhimeva",
  "atk-s0517a2:1287_6": "āvajjanto taṁ nacirasseva paṭisandhiṁ ugghāṭetvā cutikkhaṇe nāmarūpaṁ ārammaṇaṁ kareyyāti.",
  "atk-s0517a2:1287_7": "Tattha pacchimanisajjato pabhuti yāva paṭisandhito ārammaṇaṁ katvā pavattaṁ ñāṇaṁ",
  "atk-s0517a2:1287_8": "pubbenivāsañāṇaṁ nāma na hoti, taṁ pana parikammasamādhiñāṇaṁ nāma hoti. “Atītaṁsañāṇa”nti",
  "atk-s0517a2:1287_9": "petaṁ eke vadanti. Taṁ atītaṁsañāṇassa rūpāvacarattā rūpāvacaraṁ sandhāya vacanaṁ",
  "atk-s0517a2:1287_10": "na yujjati. Yadā panassa bhikkhuno paṭisandhiṁ atikkamma cutikkhaṇe pavattaṁ nāmarūpaṁ",
  "atk-s0517a2:1287_11": "ārammaṇaṁ katvā manodvārāvajjanaṁ uppajjitvā pubbe vuttanayena appanācittaṁ uppajjati,",
  "atk-s0517a2:1287_12": "tadāssa tena cittena sampayuttaṁ ñāṇaṁ pubbenivāsānussatiñāṇaṁ nāma. Tena ñāṇena",
  "atk-s0517a2:1287_13": "sampayuttāya satiyā pubbenivāsaṁ anussarati.",
  "atk-s0517a2:1288_0": "Tattha seyyathidanti āraddhappakāradassanatthe nipāto. Teneva yvāyaṁ pubbenivāso",
  "atk-s0517a2:1288_1": "āraddho, tassa pakārappabhedaṁ dassento ekampi jātintiādimāha. Tattha ekampi jātinti",
  "atk-s0517a2:1288_2": "ekampi paṭisandhimūlaṁ cutipariyosānaṁ ekabhavapariyāpannaṁ khandhasantānaṁ. Esa",
  "atk-s0517a2:1288_3": "nayo dvepi jātiyotiādīsu. Anekepi saṁvaṭṭakappetiādīsu pana parihāyamāno kappo saṁvaṭṭakappo",
  "atk-s0517a2:1288_4": "tadā sabbesaṁ brahmaloke sannipatanato. Vaḍḍhamāno kappo vivaṭṭakappo tadā brahmalokato",
  "atk-s0517a2:1288_5": "sattānaṁ vivaṭṭanato. Tattha saṁvaṭṭena saṁvaṭṭaṭṭhāyī gahito hoti taṁmūlakattā.",
  "atk-s0517a2:1288_6": "Vivaṭṭena ca vivaṭṭaṭṭhāyī. Evañhi sati “cattārimāni, bhikkhave, kappassa asaṅkhyeyyāni.",
  "atk-s0517a2:1288_7": "Katamāni cattāri? Yadā, bhikkhave, kappo saṁvaṭṭati, taṁ na sukaraṁ saṅkhātuṁ. Yadā,",
  "atk-s0517a2:1288_8": "bhikkhave, kappo saṁvaṭṭo tiṭṭhati…pe… yadā, bhikkhave, kappo vivaṭṭati…pe… yadā,",
  "atk-s0517a2:1288_9": "bhikkhave, kappo vivaṭṭo tiṭṭhati, taṁ na sukaraṁ saṅkhātu”nti vuttāni cattāri asaṅkheyyāni",
  "atk-s0517a2:1288_10": "pariggahitāni honti.",
  "atk-s0517a2:1289_0": "Tattha tayo saṁvaṭṭā – tejosaṁvaṭṭo, āposaṁvaṭṭo, vāyosaṁvaṭṭoti. Tisso saṁvaṭṭasīmā",
  "atk-s0517a2:1289_1": "– ābhassarā, subhakiṇhā, vehapphalāti. Yadā kappo tejena saṁvaṭṭati, ābhassarato",
  "atk-s0517a2:1289_2": "heṭṭhā agginā ḍayhati. Yadā āpena saṁvaṭṭati, subhakiṇhato heṭṭhā udakena vilīyati.",
  "atk-s0517a2:1289_3": "Yadā vāyunā saṁvaṭṭati, vehapphalato heṭṭhā vātena viddhaṁsīyati. Vitthārato pana",
  "atk-s0517a2:1289_4": "sadāpi ekaṁ buddhakkhettaṁ vinassati. Buddhakkhettaṁ nāma tividhaṁ hoti – jātikkhettaṁ,",
  "atk-s0517a2:1289_5": "āṇākkhettaṁ, visayakkhettañca. Tattha jātikkhettaṁ dasasahassacakkavāḷapariyantaṁ",
  "atk-s0517a2:1289_6": "hoti, yaṁ tathāgatassa paṭisandhigahaṇādīsu kampati. Āṇākkhettaṁ koṭisatasahassacakkavāḷapariyantaṁ,",
  "atk-s0517a2:1289_7": "yattha ratanaparittaṁ, khandhaparittaṁ, dhajaggaparittaṁ, āṭānāṭiyaparittaṁ, moraparittanti",
  "atk-s0517a2:1289_8": "imesaṁ parittānaṁ ānubhāvo vattati. Visayakkhettaṁ anantamaparimāṇaṁ, yaṁ “yāvatā",
  "atk-s0517a2:1289_9": "vā pana ākaṅkheyyā”ti vuttaṁ. Tattha yaṁ yaṁ tathāgato ākaṅkhati, taṁ taṁ jānāti.",
  "atk-s0517a2:1289_10": "Evametesu tīsu buddhakkhettesu ekaṁ āṇākkhettaṁ vinassati, tasmiṁ pana vinassante",
  "atk-s0517a2:1289_11": "jātikkhettaṁ vinaṭṭhameva hoti, vinassantañca ekatova vinassati, saṇṭhahantañca ekatova saṇṭhahati.",
  "atk-s0517a2:1290_0": "Tassevaṁ vināso ca saṇṭhahanañca veditabbaṁ – yasmiṁ samaye kappo agginā nassati,",
  "atk-s0517a2:1290_1": "āditova kappavināsakamahāmegho vuṭṭhahitvā koṭisatasahassacakkavāḷe ekaṁ mahāvassaṁ",
  "atk-s0517a2:1290_2": "vassati. Manussā tuṭṭhā sabbabījāni nīharitvā vapanti. Sassesu pana gokhāyitakamattesu",
  "atk-s0517a2:1290_3": "jātesu gadrabharavaṁ ravanto ekabindumattampi na vassati, tadā pacchinnaṁ pacchinnameva",
  "atk-s0517a2:1290_4": "vassaṁ hoti. Vassūpajīvino sattā kamena brahmaloke nibbattanti, pupphaphalūpajīviniyo",
  "atk-s0517a2:1290_5": "ca devatā. Evaṁ dīghe addhāne vītivatte tattha tattha udakaṁ parikkhayaṁ gacchati.",
  "atk-s0517a2:1290_6": "Athānukkamena macchakacchapāpi kālaṁ katvā brahmaloke nibbattanti, nerayikasattāpi.",
  "atk-s0517a2:1290_7": "Tattha “nerayikā sattamasūriyapātubhāve vinassantī”ti eke. Jhānaṁ vinā natthi brahmaloke",
  "atk-s0517a2:1290_8": "nibbatti, etesañca keci dubbhikkhapīḷitā, keci abhabbā jhānādhigamāya, te kathaṁ",
  "atk-s0517a2:1290_9": "tattha nibbattantīti? Devaloke paṭiladdhajjhānavasena. Tadā hi “vassasatasahassassa",
  "atk-s0517a2:1290_10": "accayena kappavuṭṭhānaṁ bhavissatī”ti lokabyūhā nāma kāmāvacaradevā muttasirā vikiṇṇakesā",
  "atk-s0517a2:1290_11": "rudamukhā assūni hatthehi puñchamānā rattavatthanivatthā ativiya virūpavesadhārino",
  "atk-s0517a2:1290_12": "hutvā manussapathe vicarantā evaṁ ārocenti – “mārisā, mārisā, ito vassasatasahassassa",
  "atk-s0517a2:1290_13": "accayena kappavuṭṭhānaṁ bhavissati, ayaṁ loko vinassissati, mahāsamuddopi ussussissati,",
  "atk-s0517a2:1290_14": "ayañca mahāpathavī sineru ca pabbatarājā uddayhissanti vinassissanti, yāva brahmalokā",
  "atk-s0517a2:1290_15": "lokavināso bhavissati. Mettaṁ, mārisā, bhāvetha. Karuṇaṁ… muditaṁ… upekkhaṁ, mārisā,",
  "atk-s0517a2:1290_16": "bhāvetha. Mātaraṁ upaṭṭhahatha, pitaraṁ upaṭṭhahatha, kule jeṭṭhāpacāyino hothā”ti.",
  "atk-s0517a2:1290_17": "Tesaṁ vacanaṁ sutvā yebhuyyena manussā ca bhummā devā ca saṁvegajātā aññamaññaṁ muducittā",
  "atk-s0517a2:1290_18": "hutvā mettādīni puññāni karitvā devaloke nibbattanti. Tattha dibbasudhābhojanaṁ bhuñjitvā",
  "atk-s0517a2:1290_19": "vāyokasiṇe parikammaṁ katvā jhānaṁ paṭilabhanti. Tadaññe pana aparapariyavedanīyena",
  "atk-s0517a2:1290_20": "kammena devaloke nibbattanti. Aparapariyavedanīyakammarahito hi saṁsāre saṁsaranto",
  "atk-s0517a2:1290_21": "nāma satto natthi. Tepi tattha tatheva jhānaṁ paṭilabhanti. Evaṁ devaloke paṭiladdhajjhānavasena",
  "atk-s0517a2:1290_22": "sabbepi brahmaloke nibbattantīti.",
  "atk-s0517a2:1291_0": "Vassūpacchedato pana uddhaṁ dīghassa addhuno accayena dutiyo sūriyo pātubhavati,",
  "atk-s0517a2:1291_1": "tasmiṁ pātubhūte neva rattiparicchedo, na divāparicchedo paññāyati. Eko sūriyo udeti,",
  "atk-s0517a2:1291_2": "eko atthaṁ gacchati, avicchinnasūriyasantāpova loko hoti. Yathā ca pakatisūriye sūriyadevaputto",
  "atk-s0517a2:1291_3": "hoti, evaṁ kappavināsakasūriye natthi. Tattha pakatisūriye vattamāne ākāse valāhakāpi",
  "atk-s0517a2:1291_4": "dhūmasikhāpi caranti. Kappavināsakasūriye vattamāne vigatadhūmavalāhakaṁ ādāsamaṇḍalaṁ",
  "atk-s0517a2:1291_5": "viya nimmalaṁ nabhaṁ hoti. Ṭhapetvā pañca mahānadiyo sesakunnadīādīsu udakaṁ sussati.",
  "atk-s0517a2:1292": "Tatopi dīghassa addhuno accayena tatiyo sūriyo pātubhavati, yassa pātubhāvā mahānadiyopi sussanti.",
  "atk-s0517a2:1293_0": "Tatopi dīghassa addhuno accayena catuttho sūriyo pātubhavati, yassa pātubhāvā himavati",
  "atk-s0517a2:1293_1": "mahānadīnaṁ pabhavā – “sīhapapātano, haṁsapātano, kaṇṇamuṇḍako, rathakāradaho, anotattadaho,",
  "atk-s0517a2:1293_2": "chaddantadaho, kuṇāladaho”ti ime satta mahāsarā sussanti.",
  "atk-s0517a2:1294": "Tatopi dīghassa addhuno accayena pañcamo sūriyo pātubhavati, yassa pātubhāvā anupubbena mahāsamudde aṅgulipabbatemanamattampi udakaṁ na saṇṭhāti.",
  "atk-s0517a2:1295_0": "Tatopi dīghassa addhuno accayena chaṭṭho sūriyo pātubhavati, yassa pātubhāvā sakalacakkavāḷaṁ",
  "atk-s0517a2:1295_1": "ekadhūmaṁ hoti pariyādinnasinehaṁ dhūmena. Yathā cidaṁ, evaṁ koṭisatasahassacakkavāḷānipi.",
  "atk-s0517a2:1296_0": "Tatopi dīghassa addhuno accayena sattamo sūriyo pātubhavati, yassa pātubhāvā sakalacakkavāḷaṁ",
  "atk-s0517a2:1296_1": "ekajālaṁ hoti saddhiṁ koṭisatasahassacakkavāḷehi. Yojanasatikādibhedāni sinerukūṭānipi",
  "atk-s0517a2:1296_2": "palujjitvā ākāseyeva antaradhāyanti. Sā aggijālā uṭṭhahitvā cātumahārājike gaṇhāti.",
  "atk-s0517a2:1296_3": "Tattha kanakavimānaratanavimānamaṇivimānāni jhāpetvā tāvatiṁsabhavanaṁ gaṇhāti. Eteneva",
  "atk-s0517a2:1296_4": "upāyena yāva paṭhamajjhānabhūmiṁ gaṇhāti. Tattha tayopi. Brahmaloke jhāpetvā ābhassare",
  "atk-s0517a2:1296_5": "āhacca tiṭṭhati. Sā yāva aṇumattampi saṅkhāragataṁ atthi, tāva na nibbāyati. Sabbasaṅkhāraparikkhayā",
  "atk-s0517a2:1296_6": "pana sappitelajhāpanaggisikhā viya chārikampi anavasesetvā nibbāyati. Heṭṭhāākāsena",
  "atk-s0517a2:1296_7": "saha upariākāso eko hoti mahandhakāro.",
  "atk-s0517a2:1297_0": "Atha dīghassa addhuno accayena mahāmegho uṭṭhahitvā paṭhamaṁ sukhumaṁ sukhumaṁ vassati.",
  "atk-s0517a2:1297_1": "Anupubbena kumudanāḷayaṭṭhimusalatālakkhandhādippamāṇāhi dhārāhi vassanto koṭisatasahassacakkavāḷesu",
  "atk-s0517a2:1297_2": "sabbaṁ daḍḍhaṭṭhānaṁ pūretvā antaradhāyati. Taṁ udakaṁ heṭṭhā ca tiriyañca vāto samuṭṭhahitvā",
  "atk-s0517a2:1297_3": "ghanaṁ karoti parivaṭumaṁ paduminipatte udakabindusadisaṁ. Kathaṁ tāva mahantaṁ udakarāsiṁ",
  "atk-s0517a2:1297_4": "ghanaṁ karotīti ce? Vivarasampadānato. Taṁ hissa tahiṁ tahiṁ vivaraṁ deti. Taṁ evaṁ",
  "atk-s0517a2:1297_5": "vātena sampiṇḍiyamānaṁ ghanaṁ kariyamānaṁ parikkhayamānaṁ anupubbena heṭṭhā otarati.",
  "atk-s0517a2:1297_6": "Otiṇṇe otiṇṇe udake brahmalokaṭṭhāne brahmalokā, upari catukāmāvacaradevalokaṭṭhāne",
  "atk-s0517a2:1297_7": "ca devalokā pātubhavanti. Purimapathaviṭṭhānaṁ otiṇṇe pana balavavātā uppajjanti.",
  "atk-s0517a2:1297_8": "Te taṁ pihitadvāre dhamakaraṇe ṭhitaudakamiva nirussāsaṁ katvā rumbhanti. Madhurodakaṁ",
  "atk-s0517a2:1297_9": "parikkhayaṁ gacchamānaṁ upari rasapathaviṁ samuṭṭhāpeti. Sā vaṇṇasampannā ceva hoti",
  "atk-s0517a2:1297_10": "gandharasasampannā ca nirudakapāyāsassa upari paṭalaṁ viya. Tadā ca ābhassarabrahmaloke",
  "atk-s0517a2:1297_11": "paṭhamatarābhinibbattā sattā āyukkhayā vā puññakkhayā vā tato cavitvā idhūpapajjanti.",
  "atk-s0517a2:1297_12": "Te honti sayaṁpabhā antalikkhacarā. Te aggaññasutte vuttanayena taṁ rasapathaviṁ",
  "atk-s0517a2:1297_13": "sāyitvā taṇhābhibhūtā āluppakārakaṁ paribhuñjituṁ upakkamanti.",
  "atk-s0517a2:1298_0": "Atha tesaṁ sayaṁpabhā antaradhāyati, andhakāro hoti. Te andhakāraṁ disvā bhāyanti.",
  "atk-s0517a2:1298_1": "Tato nesaṁ bhayaṁ nāsetvā sūrabhāvaṁ janayantaṁ paripuṇṇapaññāsayojanaṁ sūriyamaṇḍalaṁ",
  "atk-s0517a2:1298_2": "pātubhavati. Te taṁ disvā “ālokaṁ paṭilabhimhā”ti haṭṭhatuṭṭhā hutvā “amhākaṁ bhītānaṁ",
  "atk-s0517a2:1298_3": "bhayaṁ nāsetvā sūrabhāvaṁ janayanto uṭṭhito, tasmā sūriyo hotū”ti sūriyotvevassa",
  "atk-s0517a2:1298_4": "nāmaṁ karonti. Atha sūriye divasaṁ ālokaṁ katvā atthaṅgate “yampi ālokaṁ labhimha,",
  "atk-s0517a2:1298_5": "sopi no naṭṭho”ti puna bhītā honti, tesaṁ evaṁ hoti “sādhu vatassa sace aññaṁ ālokaṁ",
  "atk-s0517a2:1298_6": "labheyyāmā”ti. Tesaṁ cittaṁ ñatvā viya ekūnapaññāsayojanaṁ candamaṇḍalaṁ pātubhavati.",
  "atk-s0517a2:1298_7": "Te taṁ disvā bhiyyosomattāya haṭṭhatuṭṭhā hutvā “amhākaṁ chandaṁ ñatvā viya uṭṭhito,",
  "atk-s0517a2:1298_8": "tasmā cando hotū”ti candotvevassa nāmaṁ karonti.",
  "atk-s0517a2:1299_0": "Evaṁ candimasūriyesu pātubhūtesu nakkhattāni tārakarūpāni pātubhavanti. Tato pabhuti",
  "atk-s0517a2:1299_1": "rattindivā paññāyanti anukkamena ca māsaddhamāsautusaṁvaccharā. Candimasūriyānaṁ",
  "atk-s0517a2:1299_2": "pana pātubhūtadivaseyeva sinerucakkavāḷahimavantapabbatā pātubhavanti. Te ca kho",
  "atk-s0517a2:1299_3": "apubbaṁ acarimaṁ phagguṇapuṇṇamadivaseyeva pātubhavanti. Kathaṁ? Yathā nāma kaṅgubhatte",
  "atk-s0517a2:1299_4": "paccamāne ekappahāreneva pubbuḷakā uṭṭhahanti, eke padesā thūpathūpā honti, eke ninnaninnā",
  "atk-s0517a2:1299_5": "eke samasamā, evamevaṁ thūpathūpaṭṭhāne pabbatā honti ninnaninnaṭṭhāne samuddā samasamaṭṭhāne dīpāti.",
  "atk-s0517a2:1300_0": "Atha tesaṁ sattānaṁ rasapathaviṁ paribhuñjantānaṁ kamena ekacce vaṇṇavanto, ekacce",
  "atk-s0517a2:1300_1": "dubbaṇṇā honti. Tattha vaṇṇavanto dubbaṇṇe atimaññanti. Tesaṁ atimānapaccayā sā rasapathavī",
  "atk-s0517a2:1300_2": "antaradhāyati, bhūmipappaṭako pātubhavati. Atha tesaṁ teneva nayena sopi antaradhāyati,",
  "atk-s0517a2:1300_3": "padālatā pātubhavati. Teneva nayena sāpi antaradhāyati, akaṭṭhapāko sāli pātubhavati",
  "atk-s0517a2:1300_4": "akaṇo athuso suddho sugandhā taṇḍulapphalo. Tato nesaṁ bhājanāni uppajjanti. Te sāliṁ",
  "atk-s0517a2:1300_5": "bhājane ṭhapetvā pāsāṇapiṭṭhiyaṁ ṭhapenti. Sayameva jālāsikhā uṭṭhahitvā taṁ pacati.",
  "atk-s0517a2:1300_6": "So hoti odano sumanajātipupphasadiso. Na tassa sūpena vā byañjanena vā karaṇīyaṁ",
  "atk-s0517a2:1300_7": "atthi, yaṁ yaṁ rasaṁ bhuñjitukāmā honti, taṁ taṁ rasova hoti. Tesaṁ taṁ oḷārikaṁ",
  "atk-s0517a2:1300_8": "āhāraṁ āharayataṁ tato pabhuti muttakarīsaṁ sañjāyati. Atha nesaṁ tassa nikkhamanatthāya",
  "atk-s0517a2:1300_9": "vaṇamukhāni pabhijjanti. Purisassa purisabhāvo, itthiyā itthibhāvo pātubhavati. Tatra",
  "atk-s0517a2:1300_10": "sudaṁ itthī purisaṁ, puriso ca itthiṁ ativelaṁ upanijjhāyati. Tesaṁ ativelaṁ upanijjhāyanapaccayā",
  "atk-s0517a2:1300_11": "kāmapariḷāho uppajjati. Tato methunaṁ dhammaṁ paṭisevanti. Te asaddhammapaṭisevanapaccayā",
  "atk-s0517a2:1300_12": "viññūhi garahiyamānā viheṭhiyamānā tassa asaddhammassa paṭicchādanahetu agārāni karonti.",
  "atk-s0517a2:1300_13": "Te agāraṁ ajjhāvasamānā anukkamena aññatarassa alasajātikassa sattassa diṭṭhānugatiṁ",
  "atk-s0517a2:1300_14": "āpajjantā sannidhiṁ karonti. Tato pabhuti kaṇopi thusopi taṇḍulaṁ pariyonandhati,",
  "atk-s0517a2:1300_15": "lāyitaṭṭhānampi na paṭivirūhati. Te sannipatitvā anutthunanti “pāpakā vata bho dhammā",
  "atk-s0517a2:1300_16": "sattesu pātubhūtā, mayañhi pubbe manomayā ahumhā”ti aggaññasutte vuttanayena vitthāretabbaṁ.",
  "atk-s0517a2:1300_17": "Tato mariyādaṁ ṭhapenti.",
  "atk-s0517a2:1301_0": "Atha aññataro satto aññassa bhāgaṁ adinnaṁ ādiyati. Taṁ dvikkhattuṁ paribhāsitvā",
  "atk-s0517a2:1301_1": "tatiyavāre pāṇileḍḍudaṇḍehi paharanti. Te evaṁ adinnādānagarahamusāvādadaṇḍādānesu",
  "atk-s0517a2:1301_2": "uppannesu sannipatitvā cintayanti “yaṁnūna mayaṁ ekaṁ sattaṁ sammanneyyāma, yo no",
  "atk-s0517a2:1301_3": "sammā khīyitabbaṁ khīyeyya, garahitabbaṁ garaheyya, pabbājetabbaṁ pabbājeyya. Mayaṁ",
  "atk-s0517a2:1301_4": "panassa sālīnaṁ bhāgaṁ anupadassāmā”ti. Evaṁ katasanniṭṭhānesu pana sattesu imasmiṁ",
  "atk-s0517a2:1301_5": "tāva kappe ayameva bhagavā bodhisattabhūto tena samayena tesu sattesu abhirūpataro",
  "atk-s0517a2:1301_6": "ca dassanīyataro ca mahesakkhataro ca buddhisampanno paṭibalo niggahapaggahaṁ kātuṁ.",
  "atk-s0517a2:1301_7": "Te taṁ upasaṅkamitvā yācitvā sammanniṁsu. So “tena mahājanena sammatoti mahāsammato,",
  "atk-s0517a2:1301_8": "khettānaṁ adhipatīti khattiyo, dhammena samena pare rañjetīti rājā”ti tīhi nāmehi",
  "atk-s0517a2:1301_9": "paññāyittha. Yañhi loke acchariyaṭṭhānaṁ, bodhisattova tattha ādipurisoti. Evaṁ bodhisattaṁ",
  "atk-s0517a2:1301_10": "ādiṁ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṁsu.",
  "atk-s0517a2:1301_11": "Tattha kappavināsakamahāmeghato yāva jālūpacchedo, idamekamasaṅkheyyaṁ saṁvaṭṭoti",
  "atk-s0517a2:1301_12": "vuccati. Kappavināsakajālūpacchedato yāva koṭisatasahassacakkavāḷaparipūrako sampattimahāmegho,",
  "atk-s0517a2:1301_13": "idaṁ dutiyamasaṅkheyyaṁ saṁvaṭṭaṭṭhāyīti vuccati. Sampattimahāmeghato yāva candimasūriyapātubhāvo,",
  "atk-s0517a2:1301_14": "idaṁ tatiyamasaṅkheyyaṁ vivaṭṭoti vuccati. Candimasūriyapātubhāvato yāva puna kappavināsakamahāmegho,",
  "atk-s0517a2:1301_15": "idaṁ catutthamasaṅkheyyaṁ vivaṭṭaṭṭhāyīti vuccati. Imāni cattāri asaṅkheyyāni eko",
  "atk-s0517a2:1301_16": "mahākappo hoti. Evaṁ tāva agginā vināso ca saṇṭhahanañca veditabbaṁ.",
  "atk-s0517a2:1302_0": "Yasmiṁ pana samaye kappo udakena nassati, āditova kappavināsakamahāmegho uṭṭhahitvāti",
  "atk-s0517a2:1302_1": "pubbe vuttanayeneva vitthāretabbaṁ. Ayaṁ pana viseso – yathā tattha dutiyo sūriyo,",
  "atk-s0517a2:1302_2": "evamidha kappavināsako khārūdakamahāmegho uṭṭhāti. So ādito sukhumaṁ sukhumaṁ vassanto",
  "atk-s0517a2:1302_3": "anukkamena mahādhārāhi koṭisatasahassacakkavāḷānaṁ pūrento vassati. Khārūdakena phuṭṭhaphuṭṭhā",
  "atk-s0517a2:1302_4": "pathavīpabbatādayo vilīyanti. Udakaṁ samantato vātehi dhārīyati. Pathavito yāva dutiyajjhānabhūmiṁ",
  "atk-s0517a2:1302_5": "udakaṁ gaṇhāti, tattha tayopi brahmaloke vilīyāpetvā subhakiṇhe āhacca tiṭṭhati.",
  "atk-s0517a2:1302_6": "Taṁ yāva aṇumattampi saṅkhāragataṁ atthi, tāva na vūpasammati.",
  "atk-s0517a2:1303_0": "Udakānugataṁ pana sabbasaṅkhāragataṁ abhibhavitvā sahasā vūpasammati, antaradhānaṁ",
  "atk-s0517a2:1303_1": "gacchati. Heṭṭhāākāsena saha upariākāso eko hoti mahandhakāroti sabbaṁ vuttasadisaṁ.",
  "atk-s0517a2:1303_2": "Kevalaṁ panidha ābhassarabrahmalokaṁ ādiṁ katvā loko pātubhavati. Subhakiṇhato ca",
  "atk-s0517a2:1303_3": "cavitvā ābhassaraṭṭhānādīsu sattā nibbattanti. Tattha kappavināsakamahāmeghato yāva",
  "atk-s0517a2:1303_4": "kappavināsakakhārūdakūpacchedo, idamekaṁ asaṅkheyyaṁ. Udakūpacchedato yāva sampattimahāmegho,",
  "atk-s0517a2:1303_5": "idaṁ dutiyamasaṅkheyyaṁ. Sampattimahāmeghato…pe… imāni cattāri asaṅkheyyāni eko mahākappo",
  "atk-s0517a2:1303_6": "hoti. Evaṁ udakena vināso ca saṇṭhahanañca veditabbaṁ.",
  "atk-s0517a2:1304_0": "Yasmiṁ pana samaye kappo vātena vinassati, āditova kappavināsakamahāmegho vuṭṭhahitvāti",
  "atk-s0517a2:1304_1": "pubbe vuttanayeneva vitthāretabbaṁ. Ayaṁ pana viseso – yathā tattha dutiyasūriyo,",
  "atk-s0517a2:1304_2": "evamidha kappavināsanatthaṁ vāto samuṭṭhāti. So paṭhamaṁ thūlarajaṁ uṭṭhāpeti, tato",
  "atk-s0517a2:1304_3": "saṇharajaṁ sukhumavālikaṁ thūlavālikaṁ sakkharapāsāṇādayoti yāva kūṭāgāramatte pāsāṇe",
  "atk-s0517a2:1304_4": "visamaṭṭhāne ṭhitamahārukkhe ca uṭṭhāpeti. Te pathavito nabhamuggatā na puna patanti,",
  "atk-s0517a2:1304_5": "tattheva cuṇṇavicuṇṇā hutvā abhāvaṁ gacchanti. Athānukkamena heṭṭhāmahāpathaviyā",
  "atk-s0517a2:1304_6": "vāto samuṭṭhahitvā pathaviṁ parivattetvā uddhaṁ mūlaṁ katvā ākāse khipati. Yojanasatappamāṇā",
  "atk-s0517a2:1304_7": "pathavippadesā dviyojanatiyojanacatuyojanapañcayojanasatappamāṇāpi bhijjitvā vātavegukkhittā",
  "atk-s0517a2:1304_8": "ākāseyeva cuṇṇavicuṇṇā hutvā abhāvaṁ gacchanti. Cakkavāḷapabbatampi sinerupabbatampi",
  "atk-s0517a2:1304_9": "vāto ukkhipitvā ākāse khipati. Te aññamaññaṁ abhihantvā cuṇṇavicuṇṇā hutvā vinassanti.",
  "atk-s0517a2:1304_10": "Eteneva upāyena bhūmaṭṭhakavimānāni ca ākāsaṭṭhakavimānāni ca vināsento cha kāmāvacaradevaloke",
  "atk-s0517a2:1304_11": "vināsetvā koṭisatasahassacakkavāḷāni vināseti. Tattha cakkavāḷā cakkavāḷehi, himavantā",
  "atk-s0517a2:1304_12": "himavantehi, sinerū sinerūhi aññamaññaṁ samāgantvā cuṇṇavicuṇṇā hutvā vinassanti.",
  "atk-s0517a2:1304_13": "Pathavito yāva tatiyajjhānabhūmiṁ vāto gaṇhāti, tattha tayo brahmaloke vināsetvā",
  "atk-s0517a2:1304_14": "vehapphale āhacca tiṭṭhati. Evaṁ sabbasaṅkhāragataṁ vināsetvā sayampi vinassati.",
  "atk-s0517a2:1304_15": "Heṭṭhāākāsena saha upariākāso eko hoti mahandhakāroti sabbaṁ vuttasadisaṁ. Idha pana",
  "atk-s0517a2:1304_16": "subhakiṇhabrahmalokaṁ ādiṁ katvā loko pātubhavati. Vehapphalato ca cavitvā subhakiṇhaṭṭhānādīsu",
  "atk-s0517a2:1304_17": "sattā nibbattanti. Tattha kappavināsakamahāmeghato yāva kappavināsakavātūpacchedo,",
  "atk-s0517a2:1304_18": "idamekaṁ asaṅkheyyaṁ. Vātūpacchedato yāva sampattimahāmegho, idaṁ dutiyamasaṅkheyyaṁ…pe…",
  "atk-s0517a2:1304_19": "imāni cattāri asaṅkheyyāni eko mahākappo hoti. Evaṁ vātena vināso ca saṇṭhahanañca veditabbaṁ.",
  "atk-s0517a2:1305_0": "Kiṁ kāraṇā evaṁ loko vinassati? Akusalamūlakāraṇā. Akusalamūlesu hi ussannesu evaṁ",
  "atk-s0517a2:1305_1": "loko vinassati. So ca kho rāge ussannatare agginā vinassati, dose ussannatare udakena",
  "atk-s0517a2:1305_2": "vinassati. Keci pana “dose ussannatare agginā, rāge udakenā”ti vadanti. Mohe ussannatare",
  "atk-s0517a2:1305_3": "vātena vinassati. Evaṁ vinassantopi ca nirantarameva satta vāre agginā nassati, aṭṭhame",
  "atk-s0517a2:1305_4": "vāre udakena. Puna satta vāre agginā, aṭṭhame vāre udakenāti evaṁ aṭṭhame aṭṭhame",
  "atk-s0517a2:1305_5": "vāre vinassanto sattakkhattuṁ udakena vinassitvā puna satta vāre agginā nassati.",
  "atk-s0517a2:1305_6": "Ettāvatā tesaṭṭhi kappā atītā honti. Etthantare udakena nassanavāraṁ sampattampi",
  "atk-s0517a2:1305_7": "paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṁsento lokaṁ vināseti.",
  "atk-s0517a2:1306_0": "Pubbenivāsaṁ anussarantopi ca kappānussaraṇako bhikkhu etesu kappesu anekepi saṁvaṭṭakappe",
  "atk-s0517a2:1306_1": "anekepi vivaṭṭakappe anekepi saṁvaṭṭavivaṭṭakappe anussarati. Saṁvaṭṭakappe vivaṭṭakappeti",
  "atk-s0517a2:1306_2": "ca kappassa aḍḍhaṁ gahetvā vuttaṁ. Saṁvaṭṭavivaṭṭakappeti sakalakappaṁ gahetvā vuttaṁ.",
  "atk-s0517a2:1306_3": "Kathaṁ anussaratīti ce? Amutrāsintiādinā nayena. Tattha amutrāsinti amumhi saṁvaṭṭakappe",
  "atk-s0517a2:1306_4": "ahaṁ amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye",
  "atk-s0517a2:1306_5": "vā āsiṁ. Evaṁnāmoti tisso vā phusso vā. Evaṁgottoti kaccāno vā kassapo vā. Idamassa",
  "atk-s0517a2:1306_6": "atītabhave attano nāmagottānussaraṇavasena vuttaṁ. Sace pana tasmiṁ kāle attano vaṇṇasampattiṁ",
  "atk-s0517a2:1306_7": "vā lūkhapaṇītajīvikabhāvaṁ vā sukhadukkhabahulataṁ vā appāyukadīghāyukabhāvaṁ vā",
  "atk-s0517a2:1306_8": "anussaritukāmo hoti, tampi anussaratiyeva. Tenāha “evaṁvaṇṇo…pe… evamāyupariyanto”ti.",
  "atk-s0517a2:1306_9": "Tattha evaṁvaṇṇoti odāto vā sāmo vā. Evamāhāroti sālimaṁsodanāhāro vā pavattaphalabhojano",
  "atk-s0517a2:1306_10": "vā. Evaṁsukhadukkhappaṭisaṁvedīti anekappakārena kāyikacetasikānaṁ sāmisanirāmisādippabhedānaṁ",
  "atk-s0517a2:1306_11": "vā sukhadukkhānaṁ paṭisaṁvedī. Evamāyupariyantoti evaṁ vassasataparimāṇāyupariyanto",
  "atk-s0517a2:1306_12": "vā caturāsītikappasatasahassāyupariyanto vā.",
  "atk-s0517a2:1307_0": "Sotato cuto amutra udapādinti so ahaṁ tato bhavato yonito gatito viññāṇaṭṭhitito",
  "atk-s0517a2:1307_1": "sattāvāsato sattanikāyato vā cuto puna amukasmiṁ nāma bhave yoniyā gatiyā viññāṇaṭṭhitiyā",
  "atk-s0517a2:1307_2": "sattāvāse sattanikāye vā udapādiṁ. Tatrāpāsinti atha tatrāpi bhave yoniyā gatiyā",
  "atk-s0517a2:1307_3": "viññāṇaṭṭhitiyā sattāvāse sattanikāye vā puna ahosiṁ. Evaṁnāmotiādi vuttanayameva.",
  "atk-s0517a2:1307_4": "Apica yasmā amutrāsinti idaṁ anupubbena ārohantassa yāvaticchakaṁ anussaraṇaṁ, so",
  "atk-s0517a2:1307_5": "tato cutoti paṭinivattantassa paccavekkhaṇaṁ, tasmā idhūpapannoti imissā idhūpapattiyā",
  "atk-s0517a2:1307_6": "anantaramevassa upapattiṭṭhānaṁ sandhāya amutra udapādinti idaṁ vuttanti veditabbaṁ.",
  "atk-s0517a2:1307_7": "Tatrāpāsinti evamādi panassa tatra imissā upapattiyā anantare upapattiṭṭhāne nāmagottādīnaṁ",
  "atk-s0517a2:1307_8": "anussaraṇadassanatthaṁ vuttaṁ. So tato cuto idhūpapannoti svāhaṁ tato anantarūpapattiṭṭhānato",
  "atk-s0517a2:1307_9": "cuto idha amukasmiṁ nāma khattiyakule vā brāhmaṇakule vā nibbattoti. Itīti evaṁ.",
  "atk-s0517a2:1307_10": "Sākāraṁ sauddesanti nāmagottavasena sauddesaṁ, vaṇṇādivasena sākāraṁ. Nāmagottena",
  "atk-s0517a2:1307_11": "hi satto tisso phusso kassapoti uddisīyati, vaṇṇādīhi sāmo odātoti nānattato paññāyati.",
  "atk-s0517a2:1307_12": "Tasmā nāmagottaṁ uddeso, itare ākārāti.",
  "atk-s0517a2:1308": "Pubbenivāsānussatiñāṇaniddesavaṇṇanā niṭṭhitā.",
  "atk-s0517a2:1309": "54. Dibbacakkhuñāṇaniddesavaṇṇanā",
  "atk-s0517a2:1310_0": "106. Dibbacakkhuñāṇaniddese ālokasaññaṁ manasi karotīti divā vā rattiṁ vā sūriyajoticandamaṇiālokaṁ",
  "atk-s0517a2:1310_1": "ālokoti manasi karoti. Evaṁ manasikaronto ca ālokoti saññaṁ manasi pavattanato “ālokasaññaṁ",
  "atk-s0517a2:1310_2": "manasi karotī”ti vuccati. Divāsaññaṁ adhiṭṭhātīti evaṁ ālokasaññaṁ manasikaritvā",
  "atk-s0517a2:1310_3": "divāti saññaṁ ṭhapeti. Yathādivā tathā rattinti yathā divā āloko diṭṭho, tatheva",
  "atk-s0517a2:1310_4": "rattimpi manasi karoti. Yathā rattiṁ tathā divāti yathā rattiṁ āloko diṭṭho, tatheva",
  "atk-s0517a2:1310_5": "divāpi manasi karoti. Iti vivaṭena cetasāti evaṁ apihitena cittena. Apariyonaddhenāti",
  "atk-s0517a2:1310_6": "samantato anaddhena. Sappabhāsaṁ cittaṁ bhāvetīti saobhāsaṁ cittaṁ vaḍḍheti. Etena",
  "atk-s0517a2:1310_7": "dibbacakkhussa parikammālokārammaṇaṁ cittaṁ kathitaṁ. Ālokakasiṇārammaṇaṁ catutthajjhānameva",
  "atk-s0517a2:1310_8": "vā sandhāya vuttaṁ. Tassevaṁ bhāvayato obhāsajātaṁ cittaṁ hoti vigatandhakārāvaraṇaṁ.",
  "atk-s0517a2:1310_9": "Tena hi dibbacakkhuṁ uppādetukāmena ādikammikena kulaputtena imissāyeva pāḷiyā anusārena",
  "atk-s0517a2:1310_10": "kasiṇārammaṇaṁ abhiññāpādakajjhānaṁ sabbākārena abhinīhārakkhamaṁ katvā “tejokasiṇaṁ",
  "atk-s0517a2:1310_11": "odātakasiṇaṁ ālokakasiṇa”nti imesu tīsu kasiṇesu aññataraṁ āsannaṁ kātabbaṁ, upacārajjhānagocaraṁ",
  "atk-s0517a2:1310_12": "katvā vaḍḍhetvā ṭhapetabbaṁ, na tattha appanā uppādetabbāti adhippāyo. Sace hi uppādeti,",
  "atk-s0517a2:1310_13": "pādakajjhānanissayaṁ hoti, na parikammanissayaṁ. Imesu ca pana tīsu ālokakasiṇaṁyeva",
  "atk-s0517a2:1310_14": "seṭṭhataraṁ, tadanulomena pana itaraṁ kasiṇadvayampi vuttaṁ. Tasmā ālokakasiṇaṁ itaresaṁ",
  "atk-s0517a2:1310_15": "vā aññataraṁ ārammaṇaṁ katvā cattāri jhānāni uppādetvā puna upacārabhūmiyaṁyeva ṭhatvā",
  "atk-s0517a2:1310_16": "kasiṇaṁ vaḍḍhetabbaṁ. Vaḍḍhitavaḍḍhitaṭṭhānassa antoyeva rūpagataṁ passitabbaṁ. Rūpagataṁ",
  "atk-s0517a2:1310_17": "passato panassa tena byāpārena parikammacittena ālokapharaṇaṁ akubbato parikammassa",
  "atk-s0517a2:1310_18": "vāro atikkamati, tato āloko antaradhāyati, tasmiṁ antarahite rūpagatampi na dissati.",
  "atk-s0517a2:1310_19": "Athānena punappunaṁ pādakajjhānameva pavisitvā tato vuṭṭhāya āloko pharitabbo. Evaṁ",
  "atk-s0517a2:1310_20": "anukkamena āloko thāmagato hotīti. “Ettha āloko hotū”ti yattakaṁ ṭhānaṁ paricchindati,",
  "atk-s0517a2:1310_21": "tattha āloko tiṭṭhatiyeva. Divasampi nisīditvā passato rūpadassanaṁ hoti. Tattha",
  "atk-s0517a2:1310_22": "yadā tassa bhikkhuno maṁsacakkhussa anāpāthagataṁ antokucchigataṁ hadayavatthunissitaṁ",
  "atk-s0517a2:1310_23": "heṭṭhāpathavītalanissitaṁ tirokuṭṭapabbatapākāragataṁ paracakkavāḷagatanti idaṁ rūpaṁ",
  "atk-s0517a2:1310_24": "ñāṇacakkhussa āpāthaṁ āgacchati, maṁsacakkhunā dissamānaṁ viya hoti, tadā dibbacakkhu",
  "atk-s0517a2:1310_25": "uppannaṁ hoti. Tadeva cettha rūpadassanasamatthaṁ, na pubbabhāgacittāni.",
  "atk-s0517a2:1311_0": "Tatrāyaṁ dibbacakkhuno uppattikkamo – vuttappakārametaṁ rūpamārammaṇaṁ katvā manodvārāvajjane",
  "atk-s0517a2:1311_1": "uppajjitvā niruddhe tadeva rūpamārammaṇaṁ katvā cattāri pañca vā javanāni uppajjantīti",
  "atk-s0517a2:1311_2": "pubbe vuttanayeneva veditabbaṁ. Idaṁ pana ñāṇaṁ “sattānaṁ cutūpapāte ñāṇa”ntipi “dibbacakkhuñāṇa”ntipi",
  "atk-s0517a2:1311_3": "vuccati. Taṁ panetaṁ puthujjanassa paripantho hoti. So hi “yattha yattha āloko hotū”ti",
  "atk-s0517a2:1311_4": "adhiṭṭhāti, taṁ taṁ pathavīsamuddapabbate vinivijjhitvāpi ekālokaṁ hoti. Athassa",
  "atk-s0517a2:1311_5": "tattha bhayānakāni yakkharakkhasādirūpāni passato bhayaṁ uppajjati. Tena cittavikkhepaṁ",
  "atk-s0517a2:1311_6": "patvā jhānavibbhantako hoti. Tasmā rūpadassane appamattena bhavitabbaṁ.",
  "atk-s0517a2:1312_0": "Sattānaṁ cutūpapātañāṇāyāti sattānaṁ cutiyā ca upapāte ca ñāṇāya. Yena ñāṇena sattānaṁ",
  "atk-s0517a2:1312_1": "cuti ca upapāto ca ñāyati, tadatthaṁ dibbacakkhuñāṇatthanti vuttaṁ hoti. Dibbena",
  "atk-s0517a2:1312_2": "cakkhunāti vuttatthameva. Visuddhenāti cutūpapātadassanena diṭṭhivisuddhihetuttā",
  "atk-s0517a2:1312_3": "visuddhaṁ. Yo hi cutimattameva passati, na upapātaṁ, so ucchedadiṭṭhiṁ gaṇhāti. Yo",
  "atk-s0517a2:1312_4": "upapātameva passati, na cutiṁ, so navasattapātubhāvadiṭṭhiṁ gaṇhāti. Yo pana tadubhayaṁ",
  "atk-s0517a2:1312_5": "passati, so yasmā duvidhampi taṁ diṭṭhigatamativattati, tasmāssa taṁ dassanaṁ diṭṭhivisuddhihetu",
  "atk-s0517a2:1312_6": "hoti. Ubhayañcetaṁ buddhaputtā passanti. Tena vuttaṁ – “cutūpapātadassanena diṭṭhivisuddhihetuttā",
  "atk-s0517a2:1312_7": "visuddha”nti. Manussūpacāraṁ atikkamitvā rūpadassanena atikkantamānusakaṁ, mānusakaṁ",
  "atk-s0517a2:1312_8": "vā maṁsacakkhuṁ atikkantattā atikkantamānusakaṁ. Tena dibbena cakkhunā visuddhena",
  "atk-s0517a2:1312_9": "atikkantamānusakena.",
  "atk-s0517a2:1313_0": "Satte passatīti manussānaṁ maṁsacakkhunā viya satte oloketi. Cavamāne upapajjamāneti",
  "atk-s0517a2:1313_1": "ettha cutikkhaṇe upapattikkhaṇe vā dibbacakkhunā daṭṭhuṁ na sakkā, ye pana āsannacutikā",
  "atk-s0517a2:1313_2": "idāni cavissanti. Te cavamānā. Ye ca gahitapaṭisandhikā sampatinibbattā vā, te upapajjamānāti",
  "atk-s0517a2:1313_3": "adhippetā. Te evarūpe cavamāne ca upapajjamāne ca passatīti dasseti. Hīneti mohanissandayuttattā",
  "atk-s0517a2:1313_4": "hīnānaṁ jātikulabhogādīnaṁ vasena hīḷite ohīḷite oññāte avaññāte. Paṇīteti amohanissandayuttattā",
  "atk-s0517a2:1313_5": "tabbiparīte. Suvaṇṇeti adosanissandayuttattā iṭṭhakantamanāpavaṇṇayutte. Dubbaṇṇeti",
  "atk-s0517a2:1313_6": "dosanissandayuttattā aniṭṭhākantāmanāpavaṇṇayutte, anabhirūpe virūpetipi attho. Sugateti",
  "atk-s0517a2:1313_7": "sugatigate, alobhanissandayuttattā vā aḍḍhe mahaddhane. Duggateti duggatigate, lobhanissandayuttattā",
  "atk-s0517a2:1313_8": "vā dalidde appannapāne. Yathākammūpageti yaṁ yaṁ kammaṁ upacitaṁ, tena tena upagate.",
  "atk-s0517a2:1313_9": "Tattha purimehi “cavamāne”tiādīhi dibbacakkhukiccaṁ vuttaṁ, iminā pana padena yathākammūpagañāṇakiccaṁ.",
  "atk-s0517a2:1314_0": "Tassa ca ñāṇassa ayamuppattikkamo – idha bhikkhu heṭṭhānirayābhimukhaṁ ālokaṁ vaḍḍhetvā",
  "atk-s0517a2:1314_1": "nerayike satte passati mahādukkhamanubhavamāne, taṁ dassanaṁ dibbacakkhukiccameva.",
  "atk-s0517a2:1314_2": "So evaṁ manasi karoti “kiṁ nu kho kammaṁ katvā ime sattā etaṁ dukkhamanubhavantī”ti.",
  "atk-s0517a2:1314_3": "Athassa “idaṁ nāma katvā”ti taṁkammārammaṇaṁ ñāṇamuppajjati. Tathā uparidevalokābhimukhaṁ",
  "atk-s0517a2:1314_4": "ālokaṁ vaḍḍhetvā nandanavanamissakavanaphārusakavanādīsu satte passati mahāsampattiṁ",
  "atk-s0517a2:1314_5": "anubhavamāne, tampi dassanaṁ dibbacakkhukiccameva. So evaṁ manasi karoti “kiṁ nu",
  "atk-s0517a2:1314_6": "kho kammaṁ katvā ime sattā etaṁ sampattiṁ anubhavantī”ti. Athassa “idaṁ nāma katvā”ti",
  "atk-s0517a2:1314_7": "taṁkammārammaṇaṁ ñāṇamuppajjati. Idaṁ yathākammūpagañāṇaṁ nāma. Imassa visuṁ parikammaṁ",
  "atk-s0517a2:1314_8": "nāma natthi. Yathā cimassa, evaṁ anāgataṁsañāṇassāpi. Dibbacakkhupādakāneva hi imāni",
  "atk-s0517a2:1314_9": "dibbacakkhunā saheva ijjhanti.",
  "atk-s0517a2:1315_0": "Ime vata bhontotiādīsu imeti dibbacakkhunā diṭṭhānaṁ nidassanavacanaṁ. Vatāti anulomavacanatthe",
  "atk-s0517a2:1315_1": "nipāto. Bhontoti bhavanto. Duṭṭhu caritaṁ, duṭṭhaṁ vā caritaṁ kilesapūtikattāti duccaritaṁ,",
  "atk-s0517a2:1315_2": "kāyena duccaritaṁ, kāyato vā uppannaṁ duccaritanti kāyaduccaritaṁ. Itaresupi eseva",
  "atk-s0517a2:1315_3": "nayo. Samannāgatāti samaṅgībhūtā. Ariyānaṁ upavādakāti buddhapaccekabuddhasāvakānaṁ",
  "atk-s0517a2:1315_4": "ariyānaṁ antamaso gihisotāpannānampi anatthakāmā hutvā antimavatthunā vā guṇaparidhaṁsanena",
  "atk-s0517a2:1315_5": "vā upavādakā, akkosakā garahakāti vuttaṁ hoti. Tattha “natthi imesaṁ samaṇadhammo,",
  "atk-s0517a2:1315_6": "assamaṇā ete”ti vadanto antimavatthunā upavadati, “natthi imesaṁ jhānaṁ vā vimokkho",
  "atk-s0517a2:1315_7": "vā maggo vā phalaṁ vā”tiādīni vadanto guṇaparidhaṁsanena upavadatīti veditabbo. So",
  "atk-s0517a2:1315_8": "ca jānaṁ vā upavadeyya ajānaṁ vā, ubhayathāpi ariyūpavādova hoti. Bhāriyaṁ kammaṁ",
  "atk-s0517a2:1315_9": "ānantariyasadisaṁ saggāvaraṇaṁ maggāvaraṇañca, satekicchaṁ pana hoti. Tasmā yo ariyaṁ",
  "atk-s0517a2:1315_10": "upavadati, tena gantvā sace attanā vuḍḍhataro hoti, ukkuṭikaṁ nisīditvā “ahaṁ āyasmantaṁ",
  "atk-s0517a2:1315_11": "idañcidañca avacaṁ, taṁ me khamāhī”ti khamāpetabbo. Sace navakataro hoti, vanditvā",
  "atk-s0517a2:1315_12": "ukkuṭikaṁ nisīditvā añjaliṁ paggahetvā “ahaṁ, bhante, tumhe idañcidañca avacaṁ, taṁ",
  "atk-s0517a2:1315_13": "me khamathā”ti khamāpetabbo. Sace disāpakkanto hoti, sayaṁ vā gantvā saddhivihārikādike",
  "atk-s0517a2:1315_14": "vā pesetvā khamāpetabbo. Sace nāpi gantuṁ na pesetuṁ sakkā hoti, ye tasmiṁ vihāre",
  "atk-s0517a2:1315_15": "bhikkhū vasanti, tesaṁ santikaṁ gantvā sace navakatarā honti, ukkuṭikaṁ nisīditvā,",
  "atk-s0517a2:1315_16": "sace vuḍḍhatarā, vuḍḍhe vuttanayeneva paṭipajjitvā “ahaṁ, bhante, asukaṁ nāma āyasmantaṁ",
  "atk-s0517a2:1315_17": "idañcidañca avacaṁ, khamatu me so āyasmā”ti vatvā khamāpetabbo. Sammukhā akkhamantepi",
  "atk-s0517a2:1315_18": "etadeva kātabbaṁ. Sace ekacārikabhikkhu hoti, neva tassa vasanaṭṭhānaṁ, na gataṭṭhānaṁ",
  "atk-s0517a2:1315_19": "paññāyati, ekassa paṇḍitassa bhikkhuno santikaṁ gantvā “ahaṁ, bhante, asukaṁ nāma",
  "atk-s0517a2:1315_20": "āyasmantaṁ idañcidañca avacaṁ, taṁ me anussarato vippaṭisāro hoti, kiṁ karomī”ti",
  "atk-s0517a2:1315_21": "vattabbaṁ. So vakkhati “tumhe mā cintayittha, thero tumhākaṁ khamati, cittaṁ vūpasamethā”ti.",
  "atk-s0517a2:1315_22": "Tenāpi ariyassa gatadisābhimukhena añjaliṁ paggahetvā “khamathā”ti vattabbaṁ. Yadi",
  "atk-s0517a2:1315_23": "so parinibbuto hoti, parinibbutamañcaṭṭhānaṁ gantvā yāva sivathikaṁ gantvāpi khamāpetabbaṁ.",
  "atk-s0517a2:1315_24": "Evaṁ kate neva saggāvaraṇaṁ, na maggāvaraṇaṁ hoti, pākatikameva hotīti.",
  "atk-s0517a2:1316_0": "Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena",
  "atk-s0517a2:1316_1": "samādinnanānāvidhakammā, ye ca micchādiṭṭhimūlakesu kāyakammādīsu aññepi samādapenti.",
  "atk-s0517a2:1316_2": "Ettha ca vacīduccaritaggahaṇeneva ariyūpavāde, manoduccaritaggahaṇena ca micchādiṭṭhiyā",
  "atk-s0517a2:1316_3": "saṅgahitāyapi imesaṁ dvinnaṁ puna vacanaṁ mahāsāvajjabhāvadassanatthanti veditabbaṁ.",
  "atk-s0517a2:1316_4": "Mahāsāvajjo hi ariyūpavādo ānantariyasadisattā. Vuttampi cetaṁ “seyyathāpi, sāriputta,",
  "atk-s0517a2:1316_5": "bhikkhu sīlasampanno samādhisampanno paññāsampanno diṭṭheva dhamme aññaṁ ārādheyya,",
  "atk-s0517a2:1316_6": "evaṁsampadamidaṁ sāriputta vadāmi taṁ vācaṁ appahāya taṁ cittaṁ appahāya taṁ diṭṭhiṁ",
  "atk-s0517a2:1316_7": "appaṭinissajjitvā yathābhataṁ nikkhitto, evaṁ niraye”ti. Micchādiṭṭhito ca mahāsāvajjataraṁ",
  "atk-s0517a2:1316_8": "nāma aññaṁ natthi. Yathāha – “nāhaṁ, bhikkhave, aññaṁ ekadhammampi samanupassāmi,",
  "atk-s0517a2:1316_9": "yaṁ evaṁ mahāsāvajjaṁ, yathayidaṁ, bhikkhave, micchādiṭṭhi, micchādiṭṭhiparamāni,",
  "atk-s0517a2:1316_10": "bhikkhave, vajjānī”ti.",
  "atk-s0517a2:1317_0": "Kāyassabhedāti upādinnakkhandhapariccāgā. Paraṁ maraṇāti tadanantaraṁ abhinibbattikkhandhaggahaṇe.",
  "atk-s0517a2:1317_1": "Atha vā kāyassa bhedāti jīvitindriyassupacchedā. Paraṁ maraṇāti cuticittato uddhaṁ.",
  "atk-s0517a2:1317_2": "Apāyanti evamādi sabbaṁ nirayavevacanameva. Nirayo hi saggamokkhahetubhūtā puññasammatā",
  "atk-s0517a2:1317_3": "ayā apetattā, sukhānaṁ vā āyassa abhāvā apāyo. Dukkhassa gati paṭisaraṇanti duggati,",
  "atk-s0517a2:1317_4": "dosabahulatāya vā duṭṭhena kammunā nibbattā gati duggati. Vivasā nipatanti tattha",
  "atk-s0517a2:1317_5": "dukkaṭakārinoti vinipāto, vinassantā vā ettha patanti sambhijjamānaṅgapaccaṅgātipi",
  "atk-s0517a2:1317_6": "vinipāto. Natthi ettha assādasaññito ayoti nirayo.",
  "atk-s0517a2:1318_0": "Atha vā apāyaggahaṇena tiracchānayoniṁ dīpeti. Tiracchānayoni hi apāyo sugatito apetattā,",
  "atk-s0517a2:1318_1": "na duggati mahesakkhānaṁ nāgarājādīnaṁ sambhavato. Duggatiggahaṇena pettivisayaṁ.",
  "atk-s0517a2:1318_2": "So hi apāyo ceva duggati ca sugatito apetattā dukkhassa ca gatibhūtattā, na tu vinipāto",
  "atk-s0517a2:1318_3": "asurasadisaṁ avinipatitattā. Vinipātaggahaṇena asurakāyaṁ. So hi yathāvuttena atthena",
  "atk-s0517a2:1318_4": "apāyo ceva duggati ca sabbasamussayehi ca vinipatitattā vinipātoti vuccati. Nirayaggahaṇena",
  "atk-s0517a2:1318_5": "avīciādimanekappakāraṁ nirayamevāti. Upapannāti upagatā, tattha abhinibbattāti adhippāyo.",
  "atk-s0517a2:1318_6": "Vuttavipariyāyena sukkapakkho veditabbo.",
  "atk-s0517a2:1319_0": "Ayaṁ pana viseso – tattha sugatiggahaṇena manussagatipi saṅgayhati, saggaggahaṇena",
  "atk-s0517a2:1319_1": "devagatiyeva. Tattha sundarā gatīti sugati. Rūpādīhi visayehi suṭṭhu aggoti saggo.",
  "atk-s0517a2:1319_2": "So sabbopi lujjanapalujjanaṭṭhena lokoti ayaṁ vacanattho. Iti “dibbena cakkhunā”tiādi",
  "atk-s0517a2:1319_3": "sabbaṁ nigamanavacanaṁ. Evaṁ dibbena cakkhunā passatīti ayamettha saṅkhepatthoti.",
  "atk-s0517a2:1320": "Dibbacakkhuñāṇaniddesavaṇṇanā niṭṭhitā.",
  "atk-s0517a2:1321": "Pañcañāṇapakiṇṇakaṁ",
  "atk-s0517a2:1322_0": "Imesu pañcasu ñāṇesu iddhividhañāṇaṁ parittamahaggataatītānāgatapaccuppannaajjhattabahiddhārammaṇavasena",
  "atk-s0517a2:1322_1": "sattasu ārammaṇesu pavattati. Sotadhātuvisuddhiñāṇaṁ parittapaccuppannaajjhattabahiddhārammaṇavasena",
  "atk-s0517a2:1322_2": "catūsu ārammaṇesu pavattati. Cetopariyañāṇaṁ parittamahaggataappamāṇamaggaatītānāgatapaccuppannabahiddhārammaṇavasena",
  "atk-s0517a2:1322_3": "aṭṭhasu ārammaṇesu pavattati. Pubbenivāsānussatiñāṇaṁ",
  "atk-s0517a2:1323_0": "Parittamahaggataappamāṇamaggaatītaajjhattabahiddhānavattabbārammaṇavasena aṭṭhasu",
  "atk-s0517a2:1323_1": "ārammaṇesu pavattati. Dibbacakkhuñāṇaṁ parittapaccuppannaajjhattabahiddhārammaṇavasena",
  "atk-s0517a2:1323_2": "catūsu ārammaṇesu pavattati. Yathākammūpagañāṇaṁ parittamahaggataatītaajjhattabahiddhārammaṇavasena",
  "atk-s0517a2:1323_3": "pañcasu ārammaṇesu pavattati. Anāgataṁsañāṇaṁ parittamahaggataappamāṇamaggaanāgataajjhattabahiddhānavattabbārammaṇavasena",
  "atk-s0517a2:1323_4": "aṭṭhasu ārammaṇesu pavattatīti.",
  "atk-s0517a2:1324": "Pañcañāṇapakiṇṇakaṁ niṭṭhitaṁ.",
  "atk-s0517a2:1325": "55. Āsavakkhayañāṇaniddesavaṇṇanā",
  "atk-s0517a2:1326_0": "107. Āsavakkhayañāṇaniddese anaññātaññassāmītindriyādīni vuttatthāni. Kati ṭhānāni",
  "atk-s0517a2:1326_1": "gacchatīti ekekassa uppattiṭṭhānaniyamanatthaṁ pucchā. Ekaṁ ṭhānaṁ gacchatīti ekasmiṁ",
  "atk-s0517a2:1326_2": "ṭhāne uppajjatīti vuttaṁ hoti. Uppattiokāsaṭṭhānañhi tiṭṭhati etthāti ṭhānanti vuccati.",
  "atk-s0517a2:1326_3": "Cha ṭhānānīti cha maggaphalakkhaṇe. Indriyānaṁ anaññātaññassāmītindriyādīsu tīsu",
  "atk-s0517a2:1326_4": "ekekameva adhikaṁ hotīti dassanatthaṁ saddhindriyaṁ adhimokkhaparivāraṁ hotītiādi",
  "atk-s0517a2:1326_5": "vuttaṁ. Yathā “saddhindriyassa adhimokkhaṭṭho”tiādīsu adhimokkhādayo saddhindriyādīnaṁ",
  "atk-s0517a2:1326_6": "kiccavasena vuttā, evamidhāpi “adhimokkhaparivāraṁ hotī”ti saddhindriyaṁ adhimokkhatthena",
  "atk-s0517a2:1326_7": "parivāraṁ hotīti vuttaṁ hoti. Esa nayo sesesupi. Parivāranti ca liṅgavipallāso kato.",
  "atk-s0517a2:1326_8": "Paññindriyanti anaññātaññassāmītindriyameva pajānanasabhāvadassanatthaṁ visuṁ katvā",
  "atk-s0517a2:1326_9": "vuttaṁ. Abhidhammepi hi paññāya kiccavisesadassanatthaṁ maggakkhaṇe ca phalakkhaṇe",
  "atk-s0517a2:1326_10": "ca ekāva paññā aṭṭhadhā vibhattā. Abhisandanaparivāranti nhāniyacuṇṇānaṁ udakaṁ viya",
  "atk-s0517a2:1326_11": "cittacetasikānaṁ sinehanakiccena parivāraṁ hoti. Idaṁ somanassasampayuttamaggavaseneva",
  "atk-s0517a2:1326_12": "vuttaṁ. Upekkhāsampayuttamagge pana somanassindriyaṭṭhāne upekkhindriyaṁ daṭṭhabbaṁ.",
  "atk-s0517a2:1326_13": "Taṁ pana sampayuttānaṁ nātiupabrūhanaparivāranti gahetabbaṁ. Pavattasantatādhipateyyaparivāranti",
  "atk-s0517a2:1326_14": "pavattā santati pavattasantati, vattamānasantānanti attho. Adhipatibhāvo ādhipateyyaṁ,",
  "atk-s0517a2:1326_15": "pavattasantatiyā ādhipateyyaṁ pavattasantatādhipateyyaṁ. Vattamānajīvitindriyassa",
  "atk-s0517a2:1326_16": "uparipavattiyā ca paccayattā pubbāparavasena pavattasantatiyā adhipatibhāvena anaññātaññassāmītindriyassa parivāraṁ hoti.",
  "atk-s0517a2:1327_0": "Sotāpattimaggakkhaṇejātā dhammātiādi sabbesaṁ maggasampayuttakānaṁ vaṇṇabhaṇanatthaṁ",
  "atk-s0517a2:1327_1": "vuttaṁ. Tattha maggakkhaṇe jātāti maggasamuṭṭhitā eva, na aññe. Yasmā pana maggasamuṭṭhitampi",
  "atk-s0517a2:1327_2": "rūpaṁ kusalādināmaṁ na labhati, tasmā taṁ apanento ṭhapetvā cittasamuṭṭhānaṁ rūpanti",
  "atk-s0517a2:1327_3": "āha. Sabbeva hi te dhammā kucchitānaṁ salanādīhi atthehi kusalā. Te ārammaṇaṁ katvā",
  "atk-s0517a2:1327_4": "pavattamānā natthi etesaṁ āsavāti anāsavā. Vaṭṭamūlaṁ chindantā nibbānaṁ ārammaṇaṁ",
  "atk-s0517a2:1327_5": "katvā vaṭṭato niyyantīti niyyānikā. Kusalākusalasaṅkhātā cayā apetattā apacayasaṅkhātaṁ",
  "atk-s0517a2:1327_6": "nibbānaṁ ārammaṇaṁ katvā pavattanato apacayaṁ gacchantīti apacayagāmino, pavattaṁ",
  "atk-s0517a2:1327_7": "apacinantā viddhaṁsentā gacchantītipi apacayagāmino. Loke apariyāpannabhāvena lokato",
  "atk-s0517a2:1327_8": "uttarā uttiṇṇāti lokuttarā. Nibbānaṁ ārammaṇaṁ etesanti nibbānārammaṇā.",
  "atk-s0517a2:1328_0": "Imāni aṭṭhindriyānītiādi pubbe vuttaparivārabhāvassa ca tena sahagatādibhāvassa ca",
  "atk-s0517a2:1328_1": "ādivuttaākārānañca dīpanatthaṁ vuttaṁ. Tattha aṭṭhindriyānīti pubbe vuttanayena paññindriyena",
  "atk-s0517a2:1328_2": "saha aṭṭha. Sahajātaparivārāti aṭṭhasu ekekena saha itare itare satta sahajātā hutvā",
  "atk-s0517a2:1328_3": "tassa sahajātaparivārā honti. Tatheva aññaṁ aññassa aññaṁ aññassāti evaṁ aññamaññaparivārā",
  "atk-s0517a2:1328_4": "honti. Tatheva aññamaññaṁ nissayaparivārā sampayuttaparivārā ca honti. Sahagatāti",
  "atk-s0517a2:1328_5": "tena anaññātaññassāmītindriyena saha ekuppādādibhāvaṁ gatā. Sahajātāti teneva saha",
  "atk-s0517a2:1328_6": "jātā. Saṁsaṭṭhāti teneva saha missitā. Sampayuttāti teneva samaṁ ekuppādādipakārehi",
  "atk-s0517a2:1328_7": "yuttā. Tevāti te eva aṭṭha indriyadhammā. Tassāti anaññātaññassāmītindriyassa. Ākārāti parivārakoṭṭhāsā.",
  "atk-s0517a2:1329_0": "Phalakkhaṇe jātā dhammā sabbeva abyākatā hontīti rūpassapi abyākatattā cittasamuṭṭhānarūpena",
  "atk-s0517a2:1329_1": "saha vuttā. Maggasseva kusalattā niyyānikattā apacayagāmittā ca phalakkhaṇe “kusalā”ti",
  "atk-s0517a2:1329_2": "ca “niyyānikā”ti ca “apacayagāmino”ti ca na vuttaṁ. Itītiādi vuttappakāranigamanaṁ.",
  "atk-s0517a2:1329_3": "Tattha aṭṭhaṭṭhakānīti aṭṭhasu maggaphalesu ekekassa aṭṭhakassa vasena aṭṭha indriyaaṭṭhakāni.",
  "atk-s0517a2:1329_4": "Catusaṭṭhi hontīti catusaṭṭhi ākārā honti. Āsavātiādi heṭṭhā vuttatthameva. Idha",
  "atk-s0517a2:1329_5": "arahattamaggavajjheyeva āsave avatvā sesamaggattayavajjhānampi vacanaṁ āsavakkhayavacanasāmaññamattena",
  "atk-s0517a2:1329_6": "vuttanti veditabbaṁ. Arahattamaggañāṇameva hi keci āsave asesetvā āsavānaṁ khepanato",
  "atk-s0517a2:1329_7": "“khaye ñāṇa”nti vuccati. Tasmāyeva ca arahāyeva khīṇāsavoti vuccatīti.",
  "atk-s0517a2:1330": "Āsavakkhayañāṇaniddesavaṇṇanā niṭṭhitā.",
  "atk-s0517a2:1331": "56-63. Saccañāṇacatukkadvayaniddesavaṇṇanā",
  "atk-s0517a2:1332_0": "108-9. Saccañāṇacatukkadvayaniddese dukkhassa pīḷanaṭṭhotiādīni vuttatthāneva. Maggasamaṅgissa",
  "atk-s0517a2:1332_1": "ñāṇaṁ dukkhepetaṁ ñāṇantiādi anantaracatukke viya ekābhisamayavasena vuttaṁ. Duvidhañhi",
  "atk-s0517a2:1332_2": "saccañāṇaṁ lokiyaṁ lokuttarañca. Lokikaṁ duvidhaṁ anubodhañāṇaṁ paccavekkhaṇañāṇañca.",
  "atk-s0517a2:1332_3": "Anubodhañāṇaṁ ādikammikassa anussavādivasena nirodhe magge ca pavattati, dukkhe samudaye",
  "atk-s0517a2:1332_4": "ca ārammaṇakaraṇavasena. Paccavekkhaṇañāṇaṁ paṭividdhasaccassa catūsupi saccesu ārammaṇakaraṇavasena.",
  "atk-s0517a2:1332_5": "Lokuttaraṁ paṭivedhañāṇaṁ nirodhamārammaṇaṁ katvā kiccato cattāri saccāni paṭivijjhati.",
  "atk-s0517a2:1332_6": "Yathāha – “yo, bhikkhave, dukkhaṁ passati, dukkhasamudayampi so passati, dukkhanirodhampi",
  "atk-s0517a2:1332_7": "passati, dukkhanirodhagāminiṁ paṭipadampi passatī”ti sabbaṁ vattabbaṁ. Idhāpi iminā",
  "atk-s0517a2:1332_8": "vārena idameva vuttaṁ. Taṁ pana lokuttarampi “dukkhe ñāṇa”ntiādīni nāmāni labhatīti",
  "atk-s0517a2:1332_9": "dassanatthaṁ vuttaṁ. Idha pana lokikañāṇameva adhippetaṁ. Tasmāyeva ca tattha katamaṁ",
  "atk-s0517a2:1332_10": "dukkhe ñāṇantiādimāha.",
  "atk-s0517a2:1333_0": "Tattha dukkhaṁ ārabbhāti dukkhasaccaṁ ālambitvā, ārammaṇaṁ katvāti attho. Paññātiādīsu",
  "atk-s0517a2:1333_1": "tassa tassa atthassa pākaṭakaraṇasaṅkhātena paññāpanaṭṭhena paññā, tena tena vā aniccādinā",
  "atk-s0517a2:1333_2": "pakārena dhamme jānātītipi paññā. Idamassā sabhāvapadaṁ. Pajānanākāro pajānanā. Aniccādīni",
  "atk-s0517a2:1333_3": "vicinātīti vicayo. Pavicayoti upasaggena padaṁ vaḍḍhitaṁ, pakārena vicayoti attho.",
  "atk-s0517a2:1333_4": "Catusaccadhammaṁ vicinātīti dhammavicayo. Aniccādīnaṁ sammā lakkhaṇavasena sallakkhaṇā.",
  "atk-s0517a2:1333_5": "Sā eva upasagganānattena upalakkhaṇāpaccupalakkhaṇāti vuttā. Bhusaṁ lakkhaṇā te te",
  "atk-s0517a2:1333_6": "aniccādidhamme paṭicca upalakkhaṇāti attho. Paṇḍitabhāvo paṇḍiccaṁ. Kusalabhāvo kosallaṁ.",
  "atk-s0517a2:1333_7": "Nipuṇabhāvo nepuññaṁ. Aniccādīnaṁ vibhāvanavasena vebhabyā. Aniccādīnaṁ cintanakavasena",
  "atk-s0517a2:1333_8": "cintā, yassa uppajjati, taṁ aniccādīni cintāpetītipi cintā. Aniccādīni upaparikkhatīti",
  "atk-s0517a2:1333_9": "upaparikkhā. Bhūrīti pathavī. Ayampi saṇhaṭṭhena vitthataṭṭhena ca bhūrī viyāti bhūrī.",
  "atk-s0517a2:1333_10": "Atha vā paññāyeva bhūte atthe ramatīti bhūrīti vuccati. Asani viya siluccaye kilese",
  "atk-s0517a2:1333_11": "medhati hiṁsatīti medhā, khippaṁ gahaṇadhāraṇaṭṭhena vā medhā. Yassa uppajjati, taṁ",
  "atk-s0517a2:1333_12": "attahitapaṭipattiyaṁ sampayuttadhamme ca yāthāvalakkhaṇapaṭivedhe parinetīti pariṇāyikā.",
  "atk-s0517a2:1333_13": "Dhamme aniccādivasena vividhā passatīti vipassanā. Sammā pakārehi aniccādīni jānātīti",
  "atk-s0517a2:1333_14": "sampajāno, tassa bhāvo sampajaññaṁ. Uppathapaṭipanne sindhave vīthiāropanatthaṁ patodo",
  "atk-s0517a2:1333_15": "viya uppathe dhāvanakaṁ kūṭacittaṁ vīthiāropanatthaṁ vijjhatīti patodo viya patodo.",
  "atk-s0517a2:1334_0": "Dassanalakkhaṇe indaṭṭhaṁ karotīti indriyaṁ, paññāsaṅkhātaṁ indriyaṁ paññindriyaṁ.",
  "atk-s0517a2:1334_1": "Kiṁ vuttaṁ hoti? Nayidaṁ “purisassa indriyaṁ purisindriya”ntiādi viya paññāya indriyaṁ",
  "atk-s0517a2:1334_2": "paññindriyaṁ. Atha kho paññā eva indriyaṁ paññindriyanti vuttaṁ hoti. Avijjāya na",
  "atk-s0517a2:1334_3": "kampatīti paññābalaṁ. Kilesacchedanaṭṭhena paññāva satthaṁ paññāsatthaṁ. Accuggataṭṭhena",
  "atk-s0517a2:1334_4": "paññāva pāsādo paññāpāsādo. Ālokanaṭṭhena paññāva āloko paññāāloko. Obhāsanaṭṭhena",
  "atk-s0517a2:1334_5": "paññāva obhāso paññāobhāso. Pajjotanaṭṭhena paññāva pajjoto paññāpajjoto. Paññavato",
  "atk-s0517a2:1334_6": "hi ekapallaṅkena nisinnassa dasasahassilokadhātu ekālokā ekobhāsā ekapajjotā hoti.",
  "atk-s0517a2:1334_7": "Tenetaṁ vuttaṁ. Imesu pana tīsu padesu ekapadenāpi etasmiṁ atthe siddhe yāni panetāni",
  "atk-s0517a2:1334_8": "bhagavatā “cattārome, bhikkhave, ālokā. Katame cattāro? Candāloko, sūriyāloko, aggāloko,",
  "atk-s0517a2:1334_9": "paññāloko. Ime kho, bhikkhave, cattāro ālokā. Etadaggaṁ, bhikkhave, imesaṁ catunnaṁ",
  "atk-s0517a2:1334_10": "ālokānaṁ yadidaṁ paññāloko”. Tathā “cattārome, bhikkhave, obhāsā. Cattārome, bhikkhave,",
  "atk-s0517a2:1334_11": "pajjotā”ti sattānaṁ ajjhāsayavasena suttāni desitāni. Tadanurūpeneva idhāpi therena",
  "atk-s0517a2:1334_12": "desanā katā. Attho hi anekehi ākārehi vibhajjamāno suvibhatto hoti, aññathā ca añño",
  "atk-s0517a2:1334_13": "bujjhati, aññathā aññoti. Ratikaraṇaṭṭhena pana ratidāyakaṭṭhena ratijanakaṭṭhena",
  "atk-s0517a2:1334_14": "cittīkataṭṭhena dullabhapātubhāvaṭṭhena atulaṭṭhena anomasattaparibhogaṭṭhena ca",
  "atk-s0517a2:1334_15": "paññāva ratanaṁ paññāratanaṁ.",
  "atk-s0517a2:1335_0": "Na tena sattā muyhanti, sayaṁ vā ārammaṇe na muyhatīti amoho. Dhammavicayapadaṁ vuttatthameva.",
  "atk-s0517a2:1335_1": "Kasmā panetaṁ puna vuttanti? Amohassa mohapaṭipakkhabhāvadīpanatthaṁ. Tenetaṁ dīpeti",
  "atk-s0517a2:1335_2": "“yvāyaṁ amoho, so na kevalaṁ mohato añño dhammo, mohassa pana paṭipakkho dhammavicayasaṅkhāto",
  "atk-s0517a2:1335_3": "amoho nāma idha adhippeto”ti. Sammādiṭṭhīti yāthāvaniyyānikakusaladiṭṭhi. “Tattha",
  "atk-s0517a2:1335_4": "katamaṁ dukkhasamudaye ñāṇaṁ, tattha katamaṁ dukkhanirodhe ñāṇaṁ, tattha katamaṁ",
  "atk-s0517a2:1335_5": "dukkhanirodhagāminiyā paṭipadāya ñāṇa”nti pucchāvacanāni saṅkhepavasena vuttānīti.",
  "atk-s0517a2:1336": "Saccañāṇacatukkadvayaniddesavaṇṇanā niṭṭhitā.",
  "atk-s0517a2:1337": "64-67. Suddhikapaṭisambhidāñāṇaniddesavaṇṇanā",
  "atk-s0517a2:1338_0": "110. Suddhikapaṭisambhidāñāṇaniddese imesaṁ ñāṇānaṁ pabhedābhāvatoyeva heṭṭhā viya",
  "atk-s0517a2:1338_1": "pabhedaṁ adassetvāyeva atthesu ñāṇaṁ atthapaṭisambhidātiādi vuttaṁ. Paññāpabhedābhāvepi",
  "atk-s0517a2:1338_2": "attanā paṭividdhacatusaccadhammamattavasena nānattasabbhāvato atthanānatte paññā",
  "atk-s0517a2:1338_3": "atthapaṭisambhide ñāṇantiādi vuttaṁ. Tattha nānatteti atthādīnaṁ anekabhāve. Vavatthāneti",
  "atk-s0517a2:1338_4": "atthādīnaṁ nicchayane. Sallakkhaṇeti atthādīnaṁ sammādassane. Upalakkhaṇeti atthādīnaṁ",
  "atk-s0517a2:1338_5": "bhusaṁdassane. Pabhedeti atthādīnaṁ nānābhede. Pabhāvaneti atthādīnaṁ pākaṭīkaraṇena",
  "atk-s0517a2:1338_6": "uppādane. Jotaneti atthādīnaṁ dīpane. Virocaneti atthādīnaṁ vividhā dīpane. Pakāsaneti",
  "atk-s0517a2:1338_7": "atthādīnaṁ pabhāsane. “Nānatte”ti mūlapadaṁ katvā sabbasādhāraṇavasena vuttaṁ. “Vavatthāne”ti",
  "atk-s0517a2:1338_8": "sotāpannassa vasena, “sallakkhaṇe upalakkhaṇe”ti sakadāgāmissa vasena, “pabhede pabhāvane”ti",
  "atk-s0517a2:1338_9": "anāgāmissa vasena, “jotane virocane pakāsane”ti arahato vasena vuttanti evampettha yojanā kātabbāti.",
  "atk-s0517a2:1339": "Suddhikapaṭisambhidāñāṇaniddesavaṇṇanā niṭṭhitā.",
  "atk-s0517a2:1340": "Iti saddhammappakāsiniyā paṭisambhidāmagga-aṭṭhakathāya",
  "atk-s0517a2:1341": "Paṭhamo bhāgo niṭṭhito.",
  "atk-s0517a2:1342": "Namo tassa bhagavato arahato sammāsambuddhassa",
  "atk-s0517a2:1343": "Khuddakanikāye",
  "atk-s0517a2:1344": "Paṭisambhidāmagga-aṭṭhakathā",
  "atk-s0517a2:1345": "(Dutiyo bhāgo)",
  "atk-s0517a2:1346": "68. Indriyaparopariyattañāṇaniddesavaṇṇanā",
  "atk-s0517a2:1347_0": "111. Indriyaparopariyattañāṇaniddese tathāgatassāti vacane uddese sarūpato avijjamānepi",
  "atk-s0517a2:1347_1": "“cha ñāṇāni asādhāraṇāni sāvakehī”ti vuttattā “tathāgatassā”ti vuttameva hoti. Tasmā",
  "atk-s0517a2:1347_2": "uddese atthato siddhassa tathāgatavacanassa niddese gahaṇaṁ kataṁ. Satte passatīti",
  "atk-s0517a2:1347_3": "rūpādīsu chandarāgena sattatāya laggatāya sattā, te satte indriyaparopariyattañāṇena",
  "atk-s0517a2:1347_4": "cakkhunā passati oloketi. Apparajakkheti paññāmaye akkhimhi appaṁ rāgādirajo etesanti",
  "atk-s0517a2:1347_5": "apparajakkhā, appaṁ rāgādirajo etesanti vā apparajakkhā. Te apparajakkhe. Mahārajakkheti",
  "atk-s0517a2:1347_6": "paññāmaye akkhimhi mahantaṁ rāgādirajo etesanti mahārajakkhā, mahantaṁ rāgādirajo",
  "atk-s0517a2:1347_7": "etesanti vā mahārajakkhā. Tikkhindriye mudindriyeti tikkhāni saddhādīni indriyāni",
  "atk-s0517a2:1347_8": "etesanti tikkhindriyā, mudūni saddhādīni indriyāni etesanti mudindriyā. Svākāre dvākāreti",
  "atk-s0517a2:1347_9": "sundarā saddhādayo ākārā koṭṭhāsā etesanti svākārā, kucchitā garahitā saddhādayo",
  "atk-s0517a2:1347_10": "ākārā koṭṭhāsā etesanti dvākārā. Suviññāpaye duviññāpayeti ye kathitaṁ kāraṇaṁ sallakkhenti",
  "atk-s0517a2:1347_11": "sukhena sakkā honti viññāpetuṁ, te suviññāpayā, tabbiparītā duviññāpayā. Appekacceparalokavajjabhayadassāvinoti",
  "atk-s0517a2:1347_12": "api eke paralokañceva rāgādivajjañca bhayato passante, imassa pana padassa niddese",
  "atk-s0517a2:1347_13": "paralokasseva na vuttattā khandhādiloke ca rāgādivajje ca paraṁ bāḷhaṁ bhayaṁ passanasīlāti",
  "atk-s0517a2:1347_14": "paralokavajjabhayadassāvino. Te paralokavajjabhayadassāvineti evamattho gahetabbo.",
  "atk-s0517a2:1347_15": "Appekacce na paralokavajjabhayadassāvinoti tabbiparīte. Lokoti ca lujjanapalujjanaṭṭhena.",
  "atk-s0517a2:1347_16": "Vajjanti ca vajjanīyaṭṭhena. Ettāvatā uddesassa niddeso kato hoti.",
  "atk-s0517a2:1348_0": "Puna niddesassa paṭiniddesaṁ karonto apparajakkhe mahārajakkhetiādimāha. Tattha tīsu",
  "atk-s0517a2:1348_1": "ratanesu okappanasaṅkhātā saddhā assa atthīti saddho. So saddhāsampanno puggalo assaddhiyarajassa",
  "atk-s0517a2:1348_2": "ceva assaddhiyamūlakassa sesākusalarajassa ca appakattā apparajakkho. Natthi etassa",
  "atk-s0517a2:1348_3": "saddhāti assaddho. So vuttappakārassa rajassa mahantattā mahārajakkho. Āraddhaṁ vīriyamanenāti",
  "atk-s0517a2:1348_4": "āraddhavīriyo. So kosajjarajassa ceva kosajjamūlakassa sesākusalarajassa ca appakattā",
  "atk-s0517a2:1348_5": "apparajakkho. Hīnavīriyattā kucchitena ākārena sīdatīti kusīdo, kusīdo eva kusīto.",
  "atk-s0517a2:1348_6": "So vuttappakārassa rajassa mahantattā mahārajakkho. Ārammaṇaṁ upecca ṭhitā sati assāti",
  "atk-s0517a2:1348_7": "upaṭṭhitassati. So muṭṭhassaccarajassa ceva muṭṭhassaccamūlakassa sesākusalarajassa",
  "atk-s0517a2:1348_8": "ca appakattā apparajakkho. Muṭṭhā naṭṭhā sati assāti muṭṭhassati. So vuttappakārassa",
  "atk-s0517a2:1348_9": "rajassa mahantattā mahārajakkho. Appanāsamādhinā upacārasamādhinā vā ārammaṇe samaṁ,",
  "atk-s0517a2:1348_10": "sammā vā āhito ṭhitoti samāhito, samāhitacittoti vā samāhito. So uddhaccarajassa",
  "atk-s0517a2:1348_11": "ceva uddhaccamūlakassa sesākusalarajassa ca appakattā apparajakkho. Na samāhito asamāhito.",
  "atk-s0517a2:1348_12": "So vuttappakārassa rajassa mahantattā mahārajakkho. Udayatthagāminī paññā assa atthīti",
  "atk-s0517a2:1348_13": "paññavā. So moharajassa ceva mohamūlakassa sesākusalarajassa ca appakattā apparajakkho.",
  "atk-s0517a2:1348_14": "Mohamūḷhattā duṭṭhā paññā assāti duppañño. So vuttappakārassa rajassa mahantattā",
  "atk-s0517a2:1348_15": "mahārajakkho. Saddho puggalo tikkhindriyoti bahulaṁ uppajjamānāya balavatiyā saddhāya",
  "atk-s0517a2:1348_16": "saddho, teneva saddhindriyena tikkhindriyo. Assaddho puggalo mudindriyoti bahulaṁ",
  "atk-s0517a2:1348_17": "uppajjamānena assaddhiyena assaddho, antarantarā uppajjamānena dubbalena saddhindriyena",
  "atk-s0517a2:1348_18": "mudindriyo. Esa nayo sesesupi. Saddho puggalo svākāroti tāya eva saddhāya sobhanākāro.",
  "atk-s0517a2:1348_19": "Assaddho puggalo dvākāroti teneva assaddhiyena virūpākāro. Esa nayo sesesupi. Suviññāpayoti",
  "atk-s0517a2:1348_20": "sukhena viññāpetuṁ sakkuṇeyyo. Duviññāpayoti dukkhena viññāpetuṁ sakkuṇeyyo. Paralokavajjabhayadassāvīti",
  "atk-s0517a2:1348_21": "ettha yasmā paññāsampannasseva saddhādīni suparisuddhāni honti, tasmā suparisuddhasaddhādisampanno",
  "atk-s0517a2:1348_22": "taṁsampayuttāya, suparisuddhasaddhādisampannopi vā tappaccayāya paññāya paralokavajjabhayadassāvī",
  "atk-s0517a2:1348_23": "hoti. Tasmā eva hi saddhādayopi cattāro “paralokavajjabhayadassāvī”ti vuttā.",
  "atk-s0517a2:1349_0": "112. Idāni “paralokavajjabhayadassāvī”ti ettha vuttaṁ lokañca vajjañca dassetuṁ lokotiādimāha.",
  "atk-s0517a2:1349_1": "Ettha khandhā eva lujjanapalujjanaṭṭhena lokoti khandhaloko. Sesadvayepi eseva nayo.",
  "atk-s0517a2:1349_2": "Vipattibhavalokoti apāyaloko. So hi aniṭṭhaphalattā virūpo lābhoti vipatti, bhavatīti",
  "atk-s0517a2:1349_3": "bhavo, vipatti eva bhavo vipattibhavo, vipattibhavo eva loko vipattibhavaloko. Vipattisambhavalokoti",
  "atk-s0517a2:1349_4": "apāyūpagaṁ kammaṁ. Tañhi sambhavati etasmā phalanti sambhavo, vipattiyā sambhavo",
  "atk-s0517a2:1349_5": "vipattisambhavo, vipattisambhavo eva loko vipattisambhavaloko. Sampattibhavalokoti",
  "atk-s0517a2:1349_6": "sugatiloko. So hi iṭṭhaphalattā sundaro lābhoti sampatti, bhavatīti bhavo, sampatti",
  "atk-s0517a2:1349_7": "eva bhavo sampattibhavo, sampattibhavo eva loko sampattibhavaloko. Sampattisambhavalokoti",
  "atk-s0517a2:1349_8": "sugatūpagaṁ kammaṁ. Tañhi sambhavati etasmā phalanti sambhavo, sampattiyā sambhavo",
  "atk-s0517a2:1349_9": "sampattisambhavo, sampattisambhavo eva loko sampattisambhavaloko. Eko lokotiādīni",
  "atk-s0517a2:1349_10": "heṭṭhā vuttatthāneva.",
  "atk-s0517a2:1350_0": "Vajjanti napuṁsakavacanaṁ asukoti aniddiṭṭhattā kataṁ. Kilesāti rāgādayo. Duccaritāti",
  "atk-s0517a2:1350_1": "pāṇātipātādayo. Abhisaṅkhārāti puññābhisaṅkhārādayo. Bhavagāmikammāti attano vipākadānavasena",
  "atk-s0517a2:1350_2": "bhavaṁ gacchantīti bhavagāmino, abhisaṅkhāresupi vipākajanakāneva kammāni vuttāni.",
  "atk-s0517a2:1350_3": "Itīti vuttappakāranidassanaṁ. Imasmiñca loke imasmiñca vajjeti vuttappakāre loke",
  "atk-s0517a2:1350_4": "ca vajje ca. Tibbā bhayasaññāti balavatī bhayasaññā. Tibbāti parasaddassa attho vutto,",
  "atk-s0517a2:1350_5": "bhayasaññāti bhayasaddassa, lokavajjadvayampi hi bhayavatthuttā sayañca sabhayattā",
  "atk-s0517a2:1350_6": "bhayaṁ, bhayamiti saññā bhayasaññā. Paccupaṭṭhitā hotīti taṁ taṁ paṭicca upecca ṭhitā",
  "atk-s0517a2:1350_7": "hoti. Seyyathāpi ukkhittāsike vadhaketi yathā nāma paharituṁ uccāritakhagge paccāmitte",
  "atk-s0517a2:1350_8": "tibbā bhayasaññā paccupaṭṭhitā hoti, evameva loke ca vajje ca tibbā bhayasaññā paccupaṭṭhitā",
  "atk-s0517a2:1350_9": "hoti. Imehi paññāsāya ākārehīti apparajakkhapañcakādīsu dasasu pañcakesu ekekasmiṁ",
  "atk-s0517a2:1350_10": "pañcannaṁ pañcannaṁ ākārānaṁ vasena paññāsāya ākārehi. Imāni pañcindriyānīti saddhindriyādīni",
  "atk-s0517a2:1350_11": "pañcindriyāni. Jānātīti tathāgato paññāya pajānāti. Passatīti dibbacakkhunā diṭṭhaṁ",
  "atk-s0517a2:1350_12": "viya karoti. Aññātīti sabbākāramariyādāhi jānāti. Paṭivijjhatīti ekadesaṁ asesetvā",
  "atk-s0517a2:1350_13": "niravasesadassanavasena paññāya padāletīti.",
  "atk-s0517a2:1351": "Indriyaparopariyattañāṇaniddesavaṇṇanā niṭṭhitā.",
  "atk-s0517a2:1352": "69. Āsayānusayañāṇaniddesavaṇṇanā",
  "atk-s0517a2:1353_0": "113. Āsayānusayañāṇaniddese idha tathāgatotiādi pañcadhā ṭhapito niddeso. Tattha",
  "atk-s0517a2:1353_1": "āsayānusayā vuttatthā eva. Caritanti pubbe kataṁ kusalākusalaṁ kammaṁ. Adhimuttinti",
  "atk-s0517a2:1353_2": "sampati kusale akusale vā cittavosaggo. Bhabbābhabbeti bhabbe ca abhabbe ca. Ariyāya",
  "atk-s0517a2:1353_3": "jātiyā sambhavanti jāyantīti bhabbā. Vattamānasamīpe vattamānavacanaṁ. Bhavissanti",
  "atk-s0517a2:1353_4": "jāyissantīti vā bhabbā, bhājanabhūtāti attho. Ye ariyamaggapaṭivedhassa anucchavikā",
  "atk-s0517a2:1353_5": "upanissayasampannā, te bhabbā. Vuttapaṭipakkhā abhabbā.",
  "atk-s0517a2:1354_0": "Katamo sattānaṁ āsayotiādi niddesassa paṭiniddeso. Tattha sassatoti nicco. Lokoti",
  "atk-s0517a2:1354_1": "attā. Idha sarīraṁyeva nassati, attā pana idha parattha ca soyevāti maññanti. So",
  "atk-s0517a2:1354_2": "hi sayaṁyeva āloketīti katvā “loko”ti maññanti. Asassatoti anicco. Attā sarīreneva",
  "atk-s0517a2:1354_3": "saha nassatīti maññanti. Antavāti paritte kasiṇe jhānaṁ uppādetvā taṁparittakasiṇārammaṇaṁ",
  "atk-s0517a2:1354_4": "cittaṁ sapariyanto attāti maññanti. Anantavāti na antavā appamāṇe kasiṇe jhānaṁ uppādetvā",
  "atk-s0517a2:1354_5": "taṁappamāṇakasiṇārammaṇaṁ cittaṁ apariyanto attāti maññanti. Taṁ jīvaṁ taṁ sarīranti",
  "atk-s0517a2:1354_6": "jīvo ca sarīrañca taṁyeva. Jīvoti attā, liṅgavipallāsena napuṁsakavacanaṁ kataṁ.",
  "atk-s0517a2:1354_7": "Sarīranti rāsaṭṭhena khandhapañcakaṁ. Aññaṁ jīvaṁ aññaṁ sarīranti añño jīvo aññaṁ",
  "atk-s0517a2:1354_8": "khandhapañcakaṁ. Hoti tathāgato paraṁ maraṇāti khandhā idheva vinassanti, satto maraṇato",
  "atk-s0517a2:1354_9": "paraṁ hoti vijjati na nassati. “Tathāgato”ti cettha sattādhivacananti vadanti. Keci",
  "atk-s0517a2:1354_10": "pana “tathāgatoti arahā”ti vadanti. Ime “na hotī”ti pakkhe dosaṁ disvā evaṁ gaṇhanti.",
  "atk-s0517a2:1354_11": "Na hoti tathāgato paraṁ maraṇāti khandhāpi idheva nassanti, tathāgato ca maraṇato",
  "atk-s0517a2:1354_12": "paraṁ na hoti ucchijjati vinassati. Ime “hotī”ti pakkhe dosaṁ disvā evaṁ gaṇhanti.",
  "atk-s0517a2:1354_13": "Hoti ca na ca hotīti ime ekekapakkhapariggahe dosaṁ disvā ubhayapakkhaṁ gaṇhanti.",
  "atk-s0517a2:1354_14": "Neva hoti na na hotīti ime ubhayapakkhapariggahe ubhayadosāpattiṁ disvā “hotīti ca",
  "atk-s0517a2:1354_15": "na hoti, neva hotīti ca na hotī”ti amarāvikkhepapakkhaṁ gaṇhanti.",
  "atk-s0517a2:1355_0": "Ayaṁ panettha aṭṭhakathānayo – “sassato lokoti vā”tiādīhi dasahākārehi diṭṭhipabhedova",
  "atk-s0517a2:1355_1": "vutto. Tattha sassato lokoti ca khandhapañcakaṁ lokoti gahetvā “ayaṁ loko nicco dhuvo",
  "atk-s0517a2:1355_2": "sabbakāliko”ti gaṇhantassa sassatanti gahaṇākārappavattā diṭṭhi. Asassatoti tameva",
  "atk-s0517a2:1355_3": "lokaṁ “ucchijjati vinassatī”ti gaṇhantassa ucchedaggahaṇākārappavattā diṭṭhi. Antavāti",
  "atk-s0517a2:1355_4": "parittakasiṇalābhino suppamatte vā sarāvamatte vā kasiṇe samāpannassa antosamāpattiyaṁ",
  "atk-s0517a2:1355_5": "pavattitarūpārūpadhamme “loko”ti ca kasiṇaparicchedantena “antavā”ti ca gaṇhantassa",
  "atk-s0517a2:1355_6": "“antavā loko”ti gahaṇākārappavattā diṭṭhi. Sā sassatadiṭṭhipi hoti ucchedadiṭṭhipi.",
  "atk-s0517a2:1355_7": "Vipulakasiṇalābhino pana tasmiṁ kasiṇe samāpannassa antosamāpattiyaṁ pavattitarūpārūpadhamme",
  "atk-s0517a2:1355_8": "“loko”ti ca kasiṇaparicchedantena “na antavā”ti ca gaṇhantassa “anantavā loko”ti",
  "atk-s0517a2:1355_9": "gahaṇākārappavattā diṭṭhi. Sā sassatadiṭṭhipi hoti ucchedadiṭṭhipi. Taṁ jīvaṁ taṁ",
  "atk-s0517a2:1355_10": "sarīranti bhedanadhammassa sarīrasseva “jīva”nti gahitattā “sarīre ucchijjamāne jīvampi",
  "atk-s0517a2:1355_11": "ucchijjatī”ti ucchedaggahaṇākārappavattā diṭṭhi. Dutiyapade sarīrato aññassa jīvassa",
  "atk-s0517a2:1355_12": "gahitattā “sarīre ucchijjamānepi jīvaṁ na ucchijjatī”ti sassataggahaṇākārappavattā",
  "atk-s0517a2:1355_13": "diṭṭhi. Hoti tathāgatotiādīsu “satto tathāgato nāma, so paraṁ maraṇā hotī”ti gaṇhato",
  "atk-s0517a2:1355_14": "paṭhamā sassatadiṭṭhi. “Na hotī”ti gaṇhato dutiyā ucchedadiṭṭhi. “Hoti ca na ca hotī”ti",
  "atk-s0517a2:1355_15": "gaṇhato tatiyā ekaccasassatadiṭṭhi. “Neva hoti na na hotī”ti gaṇhato catutthā amarāvikkhepadiṭṭhīti.",
  "atk-s0517a2:1356_0": "Itīti vuttappakāradiṭṭhinissayanidassanaṁ. Bhavadiṭṭhisannissitā vā sattā honti vibhavadiṭṭhisannissitā",
  "atk-s0517a2:1356_1": "vāti bhavo vuccati sassato, sassatavasena uppajjamānadiṭṭhi bhavadiṭṭhi, bhavoti",
  "atk-s0517a2:1356_2": "diṭṭhīti vuttaṁ hoti. Vibhavo vuccati ucchedo, ucchedavasena uppajjamānadiṭṭhi vibhavadiṭṭhi,",
  "atk-s0517a2:1356_3": "vibhavoti diṭṭhīti vuttaṁ hoti. Vuttappakārā dasavidhā diṭṭhi bhavadiṭṭhi ca vibhavadiṭṭhi",
  "atk-s0517a2:1356_4": "cāti dvidhāva hoti. Tāsu dvīsu ekekaṁ sannissitā apassitā allīnā sattā honti.",
  "atk-s0517a2:1357_0": "Ete vā pana ubho ante anupagammāti ettha “aggito vā udakato vā mithubhedā vā”tiādīsu",
  "atk-s0517a2:1357_1": "viya vā-saddo samuccayattho. Ete vuttappakāre sassatucchedavasena dve pakkhe ca na",
  "atk-s0517a2:1357_2": "upagantvā anallīyitvā pahāyāti attho. “Anulomikā vā khantī”ti vikappatthova. Idappaccayatāpaṭiccasamuppannesūti",
  "atk-s0517a2:1357_3": "imesaṁ jarāmaraṇādīnaṁ paccayā idappaccayā, idappaccayā eva idappaccayatā, idappaccayānaṁ",
  "atk-s0517a2:1357_4": "vā samūho idappaccayatā. Lakkhaṇaṁ panettha saddasatthato pariyesitabbaṁ. Te te paccaye",
  "atk-s0517a2:1357_5": "paṭicca saha sammā ca uppannā paṭiccasamuppannā. Tassā idappaccayatāya ca tesu paṭiccasamuppannesu",
  "atk-s0517a2:1357_6": "ca dhammesu. Anulomikāti lokuttaradhammānaṁ anulomato anulomikā. Khantīti ñāṇaṁ.",
  "atk-s0517a2:1357_7": "Ñāṇañhi khamanato khanti. Paṭiladdhā hotīti sattehi adhigatā hoti. Idappaccayatāya",
  "atk-s0517a2:1357_8": "khantiyā ucchedattānupagamo hoti paccayuppannadhammānaṁ paccayasāmaggiyaṁ āyattavuttittā",
  "atk-s0517a2:1357_9": "paccayānuparamadassanena phalānuparamadassanato. Paṭiccasamuppannesu dhammesu khantiyā",
  "atk-s0517a2:1357_10": "sassatattānupagamo hoti paccayasāmaggiyaṁ navanavānaṁ paccayuppannadhammānaṁ uppādadassanato.",
  "atk-s0517a2:1357_11": "Evamete ubho ante anupagamma paṭiccasamuppādapaṭiccasamuppannadhammadassanena na",
  "atk-s0517a2:1357_12": "ucchedo na sassatoti pavattaṁ sammādassanaṁ “anulomikā khantī”ti veditabbaṁ. Evañhi",
  "atk-s0517a2:1357_13": "tadubhayadiṭṭhipaṭipakkhabhūtā sammādiṭṭhi vuttā hoti. Yathābhūtaṁ vā ñāṇanti yathābhūtaṁ",
  "atk-s0517a2:1357_14": "yathāsabhāvaṁ neyyaṁ. Tattha pavattañāṇampi visayavohārena “yathābhūtañāṇa”nti vuttaṁ.",
  "atk-s0517a2:1357_15": "Taṁ pana saṅkhārupekkhāpariyantaṁ vipassanāñāṇaṁ idhādhippetaṁ. Heṭṭhā pana “yathābhūtañāṇadassana”nti",
  "atk-s0517a2:1357_16": "bhayatūpaṭṭhānañāṇaṁ vuttaṁ. Yathābhūtaṁ vā ñāṇaṁ sattehi paṭiladdhaṁ hotīti sambandho.",
  "atk-s0517a2:1358_0": "Idāni “sassato loko”tiādīhi micchādiṭṭhiparibhāvitaṁ “ete vā panā”tiādīhi sammādiṭṭhiparibhāvitaṁ",
  "atk-s0517a2:1358_1": "sattasantānaṁ dassetvā “kāmaṁ sevantaññevā”tiādīhi sesākusalehi sesakusalehi ca paribhāvitaṁ",
  "atk-s0517a2:1358_2": "sattasantānaṁ dasseti. Tattha kāmaṁ sevantaṁyeva puggalaṁ tathāgato jānātīti yojanā",
  "atk-s0517a2:1358_3": "kātabbā. Sevantanti ca abhiṇhasamudācāravasena sevamānaṁ. Pubbe āsevitavasena kilesakāmo",
  "atk-s0517a2:1358_4": "garu assāti kāmagaruko. Tatheva kāmo āsaye santāne assāti kāmāsayo. Santānavaseneva",
  "atk-s0517a2:1358_5": "kāme adhimutto laggoti kāmādhimutto. Sesesupi eseva nayo. Nekkhammādīni vuttatthāneva.",
  "atk-s0517a2:1358_6": "Kāmādīhi ca tīhi sesākusalā, nekkhammādīhi tīhi sesakusalā gahitāva hontīti veditabbā.",
  "atk-s0517a2:1358_7": "“Ayaṁ sattānaṁ āsayo”ti tidhā vuttaṁ santānameva dasseti.",
  "atk-s0517a2:1359_0": "Ayaṁ panettha aṭṭhakathānayo – “iti bhavadiṭṭhisannissitā vā”ti evaṁ sassatadiṭṭhiṁ",
  "atk-s0517a2:1359_1": "vā sannissitā. Sassatadiṭṭhi hi ettha bhavadiṭṭhīti vuttā, ucchedadiṭṭhi ca vibhavadiṭṭhīti.",
  "atk-s0517a2:1359_2": "Sabbadiṭṭhīnañhi sassatucchedadiṭṭhīhi saṅgahitattā sabbepime diṭṭhigatikā sattā",
  "atk-s0517a2:1359_3": "imāva dve diṭṭhiyo sannissitā honti. Vuttampi cetaṁ “dvayanissito khvāyaṁ, kaccāna,",
  "atk-s0517a2:1359_4": "loko yebhuyyena atthitañceva natthitañcā”ti. Ettha hi atthitāti sassataṁ. Natthitāti",
  "atk-s0517a2:1359_5": "ucchedo. Ayaṁ tāva vaṭṭanissitānaṁ puthujjanānaṁ sattānaṁ āsayo. Idāni vivaṭṭanissitānaṁ",
  "atk-s0517a2:1359_6": "suddhasattānaṁ āsayaṁ dassetuṁ “ete vā pana ubho ante anupagammā”tiādi vuttaṁ. Tattha",
  "atk-s0517a2:1359_7": "“ete vā panā”ti eteyeva. “Ubho ante”ti sassatucchedasaṅkhāte dve ante. “Anupagammā”ti",
  "atk-s0517a2:1359_8": "na allīyitvā. “Idappaccayatāpaṭiccasamuppannesu dhammesū”ti idappaccayatāya ceva",
  "atk-s0517a2:1359_9": "paṭiccasamuppannadhammesu ca. “Anulomikā khantī”ti vipassanāñāṇaṁ. “Yathābhūtaṁ ñāṇa”nti",
  "atk-s0517a2:1359_10": "maggañāṇaṁ. Idaṁ vuttaṁ hoti – yā paṭiccasamuppāde ceva paṭiccasamuppannadhammesu",
  "atk-s0517a2:1359_11": "ca ete ubho sassatucchedaante anupagantvā vipassanā paṭiladdhā, yañca tato uttari",
  "atk-s0517a2:1359_12": "maggañāṇaṁ, ayaṁ sattānaṁ āsayo. Ayaṁ vaṭṭanissitānañca vivaṭṭanissitānañca sabbesampi",
  "atk-s0517a2:1359_13": "sattānaṁ āsayo idaṁ vasanaṭṭhānanti. Ayaṁ ācariyānaṁ samānaṭṭhakathā.",
  "atk-s0517a2:1360_0": "Vitaṇḍavādī panāha “maggo nāma vāsaṁ viddhaṁsento gacchati, tvaṁ maggo vāsoti vadesī”ti?",
  "atk-s0517a2:1360_1": "So vattabbo “tvaṁ ariyavāsabhāṇako hosi na hosī”ti? Sace “na homī”ti vadati, “tvaṁ",
  "atk-s0517a2:1360_2": "abhāṇakatāya na jānāsī”ti vattabbo. Sace “bhāṇakosmī”ti vadati, “suttaṁ āharā”ti",
  "atk-s0517a2:1360_3": "vattabbo. Sace āharati, iccetaṁ kusalaṁ. No ce āharati, sayaṁ āharitabbaṁ “dasayime,",
  "atk-s0517a2:1360_4": "bhikkhave, ariyāvāsā, yadariyā āvasiṁsu vā āvasanti vā āvasissanti vā”ti. Etañhi",
  "atk-s0517a2:1360_5": "suttaṁ maggassa vāsabhāvaṁ dīpeti. Tasmā sukathitamevetanti. Imaṁ pana bhagavā sattānaṁ",
  "atk-s0517a2:1360_6": "āsayaṁ jānanto imesañca diṭṭhigatānaṁ imesañca vipassanāñāṇamaggañāṇānaṁ appavattikkhaṇepi",
  "atk-s0517a2:1360_7": "jānāti eva. Tasmāyeva ca “kāmaṁ sevantaṁyeva jānātī”tiādi vuttanti.",
  "atk-s0517a2:1361_0": "Anusayaniddese anusayāti kenaṭṭhena anusayā? Anusayanaṭṭhena. Ko esa anusayanaṭṭho",
  "atk-s0517a2:1361_1": "nāmāti? Appahīnaṭṭho. Ete hi appahīnaṭṭhena tassa tassa santāne anusenti nāma. Tasmā",
  "atk-s0517a2:1361_2": "“anusayā”ti vuccanti. Anusentīti anurūpaṁ kāraṇaṁ labhitvā uppajjantīti attho. Athāpi",
  "atk-s0517a2:1361_3": "siyā – anusayanaṭṭho nāma appahīnākāro, so ca uppajjatīti vattuṁ na yujjati, tasmā",
  "atk-s0517a2:1361_4": "na anusayā uppajjantīti. Tatridaṁ paṭivacanaṁ – na appahīnākāro, anusayoti pana appahīnaṭṭhena",
  "atk-s0517a2:1361_5": "thāmagatakileso vuccati. So cittasampayutto sārammaṇo sappaccayaṭṭhena sahetuko ekantākusalo",
  "atk-s0517a2:1361_6": "atītopi hoti anāgatopi paccuppannopi, tasmā uppajjatīti vattuṁ yujjatīti. Tatridaṁ",
  "atk-s0517a2:1361_7": "pamāṇaṁ – idheva tāva abhisamayakathāya “paccuppanne kilese pajahatī”ti pucchaṁ katvā",
  "atk-s0517a2:1361_8": "anusayānaṁ paccuppannabhāvassa atthitāya “thāmagato anusayaṁ pajahatī”ti vuttaṁ.",
  "atk-s0517a2:1361_9": "Dhammasaṅgaṇiyaṁ mohassa padabhājane “avijjānusayo avijjāpariyuṭṭhānaṁ avijjālaṅgī",
  "atk-s0517a2:1361_10": "moho akusalamūlaṁ, ayaṁ tasmiṁ samaye moho hotī”ti akusalacittena saddhiṁ mohassa",
  "atk-s0517a2:1361_11": "uppannabhāvo vutto. Kathāvatthusmiṁ “anusayā abyākatā anusayā ahetukā anusayā cittavippayuttā”ti",
  "atk-s0517a2:1361_12": "sabbe vādā paṭisedhitā. Anusayayamake sattannaṁ mahāvārānaṁ aññatarasmiṁ uppajjanavāre",
  "atk-s0517a2:1361_13": "“yassa kāmarāgānusayo uppajjati, tassa paṭighānusayo uppajjatī”tiādi vuttaṁ. Tasmā",
  "atk-s0517a2:1361_14": "“anusentīti anurūpaṁ kāraṇaṁ labhitvā uppajjantī”ti yaṁ vuttaṁ, taṁ iminā tantippamāṇena",
  "atk-s0517a2:1361_15": "yuttanti veditabbaṁ. Yampi “cittasampayutto sārammaṇo”tiādi vuttaṁ, tampi suvuttameva.",
  "atk-s0517a2:1361_16": "Anusayo hi nāmesa parinipphanno cittasampayutto akusaladhammoti niṭṭhamettha gantabbaṁ.",
  "atk-s0517a2:1362_0": "Kāmarāgānusayotiādīsu kāmarāgo ca so appahīnaṭṭhena anusayo cāti kāmarāgānusayo.",
  "atk-s0517a2:1362_1": "Sesapadesupi eseva nayo. Kāmarāgānusayo cettha lobhasahagatacittesu sahajātavasena",
  "atk-s0517a2:1362_2": "ārammaṇavasena ca manāpesu avasesakāmāvacaradhammesu ārammaṇavaseneva uppajjamāno",
  "atk-s0517a2:1362_3": "lobho. Paṭighānusayo ca domanassasahagatacittesu sahajātavasena ārammaṇavasena ca",
  "atk-s0517a2:1362_4": "amanāpesu avasesakāmāvacaradhammesu ārammaṇavaseneva uppajjamāno doso. Mānānusayo",
  "atk-s0517a2:1362_5": "diṭṭhigatavippayuttalobhasahagatacittesu sahajātavasena ārammaṇavasena ca dukkhavedanāvajjesu",
  "atk-s0517a2:1362_6": "avasesakāmāvacaradhammesu rūpārūpāvacaradhammesu ca ārammaṇavaseneva uppajjamāno",
  "atk-s0517a2:1362_7": "māno. Diṭṭhānusayo catūsu diṭṭhigatasampayuttesu. Vicikicchānusayo vicikicchāsahagate.",
  "atk-s0517a2:1362_8": "Avijjānusayo dvādasasu akusalacittesu sahajātavasena ārammaṇavasena ca. Tayopi avasesatebhūmakadhammesu",
  "atk-s0517a2:1362_9": "ārammaṇavaseneva uppajjamānā diṭṭhivicikicchāmohā. Bhavarāgānusayo catūsu diṭṭhigatavippayuttesu",
  "atk-s0517a2:1362_10": "uppajjamānopi sahajātavasena na vutto, ārammaṇavaseneva pana rūpārūpāvacaradhammesu",
  "atk-s0517a2:1362_11": "uppajjamāno lobho vutto.",
  "atk-s0517a2:1363_0": "114. Idāni yathāvuttānaṁ anusayānaṁ anusayanaṭṭhānaṁ dassento yaṁ loketiādimāha.",
  "atk-s0517a2:1363_1": "Tattha yaṁ loke piyarūpanti yaṁ imasmiṁ loke piyajātikaṁ piyasabhāvaṁ. Sātarūpanti",
  "atk-s0517a2:1363_2": "sātajātikaṁ assādapadaṭṭhānaṁ iṭṭhārammaṇaṁ. Ettha sattānaṁ kāmarāgānusayo anusetīti",
  "atk-s0517a2:1363_3": "etasmiṁ iṭṭhārammaṇe sattānaṁ appahīnaṭṭhena kāmarāgānusayo anuseti. “Piyarūpaṁ sātarūpa”nti",
  "atk-s0517a2:1363_4": "ca idha kāmāvacaradhammoyeva adhippeto. Yathā nāma udake nimuggassa heṭṭhā ca upari",
  "atk-s0517a2:1363_5": "ca samantā ca udakameva hoti, evameva iṭṭhārammaṇe rāguppatti nāma sattānaṁ āciṇṇasamāciṇṇā.",
  "atk-s0517a2:1363_6": "Tathā aniṭṭhārammaṇe paṭighuppatti. Iti imesu dvīsu dhammesūti evaṁ imesu dvīsu iṭṭhāniṭṭhārammaṇadhammesu.",
  "atk-s0517a2:1363_7": "Avijjānupatitāti kāmarāgapaṭighasampayuttā hutvā ārammaṇakaraṇavasena avijjā anupatitā",
  "atk-s0517a2:1363_8": "anugatā. Vicchedaṁ katvāpi pāṭho. Tadekaṭṭhoti tāya avijjāya sahajekaṭṭhavasena ekato",
  "atk-s0517a2:1363_9": "ṭhito. Māno ca diṭṭhi ca vicikicchā cāti navavidhamāno, dvāsaṭṭhividhā diṭṭhi, aṭṭhavatthukā",
  "atk-s0517a2:1363_10": "vicikicchā, tadekaṭṭho māno ca tadekaṭṭhā diṭṭhi ca tadekaṭṭhā vicikicchā cāti yojanā.",
  "atk-s0517a2:1363_11": "Daṭṭhabbāti passitabbā avagantabbā. Tayo ekato katvā bahuvacanaṁ kataṁ. Bhavarāgānusayo",
  "atk-s0517a2:1363_12": "panettha kāmarāgānusayeneva saṅgahitoti veditabbo.",
  "atk-s0517a2:1364_0": "Caritaniddese terasa cetanā puññābhisaṅkhāro. Dvādasa apuññābhisaṅkhāro. Catasso",
  "atk-s0517a2:1364_1": "āneñjābhisaṅkhāro. Tattha kāmāvacaro parittabhūmako. Itaro mahābhūmako. Tīsupi vā",
  "atk-s0517a2:1364_2": "etesu yo koci appavipāko parittabhūmako, mahāvipāko mahābhūmakoti veditabbo.",
  "atk-s0517a2:1365_0": "115. Adhimuttiniddese santīti saṁvijjanti. Hīnādhimuttikāti lāmakajjhāsayā. Paṇītādhimuttikāti",
  "atk-s0517a2:1365_1": "kalyāṇajjhāsayā. Sevantīti nissayanti allīyanti. Bhajantīti upasaṅkamanti. Payirupāsantīti",
  "atk-s0517a2:1365_2": "punappunaṁ upasaṅkamanti. Sace hi ācariyupajjhāyā na sīlavanto honti, antevāsikasaddhivihārikā",
  "atk-s0517a2:1365_3": "sīlavanto, te attano ācariyupajjhāyepi na upasaṅkamanti, attano sadise sāruppe bhikkhūyeva",
  "atk-s0517a2:1365_4": "upasaṅkamanti. Sacepi ācariyupajjhāyā sāruppā bhikkhū, itare asāruppā, tepi na ācariyupajjhāye",
  "atk-s0517a2:1365_5": "upasaṅkamanti, attano sadise hīnādhimuttikeyeva upasaṅkamanti. Evaṁ upasaṅkamanaṁ",
  "atk-s0517a2:1365_6": "pana na kevalaṁ etarahiyeva, atītānāgatepīti dassetuṁ atītampi addhānantiādimāha.",
  "atk-s0517a2:1365_7": "Tattha atītampi addhānanti atītasmiṁ kāle, accantasaṁyogatthe vā upayogavacanaṁ.",
  "atk-s0517a2:1365_8": "Sesaṁ uttānatthameva. Idaṁ pana dussīlānaṁ dussīlasevanameva, sīlavantānaṁ sīlavantasevanameva,",
  "atk-s0517a2:1365_9": "duppaññānaṁ duppaññasevanameva, paññavantānaṁ paññavantasevanameva ko niyametīti?",
  "atk-s0517a2:1365_10": "Ajjhāsayadhātu niyametīti.",
  "atk-s0517a2:1366_0": "Bhabbābhabbaniddese chaḍḍetabbe paṭhamaṁ niddisitvā gahetabbe pacchā niddisituṁ uddesassa",
  "atk-s0517a2:1366_1": "uppaṭipāṭiyā paṭhamaṁ abhabbā niddiṭṭhā. Uddese pana dvandasamāse accitassa ca mandakkharassa",
  "atk-s0517a2:1366_2": "ca padassa pubbanipātalakkhaṇavasena bhabbasaddo pubbaṁ payutto. Kammāvaraṇenāti",
  "atk-s0517a2:1366_3": "pañcavidhena ānantariyakammena. Samannāgatāti samaṅgībhūtā. Kilesāvaraṇenāti niyatamicchādiṭṭhiyā.",
  "atk-s0517a2:1366_4": "Imāni dve saggamaggānaṁ āvaraṇato āvaraṇāni. Bhikkhunīdūsakādīni kammānipi kammāvaraṇeneva",
  "atk-s0517a2:1366_5": "saṅgahitāni. Vipākāvaraṇenāti ahetukapaṭisandhiyā. Yasmā pana duhetukānampi ariyamaggapaṭivedho",
  "atk-s0517a2:1366_6": "natthi, tasmā duhetukā paṭisandhipi vipākāvaraṇamevāti veditabbā, assaddhāti buddhādīsu",
  "atk-s0517a2:1366_7": "saddhārahitā. Acchandikāti kattukamyatākusalacchandarahitā. Uttarakurukā manussā",
  "atk-s0517a2:1366_8": "acchandikaṭṭhānaṁ paviṭṭhā. Duppaññāti bhavaṅgapaññāya parihīnā. Bhavaṅgapaññāya",
  "atk-s0517a2:1366_9": "pana paripuṇṇāyapi yassa bhavaṅgaṁ lokuttarassa pādakaṁ na hoti, sopi duppaññoyeva",
  "atk-s0517a2:1366_10": "nāma. Abhabbā niyāmaṁ okkamituṁ kusalesu dhammesu sammattanti kusalesu dhammesu sammattaniyāmasaṅkhātaṁ",
  "atk-s0517a2:1366_11": "ariyamaggaṁ okkamituṁ abhabbā. Ariyamaggo hi sammā sabhāvoti sammattaṁ, soyeva anantaraphaladāne,",
  "atk-s0517a2:1366_12": "sayameva vā acalabhāvato niyāmo, taṁ okkamituṁ pavisituṁ abhabbā. Na kammāvaraṇenātiādīni",
  "atk-s0517a2:1366_13": "vuttavipariyāyeneva veditabbānīti.",
  "atk-s0517a2:1367": "Āsayānusayañāṇaniddesavaṇṇanā niṭṭhitā.",
  "atk-s0517a2:1368": "70. Yamakapāṭihīrañāṇaniddesavaṇṇanā",
  "atk-s0517a2:1369_0": "116. Yamakapāṭihīrañāṇaniddese asādhāraṇaṁ sāvakehīti sesāsādhāraṇañāṇaniddese aññavacanehi",
  "atk-s0517a2:1369_1": "okāsābhāvato na vuttaṁ, idha pana aññavacanābhāvato vuttanti veditabbaṁ. Uparimakāyatoti",
  "atk-s0517a2:1369_2": "nābhiyā uddhaṁ sarīrato. Aggikkhandho pavattatīti tejokasiṇārammaṇaṁ pādakajjhānaṁ",
  "atk-s0517a2:1369_3": "samāpajjitvā vuṭṭhāya “uparimakāyato aggijālā vuṭṭhātū”ti āvajjitvā parikammaṁ katvā",
  "atk-s0517a2:1369_4": "anantaraṁ abhiññāñāṇena “uparimakāyato aggijālā vuṭṭhātū”ti adhiṭṭhite saha adhiṭṭhānā",
  "atk-s0517a2:1369_5": "uparimakāyato aggijālā vuṭṭhāti. Sā hi idha rāsaṭṭhena khandhoti vuttā. Heṭṭhimakāyatoti",
  "atk-s0517a2:1369_6": "nābhito heṭṭhā sarīrato. Udakadhārā pavattatīti āpokasiṇārammaṇaṁ pādakajjhānaṁ samāpajjitvā",
  "atk-s0517a2:1369_7": "vuṭṭhāya “heṭṭhimakāyato udakadhārā vuṭṭhātū”ti āvajjitvā parikammaṁ katvā anantaraṁ",
  "atk-s0517a2:1369_8": "abhiññāñāṇena “heṭṭhimakāyato udakadhārā vuṭṭhātū”ti adhiṭṭhite saha adhiṭṭhānā heṭṭhimakāyato",
  "atk-s0517a2:1369_9": "udakadhārā vuṭṭhāti. Ubhayatthāpi abbocchedavasena pavattatīti vuttaṁ. Adhiṭṭhānassa",
  "atk-s0517a2:1369_10": "āvajjanassa ca antare dve bhavaṅgacittāni vattanti. Tasmāyeva yugalā hutvā aggikkhandhaudakadhārā",
  "atk-s0517a2:1369_11": "pavattanti, antaraṁ na paññāyati. Aññesaṁ pana bhavaṅgaparicchedo natthi. Puratthimakāyatoti",
  "atk-s0517a2:1369_12": "abhimukhapassato. Pacchimakāyatoti piṭṭhipassato. Dakkhiṇaakkhito vāmaakkhitotiādi",
  "atk-s0517a2:1369_13": "samāsapāṭhoyeva, na añño. Dakkhiṇanāsikāsotato vāmanāsikāsotatoti pāṭho sundaro.",
  "atk-s0517a2:1369_14": "Rassaṁ katvāpi paṭhanti. Aṁsakūṭatoti ettha abbhuggataṭṭhena kūṭo viyāti kūṭo, aṁsoyeva",
  "atk-s0517a2:1369_15": "kūṭo aṁsakūṭo. Aṅgulaṅgulehīti aṅgulīhi aṅgulīhi. Aṅgulantarikāhīti aṅgulīnaṁ antarikāhi.",
  "atk-s0517a2:1369_16": "Ekekalomato aggikkhandho pavattati, ekekalomato udakadhārā pavattatīti ubhayatthāpi",
  "atk-s0517a2:1369_17": "āmeḍitavacanena sabbalomānaṁ pariyādinnattā ekekalomatova aggikkhandhaudakadhārā",
  "atk-s0517a2:1369_18": "yugalā yugalā hutvā pavattantīti vuttaṁ hoti. Lomakūpato lomakūpato aggikkhandho",
  "atk-s0517a2:1369_19": "pavattati, lomakūpato lomakūpato udakadhārā pavattatīti etthāpi eseva nayo. Kesuci",
  "atk-s0517a2:1369_20": "potthakesu “ekekalomato aggikkhandho pavattati. Lomakūpato lomakūpato udakadhārā",
  "atk-s0517a2:1369_21": "pavattati, lomakūpato lomakūpato aggikkhandho pavattati, ekekalomato udakadhārā pavattatī”ti",
  "atk-s0517a2:1369_22": "likhitaṁ. Tampi yujjatiyeva. Pāṭihīrassa atisukhumattadīpanato pana purimapāṭhoyeva sundarataro.",
  "atk-s0517a2:1370_0": "Idāni channaṁ vaṇṇānanti ko sambandho? Heṭṭhā “uparimakāyato”tiādīhi anekehi sarīrāvayavā",
  "atk-s0517a2:1370_1": "vuttā. Tena sarīrāvayavasambandho pavattatīti vacanasambandhena ca yamakapāṭihīrādhikārena",
  "atk-s0517a2:1370_2": "ca channaṁ vaṇṇānaṁ sarīrāvayavabhūtānaṁ rasmiyo yamakā hutvā pavattantīti vuttaṁ",
  "atk-s0517a2:1370_3": "hoti. Sāmivacanasambandhena ca avassaṁ “rasmiyo”ti pāṭhaseso icchitabboyeva. Nīlānanti",
  "atk-s0517a2:1370_4": "umāpupphavaṇṇānaṁ. Pītakānanti kaṇikārapupphavaṇṇānaṁ. Lohitakānanti indagopakavaṇṇānaṁ.",
  "atk-s0517a2:1370_5": "Odātānanti osadhitārakavaṇṇānaṁ. Mañjiṭṭhānanti mandarattavaṇṇānaṁ. Pabhassarānanti",
  "atk-s0517a2:1370_6": "pabhāsanapakatikānaṁ pabhassaravaṇṇānaṁ. Pabhassaravaṇṇe visuṁ avijjamānepi vuttesu",
  "atk-s0517a2:1370_7": "pañcasu vaṇṇesu ye ye pabhā samujjalā, te te pabhassarā. Tathā hi tathāgatassa yamakapāṭihīraṁ",
  "atk-s0517a2:1370_8": "karontassa yamakapāṭihīrañāṇabaleneva kesamassūnañceva akkhīnañca nīlaṭṭhānehi nīlarasmiyo",
  "atk-s0517a2:1370_9": "nikkhamanti, yāsaṁ vasena gaganatalaṁ añjanacuṇṇasamokiṇṇaṁ viya umāpupphanīluppaladalasañchannaṁ",
  "atk-s0517a2:1370_10": "viya vītipatantamaṇitālavaṇṭaṁ viya pasāritamecakapaṭaṁ viya ca hoti. Chavito ceva",
  "atk-s0517a2:1370_11": "akkhīnañca pītakaṭṭhānehi pītarasmiyo nikkhamanti, yāsaṁ vasena disābhāgā suvaṇṇarasanisiñcamānā",
  "atk-s0517a2:1370_12": "viya suvaṇṇapaṭapasāritā viya kuṅkumacuṇṇakaṇikārapupphasamparikiṇṇā viya ca virocanti.",
  "atk-s0517a2:1370_13": "Maṁsalohitehi ceva akkhīnañca rattaṭṭhānehi lohitarasmiyo nikkhamanti, yāsaṁ vasena",
  "atk-s0517a2:1370_14": "disābhāgā cinapiṭṭhacuṇṇarañjitā viya supakkalākhārasanisiñcamānā viya rattakambalaparikkhittā",
  "atk-s0517a2:1370_15": "viya jayasumanapālibhaddakabandhujīvakakusumasamparikiṇṇā viya ca virocanti. Aṭṭhīhi",
  "atk-s0517a2:1370_16": "ceva dantehi ca akkhīnañca setaṭṭhānehi odātarasmiyo nikkhamanti, yāsaṁ vasena disābhāgā",
  "atk-s0517a2:1370_17": "rajatakuṭehi āsiñcamānakhīradhārāsamparikiṇṇā viya pasāritarajatapaṭṭavitānā viya",
  "atk-s0517a2:1370_18": "vītipatantarajatatālavaṇṭā viya kundakumudasinduvārasumanamallikādikusumasañchannā",
  "atk-s0517a2:1370_19": "viya ca virocanti. Hatthatalapādatalādīhi mandarattaṭṭhānehi mañjiṭṭharasmiyo nikkhamanti,",
  "atk-s0517a2:1370_20": "yāsaṁ vasena disābhāgā pavāḷajālaparikkhittā viya rattakuravakakusumasamokiṇṇā viya",
  "atk-s0517a2:1370_21": "ca virocanti. Uṇṇānakhādīhi pabhassaraṭṭhānehi pabhassararasmiyo nikkhamanti, yāsaṁ",
  "atk-s0517a2:1370_22": "vasena disābhāgā osadhitārakapuñjapuṇṇā viya vijjupaṭalādiparipuṇṇā viya ca virocanti.",
  "atk-s0517a2:1371_0": "Bhagavā caṅkamatītiādi “bhagavato ca nimmitānañca nānāiriyāpathakaraṇaṁ yamakapāṭihīreneva",
  "atk-s0517a2:1371_1": "hotī”ti dassanatthaṁ vuttaṁ. Tesañhi nimmitānaṁ iriyāpathā yugalāva hutvā vattanti.",
  "atk-s0517a2:1371_2": "Yadi nimmitā bahukā honti, “nimmito”tiādi kasmā ekavacanaṁ katanti ce? Nimmitesupi",
  "atk-s0517a2:1371_3": "ekekassa nānāiriyāpathabhāvadassanatthaṁ. Bahuvacanena hi vutte sabbepi nimmitā sakiṁ",
  "atk-s0517a2:1371_4": "ekekairiyāpathikā viya honti. Ekavacanena pana vutte nimmitesu ekeko nānāiriyāpathikoti",
  "atk-s0517a2:1371_5": "ñāyati. Tasmā ekavacananiddeso kato. Cūḷapanthakattheropi tāva nānāiriyāpathikabhikkhūnaṁ",
  "atk-s0517a2:1371_6": "sahassaṁ māpesi, kiṁ pana bhagavā yamakapāṭihīre bahū nimmite na karissati. Cūḷapanthakattheraṁ",
  "atk-s0517a2:1371_7": "muñcitvā aññesaṁ sāvakānaṁ ekāvajjanena nānāiriyapathikānaṁ nānārūpānañca nimmānaṁ",
  "atk-s0517a2:1371_8": "na ijjhati. Aniyametvā hi nimmitā iddhimatā sadisāva honti. Ṭhānanisajjādīsu vā bhāsitatuṇhībhāvādīsu",
  "atk-s0517a2:1371_9": "vā yaṁ yaṁ iddhimā karoti, taṁ tadeva karonti, visadisakaraṇaṁ nānākiriyākaraṇañca",
  "atk-s0517a2:1371_10": "“ettakā īdisā hontu, ettakā imaṁ nāma karontū”ti visuṁ visuṁ āvajjitvā adhiṭṭhānena",
  "atk-s0517a2:1371_11": "ijjhati. Tathāgatassa pana ekāvajjanādhiṭṭhāneneva nānappakāranimmānaṁ ijjhati. Evameva",
  "atk-s0517a2:1371_12": "aggikkhandhaudakadhārānimmāne ca nānāvaṇṇanimmāne ca veditabbaṁ. Tattha bhagavā caṅkamatīti",
  "atk-s0517a2:1371_13": "ākāse vā pathaviyaṁ vā caṅkamati. Nimmitoti iddhiyā māpitabuddharūpaṁ. Tiṭṭhati vātiādīnipi",
  "atk-s0517a2:1371_14": "ākāse vā pathaviyaṁ vā. Kappetīti karoti. Bhagavā tiṭṭhatītiādīsupi eseva nayoti.",
  "atk-s0517a2:1372": "Yamakapāṭihīrañāṇaniddesavaṇṇanā niṭṭhitā.",
  "atk-s0517a2:1373": "71. Mahākaruṇāñāṇaniddesavaṇṇanā",
  "atk-s0517a2:1374_0": "117. Mahākaruṇāñāṇaniddese bahukehi ākārehīti idāni vuccamānehi ekūnanavutiyā pakārehi.",
  "atk-s0517a2:1374_1": "Passantānanti ñāṇacakkhunā ca buddhacakkhunā ca olokentānaṁ. Okkamatīti otarati pavisati.",
  "atk-s0517a2:1374_2": "Ādittoti dukkhalakkhaṇavasena pīḷāyogato santāpanaṭṭhena ādīpito. “Yadaniccaṁ, taṁ",
  "atk-s0517a2:1374_3": "dukkha”nti vuttattā sabbasaṅkhatassa ceva dukkhalakkhaṇavasena pīḷitattā dukkhassa",
  "atk-s0517a2:1374_4": "ca karuṇāya mūlabhūtattā paṭhamaṁ dukkhalakkhaṇavasena “āditto”ti vuttanti veditabbaṁ.",
  "atk-s0517a2:1374_5": "Rāgādīhi ādittataṁ pana upari vakkhati. Atha vā ādittoti rāgādīhiyeva āditto. Upari",
  "atk-s0517a2:1374_6": "pana “tassa natthañño koci nibbāpetā”ti atthāpekkhanavasena puna vuttanti veditabbaṁ.",
  "atk-s0517a2:1374_7": "Lokasannivāsoti pañcakkhandhā lujjanapalujjanaṭṭhena loko, taṇhādiṭṭhivasena sannivasanti",
  "atk-s0517a2:1374_8": "ettha sattāti sannivāso, lokova sannivāso lokasannivāso. Dukkhitaṁ khandhasantānaṁ",
  "atk-s0517a2:1374_9": "upādāya sattavohārasabbhāvato lokasannivāsayogato sattasamūhopi lokasannivāso. Sopi",
  "atk-s0517a2:1374_10": "ca sahakhandhakoyeva. Uyyuttoti anekesu kiccesu niccabyāpāratāya katayogo kataussāho,",
  "atk-s0517a2:1374_11": "satatakiccesu saussukkoti attho. Ghaṭṭanayuttoti vā uyyutto. Payātoti pabbateyyā",
  "atk-s0517a2:1374_12": "nadī viya anavaṭṭhitagamanena maraṇāya yātuṁ āraddho. Kummaggappaṭipannoti kucchitaṁ",
  "atk-s0517a2:1374_13": "micchāmaggaṁ paṭipanno. Upari pana “vipathapakkhando”ti nānāpadehi visesetvā vuttaṁ.",
  "atk-s0517a2:1375_0": "Upanīyatīti jarāvasena maraṇāya upanīyati harīyati. Jarā hi “āyuno saṁhānī”ti vuttā.",
  "atk-s0517a2:1375_1": "Addhuvoti na thiro, sadā tatheva na hoti. Yasmā addhuvo, tasmā upanīyatīti purimassa",
  "atk-s0517a2:1375_2": "kāraṇavacanametaṁ. Etena sakāraṇaṁ jarādukkhaṁ vuttaṁ. Taṁ jarādukkhaṁ disvā jarāpārijuññarahitāpi",
  "atk-s0517a2:1375_3": "viññū pabbajanti. Atāṇoti tāyituṁ rakkhituṁ samatthena rahito, anārakkhoti vuttaṁ",
  "atk-s0517a2:1375_4": "hoti. Anabhissaroti abhisaritvā abhigantvā byāharaṇena assāsetuṁ samatthena rahito,",
  "atk-s0517a2:1375_5": "asahāyoti vā attho. Yasmā anabhissaro, tasmā atāṇoti purimassa kāraṇavacanametaṁ.",
  "atk-s0517a2:1375_6": "Etena sakāraṇaṁ piyavippayogadukkhaṁ vuttaṁ. Taṁ piyavippayogadukkhaṁ disvā ñātipārijuññarahitāpi",
  "atk-s0517a2:1375_7": "viññū pabbajanti. Assakoti sakabhaṇḍarahito. Sabbaṁ pahāya gamanīyanti sakabhaṇḍanti",
  "atk-s0517a2:1375_8": "sallakkhitaṁ sabbaṁ pahāya lokena gantabbaṁ. Yasmā sabbaṁ pahāya gamanīyaṁ, tasmā",
  "atk-s0517a2:1375_9": "assakoti purimassa kāraṇavacanametaṁ. Etena sakāraṇaṁ maraṇadukkhaṁ vuttaṁ. Taṁ disvā",
  "atk-s0517a2:1375_10": "bhogapārijuññarahitāpi viññū pabbajanti. Aññattha “kammassakā māṇavasattā”ti vuttaṁ,",
  "atk-s0517a2:1375_11": "idha ca raṭṭhapālasutte ca “assako loko”ti vuttaṁ, taṁ kathaṁ yujjatīti ce? Pahāya",
  "atk-s0517a2:1375_12": "gamanīyaṁ sandhāya “assako”ti vuttaṁ, kammaṁ pana na pahāya gamanīyaṁ. Tasmā “kammassakā”ti",
  "atk-s0517a2:1375_13": "vuttaṁ. Raṭṭhapālasutteyeva ca evametaṁ vuttaṁ “tvaṁ pana yathākammaṁ gamissasī”ti.",
  "atk-s0517a2:1375_14": "Ūnoti pāripūrirahito. Atittoti bhiyyo bhiyyo patthanāyapi na suhito. Idaṁ ūnabhāvassa",
  "atk-s0517a2:1375_15": "kāraṇavacanaṁ. Taṇhādāsoti taṇhāya vase vattanato taṇhāya dāsabhūto. Idaṁ atittabhāvassa",
  "atk-s0517a2:1375_16": "kāraṇavacanaṁ. Etena icchārogāpadesena sakāraṇaṁ byādhidukkhaṁ vuttaṁ. Taṁ byādhidukkhaṁ",
  "atk-s0517a2:1375_17": "disvā byādhipārijuññarahitāpi viññū pabbajanti. Atāyanoti puttādīhipi tāyanassa abhāvato",
  "atk-s0517a2:1375_18": "atāyano anārakkho, alabbhaneyyakhemo vā. Aleṇoti allīyituṁ nissituṁ anaraho allīnānampi",
  "atk-s0517a2:1375_19": "ca leṇakiccākārako. Asaraṇoti nissitānaṁ na bhayasārako na bhayavināsako. Asaraṇībhūtoti",
  "atk-s0517a2:1375_20": "pure uppattiyā attano abhāveneva asaraṇo, uppattisamakālameva asaraṇībhūtoti attho.",
  "atk-s0517a2:1376_0": "Uddhatoti sabbākusalesu uddhaccassa uppajjanato sattasantāne ca akusaluppattibāhullato",
  "atk-s0517a2:1376_1": "akusalasamaṅgīloko tena uddhaccena uddhato. Avūpasantoti avūpasamanalakkhaṇassa uddhaccasseva",
  "atk-s0517a2:1376_2": "yogena avūpasanto bhantamigapaṭibhāgo. “Upanīyati loko”tiādīsu catūsu ca “uddhato",
  "atk-s0517a2:1376_3": "loko”ti ca pañcasu ṭhānesu lokoti āgataṁ, sesesu lokasannivāsoti. Ubhayathāpi lokoyeva.",
  "atk-s0517a2:1376_4": "Sasalloti pīḷājanakatāya antotudanatāya dunnīharaṇīyatāya ca sallāti saṅkhaṁ gatehi",
  "atk-s0517a2:1376_5": "rāgādīhi sallehi sahavattanako. Viddhoti migādayo kadāci parehi viddhā honti, ayaṁ",
  "atk-s0517a2:1376_6": "pana loko niccaṁ attanāva viddho. Puthusallehīti “satta sallāni – rāgasallaṁ, dosasallaṁ,",
  "atk-s0517a2:1376_7": "mohasallaṁ, mānasallaṁ, diṭṭhisallaṁ, kilesasallaṁ, duccaritasalla”nti vuttehi sattahi",
  "atk-s0517a2:1376_8": "sallehi. Tassāti tassa lokasannivāsassa. Sallānaṁ uddhatāti tesaṁ sallānaṁ sattasantānato",
  "atk-s0517a2:1376_9": "uddharitā puggalo. Aññatra mayāti maṁ ṭhapetvā. Yepi bhagavato sāvakā sallāni uddharanti,",
  "atk-s0517a2:1376_10": "tesaṁ bhagavato vacaneneva uddharaṇato bhagavāva uddharati nāma. Avijjandhakārāvaraṇoti",
  "atk-s0517a2:1376_11": "avijjā eva sabhāvadassanacchādanena andhaṁ viya karotīti avijjandhakāro, sova sabhāvāvagamananivāraṇena",
  "atk-s0517a2:1376_12": "āvaraṇaṁ etassāti avijjandhakārāvaraṇo. Kilesapañjarapakkhittoti kilesā eva kusalagamanasannirujjhanaṭṭhena",
  "atk-s0517a2:1376_13": "pañjaroti kilesapañjaro, avijjāpabhave kilesapañjare pakkhitto pātito. Ālokaṁ dassetāti",
  "atk-s0517a2:1376_14": "paññālokaṁ dassanasīlo, paññālokassa dassetāti vā attho. Avijjāgatoti avijjaṁ gato",
  "atk-s0517a2:1376_15": "paviṭṭho. Na kevalaṁ avijjāya āvaraṇamattameva, atha kho gahanagato viya avijjākosassa",
  "atk-s0517a2:1376_16": "anto paviṭṭhoti purimato viseso. Aṇḍabhūtotiādayo ca visesāyeva. Aṇḍabhūtoti aṇḍe",
  "atk-s0517a2:1376_17": "bhūto nibbatto. Yathā hi aṇḍe nibbattā ekacce sattā “aṇḍabhūtā”ti vuccanti, evamayaṁ",
  "atk-s0517a2:1376_18": "loko avijjaṇḍakose nibbattattā “aṇḍabhūto”ti vuccati. Pariyonaddhoti tena avijjaṇḍakosena",
  "atk-s0517a2:1376_19": "samantato onaddho baddho veṭhito.",
  "atk-s0517a2:1377_0": "Tantākulakajātoti tantaṁ viya ākulabhūto. Yathā nāma dunnikkhittaṁ mūsikacchinnaṁ",
  "atk-s0517a2:1377_1": "pesakārānaṁ tantaṁ tahiṁ tahiṁ ākulaṁ hoti, idaṁ aggaṁ idaṁ mūlanti aggena vā aggaṁ,",
  "atk-s0517a2:1377_2": "mūlena vā mūlaṁ samānetuṁ dukkaraṁ hoti, evameva sattā paccayākāre khalitā ākulā",
  "atk-s0517a2:1377_3": "byākulā honti, na sakkonti paccayākāraṁ ujuṁ kātuṁ. Tattha tantaṁ paccattapurisakāre",
  "atk-s0517a2:1377_4": "ṭhatvā sakkāpi bhaveyya ujuṁ kātuṁ, ṭhapetvā pana dve bodhisatte añño satto attano",
  "atk-s0517a2:1377_5": "dhammatāya paccayākāraṁ ujuṁ kātuṁ samattho nāma natthi. Yathā pana ākulaṁ tantaṁ",
  "atk-s0517a2:1377_6": "kañjikaṁ datvā kocchena pahaṭaṁ tattha tattha kulakajātaṁ hoti gaṇṭhibaddhaṁ, evamayaṁ",
  "atk-s0517a2:1377_7": "loko paccayesu pakkhalitvā paccaye ujuṁ kātuṁ asakkonto dvāsaṭṭhidiṭṭhigatavasena",
  "atk-s0517a2:1377_8": "kulakajāto hoti gaṇṭhibaddho. Ye hi keci diṭṭhiyo nissitā, sabbe te paccayaṁ ujuṁ",
  "atk-s0517a2:1377_9": "kātuṁ na sakkontiyeva. Kulāgaṇṭhikajātoti kulāgaṇṭhikaṁ viya bhūto. Kulāgaṇṭhikaṁ",
  "atk-s0517a2:1377_10": "vuccati pesakārakañjikasuttaṁ. “Kulā nāma sakuṇikā, tassā kulāvako”tipi eke. Yathā",
  "atk-s0517a2:1377_11": "tadubhayampi ākulaṁ aggena vā aggaṁ, mūlena vā mūlaṁ samānetuṁ dukkaranti purimanayeneva",
  "atk-s0517a2:1377_12": "yojetabbaṁ. Muñjapabbajabhūtoti muñjatiṇaṁ viya pabbajatiṇaṁ viya ca bhūto muñjatiṇapabbajatiṇasadiso",
  "atk-s0517a2:1377_13": "jāto. Yathā tāni tiṇāni koṭṭetvā koṭṭetvā katarajju jiṇṇakāle katthaci patitaṁ gahetvā",
  "atk-s0517a2:1377_14": "tesaṁ tiṇānaṁ “idaṁ aggaṁ idaṁ mūla”nti aggena vā aggaṁ, mūlena vā mūlaṁ samānetuṁ",
  "atk-s0517a2:1377_15": "dukkaraṁ, tampi paccattapurisakāre ṭhatvā sakkā bhaveyya ujuṁ kātuṁ, ṭhapetvā pana",
  "atk-s0517a2:1377_16": "dve bodhisatte añño satto attano dhammatāya paccayākāraṁ ujuṁ kātuṁ samattho nāma",
  "atk-s0517a2:1377_17": "natthi. Evamayaṁ loko paccayākāraṁ ujuṁ kātuṁ asakkonto dvāsaṭṭhidiṭṭhigatavasena",
  "atk-s0517a2:1377_18": "gaṇṭhijāto hutvā apāyaṁ duggatiṁ vinipātaṁ saṁsāraṁ nātivattati.",
  "atk-s0517a2:1378_0": "Tattha apāyoti nirayo tiracchānayoni pettivisayo asurakāyo. Sabbepi hi te vaḍḍhisaṅkhātassa",
  "atk-s0517a2:1378_1": "āyassa abhāvato “apāyo”ti vuccanti. Tathā dukkhassa gatibhāvato duggati. Sukhasamussayato",
  "atk-s0517a2:1378_2": "vinipatitattā vinipāto. Itaro pana –",
  "atk-s0517a2:1379": "“Khandhānañca paṭipāṭi, dhātuāyatanāna ca;",
  "atk-s0517a2:1380": "Abbocchinnaṁ vattamānā, saṁsāroti pavuccati”.",
  "atk-s0517a2:1381_0": "Taṁ sabbampi nātivattati nātikkamati. Atha kho cutito paṭisandhiṁ, paṭisandhito cutinti",
  "atk-s0517a2:1381_1": "evaṁ punappunaṁ cutipaṭisandhiyo gaṇhamāno tīsu bhavesu catūsu yonīsu pañcasu gatīsu",
  "atk-s0517a2:1381_2": "sattasu viññāṇaṭṭhitīsu navasu sattāvāsesu mahāsamudde vātukkhittanāvā viya yantagoṇo",
  "atk-s0517a2:1381_3": "viya ca paribbhamatiyeva. Avijjāvisadosasallittoti avijjāyeva akusaluppādanena kusalajīvitanāsanato",
  "atk-s0517a2:1381_4": "visanti avijjāvisaṁ, tadeva santānadūsanato avijjāvisadoso, tena anusayapariyuṭṭhānaduccaritabhūtena",
  "atk-s0517a2:1381_5": "bhusaṁ litto makkhitoti avijjāvisadosasallitto. Kilesakalalībhūtoti avijjādimūlakā",
  "atk-s0517a2:1381_6": "kilesā eva osīdanaṭṭhena kalalaṁ kaddamoti kilesakalalaṁ, tadassa atthīti kilesakalalī,",
  "atk-s0517a2:1381_7": "evaṁbhūto. Rāgadosamohajaṭājaṭitoti lobhapaṭighāvijjāsaṅkhātā rāgadosamohā eva rūpādīsu",
  "atk-s0517a2:1381_8": "ārammaṇesu heṭṭhupariyavasena punappunaṁ uppajjanato saṁsibbanaṭṭhena veḷugumbādīnaṁ",
  "atk-s0517a2:1381_9": "sākhājālasaṅkhātā jaṭā viyāti jaṭā, tāya rāgadosamohajaṭāya jaṭito. Yathā nāma veḷujaṭādīhi",
  "atk-s0517a2:1381_10": "veḷuādayo, evaṁ tāya jaṭāya ayaṁ loko jaṭito vinaddho saṁsibbitoti attho. Jaṭaṁ vijaṭetāti",
  "atk-s0517a2:1381_11": "imaṁ evaṁ tedhātukaṁ lokaṁ jaṭetvā ṭhitaṁ jaṭaṁ vijaṭetā saṁchinditā sampadālayitā.",
  "atk-s0517a2:1382_0": "Taṇhāsaṅghāṭapaṭimukkoti taṇhā eva abbocchinnaṁ pavattito saṅghaṭitaṭṭhena saṅghāṭoti",
  "atk-s0517a2:1382_1": "taṇhāsaṅghāṭo, tasmiṁ taṇhāsaṅghāṭe paṭimukko anupaviṭṭho antogatoti taṇhāsaṅghāṭapaṭimukko.",
  "atk-s0517a2:1382_2": "Taṇhājālena otthaṭoti taṇhā eva pubbe vuttanayena saṁsibbanaṭṭhena jālanti taṇhājālaṁ,",
  "atk-s0517a2:1382_3": "tena taṇhājālena otthaṭo samantato chādito paliveṭhito. Taṇhāsotena vuyhatīti taṇhā",
  "atk-s0517a2:1382_4": "eva saṁsāre ākaḍḍhanaṭṭhena sototi taṇhāsoto, tena taṇhāsotena vuyhati ākaḍḍhīyati.",
  "atk-s0517a2:1382_5": "Taṇhāsaññojanena saññuttoti taṇhā eva lokaṁ vaṭṭasmiṁ saṁyojanato bandhanato saṁyojananti",
  "atk-s0517a2:1382_6": "taṇhāsaṁyojanaṁ, tena taṇhāsaṁyojanena saññutto baddho. Taṇhānusayena anusaṭoti taṇhā",
  "atk-s0517a2:1382_7": "eva anusayanaṭṭhena anusayoti taṇhānusayo, tena taṇhānusayena anusaṭo anugato thāmagato.",
  "atk-s0517a2:1382_8": "Taṇhāsantāpena santappatīti taṇhā eva pavattikāle phalakāle ca lokaṁ santāpetīti",
  "atk-s0517a2:1382_9": "santāpo, tena taṇhāsantāpena santappati santāpīyati. Taṇhāpariḷāhena pariḍayhatīti",
  "atk-s0517a2:1382_10": "taṇhā eva balavabhūtā pavattikāle phalakāle ca samantato dahanaṭṭhena mahāpariḷāhoti",
  "atk-s0517a2:1382_11": "taṇhāpariḷāho, tena taṇhāpariḷāhena pariḍayhati samantato ḍahīyati. Diṭṭhisaṅghāṭādayo",
  "atk-s0517a2:1382_12": "imināva nayena yojetabbā.",
  "atk-s0517a2:1383_0": "Anugatoti anupaviṭṭho. Anusaṭoti anudhāvito. Abhibhūtoti pīḷito. Abbhāhatoti abhiāhato",
  "atk-s0517a2:1383_1": "abhimukhaṁ bhusaṁ pahato. Dukkhe patiṭṭhitoti dukkhe khandhapañcake sukhavipallāsena",
  "atk-s0517a2:1383_2": "patiṭṭhito abhiniviṭṭho.",
  "atk-s0517a2:1384_0": "Taṇhāya uḍḍitoti taṇhāya ullaṅghito. Cakkhu hi taṇhārajjunā āvunitvā rūpanāgadante",
  "atk-s0517a2:1384_1": "uḍḍitaṁ, sotādīni taṇhārajjunā āvunitvā saddādināgadantesu uḍḍitāni. Taṁsamaṅgīlokopi",
  "atk-s0517a2:1384_2": "uḍḍitoyeva nāma. Jarāpākāraparikkhittoti anatikkamanīyaṭṭhena pākārabhūtāya jarāya",
  "atk-s0517a2:1384_3": "parivārito. Maccupāsena parikkhittoti dummocanīyaṭṭhena pāsabhūtena maraṇena baddho.",
  "atk-s0517a2:1384_4": "Mahābandhanabaddhoti daḷhattā ducchedattā ca mahantehi bandhanehi baddho. Rāgabandhanenāti",
  "atk-s0517a2:1384_5": "rāgo eva bandhati saṁsārato calituṁ na detīti rāgabandhanaṁ. Tena rāgabandhanena.",
  "atk-s0517a2:1384_6": "Sesesupi eseva nayo. Kilesabandhanenāti vuttāvasesena kilesabandhanena. Duccaritabandhanenāti",
  "atk-s0517a2:1384_7": "tividhena. Sucaritaṁ pana bandhanamokkhassa hetubhūtaṁ bandhanamokkhabhūtañca atthi.",
  "atk-s0517a2:1384_8": "Tasmā taṁ na gahetabbaṁ.",
  "atk-s0517a2:1385_0": "Bandhanaṁmocetāti tassa bandhanaṁ mocetā. Bandhanā mocetātipi pāṭho, bandhanato taṁ",
  "atk-s0517a2:1385_1": "mocetāti attho. Mahāsambādhappaṭipannoti kusalasañcārapīḷanena mahāsambādhasaṅkhātaṁ",
  "atk-s0517a2:1385_2": "rāgadosamohamānadiṭṭhikilesaduccaritagahanaṁ paṭipanno. Okāsaṁ dassetāti lokiyalokuttarasamādhipaññāokāsaṁ",
  "atk-s0517a2:1385_3": "dassetā. Mahāpalibodhena palibuddhoti mahānivāraṇena nivuto. Mahālepena vā litto.",
  "atk-s0517a2:1385_4": "Palibodhoti ca rāgādisattavidho eva. “Taṇhādiṭṭhipalibodho”ti eke. Palibodhaṁ chetāti",
  "atk-s0517a2:1385_5": "taṁ palibodhaṁ chinditā. Mahāpapāteti pañcagatipapāte, jātijarāmaraṇapapāte vā. Taṁ",
  "atk-s0517a2:1385_6": "sabbampi duruttaraṇaṭṭhena papāto. Papātā uddhatāti tamhā papātato uddharitā. Mahākantārappaṭipannoti",
  "atk-s0517a2:1385_7": "jātijarābyādhimaraṇasokaparidevadukkhadomanassupāyāsakantāraṁ paṭipanno. Sabbampi",
  "atk-s0517a2:1385_8": "taṁ duratikkamanaṭṭhena kantāro, taṁ kantāraṁ tāretā. Kantārā tāretāti vā pāṭho.",
  "atk-s0517a2:1385_9": "Mahāsaṁsārappaṭipannoti abbocchinnaṁ khandhasantānaṁ paṭipanno. Saṁsārā mocetāti",
  "atk-s0517a2:1385_10": "saṁsārato mocetā. Saṁsāraṁ mocetāti vā pāṭho. Mahāviduggeti saṁsāravidugge. Saṁsāroyeva",
  "atk-s0517a2:1385_11": "hi duggamanaṭṭhena viduggo. Samparivattatīti bhusaṁ nivattitvā carati. Mahāpalipeti",
  "atk-s0517a2:1385_12": "mahante kāmakaddame. Kāmo hi osīdanaṭṭhena palipo. Palipannoti laggo. Mahāpalipapalipannotipi pāṭho.",
  "atk-s0517a2:1386_0": "Abbhāhatoti sabbopaddavehi abbhāhato. Rāgaggināti rāgādayoyeva anudahanaṭṭhena aggi,",
  "atk-s0517a2:1386_1": "tena rāgagginā. Sesesupi eseva nayo. Unnītakoti uggahetvā nīto, jātiyā uggahetvā",
  "atk-s0517a2:1386_2": "jarādiupaddavāya nītoti attho. Ka-kāro panettha anukampāya daṭṭhabbo. Haññati niccamatāṇoti",
  "atk-s0517a2:1386_3": "parittāyakena rahito satataṁ pīḷīyati. Pattadaṇḍoti rājādīhi laddhaāṇo. Takkaroti",
  "atk-s0517a2:1386_4": "coro. Vajjabandhanabaddhoti rāgādivajjabandhanehi baddho. Āghātanapaccupaṭṭhitoti",
  "atk-s0517a2:1386_5": "maraṇadhammagaṇṭhikaṭṭhānaṁ upecca ṭhito. Koci bandhanā mocetā. Koci bandhanaṁ mocetātipi",
  "atk-s0517a2:1386_6": "pāṭho. Anāthoti natthi etassa nātho issaro, sayaṁ vā na nātho na issaroti anātho,",
  "atk-s0517a2:1386_7": "asaraṇoti vā attho. Paramakāpaññappattoti jarādipaṭibāhane appahutāya atīva kapaṇabhāvaṁ",
  "atk-s0517a2:1386_8": "patto. Tāyetāti rakkhitā. Tāyitāti vā pāṭho sundaro. Dukkhābhitunnoti jātidukkhādīhi",
  "atk-s0517a2:1386_9": "anekehi dukkhehi abhitunno atibyādhito atikampito ca. Cirarattaṁ pīḷitoti dukkheheva",
  "atk-s0517a2:1386_10": "dīghamaddhānaṁ pīḷito ghaṭṭito. Gadhitoti gedhena giddho, abhijjhākāyaganthena vā",
  "atk-s0517a2:1386_11": "ganthito. Niccaṁ pipāsitoti pātuṁ bhuñjituṁ icchā pipāsā, sā taṇhā eva, taṇhāpipāsāya",
  "atk-s0517a2:1386_12": "nirantaraṁ pipāsito.",
  "atk-s0517a2:1387_0": "Andhoti dassanaṭṭhena cakkhūti saṅkhaṁ gatāya paññāya abhāvato kāṇo. Paññā hi dhammasabhāvaṁ",
  "atk-s0517a2:1387_1": "passati. Acakkhukoti taṁ pana andhattaṁ na pacchā sambhūtaṁ, pakatiyā eva avijjamānacakkhukoti",
  "atk-s0517a2:1387_2": "tameva andhattaṁ viseseti. Hatanettoti nayanaṭṭhena nettanti saṅkhaṁ gatāya paññāya",
  "atk-s0517a2:1387_3": "abhāvatoyeva vinaṭṭhanettako. Samavisamaṁ dassentaṁ attabhāvaṁ netīti nettanti hi",
  "atk-s0517a2:1387_4": "vuttaṁ. Paññāya sugatiñca agatiñca nayati. Hatanettattāyevassa netuabhāvaṁ dassento",
  "atk-s0517a2:1387_5": "apariṇāyakoti āha, avijjamānanettakoti attho. Aññopissa netā na vijjatīti vuttaṁ",
  "atk-s0517a2:1387_6": "hoti. Vipathapakkhandoti viparīto, visamo vā patho vipatho, taṁ vipathaṁ pakkhando",
  "atk-s0517a2:1387_7": "paviṭṭho paṭipannoti vipathapakkhando, micchāpathasaṅkhātaṁ micchādiṭṭhiṁ paṭipannoti",
  "atk-s0517a2:1387_8": "attho. Añjasāparaddhoti añjase ujumaggasmiṁ majjhimapaṭipadāya aparaddho viraddho.",
  "atk-s0517a2:1387_9": "Ariyapathaṁ ānetāti ariyaṁ aṭṭhaṅgikaṁ maggaṁ upanetā paṭipādayitā. Mahoghapakkhandoti",
  "atk-s0517a2:1387_10": "yassa saṁvijjanti, taṁ vaṭṭasmiṁ ohananti osīdāpentīti oghā, pakatioghato mahantā",
  "atk-s0517a2:1387_11": "oghāti mahoghā. Te kāmogho bhavogho diṭṭhogho avijjoghoti catuppabhedā. Te mahoghe",
  "atk-s0517a2:1387_12": "pakkhando paviṭṭhoti mahoghapakkhando, saṁsārasaṅkhātaṁ mahoghaṁ vā pakkhandoti.",
  "atk-s0517a2:1388_0": "118. Idāni ekuttarikanayo. Tattha dvīhi diṭṭhigatehīti sassatucchedadiṭṭhīhi. Tattha",
  "atk-s0517a2:1388_1": "diṭṭhiyeva diṭṭhigataṁ “gūthagataṁ muttagata”ntiādīni viya. Gantabbābhāvato vā diṭṭhiyā",
  "atk-s0517a2:1388_2": "gatamattamevetanti diṭṭhigataṁ, diṭṭhīsu gataṁ idaṁ dassanaṁ dvāsaṭṭhidiṭṭhiantogadhattātipi",
  "atk-s0517a2:1388_3": "diṭṭhigataṁ. Dvāsaṭṭhitesaṭṭhidiṭṭhiyopi hi sassatadiṭṭhi ucchedadiṭṭhīti dveva diṭṭhiyo",
  "atk-s0517a2:1388_4": "honti. Tasmā saṅkhepena sabbā diṭṭhiyo anto karonto “dvīhi diṭṭhigatehī”ti vuttaṁ.",
  "atk-s0517a2:1388_5": "Pariyuṭṭhitoti pariyuṭṭhānaṁ patto samudācāraṁ patto, uppajjituṁ appadānena kusalacārassa",
  "atk-s0517a2:1388_6": "gahaṇaṁ pattoti attho. Vuttañhetaṁ bhagavatā – “dvīhi, bhikkhave, diṭṭhigatehi pariyuṭṭhitā",
  "atk-s0517a2:1388_7": "devamanussā olīyanti eke, atidhāvanti eke, cakkhumanto ca passantī”tiādi.",
  "atk-s0517a2:1389_0": "Tīhi duccaritehīti tividhakāyaduccaritena catubbidhavacīduccaritena tividhamanoduccaritena.",
  "atk-s0517a2:1389_1": "Vippaṭipannoti virūpaṁ paṭipanno, micchāpaṭipannoti attho. Yogehi yuttoti vaṭṭasmiṁ",
  "atk-s0517a2:1389_2": "yojentīti yogā, ītiatthena vā yogā, tehi yogehi yutto samappito. Catuyogayojitoti",
  "atk-s0517a2:1389_3": "kāmayogo, bhavayogo, diṭṭhiyogo, avijjāyogoti imehi catūhi yogehi sakaṭasmiṁ yogo",
  "atk-s0517a2:1389_4": "viya vaṭṭasmiṁ yojito. Pañcakāmaguṇiko rāgo kāmayogo. Rūpārūpabhavesu chandarāgo,",
  "atk-s0517a2:1389_5": "jhānanikanti ca, sassatadiṭṭhisahajāto rāgo bhavavasena patthanā bhavayogo. Dvāsaṭṭhi",
  "atk-s0517a2:1389_6": "diṭṭhiyo diṭṭhiyogo. Aṭṭhasu ṭhānesu aññāṇaṁ avijjāyogo. Te eva cattāro balavabhūtā",
  "atk-s0517a2:1389_7": "oghā, dubbalabhūtā yogā.",
  "atk-s0517a2:1390_0": "Catūhi ganthehīti yassa saṁvijjanti, taṁ cutipaṭisandhivasena vaṭṭasmiṁ ganthenti",
  "atk-s0517a2:1390_1": "ghaṭentīti ganthā. Te abhijjhā kāyagantho, byāpādo kāyagantho, sīlabbataparāmāso",
  "atk-s0517a2:1390_2": "kāyagantho, idaṁsaccābhiniveso kāyaganthoti catuppabhedā. Abhijjhāyanti etāya, sayaṁ",
  "atk-s0517a2:1390_3": "vā abhijjhāyati, abhijjhāyanamattameva vā esāti abhijjhā, lobhoyeva. Nāmakāyaṁ gantheti",
  "atk-s0517a2:1390_4": "cutipaṭisandhivasena vaṭṭasmiṁ ghaṭetīti kāyagantho. Byāpajjati tena cittaṁ pūtibhāvaṁ",
  "atk-s0517a2:1390_5": "gacchati, byāpādayati vā vinayācārarūpasampattihitasukhādīnīti byāpādo. Ito bahiddhā",
  "atk-s0517a2:1390_6": "samaṇabrāhmaṇānaṁ sīlena suddhi vatena suddhi sīlavatena suddhīti parāmasanaṁ sīlabbataparāmāso.",
  "atk-s0517a2:1390_7": "Sabbaññubhāsitampi paṭikkhipitvā “sassato loko, idameva saccaṁ moghamañña”ntiādinā",
  "atk-s0517a2:1390_8": "ākārena abhinivisatīti idaṁsaccābhiniveso. Tehi catūhi ganthehi ganthito, baddhoti attho.",
  "atk-s0517a2:1391_0": "Catūhi upādānehīti bhusaṁ ādiyanti daḷhaggāhaṁ gaṇhantīti upādānā. Te kāmupādānaṁ",
  "atk-s0517a2:1391_1": "diṭṭhupādānaṁ sīlabbatupādānaṁ attavādupādānanti catuppabhedā. Vatthusaṅkhātaṁ kāmaṁ",
  "atk-s0517a2:1391_2": "upādiyatīti kāmupādānaṁ, kāmo ca so upādānañcātipi kāmupādānaṁ. Diṭṭhi ca sā upādānañcāti",
  "atk-s0517a2:1391_3": "diṭṭhupādānaṁ, diṭṭhiṁ upādiyatītipi diṭṭhupādānaṁ. “Sassato attā ca loko cā”tiādīsu",
  "atk-s0517a2:1391_4": "hi purimadiṭṭhiṁ uttaradiṭṭhi upādiyati. Sīlabbataṁ upādiyatīti sīlabbatupādānaṁ,",
  "atk-s0517a2:1391_5": "sīlabbatañca taṁ upādānañcātipi sīlabbatupādānaṁ. Gosīlagovatādīni hi evaṁ visuddhīti",
  "atk-s0517a2:1391_6": "abhinivesato sayameva upādānāni. Vadanti etenāti vādo, upādiyanti etenāti upādānaṁ.",
  "atk-s0517a2:1391_7": "Kiṁ vadanti, upādiyanti vā? Attānaṁ. Attano vādupādānaṁ attavādupādānaṁ, attavādamattameva",
  "atk-s0517a2:1391_8": "vā attāti upādiyanti etenāti attavādupādānaṁ. Ṭhapetvā imā dve diṭṭhiyo sabbāpi diṭṭhī",
  "atk-s0517a2:1391_9": "diṭṭhupādānaṁ. Tehi catūhi upādānehi. Upādīyatīti bhusaṁ gaṇhīyati. Upādiyatīti vā",
  "atk-s0517a2:1391_10": "pāṭho, loko upādānehi taṁ taṁ ārammaṇaṁ bhusaṁ gaṇhātīti attho.",
  "atk-s0517a2:1392_0": "Pañcagatisamāruḷhoti sukatadukkaṭakāraṇehi gammati upasaṅkamīyatīti gati, sahokāsakā",
  "atk-s0517a2:1392_1": "khandhā. Nirayo tiracchānayoni pettivisayo manussā devāti imā pañca gatiyo vokkamanabhāvena",
  "atk-s0517a2:1392_2": "bhusaṁ āruḷho. Pañcahi kāmaguṇehīti rūpasaddagandharasaphoṭṭhabbasaṅkhātehi pañcahi",
  "atk-s0517a2:1392_3": "vatthukāmakoṭṭhāsehi. Rajjatīti ayonisomanasikāraṁ paṭicca rāguppādanena tehi rañjīyati,",
  "atk-s0517a2:1392_4": "sāratto karīyatīti attho. Pañcahi nīvaraṇehīti cittaṁ nīvaranti pariyonandhantīti",
  "atk-s0517a2:1392_5": "nīvaraṇā. Kāmacchandabyāpādathinamiddhauddhaccakukkuccavicikicchāsaṅkhātehi pañcahi",
  "atk-s0517a2:1392_6": "nīvaraṇehi. Otthaṭoti uparito pihito.",
  "atk-s0517a2:1393": "Chahi vivādamūlehīti chahi vivādassa mūlehi. Yathāha –",
  "atk-s0517a2:1394_0": "“Chayimāni, bhikkhave, vivādamūlāni. Katamāni cha? Idha, bhikkhave, bhikkhu kodhano",
  "atk-s0517a2:1394_1": "hoti upanāhī. Yo so, bhikkhave, bhikkhu kodhano hoti upanāhī. So sattharipi agāravo",
  "atk-s0517a2:1394_2": "viharati appatisso, dhammepi, saṅghepi, sikkhāyapi na paripūrakārī. Yo so, bhikkhave,",
  "atk-s0517a2:1394_3": "bhikkhu satthari agāravo viharati appatisso, dhammepi, saṅghepi, sikkhāyapi na paripūrakārī,",
  "atk-s0517a2:1394_4": "so saṅghe vivādaṁ janeti. Yo hoti vivādo bahujanāhitāya bahujanāsukhāya bahuno janassa",
  "atk-s0517a2:1394_5": "anatthāya ahitāya dukkhāya devamanussānaṁ. Evarūpaṁ ce tumhe, bhikkhave, vivādamūlaṁ",
  "atk-s0517a2:1394_6": "ajjhattaṁ vā bahiddhā vā samanupasseyyātha, tatra tumhe, bhikkhave, tasseva pāpakassa",
  "atk-s0517a2:1394_7": "vivādamūlassa pahānāya vāyameyyātha. Evarūpaṁ ce tumhe, bhikkhave, vivādamūlaṁ ajjhattaṁ",
  "atk-s0517a2:1394_8": "vā bahiddhā vā na samanupasseyyātha. Tatra tumhe, bhikkhave, tasseva pāpakassa vivādamūlassa",
  "atk-s0517a2:1394_9": "āyatiṁ anavassavāya paṭipajjeyyātha. Evametassa pāpakassa vivādamūlassa pahānaṁ hoti.",
  "atk-s0517a2:1394_10": "Evametassa pāpakassa vivādamūlassa āyatiṁ anavassavo hoti.",
  "atk-s0517a2:1395_0": "“Puna caparaṁ, bhikkhave, bhikkhu makkhī hoti paḷāsī. Issukī hoti maccharī. Saṭho",
  "atk-s0517a2:1395_1": "hoti māyāvī. Pāpiccho hoti micchādiṭṭhi. Sandiṭṭhiparāmāsī hoti ādhānaggāhī duppaṭinissaggī.",
  "atk-s0517a2:1395_2": "Yo so, bhikkhave, bhikkhu sandiṭṭhiparāmāsī hoti ādhānaggāhī duppaṭinissaggī, so",
  "atk-s0517a2:1395_3": "sattharipi…pe… āyatiṁ anavassavo hotī”ti.",
  "atk-s0517a2:1396_0": "Tattha kodhanoti kujjhanalakkhaṇena kodhena samannāgato. Upanāhīti veraappaṭinissajjanalakkhaṇena",
  "atk-s0517a2:1396_1": "upanāhena samannāgato. Ahitāya dukkhāya devamanussānanti dvinnaṁ bhikkhūnaṁ vivādo",
  "atk-s0517a2:1396_2": "kathaṁ devamanussānaṁ ahitāya dukkhāya saṁvattatīti? Kosambakakkhandhake viya dvīsu",
  "atk-s0517a2:1396_3": "bhikkhūsu vivādaṁ āpannesu tasmiṁ vihāre tesaṁ antevāsikā vivadanti, tesaṁ ovādaṁ",
  "atk-s0517a2:1396_4": "gaṇhanto bhikkhunisaṅgho vivadati, tato tesaṁ upaṭṭhākāpi vivadanti. Atha manussānaṁ",
  "atk-s0517a2:1396_5": "ārakkhadevatā dve koṭṭhāsā honti. Dhammavādīnaṁ ārakkhadevatā dhammavādiniyo honti",
  "atk-s0517a2:1396_6": "adhammavādīnaṁ adhammavādiniyo. Tato ārakkhadevatānaṁ mittā bhummaṭṭhadevatā bhijjanti.",
  "atk-s0517a2:1396_7": "Evaṁ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā",
  "atk-s0517a2:1396_8": "honti. Dhammavādīhi pana adhammavādinova bahutarā honti. Tato yaṁ bahukehi gahitaṁ,",
  "atk-s0517a2:1396_9": "sabbaṁ taṁ saccanti dhammaṁ vissajjetvā bahutarāva adhammaṁ gaṇhanti. Te adhammaṁ",
  "atk-s0517a2:1396_10": "purakkhatvā viharantā apāyesu nibbattanti. Evaṁ dvinnaṁ bhikkhūnaṁ vivādo devamanussānaṁ",
  "atk-s0517a2:1396_11": "ahitāya dukkhāya hoti. Ajjhattaṁ vāti tumhākaṁ abbhantaraparisāya vā. Bahiddhā vāti",
  "atk-s0517a2:1396_12": "paresaṁ parisāya vā. Makkhīti paresaṁ guṇamakkhaṇalakkhaṇena makkhena samannāgato.",
  "atk-s0517a2:1396_13": "Paḷāsīti yugaggāhalakkhaṇena paḷāsena samannāgato. Issukīti paresaṁ sakkārādiissāyanalakkhaṇāya",
  "atk-s0517a2:1396_14": "issāya samannāgato. Maccharīti āvāsamacchariyādīhi pañcahi macchariyehi samannāgato.",
  "atk-s0517a2:1396_15": "Saṭhoti kerāṭiko. Māyāvīti katapāpapaṭicchādako. Pāpicchoti asantasambhāvanicchako",
  "atk-s0517a2:1396_16": "dussīlo. Micchādiṭṭhīti natthikavādī ahetukavādī akiriyavādī. Sandiṭṭhiparāmāsīti",
  "atk-s0517a2:1396_17": "sayaṁ diṭṭhimeva parāmasati. Ādhānaggāhīti daḷhaggāhī. Duppaṭinissaggīti na sakkā",
  "atk-s0517a2:1396_18": "hoti gahitaṁ vissajjāpetuṁ. Khuddakavatthuvibhaṅge pana “tattha katamāni cha vivādamūlāni?",
  "atk-s0517a2:1396_19": "Kodho makkho issā sāṭheyyaṁ pāpicchatā sandiṭṭhiparāmāsitā, imāni cha vivādamūlānī”ti",
  "atk-s0517a2:1396_20": "padhānavasena ekekoyeva dhammo vutto.",
  "atk-s0517a2:1397_0": "Chahi taṇhākāyehīti “rūpataṇhā, saddataṇhā, gandhataṇhā, rasataṇhā, phoṭṭhabbataṇhā,",
  "atk-s0517a2:1397_1": "dhammataṇhā”ti vuttāhi chahi taṇhāhi. Tattha yasmā ekekāyeva taṇhā anekavisayattā",
  "atk-s0517a2:1397_2": "ekekasmimpi visaye punappunaṁ uppattito anekā honti, tasmā samūhaṭṭhena kāyasaddena",
  "atk-s0517a2:1397_3": "yojetvā taṇhākāyāti vuttaṁ. Taṇhākāyāti vuttepi taṇhā eva. Rajjatīti sayaṁ ārammaṇe",
  "atk-s0517a2:1397_4": "rajjati, sāratto hoti.",
  "atk-s0517a2:1398": "Chahi diṭṭhigatehīti sabbāsavasutte vuttehi. Vuttañhi tattha –",
  "atk-s0517a2:1399_0": "“Tassa evaṁ ayoniso manasikaroto channaṁ diṭṭhīnaṁ aññatarā diṭṭhi uppajjati. ‘Atthi",
  "atk-s0517a2:1399_1": "me attā’ti vā assa saccato thetato diṭṭhi uppajjati, ‘natthi me attā’ti vā assa saccato",
  "atk-s0517a2:1399_2": "thetato diṭṭhi uppajjati, ‘attanāva attānaṁ sañjānāmī’ti vā assa saccato thetato",
  "atk-s0517a2:1399_3": "diṭṭhi uppajjati, ‘attanāva anattānaṁ sañjānāmī’ti vā assa saccato thetato diṭṭhi",
  "atk-s0517a2:1399_4": "uppajjati, ‘anattanāva attānaṁ sañjānāmī’ti vā assa saccato thetato diṭṭhi uppajjati.",
  "atk-s0517a2:1399_5": "Atha vā panassa evaṁ diṭṭhi hoti ‘yo me ayaṁ attā vado vedeyyo tatra tatra kalyāṇapāpakānaṁ",
  "atk-s0517a2:1399_6": "kammānaṁ vipākaṁ paṭisaṁvedeti, so ca kho pana me ayaṁ attā nicco dhuvo sassato avipariṇāmadhammo",
  "atk-s0517a2:1399_7": "sassatisamaṁ tatheva ṭhassatī”’ti.",
  "atk-s0517a2:1400_0": "Tattha atthi me attāti sassatadiṭṭhi sabbakālesu attano atthitaṁ gaṇhāti. Saccato",
  "atk-s0517a2:1400_1": "thetatoti bhūtato ca thirato ca, “idaṁ sacca”nti suṭṭhu daḷhabhāvenāti vuttaṁ hoti.",
  "atk-s0517a2:1400_2": "Natthi me attāti ucchedadiṭṭhi sato sattassa tattha tattha vibhavaggahaṇato. Atha",
  "atk-s0517a2:1400_3": "vā purimāpi tīsu kālesu atthīti gahaṇato sassatadiṭṭhi, paccuppannameva atthīti gaṇhantī",
  "atk-s0517a2:1400_4": "ucchedadiṭṭhi, pacchimāpi atītānāgatesu natthīti gahaṇato “bhassantā āhutiyo”ti gahitadiṭṭhigatikānaṁ",
  "atk-s0517a2:1400_5": "viya ucchedadiṭṭhi. Atīte eva natthīti gaṇhantī adhiccasamuppannakassa viya sassatadiṭṭhi.",
  "atk-s0517a2:1400_6": "Attanāva attānaṁ sañjānāmīti saññākkhandhasīsena khandhe attāti gahetvā saññāya avasesakkhandhe",
  "atk-s0517a2:1400_7": "sañjānato iminā attanā imaṁ attānaṁ sañjānāmīti hoti. Attanāva anattānanti saññākkhandhaṁyeva",
  "atk-s0517a2:1400_8": "attāti gahetvā, itare cattāropi anattāti gahetvā saññāya te sañjānato evaṁ hoti.",
  "atk-s0517a2:1400_9": "Anattanāva attānanti saññākkhandhaṁ anattāti gahetvā, itare cattāropi attāti gahetvā",
  "atk-s0517a2:1400_10": "saññāya te sañjānato evaṁ hoti. Sabbāpi sassatucchedadiṭṭhiyova. Vado vedeyyotiādayo",
  "atk-s0517a2:1400_11": "pana sassatadiṭṭhiyā eva abhinivesākārā. Tattha vadatīti vado, vacīkammassa kārakoti",
  "atk-s0517a2:1400_12": "vuttaṁ hoti. Vedayatīti vedeyyo, jānāti anubhavati cāti vuttaṁ hoti. Kiṁ vedetīti?",
  "atk-s0517a2:1400_13": "Tatra tatra kalyāṇapāpakānaṁ kammānaṁ vipākaṁ paṭisaṁvedeti. Tatra tatrāti tesu tesu",
  "atk-s0517a2:1400_14": "yonigatiṭhitinivāsanikāyesu ārammaṇesu vā. Niccoti uppādavayarahito. Dhuvoti thiro",
  "atk-s0517a2:1400_15": "sārabhūto. Sassatoti sabbakāliko. Avipariṇāmadhammoti attano pakatibhāvaṁ avijahanadhammo,",
  "atk-s0517a2:1400_16": "kakaṇṭako viya nānappakārataṁ nāpajjati. Sassatisamanti candasūriyasamuddamahāpathavīpabbatā",
  "atk-s0517a2:1400_17": "lokavohārena sassatiyoti vuccanti. Sassatīhi samaṁ sassatisamaṁ. Yāva sassatiyo tiṭṭhanti,",
  "atk-s0517a2:1400_18": "tāva tatheva ṭhassatīti gaṇhato evaṁ diṭṭhi hoti.",
  "atk-s0517a2:1401_0": "Khuddakavatthuvibhaṅge pana “tatra tatra dīgharattaṁ kalyāṇapāpakānaṁ kammānaṁ vipākaṁ",
  "atk-s0517a2:1401_1": "paccanubhoti, na so jāto nāhosi, na so jāto na bhavissati, nicco dhuvo sassato avipariṇāmadhammoti",
  "atk-s0517a2:1401_2": "vā panassa saccato thetato diṭṭhi uppajjatī”ti cha diṭṭhī evaṁ visesetvā vuttā.",
  "atk-s0517a2:1402_0": "Tattha na so jāto nāhosīti so attā ajātidhammato na jāto nāma, sadā vijjamānoyevāti",
  "atk-s0517a2:1402_1": "attho. Teneva atīte nāhosi, anāgate na bhavissati. Yo hi jāto, so ahosi. Yo ca jāyissati,",
  "atk-s0517a2:1402_2": "so bhavissatīti vuccati. Atha vā na so jāto nāhosīti so sadā vijjamānattā atītepi",
  "atk-s0517a2:1402_3": "na jātu na ahosi, anāgatepi na jātu na bhavissati. Anusayā vuttatthā.",
  "atk-s0517a2:1403": "Sattahi saññojanehīti sattakanipāte vuttehi. Vuttañhi tattha –",
  "atk-s0517a2:1404_0": "“Sattimāni, bhikkhave, saṁyojanāni. Katamāni satta? Anunayasaṁyojanaṁ, paṭighasaṁyojanaṁ,",
  "atk-s0517a2:1404_1": "diṭṭhisaṁyojanaṁ, vicikicchāsaṁyojanaṁ, mānasaṁyojanaṁ, bhavarāgasaṁyojanaṁ, avijjāsaṁyojanaṁ.",
  "atk-s0517a2:1404_2": "Imāni kho, bhikkhave, satta saṁyojanānī”ti.",
  "atk-s0517a2:1405": "Tattha anunayasaṁyojananti kāmarāgasaṁyojanaṁ. Sabbānevetāni bandhanaṭṭhena saṁyojanāni.",
  "atk-s0517a2:1406": "Sattahi mānehīti khuddakavatthuvibhaṅge vuttehi. Vuttañhi tattha –",
  "atk-s0517a2:1407": "“Māno, atimāno, mānātimāno, omāno, adhimāno, asmimāno, micchāmāno”ti.",
  "atk-s0517a2:1408_0": "Tattha mānoti seyyādivasena puggalaṁ anāmasitvā jātiādīsu vatthuvaseneva unnati.",
  "atk-s0517a2:1408_1": "Atimānoti jātiādīhi “mayā sadiso natthī”ti atikkamitvā unnati. Mānātimānoti “ayaṁ",
  "atk-s0517a2:1408_2": "pubbe mayā sadiso, idāni ahaṁ seṭṭho, ayaṁ hīnataro”ti uppannamāno. Omānoti jātiādīhi",
  "atk-s0517a2:1408_3": "attānaṁ heṭṭhā katvā pavattamāno, hīnohamasmīti mānoyeva. Adhimānoti anadhigateyeva",
  "atk-s0517a2:1408_4": "catusaccadhamme adhigatoti māno. Ayaṁ pana adhimāno parisuddhasīlassa kammaṭṭhāne",
  "atk-s0517a2:1408_5": "appamattassa nāmarūpaṁ vavatthapetvā paccayapariggahena vitiṇṇakaṅkhassa tilakkhaṇaṁ",
  "atk-s0517a2:1408_6": "āropetvā saṅkhāre sammasantassa āraddhavipassakassa puthujjanassa uppajjati, na aññesaṁ.",
  "atk-s0517a2:1408_7": "Asmimānoti rūpādīsu khandhesu asmīti māno, “ahaṁ rūpa”ntiādivasena uppannamānoti",
  "atk-s0517a2:1408_8": "vuttaṁ hoti. Micchāmānoti pāpakena kammāyatanādinā uppannamāno.",
  "atk-s0517a2:1409_0": "Lokadhammā vuttatthā. Samparivattatīti lokadhammehi hetubhūtehi lābhādīsu catūsu",
  "atk-s0517a2:1409_1": "anurodhavasena, alābhādīsu catūsu paṭivirodhavasena bhusaṁ nivattati, pakatibhāvaṁ",
  "atk-s0517a2:1409_2": "jahātīti attho. Micchattāpi vuttatthā. Niyyātoti gato pakkhando, abhibhūtoti attho.",
  "atk-s0517a2:1410": "Aṭṭhahi purisadosehīti aṭṭhakanipāte upamāhi saha, khuddakavatthuvibhaṅge upamaṁ vinā vuttehi. Vuttañhi tattha –",
  "atk-s0517a2:1411": "“Katame aṭṭha purisadosā? Idha bhikkhū bhikkhuṁ āpattiyā codenti. So bhikkhu bhikkhūhi āpattiyā codiyamāno ‘na sarāmi na sarāmī’ti assatiyāva nibbeṭheti. Ayaṁ paṭhamo purisadoso.",
  "atk-s0517a2:1412_0": "“Puna caparaṁ bhikkhū bhikkhuṁ āpattiyā codenti. So bhikkhu bhikkhūhi āpattiyā codiyamāno",
  "atk-s0517a2:1412_1": "codakaṁyeva paṭippharati ‘kiṁ nu kho tuyhaṁ bālassa abyattassa bhaṇitena, tvampi",
  "atk-s0517a2:1412_2": "nāma maṁ bhaṇitabbaṁ maññasī’ti? Ayaṁ dutiyo purisadoso.",
  "atk-s0517a2:1413_0": "“Puna caparaṁ bhikkhū bhikkhuṁ āpattiyā codenti. So bhikkhu bhikkhūhi āpattiyā codiyamāno",
  "atk-s0517a2:1413_1": "codakaṁyeva paccāropeti ‘tvampi khosi itthannāmaṁ āpattiṁ āpanno, tvaṁ tāva paṭhamaṁ",
  "atk-s0517a2:1413_2": "paṭikarohī’ti. Ayaṁ tatiyo purisadoso.",
  "atk-s0517a2:1414_0": "“Puna caparaṁ bhikkhū bhikkhuṁ āpattiyā codenti. So bhikkhu bhikkhūhi āpattiyā codiyamāno",
  "atk-s0517a2:1414_1": "aññenaññaṁ paṭicarati, bahiddhā kathaṁ apanāmeti, kopañca dosañca appaccayañca pātukaroti.",
  "atk-s0517a2:1414_2": "Ayaṁ catuttho purisadoso.",
  "atk-s0517a2:1415": "“Puna caparaṁ bhikkhū bhikkhuṁ āpattiyā codenti. So bhikkhu bhikkhūhi āpattiyā codiyamāno saṅghamajjhe bāhāvikkhepakaṁ bhaṇati. Ayaṁ pañcamo purisadoso.",
  "atk-s0517a2:1416_0": "“Puna caparaṁ bhikkhū bhikkhuṁ āpattiyā codenti. So bhikkhu bhikkhūhi āpattiyā codiyamāno",
  "atk-s0517a2:1416_1": "anādiyitvā saṅghaṁ anādiyitvā codakaṁ sāpattikova yena kāmaṁ pakkamati. Ayaṁ chaṭṭho purisadoso.",
  "atk-s0517a2:1417_0": "“Puna caparaṁ bhikkhū bhikkhuṁ āpattiyā codenti. So bhikkhu bhikkhūhi āpattiyā codiyamāno",
  "atk-s0517a2:1417_1": "‘nevāhaṁ āpannomhi, na panāhaṁ anāpannomhī’ti so tuṇhībhūto saṅghaṁ viheseti. Ayaṁ sattamo purisadoso.",
  "atk-s0517a2:1418_0": "“Puna caparaṁ bhikkhū bhikkhuṁ āpattiyā codenti. So bhikkhu bhikkhūhi āpattiyā codiyamāno",
  "atk-s0517a2:1418_1": "evamāha – ‘kiṁ nu kho tumhe āyasmanto atibāḷhaṁ mayi byāvaṭā? Idānāhaṁ sikkhaṁ paccakkhāya",
  "atk-s0517a2:1418_2": "hīnāyāvattissāmī’ti. So sikkhaṁ paccakkhāya hīnāyāvattitvā evamāha ‘idāni kho tumhe",
  "atk-s0517a2:1418_3": "āyasmanto attamanā hothā’ti. Ayaṁ aṭṭhamo purisadoso. Ime aṭṭha purisadosā”ti.",
  "atk-s0517a2:1419_0": "Tattha purisadosāti purisānaṁ dosā, te pana purisasantānaṁ dūsentīti dosā. Na sarāmi",
  "atk-s0517a2:1419_1": "na sarāmīti “mayā etassa kammassa kataṭṭhānaṁ nassarāmi na sallakkhemī”ti evaṁ assatibhāvena",
  "atk-s0517a2:1419_2": "nibbeṭheti moceti. Codakaṁyeva paṭippharatīti paṭiviruddho hutvā pharati, paṭiāṇibhāvena",
  "atk-s0517a2:1419_3": "tiṭṭhati. Kiṁ nu kho tuyhanti tuyhaṁ bālassa abyattassa bhaṇitena nāma kiṁ, yo tvaṁ",
  "atk-s0517a2:1419_4": "neva vatthuṁ, na āpattiṁ, na codanaṁ jānāsīti dīpeti. Tvampi nāma evaṁ kiñci ajānanto",
  "atk-s0517a2:1419_5": "bhaṇitabbaṁ maññasīti ajjhottharati. Paccāropetīti “tvampi khosī”tiādīni vadanto",
  "atk-s0517a2:1419_6": "patiāropeti. Paṭikarohīti desanāgāminiṁ desehi, vuṭṭhānagāminito vuṭṭhāhi, tato suddhante",
  "atk-s0517a2:1419_7": "patiṭṭhito aññaṁ codessasīti dīpeti. Aññenaññaṁ paṭicaratīti aññena kāraṇena, vacanena",
  "atk-s0517a2:1419_8": "vā aññaṁ kāraṇaṁ, vacanaṁ vā paṭicchādeti. “Āpattiṁ āpannosī”ti vutto “ko āpanno,",
  "atk-s0517a2:1419_9": "kiṁ āpanno, kismiṁ āpanno, kathaṁ āpanno, kaṁ bhaṇatha, kiṁ bhaṇathā”ti bhaṇati.",
  "atk-s0517a2:1419_10": "“Evarūpaṁ kiñci tayā diṭṭha”nti vutte “na suṇāmī”ti sotaṁ upaneti. Bahiddhā kathaṁ",
  "atk-s0517a2:1419_11": "apanāmetīti “itthannāmaṁ āpattiṁ āpannosī”ti puṭṭho “pāṭaliputtaṁ gatomhī”ti vatvā",
  "atk-s0517a2:1419_12": "puna “na tava pāṭaliputtagamanaṁ pucchāmā”ti vutte tato rājagahaṁ gatomhīti. “Rājagahaṁ",
  "atk-s0517a2:1419_13": "vā yāhi brāhmaṇagehaṁ vā, āpattiṁ āpannosī”ti. “Tattha me sūkaramaṁsaṁ laddha”ntiādīni",
  "atk-s0517a2:1419_14": "vadanto kathaṁ bahiddhā vikkhipati. Kopanti kupitabhāvaṁ, dosanti duṭṭhabhāvaṁ. Ubhayampetaṁ",
  "atk-s0517a2:1419_15": "kodhasseva nāmaṁ. Appaccayanti asantuṭṭhākāraṁ, domanassassetaṁ nāmaṁ. Pātukarotīti",
  "atk-s0517a2:1419_16": "dasseti pakāseti. Bāhāvikkhepakaṁ bhaṇatīti bāhaṁ vikkhipitvā vikkhipitvā alajjivacanaṁ",
  "atk-s0517a2:1419_17": "vadati. Anādiyitvāti cittīkārena aggahetvā avajānitvā, anādaro hutvāti attho. Vihesetīti",
  "atk-s0517a2:1419_18": "viheṭheti bādhati. Atibāḷhanti atidaḷhaṁ atippamāṇaṁ. Mayi byāvaṭāti mayi byāpāraṁ",
  "atk-s0517a2:1419_19": "āpannā. Hīnāyāvattitvāti hīnassa gihibhāvassa atthāya āvattitvā, gihī hutvāti attho.",
  "atk-s0517a2:1419_20": "Attamanā hothāti tuṭṭhacittā hotha, “mayā labhitabbaṁ labhatha, mayā vasitabbaṭṭhāne",
  "atk-s0517a2:1419_21": "vasatha, phāsuvihāro vo mayā kato”ti adhippāyena vadati. Dussatīti duṭṭho hoti.",
  "atk-s0517a2:1420": "Navahi āghātavatthūhīti sattesu uppattivaseneva kathitāni. Yathāha –",
  "atk-s0517a2:1421_0": "“Navayimāni, bhikkhave, āghātavatthūni. Katamāni nava? ‘Anatthaṁ me acarī’ti āghātaṁ",
  "atk-s0517a2:1421_1": "bandhati, ‘anatthaṁ me caratī’ti āghātaṁ bandhati, ‘anatthaṁ me carissatī’ti āghātaṁ",
  "atk-s0517a2:1421_2": "bandhati, ‘piyassa me manāpassa anatthaṁ acari, anatthaṁ carati, anatthaṁ carissatī’ti",
  "atk-s0517a2:1421_3": "āghātaṁ bandhati, ‘appiyassa me amanāpassa atthaṁ acari, atthaṁ carati, atthaṁ carissatī’ti",
  "atk-s0517a2:1421_4": "āghātaṁ bandhati. Imāni kho, bhikkhave, nava āghātavatthūnī”ti.",
  "atk-s0517a2:1422_0": "Tattha āghātavatthūnīti āghātakāraṇāni. Āghātanti cettha kopo, soyeva uparūpari kopassa",
  "atk-s0517a2:1422_1": "vatthuttā āghātavatthu. Āghātaṁ bandhatīti kopaṁ bandhati karoti uppādeti. “Atthaṁ",
  "atk-s0517a2:1422_2": "me nācari, na carati, na carissati. Piyassa me manāpassa atthaṁ nācari, na carati,",
  "atk-s0517a2:1422_3": "na carissati. Appiyassa me amanāpassa anatthaṁ nācari, na carati, na carissatī”ti",
  "atk-s0517a2:1422_4": "niddese vuttāni aparānipi nava āghātavatthūni imeheva navahi saṅgahitāni. Āghātitoti ghaṭṭito.",
  "atk-s0517a2:1423_0": "Navavidhamānehīti katame navavidhamānā? Seyyassa seyyohamasmīti māno, seyyassa sadisohamasmīti",
  "atk-s0517a2:1423_1": "māno, seyyassa hīnohamasmīti māno. Sadisassa seyyohamasmīti māno, sadisassa sadisohamasmīti",
  "atk-s0517a2:1423_2": "māno, sadisassa hīnohamasmīti māno. Hīnassa seyyohamasmīti māno, hīnassa sadisohamasmīti",
  "atk-s0517a2:1423_3": "māno, hīnassa hīnohamasmīti māno. Ime navavidhamānā.",
  "atk-s0517a2:1424_0": "Ettha pana seyyassa seyyohamasmīti māno rājūnañceva pabbajitānañca uppajjati. Rājā",
  "atk-s0517a2:1424_1": "hi “raṭṭhena vā dhanena vā vāhanehi vā ko mayā sadiso atthī”ti etaṁ mānaṁ karoti,",
  "atk-s0517a2:1424_2": "pabbajitopi “sīladhutaṅgādīhi ko mayā sadiso atthī”ti etaṁ mānaṁ karoti.",
  "atk-s0517a2:1425_0": "Seyyassa sadisohamasmīti mānopi etesaṁyeva uppajjati. Rājā hi “raṭṭhena vā dhanena",
  "atk-s0517a2:1425_1": "vā vāhanehi vā aññarājūhi saddhiṁ mayhaṁ kiṁ nānākaraṇa”nti etaṁ mānaṁ karoti, pabbajitopi",
  "atk-s0517a2:1425_2": "“sīladhutaṅgādīhi aññena bhikkhunā mayhaṁ kiṁ nānākaraṇa”nti etaṁ mānaṁ karoti.",
  "atk-s0517a2:1426_0": "Seyyassa hīnohamasmīti mānopi etesaṁyeva uppajjati. Yassa hi rañño raṭṭhaṁ vā dhanaṁ",
  "atk-s0517a2:1426_1": "vā vāhanādīni vā nātisampannāni honti, so “mayhaṁ rājāti vohārasukhamattakameva,",
  "atk-s0517a2:1426_2": "kiṁ rājā nāma aha”nti etaṁ mānaṁ karoti, pabbajitopi appalābhasakkāro “ahaṁ dhammakathiko",
  "atk-s0517a2:1426_3": "bahussuto mahātheroti kathāmattameva, kiṁ dhammakathiko nāmāhaṁ, kiṁ bahussuto nāmāhaṁ,",
  "atk-s0517a2:1426_4": "kiṁ mahāthero nāmāhaṁ, yassa me lābhasakkāro natthī”ti etaṁ mānaṁ karoti.",
  "atk-s0517a2:1427_0": "Sadisassaseyyohamasmīti mānādayo amaccādīnaṁ uppajjanti. Amacco vā hi raṭṭhiyo vā",
  "atk-s0517a2:1427_1": "“bhogayānavāhanādīhi ko mayā sadiso añño rājapuriso atthī”ti vā, “mayhaṁ aññehi saddhiṁ",
  "atk-s0517a2:1427_2": "kiṁ nānākaraṇa”nti vā, “amaccoti nāmameva mayhaṁ, ghāsacchādanamattampi me natthi,",
  "atk-s0517a2:1427_3": "kiṁ amacco nāmāha”nti vā etaṁ mānaṁ karoti.",
  "atk-s0517a2:1428_0": "Hīnassaseyyohamasmīti mānādayo dāsādīnaṁ uppajjanti. Dāso hi “mātito vā pitito vā",
  "atk-s0517a2:1428_1": "ko mayā sadiso añño dāso nāma atthi, aññe jīvituṁ asakkontā kucchihetu dāsā nāma",
  "atk-s0517a2:1428_2": "jātā, ahaṁ pana paveṇiāgatattā seyyo”ti vā, “paveṇiāgatabhāvena ubhatosuddhikadāsattena",
  "atk-s0517a2:1428_3": "asukadāsena nāma saddhiṁ mayhaṁ kiṁ nānākaraṇa”nti vā, “kucchivasenāhaṁ dāsabyaṁ",
  "atk-s0517a2:1428_4": "upagato, mātāpitukoṭiyā pana me dāsaṭṭhānaṁ natthi, kiṁ dāso nāma aha”nti vā etaṁ",
  "atk-s0517a2:1428_5": "mānaṁ karoti. Yathā ca dāso, evaṁ pukkusacaṇḍālādayopi etaṁ mānaṁ karontiyeva. Ettha",
  "atk-s0517a2:1428_6": "ca seyyassa seyyohamasmīti uppannamānova yāthāvamāno, itare dve ayāthāvamānā. Tathā",
  "atk-s0517a2:1428_7": "sadisassa sadisohamasmīti hīnassa hīnohamasmīti uppannamānova yāthāvamāno, itare",
  "atk-s0517a2:1428_8": "dve ayāthāvamānā. Tattha yāthāvamānā arahattamaggavajjhā, ayāthāvamānā sotāpattimaggavajjhāti.",
  "atk-s0517a2:1429_0": "Taṇhāmūlakā vuttāyeva. Rajjatīti na kevalaṁ rāgeneva rajjati, atha kho taṇhāmūlakānaṁ",
  "atk-s0517a2:1429_1": "pariyesanādīnampi sambhavato taṇhāmūlakehi sabbehi akusaladhammehi rajjati, yujjati",
  "atk-s0517a2:1429_2": "bajjhatīti adhippāyo.",
  "atk-s0517a2:1430": "Dasahikilesavatthūhīti katamāni dasa kilesavatthūni? Lobho, doso, moho, māno, diṭṭhi, vicikicchā, thinaṁ, uddhaccaṁ, ahirikaṁ, anottappanti imāni dasa kilesavatthūni.",
  "atk-s0517a2:1431_0": "Tattha kilesā eva kilesavatthūni, vasanti vā ettha akhīṇāsavā sattā lobhādīsu patiṭṭhitattāti",
  "atk-s0517a2:1431_1": "vatthūni, kilesā ca te tappatiṭṭhānaṁ sattānaṁ vatthūni cāti kilesavatthūni. Yasmā",
  "atk-s0517a2:1431_2": "cettha anantarapaccayādibhāvena uppajjamānāpi kilesā vasanti eva nāma, tasmā kilesānaṁ",
  "atk-s0517a2:1431_3": "vatthūnītipi kilesavatthūni. Lubbhanti tena, sayaṁ vā lubbhati, lubbhanamattameva",
  "atk-s0517a2:1431_4": "vā tanti lobho. Dussanti tena, sayaṁ vā dussati, dussanamattameva vā tanti doso.",
  "atk-s0517a2:1431_5": "Muyhanti tena, sayaṁ vā muyhati, muyhanamattameva vā tanti moho. Maññatīti māno.",
  "atk-s0517a2:1431_6": "Diṭṭhiādayo vuttatthāva. Na hirīyatīti ahiriko, tassa bhāvo ahirikaṁ. Na ottappatīti",
  "atk-s0517a2:1431_7": "anottappī, tassa bhāvo anottappaṁ. Tesu ahirikaṁ kāyaduccaritādīhi ajigucchanalakkhaṇaṁ,",
  "atk-s0517a2:1431_8": "anottappaṁ teheva asārajjanalakkhaṇaṁ, kilissatīti upatāpīyati vibādhīyati.",
  "atk-s0517a2:1432_0": "Dasahi āghātavatthūhīti pubbe vuttehi navahi ca “aṭṭhāne vā panāghāto jāyatī”ti vuttena",
  "atk-s0517a2:1432_1": "cāti dasahi. Anatthaṁ me acarītiādīnipi hi avikappetvā khāṇukaṇṭakādimhipi aṭṭhāne āghāto uppajjati.",
  "atk-s0517a2:1433_0": "Dasahi akusalakammapathehīti katame dasa akusalakammapathā ? Pāṇātipāto, adinnādānaṁ,",
  "atk-s0517a2:1433_1": "kāmesumicchācāro, musāvādo, pisuṇā vācā, pharusā vācā, samphappalāpo, abhijjhā, byāpādo,",
  "atk-s0517a2:1433_2": "micchādiṭṭhi. Ime dasa akusalakammapathā. Tattha akusalakammāni ca tāni pathā ca",
  "atk-s0517a2:1433_3": "duggatiyāti akusalakammapathā. Samannāgatoti samaṅgībhūto.",
  "atk-s0517a2:1434_0": "Dasahi saññojanehīti katamāni dasa saṁyojanāni ? Kāmarāgasaṁyojanaṁ, paṭighasaṁyojanaṁ,",
  "atk-s0517a2:1434_1": "mānasaṁyojanaṁ, diṭṭhisaṁyojanaṁ, vicikicchāsaṁyojanaṁ, sīlabbataparāmāsasaṁyojanaṁ,",
  "atk-s0517a2:1434_2": "bhavarāgasaṁyojanaṁ, issāsaṁyojanaṁ, macchariyasaṁyojanaṁ, avijjāsaṁyojanaṁ, imāni",
  "atk-s0517a2:1434_3": "dasa saṁyojanāni. Micchattā vuttāyeva.",
  "atk-s0517a2:1435_0": "Dasavatthukāya micchādiṭṭhiyāti katamā dasavatthukā micchādiṭṭhi ? Natthi dinnaṁ,",
  "atk-s0517a2:1435_1": "natthi yiṭṭhaṁ, natthi hutaṁ, natthi sukatadukkaṭānaṁ kammānaṁ phalaṁ vipāko, natthi",
  "atk-s0517a2:1435_2": "ayaṁ loko, natthi paro loko, natthi mātā, natthi pitā, natthi sattā opapātikā, natthi",
  "atk-s0517a2:1435_3": "loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ",
  "atk-s0517a2:1435_4": "abhiññā sacchikatvā pavedenti. Ayaṁ dasavatthukā micchādiṭṭhi.",
  "atk-s0517a2:1436_0": "Tattha dasavatthukāti dasa vatthūni etissāti dasavatthukā. Natthi dinnanti dinnaṁ",
  "atk-s0517a2:1436_1": "nāma atthi, sakkā kassaci kiñci dātunti jānāti. Dinnassa pana phalaṁ vipāko natthīti",
  "atk-s0517a2:1436_2": "gaṇhāti. Natthi yiṭṭhanti yiṭṭhaṁ vuccati mahāyāgo, taṁ yajituṁ sakkāti jānāti. Yiṭṭhassa",
  "atk-s0517a2:1436_3": "pana phalaṁ vipāko natthīti gaṇhāti. Hutanti āhunapāhunamaṅgalakiriyā, taṁ kātuṁ",
  "atk-s0517a2:1436_4": "sakkāti jānāti. Tassa pana phalaṁ vipāko natthīti gaṇhāti. Sukatadukkaṭānanti ettha",
  "atk-s0517a2:1436_5": "dasa kusalakammapathā sukatakammāni nāma, dasa akusalakammapathā dukkaṭakammāni nāma.",
  "atk-s0517a2:1436_6": "Tesaṁ atthibhāvaṁ jānāti. Phalaṁ vipāko pana natthīti gaṇhāti. Natthi ayaṁ lokoti",
  "atk-s0517a2:1436_7": "paraloke ṭhito imaṁ lokaṁ natthīti gaṇhāti. Natthi paro lokoti idhaloke ṭhito paralokaṁ",
  "atk-s0517a2:1436_8": "natthīti gaṇhāti. Natthi mātā natthi pitāti mātāpitūnaṁ atthibhāvaṁ jānāti. Tesu",
  "atk-s0517a2:1436_9": "katappaccayena koci phalaṁ vipāko natthīti gaṇhāti. Natthi sattā opapātikāti cavanakaupapajjanakasattā",
  "atk-s0517a2:1436_10": "natthīti gaṇhāti. Sammaggatā sammāpaṭipannāti anulomapaṭipadaṁ paṭipannā dhammikasamaṇabrāhmaṇā",
  "atk-s0517a2:1436_11": "lokasmiṁ natthīti gaṇhāti. Ye imañca lokaṁ…pe… pavedentīti imañca parañca lokaṁ attanāva",
  "atk-s0517a2:1436_12": "abhivisiṭṭhena ñāṇena ñatvā pavedanasamattho sabbaññū buddho natthīti gaṇhāti.",
  "atk-s0517a2:1437_0": "Antaggāhikāya diṭṭhiyāti “sassato loko”tiādikaṁ ekekaṁ antaṁ bhāgaṁ gaṇhātīti antaggāhikā.",
  "atk-s0517a2:1437_1": "Atha vā antassa gāho antaggāho, antaggāho assā atthīti antaggāhikā. Tāya antaggāhikāya. Sā pana vuttāyeva.",
  "atk-s0517a2:1438_0": "Aṭṭhasatataṇhāpapañcasatehīti aṭṭhuttaraṁ sataṁ aṭṭhasataṁ. Saṁsāre papañceti ciraṁ",
  "atk-s0517a2:1438_1": "vasāpetīti papañco, taṇhā eva papañco taṇhāpapañco, ārammaṇabhedena punappunaṁ uppattivasena",
  "atk-s0517a2:1438_2": "ca taṇhānaṁ bahukattā bahuvacanaṁ katvā taṇhāpapañcānaṁ sataṁ taṇhāpapañcasataṁ.",
  "atk-s0517a2:1438_3": "Tena “taṇhāpapañcasatenā”ti vattabbe vacanavipallāsavasena “taṇhāpapañcasatehī”ti",
  "atk-s0517a2:1438_4": "bahuvacananiddeso kato. Aṭṭhasatanti saṅkhātena taṇhāpapañcasatenāti attho daṭṭhabbo.",
  "atk-s0517a2:1438_5": "Aṭṭha abbohārikāni katvā satameva gahitanti veditabbaṁ. Khuddakavatthuvibhaṅge pana",
  "atk-s0517a2:1438_6": "taṇhāvicaritānīti āgataṁ. Yathāha –",
  "atk-s0517a2:1439_0": "“Aṭṭhārasa taṇhāvicaritāni ajjhattikassa upādāya, aṭṭhārasa taṇhāvicaritāni bāhirassa",
  "atk-s0517a2:1439_1": "upādāya, tadekajjhaṁ abhisaññuhitvā abhisaṅkhipitvā chattiṁsa taṇhāvicaritāni honti.",
  "atk-s0517a2:1439_2": "Iti atītāni chattiṁsa taṇhāvicaritāni, anāgatāni chattiṁsa taṇhāvicaritāni, paccuppannāni",
  "atk-s0517a2:1439_3": "chattiṁsa taṇhāvicaritāni tadekajjhaṁ abhisaññuhitvā abhisaṅkhipitvā aṭṭhataṇhāvicaritasataṁ hotī”ti.",
  "atk-s0517a2:1440_0": "Taṇhāpapañcāyeva panettha taṇhāvicaritānīti vuttā. Taṇhāsamudācārā taṇhāpavattiyoti",
  "atk-s0517a2:1440_1": "attho. Ajjhattikassa upādāyāti ajjhattikaṁ khandhapañcakaṁ upādāya. Idañhi upayogatthe",
  "atk-s0517a2:1440_2": "sāmivacanaṁ. Vitthāro panassa tassa niddese vuttanayeneva veditabbo. Ayaṁ pana aparo",
  "atk-s0517a2:1440_3": "nayo – rūpārammaṇāyeva kāmataṇhā, bhavataṇhā, vibhavataṇhāti tisso taṇhā honti, tathā",
  "atk-s0517a2:1440_4": "saddādiārammaṇāti chasu ārammaṇesu aṭṭhārasa taṇhā honti, ajjhattārammaṇā aṭṭhārasa,",
  "atk-s0517a2:1440_5": "bahiddhārammaṇā aṭṭhārasāti chattiṁsa honti. Tā eva atītārammaṇā chattiṁsa, anāgatārammaṇā",
  "atk-s0517a2:1440_6": "chattiṁsa, paccuppannārammaṇā chattiṁsāti aṭṭhataṇhāvicaritasataṁ hoti. Papañcitoti",
  "atk-s0517a2:1440_7": "ārammaṇe, saṁsāre vā papañcito ciravāsito.",
  "atk-s0517a2:1441_0": "Dvāsaṭṭhiyā diṭṭhigatehīti “katamāni dvāsaṭṭhi diṭṭhigatāni brahmajāle veyyākaraṇe",
  "atk-s0517a2:1441_1": "vuttāni bhagavatā? Cattāro sassatavādā, cattāro ekaccasassatavādā, cattāro antānantikā,",
  "atk-s0517a2:1441_2": "cattāro amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā,",
  "atk-s0517a2:1441_3": "aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādāti imāni",
  "atk-s0517a2:1441_4": "dvāsaṭṭhi diṭṭhigatāni brahmajāle veyyākaraṇe vuttāni bhagavatā”ti. Vitthāro panettha",
  "atk-s0517a2:1441_5": "brahmajālasutte vuttanayeneva veditabbo.",
  "atk-s0517a2:1442_0": "Ahañcamhi tiṇṇoti ahañca caturoghaṁ, saṁsārasamuddaṁ vā tiṇṇo amhi bhavāmi. Muttoti",
  "atk-s0517a2:1442_1": "rāgādibandhanehi mutto. Dantoti nibbisevano nipparipphando. Santoti sītībhūto. Assatthoti",
  "atk-s0517a2:1442_2": "nibbānadassane laddhassāso. Parinibbutoti kilesaparinibbānena parinibbuto. Pahomīti",
  "atk-s0517a2:1442_3": "samatthomhi. Khoiti ekaṁsatthe nipāto. Pare ca parinibbāpetunti ettha pare ca-saddo",
  "atk-s0517a2:1442_4": "“pare ca tāretu”ntiādīhipi yojetabboti.",
  "atk-s0517a2:1443": "Mahākaruṇāñāṇaniddesavaṇṇanā niṭṭhitā.",
  "atk-s0517a2:1444": "72-73. Sabbaññutaññāṇaniddesavaṇṇanā",
  "atk-s0517a2:1445_0": "119. Sabbaññutaññāṇaniddese katamaṁ tathāgatassa sabbaññutaññāṇanti pucchitvā tena",
  "atk-s0517a2:1445_1": "samagatikattā teneva saha anāvaraṇañāṇaṁ niddiṭṭhaṁ. Na hi anāvaraṇañāṇaṁ dhammato",
  "atk-s0517a2:1445_2": "visuṁ atthi, ekameva hetaṁ ñāṇaṁ ākārabhedato dvedhā vuccati saddhindriyasaddhābalādīni",
  "atk-s0517a2:1445_3": "viya. Sabbaññutaññāṇameva hi natthi etassa āvaraṇanti, kenaci dhammena, puggalena",
  "atk-s0517a2:1445_4": "vā āvaraṇaṁ kātuṁ asakkuṇeyyatāya anāvaraṇanti vuccati āvajjanapaṭibaddhattā sabbadhammānaṁ.",
  "atk-s0517a2:1445_5": "Aññe pana āvajjitvāpi na jānanti. Keci panāhu “manoviññāṇaṁ viya sabbārammaṇikattā",
  "atk-s0517a2:1445_6": "sabbaññutaññāṇaṁ. Taṁyeva ñāṇaṁ indavajiraṁ viya visayesu appaṭihatattā anāvaraṇañāṇaṁ.",
  "atk-s0517a2:1445_7": "Anupubbasabbaññutāpaṭikkhepo sabbaññutaññāṇaṁ, sakiṁsabbaññutāpaṭikkhepo anāvaraṇañāṇaṁ,",
  "atk-s0517a2:1445_8": "bhagavā sabbaññutaññāṇapaṭilābhenapi sabbaññūti vuccati, na ca anupubbasabbaññū.",
  "atk-s0517a2:1445_9": "Anāvaraṇañāṇapaṭilābhenapi sabbaññūti vuccati, na ca sakiṁsabbaññū”ti.",
  "atk-s0517a2:1446_0": "Sabbaṁ saṅkhatamasaṅkhataṁ anavasesaṁ jānātīti ettha sabbanti jātivasena sabbadhammānaṁ",
  "atk-s0517a2:1446_1": "nissesapariyādānaṁ. Anavasesanti ekekasseva dhammassa sabbākāravasena nissesapariyādānaṁ.",
  "atk-s0517a2:1446_2": "Saṅkhatamasaṅkhatanti dvidhā pabhedadassanaṁ. Saṅkhatañhi eko pabhedo, asaṅkhataṁ",
  "atk-s0517a2:1446_3": "eko pabhedo. Paccayehi saṅgamma katanti saṅkhataṁ. Khandhapañcakaṁ. Tathā na saṅkhatanti",
  "atk-s0517a2:1446_4": "asaṅkhataṁ. Nibbānaṁ. Saṅkhataṁ aniccadukkhānattādīhi ākārehi anavasesaṁ jānāti,",
  "atk-s0517a2:1446_5": "asaṅkhataṁ suññatānimittaappaṇihitādīhi ākārehi anavasesaṁ jānāti. Natthi etassa",
  "atk-s0517a2:1446_6": "saṅkhatassa asaṅkhatassa ca avasesoti anavasesaṁ. Saṅkhataṁ asaṅkhatañca. Anekabhedāpi",
  "atk-s0517a2:1446_7": "paññatti paccayehi akatattā asaṅkhatapakkhaṁ bhajati. Sabbaññutaññāṇañhi sabbāpi",
  "atk-s0517a2:1446_8": "paññattiyo anekabhedato jānāti. Atha vā sabbanti sabbadhammaggahaṇaṁ. Anavasesanti",
  "atk-s0517a2:1446_9": "nippadesaggahaṇaṁ. Tattha āvaraṇaṁ natthīti tattha tasmiṁ anavasese saṅkhatāsaṅkhate",
  "atk-s0517a2:1446_10": "nissaṅgattā sabbaññutaññāṇassa āvaraṇaṁ natthīti tadeva sabbaññutaññāṇaṁ anāvaraṇañāṇaṁ nāmāti attho.",
  "atk-s0517a2:1447_0": "120. Idāni anekavisayabhedato dassetuṁ atītantiādimāha. Tattha atītaṁ anāgataṁ paccuppannanti",
  "atk-s0517a2:1447_1": "kālabhedato dassitaṁ, cakkhu ceva rūpā cātiādi vatthārammaṇabhedato. Evaṁ taṁ sabbanti",
  "atk-s0517a2:1447_2": "tesaṁ cakkhurūpānaṁ anavasesapariyādānaṁ. Evaṁ sesesu. Yāvatāti anavasesapariyādānaṁ.",
  "atk-s0517a2:1447_3": "Aniccaṭṭhantiādi sāmaññalakkhaṇabhedato dassitaṁ. Aniccaṭṭhanti ca aniccākāraṁ. Paccattatthe",
  "atk-s0517a2:1447_4": "vā upayogavacanaṁ. Esa nayo edisesu. Rūpassātiādi khandhabhedato dassitaṁ. Cakkhussa…pe…",
  "atk-s0517a2:1447_5": "jarāmaraṇassāti heṭṭhā vuttapeyyālanayena yojetabbaṁ. Abhiññāyātiādīsu heṭṭhā vuttañāṇāneva.",
  "atk-s0517a2:1447_6": "Abhiññaṭṭhanti abhijānanasabhāvaṁ. Esa nayo edisesu. Khandhānaṁ khandhaṭṭhantiādi",
  "atk-s0517a2:1447_7": "heṭṭhā vuttanayeneva veditabbaṁ. Kusale dhammetiādi kusalattikavasena bhedo. Kāmāvacare",
  "atk-s0517a2:1447_8": "dhammetiādi catubhūmakavasena. Ubhayatthāpi “sabbe jānātī”ti bahuvacanapāṭho sundaro.",
  "atk-s0517a2:1447_9": "Ekavacanasote patitattā pana potthakesu ekavacanena likhitaṁ. Dukkhassātiādi cuddasannaṁ",
  "atk-s0517a2:1447_10": "buddhañāṇānaṁ visayabhedo. Indriyaparopariyatte ñāṇantiādīni cattāri ñāṇāni vatvā",
  "atk-s0517a2:1447_11": "sabbaññutaññāṇaṁ kasmā na vuttanti ce? Vuccamānassa sabbaññutaññāṇattā. Visayabhedato",
  "atk-s0517a2:1447_12": "hi sabbaññutaññāṇe vuccamāne taṁ ñāṇaṁ na vattabbaṁ hoti, sabbaññutaññāṇaṁ pana sabbaññutaññāṇassa visayo hotiyeva.",
  "atk-s0517a2:1448_0": "Puna kāḷakārāmasuttantādīsu vuttanayena sabbaññutaññāṇabhūmiṁ dassento yāvatā sadevakassa",
  "atk-s0517a2:1448_1": "lokassātiādimāha. Tattha saha devehi sadevakassa. Saha mārena samārakassa. Saha brahmunā",
  "atk-s0517a2:1448_2": "sabrahmakassa lokassa. Saha samaṇabrāhmaṇehi sassamaṇabrāhmaṇiyā. Saha devamanussehi",
  "atk-s0517a2:1448_3": "sadevamanussāya pajāya. Pajātattā pajāti sattalokassa pariyāyavacanametaṁ. Tattha",
  "atk-s0517a2:1448_4": "sadevakavacanena pañcakāmāvacaradevaggahaṇaṁ, samārakavacanena chaṭṭhakāmāvacaradevaggahaṇaṁ,",
  "atk-s0517a2:1448_5": "sabrahmakavacanena brahmakāyikādibrahmaggahaṇaṁ, sassamaṇabrāhmaṇivacanena sāsanassa",
  "atk-s0517a2:1448_6": "paccatthikapaccāmittasamaṇabrāhmaṇaggahaṇaṁ samitapāpabāhitapāpasamaṇabrāhmaṇaggahaṇañca,",
  "atk-s0517a2:1448_7": "pajāvacanena sattalokaggahaṇaṁ, sadevamanussavacanena sammutidevasesamanussaggahaṇaṁ",
  "atk-s0517a2:1448_8": "veditabbaṁ. Evamettha tīhi padehi okāsaloko, dvīhi pajāvasena sattaloko gahitoti veditabbo.",
  "atk-s0517a2:1449_0": "Aparo nayo – sadevakaggahaṇena arūpāvacaraloko gahito, samārakaggahaṇena chakāmāvacaradevaloko,",
  "atk-s0517a2:1449_1": "sabrahmakaggahaṇena rūpāvacarabrahmaloko, sassamaṇabrāhmaṇādiggahaṇena catuparisavasena,",
  "atk-s0517a2:1449_2": "sammutidevehi vā saha manussaloko, avasesasattaloko vā.",
  "atk-s0517a2:1450_0": "Apicettha sadevakavacanena ukkaṭṭhaparicchedato sabbassapi lokassa diṭṭhādijānanabhāvaṁ",
  "atk-s0517a2:1450_1": "sādheti. Tato yesaṁ siyā “māro mahānubhāvo chakāmāvacarissaro vasavattī, kiṁ tassāpi",
  "atk-s0517a2:1450_2": "diṭṭhādiṁ jānātī”ti, tesaṁ vimatiṁ vidhamanto “samārakassā”ti āha. Yesaṁ pana siyā",
  "atk-s0517a2:1450_3": "“brahmā mahānubhāvo ekaṅguliyā ekasmiṁ cakkavāḷasahasse ālokaṁ pharati, dvīhi…pe…",
  "atk-s0517a2:1450_4": "dasahi aṅgulīhi dasasu cakkavāḷasahassesu ālokaṁ pharati, anuttarañca jhānasamāpattisukhaṁ",
  "atk-s0517a2:1450_5": "paṭisaṁvedeti, kiṁ tassāpi diṭṭhādiṁ jānātī”ti, tesaṁ vimatiṁ vidhamanto “sabrahmakassā”ti",
  "atk-s0517a2:1450_6": "āha. Tato yesaṁ siyā “puthū samaṇabrāhmaṇā sāsanassa paccatthikā, kiṁ tesampi diṭṭhādiṁ",
  "atk-s0517a2:1450_7": "jānātī”ti, tesaṁ vimatiṁ vidhamanto “sassamaṇabrāhmaṇiyā pajāyā”ti āha. Evaṁ ukkaṭṭhānaṁ",
  "atk-s0517a2:1450_8": "diṭṭhādijānanabhāvaṁ pakāsetvā atha sammutideve avasesamanusse ca upādāya ukkaṭṭhaparicchedavasena",
  "atk-s0517a2:1450_9": "sesasattalokassa diṭṭhādijānanabhāvaṁ pakāseti. Ayamettha anusandhikkamo. Porāṇā",
  "atk-s0517a2:1450_10": "panāhu – sadevakassāti devatāhi saddhiṁ avasesalokassa. Samārakassāti mārena saddhiṁ",
  "atk-s0517a2:1450_11": "avasesalokassa. Sabrahmakassāti brahmehi saddhiṁ avasesalokassa. Evaṁ sabbepi tibhavūpage",
  "atk-s0517a2:1450_12": "satte tīhākārehi tīsu padesu pakkhipitvā puna dvīhākārehi pariyādātuṁ sassamaṇabrāhmaṇiyā",
  "atk-s0517a2:1450_13": "pajāya sadevamanussāyāti vuttaṁ. Evaṁ pañcahi padehi tena tena ākārena tedhātukameva",
  "atk-s0517a2:1450_14": "pariyādinnaṁ hotīti.",
  "atk-s0517a2:1451_0": "Diṭṭhanti rūpāyatanaṁ. Sutanti saddāyatanaṁ. Mutanti patvā gahetabbato gandhāyatanaṁ,",
  "atk-s0517a2:1451_1": "rasāyatanaṁ, phoṭṭhabbāyatanaṁ. Viññātanti sukhadukkhādidhammārammaṇaṁ. Pattanti",
  "atk-s0517a2:1451_2": "pariyesitvā vā apariyesitvā vā pattaṁ. Pariyesitanti pattaṁ vā appattaṁ vā pariyesitaṁ.",
  "atk-s0517a2:1451_3": "Anuvicaritaṁ manasāti cittena anusañcaritaṁ. Sabbaṁ jānātīti iminā etaṁ dasseti –",
  "atk-s0517a2:1451_4": "yaṁ aparimānāsu lokadhātūsu imassa sadevakassa lokassa “nīlaṁ pīta”ntiādi rūpārammaṇaṁ",
  "atk-s0517a2:1451_5": "cakkhudvāre āpāthaṁ āgacchati, ayaṁ satto imasmiṁ khaṇe imaṁ nāma rūpārammaṇaṁ disvā",
  "atk-s0517a2:1451_6": "sumano vā dummano vā majjhatto vā jātoti taṁ sabbaṁ tathāgatassa sabbaññutaññāṇaṁ",
  "atk-s0517a2:1451_7": "jānāti. Tathā yaṁ aparimāṇāsu lokadhātūsu imassa sadevakassa lokassa “bherisaddo,",
  "atk-s0517a2:1451_8": "mudiṅgasaddo”tiādi saddārammaṇaṁ sotadvāre āpāthaṁ āgacchati, “mūlagandho tacagandho”tiādi",
  "atk-s0517a2:1451_9": "gandhārammaṇaṁ ghānadvāre āpāthaṁ āgacchati, “mūlaraso, khandharaso”tiādi rasārammaṇaṁ",
  "atk-s0517a2:1451_10": "jivhādvāre āpāthaṁ āgacchati, “kakkhaḷaṁ, muduka”ntiādi pathavīdhātutejodhātuvāyodhātubhedaṁ",
  "atk-s0517a2:1451_11": "phoṭṭhabbārammaṇaṁ kāyadvāre āpāthaṁ āgacchati, ayaṁ satto imasmiṁ khaṇe imaṁ nāma",
  "atk-s0517a2:1451_12": "phoṭṭhabbārammaṇaṁ phusitvā sumano vā dummano vā majjhatto vā jātoti taṁ sabbaṁ tathāgatassa",
  "atk-s0517a2:1451_13": "sabbaññutaññāṇaṁ jānāti. Tathā yaṁ aparimāṇāsu lokadhātūsu imassa sadevakassa lokassa",
  "atk-s0517a2:1451_14": "sukhadukkhādibhedaṁ dhammārammaṇaṁ manodvāre āpāthaṁ āgacchati, ayaṁ satto imasmiṁ",
  "atk-s0517a2:1451_15": "khaṇe imaṁ nāma dhammārammaṇaṁ vijānitvā sumano vā dummano vā majjhatto vā jātoti",
  "atk-s0517a2:1451_16": "taṁ sabbaṁ tathāgatassa sabbaññutaññāṇaṁ jānāti. Imassa pana mahājanassa pariyesitvā",
  "atk-s0517a2:1451_17": "appattampi atthi, pariyesitvā pattampi atthi. Apariyesitvā appattampi atthi, apariyesitvā",
  "atk-s0517a2:1451_18": "pattampi atthi. Sabbaṁ tathāgatassa sabbaññutaññāṇena appattaṁ nāma natthīti.",
  "atk-s0517a2:1452_0": "121. Puna aparena pariyāyena sabbaññutaññāṇabhāvasādhanatthaṁ na tassāti gāthamāha.",
  "atk-s0517a2:1452_1": "Tattha na tassa addiṭṭhamidhatthi kiñcīti tassa tathāgatassa idha imasmiṁ tedhātuke",
  "atk-s0517a2:1452_2": "loke, imasmiṁ paccuppannakāle vā paññācakkhunā addiṭṭhaṁ nāma kiñci appamattakampi",
  "atk-s0517a2:1452_3": "na atthi na saṁvijjati. Atthīti idaṁ vattamānakālikaṁ ākhyātapadaṁ. Iminā paccuppannakālikassa",
  "atk-s0517a2:1452_4": "sabbadhammassa ñātabhāvaṁ dasseti. Gāthābandhasukhatthaṁ panettha da-kāro saṁyutto.",
  "atk-s0517a2:1452_5": "Atho aviññātanti ettha athoiti vacanopādāne nipāto. Aviññātanti atītakālikaṁ aviññātaṁ",
  "atk-s0517a2:1452_6": "nāma kiñci dhammajātaṁ. Nāhosīti pāṭhaseso. Abyayabhūtassa atthisaddassa gahaṇe pāṭhasesaṁ",
  "atk-s0517a2:1452_7": "vināpi yujjatiyeva. Iminā atītakālikassa sabbadhammassa ñātabhāvaṁ dasseti. Ajānitabbanti",
  "atk-s0517a2:1452_8": "anāgatakālikaṁ ajānitabbaṁ nāma dhammajātaṁ na bhavissati, natthi vā. Iminā anāgatakālikassa",
  "atk-s0517a2:1452_9": "sabbadhammassa ñātabhāvaṁ dasseti. Jānanakiriyāvisesanamattameva vā ettha a-kāro.",
  "atk-s0517a2:1452_10": "Sabbaṁ abhiññāsi yadatthi neyyanti ettha yaṁ tekālikaṁ vā kālavimuttaṁ vā neyyaṁ",
  "atk-s0517a2:1452_11": "jānitabbaṁ kiñci dhammajātaṁ atthi, taṁ sabbaṁ tathāgato abhiññāsi adhikena sabbaññutaññāṇena",
  "atk-s0517a2:1452_12": "jāni paṭivijjhi. Ettha atthisaddena tekālikassa kālavimuttassa ca gahaṇā atthi-saddo",
  "atk-s0517a2:1452_13": "abyayabhūtoyeva daṭṭhabbo. Tathāgato tena samantacakkhūti kālavasena okāsavasena",
  "atk-s0517a2:1452_14": "ca nippadesattā samantā sabbato pavattaṁ ñāṇacakkhu assāti samantacakkhu. Tena yathāvuttena",
  "atk-s0517a2:1452_15": "kāraṇena tathāgato samantacakkhu, sabbaññūti vuttaṁ hoti. Imissā gāthāya puggalādhiṭṭhānāya",
  "atk-s0517a2:1452_16": "desanāya sabbaññutaññāṇaṁ sādhitaṁ.",
  "atk-s0517a2:1453_0": "Puna buddhañāṇānaṁ visayavasena sabbaññutaññāṇaṁ dassetukāmo samantacakkhūti kenaṭṭhena",
  "atk-s0517a2:1453_1": "samantacakkhūtiādimāha. Tattha gāthāya samantacakkhūti vuttapade yaṁ taṁ samantacakkhu,",
  "atk-s0517a2:1453_2": "taṁ kenaṭṭhena samantacakkhūti attho. Attho panassa yāvatādukkhassa dukkhaṭṭhotiādīhi",
  "atk-s0517a2:1453_3": "vuttoyeva hoti. Sabbaññutaññāṇañhi samantacakkhu. Yathāha – “samantacakkhu vuccati",
  "atk-s0517a2:1453_4": "sabbaññutaññāṇa”nti. Tasmiṁ sabbaññutaññāṇaṭṭhe vutte samantacakkhuṭṭho vuttoyeva",
  "atk-s0517a2:1453_5": "hotīti. Buddhasseva ñāṇānīti buddhañāṇāni. Dukkhe ñāṇādīnipi hi sabbākārena buddhasseva",
  "atk-s0517a2:1453_6": "bhagavato pavattanti, itaresaṁ pana ekadesamatteneva pavattanti. Sāvakasādhāraṇānīti",
  "atk-s0517a2:1453_7": "pana ekadesenāpi atthitaṁ sandhāya vuttaṁ. Sabbo ñātoti sabbo ñāṇena ñāto. Aññāto",
  "atk-s0517a2:1453_8": "dukkhaṭṭho natthīti vuttameva atthaṁ paṭisedhena vibhāveti. Sabbo diṭṭhoti na kevalaṁ",
  "atk-s0517a2:1453_9": "ñātamattoyeva, atha kho cakkhunā diṭṭho viya kato. Sabbo viditoti na kevalaṁ diṭṭhamattoyeva,",
  "atk-s0517a2:1453_10": "atha kho pākaṭo. Sabbo sacchikatoti na kevalaṁ viditoyeva, atha kho tattha ñāṇapaṭilābhavasena",
  "atk-s0517a2:1453_11": "paccakkhīkato. Sabbo phassitoti na kevalaṁ sacchikatoyeva, atha kho punappunaṁ yathāruci",
  "atk-s0517a2:1453_12": "samudācāravasena phuṭṭhoti. Atha vā ñāto sabhāvalakkhaṇavasena. Diṭṭho sāmaññalakkhaṇavasena.",
  "atk-s0517a2:1453_13": "Vidito rasavasena. Sacchikato paccupaṭṭhānavasena. Phassito padaṭṭhānavasena. Atha",
  "atk-s0517a2:1453_14": "vā ñāto ñāṇuppādavasena. Diṭṭho cakkhuppādavasena. Vidito paññuppādavasena. Sacchikato",
  "atk-s0517a2:1453_15": "vijjuppādavasena. Phassito ālokuppādavasena. “Yāvatā dukkhassa dukkhaṭṭho, sabbo",
  "atk-s0517a2:1453_16": "diṭṭho, adiṭṭho dukkhaṭṭho natthī”tiādinā nayena ca “yāvatā sadevakassa lokassa…pe…",
  "atk-s0517a2:1453_17": "anuvicaritaṁ manasā, sabbaṁ ñātaṁ, aññātaṁ natthī”tiādinā nayena ca vitthāro veditabbo.",
  "atk-s0517a2:1453_18": "Paṭhamaṁ vuttagāthā nigamanavasena puna vuttā. Taṁnigamaneyeva hi kate ñāṇanigamanampi katameva hotīti.",
  "atk-s0517a2:1454": "Sabbaññutaññāṇaniddesavaṇṇanā niṭṭhitā.",
  "atk-s0517a2:1455": "Saddhammappakāsiniyā paṭisambhidāmagga-aṭṭhakathāya",
  "atk-s0517a2:1456": "Ñāṇakathāvaṇṇanā niṭṭhitā."
}