{
  "atk-s0101a:6": "Namo tassa bhagavato arahato sammāsambuddhassa",
  "atk-s0101a:7": "Dīghanikāye",
  "atk-s0101a:9": "Sīlakkhandhavaggaṭṭhakathā",
  "atk-s0101a:11": "Ganthārambhakathā",
  "atk-s0101a:12": "Karuṇāsītalahadayaṃ, paññāpajjotavihatamohatamaṃ;",
  "atk-s0101a:13": "Sanarāmaralokagaruṃ, vande sugataṃ gativimuttaṃ.",
  "atk-s0101a:14": "Buddhopi buddhabhāvaṃ, bhāvetvā ceva sacchikatvā ca;",
  "atk-s0101a:15": "Yaṃ upagato gatamalaṃ, vande tamanuttaraṃ dhammaṃ.",
  "atk-s0101a:16": "Sugatassa orasānaṃ, puttānaṃ mārasenamathanānaṃ;",
  "atk-s0101a:17": "Aṭṭhannampi samūhaṃ, sirasā vande ariyasaṅghaṃ.",
  "atk-s0101a:18": "Iti me pasannamatino, ratanattayavandanāmayaṃ puññaṃ;",
  "atk-s0101a:19": "Yaṃ suvihatantarāyo, hutvā tassānubhāvena.",
  "atk-s0101a:20": "Dīghassa dīghasuttaṅkitassa, nipuṇassa āgamavarassa;",
  "atk-s0101a:21": "Buddhānubuddhasaṃvaṇṇitassa, saddhāvahaguṇassa.",
  "atk-s0101a:22": "Atthappakāsanatthaṃ, aṭṭhakathā ādito vasisatehi;",
  "atk-s0101a:23": "Pañcahi yā saṅgītā, anusaṅgītā ca pacchāpi.",
  "atk-s0101a:24": "Sīhaḷadīpaṃ pana ābhatātha, vasinā mahāmahindena;",
  "atk-s0101a:25": "Ṭhapitā sīhaḷabhāsāya, dīpavāsīnamatthāya.",
  "atk-s0101a:26": "Apanetvāna tatohaṃ, sīhaḷabhāsaṃ manoramaṃ bhāsaṃ;",
  "atk-s0101a:27": "Tantinayānucchavikaṃ, āropento vigatadosaṃ.",
  "atk-s0101a:28": "Samayaṃ avilomento, therānaṃ theravaṃsapadīpānaṃ;",
  "atk-s0101a:29": "Sunipuṇavinicchayānaṃ, mahāvihāre nivāsīnaṃ.",
  "atk-s0101a:30": "Hitvā punappunāgatamatthaṃ, atthaṃ pakāsayissāmi;",
  "atk-s0101a:31": "Sujanassa ca tuṭṭhatthaṃ, ciraṭṭhitatthañca dhammassa.",
  "atk-s0101a:32": "Sīlakathā dhutadhammā, kammaṭṭhānāni ceva sabbāni;",
  "atk-s0101a:33": "Cariyāvidhānasahito, jhānasamāpattivitthāro.",
  "atk-s0101a:34": "Sabbā ca abhiññāyo, paññāsaṅkalananicchayo ceva;",
  "atk-s0101a:35": "Khandhadhātāyatanindriyāni, ariyāni ceva cattāri.",
  "atk-s0101a:36": "Saccāni paccayākāradesanā, suparisuddhanipuṇanayā;",
  "atk-s0101a:37": "Avimuttatantimaggā, vipassanā bhāvanā ceva.",
  "atk-s0101a:38": "Iti pana sabbaṃ yasmā, visuddhimagge mayā suparisuddhaṃ;",
  "atk-s0101a:39": "Vuttaṃ tasmā bhiyyo, na taṃ idha vicārayissāmi.",
  "atk-s0101a:40": "“Majjhe visuddhimaggo, esa catunnampi āgamānañhi;",
  "atk-s0101a:41": "Ṭhatvā pakāsayissati, tattha yathā bhāsitaṃ atthaṃ”.",
  "atk-s0101a:42": "Icceva kato tasmā, tampi gahetvāna saddhimetāya;",
  "atk-s0101a:43": "Aṭṭhakathāya vijānatha, dīghāgamanissitaṃ atthanti.",
  "atk-s0101a:44": "Nidānakathā",
  "atk-s0101a:45_0": "Tattha dīghāgamo nāma sīlakkhandhavaggo, mahāvaggo, pāthikavaggoti vaggato tivaggo",
  "atk-s0101a:45_1": "hoti; suttato catuttiṃsasuttasaṅgaho. Tassa vaggesu sīlakkhandhavaggo ādi, suttesu",
  "atk-s0101a:45_2": "brahmajālaṃ. Brahmajālassāpi “evaṃ me suta”ntiādikaṃ āyasmatā ānandena paṭhamamahāsaṅgītikāle vuttaṃ nidānamādi.",
  "atk-s0101a:46": "Paṭhamamahāsaṅgītikathā",
  "atk-s0101a:47_0": "Paṭhamamahāsaṅgīti nāma cesā kiñcāpi vinayapiṭake tantimārūḷhā, nidānakosallatthaṃ",
  "atk-s0101a:47_1": "pana idhāpi evaṃ veditabbā. Dhammacakkappavattanañhi ādiṃ katvā yāva subhaddaparibbājakavinayanā",
  "atk-s0101a:47_2": "katabuddhakicce, kusinārāyaṃ upavattane mallānaṃ sālavane yamakasālānamantare visākhapuṇṇamadivase",
  "atk-s0101a:47_3": "paccūsasamaye anupādisesāya nibbānadhātuyā parinibbute bhagavati lokanāthe, bhagavato",
  "atk-s0101a:47_4": "dhātubhājanadivase sannipatitānaṃ sattannaṃ bhikkhusatasahassānaṃ saṅghatthero āyasmā",
  "atk-s0101a:47_5": "mahākassapo sattāhaparinibbute bhagavati subhaddena vuḍḍhapabbajitena – “alaṃ, āvuso,",
  "atk-s0101a:47_6": "mā socittha, mā paridevittha, sumuttā mayaṃ tena mahāsamaṇena, upaddutā ca homa –",
  "atk-s0101a:47_7": "‘idaṃ vo kappati, idaṃ vo na kappatī’ti, idāni pana mayaṃ yaṃ icchissāma, taṃ karissāma,",
  "atk-s0101a:47_8": "yaṃ na icchissāma na taṃ karissāmā”ti vuttavacanamanussaranto, īdisassa ca saṅghasannipātassa",
  "atk-s0101a:47_9": "puna dullabhabhāvaṃ maññamāno, “ṭhānaṃ kho panetaṃ vijjati, yaṃ pāpabhikkhū ‘atītasatthukaṃ",
  "atk-s0101a:47_10": "pāvacana’nti maññamānā pakkhaṃ labhitvā nacirasseva saddhammaṃ antaradhāpeyyuṃ, yāva",
  "atk-s0101a:47_11": "ca dhammavinayo tiṭṭhati, tāva anatītasatthukameva pāvacanaṃ hoti. Vuttañhetaṃ bhagavatā –",
  "atk-s0101a:48": "‘Yo vo, ānanda, mayā dhammo ca vinayo ca desito paññatto, so vo mamaccayena satthā’ti.",
  "atk-s0101a:49": "‘Yaṃnūnāhaṃ dhammañca vinayañca saṅgāyeyyaṃ, yathayidaṃ sāsanaṃ addhaniyaṃ assa ciraṭṭhitikaṃ’.",
  "atk-s0101a:50": "Yañcāhaṃ bhagavatā –",
  "atk-s0101a:51": "‘Dhāressasi pana me tvaṃ, kassapa, sāṇāni paṃsukūlāni nibbasanānī’ti vatvā cīvare sādhāraṇaparibhogena.",
  "atk-s0101a:52_0": "‘Ahaṃ, bhikkhave, yāvadeva ākaṅkhāmi vivicceva kāmehi vivicca akusalehi dhammehi",
  "atk-s0101a:52_1": "savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi; kassapopi,",
  "atk-s0101a:52_2": "bhikkhave, yāvadeva, ākaṅkhati vivicceva kāmehi vivicca akusalehi dhammehi savitakkaṃ",
  "atk-s0101a:52_3": "savicāraṃ vivekajaṃ pītisukhaṃ paṭhamaṃ jhānaṃ upasampajja viharatī’ti.",
  "atk-s0101a:53_0": "Evamādinā nayena navānupubbavihārachaḷabhiññāppabhede uttarimanussadhamme attanā",
  "atk-s0101a:53_1": "samasamaṭṭhapanena ca anuggahito, tathā ākāse pāṇiṃ cāletvā alaggacittatāya ceva",
  "atk-s0101a:53_2": "candopamapaṭipadāya ca pasaṃsito, tassa kimaññaṃ āṇaṇyaṃ bhavissati. Nanu maṃ bhagavā",
  "atk-s0101a:53_3": "rājā viya sakakavacaissariyānuppadānena attano kulavaṃsappatiṭṭhāpakaṃ puttaṃ ‘saddhammavaṃsappatiṭṭhāpako",
  "atk-s0101a:53_4": "me ayaṃ bhavissatī’ti, mantvā iminā asādhāraṇena anuggahena anuggahesi, imāya ca",
  "atk-s0101a:53_5": "uḷārāya pasaṃsāya pasaṃsīti cintayanto dhammavinayasaṅgāyanatthaṃ bhikkhūnaṃ ussāhaṃ janesi. Yathāha –",
  "atk-s0101a:54_0": "“Atha kho āyasmā mahākassapo bhikkhū āmantesi – ‘ekamidāhaṃ, āvuso, samayaṃ pāvāya",
  "atk-s0101a:54_1": "kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehī”ti",
  "atk-s0101a:54_2": "sabbaṃ subhaddakaṇḍaṃ vitthārato veditabbaṃ. Atthaṃ panassa mahāparinibbānāvasāne",
  "atk-s0101a:54_3": "āgataṭṭhāneyeva kathayissāma.",
  "atk-s0101a:55": "Tato paraṃ āha –",
  "atk-s0101a:56_0": "“Handa mayaṃ, āvuso, dhammañca vinayañca saṅgāyāma, pure adhammo dippati, dhammo",
  "atk-s0101a:56_1": "paṭibāhiyyati; pure avinayo dippati, vinayo paṭibāhiyyati; pure adhammavādino balavanto",
  "atk-s0101a:56_2": "honti, dhammavādino dubbalā honti, pure avinayavādino balavanto honti, vinayavādino dubbalā hontī”ti.",
  "atk-s0101a:57_0": "Bhikkhū āhaṃsu – “tena hi, bhante, thero bhikkhū uccinatū”ti. Thero pana sakalanavaṅgasatthusāsanapariyattidhare",
  "atk-s0101a:57_1": "puthujjanasotāpannasakadāgāmianāgāmi sukkhavipassaka khīṇāsavabhikkhū anekasate,",
  "atk-s0101a:57_2": "anekasahasse ca vajjetvā tipiṭakasabbapariyattippabhedadhare paṭisambhidāppatte mahānubhāve",
  "atk-s0101a:57_3": "yebhuyyena bhagavato etadaggaṃ āropite tevijjādibhede khīṇāsavabhikkhūyeva ekūnapañcasate",
  "atk-s0101a:57_4": "pariggahesi. Ye sandhāya idaṃ vuttaṃ – “atha kho āyasmā mahākassapo ekenūnāni pañca",
  "atk-s0101a:57_5": "arahantasatāni uccinī”ti.",
  "atk-s0101a:58_0": "Kissa pana thero ekenūnamakāsīti? Āyasmato ānandattherassa okāsakaraṇatthaṃ. Tenahāyasmatā",
  "atk-s0101a:58_1": "sahāpi, vināpi, na sakkā dhammasaṅgītiṃ kātuṃ. So hāyasmā sekkho sakaraṇīyo, tasmā",
  "atk-s0101a:58_2": "sahāpi na sakkā. Yasmā panassa kiñci dasabaladesitaṃ suttageyyādikaṃ appaccakkhaṃ",
  "atk-s0101a:58_3": "nāma natthi. Yathāha –",
  "atk-s0101a:59": "“Dvāsīti buddhato gaṇhiṃ, dve sahassāni bhikkhuto;",
  "atk-s0101a:60": "Caturāsīti sahassāni, ye me dhammā pavattino”ti. ;",
  "atk-s0101a:61": "Tasmā vināpi na sakkā.",
  "atk-s0101a:62_0": "Yadi evaṃ sekkhopi samāno dhammasaṅgītiyā bahukārattā therena uccinitabbo assa, atha",
  "atk-s0101a:62_1": "kasmā na uccinitoti? Parūpavādavivajjanato. Thero hi āyasmante ānande ativiya vissattho",
  "atk-s0101a:62_2": "ahosi, tathā hi naṃ sirasmiṃ palitesu jātesupi ‘na vāyaṃ kumārako mattamaññāsī’ti,",
  "atk-s0101a:62_3": "kumārakavādena ovadati. Sakyakulappasuto cāyasmā tathāgatassa bhātā cūḷapituputto.",
  "atk-s0101a:62_4": "Tattha keci bhikkhū chandāgamanaṃ viya maññamānā – “bahū asekkhapaṭisambhidāppatte",
  "atk-s0101a:62_5": "bhikkhū ṭhapetvā ānandaṃ sekkhapaṭisambhidāppattaṃ thero uccinī”ti upavadeyyuṃ. Taṃ",
  "atk-s0101a:62_6": "parūpavādaṃ parivajjento, ‘ānandaṃ vinā dhammasaṅgītiṃ na sakkā kātuṃ, bhikkhūnaṃyeva",
  "atk-s0101a:62_7": "naṃ anumatiyā gahessāmī’ti na uccini.",
  "atk-s0101a:63": "Atha sayameva bhikkhū ānandassatthāya theraṃ yāciṃsu. Yathāha –",
  "atk-s0101a:64_0": "“Bhikkhū āyasmantaṃ mahākassapaṃ etadavocuṃ – ‘ayaṃ, bhante, āyasmā ānando kiñcāpi",
  "atk-s0101a:64_1": "sekkho abhabbo chandā dosā mohā bhayā agatiṃ gantuṃ, bahu cānena bhagavato santike",
  "atk-s0101a:64_2": "dhammo ca vinayo ca pariyatto, tena hi, bhante, thero āyasmantampi ānandaṃ uccinatū’ti.",
  "atk-s0101a:64_3": "Atha kho āyasmā mahākassapo āyasmantampi ānandaṃ uccinī”ti.",
  "atk-s0101a:65": "Evaṃ bhikkhūnaṃ anumatiyā uccinitena tenāyasmatā saddhiṃ pañcatherasatāni ahesuṃ.",
  "atk-s0101a:66_0": "Atha kho therānaṃ bhikkhūnaṃ etadahosi – “kattha nu kho mayaṃ dhammañca vinayañca",
  "atk-s0101a:66_1": "saṅgāyeyyāmā”ti? Atha kho therānaṃ bhikkhūnaṃ etadahosi – “rājagahaṃ kho mahāgocaraṃ",
  "atk-s0101a:66_2": "pahūtasenāsanaṃ, yaṃnūna mayaṃ rājagahe vassaṃ vasantā dhammañca vinayañca saṅgāyeyyāma,",
  "atk-s0101a:66_3": "na aññe bhikkhū rājagahe vassaṃ upagaccheyyu”nti.",
  "atk-s0101a:67": "Kasmā pana nesaṃ etadahosi? “Idaṃ pana amhākaṃ thāvarakammaṃ, koci visabhāgapuggalo saṅghamajjhaṃ pavisitvā ukkoṭeyyā”ti. Athāyasmā mahākassapo ñattidutiyena kammena sāvesi –",
  "atk-s0101a:68_0": "“Suṇātu me, āvuso saṅgho, yadi saṅghassa pattakallaṃ saṅgho imāni pañca bhikkhusatāni",
  "atk-s0101a:68_1": "sammanneyya rājagahe vassaṃ vasantāni dhammañca vinayañca saṅgāyituṃ, na aññehi bhikkhūhi",
  "atk-s0101a:68_2": "rājagahe vassaṃ vasitabba”nti. Esā ñatti.",
  "atk-s0101a:69_0": "“Suṇātu me, āvuso saṅgho, saṅgho imāni pañcabhikkhusatāni sammanna”ti ‘rājagahe vassaṃ",
  "atk-s0101a:69_1": "vasantāni dhammañca vinayañca saṅgāyituṃ, na aññehi bhikkhūhi rājagahe vassaṃ vasitabbanti.",
  "atk-s0101a:69_2": "Yassāyasmato khamati imesaṃ pañcannaṃ bhikkhusatānaṃ sammuti’ rājagahe vassaṃ vasantānaṃ",
  "atk-s0101a:69_3": "dhammañca vinayañca saṅgāyituṃ, na aññehi bhikkhūhi rājagahe vassaṃ vasitabbanti,",
  "atk-s0101a:69_4": "so tuṇhassa; yassa nakkhamati, so bhāseyya.",
  "atk-s0101a:70_0": "“Sammatāni saṅghena imāni pañcabhikkhusatāni rājagahe vassaṃ vasantāni dhammañca",
  "atk-s0101a:70_1": "vinayañca saṅgāyituṃ, na aññehi bhikkhūhi rājagahe vassaṃ vasitabbanti, khamati saṅghassa,",
  "atk-s0101a:70_2": "tasmā tuṇhī, evametaṃ dhārayāmī”ti.",
  "atk-s0101a:71_0": "Ayaṃ pana kammavācā tathāgatassa parinibbānato ekavīsatime divase katā. Bhagavā hi",
  "atk-s0101a:71_1": "visākhapuṇṇamāyaṃ paccūsasamaye parinibbuto, athassa sattāhaṃ suvaṇṇavaṇṇaṃ sarīraṃ",
  "atk-s0101a:71_2": "gandhamālādīhi pūjayiṃsu. Evaṃ sattāhaṃ sādhukīḷanadivasā nāma ahesuṃ. Tato sattāhaṃ",
  "atk-s0101a:71_3": "citakāya agginā jhāyi, sattāhaṃ sattipañjaraṃ katvā sandhāgārasālāyaṃ dhātupūjaṃ",
  "atk-s0101a:71_4": "kariṃsūti, ekavīsati divasā gatā. Jeṭṭhamūlasukkapakkhapañcamiyaṃyeva dhātuyo bhājayiṃsu.",
  "atk-s0101a:71_5": "Etasmiṃ dhātubhājanadivase sannipatitassa mahābhikkhusaṅghassa subhaddena vuḍḍhapabbajitena",
  "atk-s0101a:71_6": "kataṃ anācāraṃ ārocetvā vuttanayeneva ca bhikkhū uccinitvā ayaṃ kammavācā katā.",
  "atk-s0101a:72_0": "Imañca pana kammavācaṃ katvā thero bhikkhū āmantesi – “āvuso, idāni tumhākaṃ cattālīsa",
  "atk-s0101a:72_1": "divasā okāso kato, tato paraṃ ‘ayaṃ nāma no palibodho atthī’ti, vattuṃ na labbhā,",
  "atk-s0101a:72_2": "tasmā etthantare yassa rogapalibodho vā ācariyupajjhāyapalibodho vā mātāpitupalibodho",
  "atk-s0101a:72_3": "vā atthi, pattaṃ vā pana pacitabbaṃ, cīvaraṃ vā kātabbaṃ, so taṃ palibodhaṃ chinditvā",
  "atk-s0101a:72_4": "taṃ karaṇīyaṃ karotū”ti.",
  "atk-s0101a:73_0": "Evañca pana vatvā thero attano pañcasatāya parisāya parivuto rājagahaṃ gato. Aññepi",
  "atk-s0101a:73_1": "mahātherā attano attano parivāre gahetvā sokasallasamappitaṃ mahājanaṃ assāsetukāmā",
  "atk-s0101a:73_2": "taṃ taṃ disaṃ pakkantā. Puṇṇatthero pana sattasatabhikkhuparivāro ‘tathāgatassa parinibbānaṭṭhānaṃ",
  "atk-s0101a:73_3": "āgatāgataṃ mahājanaṃ assāsessāmī’ti kusinārāyaṃyeva aṭṭhāsi.",
  "atk-s0101a:74_0": "Āyasmā ānando yathā pubbe aparinibbutassa, evaṃ parinibbutassāpi bhagavato sayameva",
  "atk-s0101a:74_1": "pattacīvaramādāya pañcahi bhikkhusatehi saddhiṃ yena sāvatthi tena cārikaṃ pakkāmi.",
  "atk-s0101a:74_2": "Gacchato gacchato panassa parivārā bhikkhū gaṇanapathaṃ vītivattā. Tenāyasmatā gatagataṭṭhāne",
  "atk-s0101a:74_3": "mahāparidevo ahosi. Anupubbena pana sāvatthimanuppatte there sāvatthivāsino manussā",
  "atk-s0101a:74_4": "“thero kira āgato”ti sutvā gandhamālādihatthā paccuggantvā – “bhante, ānanda, pubbe",
  "atk-s0101a:74_5": "bhagavatā saddhiṃ āgacchatha, ajja kuhiṃ bhagavantaṃ ṭhapetvā āgatatthā”tiādīni vadamānā",
  "atk-s0101a:74_6": "parodiṃsu. Buddhassa bhagavato parinibbānadivase viya mahāparidevo ahosi.",
  "atk-s0101a:75_0": "Tatra sudaṃ āyasmā ānando aniccatādipaṭisaṃyuttāya dhammiyākathāya taṃ mahājanaṃ",
  "atk-s0101a:75_1": "saññāpetvā jetavanaṃ pavisitvā dasabalena vasitagandhakuṭiṃ vanditvā dvāraṃ vivaritvā",
  "atk-s0101a:75_2": "mañcapīṭhaṃ nīharitvā papphoṭetvā gandhakuṭiṃ sammajjitvā milātamālākacavaraṃ chaḍḍetvā",
  "atk-s0101a:75_3": "mañcapīṭhaṃ atiharitvā puna yathāṭhāne ṭhapetvā bhagavato ṭhitakāle karaṇīyaṃ vattaṃ",
  "atk-s0101a:75_4": "sabbamakāsi. Kurumāno ca nhānakoṭṭhakasammajjanaudakupaṭṭhāpanādikālesu gandhakuṭiṃ",
  "atk-s0101a:75_5": "vanditvā – “nanu bhagavā, ayaṃ tumhākaṃ nhānakālo, ayaṃ dhammadesanākālo, ayaṃ bhikkhūnaṃ",
  "atk-s0101a:75_6": "ovādadānakālo, ayaṃ sīhaseyyakappanakālo, ayaṃ mukhadhovanakālo”tiādinā nayena paridevamānova",
  "atk-s0101a:75_7": "akāsi, yathā taṃ bhagavato guṇagaṇāmatarasaññutāya patiṭṭhitapemo ceva akhīṇāsavo",
  "atk-s0101a:75_8": "ca anekesu ca jātisatasahassesu aññamaññassūpakārasañjanitacittamaddavo. Tamenaṃ",
  "atk-s0101a:75_9": "aññatarā devatā – “bhante, ānanda, tumhe evaṃ paridevamānā kathaṃ aññe assāsessathā”ti",
  "atk-s0101a:75_10": "saṃvejesi. So tassā vacanena saṃviggahadayo santhambhitvā tathāgatassa parinibbānato",
  "atk-s0101a:75_11": "pabhuti ṭhānanisajjabahulattā ussannadhātukaṃ kāyaṃ samassāsetuṃ dutiyadivase khīravirecanaṃ",
  "atk-s0101a:75_12": "pivitvā vihāreyeva nisīdi. Yaṃ sandhāya subhena māṇavena pahitaṃ māṇavakaṃ etadavoca –",
  "atk-s0101a:76": "“Akālo, kho māṇavaka, atthi me ajja bhesajjamattā pītā, appeva nāma svepi upasaṅkameyyāmā”ti.",
  "atk-s0101a:77": "Dutiyadivase cetakattherena pacchāsamaṇena gantvā subhena māṇavena puṭṭho imasmiṃ dīghanikāye subhasuttaṃ nāma dasamaṃ suttaṃ abhāsi.",
  "atk-s0101a:78_0": "Atha ānandatthero jetavanamahāvihāre khaṇḍaphullappaṭisaṅkharaṇaṃ kārāpetvā upakaṭṭhāya",
  "atk-s0101a:78_1": "vassūpanāyikāya bhikkhusaṅghaṃ ohāya rājagahaṃ gato tathā aññepi dhammasaṅgāhakā",
  "atk-s0101a:78_2": "bhikkhūti. Evañhi gate, te sandhāya ca idaṃ vuttaṃ – “atha kho therā bhikkhū rājagahaṃ",
  "atk-s0101a:78_3": "agamaṃsu, dhammañca vinayañca saṅgāyitu”nti. Te āsaḷhīpuṇṇamāyaṃ uposathaṃ katvā",
  "atk-s0101a:78_4": "pāṭipadadivase sannipatitvā vassaṃ upagacchiṃsu.",
  "atk-s0101a:79_0": "Tena kho pana samayena rājagahaṃ parivāretvā aṭṭhārasa mahāvihārā honti, te sabbepi",
  "atk-s0101a:79_1": "chaḍḍitapatitauklāpā ahesuṃ. Bhagavato hi parinibbāne sabbepi bhikkhū attano attano",
  "atk-s0101a:79_2": "pattacīvaramādāya vihāre ca pariveṇe ca chaḍḍetvā agamaṃsu. Tattha katikavattaṃ kurumānā",
  "atk-s0101a:79_3": "therā bhagavato vacanapūjanatthaṃ titthiyavādaparimocanatthañca – ‘paṭhamaṃ māsaṃ",
  "atk-s0101a:79_4": "khaṇḍaphullappaṭisaṅkharaṇaṃ karomā’ti cintesuṃ. Titthiyā hi evaṃ vadeyyuṃ – “samaṇassa",
  "atk-s0101a:79_5": "gotamassa sāvakā satthari ṭhiteyeva vihāre paṭijaggiṃsu, parinibbute chaḍḍesuṃ, kulānaṃ",
  "atk-s0101a:79_6": "mahādhanapariccāgo vinassatī”ti. Tesañca vādaparimocanatthaṃ cintesunti vuttaṃ hoti.",
  "atk-s0101a:79_7": "Evaṃ cintayitvā ca pana katikavattaṃ kariṃsu. Yaṃ sandhāya vuttaṃ –",
  "atk-s0101a:80_0": "“Atha kho therānaṃ bhikkhūnaṃ etadahosi – bhagavatā, kho āvuso, khaṇḍaphullappaṭisaṅkharaṇaṃ",
  "atk-s0101a:80_1": "vaṇṇitaṃ, handa mayaṃ, āvuso, paṭhamaṃ māsaṃ khaṇḍaphullappaṭisaṅkharaṇaṃ karoma,",
  "atk-s0101a:80_2": "majjhimaṃ māsaṃ sannipatitvā dhammañca vinayañca saṅgāyissāmā”ti.",
  "atk-s0101a:81_0": "Te dutiyadivase gantvā rājadvāre aṭṭhaṃsu. Rājā āgantvā vanditvā – “kiṃ bhante, āgatatthā”ti",
  "atk-s0101a:81_1": "attanā kattabbakiccaṃ pucchi. Therā aṭṭhārasa mahāvihārapaṭisaṅkharaṇatthāya hatthakammaṃ",
  "atk-s0101a:81_2": "paṭivedesuṃ. Rājā hatthakammakārake manusse adāsi. Therā paṭhamaṃ māsaṃ sabbavihāre",
  "atk-s0101a:81_3": "paṭisaṅkharāpetvā rañño ārocesuṃ – “niṭṭhitaṃ, mahārāja, vihārapaṭisaṅkharaṇaṃ, idāni",
  "atk-s0101a:81_4": "dhammavinayasaṅgahaṃ karomā”ti. “Sādhu bhante visaṭṭhā karotha, mayhaṃ āṇācakkaṃ,",
  "atk-s0101a:81_5": "tumhākañca dhammacakkaṃ hotu, āṇāpetha, bhante, kiṃ karomī”ti. “Saṅgahaṃ karontānaṃ",
  "atk-s0101a:81_6": "bhikkhūnaṃ sannisajjaṭṭhānaṃ mahārājā”ti. “Kattha karomi, bhante”ti? “Vebhārapabbatapasse",
  "atk-s0101a:81_7": "sattapaṇṇi guhādvāre kātuṃ yuttaṃ mahārājā”ti. “Sādhu, bhante”ti kho rājā ajātasattu",
  "atk-s0101a:81_8": "vissakammunā nimmitasadisaṃ suvibhattabhittithambhasopānaṃ, nānāvidhamālākammalatākammavicittaṃ,",
  "atk-s0101a:81_9": "abhibhavantamiva rājabhavanavibhūtiṃ, avahasantamiva devavimānasiriṃ, siriyā niketanamiva",
  "atk-s0101a:81_10": "ekanipātatitthamiva ca devamanussanayanavihaṃgānaṃ, lokarāmaṇeyyakamiva sampiṇḍitaṃ",
  "atk-s0101a:81_11": "daṭṭhabbasāramaṇḍaṃ maṇḍapaṃ kārāpetvā vividhakusumadāmolambakaviniggalantacāruvitānaṃ",
  "atk-s0101a:81_12": "nānāratanavicittamaṇikoṭṭimatalamiva ca, naṃ nānāpupphūpahāravicittasupariniṭṭhitabhūmikammaṃ",
  "atk-s0101a:81_13": "brahmavimānasadisaṃ alaṅkaritvā, tasmiṃ mahāmaṇḍape pañcasatānaṃ bhikkhūnaṃ anagghāni",
  "atk-s0101a:81_14": "pañca kappiyapaccattharaṇasatāni paññapetvā, dakkhiṇabhāgaṃ nissāya uttarābhimukhaṃ",
  "atk-s0101a:81_15": "therāsanaṃ, maṇḍapamajjhe puratthābhimukhaṃ buddhassa bhagavato āsanārahaṃ dhammāsanaṃ",
  "atk-s0101a:81_16": "paññapetvā, dantakhacitaṃ bījaniñcettha ṭhapetvā, bhikkhusaṅghassa ārocāpesi – “niṭṭhitaṃ,",
  "atk-s0101a:81_17": "bhante, mama kicca”nti.",
  "atk-s0101a:82_0": "Tasmiñca pana divase ekacce bhikkhū āyasmantaṃ ānandaṃ sandhāya evamāhaṃsu – “imasmiṃ",
  "atk-s0101a:82_1": "bhikkhusaṅghe eko bhikkhu vissagandhaṃ vāyanto vicaratī”ti. Thero taṃ sutvā imasmiṃ",
  "atk-s0101a:82_2": "bhikkhusaṅghe añño vissagandhaṃ vāyanto vicaraṇakabhikkhu nāma natthi. Addhā ete",
  "atk-s0101a:82_3": "maṃ sandhāya vadantīti saṃvegaṃ āpajji. Ekacce naṃ āhaṃsuyeva – “sve āvuso, ānanda,",
  "atk-s0101a:82_4": "sannipāto, tvañca sekkho sakaraṇīyo, tena te na yuttaṃ sannipātaṃ gantuṃ, appamatto hohī”ti.",
  "atk-s0101a:83_0": "Atha kho āyasmā ānando – ‘sve sannipāto, na kho metaṃ patirūpaṃ yvāhaṃ sekkho samāno",
  "atk-s0101a:83_1": "sannipātaṃ gaccheyya’nti, bahudeva rattiṃ kāyagatāya satiyā vītināmetvā rattiyā paccūsasamaye",
  "atk-s0101a:83_2": "caṅkamā orohitvā vihāraṃ pavisitvā “nipajjissāmī”ti kāyaṃ āvajjesi, dve pādā bhūmito",
  "atk-s0101a:83_3": "muttā, apattañca sīsaṃ bimbohanaṃ, etasmiṃ antare anupādāya āsavehi cittaṃ vimucci.",
  "atk-s0101a:83_4": "Ayañhi āyasmā caṅkamena bahi vītināmetvā visesaṃ nibbattetuṃ asakkonto cintesi –",
  "atk-s0101a:83_5": "“nanu maṃ bhagavā etadavoca – ‘katapuññosi tvaṃ, ānanda, padhānamanuyuñja, khippaṃ",
  "atk-s0101a:83_6": "hohisi anāsavo’ti. Buddhānañca kathādoso nāma natthi, mama pana accāraddhaṃ vīriyaṃ,",
  "atk-s0101a:83_7": "tena me cittaṃ uddhaccāya saṃvattati. Handāhaṃ vīriyasamataṃ yojemī”ti, caṅkamā orohitvā",
  "atk-s0101a:83_8": "pādadhovanaṭṭhāne ṭhatvā pāde dhovitvā vihāraṃ pavisitvā mañcake nisīditvā, “thokaṃ",
  "atk-s0101a:83_9": "vissamissāmī”ti kāyaṃ mañcake apanāmesi. Dve pādā bhūmito muttā, sīsaṃ bimbohanamappattaṃ,",
  "atk-s0101a:83_10": "etasmiṃ antare anupādāya āsavehi cittaṃ vimuttaṃ, catuiriyāpathavirahitaṃ therassa",
  "atk-s0101a:83_11": "arahattaṃ. Tena “imasmiṃ sāsane anipanno anisinno aṭṭhito acaṅkamanto ko bhikkhu",
  "atk-s0101a:83_12": "arahattaṃ patto”ti vutte “ānandatthero”ti vattuṃ vaṭṭati.",
  "atk-s0101a:84_0": "Atha therā bhikkhū dutiyadivase pañcamiyaṃ kāḷapakkhassa katabhattakiccā pattacīvaraṃ",
  "atk-s0101a:84_1": "paṭisāmetvā dhammasabhāyaṃ sannipatiṃsu. Atha kho āyasmā ānando arahā samāno sannipātaṃ",
  "atk-s0101a:84_2": "agamāsi. Kathaṃ agamāsi? “Idānimhi sannipātamajjhaṃ pavisanāraho”ti haṭṭhatuṭṭhacitto",
  "atk-s0101a:84_3": "ekaṃsaṃ cīvaraṃ katvā bandhanā muttatālapakkaṃ viya, paṇḍukambale nikkhittajātimaṇi",
  "atk-s0101a:84_4": "viya, vigatavalāhake nabhe samuggatapuṇṇacando viya, bālātapasamphassavikasitareṇupiñjaragabbhaṃ",
  "atk-s0101a:84_5": "padumaṃ viya ca, parisuddhena pariyodātena sappabhena sassirīkena ca mukhavarena",
  "atk-s0101a:84_6": "attano arahattappattiṃ ārocayamāno viya agamāsi. Atha naṃ disvā āyasmato mahākassapassa",
  "atk-s0101a:84_7": "etadahosi – “sobhati vata bho arahattappatto ānando, sace satthā dhareyya, addhā",
  "atk-s0101a:84_8": "ajjānandassa sādhukāraṃ dadeyya, handa, dānissāhaṃ satthārā dātabbaṃ sādhukāraṃ dadāmī”ti,",
  "atk-s0101a:84_9": "tikkhattuṃ sādhukāramadāsi.",
  "atk-s0101a:85_0": "Majjhimabhāṇakā pana vadanti – “ānandatthero attano arahattappattiṃ ñāpetukāmo bhikkhūhi",
  "atk-s0101a:85_1": "saddhiṃ nāgato, bhikkhū yathāvuḍḍhaṃ attano attano pattāsane nisīdantā ānandattherassa",
  "atk-s0101a:85_2": "āsanaṃ ṭhapetvā nisinnā. Tattha keci evamāhaṃsu – ‘etaṃ āsanaṃ kassā’ti? ‘Ānandassā’ti.",
  "atk-s0101a:85_3": "‘Ānando pana kuhiṃ gato’ti? Tasmiṃ samaye thero cintesi – ‘idāni mayhaṃ gamanakālo’ti.",
  "atk-s0101a:85_4": "Tato attano ānubhāvaṃ dassento pathaviyaṃ nimujjitvā attano āsaneyeva attānaṃ dassesī”ti,",
  "atk-s0101a:85_5": "ākāsena gantvā nisīdītipi eke. Yathā vā tathā vā hotu. Sabbathāpi taṃ disvā āyasmato",
  "atk-s0101a:85_6": "mahākassapassa sādhukāradānaṃ yuttameva.",
  "atk-s0101a:86_0": "Evaṃ āgate pana tasmiṃ āyasmante mahākassapatthero bhikkhū āmantesi – “āvuso, kiṃ",
  "atk-s0101a:86_1": "paṭhamaṃ saṅgāyāma, dhammaṃ vā vinayaṃ vā”ti? Bhikkhū āhaṃsu – “bhante, mahākassapa,",
  "atk-s0101a:86_2": "vinayo nāma buddhasāsanassa āyu. Vinaye ṭhite sāsanaṃ ṭhitaṃ nāma hoti. Tasmā paṭhamaṃ",
  "atk-s0101a:86_3": "vinayaṃ saṅgāyāmā”ti. “Kaṃ dhuraṃ katvā”ti? “Āyasmantaṃ upāli”nti. “Kiṃ ānando nappahotī”ti?",
  "atk-s0101a:86_4": "“No nappahoti”. Api ca kho pana sammāsambuddho dharamānoyeva vinayapariyattiṃ nissāya",
  "atk-s0101a:86_5": "āyasmantaṃ upāliṃ etadagge ṭhapesi – “etadaggaṃ, bhikkhave, mama sāvakānaṃ bhikkhūnaṃ",
  "atk-s0101a:86_6": "vinayadharānaṃ yadidaṃ upālī”ti. ‘Tasmā upālittheraṃ pucchitvā vinayaṃ saṅgāyāmā’ti.",
  "atk-s0101a:87": "Tato thero vinayaṃ pucchanatthāya attanāva attānaṃ sammanni. Upālittheropi vissajjanatthāya sammanni. Tatrāyaṃ pāḷi – atha kho āyasmā mahākassapo saṅghaṃ ñāpesi –",
  "atk-s0101a:88": "“Suṇātu me, āvuso, saṅgho, yadi saṅghassa pattakallaṃ,",
  "atk-s0101a:89": "Ahaṃ upāliṃ vinayaṃ puccheyya”nti.",
  "atk-s0101a:90": "Āyasmāpi upāli saṅghaṃ ñāpesi –",
  "atk-s0101a:91": "“Suṇātu me, bhante, saṅgho, yadi saṅghassa pattakallaṃ,",
  "atk-s0101a:92": "Ahaṃ āyasmatā mahākassapena vinayaṃ puṭṭho vissajjeyya”nti. ;",
  "atk-s0101a:93_0": "Evaṃ attānaṃ sammannitvā āyasmā upāli uṭṭhāyāsanā ekaṃsaṃ cīvaraṃ katvā there bhikkhū",
  "atk-s0101a:93_1": "vanditvā dhammāsane nisīdi dantakhacitaṃ bījaniṃ gahetvā, tato mahākassapatthero",
  "atk-s0101a:93_2": "therāsane nisīditvā āyasmantaṃ upāliṃ vinayaṃ pucchi. “Paṭhamaṃ āvuso, upāli, pārājikaṃ",
  "atk-s0101a:93_3": "kattha paññatta”nti? “Vesāliyaṃ, bhante”ti. “Kaṃ ārabbhā”ti? “Sudinnaṃ kalandaputtaṃ",
  "atk-s0101a:93_4": "ārabbhā”ti. “Kismiṃ vatthusmi”nti? “Methunadhamme”ti.",
  "atk-s0101a:94_0": "“Atha kho āyasmā mahākassapo āyasmantaṃ upāliṃ paṭhamassa pārājikassa vatthumpi pucchi,",
  "atk-s0101a:94_1": "nidānampi pucchi, puggalampi pucchi, paññattimpi pucchi, anupaññattimpi pucchi, āpattimpi",
  "atk-s0101a:94_2": "pucchi, anāpattimpi pucchi”. Puṭṭho puṭṭho āyasmā upāli vissajjesi.",
  "atk-s0101a:95_0": "Kiṃ panettha paṭhamapārājike kiñci apanetabbaṃ vā pakkhipitabbaṃ vā atthi natthīti?",
  "atk-s0101a:95_1": "Apanetabbaṃ natthi. Buddhassa hi bhagavato bhāsite apanetabbaṃ nāma natthi. Na hi",
  "atk-s0101a:95_2": "tathāgatā ekabyañjanampi niratthakaṃ vadanti. Sāvakānaṃ pana devatānaṃ vā bhāsite",
  "atk-s0101a:95_3": "apanetabbampi hoti, taṃ dhammasaṅgāhakattherā apanayiṃsu. Pakkhipitabbaṃ pana sabbatthāpi",
  "atk-s0101a:95_4": "atthi, tasmā yaṃ yattha pakkhipituṃ yuttaṃ, taṃ pakkhipiṃsuyeva. Kiṃ pana tanti?",
  "atk-s0101a:95_5": "‘Tena samayenā’ti vā, ‘tena kho pana samayenā’ti vā, ‘atha khoti vā’, ‘evaṃ vutteti’",
  "atk-s0101a:95_6": "vā, ‘etadavocā’ti vā, evamādikaṃ sambandhavacanamattaṃ. Evaṃ pakkhipitabbayuttaṃ",
  "atk-s0101a:95_7": "pakkhipitvā pana – “idaṃ paṭhamapārājika”nti ṭhapesuṃ. Paṭhamapārājike saṅgahamārūḷhe",
  "atk-s0101a:95_8": "pañca arahantasatāni saṅgahaṃ āropitanayeneva gaṇasajjhāyamakaṃsu – “tena samayena",
  "atk-s0101a:95_9": "buddho bhagavā verañjāyaṃ viharatī”ti. Tesaṃ sajjhāyāraddhakāleyeva sādhukāraṃ dadamānā",
  "atk-s0101a:95_10": "viya mahāpathavī udakapariyantaṃ katvā akampittha.",
  "atk-s0101a:96_0": "Eteneva nayena sesāni tīṇi pārājikāni saṅgahaṃ āropetvā “idaṃ pārājikakaṇḍa”nti ṭhapesuṃ.",
  "atk-s0101a:96_1": "Terasa saṅghādisesāni “terasaka”nti ṭhapesuṃ. Dve sikkhāpadāni “aniyatānī”ti ṭhapesuṃ.",
  "atk-s0101a:96_2": "Tiṃsa sikkhāpadāni “nissaggiyāni pācittiyānī”ti ṭhapesuṃ. Dvenavuti sikkhāpadāni",
  "atk-s0101a:96_3": "“pācittiyānī”ti ṭhapesuṃ. Cattāri sikkhāpadāni “pāṭidesanīyānī”ti ṭhapesuṃ. Pañcasattati",
  "atk-s0101a:96_4": "sikkhāpadāni “sekhiyānī”ti ṭhapesuṃ. Satta dhamme “adhikaraṇasamathā”ti ṭhapesuṃ.",
  "atk-s0101a:96_5": "Evaṃ sattavīsādhikāni dve sikkhāpadasatāni “mahāvibhaṅgo”ti kittetvā ṭhapesuṃ. Mahāvibhaṅgāvasānepi",
  "atk-s0101a:96_6": "purimanayeneva mahāpathavī akampittha.",
  "atk-s0101a:97_0": "Tato bhikkhunīvibhaṅge aṭṭha sikkhāpadāni “pārājikakaṇḍaṃ nāma ida”nti ṭhapesuṃ.",
  "atk-s0101a:97_1": "Sattarasa sikkhāpadāni “sattarasaka”nti ṭhapesuṃ. Tiṃsa sikkhāpadāni “nissaggiyāni",
  "atk-s0101a:97_2": "pācittiyānī”ti ṭhapesuṃ. Chasaṭṭhisatasikkhāpadāni “pācittiyānī”ti ṭhapesuṃ. Aṭṭha",
  "atk-s0101a:97_3": "sikkhāpadāni “pāṭidesanīyānī”ti ṭhapesuṃ. Pañcasattati sikkhāpadāni “sekhiyānī”ti",
  "atk-s0101a:97_4": "ṭhapesuṃ. Satta dhamme “adhikaraṇasamathā”ti ṭhapesuṃ. Evaṃ tīṇi sikkhāpadasatāni",
  "atk-s0101a:97_5": "cattāri ca sikkhāpadāni “bhikkhunīvibhaṅgo”ti kittetvā – “ayaṃ ubhato vibhaṅgo nāma",
  "atk-s0101a:97_6": "catusaṭṭhibhāṇavāro”ti ṭhapesuṃ. Ubhatovibhaṅgāvasānepi vuttanayeneva mahāpathavikampo ahosi.",
  "atk-s0101a:98_0": "Etenevupāyena asītibhāṇavāraparimāṇaṃ khandhakaṃ, pañcavīsatibhāṇavāraparimāṇaṃ parivārañca",
  "atk-s0101a:98_1": "saṅgahaṃ āropetvā “idaṃ vinayapiṭakaṃ nāmā”ti ṭhapesuṃ. Vinayapiṭakāvasānepi vuttanayeneva",
  "atk-s0101a:98_2": "mahāpathavikampo ahosi. Taṃ āyasmantaṃ upāliṃ paṭicchāpesuṃ – “āvuso, imaṃ tuyhaṃ",
  "atk-s0101a:98_3": "nissitake vācehī”ti. Vinayapiṭakasaṅgahāvasāne upālitthero dantakhacitaṃ bījaniṃ",
  "atk-s0101a:98_4": "nikkhipitvā dhammāsanā orohitvā there bhikkhū vanditvā attano pattāsane nisīdi.",
  "atk-s0101a:99_0": "Vinayaṃ saṅgāyitvā dhammaṃ saṅgāyitukāmo āyasmā mahākassapo bhikkhū pucchi – “dhammaṃ",
  "atk-s0101a:99_1": "saṅgāyante hi kaṃ puggalaṃ dhuraṃ katvā dhammo saṅgāyitabbo”ti? Bhikkhū – “ānandattheraṃ",
  "atk-s0101a:99_2": "dhuraṃ katvā”ti āhaṃsu.",
  "atk-s0101a:100": "Atha kho āyasmā mahākassapo saṅghaṃ ñāpesi –",
  "atk-s0101a:101": "“Suṇātu me, āvuso, saṅgho, yadi saṅghassa pattakallaṃ,",
  "atk-s0101a:102": "Ahaṃ ānandaṃ dhammaṃ puccheyya”nti;",
  "atk-s0101a:103": "Atha kho āyasmā ānando saṅghaṃ ñāpesi –",
  "atk-s0101a:104": "“Suṇātu me, bhante, saṅgho, yadi saṅghassa pattakallaṃ,",
  "atk-s0101a:105": "Ahaṃ āyasmatā mahākassapena dhammaṃ puṭṭho vissajjeyya”nti;",
  "atk-s0101a:106_0": "Atha kho āyasmā ānando uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane",
  "atk-s0101a:106_1": "nisīdi dantakhacitaṃ bījaniṃ gahetvā. Atha kho āyasmā mahākassapo bhikkhū pucchi",
  "atk-s0101a:106_2": "– “kataraṃ, āvuso, piṭakaṃ paṭhamaṃ saṅgāyāmā”ti? “Suttantapiṭakaṃ, bhante”ti. “Suttantapiṭake",
  "atk-s0101a:106_3": "catasso saṅgītiyo, tāsu paṭhamaṃ kataraṃ saṅgīti”nti? “Dīghasaṅgītiṃ, bhante”ti.",
  "atk-s0101a:106_4": "“Dīghasaṅgītiyaṃ catutiṃsa suttāni, tayo vaggā, tesu paṭhamaṃ kataraṃ vagga”nti?",
  "atk-s0101a:106_5": "“Sīlakkhandhavaggaṃ, bhante”ti. “Sīlakkhandhavagge terasa suttantā, tesu paṭhamaṃ",
  "atk-s0101a:106_6": "kataraṃ sutta”nti? “Brahmajālasuttaṃ nāma bhante, tividhasīlālaṅkataṃ, nānāvidhamicchājīvakuha",
  "atk-s0101a:106_7": "lapanādividdhaṃsanaṃ, dvāsaṭṭhidiṭṭhijālaviniveṭhanaṃ, dasasahassilokadhātukampanaṃ,",
  "atk-s0101a:106_8": "taṃ paṭhamaṃ saṅgāyāmā”ti.",
  "atk-s0101a:107_0": "Atha kho āyasmā mahākassapo āyasmantaṃ ānandaṃ etadavoca, “brahmajālaṃ, āvuso ānanda,",
  "atk-s0101a:107_1": "kattha bhāsita”nti? “Antarā ca, bhante, rājagahaṃ antarā ca nāḷandaṃ rājāgārake ambalaṭṭhikāya”nti.",
  "atk-s0101a:107_2": "“Kaṃ ārabbhā”ti? “Suppiyañca paribbājakaṃ, brahmadattañca māṇava”nti. “Kismiṃ vatthusmi”nti?",
  "atk-s0101a:107_3": "“Vaṇṇāvaṇṇe”ti. Atha kho āyasmā mahākassapo āyasmantaṃ ānandaṃ brahmajālassa nidānampi",
  "atk-s0101a:107_4": "pucchi, puggalampi pucchi, vatthumpi pucchi. Āyasmā ānando vissajjesi. Vissajjanāvasāne",
  "atk-s0101a:107_5": "pañca arahantasatāni gaṇasajjhāyamakaṃsu. Vuttanayeneva ca pathavikampo ahosi.",
  "atk-s0101a:108_0": "Evaṃ brahmajālaṃ saṅgāyitvā tato paraṃ “sāmaññaphalaṃ, panāvuso ānanda, kattha bhāsita”ntiādinā",
  "atk-s0101a:108_1": "nayena pucchāvissajjanānukkamena saddhiṃ brahmajālena sabbepi terasa suttante saṅgāyitvā",
  "atk-s0101a:108_2": "– “ayaṃ sīlakkhandhavaggo nāmā”ti kittetvā ṭhapesuṃ.",
  "atk-s0101a:109_0": "Tadanantaraṃ mahāvaggaṃ, tadanantaraṃ pāthikavagganti, evaṃ tivaggasaṅgahaṃ catutiṃsasuttapaṭimaṇḍitaṃ",
  "atk-s0101a:109_1": "catusaṭṭhibhāṇavāraparimāṇaṃ tantiṃ saṅgāyitvā “ayaṃ dīghanikāyo nāmā”ti vatvā āyasmantaṃ",
  "atk-s0101a:109_2": "ānandaṃ paṭicchāpesuṃ – “āvuso, imaṃ tuyhaṃ nissitake vācehī”ti.",
  "atk-s0101a:110": "Tato anantaraṃ asītibhāṇavāraparimāṇaṃ majjhimanikāyaṃ saṅgāyitvā dhammasenāpatisāriputtattherassa nissitake paṭicchāpesuṃ – “imaṃ tumhe pariharathā”ti.",
  "atk-s0101a:111": "Tato anantaraṃ satabhāṇavāraparimāṇaṃ saṃyuttanikāyaṃ saṅgāyitvā mahākassapattheraṃ paṭicchāpesuṃ – “bhante, imaṃ tumhākaṃ nissitake vācethā”ti.",
  "atk-s0101a:112": "Tato anantaraṃ vīsatibhāṇavārasataparimāṇaṃ aṅguttaranikāyaṃ saṅgāyitvā anuruddhattheraṃ paṭicchāpesuṃ – “imaṃ tumhākaṃ nissitake vācethā”ti.",
  "atk-s0101a:113_0": "Tato anantaraṃ dhammasaṅgahavibhaṅgadhātukathāpuggalapaññattikathāvatthuyamakapaṭṭhānaṃ",
  "atk-s0101a:113_1": "abhidhammoti vuccati. Evaṃ saṃvaṇṇitaṃ sukhumañāṇagocaraṃ tantiṃ saṅgāyitvā – “idaṃ",
  "atk-s0101a:113_2": "abhidhammapiṭakaṃ nāmā”ti vatvā pañca arahantasatāni sajjhāyamakaṃsu. Vuttanayeneva",
  "atk-s0101a:113_3": "pathavikampo ahosīti.",
  "atk-s0101a:114_0": "Tato paraṃ jātakaṃ, niddeso, paṭisambhidāmaggo, apadānaṃ, suttanipāto, khuddakapāṭho,",
  "atk-s0101a:114_1": "dhammapadaṃ, udānaṃ, itivuttakaṃ, vimānavatthu, petavatthu, theragāthā, therīgāthāti",
  "atk-s0101a:114_2": "imaṃ tantiṃ saṅgāyitvā “khuddakagantho nāmāya”nti ca vatvā “abhidhammapiṭakasmiṃyeva",
  "atk-s0101a:114_3": "saṅgahaṃ āropayiṃsū”ti dīghabhāṇakā vadanti. Majjhimabhāṇakā pana “cariyāpiṭakabuddhavaṃsehi",
  "atk-s0101a:114_4": "saddhiṃ sabbampetaṃ khuddakaganthaṃ nāma suttantapiṭake pariyāpanna”nti vadanti.",
  "atk-s0101a:115_0": "Evametaṃ sabbampi buddhavacanaṃ rasavasena ekavidhaṃ, dhammavinayavasena duvidhaṃ,",
  "atk-s0101a:115_1": "paṭhamamajjhimapacchimavasena tividhaṃ. Tathā piṭakavasena. Nikāyavasena pañcavidhaṃ,",
  "atk-s0101a:115_2": "aṅgavasena navavidhaṃ, dhammakkhandhavasena caturāsītisahassavidhanti veditabbaṃ.",
  "atk-s0101a:116_0": "Kathaṃ rasavasena ekavidhaṃ? Yañhi bhagavatā anuttaraṃ sammāsambodhiṃ abhisambujjhitvā",
  "atk-s0101a:116_1": "yāva anupādisesāya nibbānadhātuyā parinibbāyati, etthantare pañcacattālīsavassāni",
  "atk-s0101a:116_2": "devamanussanāgayakkhādayo anusāsantena vā paccavekkhantena vā vuttaṃ, sabbaṃ taṃ",
  "atk-s0101a:116_3": "ekarasaṃ vimuttirasameva hoti. Evaṃ rasavasena ekavidhaṃ.",
  "atk-s0101a:117_0": "Kathaṃ dhammavinayavasena duvidhaṃ? Sabbameva cetaṃ dhammo ceva vinayo cāti saṅkhyaṃ",
  "atk-s0101a:117_1": "gacchati. Tattha vinayapiṭakaṃ vinayo, avasesaṃ buddhavacanaṃ dhammo. Tenevāha “yannūna",
  "atk-s0101a:117_2": "mayaṃ dhammañca vinayañca saṅgāyeyyāmā”ti. “Ahaṃ upāliṃ vinayaṃ puccheyyaṃ, ānandaṃ",
  "atk-s0101a:117_3": "dhammaṃ puccheyya”nti ca. Evaṃ dhammavinayavasena duvidhaṃ.",
  "atk-s0101a:118": "Kathaṃ paṭhamamajjhimapacchimavasena tividhaṃ? Sabbameva hidaṃ paṭhamabuddhavacanaṃ, majjhimabuddhavacanaṃ, pacchimabuddhavacananti tippabhedaṃ hoti. Tattha –",
  "atk-s0101a:119": "“Anekajātisaṃsāraṃ, sandhāvissaṃ anibbisaṃ;",
  "atk-s0101a:120": "Gahakāraṃ gavesanto, dukkhā jāti punappunaṃ.",
  "atk-s0101a:121": "Gahakāraka diṭṭhosi, puna gehaṃ na kāhasi;",
  "atk-s0101a:122": "Sabbā te phāsukā bhaggā, gahakūṭaṃ visaṅkhataṃ;",
  "atk-s0101a:123": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-s0101a:124_0": "Idaṃ paṭhamabuddhavacanaṃ. Keci “yadā have pātubhavanti dhammā”ti khandhake udānagāthaṃ",
  "atk-s0101a:124_1": "vadanti. Esā pana pāṭipadadivase sabbaññubhāvappattassa somanassamayañāṇena paccayākāraṃ",
  "atk-s0101a:124_2": "paccavekkhantassa uppannā udānagāthāti veditabbā.",
  "atk-s0101a:125_0": "Yaṃ pana parinibbānakāle abhāsi – “handa dāni, bhikkhave, āmantayāmi vo, vayadhammā",
  "atk-s0101a:125_1": "saṅkhārā, appamādena sampādethā”ti idaṃ pacchimabuddhavacanaṃ. Ubhinnamantare yaṃ",
  "atk-s0101a:125_2": "vuttaṃ, etaṃ majjhimabuddhavacanaṃ nāma. Evaṃ paṭhamamajjhimapacchimabuddhavacanavasena tividhaṃ.",
  "atk-s0101a:126_0": "Kathaṃ piṭakavasena tividhaṃ? Sabbampi cetaṃ vinayapiṭakaṃ suttantapiṭakaṃ abhidhammapiṭakanti",
  "atk-s0101a:126_1": "tippabhedameva hoti. Tattha paṭhamasaṅgītiyaṃ saṅgītañca asaṅgītañca sabbampi samodhānetvā",
  "atk-s0101a:126_2": "ubhayāni pātimokkhāni, dve vibhaṅgā, dvāvīsati khandhakā, soḷasaparivārāti – idaṃ",
  "atk-s0101a:126_3": "vinayapiṭakaṃ nāma. Brahmajālādicatuttiṃsasuttasaṅgaho dīghanikāyo, mūlapariyāyasuttādidiyaḍḍhasatadvesuttasaṅgaho",
  "atk-s0101a:126_4": "majjhimanikāyo, oghataraṇasuttādisattasuttasahassasattasatadvāsaṭṭhisuttasaṅgaho",
  "atk-s0101a:126_5": "saṃyuttanikāyo, cittapariyādānasuttādinavasuttasahassapañcasatasattapaññāsasuttasaṅgaho",
  "atk-s0101a:126_6": "aṅguttaranikāyo, khuddakapāṭha-dhammapada-udāna-itivuttaka-suttanipāta-vimānavatthu-petavatthu-theragāthā-therīgāthā-jātaka-niddesa-paṭisambhidāmagga-apadāna-buddhavaṃsa-cariyāpiṭakavasena",
  "atk-s0101a:126_7": "pannarasappabhedo khuddakanikāyoti idaṃ suttantapiṭakaṃ nāma. Dhammasaṅgaho, vibhaṅgo,",
  "atk-s0101a:126_8": "dhātukathā, puggalapaññatti, kathāvatthu, yamakaṃ, paṭṭhānanti – idaṃ abhidhammapiṭakaṃ nāma. Tattha –",
  "atk-s0101a:127": "“Vividhavisesanayattā, vinayanato ceva kāyavācānaṃ;",
  "atk-s0101a:128": "Vinayatthavidūhi ayaṃ, vinayo vinayoti akkhāto”.",
  "atk-s0101a:129_0": "Vividhā hi ettha pañcavidhapātimokkhuddesapārājikādi satta āpattikkhandhamātikā vibhaṅgādippabhedā",
  "atk-s0101a:129_1": "nayā. Visesabhūtā ca daḷhīkammasithilakaraṇappayojanā anupaññattinayā. Kāyikavācasikaajjhācāranisedhanato",
  "atk-s0101a:129_2": "cesa kāyaṃ vācañca vineti, tasmā vividhanayattā visesanayattā kāyavācānaṃ vinayanato",
  "atk-s0101a:129_3": "ceva vinayoti akkhāto. Tenetametassa vacanatthakosallatthaṃ vuttaṃ –",
  "atk-s0101a:130": "“Vividhavisesanayattā, vinayanato ceva kāyavācānaṃ;",
  "atk-s0101a:131": "Vinayatthavidūhi ayaṃ, vinayo vinayoti akkhāto”ti.",
  "atk-s0101a:132": "Itaraṃ pana –",
  "atk-s0101a:133": "“Atthānaṃ sūcanato suvuttato, savanatotha sūdanato;",
  "atk-s0101a:134": "Suttāṇā suttasabhāgato ca, suttanti akkhātaṃ.",
  "atk-s0101a:135_0": "Tañhi attatthaparatthādibhede atthe sūceti. Suvuttā cettha atthā, veneyyajjhāsayānulomena",
  "atk-s0101a:135_1": "vuttattā. Savati cetaṃ atthe sassamiva phalaṃ, pasavatīti vuttaṃ hoti. Sūdati cetaṃ",
  "atk-s0101a:135_2": "dhenu viya khīraṃ, paggharāpetīti vuttaṃ hoti. Suṭṭhu ca ne tāyati, rakkhatīti vuttaṃ",
  "atk-s0101a:135_3": "hoti. Suttasabhāgañcetaṃ, yathā hi tacchakānaṃ suttaṃ pamāṇaṃ hoti, evametampi viññūnaṃ.",
  "atk-s0101a:135_4": "Yathā ca suttena saṅgahitāni pupphāni na vikirīyanti, na viddhaṃsīyanti, evameva",
  "atk-s0101a:135_5": "tena saṅgahitā atthā. Tenetametassa vacanatthakosallatthaṃ vuttaṃ –",
  "atk-s0101a:136": "“Atthānaṃ sūcanato, suvuttato savanatotha sūdanato;",
  "atk-s0101a:137": "Suttāṇā suttasabhāgato ca, suttanti akkhāta”nti.",
  "atk-s0101a:138": "Itaro pana –",
  "atk-s0101a:139": "“Yaṃ ettha vuḍḍhimanto, salakkhaṇā pūjitā paricchinnā;",
  "atk-s0101a:140": "Vuttādhikā ca dhammā, abhidhammo tena akkhāto”.",
  "atk-s0101a:141_0": "Ayañhi abhisaddo vuḍḍhilakkhaṇapūjitaparicchinnādhikesu dissati. Tathā hesa “bāḷhā",
  "atk-s0101a:141_1": "me dukkhā vedanā abhikkamanti, no paṭikkamantī”tiādīsu vuḍḍhiyaṃ āgato. “Yā tā rattiyo",
  "atk-s0101a:141_2": "abhiññātā abhilakkhitā”tiādīsu salakkhaṇe. “Rājābhirājā manujindo”tiādīsu pūjite.",
  "atk-s0101a:141_3": "“Paṭibalo vinetuṃ abhidhamme abhivinaye”tiādīsu paricchinne. Aññamaññasaṅkaravirahite",
  "atk-s0101a:141_4": "dhamme ca vinaye cāti vuttaṃ hoti. “Abhikkantena vaṇṇenā”tiādīsu adhike.",
  "atk-s0101a:142_0": "Ettha ca “rūpūpapattiyā maggaṃ bhāveti”, “mettāsahagatena cetasā ekaṃ disaṃ pharitvā",
  "atk-s0101a:142_1": "viharatī”tiādinā nayena vuḍḍhimantopi dhammā vuttā. “Rūpārammaṇaṃ vā saddārammaṇaṃ",
  "atk-s0101a:142_2": "vā”tiādinā nayena ārammaṇādīhi lakkhaṇīyattā salakkhaṇāpi. “Sekkhā dhammā, asekkhā",
  "atk-s0101a:142_3": "dhammā, lokuttarā dhammā”tiādinā nayena pūjitāpi, pūjārahāti adhippāyo. “Phasso hoti,",
  "atk-s0101a:142_4": "vedanā hotī”tiādinā nayena sabhāvaparicchinnattā paricchinnāpi. “Mahaggatā dhammā,",
  "atk-s0101a:142_5": "appamāṇā dhammā, anuttarā dhammā”tiādinā nayena adhikāpi dhammā vuttā. Tenetametassa",
  "atk-s0101a:142_6": "vacanatthakosallatthaṃ vuttaṃ –",
  "atk-s0101a:143": "“Yaṃ ettha vuḍḍhimanto, salakkhaṇā pūjitā paricchinnā;",
  "atk-s0101a:144": "Vuttādhikā ca dhammā, abhidhammo tena akkhāto”ti.",
  "atk-s0101a:145": "Yaṃ panettha avisiṭṭhaṃ, taṃ –",
  "atk-s0101a:146": "“Piṭakaṃ piṭakatthavidū, pariyattibbhājanatthato āhu;",
  "atk-s0101a:147": "Tena samodhānetvā, tayopi vinayādayo ñeyyā”.",
  "atk-s0101a:148_0": "Pariyattipi hi “mā piṭakasampadānenā”tiādīsu piṭakanti vuccati. “Atha puriso āgaccheyya",
  "atk-s0101a:148_1": "kudālapiṭakamādāyā”tiādīsu yaṃ kiñci bhājanampi. Tasmā ‘piṭakaṃ piṭakatthavidū pariyattibhājanatthato āhu.",
  "atk-s0101a:149_0": "Idāni ‘tena samodhānetvā tayopi vinayādayo ñeyyā’ti, tena evaṃ duvidhatthena piṭakasaddena",
  "atk-s0101a:149_1": "saha samāsaṃ katvā vinayo ca so piṭakañca pariyattibhāvato, tassa tassa atthassa",
  "atk-s0101a:149_2": "bhājanato cāti vinayapiṭakaṃ, yathāvutteneva nayena suttantañca taṃ piṭakañcāti suttantapiṭakaṃ,",
  "atk-s0101a:149_3": "abhidhammo ca so piṭakañcāti abhidhammapiṭakanti. Evamete tayopi vinayādayo ñeyyā.",
  "atk-s0101a:150": "Evaṃ ñatvā ca punapi tesuyeva piṭakesu nānappakārakosallatthaṃ –",
  "atk-s0101a:151": "“Desanāsāsanakathābhedaṃ tesu yathārahaṃ;",
  "atk-s0101a:152": "Sikkhāppahānagambhīrabhāvañca paridīpaye.",
  "atk-s0101a:153": "Pariyattibhedaṃ sampattiṃ, vipattiñcāpi yaṃ yahiṃ;",
  "atk-s0101a:154": "Pāpuṇāti yathā bhikkhu, tampi sabbaṃ vibhāvaye”.",
  "atk-s0101a:155_0": "Tatrāyaṃ paridīpanā vibhāvanā ca. Etāni hi tīṇi piṭakāni yathākkamaṃ āṇāvohāraparamatthadesanā,",
  "atk-s0101a:155_1": "yathāparādhayathānulomayathādhammasāsanāni, saṃvarāsaṃvaradiṭṭhiviniveṭhananāmarūpaparicchedakathāti",
  "atk-s0101a:155_2": "ca vuccanti. Ettha hi vinayapiṭakaṃ āṇārahena bhagavatā āṇābāhullato desitattā āṇādesanā,",
  "atk-s0101a:155_3": "suttantapiṭakaṃ vohārakusalena bhagavatā vohārabāhullato desitattā vohāradesanā,",
  "atk-s0101a:155_4": "abhidhammapiṭakaṃ paramatthakusalena bhagavatā paramatthabāhullato desitattā paramatthadesanāti vuccati.",
  "atk-s0101a:156_0": "Tathā paṭhamaṃ – ‘ye te pacurāparādhā sattā, te yathāparādhaṃ ettha sāsitā’ti yathāparādhasāsanaṃ,",
  "atk-s0101a:156_1": "dutiyaṃ – ‘anekajjhāsayānusayacariyādhimuttikā sattā yathānulomaṃ ettha sāsitā’ti",
  "atk-s0101a:156_2": "yathānulomasāsanaṃ, tatiyaṃ – ‘dhammapuñjamatte “ahaṃ mamā”ti saññino sattā yathādhammaṃ",
  "atk-s0101a:156_3": "ettha sāsitā’ti yathādhammasāsananti vuccati.",
  "atk-s0101a:157_0": "Tathā paṭhamaṃ – ajjhācārapaṭipakkhabhūto saṃvarāsaṃvaro ettha kathitoti saṃvarāsaṃvarakathā.",
  "atk-s0101a:157_1": "Saṃvarāsaṃvaroti khuddako ceva mahanto ca saṃvaro, kammākammaṃ viya, phalāphalaṃ",
  "atk-s0101a:157_2": "viya ca, dutiyaṃ – “dvāsaṭṭhidiṭṭhipaṭipakkhabhūtā diṭṭhiviniveṭhanā ettha kathitā”ti",
  "atk-s0101a:157_3": "diṭṭhiviniveṭhanakathā, tatiyaṃ – “rāgādipaṭipakkhabhūto nāmarūpaparicchedo ettha",
  "atk-s0101a:157_4": "kathito”ti nāmarūpaparicchedakathāti vuccati.",
  "atk-s0101a:158_0": "Tīsupi cetesu tisso sikkhā, tīṇi pahānāni, catubbidho ca gambhīrabhāvo veditabbo.",
  "atk-s0101a:158_1": "Tathā hi vinayapiṭake visesena adhisīlasikkhā vuttā, suttantapiṭake adhicittasikkhā,",
  "atk-s0101a:158_2": "abhidhammapiṭake adhipaññāsikkhā.",
  "atk-s0101a:159_0": "Vinayapiṭake ca vītikkamappahānaṃ, kilesānaṃ vītikkamapaṭipakkhattā sīlassa. Suttantapiṭake",
  "atk-s0101a:159_1": "pariyuṭṭhānappahānaṃ, pariyuṭṭhānapaṭipakkhattā samādhissa. Abhidhammapiṭake anusayappahānaṃ,",
  "atk-s0101a:159_2": "anusayapaṭipakkhattā paññāya. Paṭhame ca tadaṅgappahānaṃ, itaresu vikkhambhanasamucchedappahānāni.",
  "atk-s0101a:159_3": "Paṭhame ca duccaritasaṃkilesappahānaṃ, itaresu taṇhādiṭṭhisaṃkilesappahānaṃ.",
  "atk-s0101a:160_0": "Ekamekasmiñcettha catubbidhopi dhammatthadesanā paṭivedhagambhīrabhāvo veditabbo.",
  "atk-s0101a:160_1": "Tattha dhammoti tanti. Atthoti tassāyeva attho. Desanāti tassā manasā vavatthāpitāya",
  "atk-s0101a:160_2": "tantiyā desanā. Paṭivedhoti tantiyā tantiatthassa ca yathābhūtāvabodho. Tīsupi cetesu",
  "atk-s0101a:160_3": "ete dhammatthadesanāpaṭivedhā. Yasmā sasādīhi viya mahāsamuddo mandabuddhīhi dukkhogāḷhā",
  "atk-s0101a:160_4": "alabbhaneyyapatiṭṭhā ca, tasmā gambhīrā. Evaṃ ekamekasmiṃ ettha catubbidhopi gambhīrabhāvo veditabbo.",
  "atk-s0101a:161_0": "Aparo nayo, dhammoti hetu. Vuttañhetaṃ – “hetumhi ñāṇaṃ dhammapaṭisambhidā”ti. Atthoti",
  "atk-s0101a:161_1": "hetuphalaṃ, vuttañhetaṃ – “hetuphale ñāṇaṃ atthapaṭisambhidā”ti. Desanāti paññatti,",
  "atk-s0101a:161_2": "yathā dhammaṃ dhammābhilāpoti adhippāyo. Anulomapaṭilomasaṅkhepavitthārādivasena",
  "atk-s0101a:161_3": "vā kathanaṃ. Paṭivedhoti abhisamayo, so ca lokiyalokuttaro visayato asammohato ca,",
  "atk-s0101a:161_4": "atthānurūpaṃ dhammesu, dhammānurūpaṃ atthesu, paññattipathānurūpaṃ paññattīsu avabodho.",
  "atk-s0101a:161_5": "Tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo.",
  "atk-s0101a:162_0": "Idāni yasmā etesu piṭakesu yaṃ yaṃ dhammajātaṃ vā atthajātaṃ vā, yā cāyaṃ yathā yathā",
  "atk-s0101a:162_1": "ñāpetabbo attho sotūnaṃ ñāṇassa abhimukho hoti, tathā tathā tadatthajotikā desanā,",
  "atk-s0101a:162_2": "yo cettha aviparītāvabodhasaṅkhāto paṭivedho, tesaṃ tesaṃ vā dhammānaṃ paṭivijjhitabbo",
  "atk-s0101a:162_3": "salakkhaṇasaṅkhāto aviparītasabhāvo. Sabbampetaṃ anupacitakusalasambhārehi duppaññehi",
  "atk-s0101a:162_4": "sasādīhi viya mahāsamuddo dukkhogāḷhaṃ alabbhaneyyapatiṭṭhañca, tasmā gambhīraṃ.",
  "atk-s0101a:162_5": "Evampi ekamekasmiṃ ettha catubbidhopi gambhīrabhāvo veditabbo.",
  "atk-s0101a:163": "Ettāvatā ca –",
  "atk-s0101a:164": "“Desanāsāsanakathā, bhedaṃ tesu yathārahaṃ;",
  "atk-s0101a:165": "Sikkhāppahānagambhīra, bhāvañca paridīpaye”ti –",
  "atk-s0101a:166": "Ayaṃ gāthā vuttatthāva hoti.",
  "atk-s0101a:167": "“Pariyattibhedaṃ sampattiṃ, vipattiñcāpi yaṃ yahiṃ;",
  "atk-s0101a:168": "Pāpuṇāti yathā bhikkhu, tampi sabbaṃ vibhāvaye”ti –",
  "atk-s0101a:169": "Ettha pana tīsu piṭakesu tividho pariyattibhedo daṭṭhabbo. Tisso hi pariyattiyo – alagaddūpamā, nissaraṇatthā, bhaṇḍāgārikapariyattīti.",
  "atk-s0101a:170_0": "Tattha yā duggahitā, upārambhādihetu pariyāpuṭā, ayaṃ alagaddūpamā. Yaṃ sandhāya",
  "atk-s0101a:170_1": "vuttaṃ “seyyathāpi, bhikkhave, puriso alagaddatthiko alagaddagavesī alagaddapariyesanaṃ",
  "atk-s0101a:170_2": "caramāno, so passeyya mahantaṃ alagaddaṃ, tamenaṃ bhoge vā naṅguṭṭhe vā gaṇheyya,",
  "atk-s0101a:170_3": "tassa so alagaddo paṭiparivattitvā hatthe vā bāhāyaṃ vā aññatarasmiṃ vā aṅgapaccaṅge",
  "atk-s0101a:170_4": "ḍaṃseyya, so tato nidānaṃ maraṇaṃ vā nigaccheyya, maraṇamattaṃ vā dukkhaṃ. Taṃ kissa",
  "atk-s0101a:170_5": "hetu? Duggahitattā, bhikkhave, alagaddassa. Evameva kho, bhikkhave, idhekacce moghapurisā",
  "atk-s0101a:170_6": "dhammaṃ pariyāpuṇanti, suttaṃ…pe… vedallaṃ, te taṃ dhammaṃ pariyāpuṇitvā tesaṃ dhammānaṃ",
  "atk-s0101a:170_7": "paññāya atthaṃ na upaparikkhanti, tesaṃ te dhammā paññāya atthaṃ anupaparikkhataṃ",
  "atk-s0101a:170_8": "na nijjhānaṃ khamanti, te upārambhānisaṃsā ceva dhammaṃ pariyāpuṇanti, itivādappamokkhānisaṃsā",
  "atk-s0101a:170_9": "ca, yassa catthāya dhammaṃ pariyāpuṇanti, tañcassa atthaṃ nānubhonti, tesaṃ te dhammā",
  "atk-s0101a:170_10": "duggahitā dīgharattaṃ ahitāya dukkhāya saṃvattanti. Taṃ kissa hetu? Duggahitattā,",
  "atk-s0101a:170_11": "bhikkhave, dhammāna”nti.",
  "atk-s0101a:171_0": "Yā pana suggahitā sīlakkhandhādipāripūriṃyeva ākaṅkhamānena pariyāpuṭā, na upārambhādihetu,",
  "atk-s0101a:171_1": "ayaṃ nissaraṇatthā. Yaṃ sandhāya vuttaṃ – “tesaṃ te dhammā suggahitā dīgharattaṃ",
  "atk-s0101a:171_2": "hitāya sukhāya saṃvattanti. Taṃ kissa hetu? Suggahitattā, bhikkhave, dhammāna”nti.",
  "atk-s0101a:172_0": "Yaṃ pana pariññātakkhandho pahīnakileso bhāvitamaggo paṭividdhākuppo sacchikatanirodho",
  "atk-s0101a:172_1": "khīṇāsavo kevalaṃ paveṇīpālanatthāya vaṃsānurakkhaṇatthāya pariyāpuṇāti, ayaṃ bhaṇḍāgārikapariyattīti.",
  "atk-s0101a:173_0": "Vinaye pana suppaṭipanno bhikkhu sīlasampadaṃ nissāya tisso vijjā pāpuṇāti, tāsaṃyeva",
  "atk-s0101a:173_1": "ca tattha pabhedavacanato. Sutte suppaṭipanno samādhisampadaṃ nissāya cha abhiññā",
  "atk-s0101a:173_2": "pāpuṇāti, tāsaṃyeva ca tattha pabhedavacanato. Abhidhamme suppaṭipanno paññāsampadaṃ",
  "atk-s0101a:173_3": "nissāya catasso paṭisambhidā pāpuṇāti, tāsañca tattheva pabhedavacanato, evametesu",
  "atk-s0101a:173_4": "suppaṭipanno yathākkamena imaṃ vijjāttayachaḷabhiññācatuppaṭisambhidābhedaṃ sampattiṃ pāpuṇāti.",
  "atk-s0101a:174_0": "Vinaye pana duppaṭipanno anuññātasukhasamphassaattharaṇapāvuraṇādiphassasāmaññato",
  "atk-s0101a:174_1": "paṭikkhittesu upādinnakaphassādīsu anavajjasaññī hoti. Vuttampi hetaṃ – “tathāhaṃ",
  "atk-s0101a:174_2": "bhagavatā dhammaṃ desitaṃ ājānāmi, yathā ye me antarāyikā dhammā antarāyikā vuttā",
  "atk-s0101a:174_3": "bhagavatā, te paṭisevato nālaṃ antarāyāyā”ti. Tato dussīlabhāvaṃ pāpuṇāti. Sutte",
  "atk-s0101a:174_4": "duppaṭipanno – “cattāro me, bhikkhave, puggalā santo saṃvijjamānā”tiādīsu adhippāyaṃ",
  "atk-s0101a:174_5": "ajānanto duggahitaṃ gaṇhāti, yaṃ sandhāya vuttaṃ – “attanā duggahitena amhe ceva",
  "atk-s0101a:174_6": "abbhācikkhati, attānañca khaṇati, bahuñca apuññaṃ pasavatī”ti. Tato micchādiṭṭhitaṃ",
  "atk-s0101a:174_7": "pāpuṇāti. Abhidhamme duppaṭipanno dhammacintaṃ atidhāvanto acinteyyānipi cinteti.",
  "atk-s0101a:174_8": "Tato cittakkhepaṃ pāpuṇāti, vuttañhetaṃ – “cattārimāni, bhikkhave, acinteyyāni, na",
  "atk-s0101a:174_9": "cintetabbāni, yāni cintento ummādassa vighātassa bhāgī assā”ti. Evametesu duppaṭipanno",
  "atk-s0101a:174_10": "yathākkamena imaṃ dussīlabhāva micchādiṭṭhitā cittakkhepabhedaṃ vipattiṃ pāpuṇātī”ti.",
  "atk-s0101a:175": "Ettāvatā ca –",
  "atk-s0101a:176": "“Pariyattibhedaṃ sampattiṃ, vipattiñcāpi yaṃ yahiṃ;",
  "atk-s0101a:177": "Pāpuṇāti yathā bhikkhu, tampi sabbaṃ vibhāvaye”ti –",
  "atk-s0101a:178": "Ayampi gāthā vuttatthāva hoti. Evaṃ nānappakārato piṭakāni ñatvā tesaṃ vasenetaṃ buddhavacanaṃ tividhanti ñātabbaṃ.",
  "atk-s0101a:179_0": "Kathaṃ nikāyavasena pañcavidhaṃ? Sabbameva cetaṃ dīghanikāyo, majjhimanikāyo, saṃyuttanikāyo,",
  "atk-s0101a:179_1": "aṅguttaranikāyo, khuddakanikāyoti pañcappabhedaṃ hoti. Tattha katamo dīghanikāyo?",
  "atk-s0101a:179_2": "Tivaggasaṅgahāni brahmajālādīni catuttiṃsa suttāni.",
  "atk-s0101a:180": "“Catuttiṃseva suttantā, tivaggo yassa saṅgaho;",
  "atk-s0101a:181": "Esa dīghanikāyoti, paṭhamo anulomiko”ti.",
  "atk-s0101a:182_0": "Kasmā panesa dīghanikāyoti vuccati? Dīghappamāṇānaṃ suttānaṃ samūhato nivāsato ca.",
  "atk-s0101a:182_1": "Samūhanivāsā hi nikāyoti vuccanti. “Nāhaṃ, bhikkhave, aññaṃ ekanikāyampi samanupassāmi",
  "atk-s0101a:182_2": "evaṃ cittaṃ, yathayidaṃ, bhikkhave, tiracchānagatā pāṇā”. Poṇikanikāyo cikkhallikanikāyoti",
  "atk-s0101a:182_3": "evamādīni cettha sādhakāni sāsanato lokato ca. Evaṃ sesānampi nikāyabhāve vacanattho veditabbo.",
  "atk-s0101a:183": "Katamo majjhimanikāyo? Majjhimappamāṇāni pañcadasavaggasaṅgahāni mūlapariyāyasuttādīni diyaḍḍhasataṃ dve ca suttāni.",
  "atk-s0101a:184": "“Diyaḍḍhasatasuttantā, dve ca suttāni yattha so;",
  "atk-s0101a:185": "Nikāyo majjhimo pañca, dasavaggapariggaho”ti.",
  "atk-s0101a:186": "Katamo saṃyuttanikāyo? Devatāsaṃyuttādivasena kathitāni oghataraṇādīni satta suttasahassāni satta ca suttasatāni dvāsaṭṭhi ca suttāni.",
  "atk-s0101a:187": "“Sattasuttasahassāni, sattasuttasatāni ca;",
  "atk-s0101a:188": "Dvāsaṭṭhi ceva suttantā, eso saṃyuttasaṅgaho”ti.",
  "atk-s0101a:189": "Katamo aṅguttaranikāyo? Ekekaaṅgātirekavasena kathitāni cittapariyādānādīni nava suttasahassāni pañca suttasatāni sattapaññāsañca suttāni.",
  "atk-s0101a:190": "“Nava suttasahassāni, pañca suttasatāni ca;",
  "atk-s0101a:191": "Sattapaññāsa suttāni, saṅkhyā aṅguttare aya”nti.",
  "atk-s0101a:192": "Katamo khuddakanikāyo? Sakalaṃ vinayapiṭakaṃ, abhidhammapiṭakaṃ, khuddakapāṭhādayo ca pubbe dassitā pañcadasappabhedā, ṭhapetvā cattāro nikāye avasesaṃ buddhavacanaṃ.",
  "atk-s0101a:193": "“Ṭhapetvā caturopete, nikāye dīghaādike;",
  "atk-s0101a:194": "Tadaññaṃ buddhavacanaṃ, nikāyo khuddako mato”ti.",
  "atk-s0101a:195": "Evaṃ nikāyavasena pañcavidhaṃ.",
  "atk-s0101a:196_0": "Kathaṃ aṅgavasena navavidhaṃ? Sabbameva hidaṃ suttaṃ, geyyaṃ, veyyākaraṇaṃ, gāthā,",
  "atk-s0101a:196_1": "udānaṃ, itivuttakaṃ, jātakaṃ, abbhutadhammaṃ, vedallanti navappabhedaṃ hoti. Tattha",
  "atk-s0101a:196_2": "ubhatovibhaṅganiddesakhandhakaparivārā, suttanipāte maṅgalasuttaratanasuttanālakasuttatuvaṭṭakasuttāni",
  "atk-s0101a:196_3": "ca aññampi ca suttanāmakaṃ tathāgatavacanaṃ suttanti veditabbaṃ. Sabbampi sagāthakaṃ",
  "atk-s0101a:196_4": "suttaṃ geyyanti veditabbaṃ. Visesena saṃyuttake sakalopi sagāthavaggo, sakalampi",
  "atk-s0101a:196_5": "abhidhammapiṭakaṃ, niggāthakaṃ suttaṃ, yañca aññampi aṭṭhahi aṅgehi asaṅgahitaṃ buddhavacanaṃ,",
  "atk-s0101a:196_6": "taṃ veyyākaraṇanti veditabbaṃ. Dhammapadaṃ, theragāthā, therīgāthā, suttanipāte nosuttanāmikā",
  "atk-s0101a:196_7": "suddhikagāthā ca gāthāti veditabbā. Somanassaññāṇamayikagāthā paṭisaṃyuttā dveasīti",
  "atk-s0101a:196_8": "suttantā udānanti veditabbaṃ. “Vuttañhetaṃ bhagavatā”tiādinayappavattā dasuttarasatasuttantā",
  "atk-s0101a:196_9": "itivuttakanti veditabbaṃ. Apaṇṇakajātakādīni paññāsādhikāni pañcajātakasatāni ‘jātaka’nti",
  "atk-s0101a:196_10": "veditabbaṃ. “Cattārome, bhikkhave, acchariyā abbhutā dhammā ānande”tiādinayappavattā",
  "atk-s0101a:196_11": "sabbepi acchariyabbhutadhammapaṭisaṃyuttasuttantā abbhutadhammanti veditabbaṃ. Cūḷavedalla-mahāvedalla-sammādiṭṭhi-sakkapañha-saṅkhārabhājaniya-mahāpuṇṇamasuttādayo",
  "atk-s0101a:196_12": "sabbepi vedañca tuṭṭhiñca laddhā laddhā pucchitasuttantā vedallanti veditabbaṃ. Evaṃ",
  "atk-s0101a:196_13": "aṅgavasena navavidhaṃ.",
  "atk-s0101a:197": "Kathaṃ dhammakkhandhavasena caturāsītisahassavidhaṃ? Sabbameva cetaṃ buddhavacanaṃ –",
  "atk-s0101a:198": "“Dvāsīti buddhato gaṇhiṃ, dve sahassāni bhikkhuto;",
  "atk-s0101a:199": "Caturāsīti sahassāni, ye me dhammā pavattino”ti.",
  "atk-s0101a:200_0": "Evaṃ paridīpitadhammakkhandhavasena caturāsītisahassappabhedaṃ hoti. Tattha ekānusandhikaṃ",
  "atk-s0101a:200_1": "suttaṃ eko dhammakkhandho. Yaṃ anekānusandhikaṃ, tattha anusandhivasena dhammakkhandhagaṇanā.",
  "atk-s0101a:200_2": "Gāthābandhesu pañhāpucchanaṃ eko dhammakkhandho, vissajjanaṃ eko. Abhidhamme ekamekaṃ",
  "atk-s0101a:200_3": "tikadukabhājanaṃ, ekamekañca cittavārabhājanaṃ, ekameko dhammakkhandho. Vinaye atthi",
  "atk-s0101a:200_4": "vatthu, atthi mātikā, atthi padabhājanīyaṃ, atthi antarāpatti, atthi āpatti, atthi",
  "atk-s0101a:200_5": "anāpatti, atthi tikacchedo. Tattha ekameko koṭṭhāso ekameko dhammakkhandhoti veditabbo.",
  "atk-s0101a:200_6": "Evaṃ dhammakkhandhavasena caturāsītisahassavidhaṃ.",
  "atk-s0101a:201_0": "Evametaṃ abhedato rasavasena ekavidhaṃ, bhedato dhammavinayādivasena duvidhādibhedaṃ",
  "atk-s0101a:201_1": "buddhavacanaṃ saṅgāyantena mahākassapappamukhena vasīgaṇena “ayaṃ dhammo, ayaṃ vinayo,",
  "atk-s0101a:201_2": "idaṃ paṭhamabuddhavacanaṃ, idaṃ majjhimabuddhavacanaṃ, idaṃ pacchimabuddhavacanaṃ,",
  "atk-s0101a:201_3": "idaṃ vinayapiṭakaṃ, idaṃ suttantapiṭakaṃ, idaṃ abhidhammapiṭakaṃ, ayaṃ dīghanikāyo…pe…",
  "atk-s0101a:201_4": "ayaṃ khuddakanikāyo, imāni suttādīni navaṅgāni, imāni caturāsīti dhammakkhandhasahassānī”ti,",
  "atk-s0101a:201_5": "imaṃ pabhedaṃ vavatthapetvāva saṅgītaṃ. Na kevalañca imameva, aññampi uddānasaṅgaha-vaggasaṅgaha-peyyālasaṅgaha-ekakanipāta-dukanipātādinipātasaṅgaha-saṃyuttasaṅgaha-paṇṇāsasaṅgahādi-anekavidhaṃ",
  "atk-s0101a:201_6": "tīsu piṭakesu sandissamānaṃ saṅgahappabhedaṃ vavatthapetvā eva sattahi māsehi saṅgītaṃ.",
  "atk-s0101a:202_0": "Saṅgītipariyosāne cassa – “idaṃ mahākassapattherena dasabalassa sāsanaṃ pañcavassasahassaparimāṇakālaṃ",
  "atk-s0101a:202_1": "pavattanasamatthaṃ kata”nti sañjātappamodā sādhukāraṃ viya dadamānā ayaṃ mahāpathavī",
  "atk-s0101a:202_2": "udakapariyantaṃ katvā anekappakāraṃ kampi saṅkampi sampakampi sampavedhi, anekāni",
  "atk-s0101a:202_3": "ca acchariyāni pāturahesunti, ayaṃ paṭhamamahāsaṅgīti nāma. Yā loke –",
  "atk-s0101a:203": "“Satehi pañcahi katā, tena pañcasatāti ca;",
  "atk-s0101a:204": "Thereheva katattā ca, therikāti pavuccatī”ti.",
  "atk-s0101a:207": "1. Brahmajālasuttavaṇṇanā",
  "atk-s0101a:208": "Paribbājakakathāvaṇṇanā",
  "atk-s0101a:209_0": "Imissā paṭhamamahāsaṅgītiyā vattamānāya vinayasaṅgahāvasāne suttantapiṭake ādinikāyassa",
  "atk-s0101a:209_1": "ādisuttaṃ brahmajālaṃ pucchantena āyasmatā mahākassapena – “brahmajālaṃ, āvuso ānanda,",
  "atk-s0101a:209_2": "kattha bhāsita”nti, evamādivuttavacanapariyosāne yattha ca bhāsitaṃ, yañcārabbha",
  "atk-s0101a:209_3": "bhāsitaṃ, taṃ sabbaṃ pakāsento āyasmā ānando evaṃ me sutantiādimāha. Tena vuttaṃ",
  "atk-s0101a:209_4": "“brahmajālassāpi evaṃ me sutantiādikaṃ āyasmatā ānandena paṭhamamahāsaṅgītikāle vuttaṃ nidānamādī”ti.",
  "atk-s0101a:210": "1. Tattha evanti nipātapadaṃ. Metiādīni nāmapadāni. Paṭipanno hotīti ettha paṭīti upasaggapadaṃ, hotīti ākhyātapadanti. Iminā tāva nayena padavibhāgo veditabbo.",
  "atk-s0101a:211_0": "Atthato pana evaṃ-saddo tāva upamūpadesasampahaṃsanagarahaṇavacanasampaṭiggahākāranidassanāvadhāraṇādianekatthappabhedo.",
  "atk-s0101a:211_1": "Tathāhesa – “evaṃ jātena maccena, kattabbaṃ kusalaṃ bahu”nti evamādīsu upamāyaṃ āgato.",
  "atk-s0101a:211_2": "“Evaṃ te abhikkamitabbaṃ, evaṃ te paṭikkamitabba”ntiādīsu upadese. “Evametaṃ bhagavā,",
  "atk-s0101a:211_3": "evametaṃ sugatā”tiādīsu sampahaṃsane. “Evamevaṃ panāyaṃ vasalī yasmiṃ vā tasmiṃ vā",
  "atk-s0101a:211_4": "tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ, bhanteti kho",
  "atk-s0101a:211_5": "te bhikkhū bhagavato paccassosu”ntiādīsu vacanasampaṭiggahe. “Evaṃ byā kho ahaṃ,",
  "atk-s0101a:211_6": "bhante, bhagavatā dhammaṃ desitaṃ ājānāmī”tiādīsu ākāre. “Ehi tvaṃ, māṇavaka, yena",
  "atk-s0101a:211_7": "samaṇo ānando tenupasaṅkama, upasaṅkamitvā mama vacanena samaṇaṃ ānandaṃ appābādhaṃ",
  "atk-s0101a:211_8": "appātaṅkaṃ lahuṭṭhānaṃ balaṃ phāsuvihāraṃ puccha. “Subho māṇavo todeyyaputto bhavantaṃ",
  "atk-s0101a:211_9": "ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī”ti. “Evañca",
  "atk-s0101a:211_10": "vadehi, sādhu kira bhavaṃ ānando yena subhassa māṇavassa todeyyaputtassa nivesanaṃ,",
  "atk-s0101a:211_11": "tenupasaṅkamatu anukampaṃ upādāyā”tiādīsu nidassane. “Taṃ kiṃ maññatha, kālāmā, ime",
  "atk-s0101a:211_12": "dhammā kusalā vā akusalā vāti? Akusalā, bhante. Sāvajjā vā anavajjā vāti? Sāvajjā,",
  "atk-s0101a:211_13": "bhante. Viññugarahitā vā viññuppasatthā vāti? Viññugarahitā, bhante. Samattā samādinnā",
  "atk-s0101a:211_14": "ahitāya dukkhāya saṃvattanti no vā, kathaṃ vo ettha hotīti? Samattā, bhante, samādinnā",
  "atk-s0101a:211_15": "ahitāya dukkhāya saṃvattanti, evaṃ no ettha hotī”tiādīsu avadhāraṇe. Svāyamidha ākāranidassanāvadhāraṇesu daṭṭhabbo.",
  "atk-s0101a:212_0": "Tattha ākāratthena evaṃ-saddena etamatthaṃ dīpeti, nānānayanipuṇamanekajjhāsayasamuṭṭhānaṃ,",
  "atk-s0101a:212_1": "atthabyañjanasampannaṃ, vividhapāṭihāriyaṃ, dhammatthadesanāpaṭivedhagambhīraṃ, sabbasattānaṃ",
  "atk-s0101a:212_2": "sakasakabhāsānurūpato sotapathamāgacchantaṃ tassa bhagavato vacanaṃ sabbappakārena",
  "atk-s0101a:212_3": "ko samattho viññātuṃ, sabbathāmena pana sotukāmataṃ janetvāpi ‘evaṃ me sutaṃ’ mayāpi",
  "atk-s0101a:212_4": "ekenākārena sutanti.",
  "atk-s0101a:213": "Nidassanatthena – “nāhaṃ sayambhū, na mayā idaṃ sacchikata”nti attānaṃ parimocento – ‘evaṃ me sutaṃ’, ‘mayāpi evaṃ suta’nti idāni vattabbaṃ sakalaṃ suttaṃ nidasseti.",
  "atk-s0101a:214_0": "Avadhāraṇatthena – “etadaggaṃ, bhikkhave, mama sāvakānaṃ bhikkhūnaṃ bahussutānaṃ",
  "atk-s0101a:214_1": "yadidaṃ ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando”ti.",
  "atk-s0101a:214_2": "Evaṃ bhagavatā – “āyasmā ānando atthakusalo, dhammakusalo, byañjanakusalo, niruttikusalo,",
  "atk-s0101a:214_3": "pubbāparakusalo”ti. Evaṃ dhammasenāpatinā ca pasatthabhāvānurūpaṃ attano dhāraṇabalaṃ",
  "atk-s0101a:214_4": "dassento sattānaṃ sotukāmataṃ janeti – ‘evaṃ me sutaṃ’, tañca kho atthato vā byañjanato",
  "atk-s0101a:214_5": "vā anūnamanadhikaṃ, evameva na aññathā daṭṭhabba”nti.",
  "atk-s0101a:215_0": "Me-saddo tīsu atthesu dissati. Tathā hissa – “gāthābhigītaṃ me abhojaneyya”ntiādīsu",
  "atk-s0101a:215_1": "mayāti attho. “Sādhu me, bhante, bhagavā saṅkhittena dhammaṃ desetū”tiādīsu mayhanti",
  "atk-s0101a:215_2": "attho. “Dhammadāyādā me, bhikkhave, bhavathā”tiādīsu mamāti attho. Idha pana mayā",
  "atk-s0101a:215_3": "sutanti ca, mama sutanti ca atthadvaye yujjati.",
  "atk-s0101a:216_0": "Sutanti ayaṃ suta-saddo saupasaggo ca anupasaggo ca – gamanavissutakilinna-upacitānuyoga-sotaviññeyya-sotadvārānusāra-viññātādianekatthappabhedo,",
  "atk-s0101a:216_1": "tathā hissa “senāya pasuto”tiādīsu gacchantoti attho. “Sutadhammassa passato”tiādīsu",
  "atk-s0101a:216_2": "vissutadhammassāti attho. “Avassutā avassutassā”tiādīsu kilinnākilinnassāti attho.",
  "atk-s0101a:216_3": "“Tumhehi puññaṃ pasutaṃ anappaka”ntiādīsu upacitanti attho. “Ye jhānapasutā dhīrā”tiādīsu",
  "atk-s0101a:216_4": "jhānānuyuttāti attho. ‘Diṭṭhaṃ sutaṃ muta’ntiādīsu sotaviññeyyanti attho. “Sutadharo",
  "atk-s0101a:216_5": "sutasannicayo”tiādīsu sotadvārānusāraviññātadharoti attho. Idha panassa sotadvārānusārena",
  "atk-s0101a:216_6": "upadhāritanti vā upadhāraṇanti vāti attho. ‘Me’ saddassa hi ‘mayā’ti atthe sati ‘evaṃ",
  "atk-s0101a:216_7": "mayā sutaṃ’ sotadvārānusārena upadhāritanti yujjati. ‘Mamā’ti atthe sati evaṃ mama",
  "atk-s0101a:216_8": "sutaṃ sotadvārānusārena upadhāraṇanti yujjati.",
  "atk-s0101a:217_0": "Evametesu tīsu padesu evanti sotaviññāṇādiviññāṇakiccanidassanaṃ. Meti vuttaviññāṇasamaṅgipuggalanidassanaṃ.",
  "atk-s0101a:217_1": "Sutanti assavanabhāvapaṭikkhepato anūnādhikāviparītaggahaṇanidassanaṃ. Tathā evanti",
  "atk-s0101a:217_2": "tassā sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṃ.",
  "atk-s0101a:217_3": "Meti attappakāsanaṃ. Sutanti dhammappakāsanaṃ. Ayañhettha saṅkhepo – “nānappakārena",
  "atk-s0101a:217_4": "ārammaṇe pavattāya viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto”ti.",
  "atk-s0101a:218": "Tathā evanti niddisitabbadhammappakāsanaṃ. Meti puggalappakāsanaṃ. Sutanti puggalakiccappakāsanaṃ. Idaṃ vuttaṃ hoti. “Yaṃ suttaṃ niddisissāmi, taṃ mayā evaṃ suta”nti.",
  "atk-s0101a:219_0": "Tathā evanti yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0101a:219_1": "tassa nānākāraniddeso. Evanti hi ayamākārapaññatti. Meti kattuniddeso. Sutanti visayaniddeso.",
  "atk-s0101a:219_2": "Ettāvatā nānākārappavattena cittasantānena taṃ samaṅgino kattu visayaggahaṇasanniṭṭhānaṃ kataṃ hoti.",
  "atk-s0101a:220_0": "Athavā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.",
  "atk-s0101a:220_1": "Ayaṃ panettha saṅkhepo, “mayā savanakiccaviññāṇasamaṅginā puggalena viññāṇavasena",
  "atk-s0101a:220_2": "laddhasavanakiccavohārena suta”nti.",
  "atk-s0101a:221_0": "Tattha evanti ca meti ca saccikaṭṭhaparamatthavasena avijjamānapaññatti. Kiñhettha",
  "atk-s0101a:221_1": "taṃ paramatthato atthi, yaṃ evanti vā meti vā niddesaṃ labhetha? Sutanti vijjamānapaññatti.",
  "atk-s0101a:221_2": "Yañhi taṃ ettha sotena upaladdhaṃ, taṃ paramatthato vijjamānanti. Tathā ‘eva’nti",
  "atk-s0101a:221_3": "ca, meti ca, taṃ taṃ upādāya vattabbato upādāpaññatti. ‘Suta’nti diṭṭhādīni upanidhāya",
  "atk-s0101a:221_4": "vattabbato upanidhāpaññatti. Ettha ca evanti vacanena asammohaṃ dīpeti. Na hi sammūḷho",
  "atk-s0101a:221_5": "nānappakārapaṭivedhasamattho hoti. ‘Suta’nti vacanena sutassa asammosaṃ dīpeti. Yassa",
  "atk-s0101a:221_6": "hi sutaṃ sammuṭṭhaṃ hoti, na so kālantarena mayā sutanti paṭijānāti. Iccassa asammohena",
  "atk-s0101a:221_7": "paññāsiddhi, asammosena pana satisiddhi. Tattha paññāpubbaṅgamāya satiyā byañjanāvadhāraṇasamatthatā,",
  "atk-s0101a:221_8": "satipubbaṅgamāya paññāya atthapaṭivedhasamatthatā. Tadubhayasamatthatāyogena atthabyañjanasampannassa",
  "atk-s0101a:221_9": "dhammakosassa anupālanasamatthato dhammabhaṇḍāgārikattasiddhi.",
  "atk-s0101a:222_0": "Aparo nayo, evanti vacanena yoniso manasikāraṃ dīpeti. Ayoniso manasikaroto hi nānappakārapaṭivedhābhāvato.",
  "atk-s0101a:222_1": "Sutanti vacanena avikkhepaṃ dīpeti, vikkhittacittassa savanābhāvato. Tathā hi vikkhittacitto",
  "atk-s0101a:222_2": "puggalo sabbasampattiyā vuccamānopi “na mayā sutaṃ, puna bhaṇathā”ti bhaṇati. Yoniso",
  "atk-s0101a:222_3": "manasikārena cettha attasammāpaṇidhiṃ pubbe ca katapuññataṃ sādheti, sammā appaṇihitattassa",
  "atk-s0101a:222_4": "pubbe akatapuññassa vā tadabhāvato. Avikkhepena saddhammassavanaṃ sappurisūpanissayañca",
  "atk-s0101a:222_5": "sādheti. Na hi vikkhittacitto sotuṃ sakkoti, na ca sappurise anupassayamānassa savanaṃ atthīti.",
  "atk-s0101a:223_0": "Aparo nayo, yasmā evanti yassa cittasantānassa nānākārappavattiyā nānatthabyañjanaggahaṇaṃ",
  "atk-s0101a:223_1": "hoti, tassa nānākāraniddesoti vuttaṃ, so ca evaṃ bhaddako ākāro na sammāappaṇihitattano",
  "atk-s0101a:223_2": "pubbe akatapuññassa vā hoti, tasmā evanti iminā bhaddakenākārena pacchimacakkadvayasampattimattano",
  "atk-s0101a:223_3": "dīpeti. Sutanti savanayogena purimacakkadvayasampattiṃ. Na hi appatirūpadese vasato",
  "atk-s0101a:223_4": "sappurisūpanissayavirahitassa vā savanaṃ atthi. Iccassa pacchimacakkadvayasiddhiyā",
  "atk-s0101a:223_5": "āsayasuddhisiddhā hoti, purimacakkadvayasiddhiyā payogasuddhi, tāya ca āsayasuddhiyā",
  "atk-s0101a:223_6": "adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa",
  "atk-s0101a:223_7": "vacanaṃ aruṇuggaṃ viya sūriyassa udayato yoniso manasikāro viya ca kusalakammassa",
  "atk-s0101a:223_8": "arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento – “evaṃ me suta”ntiādimāha.",
  "atk-s0101a:224_0": "Aparo nayo, ‘eva’nti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ",
  "atk-s0101a:224_1": "dīpeti. ‘Suta’nti iminā sotabbappabhedapaṭivedhadīpakena dhammaniruttipaṭisambhidāsampattisabbhāvaṃ.",
  "atk-s0101a:224_2": "‘Eva’nti ca idaṃ yoniso manasikāradīpakaṃ vacanaṃ bhāsamāno – “ete mayā dhammā manasānupekkhitā,",
  "atk-s0101a:224_3": "diṭṭhiyā suppaṭividdhā”ti dīpeti. ‘Suta’nti idaṃ savanayogadīpakaṃ vacanaṃ bhāsamāno",
  "atk-s0101a:224_4": "– “bahū mayā dhammā sutā dhātā vacasā paricitā”ti dīpeti. Tadubhayenāpi atthabyañjanapāripūriṃ",
  "atk-s0101a:224_5": "dīpento savane ādaraṃ janeti. Atthabyañjanaparipuṇṇañhi dhammaṃ ādarena assuṇanto",
  "atk-s0101a:224_6": "mahatā hitā paribāhiro hotīti, tasmā ādaraṃ janetvā sakkaccaṃ ayaṃ dhammo sotabboti.",
  "atk-s0101a:225_0": "“Evaṃ me suta”nti iminā pana sakalena vacanena āyasmā ānando tathāgatappaveditaṃ",
  "atk-s0101a:225_1": "dhammaṃ attano adahanto asappurisabhūmiṃ atikkamati. Sāvakattaṃ paṭijānanto sappurisabhūmiṃ",
  "atk-s0101a:225_2": "okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ",
  "atk-s0101a:225_3": "sutamevetaṃ mayā, tasseva bhagavato vacana”nti dīpento attānaṃ parimoceti, satthāraṃ",
  "atk-s0101a:225_4": "apadisati, jinavacanaṃ appeti, dhammanettiṃ patiṭṭhāpeti.",
  "atk-s0101a:226_0": "Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto",
  "atk-s0101a:226_1": "– “sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa",
  "atk-s0101a:226_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0101a:226_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa",
  "atk-s0101a:226_4": "vacanaṃ, na ettha atthe vā dhamme vā pade vā byañjane vā kaṅkhā vā vimati vā kātabbā”ti",
  "atk-s0101a:226_5": "sabbesaṃ devamanussānaṃ imasmiṃ dhamme assaddhiyaṃ vināseti, saddhāsampadaṃ uppādeti. Tenetaṃ vuccati –",
  "atk-s0101a:227": "“Vināsayati assaddhaṃ, saddhaṃ vaḍḍheti sāsane;",
  "atk-s0101a:228": "Evaṃ me sutamiccevaṃ, vadaṃ gotamasāvako”ti.",
  "atk-s0101a:229": "Ekanti gaṇanaparicchedaniddeso. Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –",
  "atk-s0101a:230": "“Samavāye khaṇe kāle, samūhe hetudiṭṭhisu;",
  "atk-s0101a:231": "Paṭilābhe pahāne ca, paṭivedhe ca dissati”.",
  "atk-s0101a:232_0": "Tathā hissa – “appevanāma svepi upasaṅkameyyāma kālañca samayañca upādāyā”ti evamādīsu",
  "atk-s0101a:232_1": "samavāyo attho. “Ekova kho bhikkhave, khaṇo ca samayo ca brahmacariyavāsāyā”tiādīsu",
  "atk-s0101a:232_2": "khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.",
  "atk-s0101a:232_3": "“Samayopi kho te, bhaddāli, appaṭividdho ahosi, bhagavā kho sāvatthiyaṃ viharati,",
  "atk-s0101a:232_4": "bhagavāpi maṃ jānissati, bhaddāli nāma bhikkhu satthusāsane sikkhāya aparipūrakārī’ti.",
  "atk-s0101a:232_5": "Ayampi kho, te bhaddāli, samayo appaṭividdho ahosī”tiādīsu hetu. “Tena kho pana samayena",
  "atk-s0101a:232_6": "uggahamāno paribbājako samaṇamuṇḍikāputto samayappavādake tindukācīre ekasālake mallikāya",
  "atk-s0101a:232_7": "ārāme paṭivasatī”tiādīsu diṭṭhi.",
  "atk-s0101a:233": "“Diṭṭhe dhamme ca yo attho, yo cattho samparāyiko;",
  "atk-s0101a:234": "Atthābhisamayā dhīro, paṇḍitoti pavuccatī”ti. –",
  "atk-s0101a:235_0": "Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa",
  "atk-s0101a:235_1": "pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0101a:235_2": "Idha panassa kālo attho. Tena saṃvaccharautumāsaḍḍhamāsarattidivapubbaṇhamajjhanhikasāyanhapaṭhamamajjhi-mapacchimayāmamuhuttādīsu",
  "atk-s0101a:235_3": "kālappabhedabhūtesu samayesu ekaṃ samayanti dīpeti.",
  "atk-s0101a:236_0": "Tattha kiñcāpi etesu saṃvaccharādīsu samayesu yaṃ yaṃ suttaṃ yasmiṃ yasmiṃ saṃvacchare",
  "atk-s0101a:236_1": "utumhi māse pakkhe rattibhāge vā divasabhāge vā vuttaṃ, sabbaṃ taṃ therassa suviditaṃ",
  "atk-s0101a:236_2": "suvavatthāpitaṃ paññāya. Yasmā pana – “evaṃ me sutaṃ” asukasaṃvacchare asukautumhi",
  "atk-s0101a:236_3": "asukamāse asukapakkhe asukarattibhāge asukadivasabhāge vāti evaṃ vutte na sakkā sukhena",
  "atk-s0101a:236_4": "dhāretuṃ vā uddisituṃ vā uddisāpetuṃ vā, bahu ca vattabbaṃ hoti, tasmā ekeneva padena",
  "atk-s0101a:236_5": "tamatthaṃ samodhānetvā “ekaṃ samaya”nti āha. Ye vā ime gabbhokkantisamayo, jātisamayo,",
  "atk-s0101a:236_6": "saṃvegasamayo, abhinikkhamanasamayo, dukkarakārikasamayo, māravijayasamayo, abhisambodhisamayo",
  "atk-s0101a:236_7": "diṭṭhadhammasukhavihārasamayo, desanāsamayo, parinibbānasamayoti, evamādayo bhagavato",
  "atk-s0101a:236_8": "devamanussesu ativiya pakāsā anekakālappabhedā eva samayā. Tesu samayesu desanāsamayasaṅkhātaṃ",
  "atk-s0101a:236_9": "ekaṃ samayanti dīpeti. Yo cāyaṃ ñāṇakaruṇākiccasamayesu karuṇākiccasamayo, attahitaparahitapaṭipattisamayesu",
  "atk-s0101a:236_10": "parahitapaṭipattisamayo, sannipatitānaṃ karaṇīyadvayasamayesu dhammikathāsamayo desanāpaṭipattisamayesu",
  "atk-s0101a:236_11": "desanāsamayo, tesupi samayesu aññataraṃ samayaṃ sandhāya “ekaṃ samaya”nti āha.",
  "atk-s0101a:237_0": "Kasmā panettha yathā abhidhamme “yasmiṃ samaye kāmāvacara”nti ca, ito aññesu ca suttapadesu",
  "atk-s0101a:237_1": "– “yasmiṃ samaye, bhikkhave, bhikkhu vivicceva kāmehī”ti ca bhummavacananiddeso kato,",
  "atk-s0101a:237_2": "vinaye ca – “tena samayena buddho bhagavā”ti karaṇavacanena, tathā akatvā “ekaṃ samaya”nti",
  "atk-s0101a:237_3": "upayogavacananiddeso katoti? Tattha tathā idha ca aññathā atthasambhavato. Tattha",
  "atk-s0101a:237_4": "hi abhidhamme ito aññesu suttapadesu ca adhikaraṇattho bhāvena bhāvalakkhaṇattho",
  "atk-s0101a:237_5": "ca sambhavati. Adhikaraṇañhi kālattho, samūhattho ca samayo, tattha tattha vuttānaṃ",
  "atk-s0101a:237_6": "phassādidhammānaṃ khaṇasamavāyahetusaṅkhātassa ca samayassa bhāvena tesaṃ bhāvo lakkhīyati,",
  "atk-s0101a:237_7": "tasmā tadatthajotanatthaṃ tattha bhummavacananiddeso kato.",
  "atk-s0101a:238_0": "Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi",
  "atk-s0101a:238_1": "dubbiññeyyo, tena samayena hetubhūtena karaṇabhūtena ca sikkhāpadāni paññāpayanto",
  "atk-s0101a:238_2": "sikkhāpadapaññattihetuñca apekkhamāno bhagavā tattha tattha vihāsi, tasmā tadatthajotanatthaṃ",
  "atk-s0101a:238_3": "tattha karaṇavacanena niddeso kato.",
  "atk-s0101a:239_0": "Idha pana aññasmiñca evaṃ jātike accantasaṃyogattho sambhavati. Yañhi samayaṃ bhagavā",
  "atk-s0101a:239_1": "imaṃ aññaṃ vā suttantaṃ desesi, accantameva taṃ samayaṃ karuṇāvihārena vihāsi, tasmā",
  "atk-s0101a:239_2": "tadatthajotanatthaṃ idha upayogavacananiddeso katoti.",
  "atk-s0101a:240": "Tenetaṃ vuccati –",
  "atk-s0101a:241": "“Taṃ taṃ atthamapekkhitvā, bhummena karaṇena ca;",
  "atk-s0101a:242": "Aññatra samayo vutto, upayogena so idhā”ti.",
  "atk-s0101a:243_0": "Porāṇā pana vaṇṇayanti – “tasmiṃ samaye”ti vā, “tena samayenā”ti vā, “ekaṃ samaya”nti",
  "atk-s0101a:243_1": "vā, abhilāpamattabhedo esa, sabbattha bhummamevatthoti. Tasmā “ekaṃ samaya”nti vuttepi",
  "atk-s0101a:243_2": "“ekasmiṃ samaye”ti attho veditabbo.",
  "atk-s0101a:244": "Bhagavāti garu. Garuñhi loke bhagavāti vadanti. Ayañca sabbaguṇavisiṭṭhatāya sabbasattānaṃ garu, tasmā bhagavāti veditabbo. Porāṇehipi vuttaṃ –",
  "atk-s0101a:245": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0101a:246": "Garu gāravayutto so, bhagavā tena vuccatī”ti.",
  "atk-s0101a:247": "Api ca –",
  "atk-s0101a:248": "“Bhāgyavā bhaggavā yutto, bhagehi ca vibhattavā;",
  "atk-s0101a:249": "Bhattavā vantagamano, bhavesu bhagavā tato”ti.",
  "atk-s0101a:250": "Imissā gāthāya vasenassa padassa vitthāraattho veditabbo. So ca visuddhimagge buddhānussatiniddese vuttoyeva.",
  "atk-s0101a:251_0": "Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammakāyaṃ",
  "atk-s0101a:251_1": "paccakkhaṃ karoti. Tena “nayidaṃ atikkantasatthukaṃ pāvacanaṃ, ayaṃ vo satthā”ti",
  "atk-s0101a:251_2": "satthu adassanena ukkaṇṭhitaṃ janaṃ samassāseti.",
  "atk-s0101a:252_0": "Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento",
  "atk-s0101a:252_1": "rūpakāyaparinibbānaṃ sādheti. Tena “evaṃvidhassa nāma ariyadhammassa desako dasabaladharo",
  "atk-s0101a:252_2": "vajirasaṅghāta samānakāyo sopi bhagavā parinibbuto, kena aññena jīvite āsā janetabbā”ti",
  "atk-s0101a:252_3": "jīvitamadamattaṃ janaṃ saṃvejeti, saddhamme cassa ussāhaṃ janeti.",
  "atk-s0101a:253": "Evanti ca bhaṇanto desanāsampattiṃ niddisati. Me sutanti sāvakasampattiṃ. Ekaṃ samayanti kālasampattiṃ. Bhagavāti desakasampattiṃ.",
  "atk-s0101a:254_0": "Antarā ca rājagahaṃ antarā ca nāḷandanti antarā-saddo kāraṇakhaṇacittavemajjhavivarādīsu",
  "atk-s0101a:254_1": "dissati. “Tadantaraṃ ko jāneyya aññatra tathāgatā”ti ca, “janā saṅgamma mantenti",
  "atk-s0101a:254_2": "mañca tañca kimantara”nti ca ādīsu hi kāraṇe antarā-saddo. “Addasa maṃ, bhante, aññatarā",
  "atk-s0101a:254_3": "itthī vijjantarikāya bhājanaṃ dhovantī”tiādīsu khaṇe. “Yassantarato na santi kopā”tiādīsu",
  "atk-s0101a:254_4": "citte. “Antarā vosānamāpādī”tiādīsu vemajjhe. “Api cāyaṃ, bhikkhave, tapodā dvinnaṃ",
  "atk-s0101a:254_5": "mahānirayānaṃ antarikāya āgacchatī”tiādīsu vivare. Svāyamidha vivare vattati, tasmā",
  "atk-s0101a:254_6": "rājagahassa ca nāḷandāya ca vivareti evametthattho veditabbo. Antarā-saddena pana",
  "atk-s0101a:254_7": "yuttattā upayogavacanaṃ kataṃ. Īdisesu ca ṭhānesu akkharacintakā “antarā gāmañca",
  "atk-s0101a:254_8": "nadiñca yātī”ti evaṃ ekameva antarāsaddaṃ payujjanti, so dutiyapadenapi yojetabbo",
  "atk-s0101a:254_9": "hoti, ayojiyamāne upayogavacanaṃ na pāpuṇāti. Idha pana yojetvāyeva vuttoti.",
  "atk-s0101a:255_0": "Addhānamaggappaṭipanno hotīti addhānasaṅkhātaṃ maggaṃ paṭipanno hoti, “dīghamagga”nti",
  "atk-s0101a:255_1": "attho. Addhānagamanasamayassa hi vibhaṅge “aḍḍhayojanaṃ gacchissāmīti bhuñjitabba”ntiādivacanato",
  "atk-s0101a:255_2": "aḍḍhayojanampi addhānamaggo hoti. Rājagahato pana nāḷandā yojanameva.",
  "atk-s0101a:256_0": "Mahatā bhikkhusaṅghena saddhinti ‘mahatā’ti guṇamahattenapi mahatā, saṅkhyāmahattenapi",
  "atk-s0101a:256_1": "mahatā. So hi bhikkhusaṅgho guṇehipi mahā ahosi, appicchatādiguṇasamannāgatattā.",
  "atk-s0101a:256_2": "Saṅkhyāyapi mahā, pañcasatasaṅkhyattā. Bhikkhūnaṃ saṅgho ‘bhikkhusaṅgho’, tena bhikkhusaṅghena.",
  "atk-s0101a:256_3": "Diṭṭhisīlasāmaññasaṅghātasaṅkhātena samaṇagaṇenāti attho. Saddhinti ekato.",
  "atk-s0101a:257_0": "Pañcamattehi bhikkhusatehīti pañcamattā etesanti pañcamattāni. Mattāti pamāṇaṃ vuccati,",
  "atk-s0101a:257_1": "tasmā yathā “bhojane mattaññū”ti vutte “bhojane mattaṃ jānāti, pamāṇaṃ jānātī”ti",
  "atk-s0101a:257_2": "attho hoti, evamidhāpi – “tesaṃ bhikkhusatānaṃ pañcamattā pañcapamāṇa”nti evamattho",
  "atk-s0101a:257_3": "daṭṭhabbo. Bhikkhūnaṃ satāni bhikkhusatāni, tehi pañcamattehi bhikkhusatehi.",
  "atk-s0101a:258_0": "Suppiyopi kho paribbājakoti suppiyoti tassa nāmaṃ. Pi-kāro maggappaṭipannasabhāgatāya",
  "atk-s0101a:258_1": "puggalasampiṇḍanattho. Kho-kāro padasandhikaro, byañjanasiliṭṭhatāvasena vutto. Paribbājakoti",
  "atk-s0101a:258_2": "sañjayassa antevāsī channaparibbājako. Idaṃ vuttaṃ hoti – “yadā bhagavā taṃ addhānamaggaṃ",
  "atk-s0101a:258_3": "paṭipanno, tadā suppiyopi paribbājako paṭipanno ahosī”ti. Atītakālattho hettha hoti-saddo.",
  "atk-s0101a:259_0": "Saddhiṃ antevāsinā brahmadattena māṇavenāti – ettha ante vasatīti antevāsī. Samīpacāro",
  "atk-s0101a:259_1": "santikāvacaro sissoti attho. Brahmadattoti tassa nāmaṃ. Māṇavoti sattopi coropi taruṇopi vuccati.",
  "atk-s0101a:260": "“Coditā devadūtehi, ye pamajjanti māṇavā;",
  "atk-s0101a:261": "Te dīgharattaṃ socanti, hīnakāyūpagā narā”ti. –",
  "atk-s0101a:262_0": "Ādīsu hi satto māṇavoti vutto. “Māṇavehipi samāgacchanti katakammehipi akatakammehipī”tiādīsu",
  "atk-s0101a:262_1": "coro. “Ambaṭṭho māṇavo, aṅgako māṇavo”tiādīsu taruṇo ‘māṇavo’ti vutto. Idhāpi ayamevattho.",
  "atk-s0101a:262_2": "Idañhi vuttaṃ hoti – brahmadattena nāma taruṇantevāsinā saddhinti.",
  "atk-s0101a:263_0": "Tatrāti tasmiṃ addhānamagge, tesu vā dvīsu janesu. Sudanti nipātamattaṃ. Anekapariyāyenāti",
  "atk-s0101a:263_1": "pariyāya-saddo tāva vāradesanākāraṇesu vattati. “Kassa nu kho, ānanda, ajja pariyāyo",
  "atk-s0101a:263_2": "bhikkhuniyo ovaditu”ntiādīsu hi vāre pariyāyasaddo vattati. “Madhupiṇḍikapariyāyotveva",
  "atk-s0101a:263_3": "naṃ dhārehī”tiādīsu desanāyaṃ. “Imināpi kho, te rājañña, pariyāyena evaṃ hotū”tiādīsu",
  "atk-s0101a:263_4": "kāraṇe. Svāyamidhāpi kāraṇe vattati, tasmā ayamettha attho – “anekavidhena kāraṇenā”ti,",
  "atk-s0101a:263_5": "“bahūhi kāraṇehī”ti vuttaṃ hoti.",
  "atk-s0101a:264_0": "Buddhassa avaṇṇaṃ bhāsatīti avaṇṇavirahitassa aparimāṇavaṇṇasamannāgatassāpi buddhassa",
  "atk-s0101a:264_1": "bhagavato – “yaṃ loke jātivuḍḍhesu kattabbaṃ abhivādanādisāmīcikammaṃ ‘sāmaggiraso’ti",
  "atk-s0101a:264_2": "vuccati, taṃ samaṇassa gotamassa natthi tasmā arasarūpo samaṇo gotamo, nibbhogo,",
  "atk-s0101a:264_3": "akiriyavādo, ucchedavādo, jegucchī, venayiko, tapassī, apagabbho. Natthi samaṇassa",
  "atk-s0101a:264_4": "gotamassa uttarimanussadhammo alamariyañāṇadassanaviseso. Takkapariyāhataṃ samaṇo",
  "atk-s0101a:264_5": "gotamo dhammaṃ deseti, vīmaṃsānucaritaṃ, sayaṃpaṭibhānaṃ. Samaṇo gotamo na sabbaññū,",
  "atk-s0101a:264_6": "na lokavidū, na anuttaro, na aggapuggalo”ti. Evaṃ taṃ taṃ akāraṇameva kāraṇanti vatvā",
  "atk-s0101a:264_7": "tathā tathā avaṇṇaṃ dosaṃ nindaṃ bhāsati.",
  "atk-s0101a:265_0": "Yathā ca buddhassa, evaṃ dhammassāpi taṃ taṃ akāraṇameva kāraṇato vatvā – “samaṇassa",
  "atk-s0101a:265_1": "gotamassa dhammo durakkhāto, duppaṭivedito, aniyyāniko, anupasamasaṃvattaniko”ti",
  "atk-s0101a:265_2": "tathā tathā avaṇṇaṃ bhāsati.",
  "atk-s0101a:266_0": "Yathā ca dhammassa, evaṃ saṅghassāpi yaṃ vā taṃ vā akāraṇameva kāraṇato vatvā – “micchāpaṭipanno",
  "atk-s0101a:266_1": "samaṇassa gotamassa sāvakasaṅgho, kuṭilapaṭipanno, paccanīkapaṭipadaṃ ananulomapaṭipadaṃ",
  "atk-s0101a:266_2": "adhammānulomapaṭipadaṃ paṭipanno”ti tathā tathā avaṇṇaṃ bhāsati.",
  "atk-s0101a:267_0": "Antevāsī panassa – “amhākaṃ ācariyo aparāmasitabbaṃ parāmasati, anakkamitabbaṃ akkamati,",
  "atk-s0101a:267_1": "svāyaṃ aggiṃ gilanto viya, hatthena asidhāraṃ parāmasanto viya, muṭṭhinā sineruṃ",
  "atk-s0101a:267_2": "padāletukāmo viya, kakacadantapantiyaṃ kīḷamāno viya, pabhinnamadaṃ caṇḍahatthiṃ",
  "atk-s0101a:267_3": "hatthena gaṇhanto viya ca vaṇṇārahasseva ratanattayassa avaṇṇaṃ bhāsamāno anayabyasanaṃ",
  "atk-s0101a:267_4": "pāpuṇissati. Ācariye kho pana gūthaṃ vā aggiṃ vā kaṇṭakaṃ vā kaṇhasappaṃ vā akkamante,",
  "atk-s0101a:267_5": "sūlaṃ vā abhirūhante, halāhalaṃ vā visaṃ khādante, khārodakaṃ vā pakkhalante, narakapapātaṃ",
  "atk-s0101a:267_6": "vā papatante, na antevāsinā taṃ sabbamanukātabbaṃ hoti. Kammassakā hi sattā attano",
  "atk-s0101a:267_7": "kammānurūpameva gatiṃ gacchanti. Neva pitā puttassa kammena gacchati, na putto pitu",
  "atk-s0101a:267_8": "kammena, na mātā puttassa, na putto mātuyā, na bhātā bhaginiyā, na bhaginī bhātu,",
  "atk-s0101a:267_9": "na ācariyo antevāsino, na antevāsī ācariyassa kammena gacchati. Mayhañca ācariyo",
  "atk-s0101a:267_10": "tiṇṇaṃ ratanānaṃ avaṇṇaṃ bhāsati, mahāsāvajjo kho panāriyūpavādoti. Evaṃ yoniso ummujjitvā",
  "atk-s0101a:267_11": "ācariyavādaṃ maddamāno sammākāraṇameva kāraṇato apadisanto anekapariyāyena tiṇṇaṃ",
  "atk-s0101a:267_12": "ratanānaṃ vaṇṇaṃ bhāsitumāraddho, yathā taṃ paṇḍitajātiko kulaputto”. Tena vuttaṃ",
  "atk-s0101a:267_13": "– “suppiyassa pana paribbājakassa antevāsī brahmadatto māṇavo anekapariyāyena buddhassa",
  "atk-s0101a:267_14": "vaṇṇaṃ bhāsati, dhammassa vaṇṇaṃ bhāsati, saṅghassa vaṇṇaṃ bhāsatī”ti.",
  "atk-s0101a:268_0": "Tattha vaṇṇanti vaṇṇa-saddo saṇṭhāna-jāti-rūpāyatana-kāraṇa-pamāṇa-guṇa-pasaṃsādīsu",
  "atk-s0101a:268_1": "dissati. Tattha “mahantaṃ sapparājavaṇṇaṃ abhinimminitvā”tiādīsu saṇṭhānaṃ vuccati.",
  "atk-s0101a:268_2": "“Brāhmaṇova seṭṭho vaṇṇo, hīno añño vaṇṇo”tiādīsu jāti. “Paramāya vaṇṇapokkharatāya",
  "atk-s0101a:268_3": "samannāgato”tiādīsu rūpāyatanaṃ.",
  "atk-s0101a:269": "“Na harāmi na bhañjāmi, ārā siṅghāmi vārijaṃ;",
  "atk-s0101a:270": "Atha kena nu vaṇṇena, gandhatthenoti vuccatī”ti. –",
  "atk-s0101a:271_0": "Ādīsu kāraṇaṃ. “Tayo pattassa vaṇṇā”tiādīsu pamāṇaṃ. “Kadā saññūḷhā pana, te gahapati,",
  "atk-s0101a:271_1": "ime samaṇassa gotamassa vaṇṇā”tiādīsu guṇo. “Vaṇṇārahassa vaṇṇaṃ bhāsatī”tiādīsu",
  "atk-s0101a:271_2": "pasaṃsā. Idha guṇopi pasaṃsāpi. Ayaṃ kira taṃ taṃ bhūtameva kāraṇaṃ apadisanto anekapariyāyena",
  "atk-s0101a:271_3": "ratanattayassa guṇūpasañhitaṃ pasaṃsaṃ abhāsi. Tattha – “itipi so bhagavā arahaṃ",
  "atk-s0101a:271_4": "sammāsambuddho”tiādinā nayena, “ye bhikkhave, buddhe pasannā agge te pasannā”tiādinā",
  "atk-s0101a:271_5": "“ekapuggalo, bhikkhave, loke uppajjamāno uppajjati…pe… asamo asamasamo”tiādinā ca",
  "atk-s0101a:271_6": "nayena buddhassa vaṇṇo veditabbo. “Svākkhāto bhagavatā dhammo”ti ca “ālayasamugghāto",
  "atk-s0101a:271_7": "vaṭṭupacchedo”ti ca, “ye bhikkhave, ariye aṭṭhaṅgike magge pasannā, agge te pasannā”ti",
  "atk-s0101a:271_8": "ca evamādīhi nayehi dhammassa vaṇṇo veditabbo. “Suppaṭipanno bhagavato sāvakasaṅgho”ti",
  "atk-s0101a:271_9": "ca, “ye, bhikkhave, saṅghe pasannā, agge te pasannā”ti ca evamādīhi pana nayehi saṅghassa",
  "atk-s0101a:271_10": "vaṇṇo veditabbo. Pahontena pana dhammakathikena pañcanikāye navaṅgaṃ satthusāsanaṃ",
  "atk-s0101a:271_11": "caturāsītidhammakkhandhasahassāni ogāhitvā buddhādīnaṃ vaṇṇo pakāsetabbo. Imasmiñhi",
  "atk-s0101a:271_12": "ṭhāne buddhādīnaṃ guṇe pakāsento atitthena pakkhando dhammakathikoti na sakkā vattuṃ.",
  "atk-s0101a:271_13": "Īdisesu hi ṭhānesu dhammakathikassa thāmo veditabbo. Brahmadatto pana māṇavo anussavādimattasambandhitena",
  "atk-s0101a:271_14": "attano thāmena ratanattayassa vaṇṇaṃ bhāsati.",
  "atk-s0101a:272_0": "Itiha te ubho ācariyantevāsīti evaṃ te dve ācariyantevāsikā. Aññamaññassāti añño",
  "atk-s0101a:272_1": "aññassa. Ujuvipaccanīkavādāti īsakampi apariharitvā ujumeva vividhapaccanīkavādā,",
  "atk-s0101a:272_2": "anekavāraṃ viruddhavādā eva hutvāti attho. Ācariyena hi ratanattayassa avaṇṇe bhāsite",
  "atk-s0101a:272_3": "antevāsī vaṇṇaṃ bhāsati, puna itaro avaṇṇaṃ, itaro vaṇṇanti evaṃ ācariyo sāraphalake",
  "atk-s0101a:272_4": "visarukkhaāṇiṃ ākoṭayamāno viya punappunaṃ ratanattayassa avaṇṇaṃ bhāsati. Antevāsī",
  "atk-s0101a:272_5": "pana suvaṇṇarajatamaṇimayāya āṇiyā taṃ āṇiṃ paṭibāhayamāno viya punappunaṃ ratanattayassa",
  "atk-s0101a:272_6": "vaṇṇaṃ bhāsati. Tena vuttaṃ – “ujuvipaccanīkavādā”ti.",
  "atk-s0101a:273_0": "Bhagavantaṃ piṭṭhito piṭṭhito anubandhā honti bhikkhusaṅghañcāti bhagavantañca bhikkhusaṅghañca",
  "atk-s0101a:273_1": "pacchato pacchato dassanaṃ avijahantā iriyāpathānubandhanena anubandhā honti, sīsānulokino",
  "atk-s0101a:273_2": "hutvā anugatā hontīti attho.",
  "atk-s0101a:274_0": "Kasmā pana bhagavā taṃ addhānaṃ paṭipanno? Kasmā ca suppiyo anubandho? Kasmā ca so",
  "atk-s0101a:274_1": "ratanattayassa avaṇṇaṃ bhāsatīti? Bhagavā tāva tasmiṃ kāle rājagahaparivattakesu",
  "atk-s0101a:274_2": "aṭṭhārasasu mahāvihāresu aññatarasmiṃ vasitvā pātova sarīrappaṭijagganaṃ katvā bhikkhācāravelāyaṃ",
  "atk-s0101a:274_3": "bhikkhusaṅghaparivuto rājagahe piṇḍāya carati. So taṃ divasaṃ bhikkhusaṅghassa sulabhapiṇḍapātaṃ",
  "atk-s0101a:274_4": "katvā pacchābhattaṃ piṇḍapātapaṭikkanto bhikkhusaṅghaṃ pattacīvaraṃ gāhāpetvā – “nāḷandaṃ",
  "atk-s0101a:274_5": "gamissāmī”ti, rājagahato nikkhamitvā taṃ addhānaṃ paṭipanno. Suppiyopi kho tasmiṃ",
  "atk-s0101a:274_6": "kāle rājagahaparivattake aññatarasmiṃ paribbājakārāme vasitvā paribbājakaparivuto",
  "atk-s0101a:274_7": "rājagahe bhikkhāya carati. Sopi taṃ divasaṃ paribbājakaparisāya sulabhabhikkhaṃ katvā",
  "atk-s0101a:274_8": "bhuttapātarāso paribbājake paribbājakaparikkhāraṃ gāhāpetvā – nāḷandaṃ gamissāmicceva",
  "atk-s0101a:274_9": "bhagavato taṃ maggaṃ paṭipannabhāvaṃ ajānantova anubandho. Sace pana jāneyya nānubandheyya.",
  "atk-s0101a:274_10": "So ajānitvāva gacchanto gīvaṃ ukkhipitvā olokayamāno bhagavantaṃ addasa buddhasiriyā",
  "atk-s0101a:274_11": "sobhamānaṃ rattakambalaparikkhittamiva jaṅgamakanakagirisikharaṃ.",
  "atk-s0101a:275_0": "Tasmiṃ kira samaye dasabalassa sarīrato nikkhamitvā chabbaṇṇarasmiyo samantā asītihatthappamāṇe",
  "atk-s0101a:275_1": "padese ādhāvanti vidhāvanti ratanāveḷaratanadāmaratanacuṇṇavippakiṇṇaṃ viya, pasāritaratanacittakañcanapaṭamiva,",
  "atk-s0101a:275_2": "rattasuvaṇṇarasanisiñcamānamiva, ukkāsatanipātasamākulamiva, nirantaravippakiṇṇakaṇikārapupphamiva",
  "atk-s0101a:275_3": "vāyuvegakkhittacīnapiṭṭhacuṇṇamiva, indadhanuvijjulatātārāgaṇappabhāvisaravipphuritaviccharitamiva",
  "atk-s0101a:275_4": "ca taṃ vanantaraṃ hoti.",
  "atk-s0101a:276_0": "Asīti anubyañjanānurañjitañca pana bhagavato sarīraṃ vikasitakamaluppalamiva, saraṃ",
  "atk-s0101a:276_1": "sabbapāliphullamiva pāricchattakaṃ, tārāmarīcivikasitamiva, gaganatalaṃ siriyā avahasantamiva,",
  "atk-s0101a:276_2": "byāmappabhāparikkhepavilāsinī cassa dvattiṃsavaralakkhaṇamālā ganthetvā ṭhapitadvattiṃsacandamālāya",
  "atk-s0101a:276_3": "dvattiṃsasūriyamālāya paṭipāṭiyā ṭhapitadvattiṃsacakkavattidvattiṃsasakkadevarājadvattiṃsamahābrahmānaṃ",
  "atk-s0101a:276_4": "siriṃ siriyā abhibhavantimiva. Tañca pana bhagavantaṃ parivāretvā ṭhitā bhikkhū sabbeva",
  "atk-s0101a:276_5": "appicchā santuṭṭhā pavivittā asaṃsaṭṭhā codakā pāpagarahino vattāro vacanakkhamā",
  "atk-s0101a:276_6": "sīlasampannā samādhipaññāvimuttivimuttiññāṇadassanasampannā. Tesaṃ majjhe bhagavā",
  "atk-s0101a:276_7": "rattakambalapākāraparikkhitto viya kañcanathambho, rattapadumasaṇḍamajjhagatā viya",
  "atk-s0101a:276_8": "suvaṇṇanāvā, pavāḷavedikāparikkhitto viya aggikkhandho, tārāgaṇaparivārito viya puṇṇacando",
  "atk-s0101a:276_9": "migapakkhīnampi cakkhūni pīṇayati, pageva devamanussānaṃ. Tasmiñca pana divase yebhuyyena",
  "atk-s0101a:276_10": "asītimahātherā meghavaṇṇaṃ paṃsukūlaṃ ekaṃsaṃ karitvā kattaradaṇḍaṃ ādāya suvammavammitā",
  "atk-s0101a:276_11": "viya gandhahatthino vigatadosā vantadosā bhinnakilesā vijaṭitajaṭā chinnabandhanā",
  "atk-s0101a:276_12": "bhagavantaṃ parivārayiṃsu. So sayaṃ vītarāgo vītarāgehi, sayaṃ vītadoso vītadosehi,",
  "atk-s0101a:276_13": "sayaṃ vītamoho vītamohehi, sayaṃ vītataṇho vītataṇhehi, sayaṃ nikkileso nikkilesehi,",
  "atk-s0101a:276_14": "sayaṃ buddho anubuddhehi parivārito; pattaparivāritaṃ viya kesaraṃ, kesaraparivāritā",
  "atk-s0101a:276_15": "viya kaṇṇikā, aṭṭhanāgasahassaparivārito viya chaddanto nāgarājā, navutihaṃsasahassaparivārito",
  "atk-s0101a:276_16": "viya dhataraṭṭho haṃsarājā, senaṅgaparivārito viya cakkavattirājā, devagaṇaparivārito",
  "atk-s0101a:276_17": "viya sakko devarājā, brahmagaṇaparivārito viya hārito mahābrahmā, aparimitakālasañcitapuññabalanibbattāya",
  "atk-s0101a:276_18": "acinteyyāya anopamāya buddhalīlāya cando viya gaganatalaṃ taṃ maggaṃ paṭipanno hoti.",
  "atk-s0101a:277_0": "Athevaṃ bhagavantaṃ anopamāya buddhalīlāya gacchantaṃ bhikkhū ca okkhittacakkhū santindriye",
  "atk-s0101a:277_1": "santamānase uparinabhe ṭhitaṃ puṇṇacandaṃ viya bhagavantaṃyeva namassamāne disvāva",
  "atk-s0101a:277_2": "paribbājako attano parisaṃ avalokesi. Sā hoti kājadaṇḍake olambetvā gahitoluggaviluggapiṭṭhakatidaṇḍamorapiñchamattikāpattapasibbakakuṇḍikādianekaparikkhārabhārabharitā.",
  "atk-s0101a:277_3": "“Asukassa hatthā sobhaṇā, asukassa pādā”ti evamādiniratthakavacanā mukharā vikiṇṇavācā",
  "atk-s0101a:277_4": "adassanīyā apāsādikā. Tassa taṃ disvā vippaṭisāro udapādi.",
  "atk-s0101a:278_0": "Idāni tena bhagavato vaṇṇo vattabbo bhaveyya. Yasmā panesa lābhasakkārahāniyā ceva",
  "atk-s0101a:278_1": "pakkhahāniyā ca niccampi bhagavantaṃ usūyati. Aññatitthiyānañhi yāva buddho loke",
  "atk-s0101a:278_2": "nuppajjati, tāvadeva lābhasakkārā nibbattanti, buddhuppādato pana paṭṭhāya parihīnalābhasakkārā",
  "atk-s0101a:278_3": "honti, sūriyuggamane khajjopanakā viya nissirīkataṃ āpajjanti. Upatissakolitānañca",
  "atk-s0101a:278_4": "sañjayassa santike pabbajitakāleyeva paribbājakā mahāparisā ahesuṃ, tesu pana pakkantesu",
  "atk-s0101a:278_5": "sāpi tesaṃ parisā bhinnā. Iti imehi dvīhi kāraṇehi ayaṃ paribbājako yasmā niccampi",
  "atk-s0101a:278_6": "bhagavantaṃ usūyati, tasmā taṃ usūyavisuggāraṃ uggiranto ratanattayassa avaṇṇameva",
  "atk-s0101a:278_7": "bhāsatīti veditabbo.",
  "atk-s0101a:279_0": "2. Atha kho bhagavā ambalaṭṭhikāyaṃ rājāgārake ekarattivāsaṃ upagacchi saddhiṃ bhikkhusaṅghenāti",
  "atk-s0101a:279_1": "bhagavā tāya buddhalīlāya gacchamāno anupubbena ambalaṭṭhikādvāraṃ pāpuṇitvā sūriyaṃ",
  "atk-s0101a:279_2": "oloketvā – “akālo dāni gantuṃ, atthasamīpaṃ gato sūriyo”ti ambalaṭṭhikāyaṃ rājāgārake",
  "atk-s0101a:279_3": "ekarattivāsaṃ upagacchi.",
  "atk-s0101a:280_0": "Tattha ambalaṭṭhikāti rañño uyyānaṃ. Tassa kira dvārasamīpe taruṇaambarukkho atthi,",
  "atk-s0101a:280_1": "taṃ “ambalaṭṭhikā”ti vadanti. Tassa avidūre bhavattā uyyānampi ambalaṭṭhikā tveva",
  "atk-s0101a:280_2": "saṅkhyaṃ gataṃ. Taṃ chāyūdakasampannaṃ pākāraparikkhittaṃ suyojitadvāraṃ mañjusā",
  "atk-s0101a:280_3": "viya suguttaṃ. Tattha rañño kīḷanatthaṃ paṭibhānacittavicittaṃ agāraṃ akaṃsu. Taṃ",
  "atk-s0101a:280_4": "“rājāgāraka”nti vuccati.",
  "atk-s0101a:281_0": "Suppiyopi khoti suppiyopi tasmiṃ ṭhāne sūriyaṃ oloketvā – “akālo dāni gantuṃ, bahū",
  "atk-s0101a:281_1": "khuddakamahallakā paribbājakā, bahuparissayo ca ayaṃ maggo corehipi vāḷayakkhehipi",
  "atk-s0101a:281_2": "vāḷamigehipi. Ayaṃ kho pana samaṇo gotamo uyyānaṃ paviṭṭho, samaṇassa ca gotamassa",
  "atk-s0101a:281_3": "vasanaṭṭhāne devatā ārakkhaṃ gaṇhanti, handāhampi idha ekarattivāsaṃ upagantvā sveva",
  "atk-s0101a:281_4": "gamissāmī”ti tadevuyyānaṃ pāvisi. Tato bhikkhusaṅgho bhagavato vattaṃ dassetvā attano",
  "atk-s0101a:281_5": "attano vasanaṭṭhānaṃ sallakkhesi. Paribbājakopi uyyānassa ekapasse paribbājakaparikkhāre",
  "atk-s0101a:281_6": "otāretvā vāsaṃ upagacchi saddhiṃ attano parisāya. Pāḷiyamārūḷhavaseneva pana – “saddhiṃ",
  "atk-s0101a:281_7": "attano antevāsinā brahmadattena māṇavenā”ti vuttaṃ.",
  "atk-s0101a:282_0": "Evaṃ vāsaṃ upagato pana so paribbājako rattibhāge dasabalaṃ olokesi. Tasmiñca samaye",
  "atk-s0101a:282_1": "samantā vippakiṇṇatārakā viya padīpā jalanti, majjhe bhagavā nisinno hoti, bhikkhusaṅgho",
  "atk-s0101a:282_2": "ca bhagavantaṃ parivāretvā. Tattha ekabhikkhussapi hatthakukkuccaṃ vā pādakukkuccaṃ",
  "atk-s0101a:282_3": "vā ukkāsitasaddo vā khipitasaddo vā natthi. Sā hi parisā attano ca sikkhitasikkhatāya",
  "atk-s0101a:282_4": "satthari ca gāravenāti dvīhi kāraṇehi nivāte padīpasikhā viya niccalā sannisinnāva",
  "atk-s0101a:282_5": "ahosi. Paribbājako taṃ vibhūtiṃ disvā attano parisaṃ olokesi. Tattha keci hatthaṃ",
  "atk-s0101a:282_6": "khipanti, keci pādaṃ, keci vippalapanti, keci nillālitajivhā paggharitakheḷā, dante",
  "atk-s0101a:282_7": "khādantā kākacchamānā gharugharupassāsino sayanti. So ratanattayassa guṇavaṇṇe vattabbepi",
  "atk-s0101a:282_8": "issāvasena puna avaṇṇameva ārabhi. Brahmadatto pana vuttanayeneva vaṇṇaṃ. Tena vuttaṃ",
  "atk-s0101a:282_9": "– “tatrāpi sudaṃ suppiyo paribbājako”ti sabbaṃ vattabbaṃ. Tattha tatrāpīti tasmimpi,",
  "atk-s0101a:282_10": "ambalaṭṭhikāyaṃ uyyāneti attho.",
  "atk-s0101a:283_0": "3. Sambahulānanti bahukānaṃ. Tattha vinayapariyāyena tayo janā “sambahulā”ti vuccanti.",
  "atk-s0101a:283_1": "Tato paraṃ saṅgho. Suttantapariyāyena pana tayo tayova tato paṭṭhāya sambahulā. Idha",
  "atk-s0101a:283_2": "suttantapariyāyena “sambahulā”ti veditabbā. Maṇḍalamāḷeti katthaci dve kaṇṇikā gahetvā",
  "atk-s0101a:283_3": "haṃsavaṭṭakacchannena katā kūṭāgārasālāpi “maṇḍalamāḷo”ti vuccati, katthaci ekaṃ",
  "atk-s0101a:283_4": "kaṇṇikaṃ gahetvā thambhapantiṃ parikkhipitvā katā upaṭṭhānasālāpi “maṇḍalamāḷo”ti",
  "atk-s0101a:283_5": "vuccati. Idha pana nisīdanasālā “maṇḍalamāḷo”ti veditabbo. Sannisinnānanti nisajjanavasena.",
  "atk-s0101a:283_6": "Sannipatitānanti samodhānavasena. Ayaṃ saṅkhiyadhammoti saṅkhiyā vuccati kathā, kathādhammoti",
  "atk-s0101a:283_7": "attho. Udapādīti uppanno. Katamo pana soti? Acchariyaṃ āvusoti evamādi. Tattha andhassa",
  "atk-s0101a:283_8": "pabbatārohaṇaṃ viya niccaṃ na hotīti acchariyaṃ. Ayaṃ tāva saddanayo. Ayaṃ pana aṭṭhakathānayo",
  "atk-s0101a:283_9": "– accharāyogganti acchariyaṃ. Accharaṃ paharituṃ yuttanti attho. Abhūtapubbaṃ bhūtanti",
  "atk-s0101a:283_10": "abbhutaṃ. Ubhayaṃ petaṃ vimhayassevādhivacanaṃ. Yāvañcidanti yāva ca idaṃ tena suppaṭividitatāya",
  "atk-s0101a:283_11": "appameyyattaṃ dasseti.",
  "atk-s0101a:284_0": "Tena bhagavatā jānatā…pe… suppaṭividitāti etthāyaṃ saṅkhepattho. Yo so bhagavā samatiṃsa",
  "atk-s0101a:284_1": "pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho, tena",
  "atk-s0101a:284_2": "bhagavatā tesaṃ tesaṃ sattānaṃ āsayānusayaṃ jānatā, hatthatale ṭhapitaṃ āmalakaṃ",
  "atk-s0101a:284_3": "viya sabbañeyyadhammaṃ passatā.",
  "atk-s0101a:285_0": "Api ca pubbenivāsādīhi jānatā, dibbena cakkhunā passatā. Tīhi vijjāhi chahi vā pana",
  "atk-s0101a:285_1": "abhiññāhi jānatā, sabbattha appaṭihatena samantacakkhunā passatā. Sabbadhammajānanasamatthāya",
  "atk-s0101a:285_2": "vā paññāya jānatā, sabbasattānaṃ cakkhuvisayātītāni tirokuṭṭādigatānipi rūpāni ativisuddhena",
  "atk-s0101a:285_3": "maṃsacakkhunā passatā. Attahitasādhikāya vā samādhipadaṭṭhānāya paṭivedhapaññāya",
  "atk-s0101a:285_4": "jānatā, parahitasādhikāya karuṇāpadaṭṭhānāya desanāpaññāya passatā.",
  "atk-s0101a:286_0": "Arīnaṃ hatattā paccayādīnañca arahattā arahatā. Sammā sāmañca sabbadhammānaṃ buddhattā",
  "atk-s0101a:286_1": "sammāsambuddhena antarāyikadhamme vā jānatā, niyyānikadhamme passatā, kilesārīnaṃ",
  "atk-s0101a:286_2": "hatattā arahatā. Sammā sāmañca sabbadhammānaṃ buddhattā sammāsambuddhenāti. Evaṃ",
  "atk-s0101a:286_3": "catūvesārajjavasena catūhākārehi thomitena sattānaṃ nānādhimuttikatā nānajjhāsayatā",
  "atk-s0101a:286_4": "suppaṭividitā yāva ca suṭṭhu paṭividitā.",
  "atk-s0101a:287_0": "Idānissa suppaṭividitabhāvaṃ dassetuṃ ayañhītiādimāha. Idaṃ vuttaṃ hoti yā ca ayaṃ",
  "atk-s0101a:287_1": "bhagavatā “dhātuso, bhikkhave, sattā saṃsandanti samenti, hīnādhimuttikā hīnādhimuttikehi",
  "atk-s0101a:287_2": "saddhiṃ saṃsandanti samenti, kalyāṇādhimuttikā kalyāṇādhimuttikehi saddhiṃ saṃsandanti",
  "atk-s0101a:287_3": "samenti. Atītampi kho, bhikkhave, addhānaṃ dhātusova sattā saṃsandiṃsu samiṃsu, hīnādhimuttikā",
  "atk-s0101a:287_4": "hīnādhimuttikehi…pe… kalyāṇādhimuttikā kalyāṇādhimuttikehi saddhiṃ saṃsandiṃsu samiṃsu,",
  "atk-s0101a:287_5": "anāgatampi kho, bhikkhave, addhānaṃ…pe… saṃsandissanti samessanti, etarahipi kho,",
  "atk-s0101a:287_6": "bhikkhave, paccuppannaṃ addhānaṃ dhātusova sattā saṃsandanti samenti, hīnādhimuttikā",
  "atk-s0101a:287_7": "hīnādhimuttikehi…pe… kalyāṇādhimuttikā kalyāṇādhimuttikehi saddhiṃ saṃsandanti samentī”ti",
  "atk-s0101a:287_8": "evaṃ sattānaṃ nānādhimuttikatā, nānajjhāsayatā, nānādiṭṭhikatā, nānākhantitā, nānārucitā,",
  "atk-s0101a:287_9": "nāḷiyā minantena viya tulāya tulayantena viya ca nānādhimuttikatāñāṇena sabbaññutaññāṇena",
  "atk-s0101a:287_10": "viditā, sā yāva suppaṭividitā. Dvepi nāma sattā ekajjhāsayā dullabhā lokasmiṃ. Ekasmiṃ",
  "atk-s0101a:287_11": "gantukāme eko ṭhātukāmo hoti, ekasmiṃ pivitukāme eko bhuñjitukāmo. Imesu cāpi dvīsu",
  "atk-s0101a:287_12": "ācariyantevāsīsu ayañhi “suppiyo paribbājako…pe… bhagavantaṃ piṭṭhito piṭṭhito anubandhā",
  "atk-s0101a:287_13": "honti bhikkhusaṅghañcā”ti. Tattha itihameti itiha ime, evaṃ imeti attho. Sesaṃ vuttanayameva.",
  "atk-s0101a:288_0": "4. Atha kho bhagavā tesaṃ bhikkhūnaṃ imaṃ saṅkhiyadhammaṃ viditvāti ettha viditvāti",
  "atk-s0101a:288_1": "sabbaññutaññāṇena jānitvā. Bhagavā hi katthaci maṃsacakkhunā disvā jānāti – “addasā",
  "atk-s0101a:288_2": "kho bhagavā mahantaṃ dārukkhandhaṃ gaṅgāya nadiyā sotena vuyhamāna”ntiādīsu viya.",
  "atk-s0101a:288_3": "Katthaci dibbacakkhunā disvā jānāti – “addasā kho bhagavā dibbena cakkhunā visuddhena",
  "atk-s0101a:288_4": "atikkantamānusakena tā devatāyo sahassasseva pāṭaligāme vatthūni parigaṇhantiyo”tiādīsu",
  "atk-s0101a:288_5": "viya. Katthaci pakatisotena sutvā jānāti – “assosi kho bhagavā āyasmato ānandassa",
  "atk-s0101a:288_6": "subhaddena paribbājakena saddhiṃ imaṃ kathāsallāpa”ntiādīsu viya. Katthaci dibbasotena",
  "atk-s0101a:288_7": "sutvā jānāti – “assosi kho bhagavā dibbāya sotadhātuyā visuddhāya atikkantamānusikāya",
  "atk-s0101a:288_8": "sandhānassa gahapatissa nigrodhena paribbājakena saddhiṃ imaṃ kathāsallāpa”ntiādīsu",
  "atk-s0101a:288_9": "viya. Idha pana sabbaññutaññāṇena sutvā aññāsi. Kiṃ karonto aññāsi? Pacchimayāmakiccaṃ,",
  "atk-s0101a:288_10": "kiccañca nāmetaṃ sātthakaṃ, niratthakanti duvidhaṃ hoti. Tattha niratthakakiccaṃ",
  "atk-s0101a:288_11": "bhagavatā bodhipallaṅkeyeva arahattamaggena samugghātaṃ kataṃ. Sātthakaṃyeva pana",
  "atk-s0101a:288_12": "bhagavato kiccaṃ hoti. Taṃ pañcavidhaṃ – purebhattakiccaṃ, pacchābhattakiccaṃ, purimayāmakiccaṃ,",
  "atk-s0101a:288_13": "majjhimayāmakiccaṃ, pacchimayāmakiccanti.",
  "atk-s0101a:289": "Tatridaṃ purebhattakiccaṃ –",
  "atk-s0101a:290_0": "Bhagavā hi pātova uṭṭhāya upaṭṭhākānuggahatthaṃ sarīraphāsukatthañca mukhadhovanādisarīraparikammaṃ",
  "atk-s0101a:290_1": "katvā yāva bhikkhācāravelā tāva vivittāsane vītināmetvā, bhikkhācāravelāyaṃ nivāsetvā",
  "atk-s0101a:290_2": "kāyabandhanaṃ bandhitvā cīvaraṃ pārupitvā pattamādāya kadāci ekako, kadāci bhikkhusaṅghaparivuto,",
  "atk-s0101a:290_3": "gāmaṃ vā nigamaṃ vā piṇḍāya pavisati; kadāci pakatiyā, kadāci anekehi pāṭihāriyehi",
  "atk-s0101a:290_4": "vattamānehi. Seyyathidaṃ, piṇḍāya pavisato lokanāthassa purato purato gantvā mudugatavātā",
  "atk-s0101a:290_5": "pathaviṃ sodhenti, valāhakā udakaphusitāni muñcantā magge reṇuṃ vūpasametvā upari",
  "atk-s0101a:290_6": "vitānaṃ hutvā tiṭṭhanti, apare vātā pupphāni upasaṃharitvā magge okiranti, unnatā",
  "atk-s0101a:290_7": "bhūmippadesā onamanti, onatā unnamanti, pādanikkhepasamaye samāva bhūmi hoti, sukhasamphassāni",
  "atk-s0101a:290_8": "padumapupphāni vā pāde sampaṭicchanti. Indakhīlassa anto ṭhapitamatte dakkhiṇapāde",
  "atk-s0101a:290_9": "sarīrato chabbaṇṇarasmiyo nikkhamitvā suvaṇṇarasapiñjarāni viya citrapaṭaparikkhittāni",
  "atk-s0101a:290_10": "viya ca pāsādakūṭāgārādīni alaṅkarontiyo ito cito ca dhāvanti, hatthiassavihaṅgādayo",
  "atk-s0101a:290_11": "sakasakaṭṭhānesu ṭhitāyeva madhurenākārena saddaṃ karonti, tathā bherivīṇādīni tūriyāni",
  "atk-s0101a:290_12": "manussānañca kāyūpagāni ābharaṇāni. Tena saññāṇena manussā jānanti – “ajja bhagavā",
  "atk-s0101a:290_13": "idha piṇḍāya paviṭṭho”ti. Te sunivatthā supārutā gandhapupphādīni ādāya gharā nikkhamitvā",
  "atk-s0101a:290_14": "antaravīthiṃ paṭipajjitvā bhagavantaṃ gandhapupphādīhi sakkaccaṃ pūjetvā vanditvā",
  "atk-s0101a:290_15": "– “amhākaṃ, bhante, dasa bhikkhū, amhākaṃ vīsati, paññāsaṃ…pe… sataṃ dethā”ti yācitvā",
  "atk-s0101a:290_16": "bhagavatopi pattaṃ gahetvā āsanaṃ paññapetvā sakkaccaṃ piṇḍapātena paṭimānenti. Bhagavā",
  "atk-s0101a:290_17": "katabhattakicco tesaṃ sattānaṃ cittasantānāni oloketvā tathā dhammaṃ deseti, yathā",
  "atk-s0101a:290_18": "keci saraṇagamanesu patiṭṭhahanti, keci pañcasu sīlesu, keci sotāpattisakadāgāmianāgāmiphalānaṃ",
  "atk-s0101a:290_19": "aññatarasmiṃ; keci pabbajitvā aggaphale arahatteti. Evaṃ mahājanaṃ anuggahetvā uṭṭhāyāsanā",
  "atk-s0101a:290_20": "vihāraṃ gacchati. Tattha gantvā maṇḍalamāḷe paññattavarabuddhāsane nisīdati, bhikkhūnaṃ",
  "atk-s0101a:290_21": "bhattakiccapariyosānaṃ āgamayamāno. Tato bhikkhūnaṃ bhattakiccapariyosāne upaṭṭhāko",
  "atk-s0101a:290_22": "bhagavato nivedeti. Atha bhagavā gandhakuṭiṃ pavisati. Idaṃ tāva purebhattakiccaṃ.",
  "atk-s0101a:291_0": "Atha bhagavā evaṃ katapurebhattakicco gandhakuṭiyā upaṭṭhāne nisīditvā pāde pakkhāletvā",
  "atk-s0101a:291_1": "pādapīṭhe ṭhatvā bhikkhusaṅghaṃ ovadati – “bhikkhave, appamādena sampādetha, dullabho",
  "atk-s0101a:291_2": "buddhuppādo lokasmiṃ, dullabho manussattapaṭilābho, dullabhā sampatti, dullabhā pabbajjā,",
  "atk-s0101a:291_3": "dullabhaṃ saddhammassavana”nti. Tattha keci bhagavantaṃ kammaṭṭhānaṃ pucchanti. Bhagavāpi",
  "atk-s0101a:291_4": "tesaṃ cariyānurūpaṃ kammaṭṭhānaṃ deti. Tato sabbepi bhagavantaṃ vanditvā attano attano",
  "atk-s0101a:291_5": "rattiṭṭhānadivāṭṭhānāni gacchanti. Keci araññaṃ, keci rukkhamūlaṃ, keci pabbatādīnaṃ",
  "atk-s0101a:291_6": "aññataraṃ, keci cātumahārājikabhavanaṃ…pe… keci vasavattibhavananti. Tato bhagavā",
  "atk-s0101a:291_7": "gandhakuṭiṃ pavisitvā sace ākaṅkhati, dakkhiṇena passena sato sampajāno muhuttaṃ",
  "atk-s0101a:291_8": "sīhaseyyaṃ kappeti. Atha samassāsitakāyo vuṭṭhahitvā dutiyabhāge lokaṃ voloketi.",
  "atk-s0101a:291_9": "Tatiyabhāge yaṃ gāmaṃ vā nigamaṃ vā upanissāya viharati tattha mahājano purebhattaṃ",
  "atk-s0101a:291_10": "dānaṃ datvā pacchābhattaṃ sunivattho supāruto gandhapupphādīni ādāya vihāre sannipatati.",
  "atk-s0101a:291_11": "Tato bhagavā sampattaparisāya anurūpena pāṭihāriyena gantvā dhammasabhāyaṃ paññattavarabuddhāsane",
  "atk-s0101a:291_12": "nisajja dhammaṃ deseti kālayuttaṃ samayayuttaṃ, atha kālaṃ viditvā parisaṃ uyyojeti,",
  "atk-s0101a:291_13": "manussā bhagavantaṃ vanditvā pakkamanti. Idaṃ pacchābhattakiccaṃ.",
  "atk-s0101a:292_0": "So evaṃ niṭṭhitapacchābhattakicco sace gattāni osiñcitukāmo hoti, buddhāsanā vuṭṭhāya",
  "atk-s0101a:292_1": "nhānakoṭṭhakaṃ pavisitvā upaṭṭhākena paṭiyāditaudakena gattāni utuṃ gaṇhāpeti. Upaṭṭhākopi",
  "atk-s0101a:292_2": "buddhāsanaṃ ānetvā gandhakuṭipariveṇe paññapeti. Bhagavā surattadupaṭṭaṃ nivāsetvā",
  "atk-s0101a:292_3": "kāyabandhanaṃ bandhitvā uttarāsaṅgaṃ ekaṃsaṃ karitvā tattha gantvā nisīdati ekakova",
  "atk-s0101a:292_4": "muhuttaṃ paṭisallīno, atha bhikkhū tato tato āgamma bhagavato upaṭṭhānaṃ āgacchanti.",
  "atk-s0101a:292_5": "Tattha ekacce pañhaṃ pucchanti, ekacce kammaṭṭhānaṃ, ekacce dhammassavanaṃ yācanti.",
  "atk-s0101a:292_6": "Bhagavā tesaṃ adhippāyaṃ sampādento purimayāmaṃ vītināmeti. Idaṃ purimayāmakiccaṃ.",
  "atk-s0101a:293_0": "Purimayāmakiccapariyosāne pana bhikkhūsu bhagavantaṃ vanditvā pakkantesu sakaladasasahassilokadhātudevatāyo",
  "atk-s0101a:293_1": "okāsaṃ labhamānā bhagavantaṃ upasaṅkamitvā pañhaṃ pucchanti, yathābhisaṅkhataṃ antamaso",
  "atk-s0101a:293_2": "caturakkharampi. Bhagavā tāsaṃ devatānaṃ pañhaṃ vissajjento majjhimayāmaṃ vītināmeti.",
  "atk-s0101a:293_3": "Idaṃ majjhimayāmakiccaṃ.",
  "atk-s0101a:294_0": "Pacchimayāmaṃ pana tayo koṭṭhāse katvā purebhattato paṭṭhāya nisajjāya pīḷitassa",
  "atk-s0101a:294_1": "sarīrassa kilāsubhāvamocanatthaṃ ekaṃ koṭṭhāsaṃ caṅkamena vītināmeti. Dutiyakoṭṭhāse",
  "atk-s0101a:294_2": "gandhakuṭiṃ pavisitvā dakkhiṇena passena sato sampajāno sīhaseyyaṃ kappeti. Tatiyakoṭṭhāse",
  "atk-s0101a:294_3": "paccuṭṭhāya nisīditvā purimabuddhānaṃ santike dānasīlādivasena katādhikārapuggaladassanatthaṃ",
  "atk-s0101a:294_4": "buddhacakkhunā lokaṃ voloketi. Idaṃ pacchimayāmakiccaṃ.",
  "atk-s0101a:295_0": "Tasmiṃ pana divase bhagavā purebhattakiccaṃ rājagahe pariyosāpetvā pacchābhatte maggaṃ",
  "atk-s0101a:295_1": "āgato, purimayāme bhikkhūnaṃ kammaṭṭhānaṃ kathetvā, majjhimayāme devatānaṃ pañhaṃ",
  "atk-s0101a:295_2": "vissajjetvā, pacchimayāme caṅkamaṃ āruyha caṅkamamāno pañcannaṃ bhikkhusatānaṃ imaṃ",
  "atk-s0101a:295_3": "sabbaññutaññāṇaṃ ārabbha pavattaṃ kathaṃ sabbaññutaññāṇeneva sutvā aññāsīti. Tena",
  "atk-s0101a:295_4": "vuttaṃ – “pacchimayāmakiccaṃ karonto aññāsī”ti.",
  "atk-s0101a:296_0": "Ñatvā ca panassa etadahosi – “ime bhikkhū mayhaṃ sabbaññutaññāṇaṃ ārabbha guṇaṃ kathenti,",
  "atk-s0101a:296_1": "etesañca sabbaññutaññāṇakiccaṃ na pākaṭaṃ, mayhameva pākaṭaṃ. Mayi pana gate ete",
  "atk-s0101a:296_2": "attano kathaṃ nirantaraṃ ārocessanti, tato nesaṃ ahaṃ taṃ aṭṭhuppattiṃ katvā tividhaṃ",
  "atk-s0101a:296_3": "sīlaṃ vibhajanto, dvāsaṭṭhiyā ṭhānesu appaṭivattiyaṃ sīhanādaṃ nadanto, paccayākāraṃ",
  "atk-s0101a:296_4": "samodhānetvā buddhaguṇe pākaṭe katvā, sineruṃ ukkhipento viya suvaṇṇakūṭena nabhaṃ",
  "atk-s0101a:296_5": "paharanto viya ca dasasahassilokadhātukampanaṃ brahmajālasuttantaṃ arahattanikūṭena",
  "atk-s0101a:296_6": "niṭṭhāpento desessāmi, sā me desanā parinibbutassāpi pañcavassasahassāni sattānaṃ",
  "atk-s0101a:296_7": "amatamahānibbānaṃ sampāpikā bhavissatī”ti. Evaṃ cintetvā yena maṇḍalamāḷo tenupasaṅkamīti.",
  "atk-s0101a:296_8": "Yenāti yena disābhāgena, so upasaṅkamitabbo. Bhummatthe vā etaṃ karaṇavacanaṃ, yasmiṃ",
  "atk-s0101a:296_9": "padese so maṇḍalamāḷo, tattha gatoti ayamettha attho.",
  "atk-s0101a:297_0": "Paññatte āsane nisīdīti buddhakāle kira yattha yattha ekopi bhikkhu viharati sabbattha",
  "atk-s0101a:297_1": "buddhāsanaṃ paññattameva hoti. Kasmā? Bhagavā kira attano santike kammaṭṭhānaṃ gahetvā",
  "atk-s0101a:297_2": "phāsukaṭṭhāne viharante manasi karoti – “asuko mayhaṃ santike kammaṭṭhānaṃ gahetvā",
  "atk-s0101a:297_3": "gato, sakkhissati nu kho visesaṃ nibbattetuṃ no vā”ti. Atha naṃ passati kammaṭṭhānaṃ",
  "atk-s0101a:297_4": "vissajjetvā akusalavitakkaṃ vitakkayamānaṃ, tato “kathañhi nāma mādisassa satthu",
  "atk-s0101a:297_5": "santike kammaṭṭhānaṃ gahetvā viharantaṃ imaṃ kulaputtaṃ akusalavitakkā abhibhavitvā",
  "atk-s0101a:297_6": "anamatagge vaṭṭadukkhe saṃsāressantī”ti tassa anuggahatthaṃ tattheva attānaṃ dassetvā",
  "atk-s0101a:297_7": "taṃ kulaputtaṃ ovaditvā ākāsaṃ uppatitvā puna attano vasanaṭṭhānameva gacchati. Athevaṃ",
  "atk-s0101a:297_8": "ovadiyamānā te bhikkhū cintayiṃsu – “satthā amhākaṃ manaṃ jānitvā āgantvā amhākaṃ",
  "atk-s0101a:297_9": "samīpe ṭhitaṃyeva attānaṃ dasseti”. Tasmiṃ khaṇe – “bhante, idha nisīdatha, idha",
  "atk-s0101a:297_10": "nisīdathā”ti āsanapariyesanaṃ nāma bhāroti. Te āsanaṃ paññapetvāva viharanti. Yassa",
  "atk-s0101a:297_11": "pīṭhaṃ atthi, so taṃ paññapeti. Yassa natthi, so mañcaṃ vā phalakaṃ vā kaṭṭhaṃ vā",
  "atk-s0101a:297_12": "pāsāṇaṃ vā vālukapuñjaṃ vā paññapeti. Taṃ alabhamānā purāṇapaṇṇānipi saṅkaḍḍhitvā",
  "atk-s0101a:297_13": "tattha paṃsukūlaṃ pattharitvā ṭhapenti. Idha pana rañño nisīdanāsanameva atthi, taṃ",
  "atk-s0101a:297_14": "papphoṭetvā paññapetvā parivāretvā te bhikkhū bhagavato adhimuttikañāṇamārabbha guṇaṃ",
  "atk-s0101a:297_15": "thomayamānā nisīdiṃsu. Taṃ sandhāya vuttaṃ – “paññatte āsane nisīdī”ti.",
  "atk-s0101a:298_0": "Evaṃ nisinno pana jānantoyeva kathāsamuṭṭhāpanatthaṃ bhikkhū pucchi. Te cassa sabbaṃ",
  "atk-s0101a:298_1": "kathayiṃsu. Tena vuttaṃ – “nisajja kho bhagavā”tiādi. Tattha kāya nutthāti katamāya",
  "atk-s0101a:298_2": "nu kathāya sannisinnā bhavathāti attho. Kāya netthātipi pāḷi, tassā katamāya nu etthāti",
  "atk-s0101a:298_3": "attho kāya notthātipi pāḷi. Tassāpi purimoyeva attho.",
  "atk-s0101a:299_0": "Antarākathāti, kammaṭṭhānamanasikārauddesaparipucchādīnaṃ antarā aññā ekā kathā.",
  "atk-s0101a:299_1": "Vippakatāti, mama āgamanapaccayā apariniṭṭhitā sikhaṃ appattā. Tena kiṃ dasseti?",
  "atk-s0101a:299_2": "“Nāhaṃ tumhākaṃ kathābhaṅgatthaṃ āgato, ahaṃ pana sabbaññutāya tumhākaṃ kathaṃ niṭṭhāpetvā",
  "atk-s0101a:299_3": "matthakappattaṃ katvā dassāmīti āgato”ti nisajjeva sabbaññupavāraṇaṃ pavāreti. Ayaṃ",
  "atk-s0101a:299_4": "kho no, bhante, antarākathā vippakatā, atha bhagavā anuppattoti etthāpi ayamadhippāyo.",
  "atk-s0101a:299_5": "Ayaṃ bhante amhākaṃ bhagavato sabbaññutaññāṇaṃ ārabbha guṇakathā vippakatā, na rājakathādikā",
  "atk-s0101a:299_6": "tiracchānakathā, atha bhagavā anuppatto; taṃ no idāni niṭṭhāpetvā desethāti.",
  "atk-s0101a:300_0": "Ettāvatā ca yaṃ āyasmatā ānandena kamalakuvalayujjalavimalasādhurasasalilāya pokkharaṇiyā",
  "atk-s0101a:300_1": "sukhāvataraṇatthaṃ nimmalasilātalaracanavilāsasobhitaratanasopānaṃ, vippakiṇṇamuttātalasadisavālukākiṇṇapaṇḍarabhūmibhāgaṃ",
  "atk-s0101a:300_2": "titthaṃ viya suvibhattabhittivicitravedikāparikkhittassa nakkhattapathaṃ phusitukāmatāya",
  "atk-s0101a:300_3": "viya, vijambhitasamussayassa pāsādavarassa sukhārohaṇatthaṃ dantamayasaṇhamuduphalakakañcanalatāvinaddhamaṇigaṇappabhāsamudayujjalasobhaṃ",
  "atk-s0101a:300_4": "sopānaṃ viya, suvaṇṇavalayanūpurādisaṅghaṭṭanasaddasammissitakathitahasitamadhurassaragehajanavicaritassa",
  "atk-s0101a:300_5": "uḷārissarivibhavasobhitassa mahāgharassa sukhappavesanatthaṃ suvaṇṇarajatamaṇimuttapavāḷādijutivissaravijjotitasuppatiṭṭhitavisāladvārabāhaṃ",
  "atk-s0101a:300_6": "mahādvāraṃ viya ca atthabyañjanasampannassa buddhaguṇānubhāvasaṃsūcakassa imassa",
  "atk-s0101a:300_7": "suttassa sukhāvagahaṇatthaṃ kāladesadesakavatthuparisāpadesapaṭimaṇḍitaṃ nidānaṃ",
  "atk-s0101a:300_8": "bhāsitaṃ, tassatthavaṇṇanā samattāti.",
  "atk-s0101a:301_0": "5. Idāni – “mamaṃ vā, bhikkhave, pare avaṇṇaṃ bhāseyyu”ntiādinā nayena bhagavatā",
  "atk-s0101a:301_1": "nikkhittassa suttassa vaṇṇanāya okāso anuppatto. Sā panesā suttavaṇṇanā. Yasmā suttanikkhepaṃ",
  "atk-s0101a:301_2": "vicāretvā vuccamānā pākaṭā hoti, tasmā suttanikkhepaṃ tāva vicārayissāma. Cattāro",
  "atk-s0101a:301_3": "hi suttanikkhepā – attajjhāsayo, parajjhāsayo, pucchāvasiko, aṭṭhuppattikoti.",
  "atk-s0101a:302_0": "Tattha yāni suttāni bhagavā parehi anajjhiṭṭho kevalaṃ attano ajjhāsayeneva kathesi;",
  "atk-s0101a:302_1": "seyyathidaṃ, ākaṅkheyyasuttaṃ, vatthasuttaṃ, mahāsatipaṭṭhānaṃ, mahāsaḷāyatanavibhaṅgasuttaṃ,",
  "atk-s0101a:302_2": "ariyavaṃsasuttaṃ, sammappadhānasuttantahārako, iddhipādaindriyabalabojjhaṅgamaggaṅgasuttantahārakoti",
  "atk-s0101a:302_3": "evamādīni; tesaṃ attajjhāsayo nikkhepo.",
  "atk-s0101a:303_0": "Yāni pana “paripakkā kho rāhulassa vimuttiparipācaniyā dhammā; yaṃnūnāhaṃ rāhulaṃ",
  "atk-s0101a:303_1": "uttariṃ āsavānaṃ khaye vineyya”nti; evaṃ paresaṃ ajjhāsayaṃ khantiṃ manaṃ abhinīhāraṃ",
  "atk-s0101a:303_2": "bujjhanabhāvañca avekkhitvā parajjhāsayavasena kathitāni; seyyathidaṃ, cūḷarāhulovādasuttaṃ,",
  "atk-s0101a:303_3": "mahārāhulovādasuttaṃ, dhammacakkappavattanaṃ, dhātuvibhaṅgasuttanti evamādīni; tesaṃ",
  "atk-s0101a:303_4": "parajjhāsayo nikkhepo.",
  "atk-s0101a:304_0": "Bhagavantaṃ pana upasaṅkamitvā catasso parisā, cattāro vaṇṇā, nāgā, supaṇṇā, gandhabbā,",
  "atk-s0101a:304_1": "asurā, yakkhā, mahārājāno, tāvatiṃsādayo devā, mahābrahmāti evamādayo – “bojjhaṅgā",
  "atk-s0101a:304_2": "bojjhaṅgā”ti, bhante, vuccanti. “Nīvaraṇā nīvaraṇā”ti, bhante, vuccanti; “ime nu",
  "atk-s0101a:304_3": "kho, bhante, pañcupādānakkhandhā”. “Kiṃ sūdha vittaṃ purisassa seṭṭha”ntiādinā nayena",
  "atk-s0101a:304_4": "pañhaṃ pucchanti. Evaṃ puṭṭhena bhagavatā yāni kathitāni bojjhaṅgasaṃyuttādīni, yāni",
  "atk-s0101a:304_5": "vā panaññānipi devatāsaṃyutta-mārasaṃyutta-brahmasaṃyutta-sakkapañha-cūḷavedalla-mahāvedalla-sāmaññaphala-āḷavaka-sūciloma-kharalomasuttādīni;",
  "atk-s0101a:304_6": "tesaṃ pucchāvasiko nikkhepo.",
  "atk-s0101a:305_0": "Yāni pana tāni uppannaṃ kāraṇaṃ paṭicca kathitāni, seyyathidaṃ – dhammadāyādaṃ, cūḷasīhanādaṃ,",
  "atk-s0101a:305_1": "candūpamaṃ, puttamaṃsūpamaṃ, dārukkhandhūpamaṃ, aggikkhandhūpamaṃ, pheṇapiṇḍūpamaṃ,",
  "atk-s0101a:305_2": "pāricchattakūpamanti evamādīni; tesaṃ aṭṭhuppattiko nikkhepo.",
  "atk-s0101a:306_0": "Evametesu catūsu nikkhepesu imassa suttassa aṭṭhuppattiko nikkhepo. Aṭṭhuppattiyā",
  "atk-s0101a:306_1": "hi idaṃ bhagavatā nikkhittaṃ. Katarāya aṭṭhuppattiyā? Vaṇṇāvaṇṇe. Ācariyo ratanattayassa",
  "atk-s0101a:306_2": "avaṇṇaṃ abhāsi, antevāsī vaṇṇaṃ. Iti imaṃ vaṇṇāvaṇṇaṃ aṭṭhuppattiṃ katvā desanākusalo",
  "atk-s0101a:306_3": "bhagavā – “mamaṃ vā, bhikkhave, pare avaṇṇaṃ bhāseyyu”nti desanaṃ ārabhi. Tattha",
  "atk-s0101a:306_4": "mamanti, sāmivacanaṃ, mamāti attho. Vāsaddo vikappanattho. Pareti, paṭiviruddhā sattā.",
  "atk-s0101a:306_5": "Tatrāti ye avaṇṇaṃ vadanti tesu.",
  "atk-s0101a:307_0": "Na āghātotiādīhi kiñcāpi tesaṃ bhikkhūnaṃ āghātoyeva natthi, atha kho āyatiṃ kulaputtānaṃ",
  "atk-s0101a:307_1": "īdisesupi ṭhānesu akusaluppattiṃ paṭisedhento dhammanettiṃ ṭhapeti. Tattha āhanati",
  "atk-s0101a:307_2": "cittanti ‘āghāto’; kopassetaṃ adhivacanaṃ. Appatītā honti tena atuṭṭhā asomanassikāti",
  "atk-s0101a:307_3": "appaccayo; domanassassetaṃ adhivacanaṃ. Neva attano na paresaṃ hitaṃ abhirādhayatīti",
  "atk-s0101a:307_4": "anabhiraddhi; kopassetaṃ adhivacanaṃ. Evamettha dvīhi padehi saṅkhārakkhandho, ekena",
  "atk-s0101a:307_5": "vedanākkhandhoti dve khandhā vuttā. Tesaṃ vasena sesānampi sampayuttadhammānaṃ kāraṇaṃ paṭikkhittameva.",
  "atk-s0101a:308_0": "Evaṃ paṭhamena nayena manopadosaṃ nivāretvā, dutiyena nayena tattha ādīnavaṃ dassento",
  "atk-s0101a:308_1": "āha – “tatra ce tumhe assatha kupitā vā anattamanā vā, tumhaṃ yevassa tena antarāyo”ti.",
  "atk-s0101a:308_2": "Tattha ‘tatra ce tumhe assathā’ti tesu avaṇṇabhāsakesu, tasmiṃ vā avaṇṇe tumhe bhaveyyātha",
  "atk-s0101a:308_3": "ce; yadi bhaveyyāthāti attho. ‘Kupitā’ kopena, anattamanā domanassena. ‘Tumhaṃ yevassa",
  "atk-s0101a:308_4": "tena antarāyo’ti tumhākaṃyeva tena kopena, tāya ca anattamanatāya paṭhamajjhānādīnaṃ antarāyo bhaveyya.",
  "atk-s0101a:309_0": "Evaṃ dutiyena nayena ādīnavaṃ dassetvā, tatiyena nayena vacanatthasallakkhaṇamattepi",
  "atk-s0101a:309_1": "asamatthataṃ dassento – “api nu tumhe paresa”ntiādimāha. Tattha paresanti yesaṃ kesaṃ",
  "atk-s0101a:309_2": "ci. Kupito hi neva buddhapaccekabuddhaariyasāvakānaṃ, na mātāpitūnaṃ, na paccatthikānaṃ",
  "atk-s0101a:309_3": "subhāsitadubbhāsitassa atthaṃ ājānāti. Yathāha –",
  "atk-s0101a:310": "“Kuddho atthaṃ na jānāti, kuddho dhammaṃ na passati;",
  "atk-s0101a:311": "Andhaṃ tamaṃ tadā hoti, yaṃ kodho sahate naraṃ.",
  "atk-s0101a:312": "Anatthajanano kodho, kodho cittappakopano;",
  "atk-s0101a:313": "Bhayamantarato jātaṃ, taṃ jano nāvabujjhatī”ti. ;",
  "atk-s0101a:314": "Evaṃ sabbathāpi avaṇṇe manopadosaṃ nisedhetvā idāni paṭipajjitabbākāraṃ dassento – “tatra tumhehi abhūtaṃ abhūtato”tiādimāha.",
  "atk-s0101a:315_0": "Tattha tatra tumhehīti, tasmiṃ avaṇṇe tumhehi. Abhūtaṃ abhūtato nibbeṭhetabbanti",
  "atk-s0101a:315_1": "yaṃ abhūtaṃ, taṃ abhūtabhāveneva apanetabbaṃ. Kathaṃ? Itipetaṃ abhūtantiādinā nayena.",
  "atk-s0101a:315_2": "Tatrāyaṃ yojanā – “tumhākaṃ satthā na sabbaññū, dhammo durakkhāto, saṅgho duppaṭipanno”tiādīni",
  "atk-s0101a:315_3": "sutvā na tuṇhī bhavitabbaṃ. Evaṃ pana vattabbaṃ – “iti petaṃ abhūtaṃ, yaṃ tumhehi",
  "atk-s0101a:315_4": "vuttaṃ, taṃ imināpi kāraṇena abhūtaṃ, imināpi kāraṇena atacchaṃ, ‘natthi cetaṃ amhesu’,",
  "atk-s0101a:315_5": "‘na ca panetaṃ amhesu saṃvijjati’, sabbaññūyeva amhākaṃ satthā, svākkhāto dhammo,",
  "atk-s0101a:315_6": "suppaṭipanno saṅgho, tatra idañcidañca kāraṇa”nti. Ettha ca dutiyaṃ padaṃ paṭhamassa,",
  "atk-s0101a:315_7": "catutthañca tatiyassa vevacananti veditabbaṃ. Idañca avaṇṇeyeva nibbeṭhanaṃ kātabbaṃ,",
  "atk-s0101a:315_8": "na sabbattha. Yadi hi “tvaṃ dussīlo, tavācariyo dussīlo, idañcidañca tayā kataṃ,",
  "atk-s0101a:315_9": "tavācariyena kata”nti vutte tuṇhībhūto adhivāseti, āsaṅkanīyo hoti. Tasmā manopadosaṃ",
  "atk-s0101a:315_10": "akatvā avaṇṇo nibbeṭhetabbo. “Oṭṭhosi, goṇosī”tiādinā pana nayena dasahi akkosavatthūhi",
  "atk-s0101a:315_11": "akkosantaṃ puggalaṃ ajjhupekkhitvā adhivāsanakhantiyeva tattha kātabbā.",
  "atk-s0101a:316_0": "6. Evaṃ avaṇṇabhūmiyaṃ tādilakkhaṇaṃ dassetvā idāni vaṇṇabhūmiyaṃ dassetuṃ “mamaṃ",
  "atk-s0101a:316_1": "vā, bhikkhave, pare vaṇṇaṃ bhāseyyu”ntiādimāha. Tattha pareti ye keci pasannā devamanussā.",
  "atk-s0101a:316_2": "Ānandanti etenāti ānando, pītiyā etaṃ adhivacanaṃ. Sumanassa bhāvo somanassaṃ, cetasikasukhassetaṃ",
  "atk-s0101a:316_3": "adhivacanaṃ. Uppilāvino bhāvo uppilāvitattaṃ. Kassa uppilāvitattanti? Cetasoti. Uddhaccāvahāya",
  "atk-s0101a:316_4": "uppilāpanapītiyā etaṃ adhivacanaṃ. Idhāpi dvīhi padehi saṅkhārakkhandho, ekena vedanākkhandho vutto.",
  "atk-s0101a:317_0": "Evaṃ paṭhamanayena uppilāvitattaṃ nivāretvā, dutiyena tattha ādīnavaṃ dassento –",
  "atk-s0101a:317_1": "“tatra ce tumhe assathā”tiādimāha. Idhāpi tumhaṃ yevassa tena antarāyoti tena uppilāvitattena",
  "atk-s0101a:317_2": "tumhākaṃyeva paṭhamajjhānādīnaṃ antarāyo bhaveyyāti attho veditabbo. Kasmā panetaṃ",
  "atk-s0101a:317_3": "vuttaṃ? Nanu bhagavatā –",
  "atk-s0101a:318": "“Buddhoti kittayantassa, kāye bhavati yā pīti;",
  "atk-s0101a:319": "Varameva hi sā pīti, kasiṇenāpi jambudīpassa.",
  "atk-s0101a:320": "Dhammoti kittayantassa, kāye bhavati yā pīti;",
  "atk-s0101a:321": "Varameva hi sā pīti, kasiṇenāpi jambudīpassa.",
  "atk-s0101a:322": "Saṅghoti kittayantassa, kāye bhavati yā pīti;",
  "atk-s0101a:323": "Varameva hi sā pīti, kasiṇenāpi jambudīpassā”ti ca.",
  "atk-s0101a:324_0": "“Ye, bhikkhave, buddhe pasannā, agge te pasannā”ti ca evamādīhi anekasatehi suttehi",
  "atk-s0101a:324_1": "ratanattaye pītisomanassameva vaṇṇitanti. Saccaṃ vaṇṇitaṃ, taṃ pana nekkhammanissitaṃ.",
  "atk-s0101a:324_2": "Idha – “amhākaṃ buddho, amhākaṃ dhammo”tiādinā nayena āyasmato channassa uppannasadisaṃ",
  "atk-s0101a:324_3": "gehassitaṃ pītisomanassaṃ adhippetaṃ. Idañhi jhānādipaṭilābhāya antarāyakaraṃ hoti.",
  "atk-s0101a:324_4": "Tenevāyasmā channopi yāva buddho na parinibbāyi, tāva visesaṃ nibbattetuṃ nāsakkhi,",
  "atk-s0101a:324_5": "parinibbānakāle paññattena pana brahmadaṇḍena tajjito taṃ pītisomanassaṃ pahāya visesaṃ",
  "atk-s0101a:324_6": "nibbattesi. Tasmā antarāyakaraṃyeva sandhāya idaṃ vuttanti veditabbaṃ. Ayañhi lobhasahagatā",
  "atk-s0101a:324_7": "pīti. Lobho ca kodhasadisova. Yathāha –",
  "atk-s0101a:325": "“Luddho atthaṃ na jānāti, luddho dhammaṃ na passati;",
  "atk-s0101a:326": "Andhaṃ tamaṃ tadā hoti, yaṃ lobho sahate naraṃ.",
  "atk-s0101a:327": "Anatthajanano lobho, lobho cittappakopano;",
  "atk-s0101a:328": "Bhayamantarato jātaṃ, taṃ jano nāvabujjhatī”ti. ;",
  "atk-s0101a:329": "Tatiyavāro pana idha anāgatopi atthato āgato yevāti veditabbo. Yatheva hi kuddho, evaṃ luddhopi atthaṃ na jānātīti.",
  "atk-s0101a:330_0": "Paṭipajjitabbākāradassanavāre panāyaṃ yojanā – “tumhākaṃ satthā sabbaññū arahaṃ sammāsambuddho,",
  "atk-s0101a:330_1": "dhammo svākkhāto, saṅgho suppaṭipanno”tiādīni sutvā na tuṇhī bhavitabbaṃ. Evaṃ pana",
  "atk-s0101a:330_2": "paṭijānitabbaṃ – “itipetaṃ bhūtaṃ, yaṃ tumhehi vuttaṃ, taṃ imināpi kāraṇena bhūtaṃ,",
  "atk-s0101a:330_3": "imināpi kāraṇena tacchaṃ. So hi bhagavā itipi arahaṃ, itipi sammāsambuddho; dhammo",
  "atk-s0101a:330_4": "itipi svākkhāto, itipi sandiṭṭhiko; saṅgho itipi suppaṭipanno, itipi ujuppaṭipanno”ti.",
  "atk-s0101a:330_5": "“Tvaṃ sīlavā”ti pucchitenāpi sace sīlavā, “sīlavāhamasmī”ti paṭijānitabbameva. “Tvaṃ",
  "atk-s0101a:330_6": "paṭhamassa jhānassa lābhī…pe… arahā”ti puṭṭhenāpi sabhāgānaṃ bhikkhūnaṃyeva paṭijānitabbaṃ.",
  "atk-s0101a:330_7": "Evañhi pāpicchatā ceva parivajjitā hoti, sāsanassa ca amoghatā dīpitā hotīti. Sesaṃ",
  "atk-s0101a:330_8": "vuttanayeneva veditabbaṃ.",
  "atk-s0101a:331": "Cūḷasīlavaṇṇanā",
  "atk-s0101a:332_0": "7. Appamattakaṃ kho panetaṃ, bhikkhaveti ko anusandhi? Idaṃ suttaṃ dvīhi padehi ābaddhaṃ",
  "atk-s0101a:332_1": "vaṇṇena ca avaṇṇena ca. Tattha avaṇṇo – “iti petaṃ abhūtaṃ iti petaṃ ataccha”nti,",
  "atk-s0101a:332_2": "ettheva udakantaṃ patvā aggiviya nivatto. Vaṇṇo pana bhūtaṃ bhūtato paṭijānitabbaṃ",
  "atk-s0101a:332_3": "– “iti petaṃ bhūta”nti evaṃ anuvattatiyeva. So pana duvidho brahmadattena bhāsitavaṇṇo",
  "atk-s0101a:332_4": "ca bhikkhusaṅghena acchariyaṃ āvusotiādinā nayena āraddhavaṇṇo ca. Tesu bhikkhusaṅghena",
  "atk-s0101a:332_5": "vuttavaṇṇassa upari suññatāpakāsane anusandhiṃ dassessati. Idha pana brahmadattena",
  "atk-s0101a:332_6": "vuttavaṇṇassa anusandhiṃ dassetuṃ “appamattakaṃ kho panetaṃ, bhikkhave”ti desanā āraddhā.",
  "atk-s0101a:333_0": "Tattha appamattakanti parittassa nāmaṃ. Oramattakanti tasseva vevacanaṃ. Mattāti",
  "atk-s0101a:333_1": "vuccati pamāṇaṃ. Appaṃ mattā etassāti appamattakaṃ. Oraṃ mattā etassāti oramattakaṃ.",
  "atk-s0101a:333_2": "Sīlameva sīlamattakaṃ. Idaṃ vuttaṃ hoti – ‘appamattakaṃ kho, panetaṃ bhikkhave, oramattakaṃ",
  "atk-s0101a:333_3": "sīlamattakaṃ’ nāma yena “tathāgatassa vaṇṇaṃ vadāmī”ti ussāhaṃ katvāpi vaṇṇaṃ vadamāno",
  "atk-s0101a:333_4": "puthujjano vadeyyāti. Tattha siyā – nanu idaṃ sīlaṃ nāma yogino aggavibhūsanaṃ? Yathāhu porāṇā –",
  "atk-s0101a:334": "“Sīlaṃ yogissa’laṅkāro, sīlaṃ yogissa maṇḍanaṃ;",
  "atk-s0101a:335": "Sīlehi’laṅkato yogī, maṇḍane aggataṃ gato”ti.",
  "atk-s0101a:336_0": "Bhagavatāpi ca anekesu suttasatesu sīlaṃ mahantameva katvā kathitaṃ. Yathāha – “ākaṅkheyya",
  "atk-s0101a:336_1": "ce, bhikkhave, bhikkhu ‘sabrahmacārīnaṃ piyo cassaṃ manāpo ca garu ca bhāvanīyo cā’ti,",
  "atk-s0101a:336_2": "sīlesvevassa paripūrakārī”ti ca.",
  "atk-s0101a:337": "“Kikīva aṇḍaṃ, camarīva vāladhiṃ;",
  "atk-s0101a:338": "Piyaṃva puttaṃ, nayanaṃva ekakaṃ.",
  "atk-s0101a:339": "Tatheva sīlaṃ, anurakkhamānā;",
  "atk-s0101a:340": "Supesalā hotha, sadā sagāravā”ti ca.",
  "atk-s0101a:341": "“Na pupphagandho paṭivātameti;",
  "atk-s0101a:342": "Na candanaṃ taggaramallikā vā.",
  "atk-s0101a:343": "Satañca gandho paṭivātameti;",
  "atk-s0101a:344": "Sabbā disā sappuriso pavāyati.",
  "atk-s0101a:345": "Candanaṃ tagaraṃ vāpi, uppalaṃ atha vassikī;",
  "atk-s0101a:346": "Etesaṃ gandhajātānaṃ, sīlagandho anuttaro.",
  "atk-s0101a:347": "Appamatto ayaṃ gandho, yvāyaṃ tagaracandanaṃ;",
  "atk-s0101a:348": "Yo ca sīlavataṃ gandho, vāti devesu uttamo.",
  "atk-s0101a:349": "Tesaṃ sampannasīlānaṃ, appamādavihārinaṃ;",
  "atk-s0101a:350": "Sammadaññā vimuttānaṃ, māro maggaṃ na vindatī”ti ca. ;",
  "atk-s0101a:351": "“Sīle patiṭṭhāya naro sapañño, cittaṃ paññañca bhāvayaṃ;",
  "atk-s0101a:352": "Ātāpī nipako bhikkhu, so imaṃ vijaṭaye jaṭa”nti ca. ;",
  "atk-s0101a:353_0": "“Seyyathāpi, bhikkhave, ye keci bījagāmabhūtagāmā vuḍḍhiṃ virūḷhiṃ vepullaṃ āpajjanti,",
  "atk-s0101a:353_1": "sabbe te pathaviṃ nissāya, pathaviyaṃ patiṭṭhāya; evamete bījagāmabhūtagāmā vuḍḍhiṃ",
  "atk-s0101a:353_2": "virūḷhiṃ vepullaṃ āpajjanti. Evameva kho, bhikkhave, bhikkhu sīlaṃ nissāya sīle patiṭṭhāya",
  "atk-s0101a:353_3": "sattabojjhaṅge bhāvento sattabojjhaṅge bahulīkaronto vuḍḍhiṃ virūḷhiṃ vepullaṃ pāpuṇāti",
  "atk-s0101a:353_4": "dhammesū”ti ca. Evaṃ aññānipi anekāni suttāni daṭṭhabbāni. Evamanekesu suttasatesu",
  "atk-s0101a:353_5": "sīlaṃ mahantameva katvā kathitaṃ. Taṃ “kasmā imasmiṃ ṭhāne appamattaka”nti āhāti?",
  "atk-s0101a:353_6": "Upari guṇe upanidhāya. Sīlañhi samādhiṃ na pāpuṇāti, samādhi paññaṃ na pāpuṇāti,",
  "atk-s0101a:353_7": "tasmā uparimaṃ upanidhāya heṭṭhimaṃ oramattakaṃ nāma hoti. Kathaṃ sīlaṃ samādhiṃ",
  "atk-s0101a:353_8": "na pāpuṇāti? Bhagavā hi abhisambodhito sattame saṃvacchare sāvatthinagara – dvāre",
  "atk-s0101a:353_9": "kaṇḍambarukkhamūle dvādasayojane ratanamaṇḍape yojanappamāṇe ratanapallaṅke nisīditvā",
  "atk-s0101a:353_10": "tiyojanike dibbasetacchatte dhāriyamāne dvādasayojanāya parisāya attādānaparidīpanaṃ",
  "atk-s0101a:353_11": "titthiyamaddanaṃ – “uparimakāyato aggikkhandho pavattati, heṭṭhimakāyato udakadhārā",
  "atk-s0101a:353_12": "pavattati…pe… ekekalomakūpato aggikkhandho pavattati, ekekalomakūpato udakadhārā",
  "atk-s0101a:353_13": "pavattati, channaṃ vaṇṇāna”ntiādinayappavattaṃ yamakapāṭihāriyaṃ dasseti. Tassa suvaṇṇavaṇṇasarīrato",
  "atk-s0101a:353_14": "suvaṇṇavaṇṇā rasmiyo uggantvā yāva bhavaggā gacchanti, sakaladasasahassacakkavāḷassa",
  "atk-s0101a:353_15": "alaṅkaraṇakālo viya hoti, dutiyā dutiyā rasmiyo purimāya purimāya yamakayamakā viya",
  "atk-s0101a:353_16": "ekakkhaṇe viya pavattanti.",
  "atk-s0101a:354_0": "Dvinnañca cittānaṃ ekakkhaṇe pavatti nāma natthi. Buddhānaṃ pana bhagavantānaṃ bhavaṅgaparivāsassa",
  "atk-s0101a:354_1": "lahukatāya pañcahākārehi āciṇṇavasitāya ca, tā ekakkhaṇe viya pavattanti. Tassā tassā",
  "atk-s0101a:354_2": "pana rasmiyā āvajjanaparikammādhiṭṭhānāni visuṃ visuṃyeva.",
  "atk-s0101a:355_0": "Nīlarasmiatthāya hi bhagavā nīlakasiṇaṃ samāpajjati, pītarasmiatthāya pītakasiṇaṃ,",
  "atk-s0101a:355_1": "lohitaodātarasmiatthāya lohitaodātakasiṇaṃ, aggikkhandhatthāya tejokasiṇaṃ, udakadhāratthāya",
  "atk-s0101a:355_2": "āpokasiṇaṃ samāpajjati. Satthā caṅkamati, nimmito tiṭṭhati vā nisīdati vā seyyaṃ",
  "atk-s0101a:355_3": "vā kappetīti sabbaṃ vitthāretabbaṃ. Ettha ekampi sīlassa kiccaṃ natthi, sabbaṃ samādhikiccameva.",
  "atk-s0101a:355_4": "Evaṃ sīlaṃ samādhiṃ na pāpuṇāti.",
  "atk-s0101a:356_0": "Yaṃ pana bhagavā kappasatasahassādhikāni cattāri asaṅkhyeyyāni pāramiyo pūretvā,",
  "atk-s0101a:356_1": "ekūnatiṃsavassakāle cakkavattisirīnivāsabhūtā bhavanā nikkhamma anomānadītīre pabbajitvā,",
  "atk-s0101a:356_2": "chabbassāni padhānayogaṃ katvā, visākhapuṇṇamāyaṃ uruvelagāme sujātāya dinnaṃ pakkhittadibbojaṃ",
  "atk-s0101a:356_3": "madhupāyāsaṃ paribhuñjitvā, sāyanhasamaye dakkhiṇuttarena bodhimaṇḍaṃ pavisitvā assatthadumarājānaṃ",
  "atk-s0101a:356_4": "tikkhattuṃ padakkhiṇaṃ katvā, pubbuttarabhāge ṭhito tiṇasanthāraṃ santharitvā, tisandhipallaṅkaṃ",
  "atk-s0101a:356_5": "ābhujitvā, caturaṅgasamannāgataṃ mettākammaṭṭhānaṃ pubbaṅgamaṃ katvā, vīriyādhiṭṭhānaṃ",
  "atk-s0101a:356_6": "adhiṭṭhāya, cuddasahatthapallaṅkavaragato suvaṇṇapīṭhe ṭhapitaṃ rajatakkhandhaṃ viya",
  "atk-s0101a:356_7": "paññāsahatthaṃ bodhikkhandhaṃ piṭṭhito katvā, upari maṇichattena viya bodhisākhāya",
  "atk-s0101a:356_8": "dhāriyamāno, suvaṇṇavaṇṇe cīvare pavāḷasadisesu bodhiaṅkuresu patamānesu, sūriye",
  "atk-s0101a:356_9": "atthaṃ upagacchante mārabalaṃ vidhamitvā, paṭhamayāme pubbenivāsaṃ anussaritvā, majjhimayāme",
  "atk-s0101a:356_10": "dibbacakkhuṃ visodhetvā, paccūsakāle sabbabuddhānamāciṇṇe paccayākāre ñāṇaṃ otāretvā,",
  "atk-s0101a:356_11": "ānāpānacatutthajjhānaṃ nibbattetvā, tadeva pādakaṃ katvā vipassanaṃ vaḍḍhetvā, maggapaṭipāṭiyā",
  "atk-s0101a:356_12": "adhigatena catutthamaggena sabbakilese khepetvā sabbabuddhaguṇe paṭivijjhi, idamassa",
  "atk-s0101a:356_13": "paññākiccaṃ. Evaṃ samādhi paññaṃ na pāpuṇāti.",
  "atk-s0101a:357_0": "Tattha yathā hatthe udakaṃ pātiyaṃ udakaṃ na pāpuṇāti, pātiyaṃ udakaṃ ghaṭe udakaṃ",
  "atk-s0101a:357_1": "na pāpuṇāti, ghaṭe udakaṃ kolambe udakaṃ na pāpuṇāti, kolambe udakaṃ cāṭiyaṃ udakaṃ",
  "atk-s0101a:357_2": "na pāpuṇāti, cāṭiyaṃ udakaṃ mahākumbhiyaṃ udakaṃ na pāpuṇāti, mahākumbhiyaṃ udakaṃ",
  "atk-s0101a:357_3": "kusobbhe udakaṃ na pāpuṇāti, kusobbhe udakaṃ kandare udakaṃ na pāpuṇāti, kandare",
  "atk-s0101a:357_4": "udakaṃ kunnadiyaṃ udakaṃ na pāpuṇāti, kunnadiyaṃ udakaṃ pañcamahānadiyaṃ udakaṃ na",
  "atk-s0101a:357_5": "pāpuṇāti, pañcamahānadiyaṃ udakaṃ cakkavāḷamahāsamudde udakaṃ na pāpuṇāti, cakkavāḷamahāsamudde",
  "atk-s0101a:357_6": "udakaṃ sinerupādake mahāsamudde udakaṃ na pāpuṇāti. Pātiyaṃ udakaṃ upanidhāya hatthe",
  "atk-s0101a:357_7": "udakaṃ parittaṃ…pe… sinerupādakamahāsamudde udakaṃ upanidhāya cakkavāḷamahāsamudde",
  "atk-s0101a:357_8": "udakaṃ parittaṃ. Iti uparūpari udakaṃ bahukaṃ upādāya heṭṭhā heṭṭhā udakaṃ parittaṃ hoti.",
  "atk-s0101a:358": "Evameva upari upari guṇe upādāya heṭṭhā heṭṭhā sīlaṃ appamattakaṃ oramattakanti veditabbaṃ. Tenāha – “appamattakaṃ kho panetaṃ, bhikkhave, oramattakaṃ sīlamattaka”nti.",
  "atk-s0101a:359": "Yena puthujjanoti, ettha –",
  "atk-s0101a:360": "“Duve puthujjanā vuttā, buddhenādiccabandhunā;",
  "atk-s0101a:361": "Andho puthujjano eko, kalyāṇeko puthujjano”ti.",
  "atk-s0101a:362": "Tattha yassa khandhadhātuāyatanādīsu uggahaparipucchāsavanadhāraṇapaccavekkhaṇāni natthi, ayaṃ andhaputhujjano. Yassa tāni atthi, so kalyāṇaputhujjano. Duvidhopi panesa –",
  "atk-s0101a:363": "“Puthūnaṃ jananādīhi, kāraṇehi puthujjano;",
  "atk-s0101a:364": "Puthujjanantogadhattā, puthuvāyaṃ jano iti”.",
  "atk-s0101a:365": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha –",
  "atk-s0101a:366_0": "“Puthu kilese janentīti puthujjanā, puthu avihatasakkāyadiṭṭhikāti puthujjanā, puthu",
  "atk-s0101a:366_1": "satthārānaṃ mukhullokikāti puthujjanā, puthu sabbagatīhi avuṭṭhitāti puthujjanā,",
  "atk-s0101a:366_2": "puthu nānābhisaṅkhāre abhisaṅkharontīti puthujjanā, puthu nānāoghehi vuyhanti, puthu",
  "atk-s0101a:366_3": "santāpehi santappanti, puthu pariḷāhehi pariḍayhanti, puthu pañcasu kāmaguṇesu rattā",
  "atk-s0101a:366_4": "giddhā gathitā mucchitā ajjhopannā laggā laggitā palibuddhāti puthujjanā, puthu pañcahi",
  "atk-s0101a:366_5": "nīvaraṇehi āvutā nivutā ovutā pihitā paṭicchannā paṭikujjitāti puthujjanā”ti. Puthūnaṃ",
  "atk-s0101a:366_6": "gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi",
  "atk-s0101a:366_7": "puthujjano, puthuvāyaṃ visuṃyeva saṅkhyaṃ gato visaṃsaṭṭho sīlasutādiguṇayuttehi",
  "atk-s0101a:366_8": "ariyehi janehīti puthujjanoti.",
  "atk-s0101a:367_0": "Tathāgatassāti aṭṭhahi kāraṇehi bhagavā tathāgato. Tathā āgatoti tathāgato, tathā",
  "atk-s0101a:367_1": "gatoti tathāgato, tathalakkhaṇaṃ āgatoti tathāgato, tathadhamme yāthāvato abhisambuddhoti",
  "atk-s0101a:367_2": "tathāgato, tathadassitāya tathāgato, tathavāditāya tathāgato, tathākāritāya tathāgato,",
  "atk-s0101a:367_3": "abhibhavanaṭṭhena tathāgatoti.",
  "atk-s0101a:368_0": "Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0101a:368_1": "sammāsambuddhā āgatā, yathā vipassī bhagavā āgato, yathā sikhī bhagavā, yathā vessabhū",
  "atk-s0101a:368_2": "bhagavā, yathā kakusandho bhagavā, yathā koṇāgamano bhagavā, yathā kassapo bhagavā",
  "atk-s0101a:368_3": "āgato. Kiṃ vuttaṃ hoti? Yena abhinīhārena ete bhagavanto āgatā, teneva amhākampi",
  "atk-s0101a:368_4": "bhagavā āgato. Atha vā yathā vipassī bhagavā…pe… yathā kassapo bhagavā dānapāramiṃ",
  "atk-s0101a:368_5": "pūretvā, sīlanekkhammapaññāvīriyakhantisaccaadhiṭṭhānamettāupekkhāpāramiṃ pūretvā,",
  "atk-s0101a:368_6": "imā dasa pāramiyo, dasa upapāramiyo, dasa paramatthapāramiyoti samatiṃsapāramiyo",
  "atk-s0101a:368_7": "pūretvā aṅgapariccāgaṃ, nayanadhanarajjaputtadārapariccāganti ime pañca mahāpariccāge",
  "atk-s0101a:368_8": "pariccajitvā pubbayogapubbacariyadhammakkhānañātatthacariyādayo pūretvā buddhicariyāya",
  "atk-s0101a:368_9": "koṭiṃ patvā āgato; tathā amhākampi bhagavā āgato. Atha vā yathā vipassī bhagavā…pe…",
  "atk-s0101a:368_10": "kassapo bhagavā cattāro satipaṭṭhāne, cattāro sammappadhāne, cattāro iddhipāde, pañcindriyāni,",
  "atk-s0101a:368_11": "pañca balāni, satta bojjhaṅge, ariyaṃ aṭṭhaṅgikaṃ maggaṃ bhāvetvā brūhetvā āgato,",
  "atk-s0101a:368_12": "tathā amhākampi bhagavā āgato. Evaṃ tathā āgatoti tathāgato.",
  "atk-s0101a:369": "“Yatheva lokamhi vipassiādayo,",
  "atk-s0101a:370": "Sabbaññubhāvaṃ munayo idhāgatā;",
  "atk-s0101a:371": "Tathā ayaṃ sakyamunīpi āgato,",
  "atk-s0101a:372": "Tathāgato vuccati tena cakkhumā”ti.",
  "atk-s0101a:373": "Evaṃ tathā āgatoti tathāgato.",
  "atk-s0101a:374": "Kathaṃ tathā gatoti tathāgato? Yathā sampatijāto vipassī bhagavā gato…pe… kassapo bhagavā gato.",
  "atk-s0101a:375_0": "Kathañca so bhagavā gato? So hi sampati jātova samehi pādehi pathaviyaṃ patiṭṭhāya",
  "atk-s0101a:375_1": "uttarābhimukho sattapadavītihārena gato. Yathāha – “sampatijāto kho, ānanda, bodhisatto",
  "atk-s0101a:375_2": "samehi pādehi patiṭṭhahitvā uttarābhimukho sattapadavītihārena gacchati, setamhi",
  "atk-s0101a:375_3": "chatte anudhāriyamāne sabbā ca disā anuviloketi, āsabhiṃ vācaṃ bhāsati – ‘aggohamasmi",
  "atk-s0101a:375_4": "lokassa, jeṭṭhohamasmi lokassa, seṭṭhohamasmi lokassa, ayamantimā jāti, natthidāni punabbhavo’ti”.",
  "atk-s0101a:376_0": "Tañcassa gamanaṃ tathaṃ ahosi? Avitathaṃ anekesaṃ visesādhigamānaṃ pubbanimittabhāvena.",
  "atk-s0101a:376_1": "Yañhi so sampatijātova samehi pādehi patiṭṭhahi. Idamassa caturiddhipādapaṭilābhassa pubbanimittaṃ.",
  "atk-s0101a:377": "Uttarābhimukhabhāvo pana sabbalokuttarabhāvassa pubbanimittaṃ.",
  "atk-s0101a:378": "Sattapadavītihāro, sattabojjhaṅgaratanapaṭilābhassa.",
  "atk-s0101a:379": "“Suvaṇṇadaṇḍā vītipatanti cāmarā”ti, ettha vuttacāmarukkhepo pana sabbatitthiyanimmaddanassa.",
  "atk-s0101a:380": "Setacchattadhāraṇaṃ, arahattavimuttivaravimalasetacchattapaṭilābhassa.",
  "atk-s0101a:381": "Sattamapadūpari ṭhatvā sabbadisānuvilokanaṃ, sabbaññutānāvaraṇañāṇapaṭilābhassa.",
  "atk-s0101a:382": "Āsabhivācābhāsanaṃ appaṭivattiyavaradhammacakkappavattanassa pubbanimittaṃ.",
  "atk-s0101a:383": "Tathā ayaṃ bhagavāpi gato, tañcassa gamanaṃ tathaṃ ahosi, avitathaṃ, tesaṃyeva visesādhigamānaṃ pubbanimittabhāvena.",
  "atk-s0101a:384": "Tenāhu porāṇā –",
  "atk-s0101a:385": "“Muhuttajātova gavampatī yathā,",
  "atk-s0101a:386": "Samehi pādehi phusī vasundharaṃ;",
  "atk-s0101a:387": "So vikkamī satta padāni gotamo,",
  "atk-s0101a:388": "Setañca chattaṃ anudhārayuṃ marū.",
  "atk-s0101a:389": "Gantvāna so satta padāni gotamo,",
  "atk-s0101a:390": "Disā vilokesi samā samantato;",
  "atk-s0101a:391": "Aṭṭhaṅgupetaṃ giramabbhudīrayi,",
  "atk-s0101a:392": "Sīho yathā pabbatamuddhaniṭṭhito”ti.",
  "atk-s0101a:393": "Evaṃ tathā gatoti tathāgato.",
  "atk-s0101a:394_0": "Atha vā yathā vipassī bhagavā…pe… yathā kassapo bhagavā, ayampi bhagavā tatheva nekkhammena",
  "atk-s0101a:394_1": "kāmacchandaṃ pahāya gato, abyāpādena byāpādaṃ, ālokasaññāya thinamiddhaṃ, avikkhepena",
  "atk-s0101a:394_2": "uddhaccakukkuccaṃ, dhammavavatthānena vicikicchaṃ pahāya ñāṇena avijjaṃ padāletvā,",
  "atk-s0101a:394_3": "pāmojjena aratiṃ vinodetvā, paṭhamajjhānena nīvaraṇakavāṭaṃ ugghāṭetvā, dutiyajjhānena",
  "atk-s0101a:394_4": "vitakkavicāraṃ vūpasametvā, tatiyajjhānena pītiṃ virājetvā, catutthajjhānena sukhadukkhaṃ",
  "atk-s0101a:394_5": "pahāya, ākāsānañcāyatanasamāpattiyā rūpasaññāpaṭighasaññānānattasaññāyo samatikkamitvā,",
  "atk-s0101a:394_6": "viññāṇañcāyatanasamāpattiyā ākāsānañcāyatanasaññaṃ, ākiñcaññāyatanasamāpattiyā viññāṇañcāyatanasaññaṃ,",
  "atk-s0101a:394_7": "nevasaññānāsaññāyatanasamāpattiyā ākiñcaññāyatanasaññaṃ samatikkamitvā gato.",
  "atk-s0101a:395_0": "Aniccānupassanāya niccasaññaṃ pahāya, dukkhānupassanāya sukhasaññaṃ, anattānupassanāya",
  "atk-s0101a:395_1": "attasaññaṃ, nibbidānupassanāya nandiṃ, virāgānupassanāya rāgaṃ, nirodhānupassanāya",
  "atk-s0101a:395_2": "samudayaṃ, paṭinissaggānupassanāya ādānaṃ, khayānupassanāya ghanasaññaṃ, vayānupassanāya",
  "atk-s0101a:395_3": "āyūhanaṃ, vipariṇāmānupassanāya dhuvasaññaṃ, animittānupassanāya nimittaṃ, appaṇihitānupassanāya",
  "atk-s0101a:395_4": "paṇidhiṃ, suññatānupassanāya abhinivesaṃ, adhipaññādhammavipassanāya sārādānābhinivesaṃ,",
  "atk-s0101a:395_5": "yathābhūtañāṇadassanena sammohābhinivesaṃ, ādīnavānupassanāya ālayābhinivesaṃ, paṭisaṅkhānupassanāya",
  "atk-s0101a:395_6": "appaṭisaṅkhaṃ, vivaṭṭānupassanāya saṃyogābhinivesaṃ, sotāpattimaggena diṭṭhekaṭṭhe",
  "atk-s0101a:395_7": "kilese bhañjitvā, sakadāgāmimaggena oḷārike kilese pahāya, anāgāmimaggena aṇusahagate",
  "atk-s0101a:395_8": "kilese samugghāṭetvā, arahattamaggena sabbakilese samucchinditvā gato. Evampi tathā gatoti tathāgato.",
  "atk-s0101a:396_0": "Kathaṃ tathalakkhaṇaṃ āgatoti tathāgato?Pathavīdhātuyā kakkhaḷattalakkhaṇaṃ tathaṃ",
  "atk-s0101a:396_1": "avitathaṃ. Āpodhātuyā paggharaṇalakkhaṇaṃ. Tejodhātuyā uṇhattalakkhaṇaṃ. Vāyodhātuyā",
  "atk-s0101a:396_2": "vitthambhanalakkhaṇaṃ. Ākāsadhātuyā asamphuṭṭhalakkhaṇaṃ. Viññāṇadhātuyā vijānanalakkhaṇaṃ.",
  "atk-s0101a:397": "Rūpassa ruppanalakkhaṇaṃ. Vedanāya vedayitalakkhaṇaṃ. Saññāya sañjānanalakkhaṇaṃ. Saṅkhārānaṃ abhisaṅkharaṇalakkhaṇaṃ. Viññāṇassa vijānanalakkhaṇaṃ.",
  "atk-s0101a:398": "Vitakkassa abhiniropanalakkhaṇaṃ. Vicārassa anumajjanalakkhaṇaṃ pītiyā pharaṇalakkhaṇaṃ. Sukhassa sātalakkhaṇaṃ. Cittekaggatāya avikkhepalakkhaṇaṃ. Phassassa phusanalakkhaṇaṃ.",
  "atk-s0101a:399": "Saddhindriyassa adhimokkhalakkhaṇaṃ. Vīriyindriyassa paggahalakkhaṇaṃ. Satindriyassa upaṭṭhānalakkhaṇaṃ. Samādhindriyassa avikkhepalakkhaṇaṃ. Paññindriyassa pajānanalakkhaṇaṃ.",
  "atk-s0101a:400": "Saddhābalassa assaddhiye akampiyalakkhaṇaṃ. Vīriyabalassa kosajje, satibalassa muṭṭhassacce. Samādhibalassa uddhacce, paññābalassa avijjāya akampiyalakkhaṇaṃ.",
  "atk-s0101a:401_0": "Satisambojjhaṅgassa upaṭṭhānalakkhaṇaṃ. Dhammavicayasambojjhaṅgassa pavicayalakkhaṇaṃ.",
  "atk-s0101a:401_1": "Vīriyasambojjhaṅgassa paggahalakkhaṇaṃ. Pītisambojjhaṅgassa pharaṇalakkhaṇaṃ. Passaddhisambojjhaṅgassa",
  "atk-s0101a:401_2": "vūpasamalakkhaṇaṃ. Samādhisambojjhaṅgassa avikkhepalakkhaṇaṃ. Upekkhāsambojjhaṅgassa",
  "atk-s0101a:401_3": "paṭisaṅkhānalakkhaṇaṃ.",
  "atk-s0101a:402_0": "Sammādiṭṭhiyā dassanalakkhaṇaṃ. Sammāsaṅkappassa abhiniropanalakkhaṇaṃ. Sammāvācāya",
  "atk-s0101a:402_1": "pariggahalakkhaṇaṃ. Sammākammantassa samuṭṭhānalakkhaṇaṃ. Sammāājīvassa vodānalakkhaṇaṃ.",
  "atk-s0101a:402_2": "Sammāvāyāmassa paggahalakkhaṇaṃ. Sammāsatiyā upaṭṭhānalakkhaṇaṃ. Sammāsamādhissa avikkhepalakkhaṇaṃ.",
  "atk-s0101a:403_0": "Avijjāya aññāṇalakkhaṇaṃ. Saṅkhārānaṃ cetanālakkhaṇaṃ. Viññāṇassa vijānanalakkhaṇaṃ.",
  "atk-s0101a:403_1": "Nāmassa namanalakkhaṇaṃ. Rūpassa ruppanalakkhaṇaṃ. Saḷāyatanassa āyatanalakkhaṇaṃ.",
  "atk-s0101a:403_2": "Phassassa phusanalakkhaṇaṃ. Vedanāya vedayitalakkhaṇaṃ. Taṇhāya hetulakkhaṇaṃ. Upādānassa",
  "atk-s0101a:403_3": "gahaṇalakkhaṇaṃ. Bhavassa āyūhanalakkhaṇaṃ. Jātiyā nibbattilakkhaṇaṃ. Jarāya jīraṇalakkhaṇaṃ.",
  "atk-s0101a:403_4": "Maraṇassa cutilakkhaṇaṃ.",
  "atk-s0101a:404_0": "Dhātūnaṃ suññatālakkhaṇaṃ. Āyatanānaṃ āyatanalakkhaṇaṃ. Satipaṭṭhānānaṃ upaṭṭhānalakkhaṇaṃ.",
  "atk-s0101a:404_1": "Sammappadhānānaṃ padahanalakkhaṇaṃ. Iddhipādānaṃ ijjhanalakkhaṇaṃ. Indriyānaṃ adhipatilakkhaṇaṃ.",
  "atk-s0101a:404_2": "Balānaṃ akampiyalakkhaṇaṃ. Bojjhaṅgānaṃ niyyānalakkhaṇaṃ. Maggassa hetulakkhaṇaṃ.",
  "atk-s0101a:405": "Saccānaṃ tathalakkhaṇaṃ. Samathassa avikkhepalakkhaṇaṃ. Vipassanāya anupassanālakkhaṇaṃ. Samathavipassanānaṃ ekarasalakkhaṇaṃ. Yuganaddhānaṃ anativattanalakkhaṇaṃ.",
  "atk-s0101a:406": "Sīlavisuddhiyā saṃvaralakkhaṇaṃ. Cittavisuddhiyā avikkhepalakkhaṇaṃ. Diṭṭhivisuddhiyā dassanalakkhaṇaṃ.",
  "atk-s0101a:407": "Khaye ñāṇassa samucchedanalakkhaṇaṃ. Anuppāde ñāṇassa passaddhilakkhaṇaṃ.",
  "atk-s0101a:408_0": "Chandassa mūlalakkhaṇaṃ. Manasikārassa samuṭṭhāpanalakkhaṇaṃ. Phassassa samodhānalakkhaṇaṃ.",
  "atk-s0101a:408_1": "Vedanāya samosaraṇalakkhaṇaṃ. Samādhissa pamukhalakkhaṇaṃ. Satiyā ādhipateyyalakkhaṇaṃ.",
  "atk-s0101a:408_2": "Paññāya tatuttariyalakkhaṇaṃ. Vimuttiyā sāralakkhaṇaṃ… amatogadhassa nibbānassa pariyosānalakkhaṇaṃ",
  "atk-s0101a:408_3": "tathaṃ avitathaṃ. Evaṃ tathalakkhaṇaṃ ñāṇagatiyā āgato avirajjhitvā patto anuppattoti",
  "atk-s0101a:408_4": "tathāgato. Evaṃ tathalakkhaṇaṃ āgatoti tathāgato.",
  "atk-s0101a:409_0": "Kathaṃ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0101a:409_1": "ariyasaccāni. Yathāha – “cattārimāni, bhikkhave, tathāni avitathāni anaññathāni.",
  "atk-s0101a:409_2": "Katamāni cattāri? ‘Idaṃ dukkha’nti bhikkhave, tathametaṃ avitathametaṃ anaññathameta”nti",
  "atk-s0101a:409_3": "vitthāro. Tāni ca bhagavā abhisambuddho, tasmā tathānaṃ dhammānaṃ abhisambuddhattā",
  "atk-s0101a:409_4": "tathāgatoti vuccati. Abhisambuddhattho hettha gatasaddo.",
  "atk-s0101a:410_0": "Api ca jarāmaraṇassa jātipaccayasambhūtasamudāgataṭṭho tatho avitatho anaññatho…pe…,",
  "atk-s0101a:410_1": "saṅkhārānaṃ avijjāpaccayasambhūtasamudāgataṭṭho tatho avitatho anaññatho…pe…, tathā",
  "atk-s0101a:410_2": "avijjāya saṅkhārānaṃ paccayaṭṭho, saṅkhārānaṃ viññāṇassa paccayaṭṭho…pe…, jātiyā",
  "atk-s0101a:410_3": "jarāmaraṇassa paccayaṭṭho tatho avitatho anaññatho. Taṃ sabbaṃ bhagavā abhisambuddho,",
  "atk-s0101a:410_4": "tasmāpi tathānaṃ dhammānaṃ abhisambuddhattā tathāgatoti vuccati. Evaṃ tathadhamme",
  "atk-s0101a:410_5": "yāthāvato abhisambuddhoti tathāgato.",
  "atk-s0101a:411_0": "Kathaṃ tathadassitāya tathāgato? Bhagavā yaṃ sadevake loke…pe…, sadevamanussāya pajāya",
  "atk-s0101a:411_1": "aparimāṇāsu lokadhātūsu aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ",
  "atk-s0101a:411_2": "nāma atthi, taṃ sabbākārato jānāti passati. Evaṃ jānatā passatā ca, tena taṃ iṭṭhāniṭṭhādivasena",
  "atk-s0101a:411_3": "vā diṭṭhasutamutaviññātesu labbhamānakapadavasena vā. “Katamaṃ taṃ rūpaṃ rūpāyatanaṃ?",
  "atk-s0101a:411_4": "Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ",
  "atk-s0101a:411_5": "pītaka”ntiādinā nayena anekehi nāmehi terasahi vārehi dvepaññāsāya nayehi vibhajjamānaṃ",
  "atk-s0101a:411_6": "tathameva hoti, vitathaṃ natthi. Esa nayo sotadvārādīsupi āpāthaṃ āgacchantesu saddādīsu.",
  "atk-s0101a:411_7": "Vuttañcetaṃ bhagavatā – “yaṃ bhikkhave, sadevakassa lokassa…pe… sadevamanussāya pajāya",
  "atk-s0101a:411_8": "diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi.",
  "atk-s0101a:411_9": "Tamahaṃ abbhaññāsiṃ, taṃ tathāgatassa viditaṃ, taṃ tathāgato na upaṭṭhāsī”ti. Evaṃ",
  "atk-s0101a:411_10": "tathadassitāya tathāgato. Tattha tathadassī atthe tathāgatoti padasambhavo veditabbo.",
  "atk-s0101a:412_0": "Kathaṃ tathavāditāya tathāgato? Yaṃ rattiṃ bhagavā bodhimaṇḍe aparājitapallaṅke nisinno",
  "atk-s0101a:412_1": "tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca rattiṃ",
  "atk-s0101a:412_2": "yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe",
  "atk-s0101a:412_3": "kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ",
  "atk-s0101a:412_4": "– suttaṃ, geyyaṃ…pe… vedallaṃ, taṃ sabbaṃ atthato ca byañjanato ca anupavajjaṃ, anūnamanadhikaṃ,",
  "atk-s0101a:412_5": "sabbākāraparipuṇṇaṃ, rāgamadanimmadanaṃ, dosamohamadanimmadanaṃ. Natthi tattha vālaggamattampi",
  "atk-s0101a:412_6": "avakkhalitaṃ, sabbaṃ taṃ ekamuddikāya lañchitaṃ viya, ekanāḷiyā mitaṃ viya, ekatulāya",
  "atk-s0101a:412_7": "tulitaṃ viya ca, tathameva hoti avitathaṃ anaññathaṃ. Tenāha – “yañca, cunda, rattiṃ",
  "atk-s0101a:412_8": "tathāgato anuttaraṃ sammāsambodhiṃ abhisambujjhati, yañca rattiṃ anupādisesāya nibbānadhātuyā",
  "atk-s0101a:412_9": "parinibbāyati, yaṃ etasmiṃ antare bhāsati lapati niddisati, sabbaṃ taṃ tatheva hoti,",
  "atk-s0101a:412_10": "no aññathā. Tasmā ‘tathāgato’ti vuccatī”ti. Gadattho hettha gatasaddo. Evaṃ tathavāditāya tathāgato.",
  "atk-s0101a:413": "Api ca āgadanaṃ āgado, vacananti attho. Tayo aviparīto āgado assāti, da-kārassa ta-kāraṃ katvā tathāgatoti evametasmiṃ atthe padasiddhi veditabbā.",
  "atk-s0101a:414_0": "Kathaṃ tathākāritāya tathāgato? Bhagavato hi vācāya kāyo anulometi, kāyassapi vācā,",
  "atk-s0101a:414_1": "tasmā yathāvādī tathākārī, yathākārī tathāvādī ca hoti. Evaṃbhūtassa cassa yathāvācā,",
  "atk-s0101a:414_2": "kāyopi tathā gato pavattoti attho. Yathā ca kāyo, vācāpi tathā gatā pavattāti tathāgato.",
  "atk-s0101a:414_3": "Tenevāha – “yathāvādī, bhikkhave, tathāgato tathākārī, yathākārī tathāvādī. Iti yathāvādī",
  "atk-s0101a:414_4": "tathākārī yathākārī tathāvādī. Tasmā ‘tathāgato’ti vuccatī”ti. Evaṃ tathākāritāya tathāgato.",
  "atk-s0101a:415_0": "Kathaṃ abhibhavanaṭṭhena tathāgato? Upari bhavaggaṃ heṭṭhā avīciṃ pariyantaṃ katvā",
  "atk-s0101a:415_1": "tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi",
  "atk-s0101a:415_2": "vimuttiyāpi, vimuttiñāṇadassanenapi na tassa tulā vā pamāṇaṃ vā atthi; atulo appameyyo",
  "atk-s0101a:415_3": "anuttaro rājātirājā devadevo sakkānaṃ atisakko brahmānaṃ atibrahmā. Tenāha – “sadevake,",
  "atk-s0101a:415_4": "bhikkhave, loke…pe… sadevamanussāya pajāya tathāgato abhibhū anabhibhūto aññadatthudaso",
  "atk-s0101a:415_5": "vasavattī, tasmā ‘tathāgato’ti vuccatī”ti.",
  "atk-s0101a:416_0": "Tatrevaṃ padasiddhi veditabbā. Agado viya agado. Ko panesa? Desanāvilāsamayo ceva",
  "atk-s0101a:416_1": "puññussayo ca. Tena hesa mahānubhāvo bhisakko dibbāgadena sappe viya sabbaparappavādino",
  "atk-s0101a:416_2": "sadevakañca lokaṃ abhibhavati. Iti sabbālokābhibhavane tatho aviparīto desanāvilāsamayo",
  "atk-s0101a:416_3": "ceva puññussayo ca agado assāti. Da-kārassa ta-kāraṃ katvā tathāgatoti veditabbo.",
  "atk-s0101a:416_4": "Evaṃ abhibhavanaṭṭhena tathāgato.",
  "atk-s0101a:417": "Api ca tathāya gatotipi tathāgato, tathaṃ gatotipi tathāgato. Gatoti avagato, atīto patto paṭipannoti attho.",
  "atk-s0101a:418_0": "Tattha sakalalokaṃ tīraṇapariññāya tathāya gato avagatoti tathāgato. Lokasamudayaṃ",
  "atk-s0101a:418_1": "pahānapariññāya tathāya gato atītoti tathāgato. Lokanirodhaṃ sacchikiriyāya tathāya",
  "atk-s0101a:418_2": "gato pattoti tathāgato. Lokanirodhagāminiṃ paṭipadaṃ tathaṃ gato paṭipannoti tathāgato.",
  "atk-s0101a:418_3": "Tena vuttaṃ bhagavatā –",
  "atk-s0101a:419_0": "“Loko, bhikkhave, tathāgatena abhisambuddho, lokasmā tathāgato visaṃyutto. Lokasamudayo,",
  "atk-s0101a:419_1": "bhikkhave, tathāgatena abhisambuddho, lokasamudayo tathāgatassa pahīno. Lokanirodho,",
  "atk-s0101a:419_2": "bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī",
  "atk-s0101a:419_3": "paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa",
  "atk-s0101a:419_4": "bhāvitā. Yaṃ bhikkhave, sadevakassa lokassa…pe… sabbaṃ taṃ tathāgatena abhisambuddhaṃ.",
  "atk-s0101a:419_5": "Tasmā, tathāgatoti vuccatī”ti.",
  "atk-s0101a:420": "Tassapi evaṃ attho veditabbo. Idampi ca tathāgatassa tathāgatabhāvadīpane mukhamattameva. Sabbākārena pana tathāgatova tathāgatassa tathāgatabhāvaṃ vaṇṇeyya.",
  "atk-s0101a:421_0": "Katamañca taṃ bhikkhaveti yena appamattakena oramattakena sīlamattakena puthujjano",
  "atk-s0101a:421_1": "tathāgatassa vaṇṇaṃ vadamāno vadeyya, taṃ katamanti pucchati? Tattha pucchā nāma",
  "atk-s0101a:421_2": "adiṭṭhajotanā pucchā, diṭṭhasaṃsandanā pucchā, vimaticchedanā pucchā, anumatipucchā,",
  "atk-s0101a:421_3": "kathetukamyatā pucchāti pañcavidhā hoti.",
  "atk-s0101a:422_0": "Tattha katamā adiṭṭhajotanā pucchā? Pakatiyā lakkhaṇaṃ aññātaṃ hoti, adiṭṭhaṃ atulitaṃ",
  "atk-s0101a:422_1": "atīritaṃ avibhūtaṃ avibhāvitaṃ, tassa ñāṇāya dassanāya tulanāya tīraṇāya vibhāvanāya",
  "atk-s0101a:422_2": "pañhaṃ pucchati, ayaṃ adiṭṭhajotanā pucchā.",
  "atk-s0101a:423_0": "Katamā diṭṭhasaṃsandanā pucchā? Pakatiyā lakkhaṇaṃ ñātaṃ hoti, diṭṭhaṃ tulitaṃ tīritaṃ",
  "atk-s0101a:423_1": "vibhūtaṃ vibhāvitaṃ, tassa aññehi paṇḍitehi saddhiṃ saṃsandanatthāya pañhaṃ pucchati,",
  "atk-s0101a:423_2": "ayaṃ diṭṭhasaṃsandanā pucchā.",
  "atk-s0101a:424_0": "Katamā vimaticchedanā pucchā? Pakatiyā saṃsayapakkhando hoti, vimatipakkhando, dveḷhakajāto,",
  "atk-s0101a:424_1": "“evaṃ nu kho, na nu kho, kinnu kho, kathaṃ nu kho”ti. So vimaticchedanatthāya pañhaṃ",
  "atk-s0101a:424_2": "pucchati. Ayaṃ vimaticchedanā pucchā.",
  "atk-s0101a:425_0": "Katamā anumatipucchā? Bhagavā bhikkhūnaṃ anumatiyā pañhaṃ pucchati – “taṃ kiṃ maññatha,",
  "atk-s0101a:425_1": "bhikkhave, rūpaṃ niccaṃ vā aniccaṃ vā”ti. Aniccaṃ, bhante. Yaṃ panāniccaṃ, dukkhaṃ",
  "atk-s0101a:425_2": "vā taṃ sukhaṃ vāti? Dukkhaṃ bhanteti sabbaṃ vattabbaṃ, ayaṃ anumatipucchā.",
  "atk-s0101a:426_0": "Katamā kathetukamyatā pucchā? Bhagavā bhikkhūnaṃ kathetukamyatāya pañhaṃ pucchati.",
  "atk-s0101a:426_1": "Cattārome, bhikkhave, satipaṭṭhānā. Katame cattāro?…Pe… aṭṭhime bhikkhave maggaṅgā.",
  "atk-s0101a:426_2": "Katame aṭṭhāti, ayaṃ kathetukamyatā pucchā.",
  "atk-s0101a:427_0": "Iti imāsu pañcasu pucchāsu adiṭṭhassa tāva kassaci dhammassa abhāvato tathāgatassa",
  "atk-s0101a:427_1": "adiṭṭhajotanā pucchā natthi. “Idaṃ nāma aññehi paṇḍitehi samaṇabrāhmaṇehi saddhiṃ",
  "atk-s0101a:427_2": "saṃsanditvā desessāmī”ti samannāhārasseva anuppajjanato diṭṭhasaṃsandanā pucchāpi",
  "atk-s0101a:427_3": "natthi. Yasmā pana buddhānaṃ ekadhammepi āsappanā parisappanā natthi, bodhimaṇḍeyeva",
  "atk-s0101a:427_4": "sabbā kaṅkhā chinnā; tasmā vimaticchedanā pucchāpi natthiyeva. Avasesā pana dve pucchā",
  "atk-s0101a:427_5": "buddhānaṃ atthi, tāsu ayaṃ kathetukamyatā pucchā nāma.",
  "atk-s0101a:428": "8. Idāni taṃ kathetukamyatāya pucchāya pucchitamatthaṃ kathetuṃ “pāṇātipātaṃ pahāyā”tiādimāha.",
  "atk-s0101a:429_0": "Tattha pāṇassa atipāto pāṇātipāto, pāṇavadho, pāṇaghātoti vuttaṃ hoti. Pāṇoti cettha",
  "atk-s0101a:429_1": "vohārato satto, paramatthato jīvitindriyaṃ, tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā",
  "atk-s0101a:429_2": "kāyavacīdvārānaṃ aññataradvārappavattā vadhakacetanā pāṇātipāto. So guṇavirahitesu",
  "atk-s0101a:429_3": "tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo, kasmā?",
  "atk-s0101a:429_4": "Payogamahantatāya. Payogasamattepi vatthumahantatāya. Guṇavantesu manussādīsu appaguṇe",
  "atk-s0101a:429_5": "pāṇe appasāvajjo, mahāguṇe mahāsāvajjo. Sarīraguṇānaṃ pana samabhāve sati kilesānaṃ",
  "atk-s0101a:429_6": "upakkamānañca mudutāya appasāvajjo, tibbatāya mahāsāvajjoti veditabbo.",
  "atk-s0101a:430_0": "Tassa pañca sambhārā honti – pāṇo, pāṇasaññitā, vadhakacittaṃ, upakkamo, tena maraṇanti.",
  "atk-s0101a:430_1": "Cha payogā – sāhatthiko, āṇattiko, nissaggiyo, thāvaro, vijjāmayo, iddhimayoti. Imasmiṃ",
  "atk-s0101a:430_2": "panatthe vitthāriyamāne ativiya papañco hoti, tasmā taṃ na vitthārayāma, aññañca",
  "atk-s0101a:430_3": "evarūpaṃ. Atthikehi pana samantapāsādikaṃ vinayaṭṭhakathaṃ oloketvā gahetabbaṃ.",
  "atk-s0101a:431_0": "Pahāyāti imaṃ pāṇātipātacetanāsaṅkhātaṃ dussīlyaṃ pajahitvā. Paṭiviratoti pahīnakālato",
  "atk-s0101a:431_1": "paṭṭhāya tato dussīlyato orato viratova. Natthi tassa vītikkamissāmīti cakkhusotaviññeyyā",
  "atk-s0101a:431_2": "dhammā pageva kāyikāti imināva nayena aññesupi evarūpesu padesu attho veditabbo.",
  "atk-s0101a:432_0": "Samaṇoti bhagavā samitapāpatāya laddhavohāro. Gotamoti gottavasena. Na kevalañca",
  "atk-s0101a:432_1": "bhagavāyeva pāṇātipātā paṭivirato, bhikkhusaṅghopi paṭivirato, desanā pana ādito",
  "atk-s0101a:432_2": "paṭṭhāya evaṃ āgatā, atthaṃ pana dīpentena bhikkhusaṅghavasenāpi dīpetuṃ vaṭṭati.",
  "atk-s0101a:433_0": "Nihitadaṇḍo nihitasatthoti parūpaghātatthāya daṇḍaṃ vā satthaṃ vā ādāya avattanato",
  "atk-s0101a:433_1": "nikkhittadaṇḍo ceva nikkhittasattho cāti attho. Ettha ca ṭhapetvā daṇḍaṃ sabbampi",
  "atk-s0101a:433_2": "avasesaṃ upakaraṇaṃ sattānaṃ viheṭhanabhāvato satthanti veditabbaṃ. Yaṃ pana bhikkhū",
  "atk-s0101a:433_3": "kattaradaṇḍaṃ vā dantakaṭṭhaṃ vā vāsiṃ pipphalikaṃ vā gahetvā vicaranti, na taṃ parūpaghātatthāya.",
  "atk-s0101a:433_4": "Tasmā nihitadaṇḍo nihitasattho tveva saṅkhyaṃ gacchati.",
  "atk-s0101a:434_0": "Lajjīti pāpajigucchanalakkhaṇāya lajjāya samannāgato. Dayāpannoti dayaṃ mettacittataṃ",
  "atk-s0101a:434_1": "āpanno. Sabbapāṇabhūtahitānukampīti; sabbe pāṇabhūte hitena anukampako. Tāya dayāpannatāya",
  "atk-s0101a:434_2": "sabbesaṃ pāṇabhūtānaṃ hitacittakoti attho. Viharatīti iriyati yapeti yāpeti pāleti.",
  "atk-s0101a:434_3": "Iti vā hi, bhikkhaveti evaṃ vā bhikkhave. Vā saddo upari “adinnādānaṃ pahāyā”tiādīni",
  "atk-s0101a:434_4": "apekkhitvā vikappattho vutto, evaṃ sabbattha purimaṃ vā pacchimaṃ vā apekkhitvā vikappabhāvo veditabbo.",
  "atk-s0101a:435_0": "Ayaṃ panettha saṅkhepo – bhikkhave, puthujjano tathāgatassa vaṇṇaṃ vadamāno evaṃ",
  "atk-s0101a:435_1": "vadeyya – “samaṇo gotamo pāṇaṃ na hanati, na ghāteti, na tattha samanuñño hoti, virato",
  "atk-s0101a:435_2": "imasmā dussīlyā; aho, vata re buddhaguṇā mahantā”ti, iti mahantaṃ ussāhaṃ katvā vaṇṇaṃ",
  "atk-s0101a:435_3": "vattukāmopi appamattakaṃ oramattakaṃ ācārasīlamattakameva vakkhati. Upari asādhāraṇabhāvaṃ",
  "atk-s0101a:435_4": "nissāya vaṇṇaṃ vattuṃ na sakkhissati. Na kevalañca puthujjanova sotāpannasakadāgāmianāgāmiarahantopi",
  "atk-s0101a:435_5": "paccekabuddhāpi na sakkontiyeva; tathāgatoyeva pana sakkoti, taṃ vo upari vakkhāmīti,",
  "atk-s0101a:435_6": "ayamettha sādhippāyā atthavaṇṇanā. Ito paraṃ pana apubbapadameva vaṇṇayissāma.",
  "atk-s0101a:436_0": "Adinnādānaṃ pahāyāti ettha adinnassa ādānaṃ adinnādānaṃ, parasaṃharaṇaṃ, theyyaṃ,",
  "atk-s0101a:436_1": "corikāti vuttaṃ hoti. Tattha adinnanti parapariggahitaṃ, yattha paro yathākāmakāritaṃ",
  "atk-s0101a:436_2": "āpajjanto adaṇḍāraho anupavajjo ca hoti. Tasmiṃ parapariggahite parapariggahitasaññino,",
  "atk-s0101a:436_3": "tadādāyakaupakkamasamuṭṭhāpikā theyyacetanā adinnādānaṃ. Taṃ hīne parasantake appasāvajjaṃ,",
  "atk-s0101a:436_4": "paṇīte mahāsāvajjaṃ, kasmā? Vatthupaṇītatāya. Vatthusamatte sati guṇādhikānaṃ santake",
  "atk-s0101a:436_5": "vatthusmiṃ mahāsāvajjaṃ. Taṃ taṃ guṇādhikaṃ upādāya tato tato hīnaguṇassa santake",
  "atk-s0101a:436_6": "vatthusmiṃ appasāvajjaṃ.",
  "atk-s0101a:437_0": "Tassa pañca sambhārā honti – parapariggahitaṃ, parapariggahitasaññitā, theyyacittaṃ,",
  "atk-s0101a:437_1": "upakkamo, tena haraṇanti. Cha payogā – sāhatthikādayova. Te ca kho yathānurūpaṃ theyyāvahāro,",
  "atk-s0101a:437_2": "pasayhāvahāro, paṭicchannāvahāro, parikappāvahāro, kusāvahāroti imesaṃ avahārānaṃ",
  "atk-s0101a:437_3": "vasena pavattā, ayamettha saṅkhepo. Vitthāro pana samantapāsādikāyaṃ vutto.",
  "atk-s0101a:438_0": "Dinnameva ādiyatīti dinnādāyī. Cittenapi dinnameva paṭikaṅkhatīti dinnapāṭikaṅkhī.",
  "atk-s0101a:438_1": "Thenetīti theno. Na thenena athenena. Athenattāyeva sucibhūtena. Attanāti attabhāvena.",
  "atk-s0101a:438_2": "Athenaṃ sucibhūtaṃ attānaṃ katvā viharatīti vuttaṃ hoti. Sesaṃ paṭhamasikkhāpade",
  "atk-s0101a:438_3": "vuttanayeneva yojetabbaṃ. Yathā ca idha, evaṃ sabbattha.",
  "atk-s0101a:439_0": "Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ caratīti brahmacārī. Ārācārīti",
  "atk-s0101a:439_1": "abrahmacariyato dūracārī. Methunāti rāgapariyuṭṭhānavasena sadisattā methunakāti",
  "atk-s0101a:439_2": "laddhavohārehi paṭisevitabbato methunāti saṅkhyaṃ gatā asaddhammā. Gāmadhammāti gāmavāsīnaṃ dhammā.",
  "atk-s0101a:440_0": "9. Musāvādaṃ pahāyāti ettha musāti visaṃvādanapurekkhārassa atthabhañjanako vacīpayogo",
  "atk-s0101a:440_1": "kāyapayogo, vā visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.",
  "atk-s0101a:441_0": "Aparo nayo, ‘musā’ti abhūtaṃ atacchaṃ vatthu. ‘Vādo’ti tassa bhūtato tacchato viññāpanaṃ.",
  "atk-s0101a:441_1": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā",
  "atk-s0101a:441_2": "cetanā musāvādo. So yamatthaṃ bhañjati, tassa appatāya appasāvajjo, mahantatāya mahāsāvajjo.",
  "atk-s0101a:442_0": "Api ca gahaṭṭhānaṃ attano santakaṃ adātukāmatāya natthītiādinayappavatto appasāvajjo,",
  "atk-s0101a:442_1": "sakkhinā hutvā atthabhañjanatthaṃ vutto mahāsāvajjo, pabbajitānaṃ appakampi telaṃ",
  "atk-s0101a:442_2": "vā sappiṃ vā labhitvā hasādhippāyena – “ajja gāme telaṃ nadī maññe sandatī”ti pūraṇakathānayena",
  "atk-s0101a:442_3": "pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-s0101a:443_0": "Tassa cattāro sambhārā honti – atathaṃ vatthu, visaṃvādanacittaṃ, tajjo vāyāmo, parassa",
  "atk-s0101a:443_1": "tadatthavijānananti. Eko payogo sāhatthikova. So kāyena vā kāyapaṭibaddhena vā vācāya",
  "atk-s0101a:443_2": "vā paravisaṃvādanakiriyākaraṇena daṭṭhabbo. Tāya ce kiriyāya paro tamatthaṃ jānāti,",
  "atk-s0101a:443_3": "ayaṃ kiriyasamuṭṭhāpikacetanākkhaṇeyeva musāvādakammunā bajjhati.",
  "atk-s0101a:444_0": "Yasmā pana yathā kāyakāyapaṭibaddhavācāhi paraṃ visaṃvādeti, tathā “idamassa bhaṇāhī”ti",
  "atk-s0101a:444_1": "āṇāpentopi paṇṇaṃ likhitvā purato nissajjantopi, “ayamattho evaṃ daṭṭhabbo”ti kuḍḍādīsu",
  "atk-s0101a:444_2": "likhitvā ṭhapentopi. Tasmā ettha āṇattikanissaggiyathāvarāpi payogā yujjanti, aṭṭhakathāsu",
  "atk-s0101a:444_3": "pana anāgatattā vīmaṃsitvā gahetabbā.",
  "atk-s0101a:445_0": "Saccaṃ vadatīti saccavādī. Saccena saccaṃ sandahati ghaṭetīti saccasandho. Na antarantarā",
  "atk-s0101a:445_1": "musā vadatīti attho. Yo hi puriso kadāci musā vadati, kadāci saccaṃ, tassa musāvādena",
  "atk-s0101a:445_2": "antaritattā saccaṃ saccena na ghaṭīyati; tasmā so na saccasandho. Ayaṃ pana na tādiso,",
  "atk-s0101a:445_3": "jīvitahetupi musā avatvā saccena saccaṃ sandahati yevāti saccasandho.",
  "atk-s0101a:446_0": "Thetoti thiro thirakathoti attho. Eko hi puggalo haliddirāgo viya, thusarāsimhi nikhātakhāṇu",
  "atk-s0101a:446_1": "viya, assapiṭṭhe ṭhapitakumbhaṇḍamiva ca na thirakatho hoti, eko pāsāṇalekhā viya,",
  "atk-s0101a:446_2": "indakhīlo viya ca thirakatho hoti, asinā sīsaṃ chindantepi dve kathā na katheti, ayaṃ vuccati theto.",
  "atk-s0101a:447_0": "Paccayikoti pattiyāyitabbako, saddhāyitabbakoti attho. Ekacco hi puggalo na paccayiko",
  "atk-s0101a:447_1": "hoti, “idaṃ kena vuttaṃ, asukenā”ti vutte “mā tassa vacanaṃ saddahathā”ti vattabbataṃ",
  "atk-s0101a:447_2": "āpajjati. Eko paccayiko hoti, “idaṃ kena vuttaṃ, asukenā”ti vutte “yadi tena vuttaṃ,",
  "atk-s0101a:447_3": "idameva pamāṇaṃ, idāni upaparikkhitabbaṃ natthi, evameva ida”nti vattabbataṃ āpajjati,",
  "atk-s0101a:447_4": "ayaṃ vuccati paccayiko. Avisaṃvādako lokassāti tāya saccavāditāya lokaṃ na visaṃvādetīti attho.",
  "atk-s0101a:448": "Pisuṇaṃ vācaṃ pahāyātiādīsu yāya vācāya yassa taṃ vācaṃ bhāsati, tassa hadaye attano piyabhāvaṃ, parassa ca suññabhāvaṃ karoti, sā pisuṇā vācā.",
  "atk-s0101a:449": "Yāya pana attānampi parampi pharusaṃ karoti, yā vācā sayampi pharusā, neva kaṇṇasukhā na hadayaṅgamā, ayaṃ pharusā vācā.",
  "atk-s0101a:450": "Yena samphaṃ palapati niratthakaṃ, so samphappalāpo.",
  "atk-s0101a:451": "Tesaṃ mūlabhūtā cetanāpi pisuṇavācādināmeva labhati, sā eva ca idhādhippetāti.",
  "atk-s0101a:452_0": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā",
  "atk-s0101a:452_1": "cetanā pisuṇavācā. Sā yassa bhedaṃ karoti, tassa appaguṇatāya appasāvajjā, mahāguṇatāya mahāsāvajjā.",
  "atk-s0101a:453_0": "Tassā cattāro sambhārā – bhinditabbo paro, “iti ime nānā bhavissanti, vinā bhavissantī”ti",
  "atk-s0101a:453_1": "bhedapurekkhāratā vā, “iti ahaṃ piyo bhavissāmi vissāsiko”ti piyakamyatā vā, tajjo",
  "atk-s0101a:453_2": "vāyāmo, tassa tadatthavijānananti. Imesaṃ bhedāyāti, yesaṃ itoti vuttānaṃ santike",
  "atk-s0101a:453_3": "sutaṃ tesaṃ bhedāya.",
  "atk-s0101a:454_0": "Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena",
  "atk-s0101a:454_1": "bhinnānaṃ ekamekaṃ upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ",
  "atk-s0101a:454_2": "na yutta”ntiādīni vatvā sandhānaṃ kattā anukattā. Anuppadātāti sandhānānuppadātā.",
  "atk-s0101a:454_3": "Dve jane samagge disvā – “tumhākaṃ evarūpe kule jātānaṃ evarūpehi guṇehi samannāgatānaṃ",
  "atk-s0101a:454_4": "anucchavikameta”ntiādīni vatvā daḷhīkammaṃ kattāti attho. Samaggo ārāmo assāti samaggārāmo.",
  "atk-s0101a:454_5": "Yattha samaggā natthi, tattha vasitumpi na icchatīti attho. Samaggarāmotipi pāḷi,",
  "atk-s0101a:454_6": "ayamevettha attho. Samaggaratoti samaggesu rato, te pahāya aññattha gantumpi na icchatīti",
  "atk-s0101a:454_7": "attho. Samagge disvāpi sutvāpi nandatīti samagganandī, samaggakaraṇiṃ vācaṃ bhāsitāti",
  "atk-s0101a:454_8": "yā vācā satte samaggeyeva karoti, taṃ sāmaggiguṇaparidīpikameva vācaṃ bhāsati, na itaranti.",
  "atk-s0101a:455_0": "Parassa mammacchedakakāyavacīpayogasamuṭṭhāpikā ekantapharusacetanā pharusāvācā.",
  "atk-s0101a:455_1": "Tassā āvibhāvatthamidaṃ vatthu – eko kira dārako mātuvacanaṃ anādiyitvā araññaṃ gacchati,",
  "atk-s0101a:455_2": "taṃ mātā nivattetumasakkontī – “caṇḍā taṃ mahiṃsī anubandhatū”ti akkosi. Athassa",
  "atk-s0101a:455_3": "tatheva araññe mahiṃsī uṭṭhāsi. Dārako “yaṃ mama mātā mukhena kathesi, taṃ mā hotu,",
  "atk-s0101a:455_4": "yaṃ cittena cintesi taṃ hotū”ti, saccakiriyamakāsi. Mahiṃsī tattheva baddhā viya",
  "atk-s0101a:455_5": "aṭṭhāsi. Evaṃ mammacchedakopi payogo cittasaṇhatāya na pharusā vācā hoti. Mātāpitaro",
  "atk-s0101a:455_6": "hi kadāci puttake evaṃ vadanti – “corā vo khaṇḍākhaṇḍaṃ karontū”ti, uppalapattampi",
  "atk-s0101a:455_7": "ca nesaṃ upari patantaṃ na icchanti. Ācariyupajjhāyā ca kadāci nissitake evaṃ vadanti",
  "atk-s0101a:455_8": "– “kiṃ ime ahirīkā anottappino caranti, niddhamatha ne”ti, atha ca nesaṃ āgamādhigamasampattiṃ",
  "atk-s0101a:455_9": "icchanti. Yathā ca cittasaṇhatāya pharusā vācā na hoti, evaṃ vacanasaṇhatāya apharusā",
  "atk-s0101a:455_10": "vācā na hoti. Na hi mārāpetukāmassa – “imaṃ sukhaṃ sayāpethā”ti vacanaṃ apharusā",
  "atk-s0101a:455_11": "vācā hoti, cittapharusatāya panesā pharusā vācāva. Sā yaṃ sandhāya pavattitā, tassa",
  "atk-s0101a:455_12": "appaguṇatāya appasāvajjā, mahāguṇatāya mahāsāvajjā. Tassā tayo sambhārā – akkositabbo",
  "atk-s0101a:455_13": "paro, kupitacittaṃ, akkosanāti.",
  "atk-s0101a:456_0": "Nelāti elaṃ vuccati doso, nāssā elanti nelā, niddosāti attho. “Nelaṅgo setapacchādo”ti,",
  "atk-s0101a:456_1": "ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ",
  "atk-s0101a:456_2": "viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti",
  "atk-s0101a:456_3": "pemanīyā. Hadayaṃ gacchati, appaṭihaññamānā sukhena cittaṃ pavisatīti hadayaṅgamā.",
  "atk-s0101a:456_4": "Guṇaparipuṇṇatāya pure bhavāti porī pure saṃvaḍḍhanārī viya sukumārātipi porī. Purassa",
  "atk-s0101a:456_5": "esātipi porī. Nagaravāsīnaṃ kathāti attho. Nagaravāsino hi yuttakathā honti. Pitimattaṃ",
  "atk-s0101a:456_6": "pitāti vadanti, bhātimattaṃ bhātāti vadanti, mātimattaṃ mātāti vadanti. Evarūpī kathā",
  "atk-s0101a:456_7": "bahuno janassa kantā hotīti bahujanakantā. Kantabhāveneva bahuno janassa manāpā cittavuḍḍhikarāti bahujanamanāpā.",
  "atk-s0101a:457_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0101a:457_1": "appasāvajjo, āsevanamahantatāya mahāsāvajjo, tassa dve sambhārā – bhāratayuddhasītāharaṇādiniratthakakathāpurekkhāratā,",
  "atk-s0101a:457_2": "tathārūpī kathā kathanañca.",
  "atk-s0101a:458_0": "Kālena vadatīti kālavādī vattabbayuttakālaṃ sallakkhetvā vadatīti attho. Bhūtaṃ tathaṃ",
  "atk-s0101a:458_1": "tacchaṃ sabhāvameva vadatīti bhūtavādī. Diṭṭhadhammikasamparāyikatthasannissitameva",
  "atk-s0101a:458_2": "katvā vadatīti atthavādī. Navalokuttaradhammasannissitaṃ katvā vadatīti dhammavādī",
  "atk-s0101a:458_3": "saṃvaravinayapahānavinayasannissitaṃ katvā vadatīti vinayavādī.",
  "atk-s0101a:459_0": "Nidhānaṃ vuccati ṭhapanokāso, nidhānamassā atthīti nidhānavatī. Hadaye nidhātabbayuttakaṃ",
  "atk-s0101a:459_1": "vācaṃ bhāsitāti attho. Kālenāti evarūpiṃ bhāsamānopi ca – “ahaṃ nidhānavatiṃ vācaṃ",
  "atk-s0101a:459_2": "bhāsissāmī”ti na akālena bhāsati, yuttakālaṃ pana apekkhitvāva bhāsatīti attho. Sāpadesanti",
  "atk-s0101a:459_3": "saupamaṃ, sakāraṇanti attho. Pariyantavatinti paricchedaṃ dassetvā yathāssā paricchedo",
  "atk-s0101a:459_4": "paññāyati, evaṃ bhāsatīti attho. Atthasaṃhitanti anekehipi nayehi vibhajantena pariyādātuṃ",
  "atk-s0101a:459_5": "asakkuṇeyyatāya atthasampannaṃ bhāsati. Yaṃ vā so atthavādī atthaṃ vadati, tena atthena",
  "atk-s0101a:459_6": "sahitattā atthasaṃhitaṃ vācaṃ bhāsati, na aññaṃ nikkhipitvā aññaṃ bhāsatīti vuttaṃ hoti.",
  "atk-s0101a:460_0": "10. Bījagāmabhūtagāmasamārambhāti mūlabījaṃ khandhabījaṃ phaḷubījaṃ aggabījaṃ bījabījanti",
  "atk-s0101a:460_1": "pañcavidhassa bījagāmassa ceva, yassa kassaci nīlatiṇarukkhādikassa bhūtagāmassa",
  "atk-s0101a:460_2": "ca samārambhā, chedanabhedanapacanādibhāvena vikopanā paṭiviratoti attho.",
  "atk-s0101a:461_0": "Ekabhattikoti pātarāsabhattaṃ sāyamāsabhattanti dve bhattāni, tesu pātarāsabhattaṃ",
  "atk-s0101a:461_1": "antomajjhanhikena paricchinnaṃ, itaraṃ majjhanhikato uddhaṃ anto aruṇena. Tasmā antomajjhanhike",
  "atk-s0101a:461_2": "dasakkhattuṃ bhuñjamānopi ekabhattikova hoti. Taṃ sandhāya vuttaṃ “ekabhattiko”ti.",
  "atk-s0101a:462_0": "Rattiyā bhojanaṃ ratti, tato uparatoti rattūparato. Atikkante majjhanhike yāva sūriyatthaṅgamanā",
  "atk-s0101a:462_1": "bhojanaṃ vikālabhojanaṃ nāma. Tato viratattā virato vikālabhojanā. Kadā virato? Anomānadītīre",
  "atk-s0101a:462_2": "pabbajitadivasato paṭṭhāya.",
  "atk-s0101a:463_0": "Sāsanassa ananulomattā visūkaṃ paṭāṇībhūtaṃ dassananti visūkadassanaṃ. Attanā naccananaccāpanādivasena",
  "atk-s0101a:463_1": "naccā ca gītā ca vāditā ca antamaso mayūranaccādivasenapi pavattānaṃ naccādīnaṃ visūkabhūtā",
  "atk-s0101a:463_2": "dassanā cāti naccagītavāditavisūkadassanā. Naccādīni hi attanā payojetuṃ vā parehi",
  "atk-s0101a:463_3": "payojāpetuṃ vā payuttāni passituṃ vā neva bhikkhūnaṃ na bhikkhunīnañca vaṭṭanti.",
  "atk-s0101a:464_0": "Mālādīsu mālāti yaṃ kiñci pupphaṃ. Gandhanti yaṃ kiñci gandhajātaṃ. Vilepananti chavirāgakaraṇaṃ.",
  "atk-s0101a:464_1": "Tattha piḷandhanto dhāreti nāma, ūnaṭṭhānaṃ pūrento maṇḍeti nāma, gandhavasena chavirāgavasena",
  "atk-s0101a:464_2": "ca sādiyanto vibhūseti nāma. Ṭhānaṃ vuccati kāraṇaṃ. Tasmā yāya dussīlyacetanāya",
  "atk-s0101a:464_3": "tāni mālādhāraṇādīni mahājano karoti, tato paṭiviratoti attho.",
  "atk-s0101a:465": "Uccāsayanaṃ vuccati pamāṇātikkantaṃ. Mahāsayananti akappiyapaccattharaṇaṃ. Tato viratoti attho.",
  "atk-s0101a:466_0": "Jātarūpanti suvaṇṇaṃ. Rajatanti kahāpaṇo, lohamāsako, jatumāsako, dārumāsakoti ye",
  "atk-s0101a:466_1": "vohāraṃ gacchanti. Tassa ubhayassāpi paṭiggahaṇā paṭivirato, neva naṃ uggaṇhāti,",
  "atk-s0101a:466_2": "na uggaṇhāpeti, na upanikkhittaṃ sādiyatīti attho.",
  "atk-s0101a:467_0": "Āmakadhaññapaṭiggahaṇāti, sālivīhiyavagodhūmakaṅguvarakakudrūsakasaṅkhātassa sattavidhassāpi",
  "atk-s0101a:467_1": "āmakadhaññassa paṭiggahaṇā. Na kevalañca etesaṃ paṭiggahaṇameva, āmasanampi bhikkhūnaṃ",
  "atk-s0101a:467_2": "na vaṭṭatiyeva. Āmakamaṃsapaṭiggahaṇāti ettha aññatra odissa anuññātā āmakamaṃsamacchānaṃ",
  "atk-s0101a:467_3": "paṭiggahaṇameva bhikkhūnaṃ na vaṭṭati, no āmasanaṃ.",
  "atk-s0101a:468": "Itthikumārikapaṭiggahaṇāti ettha itthīti purisantaragatā, itarā kumārikā nāma, tāsaṃ paṭiggahaṇampi āmasanampi akappiyameva.",
  "atk-s0101a:469": "Dāsidāsapaṭiggahaṇāti ettha dāsidāsavaseneva tesaṃ paṭiggahaṇaṃ na vaṭṭati. “Kappiyakārakaṃ dammi, ārāmikaṃ dammī”ti evaṃ vutte pana vaṭṭati.",
  "atk-s0101a:470_0": "Ajeḷakādīsu khettavatthupariyosānesu kappiyākappiyanayo vinayavasena upaparikkhitabbo.",
  "atk-s0101a:470_1": "Tattha khettaṃ nāma yasmiṃ pubbaṇṇaṃ ruhati. Vatthu nāma yasmiṃ aparaṇṇaṃ ruhati.",
  "atk-s0101a:470_2": "Yattha vā ubhayampi ruhati, taṃ khettaṃ. Tadatthāya akatabhūmibhāgo vatthu. Khettavatthusīsena",
  "atk-s0101a:470_3": "cettha vāpitaḷākādīnipi saṅgahitāneva.",
  "atk-s0101a:471_0": "Dūteyyaṃ vuccati dūtakammaṃ, gihīnaṃ pahitaṃ paṇṇaṃ vā sāsanaṃ vā gahetvā tattha",
  "atk-s0101a:471_1": "tattha gamanaṃ. Pahiṇagamanaṃ vuccati gharā gharaṃ pesitassa khuddakagamanaṃ. Anuyogo",
  "atk-s0101a:471_2": "nāma tadubhayakaraṇaṃ. Tasmā dūteyyapahiṇagamanānaṃ anuyogāti. Evamettha attho veditabbo.",
  "atk-s0101a:472_0": "Kayavikkayāti kayā ca vikkayā ca. Tulākūṭādīsu kūṭanti vañcanaṃ. Tattha tulākūṭaṃ",
  "atk-s0101a:472_1": "nāma rūpakūṭaṃ aṅgakūṭaṃ, gahaṇakūṭaṃ, paṭicchannakūṭanti catubbidhaṃ hoti. Tattha",
  "atk-s0101a:472_2": "rūpakūṭaṃ nāma dve tulā samarūpā katvā gaṇhanto mahatiyā gaṇhāti, dadanto khuddikāya",
  "atk-s0101a:472_3": "deti. Aṅgakūṭaṃ nāma gaṇhanto pacchābhāge hatthena tulaṃ akkamati, dadanto pubbabhāge.",
  "atk-s0101a:472_4": "Gahaṇakūṭaṃ nāma gaṇhanto mūle rajjuṃ gaṇhāti, dadanto agge. Paṭicchannakūṭaṃ nāma",
  "atk-s0101a:472_5": "tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti, dadanto aggabhāge.",
  "atk-s0101a:473_0": "Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ katvā",
  "atk-s0101a:473_1": "aññā dve tisso lohapātiyo suvaṇṇavaṇṇe karoti, tato janapadaṃ gantvā kiñcideva aḍḍhaṃ",
  "atk-s0101a:473_2": "kulaṃ pavisitvā – “suvaṇṇabhājanāni kiṇathā”ti vatvā agghe pucchite samagghataraṃ",
  "atk-s0101a:473_3": "dātukāmā honti. Tato tehi – “kathaṃ imesaṃ suvaṇṇabhāvo jānitabbo”ti vutte, “vīmaṃsitvā",
  "atk-s0101a:473_4": "gaṇhathā”ti suvaṇṇapātiṃ pāsāṇe ghaṃsitvā sabbā pātiyo datvā gacchati.",
  "atk-s0101a:474_0": "Mānakūṭaṃ nāma hadayabhedasikhābhedarajjubhedavasena tividhaṃ hoti. Tattha hadayabhedo",
  "atk-s0101a:474_1": "sappitelādiminanakāle labbhati. Tāni hi gaṇhanto heṭṭhāchiddena mānena – “saṇikaṃ",
  "atk-s0101a:474_2": "āsiñcā”ti vatvā antobhājane bahuṃ paggharāpetvā gaṇhāti, dadanto chiddaṃ pidhāya",
  "atk-s0101a:474_3": "sīghaṃ pūretvā deti.",
  "atk-s0101a:475": "Sikhābhedo tilataṇḍulādiminanakāle labbhati. Tāni hi gaṇhanto saṇikaṃ sikhaṃ ussāpetvā gaṇhāti, dadanto vegena pūretvā sikhaṃ chindanto deti.",
  "atk-s0101a:476": "Rajjubhedo khettavatthuminanakāle labbhati. Lañjaṃ alabhantā hi khettaṃ amahantampi mahantaṃ katvā minanti.",
  "atk-s0101a:477_0": "Ukkoṭanādīsu ukkoṭananti assāmike sāmike kātuṃ lañjaggahaṇaṃ. Vañcananti tehi tehi",
  "atk-s0101a:477_1": "upāyehi paresaṃ vañcanaṃ. Tatridamekaṃ vatthu – eko kira luddako migañca migapotakañca",
  "atk-s0101a:477_2": "gahetvā āgacchati, tameko dhutto – “kiṃ bho, migo agghati, kiṃ migapotako”ti āha.",
  "atk-s0101a:477_3": "“Migo dve kahāpaṇe, migapotako eka”nti ca vutte ekaṃ kahāpaṇaṃ datvā migapotakaṃ",
  "atk-s0101a:477_4": "gahetvā thokaṃ gantvā nivatto – “na me bho, migapotakena attho, migaṃ me dehī”ti",
  "atk-s0101a:477_5": "āha. Tena hi – dve kahāpaṇe dehīti. So āha – “nanu te bho, mayā paṭhamaṃ eko kahāpaṇo",
  "atk-s0101a:477_6": "dinno”ti? “Āma, dinno”ti. “Idaṃ migapotakaṃ gaṇha, evaṃ so ca kahāpaṇo, ayañca kahāpaṇagghanako",
  "atk-s0101a:477_7": "migapotakoti dve kahāpaṇā bhavissantī”ti. So “kāraṇaṃ vadatī”ti sallakkhetvā migapotakaṃ",
  "atk-s0101a:477_8": "gahetvā migaṃ adāsīti. Nikatīti yogavasena vā māyāvasena vā apāmaṅgaṃ pāmaṅganti,",
  "atk-s0101a:477_9": "amaṇiṃ maṇinti, asuvaṇṇaṃ suvaṇṇanti katvā patirūpakena vañcanaṃ. Sāciyogoti kuṭilayogo,",
  "atk-s0101a:477_10": "etesaṃyeva ukkoṭanādīnametaṃ nāmaṃ. Tasmā – ukkoṭanasāciyogo, vañcanasāciyogo, nikatisāciyogoti,",
  "atk-s0101a:477_11": "evamettha attho daṭṭhabbo. Keci aññaṃ dassetvā aññassa parivattanaṃ sāciyogoti vadanti.",
  "atk-s0101a:477_12": "Taṃ pana vañcaneneva saṅgahitaṃ.",
  "atk-s0101a:478_0": "Chedanādīsu chedananti hatthacchedanādi. Vadhoti māraṇaṃ. Bandhoti rajjubandhanādīhi",
  "atk-s0101a:478_1": "bandhanaṃ. Viparāmosoti himaviparāmoso, gumbaviparāmosoti duvidho. Yaṃ himapātasamaye",
  "atk-s0101a:478_2": "himena paṭicchannā hutvā maggappaṭipannaṃ janaṃ musanti, ayaṃ himaviparāmoso. Yaṃ",
  "atk-s0101a:478_3": "gumbādīhi paṭicchannā musanti, ayaṃ gumbaviparāmoso. Ālopo vuccati gāmanigamādīnaṃ",
  "atk-s0101a:478_4": "vilopakaraṇaṃ. Sahasākāroti sāhasikakiriyā. Gehaṃ pavisitvā manussānaṃ ure satthaṃ",
  "atk-s0101a:478_5": "ṭhapetvā icchitabhaṇḍānaṃ gahaṇaṃ. Evametasmā chedana…pe… sahasākārā paṭivirato samaṇo",
  "atk-s0101a:478_6": "gotamoti. Iti vā hi, bhikkhave, puthujjano tathāgatassa vaṇṇaṃ vadamāno vadeyyāti.",
  "atk-s0101a:479": "Ettāvatā cūḷasīlaṃ niṭṭhitaṃ hoti.",
  "atk-s0101a:480": "Majjhimasīlavaṇṇanā",
  "atk-s0101a:481_0": "11. Idāni majjhimasīlaṃ vitthārento “yathā vā paneke bhonto”tiādimāha. Tatrāyaṃ anuttānapadavaṇṇanā.",
  "atk-s0101a:481_1": "Saddhādeyyānīti kammañca phalañca idhalokañca paralokañca saddahitvā dinnāni. ‘Ayaṃ",
  "atk-s0101a:481_2": "me ñātī’ti vā, ‘mitto’ti vā, idaṃ paṭikarissati, idaṃ vā tena katapubbanti vā, evaṃ",
  "atk-s0101a:481_3": "na dinnānīti attho. Evaṃ dinnāni hi na saddhādeyyāni nāma honti. Bhojanānīti desanāsīsamattametaṃ,",
  "atk-s0101a:481_4": "atthato pana saddhādeyyāni bhojanāni bhuñjitvā cīvarāni pārupitvā senāsanāni sevamānā",
  "atk-s0101a:481_5": "gilānabhesajjaṃ paribhuñjamānāti sabbametaṃ vuttameva hoti.",
  "atk-s0101a:482_0": "Seyyathidanti nipāto. Tassattho katamo so bījagāmabhūtagāmo, yassa samārambhaṃ anuyuttā",
  "atk-s0101a:482_1": "viharantīti. Tato taṃ dassento mūlabījantiādimāha. Tattha mūlabījaṃ nāma haliddi,",
  "atk-s0101a:482_2": "siṅgiveraṃ, vacā, vacattaṃ, ativisā, kaṭukarohiṇī, usīraṃ, bhaddamuttakanti evamādi.",
  "atk-s0101a:482_3": "Khandhabījaṃ nāma assattho, nigrodho, pilakkho, udumbaro, kacchako, kapitthanoti",
  "atk-s0101a:482_4": "evamādi. Phaḷubījaṃ nāma ucchu, naḷo, veḷūti evamādi. Aggabījaṃ nāma ajjakaṃ, phaṇijjakaṃ,",
  "atk-s0101a:482_5": "hiriveranti evamādi. Bījabījaṃ nāma pubbaṇṇaṃ aparaṇṇanti evamādi. Sabbañhetaṃ rukkhato",
  "atk-s0101a:482_6": "viyojitaṃ viruhanasamatthameva “bījagāmo”ti vuccati. Rukkhato pana aviyojitaṃ asukkhaṃ",
  "atk-s0101a:482_7": "“bhūtagāmo”ti vuccati. Tattha bhūtagāmasamārambho pācittiyavatthu, bījagāmasamārambho",
  "atk-s0101a:482_8": "dukkaṭavatthūti veditabbo.",
  "atk-s0101a:483_0": "12. Sannidhikāraparibhoganti sannidhikatassa paribhogaṃ. Tattha duvidhā kathā, vinayavasena",
  "atk-s0101a:483_1": "ca sallekhavasena ca. Vinayavasena tāva yaṃ kiñci annaṃ ajja paṭiggahitaṃ aparajju",
  "atk-s0101a:483_2": "sannidhikārakaṃ hoti, tassa paribhoge pācittiyaṃ. Attanā laddhaṃ pana sāmaṇerānaṃ",
  "atk-s0101a:483_3": "datvā, tehi laddhaṃ ṭhapāpetvā dutiyadivase bhuñjituṃ vaṭṭati, sallekho pana na hoti.",
  "atk-s0101a:484": "Pānasannidhimhipi eseva nayo. Tattha pānaṃ nāma ambapānādīni aṭṭha pānāni, yāni ca tesaṃ anulomāni. Tesaṃ vinicchayo samantapāsādikāyaṃ vutto.",
  "atk-s0101a:485_0": "Vatthasannidhimhi anadhiṭṭhitaṃ avikappitaṃ sannidhi ca hoti, sallekhañca kopeti,",
  "atk-s0101a:485_1": "ayaṃ pariyāyakathā. Nippariyāyato pana ticīvarasantuṭṭhena bhavitabbaṃ, catutthaṃ",
  "atk-s0101a:485_2": "labhitvā aññassa dātabbaṃ. Sace yassa kassaci dātuṃ na sakkoti, yassa pana dātukāmo",
  "atk-s0101a:485_3": "hoti, so uddesatthāya vā paripucchatthāya vā gato, āgatamatte dātabbaṃ, adātuṃ na",
  "atk-s0101a:485_4": "vaṭṭati. Cīvare pana appahonte satiyā paccāsāya anuññātakālaṃ ṭhapetuṃ vaṭṭati. Sūcisuttacīvarakārakānaṃ",
  "atk-s0101a:485_5": "alābhena tato parampi vinayakammaṃ katvā ṭhapetuṃ vaṭṭati. “Imasmiṃ jiṇṇe puna īdisaṃ",
  "atk-s0101a:485_6": "kuto labhissāmī”ti pana ṭhapetuṃ na vaṭṭati, sannidhi ca hoti, sallekhañca kopeti.",
  "atk-s0101a:486_0": "Yānasannidhimhi yānaṃ nāma vayhaṃ, ratho, sakaṭaṃ, sandamānikā, sivikā, pāṭaṅkīti;",
  "atk-s0101a:486_1": "netaṃ pabbajitassa yānaṃ. Upāhanā pana pabbajitassa yānaṃyeva. Ekabhikkhussa hi eko",
  "atk-s0101a:486_2": "araññatthāya, eko dhotapādakatthāyāti, ukkaṃsato dve upāhanasaṅghāṭā vaṭṭanti. Tatiyaṃ",
  "atk-s0101a:486_3": "labhitvā aññassa dātabbo. “Imasmiṃ jiṇṇe aññaṃ kuto labhissāmī”ti hi ṭhapetuṃ na",
  "atk-s0101a:486_4": "vaṭṭati, sannidhi ca hoti, sallekhañca kopeti.",
  "atk-s0101a:487_0": "Sayanasannidhimhi sayananti mañco. Ekassa bhikkhuno eko gabbhe, eko divāṭhāneti ukkaṃsato",
  "atk-s0101a:487_1": "dve mañcā vaṭṭanti. Tato uttari labhitvā aññassa bhikkhuno vā gaṇassa vā dātabbo;",
  "atk-s0101a:487_2": "adātuṃ na vaṭṭati. Sannidhi ca hoti, sallekhañca kopeti.",
  "atk-s0101a:488_0": "Gandhasannidhimhi bhikkhuno kaṇḍukacchuchavidosādiābādhe sati gandhā vaṭṭanti. Te",
  "atk-s0101a:488_1": "gandhe āharāpetvā tasmiṃ roge vūpasante aññesaṃ vā ābādhikānaṃ dātabbā, dvāre pañcaṅguligharadhūpanādīsu",
  "atk-s0101a:488_2": "vā upanetabbā. “Puna roge sati bhavissantī”ti pana ṭhapetuṃ na vaṭṭati, sannidhi",
  "atk-s0101a:488_3": "ca hoti, sallekhañca kopeti.",
  "atk-s0101a:489_0": "Āmisanti vuttāvasesaṃ daṭṭhabbaṃ. Seyyathidaṃ, idhekacco bhikkhu – “tathārūpe kāle",
  "atk-s0101a:489_1": "upakārāya bhavissatī”ti tilataṇḍulamuggamāsanāḷikeraloṇamacchamaṃsavallūrasappitelaguḷabhājanādīni",
  "atk-s0101a:489_2": "āharāpetvā ṭhapeti. So vassakāle kālasseva sāmaṇerehi yāguṃ pacāpetvā paribhuñjitvā",
  "atk-s0101a:489_3": "“sāmaṇera, udakakaddame dukkhaṃ gāmaṃ pavisituṃ, gaccha asukaṃ kulaṃ gantvā mayhaṃ",
  "atk-s0101a:489_4": "vihāre nisinnabhāvaṃ ārocehi; asukakulato dadhiādīni āharā”ti peseti. Bhikkhūhi –",
  "atk-s0101a:489_5": "“kiṃ, bhante, gāmaṃ pavisissathā”ti vuttepi, “duppaveso, āvuso, idāni gāmo”ti vadati.",
  "atk-s0101a:489_6": "Te – “hotu, bhante, acchatha tumhe, mayaṃ bhikkhaṃ pariyesitvā āharissāmā”ti gacchanti.",
  "atk-s0101a:489_7": "Atha sāmaṇeropi dadhiādīni āharitvā bhattañca byañjanañca sampādetvā upaneti, taṃ",
  "atk-s0101a:489_8": "bhuñjantasseva upaṭṭhākā bhattaṃ pahiṇanti, tatopi manāpaṃ manāpaṃ bhuñjati. Atha",
  "atk-s0101a:489_9": "bhikkhū piṇḍapātaṃ gahetvā āgacchanti, tatopi manāpaṃ manāpaṃ gīvāyāmakaṃ bhuñjatiyeva.",
  "atk-s0101a:489_10": "Evaṃ catumāsampi vītināmeti. Ayaṃ vuccati – “bhikkhu muṇḍakuṭumbikajīvikaṃ jīvati,",
  "atk-s0101a:489_11": "na samaṇajīvika”nti. Evarūpo āmisasannidhi nāma hoti.",
  "atk-s0101a:490_0": "Bhikkhuno pana vasanaṭṭhāne ekā taṇḍulanāḷi, eko guḷapiṇḍo, catubhāgamattaṃ sappīti",
  "atk-s0101a:490_1": "ettakaṃ nidhetuṃ vaṭṭati, akāle sampattacorānaṃ atthāya. Te hi ettakampi āmisapaṭisanthāraṃ",
  "atk-s0101a:490_2": "alabhantā jīvitāpi voropeyyuṃ, tasmā sace ettakaṃ natthi, āharāpetvāpi ṭhapetuṃ vaṭṭati.",
  "atk-s0101a:490_3": "Aphāsukakāle ca yadettha kappiyaṃ, taṃ attanāpi paribhuñjituṃ vaṭṭati. Kappiyakuṭiyaṃ",
  "atk-s0101a:490_4": "pana bahuṃ ṭhapentassāpi sannidhi nāma natthi. Tathāgatassa pana taṇḍulanāḷiādīsu",
  "atk-s0101a:490_5": "vā yaṃ kiñci caturatanamattaṃ vā pilotikakhaṇḍaṃ “idaṃ me ajja vā sve vā bhavissatī”ti",
  "atk-s0101a:490_6": "ṭhapitaṃ nāma natthi.",
  "atk-s0101a:491_0": "13. Visūkadassanesu naccaṃ nāma yaṃ kiñci naccaṃ, taṃ maggaṃ gacchantenāpi gīvaṃ",
  "atk-s0101a:491_1": "pasāretvā daṭṭhuṃ na vaṭṭati. Vitthāravinicchayo panettha samantapāsādikāyaṃ vuttanayeneva",
  "atk-s0101a:491_2": "veditabbo. Yathā cettha, evaṃ sabbesu sikkhāpadapaṭisaṃyuttesu suttapadesu. Ito parañhi",
  "atk-s0101a:491_3": "ettakampi avatvā tattha tattha payojanamattameva vaṇṇayissāmāti.",
  "atk-s0101a:492_0": "Pekkhanti naṭasamajjaṃ. Akkhānanti bhāratayujjhanādikaṃ. Yasmiṃ ṭhāne kathīyati,",
  "atk-s0101a:492_1": "tattha gantumpi na vaṭṭati. Pāṇissaranti kaṃsatāḷaṃ, pāṇitāḷantipi vadanti. Vetāḷanti",
  "atk-s0101a:492_2": "ghanatāḷaṃ, mantena matasarīruṭṭhāpanantipi eke. Kumbhathūṇanti caturassaambaṇakatāḷaṃ,",
  "atk-s0101a:492_3": "kumbhasaddantipi eke. Sobhanakanti naṭānaṃ abbhokkiraṇaṃ, sobhanakaraṃ vā, paṭibhānacittanti",
  "atk-s0101a:492_4": "vuttaṃ hoti. Caṇḍālanti ayoguḷakīḷā, caṇḍālānaṃ sāṇadhovanakīḷātipi vadanti. Vaṃsanti",
  "atk-s0101a:492_5": "veḷuṃ ussāpetvā kīḷanaṃ.",
  "atk-s0101a:493_0": "Dhovananti aṭṭhidhovanaṃ, ekaccesu kira janapadesu kālaṅkate ñātake na jhāpenti,",
  "atk-s0101a:493_1": "nikhaṇitvā ṭhapenti. Atha nesaṃ pūtibhūtaṃ kāyaṃ ñatvā nīharitvā aṭṭhīni dhovitvā",
  "atk-s0101a:493_2": "gandhehi makkhetvā ṭhapenti. Te nakkhattakāle ekasmiṃ ṭhāne aṭṭhīni ṭhapetvā ekasmiṃ",
  "atk-s0101a:493_3": "ṭhāne surādīni ṭhapetvā rodantā paridevantā suraṃ pivanti. Vuttampi cetaṃ – “atthi,",
  "atk-s0101a:493_4": "bhikkhave, dakkhiṇesu janapadesu aṭṭhidhovanaṃ nāma, tattha hoti annampi pānampi",
  "atk-s0101a:493_5": "khajjampi bhojjampi leyyampi peyyampi naccampi gītampi vāditampi. Atthetaṃ, bhikkhave,",
  "atk-s0101a:493_6": "dhovanaṃ, netaṃ natthīti vadāmī”ti. Ekacce pana indajālena aṭṭhidhovanaṃ dhovanantipi vadanti.",
  "atk-s0101a:494_0": "Hatthiyuddhādīsu bhikkhuno neva hatthiādīhi saddhiṃ yujjhituṃ, na te yujjhāpetuṃ,",
  "atk-s0101a:494_1": "na yujjhante daṭṭhuṃ vaṭṭati. Nibbuddhanti mallayuddhaṃ. Uyyodhikanti yattha sampahāro",
  "atk-s0101a:494_2": "dissati. Balagganti balagaṇanaṭṭhānaṃ. Senābyūhanti senāniveso, sakaṭabyūhādivasena",
  "atk-s0101a:494_3": "senāya nivesanaṃ. Anīkadassananti – “tayo hatthī pacchimaṃ hatthānīka”ntiādinā nayena",
  "atk-s0101a:494_4": "vuttassa anīkassa dassanaṃ.",
  "atk-s0101a:495_0": "14. Pamādo ettha tiṭṭhatīti pamādaṭṭhānaṃ. Jūtañca taṃ pamādaṭṭhānañcāti jūtappamādaṭṭhānaṃ.",
  "atk-s0101a:495_1": "Ekekāya pantiyā aṭṭha aṭṭha padāni assāti aṭṭhapadaṃ dasapadepi eseva nayo. Ākāsanti",
  "atk-s0101a:495_2": "aṭṭhapadadasapadesu viya ākāseyeva kīḷanaṃ. Parihārapathanti bhūmiyaṃ nānāpathamaṇḍalaṃ",
  "atk-s0101a:495_3": "katvā tattha tattha pariharitabbaṃ, pathaṃ pariharantānaṃ kīḷanaṃ. Santikanti santikakīḷanaṃ.",
  "atk-s0101a:495_4": "Ekajjhaṃ ṭhapitā sāriyo vā sakkharāyo vā acālentā nakheneva apanenti ca upanenti",
  "atk-s0101a:495_5": "ca, sace tattha kāci calati, parājayo hoti, evarūpāya kīḷāyetaṃ adhivacanaṃ. Khalikanti",
  "atk-s0101a:495_6": "jūtaphalake pāsakakīḷanaṃ. Ghaṭikā vuccati dīghadaṇḍakena rassadaṇḍakaṃ paharaṇakīḷanaṃ.",
  "atk-s0101a:495_7": "Salākahatthanti lākhāya vā mañjiṭṭhikāya vā piṭṭhodakena vā salākahatthaṃ temetvā",
  "atk-s0101a:495_8": "– “kiṃ hotū”ti bhūmiyaṃ vā bhittiyaṃ vā taṃ paharitvā hatthiassādirūpadassanakīḷanaṃ.",
  "atk-s0101a:495_9": "Akkhanti guḷakīḷā. Paṅgacīraṃ vuccati paṇṇanāḷikaṃ, taṃ dhamantā kīḷanti. Vaṅkakanti",
  "atk-s0101a:495_10": "gāmadārakānaṃ kīḷanakaṃ khuddakanaṅgalaṃ. Mokkhacikā vuccati samparivattanakīḷā,",
  "atk-s0101a:495_11": "ākāse vā daṇḍakaṃ gahetvā bhūmiyaṃ vā sīsaṃ ṭhapetvā heṭṭhupariyabhāvena parivattanakīḷāti",
  "atk-s0101a:495_12": "vuttaṃ hoti. Ciṅgulikaṃ vuccati tālapaṇṇādīhi kataṃ vātappahārena paribbhamanacakkaṃ.",
  "atk-s0101a:495_13": "Pattāḷhakaṃ vuccati paṇṇanāḷikā. Tāya vālukādīni minantā kīḷanti. Rathakanti khuddakarathaṃ.",
  "atk-s0101a:495_14": "Dhanukanti khuddakadhanumeva. Akkharikā vuccati ākāse vā piṭṭhiyaṃ vā akkharajānanakīḷā.",
  "atk-s0101a:495_15": "Manesikā nāma manasā cintitajānanakīḷā. Yathāvajjaṃ nāma kāṇakuṇikhujjādīnaṃ yaṃ",
  "atk-s0101a:495_16": "yaṃ vajjaṃ, taṃ taṃ payojetvā dassanakīḷā.",
  "atk-s0101a:496_0": "15. Āsandinti pamāṇātikkantāsanaṃ. Anuyuttā viharantīti idaṃ apekkhitvā pana sabbapadesu",
  "atk-s0101a:496_1": "upayogavacanaṃ kataṃ. Pallaṅkoti pādesu vāḷarūpāni ṭhapetvā kato. Gonakoti dīghalomako",
  "atk-s0101a:496_2": "mahākojavo, caturaṅgulādhikāni kira tassa lomāni. Cittakanti vānavicittaṃ uṇṇāmayattharaṇaṃ.",
  "atk-s0101a:496_3": "Paṭikāti uṇṇāmayo setattharaṇo. Paṭalikāti ghanapupphako uṇṇāmayattharaṇo. Yo āmalakapattotipi",
  "atk-s0101a:496_4": "vuccati. Tūlikāti tiṇṇaṃ tūlānaṃ aññatarapuṇṇā tūlikā. Vikatikāti sīhabyagghādirūpavicitro",
  "atk-s0101a:496_5": "uṇṇāmayattharaṇo. Uddalomīti ubhayatodasaṃ uṇṇāmayattharaṇaṃ, keci “ekatouggatapuppha”nti",
  "atk-s0101a:496_6": "vadanti. Ekantalomīti ekatodasaṃ uṇṇāmayattharaṇaṃ. Keci “ubhatouggatapuppha”nti",
  "atk-s0101a:496_7": "vadanti. Kaṭṭissanti ratanaparisibbitaṃ koseyyakaṭṭissamayapaccattharaṇaṃ. Koseyyanti",
  "atk-s0101a:496_8": "ratanaparisibbitameva kosiyasuttamayapaccattharaṇaṃ. Suddhakoseyyaṃ pana vaṭṭatīti",
  "atk-s0101a:496_9": "vinaye vuttaṃ. Dīghanikāyaṭṭhakathāyaṃ pana “ṭhapetvā tūlikaṃ sabbāneva gonakādīni",
  "atk-s0101a:496_10": "ratanaparisibbitāni na vaṭṭantī”ti vuttaṃ.",
  "atk-s0101a:497_0": "Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ. Hatthattharaṃ",
  "atk-s0101a:497_1": "assattharanti hatthiassapiṭṭhīsu attharaṇaattharakāyeva. Rathattharepi eseva nayo.",
  "atk-s0101a:497_2": "Ajinappaveṇīti ajinacammehi mañcappamāṇena sibbitvā katā paveṇī. Kadalīmigapavarapaccattharaṇanti",
  "atk-s0101a:497_3": "kadalīmigacammaṃ nāma atthi, tena kataṃ pavarapaccattharaṇaṃ; uttamapaccattharaṇanti",
  "atk-s0101a:497_4": "attho. Taṃ kira setavatthassa upari kadalīmigacammaṃ pattharitvā sibbetvā karonti.",
  "atk-s0101a:497_5": "Sauttaracchadanti saha uttaracchadena, uparibaddhena rattavitānena saddhinti attho.",
  "atk-s0101a:497_6": "Setavitānampi heṭṭhā akappiyapaccattharaṇe sati na vaṭṭati, asati pana vaṭṭati. Ubhatolohitakūpadhānanti",
  "atk-s0101a:497_7": "sīsūpadhānañca pādūpadhānañcāti mañcassa ubhatolohitakaṃ upadhānaṃ, etaṃ na kappati.",
  "atk-s0101a:497_8": "Yaṃ pana ekameva upadhānaṃ ubhosu passesu rattaṃ vā hoti padumavaṇṇaṃ vā vicitraṃ",
  "atk-s0101a:497_9": "vā, sace pamāṇayuttaṃ, vaṭṭati. Mahāupadhānaṃ pana paṭikkhittaṃ. Alohitakāni dvepi",
  "atk-s0101a:497_10": "vaṭṭantiyeva. Tato uttari labhitvā aññesaṃ dātabbāni. Dātuṃ asakkonto mañce tiriyaṃ",
  "atk-s0101a:497_11": "attharitvā upari paccattharaṇaṃ datvā nipajjitumpi labhati. Āsandīādīsu pana vuttanayeneva",
  "atk-s0101a:497_12": "paṭipajjitabbaṃ. Vuttañhetaṃ – “anujānāmi, bhikkhave, āsandiyā pāde chinditvā paribhuñjituṃ,",
  "atk-s0101a:497_13": "pallaṅkassa vāḷe bhinditvā paribhuñjituṃ, tūlikaṃ vijaṭetvā bimbohanaṃ kātuṃ, avasesaṃ",
  "atk-s0101a:497_14": "bhummattharaṇaṃ kātu”nti.",
  "atk-s0101a:498_0": "16. Ucchādanādīsu mātukucchito nikkhantadārakānaṃ sarīragandho dvādasavassapattakāle",
  "atk-s0101a:498_1": "nassati, tesaṃ sarīraduggandhaharaṇatthāya gandhacuṇṇādīhi ucchādenti, evarūpaṃ ucchādanaṃ",
  "atk-s0101a:498_2": "na vaṭṭati. Puññavante pana dārake ūrūsu nipajjāpetvā telena makkhetvā hatthapādaūrunābhiādīnaṃ",
  "atk-s0101a:498_3": "saṇṭhānasampādanatthaṃ parimaddanti, evarūpaṃ parimaddanaṃ na vaṭṭati.",
  "atk-s0101a:499_0": "Nhāpananti tesaṃyeva dārakānaṃ gandhādīhi nhāpanaṃ. Sambāhananti mahāmallānaṃ viya",
  "atk-s0101a:499_1": "hatthapāde muggarādīhi paharitvā bāhuvaḍḍhanaṃ. Ādāsanti yaṃ kiñci ādāsaṃ pariharituṃ",
  "atk-s0101a:499_2": "na vaṭṭati. Añjananti alaṅkārañjanameva. Mālāti baddhamālā vā abaddhamālā vā. Vilepananti",
  "atk-s0101a:499_3": "yaṃ kiñci chavirāgakaraṇaṃ. Mukhacuṇṇaṃ mukhalepananti mukhe kāḷapīḷakādīnaṃ haraṇatthāya",
  "atk-s0101a:499_4": "mattikakakkaṃ denti, tena lohite calite sāsapakakkaṃ denti, tena dose khādite tilakakkaṃ",
  "atk-s0101a:499_5": "denti, tena lohite sannisinne haliddikakkaṃ denti, tena chavivaṇṇe ārūḷhe mukhacuṇṇakena",
  "atk-s0101a:499_6": "mukhaṃ cuṇṇenti, taṃ sabbaṃ na vaṭṭati.",
  "atk-s0101a:500_0": "Hatthabandhādīsu hatthe vicitrasaṅkhakapālādīni bandhitvā vicaranti, taṃ vā aññaṃ",
  "atk-s0101a:500_1": "vā sabbampi hatthābharaṇaṃ na vaṭṭati, apare sikhaṃ bandhitvā vicaranti. Suvaṇṇacīrakamuttalatādīhi",
  "atk-s0101a:500_2": "ca taṃ parikkhipanti; taṃ sabbaṃ na vaṭṭati. Apare catuhatthadaṇḍaṃ vā aññaṃ vā pana",
  "atk-s0101a:500_3": "alaṅkatadaṇḍakaṃ gahetvā vicaranti, tathā itthipurisarūpādivicittaṃ bhesajjanāḷikaṃ",
  "atk-s0101a:500_4": "suparikkhittaṃ vāmapasse olaggitaṃ; apare kaṇṇikaratanaparikkhittakosaṃ atitikhiṇaṃ",
  "atk-s0101a:500_5": "asiṃ, pañcavaṇṇasuttasibbitaṃ makaradantakādivicittaṃ chattaṃ, suvaṇṇarajatādivicitrā",
  "atk-s0101a:500_6": "morapiñchādiparikkhittā upāhanā, keci ratanamattāyāmaṃ caturaṅgulavitthataṃ kesantaparicchedaṃ",
  "atk-s0101a:500_7": "dassetvā meghamukhe vijjulataṃ viya nalāṭe uṇhīsapaṭṭaṃ bandhanti, cūḷāmaṇiṃ dhārenti,",
  "atk-s0101a:500_8": "cāmaravālabījaniṃ dhārenti, taṃ sabbaṃ na vaṭṭati.",
  "atk-s0101a:501_0": "17. Aniyyānikattā saggamokkhamaggānaṃ tiracchānabhūtā kathāti tiracchānakathā. Tattha",
  "atk-s0101a:501_1": "rājānaṃ ārabbha mahāsammato mandhātā dhammāsoko evaṃ mahānubhāvotiādinā nayena pavattā",
  "atk-s0101a:501_2": "kathā rājakathā. Esa nayo corakathādīsu. Tesu asuko rājā abhirūpo dassanīyotiādinā",
  "atk-s0101a:501_3": "nayena gehassitakathāva tiracchānakathā hoti. Sopi nāma evaṃ mahānubhāvo khayaṃ gatoti",
  "atk-s0101a:501_4": "evaṃ pavattā pana kammaṭṭhānabhāve tiṭṭhati. Coresu mūladevo evaṃ mahānubhāvo, meghamālo",
  "atk-s0101a:501_5": "evaṃ mahānubhāvoti tesaṃ kammaṃ paṭicca aho sūrāti gehassitakathāva tiracchānakathā.",
  "atk-s0101a:501_6": "Yuddhepi bhāratayuddhādīsu asukena asuko evaṃ mārito, evaṃ viddhoti kāmassādavaseneva",
  "atk-s0101a:501_7": "kathā tiracchānakathā. Tepi nāma khayaṃ gatāti evaṃ pavattā pana sabbattha kammaṭṭhānameva",
  "atk-s0101a:501_8": "hoti. Api ca annādīsu evaṃ vaṇṇavantaṃ gandhavantaṃ rasavantaṃ phassasampannaṃ khādimha",
  "atk-s0101a:501_9": "bhuñjimhāti kāmassādavasena kathetuṃ na vaṭṭati. Sātthakaṃ pana katvā pubbe evaṃ",
  "atk-s0101a:501_10": "vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ sīlavantānaṃ adamha, cetiye",
  "atk-s0101a:501_11": "pūjaṃ karimhāti kathetuṃ vaṭṭati. Ñātikathādīsu pana “amhākaṃ ñātakā sūrā samatthā”ti",
  "atk-s0101a:501_12": "vā “pubbe mayaṃ evaṃ vicitrehi yānehi vicarimhā”ti vā assādavasena vattuṃ na vaṭṭati.",
  "atk-s0101a:501_13": "Sātthakaṃ pana katvā “tepi no ñātakā khayaṃ gatā”ti vā “pubbe mayaṃ evarūpā upāhanā",
  "atk-s0101a:501_14": "saṅghassa adamhā”ti vā kathetuṃ vaṭṭati. Gāmakathāpi suniviṭṭhadunniviṭṭhasubhikkhadubbhikkhādivasena",
  "atk-s0101a:501_15": "vā “asukagāmavāsino sūrā samatthā”ti vā evaṃ assādavasena na vaṭṭati. Sātthakaṃ pana",
  "atk-s0101a:501_16": "katvā “saddhā pasannā”ti vā “khayavayaṃ gatā”ti vā vattuṃ vaṭṭati. Nigamanagarajanapadakathādīsupi eseva nayo.",
  "atk-s0101a:502_0": "Itthikathāpi vaṇṇasaṇṭhānādīni paṭicca assādavasena na vaṭṭati, saddhā pasannā khayavayaṃ",
  "atk-s0101a:502_1": "gatāti evameva vaṭṭati. Sūrakathāpi ‘nandimitto nāma yodho sūro ahosī’ti assādavasena",
  "atk-s0101a:502_2": "na vaṭṭati. Saddho ahosi khayaṃ gatoti evameva vaṭṭati. Visikhākathāpi “asukā visikhā",
  "atk-s0101a:502_3": "suniviṭṭhā dunniviṭṭhā sūrā samatthā”ti assādavasena na vaṭṭati. Saddhā pasannā khayavayaṃ",
  "atk-s0101a:502_4": "gatāti evameva vaṭṭati.",
  "atk-s0101a:503_0": "Kumbhaṭṭhānakathāti udakaṭṭhānakathā, udakatitthakathātipi vuccati, kumbhadāsikathā",
  "atk-s0101a:503_1": "vā, sāpi “pāsādikā naccituṃ gāyituṃ chekā”ti assādavasena na vaṭṭati; saddhā pasannātiādinā",
  "atk-s0101a:503_2": "nayeneva vaṭṭati. Pubbapetakathāti atītañātikathā. Tattha vattamānañātikathāsadiso vinicchayo.",
  "atk-s0101a:504_0": "Nānattakathāti purimapacchimakathāhi vimuttā avasesā nānāsabhāvā niratthakakathā.",
  "atk-s0101a:504_1": "Lokakkhāyikāti ayaṃ loko kena nimmito, asukena nāma nimmito. Kāko seto, aṭṭhīnaṃ",
  "atk-s0101a:504_2": "setattā; balākā rattā. Lohitassa rattattāti evamādikā lokāyatavitaṇḍasallāpakathā.",
  "atk-s0101a:505_0": "Samuddakkhāyikā nāma kasmā samuddo sāgaro? Sāgaradevena khato, tasmā sāgaro. Khato",
  "atk-s0101a:505_1": "meti hatthamuddāya sayaṃ niveditattā “samuddo”ti evamādikā niratthakā samuddakkhāyanakathā.",
  "atk-s0101a:505_2": "Bhavoti vuḍḍhi. Abhavoti hāni. Iti bhavo, iti abhavoti yaṃ vā taṃ vā niratthakakāraṇaṃ",
  "atk-s0101a:505_3": "vatvā pavattitakathā itibhavābhavakathā.",
  "atk-s0101a:506_0": "18. Viggāhikakathāti viggahakathā, sārambhakathā. Tattha sahitaṃ meti mayhaṃ vacanaṃ",
  "atk-s0101a:506_1": "sahitaṃ siliṭṭhaṃ atthayuttaṃ kāraṇayuttanti attho. Asahitaṃ teti tuyhaṃ vacanaṃ",
  "atk-s0101a:506_2": "asahitaṃ asiliṭṭhaṃ. Adhiciṇṇaṃ te viparāvattanti yaṃ tuyhaṃ dīgharattāciṇṇavasena",
  "atk-s0101a:506_3": "suppaguṇaṃ, taṃ mayhaṃ ekavacaneneva viparāvattaṃ parivattitvā ṭhitaṃ, na kiñci jānāsīti attho.",
  "atk-s0101a:507_0": "Āropito te vādoti mayā tava doso āropito. Cara vādappamokkhāyāti dosamocanatthaṃ",
  "atk-s0101a:507_1": "cara, vicara; tattha tattha gantvā sikkhāti attho. Nibbeṭhehi vā sace pahosīti atha",
  "atk-s0101a:507_2": "sayaṃ pahosi, idānimeva nibbeṭhehīti.",
  "atk-s0101a:508_0": "19. Dūteyyakathāyaṃ idha gacchāti ito asukaṃ nāma ṭhānaṃ gaccha. Amutrāgacchāti tato",
  "atk-s0101a:508_1": "asukaṃ nāma ṭhānaṃ āgaccha. Idaṃ harāti ito idaṃ nāma hara. Amutra idaṃ āharāti asukaṭṭhānato",
  "atk-s0101a:508_2": "idaṃ nāma idha āhara. Saṅkhepato pana idaṃ dūteyyaṃ nāma ṭhapetvā pañca sahadhammike",
  "atk-s0101a:508_3": "ratanattayassa upakārapaṭisaṃyuttañca gihīsāsanaṃ aññesaṃ na vaṭṭati.",
  "atk-s0101a:509_0": "20. Kuhakātiādīsu tividhena kuhanavatthunā lokaṃ kuhayanti, vimhāpayantīti kuhakā.",
  "atk-s0101a:509_1": "Lābhasakkāratthikā hutvā lapantīti lapakā. Nimittaṃ sīlametesanti nemittikā. Nippeso",
  "atk-s0101a:509_2": "sīlametesanti nippesikā. Lābhena lābhaṃ nijigīsanti magganti pariyesantīti lābhena",
  "atk-s0101a:509_3": "lābhaṃ nijigīsitāro. Kuhanā, lapanā, nemittikatā, nippesikatā, lābhena lābhaṃ nijigīsanatāti",
  "atk-s0101a:509_4": "etāhi samannāgatānaṃ puggalānaṃ etaṃ adhivacanaṃ. Ayamettha saṅkhepo. Vitthārena",
  "atk-s0101a:509_5": "panetā kuhanādikā visuddhimagge sīlaniddeseyeva pāḷiñca aṭṭhakathañca āharitvā pakāsitāti.",
  "atk-s0101a:510": "Ettāvatā majjhimasīlaṃ niṭṭhitaṃ hoti.",
  "atk-s0101a:511": "Mahāsīlavaṇṇanā",
  "atk-s0101a:512_0": "21. Ito paraṃ mahāsīlaṃ hoti. Aṅganti hatthapādādīsu yena kenaci evarūpena aṅgena",
  "atk-s0101a:512_1": "samannāgato dīghāyu yasavā hotītiādinayappavattaṃ aṅgasatthaṃ. Nimittanti nimittasatthaṃ.",
  "atk-s0101a:512_2": "Paṇḍurājā kira tisso muttāyo muṭṭhiyaṃ katvā nemittikaṃ pucchi – “kiṃ me hatthe”ti?",
  "atk-s0101a:512_3": "So ito cito ca vilokesi, tasmiñca samaye gharagolikāya makkhikā gayhantī muttā, so",
  "atk-s0101a:512_4": "“muttā”ti āha. Puna “katī”ti puṭṭho kukkuṭassa tikkhattuṃ ravantassa saddaṃ sutvā",
  "atk-s0101a:512_5": "“tisso”ti āha. Evaṃ taṃ taṃ ādisitvā nimittamanuyuttā viharanti.",
  "atk-s0101a:513_0": "Uppātanti asanipātādīnaṃ mahantānaṃ uppatitaṃ, tañhi disvā “idaṃ bhavissati, evaṃ",
  "atk-s0101a:513_1": "bhavissatī”ti ādisanti. Supinanti yo pubbaṇhasamaye supinaṃ passati, evaṃ vipāko",
  "atk-s0101a:513_2": "hoti; yo idaṃ nāma passati, tassa idaṃ nāma hotītiādinā nayena supinakaṃ anuyuttā",
  "atk-s0101a:513_3": "viharanti. Lakkhaṇanti iminā lakkhaṇena samannāgato rājā hoti, iminā uparājātiādikaṃ.",
  "atk-s0101a:513_4": "Mūsikacchinnanti undūrakhāyitaṃ. Tenāpi hi ahate vā vatthe anahate vā vatthe ito",
  "atk-s0101a:513_5": "paṭṭhāya evaṃ chinne idaṃ nāma hotīti ādisanti. Aggihomanti evarūpena dārunā evaṃ",
  "atk-s0101a:513_6": "hute idaṃ nāma hotīti aggijuhanaṃ. Dabbihomādīnipi aggihomāneva, evarūpāya dabbiyā",
  "atk-s0101a:513_7": "īdisehi kaṇādīhi hute idaṃ nāma hotīti evaṃ pavattivasena pana visuṃ vuttāni.",
  "atk-s0101a:514_0": "Tattha kaṇoti kuṇḍako. Taṇḍulāti sāliādīnañceva tiṇajātīnañca taṇḍulā. Sappīti gosappiādikaṃ.",
  "atk-s0101a:514_1": "Telanti tilatelādikaṃ. Sāsapādīni pana mukhena gahetvā aggimhi pakkhipanaṃ, vijjaṃ",
  "atk-s0101a:514_2": "parijappitvā juhanaṃ vā mukhahomaṃ. Dakkhiṇakkhakajaṇṇulohitādīhi juhanaṃ lohitahomaṃ.",
  "atk-s0101a:514_3": "Aṅgavijjāti pubbe aṅgameva disvā byākaraṇavasena aṅgaṃ vuttaṃ, idha aṅgulaṭṭhiṃ disvā",
  "atk-s0101a:514_4": "vijjaṃ parijappitvā ayaṃ kulaputto vā no vā, sirīsampanno vā no vātiādibyākaraṇavasena",
  "atk-s0101a:514_5": "aṅgavijjā vuttā. Vatthuvijjāti gharavatthuārāmavatthādīnaṃ guṇadosasallakkhaṇavijjā.",
  "atk-s0101a:514_6": "Mattikādivisesaṃ disvāpi hi vijjaṃ parijappitvā heṭṭhā pathaviyaṃ tiṃsaratanamatte,",
  "atk-s0101a:514_7": "ākāse ca asītiratanamatte padese guṇadosaṃ passanti. Khattavijjāti abbheyyamāsurakkharājasatthādisatthaṃ.",
  "atk-s0101a:514_8": "Sivavijjāti susāne pavisitvā santikaraṇavijjā, siṅgālarutavijjātipi vadanti. Bhūtavijjāti",
  "atk-s0101a:514_9": "bhūtavejjamanto. Bhūrivijjāti bhūrighare vasantena uggahetabbamanto. Ahivijjāti sappadaṭṭhatikicchanavijjā",
  "atk-s0101a:514_10": "ceva sappāvhāyanavijjā ca. Visavijjāti yāya, purāṇavisaṃ vā rakkhanti, navavisaṃ",
  "atk-s0101a:514_11": "vā karonti visavantameva vā. Vicchikavijjāti vicchikadaṭṭhatikicchanavijjā. Mūsikavijjāyapi",
  "atk-s0101a:514_12": "eseva nayo. Sakuṇavijjāti sapakkhakaapakkhakadvipadacatuppadānaṃ rutagatādivasena",
  "atk-s0101a:514_13": "sakuṇañāṇaṃ. Vāyasavijjāti kākarutañāṇaṃ, taṃ visuññeva satthaṃ, tasmā visuṃ vuttaṃ.",
  "atk-s0101a:515_0": "Pakkajjhānanti paripākagatacintā. Idāni “ayaṃ ettakaṃ jīvissati, ayaṃ ettaka”nti",
  "atk-s0101a:515_1": "evaṃ pavattaṃ ādiṭṭhañāṇanti attho. Saraparittāṇanti sararakkhaṇaṃ, yathā attano",
  "atk-s0101a:515_2": "upari na āgacchati, evaṃ karaṇavijjā. Migacakkanti idaṃ sabbasaṅgāhikaṃ sabbasakuṇacatuppadānaṃ",
  "atk-s0101a:515_3": "rutañāṇavasena vuttaṃ.",
  "atk-s0101a:516_0": "22. Maṇilakkhaṇādīsu evarūpo maṇi pasattho, evarūpo apasattho, sāmino ārogyaissariyādīnaṃ",
  "atk-s0101a:516_1": "hetu hoti, na hotīti, evaṃ vaṇṇasaṇṭhānādivasena maṇiādīnaṃ lakkhaṇaṃ anuyuttā viharantīti",
  "atk-s0101a:516_2": "attho. Tattha āvudhanti ṭhapetvā asiādīni avasesaṃ āvudhaṃ. Itthilakkhaṇādīnipi yamhi",
  "atk-s0101a:516_3": "kule te itthipurisādayo vasanti, tassa vuḍḍhihānivaseneva veditabbāni. Ajalakkhaṇādīsu",
  "atk-s0101a:516_4": "pana evarūpānaṃ ajādīnaṃ maṃsaṃ khāditabbaṃ, evarūpānaṃ na khāditabbanti ayaṃ viseso veditabbo.",
  "atk-s0101a:517_0": "Api cettha godhāya lakkhaṇe cittakammapiḷandhanādīsupi evarūpāya godhāya sati idaṃ",
  "atk-s0101a:517_1": "nāma hotīti ayaṃ viseso veditabbo. Idañcettha vatthu – ekasmiṃ kira vihāre cittakamme",
  "atk-s0101a:517_2": "godhaṃ aggiṃ dhamamānaṃ akaṃsu. Tato paṭṭhāya bhikkhūnaṃ mahāvivādo jāto. Eko āgantukabhikkhu",
  "atk-s0101a:517_3": "taṃ disvā makkhesi. Tato paṭṭhāya vivādo mandībhūto hoti. Kaṇṇikalakkhaṇaṃ piḷandhanakaṇṇikāyapi",
  "atk-s0101a:517_4": "gehakaṇṇikāyapi vasena veditabbaṃ. Kacchapalakkhaṇaṃ godhālakkhaṇasadisameva. Migalakkhaṇaṃ",
  "atk-s0101a:517_5": "sabbasaṅgāhikaṃ sabbacatuppadānaṃ lakkhaṇavasena vuttaṃ.",
  "atk-s0101a:518_0": "23. Raññaṃ niyyānaṃ bhavissatīti asukadivase asukanakkhattena asukassa nāma rañño",
  "atk-s0101a:518_1": "niggamanaṃ bhavissatīti evaṃ rājūnaṃ pavāsagamanaṃ byākaroti. Esa nayo sabbattha.",
  "atk-s0101a:518_2": "Kevalaṃ panettha aniyyānanti vippavutthānaṃ puna āgamanaṃ. Abbhantarānaṃ raññaṃ upayānaṃ",
  "atk-s0101a:518_3": "bhavissati, bāhirānaṃ raññaṃ apayānanti antonagare amhākaṃ rājā paṭiviruddhaṃ bahirājānaṃ",
  "atk-s0101a:518_4": "upasaṅkamissati, tato tassa paṭikkamanaṃ bhavissatīti evaṃ raññaṃ upayānāpayānaṃ",
  "atk-s0101a:518_5": "byākaroti. Dutiyapadepi eseva nayo. Jayaparājayā pākaṭāyeva.",
  "atk-s0101a:519_0": "24. Candaggāhādayo asukadivase rāhu candaṃ gahessatīti byākaraṇavaseneva veditabbā.",
  "atk-s0101a:519_1": "Api ca nakkhattassa aṅgārakādigāhasamāyogopi nakkhattagāhoyeva. Ukkāpātoti ākāsato",
  "atk-s0101a:519_2": "ukkānaṃ patanaṃ. Disāḍāhoti disākālusiyaṃ aggisikhadhūmasikhādīhi ākulabhāvo viya.",
  "atk-s0101a:519_3": "Devadudrabhīti sukkhavalāhakagajjanaṃ. Uggamananti udayanaṃ. Okkamananti atthaṅgamanaṃ.",
  "atk-s0101a:519_4": "Saṃkilesanti avisuddhatā. Vodānanti visuddhatā. Evaṃ vipākoti lokassa evaṃ vividhasukhadukkhāvaho.",
  "atk-s0101a:520_0": "25. Suvuṭṭhikāti devassa sammādhārānuppavecchanaṃ. Dubbuṭṭhikāti avaggāho, vassavibandhoti",
  "atk-s0101a:520_1": "vuttaṃ hoti. Muddāti hatthamuddā. Gaṇanā vuccati acchiddakagaṇanā. Saṅkhānanti saṅkalanasaṭuppādanādivasena",
  "atk-s0101a:520_2": "piṇḍagaṇanā. Yassa sā paguṇā hoti, so rukkhampi disvā ettakāni ettha paṇṇānīti jānāti.",
  "atk-s0101a:520_3": "Kāveyyanti “cattārome, bhikkhave, kavī. Katame cattāro? Cintākavi, sutakavi, atthakavi,",
  "atk-s0101a:520_4": "paṭibhānakavī”ti. Imesaṃ catunnaṃ kavīnaṃ attano cintāvasena vā; “vessantaro nāma",
  "atk-s0101a:520_5": "rājā ahosī”tiādīni sutvā sutavasena vā; imassa ayaṃ attho, evaṃ taṃ yojessāmīti evaṃ",
  "atk-s0101a:520_6": "atthavasena vā; kiñcideva disvā tappaṭibhāgaṃ kattabbaṃ karissāmīti evaṃ ṭhānuppattikapaṭibhānavasena",
  "atk-s0101a:520_7": "vā; jīvikatthāya kabyakaraṇaṃ. Lokāyataṃ vuttameva.",
  "atk-s0101a:521_0": "26. Āvāhanaṃ nāma imassa dārakassa asukakulato asukanakkhattena dārikaṃ ānethāti",
  "atk-s0101a:521_1": "āvāhakaraṇaṃ. Vivāhananti imaṃ dārikaṃ asukassa nāma dārakassa asukanakkhattena detha,",
  "atk-s0101a:521_2": "evamassā vuḍḍhi bhavissatīti vivāhakaraṇaṃ. Saṃvaraṇanti saṃvaraṇaṃ nāma ‘ajja nakkhattaṃ",
  "atk-s0101a:521_3": "sundaraṃ, ajjeva samaggā hotha, iti vo viyogo na bhavissatī’ti evaṃ samaggakaraṇaṃ.",
  "atk-s0101a:521_4": "Vivaraṇaṃ nāma ‘sace viyujjitukāmattha, ajjeva viyujjatha, iti vo puna saṃyogo na",
  "atk-s0101a:521_5": "bhavissatī’ti evaṃ visaṃyogakaraṇaṃ. Saṅkiraṇanti ‘uṭṭhānaṃ vā iṇaṃ vā dinnaṃ dhanaṃ",
  "atk-s0101a:521_6": "ajja saṅkaḍḍhatha, ajja saṅkaḍḍhitañhi taṃ thāvaraṃ hotī’ti evaṃ dhanapiṇḍāpanaṃ.",
  "atk-s0101a:521_7": "Vikiraṇanti ‘sace payogauddhārādivasena dhanaṃ payojitukāmattha, ajja payojitaṃ diguṇacatugguṇaṃ",
  "atk-s0101a:521_8": "hotī’ti evaṃ dhanapayojāpanaṃ. Subhagakaraṇanti piyamanāpakaraṇaṃ vā sassirīkakaraṇaṃ",
  "atk-s0101a:521_9": "vā. Dubbhagakaraṇanti tabbiparītaṃ. Viruddhagabbhakaraṇanti viruddhassa vilīnassa",
  "atk-s0101a:521_10": "aṭṭhitassa matassa gabbhassa karaṇaṃ. Puna avināsāya bhesajjadānanti attho. Gabbho",
  "atk-s0101a:521_11": "hi vātena, pāṇakehi, kammunā cāti tīhi kāraṇehi vinassati. Tattha vātena vinassante",
  "atk-s0101a:521_12": "nibbāpanīyaṃ sītalaṃ bhesajjaṃ deti, pāṇakehi vinassante pāṇakānaṃ paṭikammaṃ karoti,",
  "atk-s0101a:521_13": "kammunā vinassante pana buddhāpi paṭibāhituṃ na sakkonti.",
  "atk-s0101a:522_0": "Jivhānibandhananti mantena jivhāya bandhakaraṇaṃ. Hanusaṃhanananti mukhabandhamantena",
  "atk-s0101a:522_1": "yathā hanukaṃ cāletuṃ na sakkonti, evaṃ bandhakaraṇaṃ. Hatthābhijappananti hatthānaṃ",
  "atk-s0101a:522_2": "parivattanatthaṃ mantajappanaṃ. Tasmiṃ kira mante sattapadantare ṭhatvā jappite itaro",
  "atk-s0101a:522_3": "hatthe parivattetvā khipati. Kaṇṇajappananti kaṇṇehi saddaṃ assavanatthāya vijjāya",
  "atk-s0101a:522_4": "jappanaṃ. Taṃ kira jappitvā vinicchayaṭṭhāne yaṃ icchati, taṃ bhaṇati, paccatthiko",
  "atk-s0101a:522_5": "taṃ na suṇāti, tato paṭivacanaṃ sampādetuṃ na sakkoti. Ādāsapañhanti ādāse devataṃ",
  "atk-s0101a:522_6": "otāretvā pañhapucchanaṃ. Kumārikapañhanti kumārikāya sarīre devataṃ otāretvā pañhapucchanaṃ.",
  "atk-s0101a:522_7": "Devapañhanti dāsiyā sarīre devataṃ otāretvā pañhapucchanaṃ. Ādiccupaṭṭhānanti jīvikatthāya",
  "atk-s0101a:522_8": "ādiccapāricariyā. Mahatupaṭṭhānanti tatheva mahābrahmapāricariyā. Abbhujjalananti",
  "atk-s0101a:522_9": "mantena mukhato aggijālānīharaṇaṃ. Sirivhāyananti “ehi siri, mayhaṃ sire patiṭṭhāhī”ti",
  "atk-s0101a:522_10": "evaṃ sirena siriyā avhāyanaṃ.",
  "atk-s0101a:523_0": "27. Santikammanti devaṭṭhānaṃ gantvā sace me idaṃ nāma samijjhissati, tumhākaṃ iminā",
  "atk-s0101a:523_1": "ca iminā ca upahāraṃ karissāmīti samiddhikāle kattabbaṃ santipaṭissavakammaṃ. Tasmiṃ",
  "atk-s0101a:523_2": "pana samiddhe tassa karaṇaṃ paṇidhikammaṃ nāma. Bhūrikammanti bhūrighare vasitvā",
  "atk-s0101a:523_3": "gahitamantassa payogakaraṇaṃ. Vassakammaṃ vossakammanti ettha vassoti puriso, vossoti",
  "atk-s0101a:523_4": "paṇḍako. Iti vossassa vassakaraṇaṃ vassakammaṃ, vassassa vossakaraṇaṃ vossakammaṃ.",
  "atk-s0101a:523_5": "Taṃ pana karonto acchandikabhāvamattaṃ pāpeti, na liṅgaṃ antaradhāpetuṃ sakkoti.",
  "atk-s0101a:523_6": "Vatthukammanti akatavatthusmiṃ gehapatiṭṭhāpanaṃ. Vatthuparikammanti “idañcidañcāharathā”ti",
  "atk-s0101a:523_7": "vatvā vatthubalikammakaraṇaṃ. Ācamananti udakena mukhasuddhikaraṇaṃ. Nhāpananti aññesaṃ",
  "atk-s0101a:523_8": "nhāpanaṃ. Juhananti tesaṃ atthāya aggijuhanaṃ. Vamananti yogaṃ datvā vamanakaraṇaṃ.",
  "atk-s0101a:523_9": "Virecanepi eseva nayo. Uddhaṃvirecananti uddhaṃ dosānaṃ nīharaṇaṃ. Adhovirecananti",
  "atk-s0101a:523_10": "adho dosānaṃ nīharaṇaṃ. Sīsavirecananti sirovirecanaṃ. Kaṇṇatelanti kaṇṇānaṃ bandhanatthaṃ",
  "atk-s0101a:523_11": "vā vaṇaharaṇatthaṃ vā bhesajjatelapacanaṃ. Nettatappananti akkhitappanatelaṃ. Natthukammanti",
  "atk-s0101a:523_12": "telena yojetvā natthukaraṇaṃ. Añjananti dve vā tīṇi vā paṭalāni nīharaṇasamatthaṃ",
  "atk-s0101a:523_13": "khārañjanaṃ. Paccañjananti nibbāpanīyaṃ sītalabhesajjañjanaṃ. Sālākiyanti salākavejjakammaṃ.",
  "atk-s0101a:523_14": "Sallakattiyanti sallakattavejjakammaṃ. Dārakatikicchā vuccati komārabhaccavejjakammaṃ.",
  "atk-s0101a:523_15": "Mūlabhesajjānaṃ anuppādananti iminā kāyatikicchanaṃ dasseti. Osadhīnaṃ paṭimokkhoti",
  "atk-s0101a:523_16": "khārādīni datvā tadanurūpe vaṇe gate tesaṃ apanayanaṃ.",
  "atk-s0101a:524": "Ettāvatā mahāsīlaṃ niṭṭhitaṃ hoti.",
  "atk-s0101a:525": "Pubbantakappikasassatavādavaṇṇanā",
  "atk-s0101a:526_0": "28. Evaṃ brahmadattena vuttavaṇṇassa anusandhivasena tividhaṃ sīlaṃ vitthāretvā idāni",
  "atk-s0101a:526_1": "bhikkhusaṅghena vuttavaṇṇassa anusandhivasena – “atthi, bhikkhave, aññeva dhammā",
  "atk-s0101a:526_2": "gambhīrā duddasā”tiādinā nayena suññatāpakāsanaṃ ārabhi. Tattha dhammāti guṇe, desanāyaṃ,",
  "atk-s0101a:526_3": "pariyattiyaṃ, nissatteti evamādīsu dhammasaddo vattati.",
  "atk-s0101a:527": "“Na hi dhammo adhammo ca, ubho samavipākino;",
  "atk-s0101a:528": "Adhammo nirayaṃ neti, dhammo pāpeti suggati”nti. ;",
  "atk-s0101a:529_0": "Ādīsu hi guṇe dhammasaddo. “Dhammaṃ, vo bhikkhave, desessāmi ādikalyāṇa”ntiādīsu",
  "atk-s0101a:529_1": "desanāyaṃ. “Idha bhikkhu dhammaṃ pariyāpuṇāti suttaṃ, geyya”ntiādīsu pariyattiyaṃ.",
  "atk-s0101a:529_2": "“Tasmiṃ kho pana samaye dhammā honti, khandhā hontī”tiādīsu nissatte. Idha pana guṇe",
  "atk-s0101a:529_3": "vattati. Tasmā atthi, bhikkhave, aññeva tathāgatassa guṇāti evamettha attho daṭṭhabbo.",
  "atk-s0101a:530_0": "Gambhīrāti mahāsamuddo viya makasatuṇḍasūciyā aññatra tathāgatā aññesaṃ ñāṇena alabbhaneyyapatiṭṭhā,",
  "atk-s0101a:530_1": "gambhīrattāyeva duddasā. Duddasattāyeva duranubodhā. Nibbutasabbapariḷāhattā santā,",
  "atk-s0101a:530_2": "santārammaṇesu pavattanatopi santā. Atittikaraṇaṭṭhena paṇītā, sādurasabhojanaṃ viya.",
  "atk-s0101a:530_3": "Uttamañāṇavisayattā na takkena avacaritabbāti atakkāvacarā. Nipuṇāti saṇhasukhumasabhāvattā.",
  "atk-s0101a:530_4": "Bālānaṃ avisayattā, paṇḍitehiyeva veditabbāti paṇḍitavedanīyā.",
  "atk-s0101a:531_0": "Ye tathāgato sayaṃ abhiññā sacchikatvā pavedetīti ye dhamme tathāgato anaññaneyyo",
  "atk-s0101a:531_1": "hutvā sayameva abhivisiṭṭhena ñāṇena paccakkhaṃ katvā pavedeti, dīpeti, katheti,",
  "atk-s0101a:531_2": "pakāsetīti attho. Yehīti yehi guṇadhammehi. Yathābhuccanti yathābhūtaṃ. Vaṇṇaṃ sammā",
  "atk-s0101a:531_3": "vadamānā vadeyyunti tathāgatassa vaṇṇaṃ vattukāmā sammā vadeyyuṃ, ahāpetvā vattuṃ",
  "atk-s0101a:531_4": "sakkuṇeyyunti attho. Katame ca pana te dhammā bhagavatā evaṃ thomitāti? Sabbaññutaññāṇaṃ.",
  "atk-s0101a:531_5": "Yadi evaṃ, kasmā bahuvacananiddeso katoti? Puthucittasamāyogato ceva, puthuārammaṇato",
  "atk-s0101a:531_6": "ca. Tañhi catūsu ñāṇasampayuttamahākiriyacittesu labbhati, na cassa koci dhammo ārammaṇaṃ",
  "atk-s0101a:531_7": "nāma na hoti. Yathāha – “atītaṃ sabbaṃ jānātīti sabbaññutaññāṇaṃ, tattha āvaraṇaṃ",
  "atk-s0101a:531_8": "natthīti anāvaraṇañāṇa”ntiādi. Iti puthucittasamāyogato punappunaṃ uppattivasena",
  "atk-s0101a:531_9": "puthuārammaṇato ca bahuvacananiddeso katoti.",
  "atk-s0101a:532_0": "“Aññevā”ti idaṃ panettha vavatthāpanavacanaṃ, “aññeva, na pāṇātipātā veramaṇiādayo.",
  "atk-s0101a:532_1": "Gambhīrāva na uttānā”ti evaṃ sabbapadehi yojetabbaṃ. Sāvakapāramīñāṇañhi gambhīraṃ,",
  "atk-s0101a:532_2": "paccekabodhiñāṇaṃ pana tato gambhīrataranti tattha vavatthānaṃ natthi, sabbaññutaññāṇañca",
  "atk-s0101a:532_3": "tatopi gambhīrataranti tatthāpi vavatthānaṃ natthi, ito panaññaṃ gambhīrataraṃ natthi;",
  "atk-s0101a:532_4": "tasmā gambhīrā vāti vavatthānaṃ labbhati. Tathā duddasāva duranubodhā vāti sabbaṃ veditabbaṃ.",
  "atk-s0101a:533_0": "Katame ca te bhikkhaveti ayaṃ pana tesaṃ dhammānaṃ kathetukamyatā pucchā. Santi,",
  "atk-s0101a:533_1": "bhikkhave, eke samaṇabrāhmaṇātiādi pucchāvissajjanaṃ. Kasmā panetaṃ evaṃ āraddhanti",
  "atk-s0101a:533_2": "ce? Buddhānañhi cattāri ṭhānāni patvā gajjitaṃ mahantaṃ hoti, ñāṇaṃ anupavisati,",
  "atk-s0101a:533_3": "buddhañāṇassa mahantabhāvo paññāyati, desanā gambhīrā hoti, tilakkhaṇāhatā, suññatāpaṭisaṃyuttā.",
  "atk-s0101a:533_4": "Katamāni cattāri? Vinayapaññattiṃ, bhūmantaraṃ, paccayākāraṃ, samayantaranti. Tasmā",
  "atk-s0101a:533_5": "– “idaṃ lahukaṃ, idaṃ garukaṃ, idaṃ satekicchaṃ, idaṃ atekicchaṃ, ayaṃ āpatti, ayaṃ",
  "atk-s0101a:533_6": "anāpatti, ayaṃ chejjagāminī, ayaṃ vuṭṭhānagāminī, ayaṃ desanāgāminī, ayaṃ lokavajjā,",
  "atk-s0101a:533_7": "ayaṃ paṇṇattivajjā, imasmiṃ vatthusmiṃ idaṃ paññapetabba”nti yaṃ evaṃ otiṇṇe vatthusmiṃ",
  "atk-s0101a:533_8": "sikkhāpadapaññāpanaṃ nāma, tattha aññesaṃ thāmo vā balaṃ vā natthi; avisayo esa aññesaṃ,",
  "atk-s0101a:533_9": "tathāgatasseva visayo. Iti vinayapaññattiṃ patvā buddhānaṃ gajjitaṃ mahantaṃ hoti,",
  "atk-s0101a:533_10": "ñāṇaṃ anupavisati…pe… suññatāpaṭisaṃyuttāti.",
  "atk-s0101a:534_0": "Tathā ime cattāro satipaṭṭhānā nāma…pe… ariyo aṭṭhaṅgiko maggo nāma, pañca khandhā",
  "atk-s0101a:534_1": "nāma, dvādasa āyatanāni nāma, aṭṭhārasa dhātuyo nāma, cattāri ariyasaccāni nāma,",
  "atk-s0101a:534_2": "bāvīsatindriyāni nāma, nava hetū nāma, cattāro āhārā nāma, satta phassā nāma, satta",
  "atk-s0101a:534_3": "vedanā nāma, satta saññā nāma, satta cetanā nāma, satta cittāni nāma. Etesu ettakā",
  "atk-s0101a:534_4": "kāmāvacarā dhammā nāma, ettakā rūpāvacaraarūpāvacarapariyāpannā dhammā nāma, ettakā",
  "atk-s0101a:534_5": "lokiyā dhammā nāma, ettakā lokuttarā dhammā nāmāti catuvīsatisamantapaṭṭhānaṃ anantanayaṃ",
  "atk-s0101a:534_6": "abhidhammapiṭakaṃ vibhajitvā kathetuṃ aññesaṃ thāmo vā balaṃ vā natthi, avisayo esa",
  "atk-s0101a:534_7": "aññesaṃ, tathāgatasseva visayo. Iti bhūmantaraparicchedaṃ patvā buddhānaṃ gajjitaṃ",
  "atk-s0101a:534_8": "mahantaṃ hoti, ñāṇaṃ anupavisati…pe… suññatāpaṭisaṃyuttāti.",
  "atk-s0101a:535_0": "Tathā ayaṃ avijjā saṅkhārānaṃ navahākārehi paccayo hoti, uppādo hutvā paccayo hoti,",
  "atk-s0101a:535_1": "pavattaṃ hutvā, nimittaṃ, āyūhanaṃ, saṃyogo, palibodho, samudayo, hetu, paccayo hutvā",
  "atk-s0101a:535_2": "paccayo hoti, tathā saṅkhārādayo viññāṇādīnaṃ. Yathāha – “kathaṃ paccayapariggahe",
  "atk-s0101a:535_3": "paññā dhammaṭṭhitiñāṇaṃ? Avijjā saṅkhārānaṃ uppādaṭṭhiti ca pavattaṭṭhiti ca, nimittaṭṭhiti",
  "atk-s0101a:535_4": "ca, āyūhanaṭṭhiti ca, saṃyogaṭṭhiti ca, palibodhaṭṭhiti ca, samudayaṭṭhiti ca, hetuṭṭhiti",
  "atk-s0101a:535_5": "ca, paccayaṭṭhiti ca, imehi navahākārehi avijjā paccayo, saṅkhārā paccayasamuppannā,",
  "atk-s0101a:535_6": "ubhopete dhammā paccayasamuppannāti paccayapariggahe paññā dhammaṭṭhitiñāṇaṃ. Atītampi",
  "atk-s0101a:535_7": "addhānaṃ, anāgatampi addhānaṃ avijjā saṅkhārānaṃ uppādaṭṭhiti ca…pe… jāti jarāmaraṇassa",
  "atk-s0101a:535_8": "uppādaṭṭhiti ca…pe… paccayaṭṭhiti ca, imehi navahākārehi jāti paccayo, jarāmaraṇaṃ",
  "atk-s0101a:535_9": "paccayasamuppannaṃ, ubhopete dhammā paccayasamuppannāti paccayapariggahe paññā dhammaṭṭhitiñāṇa”nti.",
  "atk-s0101a:535_10": "Evamimaṃ tassa tassa dhammassa tathā tathā paccayabhāvena pavattaṃ tivaṭṭaṃ tiyaddhaṃ",
  "atk-s0101a:535_11": "tisandhiṃ catusaṅkhepaṃ vīsatākāraṃ paṭiccasamuppādaṃ vibhajitvā kathetuṃ aññesaṃ",
  "atk-s0101a:535_12": "thāmo vā balaṃ vā natthi, avisayo esa aññesaṃ, tathāgatasseva visayo, iti paccayākāraṃ",
  "atk-s0101a:535_13": "patvā buddhānaṃ gajjitaṃ mahantaṃ hoti, ñāṇaṃ anupavisati…pe… suññatāpaṭisaṃyuttāti.",
  "atk-s0101a:536_0": "Tathā cattāro janā sassatavādā nāma, cattāro ekaccasassatavādā, cattāro antānantikā,",
  "atk-s0101a:536_1": "cattāro amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā,",
  "atk-s0101a:536_2": "aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādā nāma.",
  "atk-s0101a:536_3": "Te idaṃ nissāya idaṃ gaṇhantīti dvāsaṭṭhi diṭṭhigatāni bhinditvā nijjaṭaṃ niggumbaṃ",
  "atk-s0101a:536_4": "katvā kathetuṃ aññesaṃ thāmo vā balaṃ vā natthi, avisayo esa aññesaṃ, tathāgatasseva",
  "atk-s0101a:536_5": "visayo. Iti samayantaraṃ patvā buddhānaṃ gajjitaṃ mahantaṃ hoti, ñāṇaṃ anupavisati,",
  "atk-s0101a:536_6": "buddhañāṇassa mahantatā paññāyati, desanā gambhīrā hoti, tilakkhaṇāhatā, suññatāpaṭisaṃyuttāti.",
  "atk-s0101a:537_0": "Imasmiṃ pana ṭhāne samayantaraṃ labbhati, tasmā sabbaññutaññāṇassa mahantabhāvadassanatthaṃ",
  "atk-s0101a:537_1": "desanāya ca suññatāpakāsanavibhāvanatthaṃ samayantaraṃ anupavisanto dhammarājā –",
  "atk-s0101a:537_2": "“santi, bhikkhave, eke samaṇabrāhmaṇā”ti evaṃ pucchāvissajjanaṃ ārabhi.",
  "atk-s0101a:538_0": "29. Tattha santīti atthi saṃvijjanti upalabbhanti. Bhikkhaveti ālapanavacanaṃ. Eketi",
  "atk-s0101a:538_1": "ekacce. Samaṇabrāhmaṇāti pabbajjūpagatabhāvena samaṇā, jātiyā brāhmaṇā. Lokena vā",
  "atk-s0101a:538_2": "samaṇāti ca brāhmaṇāti ca evaṃ sammatā. Pubbantaṃ kappetvā vikappetvā gaṇhantīti",
  "atk-s0101a:538_3": "pubbantakappikā. Pubbantakappo vā etesaṃ atthīti pubbantakappikā. Tattha antoti ayaṃ",
  "atk-s0101a:538_4": "saddo antaabbhantaramariyādalāmakaparabhāgakoṭṭhāsesu dissati. “Antapūro udarapūro”tiādīsu",
  "atk-s0101a:538_5": "hi ante antasaddo. “Caranti loke parivārachannā anto asuddhā bahi sobhamānā”tiādīsu",
  "atk-s0101a:538_6": "abbhantare. “Kāyabandhanassa anto jīrati. “Sā haritantaṃ vā panthantaṃ vā selantaṃ",
  "atk-s0101a:538_7": "vā udakantaṃ vā”tiādīsu mariyādāyaṃ. “Antamidaṃ, bhikkhave, jīvikānaṃ yadidaṃ piṇḍolya”ntiādīsu",
  "atk-s0101a:538_8": "lāmake. “Esevanto dukkhassā”tiādīsu parabhāge. Sabbapaccayasaṅkhayo hi dukkhassa",
  "atk-s0101a:538_9": "parabhāgo koṭīti vuccati. “Sakkāyo kho, āvuso, eko anto”tiādīsu koṭṭhāse. Svāyaṃ",
  "atk-s0101a:538_10": "idhāpi koṭṭhāse vattati.",
  "atk-s0101a:539_0": "Kappasaddopi – “tiṭṭhatu, bhante bhagavā kappaṃ”, “atthi kappo nipajjituṃ”, “kappakatena",
  "atk-s0101a:539_1": "akappakataṃ saṃsibbitaṃ hotī”ti, evaṃ āyukappalesakappavinayakappādīsu sambahulesu",
  "atk-s0101a:539_2": "atthesu vattati. Idha taṇhādiṭṭhīsu vattatīti veditabbo. Vuttampi cetaṃ – “kappāti",
  "atk-s0101a:539_3": "dve kappā, taṇhākappo ca diṭṭhikappo cā”ti. Tasmā taṇhādiṭṭhivasena atītaṃ khandhakoṭṭhāsaṃ",
  "atk-s0101a:539_4": "kappetvā pakappetvā ṭhitāti pubbantakappikāti evamettha attho veditabbo. Tesaṃ evaṃ",
  "atk-s0101a:539_5": "pubbantaṃ kappetvā ṭhitānaṃ punappunaṃ uppajjanavasena pubbantameva anugatā diṭṭhīti",
  "atk-s0101a:539_6": "pubbantānudiṭṭhino. Te evaṃdiṭṭhino taṃ pubbantaṃ ārabbha āgamma paṭicca aññampi",
  "atk-s0101a:539_7": "janaṃ diṭṭhigatikaṃ karontā anekavihitāni adhimuttipadāni abhivadanti aṭṭhārasahi vatthūhi.",
  "atk-s0101a:540_0": "Tattha anekavihitānīti anekavidhāni. Adhimuttipadānīti adhivacanapadāni. Atha vā",
  "atk-s0101a:540_1": "bhūtaṃ atthaṃ abhibhavitvā yathāsabhāvato aggahetvā pavattanato adhimuttiyoti diṭṭhiyo",
  "atk-s0101a:540_2": "vuccanti. Adhimuttīnaṃ padāni adhimuttipadāni, diṭṭhidīpakāni vacanānīti attho. Aṭṭhārasahi",
  "atk-s0101a:540_3": "vatthūhīti aṭṭhārasahi kāraṇehi.",
  "atk-s0101a:541_0": "30. Idāni yehi aṭṭhārasahi vatthūhi abhivadanti, tesaṃ kathetukamyatāya pucchāya",
  "atk-s0101a:541_1": "“te ca kho bhonto”tiādinā nayena pucchitvā tāni vatthūni vibhajitvā dassetuṃ “santi,",
  "atk-s0101a:541_2": "bhikkhave”tiādimāha. Tattha vadanti etenāti vādo, diṭṭhigatassetaṃ adhivacanaṃ. Sassato",
  "atk-s0101a:541_3": "vādo etesanti sassatavādā, sassatadiṭṭhinoti attho. Eteneva nayena ito paresampi",
  "atk-s0101a:541_4": "evarūpānaṃ padānaṃ attho veditabbo. Sassataṃ attānañca lokañcāti rūpādīsu aññataraṃ",
  "atk-s0101a:541_5": "attāti ca lokoti ca gahetvā taṃ sassataṃ amaraṃ niccaṃ dhuvaṃ paññapenti. Yathāha",
  "atk-s0101a:541_6": "– “rūpaṃ attā ceva loko ca sassato cāti attānañca lokañca paññapenti tathā vedanaṃ,",
  "atk-s0101a:541_7": "saññaṃ, saṅkhāre, viññāṇaṃ attā ceva loko ca sassato cāti attānañca lokañca paññapentī”ti.",
  "atk-s0101a:542_0": "31. Ātappamanvāyātiādīsu vīriyaṃ kilesānaṃ ātāpanabhāvena ātappanti vuttaṃ. Tadeva",
  "atk-s0101a:542_1": "padahanavasena padhānaṃ. Punappunaṃ yuttavasena anuyogoti. Evaṃ tippabhedaṃ vīriyaṃ",
  "atk-s0101a:542_2": "anvāya āgamma paṭiccāti attho. Appamādo vuccati satiyā avippavāso. Sammā manasikāroti",
  "atk-s0101a:542_3": "upāyamanasikāro, pathamanasikāro, atthato ñāṇanti vuttaṃ hoti. Yasmiñhi manasikāre",
  "atk-s0101a:542_4": "ṭhitassa pubbenivāsānussati ñāṇaṃ ijjhati, ayaṃ imasmiṃ ṭhāne manasikāroti adhippeto.",
  "atk-s0101a:542_5": "Tasmā vīriyañca satiñca ñāṇañca āgammāti ayamettha saṅkhepattho. Tathārūpanti tathājātikaṃ.",
  "atk-s0101a:542_6": "Cetosamādhinti cittasamādhiṃ. Phusatīti vindati paṭilabhati. Yathā samāhite citteti",
  "atk-s0101a:542_7": "yena samādhinā sammā āhite suṭṭhu ṭhapite cittamhi anekavihitaṃ pubbenivāsantiādīnaṃ",
  "atk-s0101a:542_8": "attho visuddhimagge vutto.",
  "atk-s0101a:543_0": "So evamāhāti so evaṃ jhānānubhāvasampanno hutvā diṭṭhigatiko evaṃ vadati. Vañjhoti",
  "atk-s0101a:543_1": "vañjhapasuvañjhatālādayo viya aphalo kassaci ajanakoti. Etena “attā”ti ca “loko”ti",
  "atk-s0101a:543_2": "ca gahitānaṃ jhānādīnaṃ rūpādijanakabhāvaṃ paṭikkhipati. Pabbatakūṭaṃ viya ṭhitoti",
  "atk-s0101a:543_3": "kūṭaṭṭho. Esikaṭṭhāyiṭṭhitoti esikaṭṭhāyī viya hutvā ṭhitoti esikaṭṭhāyiṭṭhito. Yathā",
  "atk-s0101a:543_4": "sunikhāto esikatthambho niccalo tiṭṭhati, evaṃ ṭhitoti attho. Ubhayenapi lokassa",
  "atk-s0101a:543_5": "vināsābhāvaṃ dīpeti. Keci pana īsikaṭṭhāyiṭṭhitoti pāḷiṃ vatvā muñje īsikā viya ṭhitoti",
  "atk-s0101a:543_6": "vadanti. Tatrāyamadhippāyo – yadidaṃ jāyatīti vuccati, taṃ muñjato īsikā viya vijjamānameva",
  "atk-s0101a:543_7": "nikkhamati. Yasmā ca īsikaṭṭhāyiṭṭhito, tasmā teva sattā sandhāvanti, ito aññattha gacchantīti attho.",
  "atk-s0101a:544_0": "Saṃsarantīti aparāparaṃ sañcaranti. Cavantīti evaṃ saṅkhyaṃ gacchanti. Tathā upapajjantīti.",
  "atk-s0101a:544_1": "Aṭṭhakathāyaṃ pana pubbe “sassato attā ca loko cā”ti vatvā idāni te ca sattā sandhāvantītiādinā",
  "atk-s0101a:544_2": "vacanena ayaṃ diṭṭhigatiko attanāyeva attano vādaṃ bhindati, diṭṭhigatikassa dassanaṃ",
  "atk-s0101a:544_3": "nāma na nibaddhaṃ, thusarāsimhi nikhātakhāṇu viya cañcalaṃ, ummattakapacchiyaṃ pūvakhaṇḍagūthagomayādīni",
  "atk-s0101a:544_4": "viya cettha sundarampi asundarampi hoti yevāti vuttaṃ. Atthitveva sassatisamanti",
  "atk-s0101a:544_5": "ettha sassatīti niccaṃ vijjamānatāya mahāpathaviṃva maññati, tathā sinerupabbatacandimasūriye.",
  "atk-s0101a:544_6": "Tato tehi samaṃ attānaṃ maññamānā atthi tveva sassatisamanti vadanti.",
  "atk-s0101a:545_0": "Idāni sassato attā ca loko cātiādikāya paṭiññāya sādhanatthaṃ hetuṃ dassento “taṃ",
  "atk-s0101a:545_1": "kissa hetu? Ahañhi ātappamanvāyā”tiādimāha. Tattha imināmahaṃ etaṃ jānāmīti iminā",
  "atk-s0101a:545_2": "visesādhigamena ahaṃ etaṃ paccakkhato jānāmi, na kevalaṃ saddhāmattakeneva vadāmīti",
  "atk-s0101a:545_3": "dasseti, makāro panettha padasandhikaraṇatthaṃ vutto. Idaṃ, bhikkhave, paṭhamaṃ ṭhānanti",
  "atk-s0101a:545_4": "catūhi vatthūhīti vatthusaddena vuttesu catūsu ṭhānesu idaṃ paṭhamaṃ ṭhānaṃ, idaṃ",
  "atk-s0101a:545_5": "jātisatasahassamattānussaraṇaṃ paṭhamaṃ kāraṇanti attho.",
  "atk-s0101a:546_0": "32-33. Upari vāradvayepi eseva nayo. Kevalañhi ayaṃ vāro anekajātisatasahassānussaraṇavasena",
  "atk-s0101a:546_1": "vutto. Itare dasacattālīsasaṃvaṭṭavivaṭṭakappānussaraṇavasena. Mandapañño hi titthiyo",
  "atk-s0101a:546_2": "anekajātisatasahassamattaṃ anussarati, majjhimapañño dasasaṃvaṭṭavivaṭṭakappāni,",
  "atk-s0101a:546_3": "tikkhapañño cattālīsaṃ, na tato uddhaṃ.",
  "atk-s0101a:547_0": "34. Catutthavāre takkayatīti takkī, takko vā assa atthīti takkī. Takketvā vitakketvā",
  "atk-s0101a:547_1": "diṭṭhigāhino etaṃ adhivacanaṃ. Vīmaṃsāya samannāgatoti vīmaṃsī. Vīmaṃsā nāma tulanā",
  "atk-s0101a:547_2": "ruccanā khamanā. Yathā hi puriso yaṭṭhiyā udakaṃ vīmaṃsitvā otarati, evameva yo tulayitvā",
  "atk-s0101a:547_3": "ruccitvā khamāpetvā diṭṭhiṃ gaṇhāti, so “vīmaṃsī”ti veditabbo. Takkapariyāhatanti",
  "atk-s0101a:547_4": "takkena pariyāhataṃ, tena tena pariyāyena takketvāti attho. Vīmaṃsānucaritanti tāya",
  "atk-s0101a:547_5": "vuttappakārāya vīmaṃsāya anucaritaṃ. Sayaṃpaṭibhānanti attano paṭibhānamattasañjātaṃ.",
  "atk-s0101a:547_6": "Evamāhāti sassatadiṭṭhiṃ gahetvā evaṃ vadati.",
  "atk-s0101a:548_0": "Tattha catubbidho takkī – anussutiko, jātissaro, lābhī, suddhatakkikoti. Tattha yo",
  "atk-s0101a:548_1": "“vessantaro nāma rājā ahosī”tiādīni sutvā “tena hi yadi vessantarova bhagavā, sassato",
  "atk-s0101a:548_2": "attā”ti takkayanto diṭṭhiṃ gaṇhāti, ayaṃ anussutiko nāma. Dve tisso jātiyo saritvā",
  "atk-s0101a:548_3": "– “ahameva pubbe asukasmiṃ nāma ahosiṃ, tasmā sassato attā”ti takkayanto jātissaratakkiko",
  "atk-s0101a:548_4": "nāma. Yo pana lābhitāya “yathā me idāni attā sukhī hoti, atītepi evaṃ ahosi, anāgatepi",
  "atk-s0101a:548_5": "bhavissatī”ti takkayitvā diṭṭhiṃ gaṇhāti, ayaṃ lābhītakkiko nāma. “Evaṃ sati idaṃ",
  "atk-s0101a:548_6": "hotī”ti takkamatteneva gaṇhanto pana suddhatakkiko nāma.",
  "atk-s0101a:549_0": "35. Etesaṃ vā aññatarenāti etesaṃyeva catunnaṃ vatthūnaṃ aññatarena ekena vā dvīhi",
  "atk-s0101a:549_1": "vā tīhi vā. Natthi ito bahiddhāti imehi pana vatthūhi bahi aññaṃ ekaṃ kāraṇampi sassatapaññattiyā",
  "atk-s0101a:549_2": "natthīti appaṭivattiyaṃ sīhanādaṃ nadati.",
  "atk-s0101a:550_0": "36. Tayidaṃ, bhikkhave, tathāgato pajānātīti bhikkhave, taṃ idaṃ catubbidhampi diṭṭhigataṃ",
  "atk-s0101a:550_1": "tathāgato nānappakārato jānāti. Tato taṃ pajānanākāraṃ dassento ime diṭṭhiṭṭhānātiādimāha.",
  "atk-s0101a:550_2": "Tattha diṭṭhiyova diṭṭhiṭṭhānā nāma. Api ca diṭṭhīnaṃ kāraṇampi diṭṭhiṭṭhānameva.",
  "atk-s0101a:550_3": "Yathāha “katamāni aṭṭha diṭṭhiṭṭhānāni? Khandhāpi diṭṭhiṭṭhānaṃ, avijjāpi, phassopi,",
  "atk-s0101a:550_4": "saññāpi, vitakkopi, ayonisomanasikāropi, pāpamittopi, paratoghosopi diṭṭhiṭṭhāna”nti.",
  "atk-s0101a:550_5": "“Khandhā hetu, khandhā paccayo diṭṭhiṭṭhānaṃ upādāya samuṭṭhānaṭṭhena, evaṃ khandhāpi",
  "atk-s0101a:550_6": "diṭṭhiṭṭhānaṃ. Avijjā hetu…pe… pāpamitto hetu. Paratoghoso hetu, paratoghoso paccayo",
  "atk-s0101a:550_7": "diṭṭhiṭṭhānaṃ upādāya samuṭṭhānaṭṭhena, evaṃ paratoghosopi diṭṭhiṭṭhāna”nti. Evaṃgahitāti",
  "atk-s0101a:550_8": "diṭṭhisaṅkhātā tāva diṭṭhiṭṭhānā – “sassato attā ca loko cā”ti evaṃgahitā ādinnā,",
  "atk-s0101a:550_9": "pavattitāti attho. Evaṃparāmaṭṭhāti nirāsaṅkacittatāya punappunaṃ āmaṭṭhā parāmaṭṭhā,",
  "atk-s0101a:550_10": "‘idameva saccaṃ, moghamañña’nti pariniṭṭhāpitā. Kāraṇasaṅkhātā pana diṭṭhiṭṭhānā",
  "atk-s0101a:550_11": "yathā gayhamānā diṭṭhiyo samuṭṭhāpenti, evaṃ ārammaṇavasena ca pavattanavasena ca",
  "atk-s0101a:550_12": "āsevanavasena ca gahitā. Anādīnavadassitāya punappunaṃ gahaṇavasena parāmaṭṭhā. Evaṃgatikāti",
  "atk-s0101a:550_13": "evaṃ nirayatiracchānapettivisayagatikānaṃ aññataragatikā. Evaṃ abhisamparāyāti idaṃ",
  "atk-s0101a:550_14": "purimapadasseva vevacanaṃ, evaṃvidhaparalokāti vuttaṃ hoti.",
  "atk-s0101a:551_0": "Tañca tathāgato pajānātīti na kevalañca tathāgato sakāraṇaṃ sagatikaṃ diṭṭhigatameva",
  "atk-s0101a:551_1": "pajānāti, atha kho tañca sabbaṃ pajānāti, tato ca uttaritaraṃ sīlañceva samādhiñca",
  "atk-s0101a:551_2": "sabbaññutaññāṇañca pajānāti. Tañca pajānanaṃ na parāmasatīti tañca evaṃvidhaṃ anuttaraṃ",
  "atk-s0101a:551_3": "visesaṃ pajānantopi ahaṃ pajānāmīti taṇhādiṭṭhimānaparāmāsavasena tañca na parāmasati.",
  "atk-s0101a:551_4": "Aparāmasato cassa paccattaññeva nibbuti viditāti evaṃ aparāmasato cassa aparāmāsapaccayā",
  "atk-s0101a:551_5": "sayameva attanāyeva tesaṃ parāmāsakilesānaṃ nibbuti viditā. Pākaṭaṃ, bhikkhave, tathāgatassa nibbānanti dasseti.",
  "atk-s0101a:552_0": "Idāni yathāpaṭipannena tathāgatena sā nibbuti adhigatā, taṃ paṭipattiṃ dassetuṃ yāsu",
  "atk-s0101a:552_1": "vedanāsu rattā titthiyā “idha sukhino bhavissāma, ettha sukhino bhavissāmā”ti diṭṭhigahanaṃ",
  "atk-s0101a:552_2": "pavisanti, tāsaṃyeva vedanānaṃ vasena kammaṭṭhānaṃ ācikkhanto vedanānaṃ samudayañcātiādimāha.",
  "atk-s0101a:552_3": "Tattha yathābhūtaṃ viditvāti “avijjāsamudayā vedanāsamudayoti paccayasamudayaṭṭhena",
  "atk-s0101a:552_4": "vedanākkhandhassa udayaṃ passati, taṇhāsamudayā vedanāsamudayoti paccayasamudayaṭṭhena",
  "atk-s0101a:552_5": "vedanākkhandhassa udayaṃ passati, kammasamudayā vedanāsamudayoti paccayasamudayaṭṭhena",
  "atk-s0101a:552_6": "vedanākkhandhassa udayaṃ passati, phassasamudayā vedanāsamudayoti paccayasamudayaṭṭhena",
  "atk-s0101a:552_7": "vedanākkhandhassa udayaṃ passati. Nibbattilakkhaṇaṃ passantopi vedanākkhandhassa",
  "atk-s0101a:552_8": "udayaṃ passatī”ti imesaṃ pañcannaṃ lakkhaṇānaṃ vasena vedanānaṃ samudayaṃ yathābhūtaṃ",
  "atk-s0101a:552_9": "viditvā; “avijjānirodhā vedanānirodhoti paccayanirodhaṭṭhena vedanākkhandhassa vayaṃ",
  "atk-s0101a:552_10": "passati, taṇhānirodhā vedanānirodhoti paccayanirodhaṭṭhena vedanākkhandhassa vayaṃ",
  "atk-s0101a:552_11": "passati, kammanirodhā vedanānirodhoti paccayanirodhaṭṭhena vedanākkhandhassa vayaṃ",
  "atk-s0101a:552_12": "passati, phassanirodhā vedanānirodhoti paccayanirodhaṭṭhena vedanākkhandhassa vayaṃ",
  "atk-s0101a:552_13": "passati. Vipariṇāmalakkhaṇaṃ passantopi vedanākkhandhassa vayaṃ passatī”ti imesaṃ",
  "atk-s0101a:552_14": "pañcannaṃ lakkhaṇānaṃ vasena vedanānaṃ atthaṅgamaṃ yathābhūtaṃ viditvā, “yaṃ vedanaṃ",
  "atk-s0101a:552_15": "paṭicca uppajjati sukhaṃ somanassaṃ, ayaṃ vedanāya assādo”ti evaṃ assādañca yathābhūtaṃ",
  "atk-s0101a:552_16": "viditvā, “yaṃ vedanā aniccā dukkhā vipariṇāmadhammā, ayaṃ vedanāya ādīnavo”ti evaṃ",
  "atk-s0101a:552_17": "ādīnavañca yathābhūtaṃ viditvā, “yo vedanāya chandarāgavinayo chandarāgappahānaṃ,",
  "atk-s0101a:552_18": "idaṃ vedanāya nissaraṇa”nti evaṃ nissaraṇañca yathābhūtaṃ viditvā vigatachandarāgatāya",
  "atk-s0101a:552_19": "anupādāno anupādāvimutto, bhikkhave, tathāgato; yasmiṃ upādāne sati kiñci upādiyeyya,",
  "atk-s0101a:552_20": "upādinnattā ca khandho bhaveyya, tassa abhāvā kiñci dhammaṃ anupādiyitvāva vimutto",
  "atk-s0101a:552_21": "bhikkhave tathāgatoti.",
  "atk-s0101a:553_0": "37. Ime kho te, bhikkhaveti ye te ahaṃ – “katame, ca te, bhikkhave, dhammā gambhīrā”ti",
  "atk-s0101a:553_1": "apucchiṃ, “ime kho te, bhikkhave, tañca tathāgato pajānāti tato ca uttaritaraṃ pajānātī”ti",
  "atk-s0101a:553_2": "evaṃ niddiṭṭhā sabbaññutaññāṇadhammā gambhīrā duddasā…pe… paṇḍitavedanīyāti veditabbā.",
  "atk-s0101a:553_3": "Yehi tathāgatassa neva puthujjano, na sotāpannādīsu aññataro vaṇṇaṃ yathābhūtaṃ vattuṃ",
  "atk-s0101a:553_4": "sakkoti, atha kho tathāgatova yathābhūtaṃ vaṇṇaṃ sammā vadamāno vadeyyāti evaṃ pucchamānenāpi",
  "atk-s0101a:553_5": "sabbaññutaññāṇameva puṭṭhaṃ, niyyātentenāpi tadeva niyyātitaṃ, antarā pana diṭṭhiyo vibhattāti.",
  "atk-s0101a:554": "Paṭhamabhāṇavāravaṇṇanā niṭṭhitā.",
  "atk-s0101a:555": "Ekaccasassatavādavaṇṇanā",
  "atk-s0101a:556": "38. Ekaccasassatikāti ekaccasassatavādā. Te duvidhā honti – sattekaccasassatikā, saṅkhārekaccasassatikāti. Duvidhāpi idha gahitāyeva.",
  "atk-s0101a:557_0": "39. Yanti nipātamattaṃ. Kadācīti kismiñci kāle. Karahacīti tasseva vevacanaṃ. Dīghassa",
  "atk-s0101a:557_1": "addhunoti dīghassa kālassa. Accayenāti atikkamena. Saṃvaṭṭatīti vinassati. Yebhuyyenāti",
  "atk-s0101a:557_2": "ye uparibrahmalokesu vā arūpesu vā nibbattanti, tadavasese sandhāya vuttaṃ. Jhānamanena",
  "atk-s0101a:557_3": "nibbattattā manomayā. Pīti tesaṃ bhakkho āhāroti pītibhakkhā. Attanova tesaṃ pabhāti",
  "atk-s0101a:557_4": "sayaṃpabhā. Antalikkhe carantīti antalikkhacarā. Subhesu uyyānavimānakapparukkhādīsu",
  "atk-s0101a:557_5": "tiṭṭhantīti, subhaṭṭhāyino subhā vā manorammavatthābharaṇā hutvā tiṭṭhantīti subhaṭṭhāyino.",
  "atk-s0101a:557_6": "Ciraṃ dīghamaddhānanti ukkaṃsena aṭṭha kappe.",
  "atk-s0101a:558_0": "40. Vivaṭṭatīti saṇṭhāti. Suññaṃ brahmavimānanti pakatiyā nibbattasattānaṃ natthitāya",
  "atk-s0101a:558_1": "suññaṃ, brahmakāyikabhūmi nibbattatīti attho. Tassa kattā vā kāretā vā natthi, visuddhimagge",
  "atk-s0101a:558_2": "vuttanayena pana kammapaccayautusamuṭṭhānā ratanabhūmi nibbattati. Pakatinibbattiṭṭhānesuyeva",
  "atk-s0101a:558_3": "cettha uyyānakapparukkhādayo nibbattanti. Atha sattānaṃ pakatiyā vasitaṭṭhāne nikanti",
  "atk-s0101a:558_4": "uppajjati, te paṭhamajjhānaṃ bhāvetvā tato otaranti, tasmā atha kho aññataro sattotiādimāha.",
  "atk-s0101a:558_5": "Āyukkhayā vā puññakkhayā vāti ye uḷāraṃ puññakammaṃ katvā yattha katthaci appāyuke",
  "atk-s0101a:558_6": "devaloke nibbattanti, te attano puññabalena ṭhātuṃ na sakkonti, tassa pana devalokassa",
  "atk-s0101a:558_7": "āyuppamāṇeneva cavantīti āyukkhayā cavantīti vuccanti. Ye pana parittaṃ puññakammaṃ",
  "atk-s0101a:558_8": "katvā dīghāyukadevaloke nibbattanti, te yāvatāyukaṃ ṭhātuṃ na sakkonti, antarāva",
  "atk-s0101a:558_9": "cavantīti puññakkhayā cavantīti vuccanti. Dīghamaddhānaṃ tiṭṭhatīti kappaṃ vā upaḍḍhakappaṃ vā.",
  "atk-s0101a:559_0": "41. Anabhiratīti aparassāpi sattassa āgamanapatthanā. Yā pana paṭighasampayuttā ukkaṇṭhitā,",
  "atk-s0101a:559_1": "sā brahmaloke natthi. Paritassanāti ubbijjanā phandanā, sā panesā tāsatassanā, taṇhātassanā,",
  "atk-s0101a:559_2": "diṭṭhitassanā, ñāṇatassanāti catubbidhā hoti. Tattha “jātiṃ paṭicca bhayaṃ bhayānakaṃ",
  "atk-s0101a:559_3": "chambhitattaṃ lomahaṃso cetaso utrāso. Jaraṃ… byādhiṃ… maraṇaṃ paṭicca…pe… utrāso”ti",
  "atk-s0101a:559_4": "ayaṃ tāsatassanā nāma. “Aho vata aññepi sattā itthattaṃ āgaccheyyu”nti ayaṃ taṇhātassanā",
  "atk-s0101a:559_5": "nāma. “Paritassitavipphanditamevā”ti ayaṃ diṭṭhitassanā nāma. “Tepi tathāgatassa",
  "atk-s0101a:559_6": "dhammadesanaṃ sutvā yebhuyyena bhayaṃ saṃvegaṃ santāsaṃ āpajjantī”ti ayaṃ ñāṇatassanā",
  "atk-s0101a:559_7": "nāma. Idha pana taṇhātassanāpi diṭṭhitassanāpi vaṭṭati. Brahmavimānanti idha pana",
  "atk-s0101a:559_8": "paṭhamābhinibbattassa atthitāya suññanti na vuttaṃ. Upapajjantīti upapattivasena",
  "atk-s0101a:559_9": "upagacchanti. Sahabyatanti sahabhāvaṃ.",
  "atk-s0101a:560_0": "42. Abhibhūti abhibhavitvā ṭhito jeṭṭhakohamasmīti. Anabhibhūtoti aññehi anabhibhūto.",
  "atk-s0101a:560_1": "Aññadatthūti ekaṃsavacane nipāto. Dassanavasena daso, sabbaṃ passāmīti attho. Vasavattīti",
  "atk-s0101a:560_2": "sabbaṃ janaṃ vase vattemi. Issaro kattā nimmātāti ahaṃ loke issaro, ahaṃ lokassa",
  "atk-s0101a:560_3": "kattā ca nimmātā ca, pathavī – himavanta-sineru-cakkavāḷa-mahāsamudda-candima-sūriyā",
  "atk-s0101a:560_4": "mayā nimmitāti. Seṭṭho sajitāti ahaṃ lokassa uttamo ca sajitā ca, “tvaṃ khattiyo",
  "atk-s0101a:560_5": "nāma hohi, tvaṃ brāhmaṇo, vesso, suddo, gahaṭṭho, pabbajito nāma. Antamaso tvaṃ oṭṭho",
  "atk-s0101a:560_6": "hohi, goṇo hohī”ti “evaṃ sattānaṃ saṃvisajetā aha”nti maññati. Vasī pitā bhūtabhabyānanti",
  "atk-s0101a:560_7": "ahamasmi ciṇṇavasitāya vasī, ahaṃ pitā bhūtānañca bhabyānañcāti maññati. Tattha aṇḍajajalābujā",
  "atk-s0101a:560_8": "sattā antoaṇḍakose ceva antovatthimhi ca bhabyā nāma, bahi nikkhantakālato paṭṭhāya",
  "atk-s0101a:560_9": "bhūtā nāma. Saṃsedajā paṭhamacittakkhaṇe bhabyā, dutiyato paṭṭhāya bhūtā. Opapātikā",
  "atk-s0101a:560_10": "paṭhamairiyāpathe bhabyā, dutiyato paṭṭhāya bhūtāti veditabbā. Te sabbepi mayhaṃ",
  "atk-s0101a:560_11": "puttāti saññāya “ahaṃ pitā bhūtabhabyāna”nti maññati.",
  "atk-s0101a:561_0": "Idāni kāraṇato sādhetukāmo – “mayā ime sattā nimmitā”ti paṭiññaṃ katvā “taṃ kissa",
  "atk-s0101a:561_1": "hetū”tiādimāha. Itthattanti itthabhāvaṃ, brahmabhāvanti attho. Iminā mayanti attano",
  "atk-s0101a:561_2": "kammavasena cutāpi upapannāpi ca kevalaṃ maññanāmatteneva “iminā mayaṃ nimmitā”ti",
  "atk-s0101a:561_3": "maññamānā vaṅkacchidde vaṅkaāṇī viya onamitvā tasseva pādamūlaṃ gacchantīti.",
  "atk-s0101a:562": "43. Vaṇṇavantataro cāti vaṇṇavantataro, abhirūpo pāsādikoti attho. Mahesakkhataroti issariyaparivāravasena mahāyasataro.",
  "atk-s0101a:563_0": "44. Ṭhānaṃ kho panetanti kāraṇaṃ kho panetaṃ. So tato cavitvā aññatra na gacchati,",
  "atk-s0101a:563_1": "idheva āgacchati, taṃ sandhāyetaṃ vuttaṃ. Agārasmāti gehā. Anagāriyanti pabbajjaṃ.",
  "atk-s0101a:563_2": "Pabbajjā hi yasmā agārassa hi taṃ kasigorakkhādikammaṃ tattha natthi, tasmā anagāriyanti",
  "atk-s0101a:563_3": "vuccati. Pabbajatīti upagacchati. Tato paraṃ nānussaratīti tato pubbenivāsā paraṃ",
  "atk-s0101a:563_4": "na sarati, sarituṃ asakkonto tattha ṭhatvā diṭṭhiṃ gaṇhāti.",
  "atk-s0101a:564_0": "Niccotiādīsu tassa upapattiṃ apassanto niccoti vadati, maraṇaṃ apassanto dhuvoti,",
  "atk-s0101a:564_1": "sadābhāvato sassatoti, jarāvasenāpi vipariṇāmassa abhāvato avipariṇāmadhammoti. Sesamettha",
  "atk-s0101a:564_2": "paṭhamavāre uttānamevāti.",
  "atk-s0101a:565_0": "45-46. Dutiyavāre khiḍḍāya padussanti vinassantīti khiḍḍāpadosikā, padūsikātipi pāḷiṃ",
  "atk-s0101a:565_1": "likhanti, sā aṭṭhakathāyaṃ natthi. Ativelanti atikālaṃ, aticiranti attho. Hassakhiḍḍāratidhammasamāpannāti",
  "atk-s0101a:565_2": "hassarati dhammañceva khiḍḍāratidhammañca samāpannā anuyuttā, keḷihassasukhañceva",
  "atk-s0101a:565_3": "kāyikavācasikakīḷāsukhañca anuyuttā, vuttappakāraratidhammasamaṅgino hutvā viharantīti attho.",
  "atk-s0101a:566_0": "Sati sammussatīti khādanīyabhojanīyesu sati sammussati. Te kira puññavisesādhigatena",
  "atk-s0101a:566_1": "mahantena attano sirivibhavena nakkhattaṃ kīḷantā tāya sampattimahantatāya – “āhāraṃ",
  "atk-s0101a:566_2": "paribhuñjimha, na paribhuñjimhā”tipi na jānanti. Atha ekāhārātikkamanato paṭṭhāya",
  "atk-s0101a:566_3": "nirantaraṃ khādantāpi pivantāpi cavantiyeva, na tiṭṭhanti. Kasmā? Kammajatejassa",
  "atk-s0101a:566_4": "balavatāya, karajakāyassa mandatāya, manussānañhi kammajatejo mando, karajakāyo balavā.",
  "atk-s0101a:566_5": "Tesaṃ tejassa mandatāya karajakāyassa balavatāya sattāhampi atikkamitvā uṇhodakaacchayāguādīhi",
  "atk-s0101a:566_6": "sakkā vatthuṃ upatthambhetuṃ. Devānaṃ pana tejo balavā hoti, karajaṃ mandaṃ. Te ekaṃ",
  "atk-s0101a:566_7": "āhāravelaṃ atikkamitvāva saṇṭhātuṃ na sakkonti. Yathā nāma gimhānaṃ majjhanhike tattapāsāṇe",
  "atk-s0101a:566_8": "ṭhapitaṃ padumaṃ vā uppalaṃ vā sāyanhasamaye ghaṭasatenāpi siñciyamānaṃ pākatikaṃ",
  "atk-s0101a:566_9": "na hoti, vinassatiyeva. Evameva pacchā nirantaraṃ khādantāpi pivantāpi cavantiyeva,",
  "atk-s0101a:566_10": "na tiṭṭhanti. Tenāha “satiyā sammosā te devā tamhā kāyā cavantī”ti. Katame pana te",
  "atk-s0101a:566_11": "devāti? Ime devāti aṭṭhakathāyaṃ vicāraṇā natthi, “devānaṃ kammajatejo balavā hoti,",
  "atk-s0101a:566_12": "karajaṃ manda”nti avisesena vuttattā pana ye keci kabaḷīkārāhārūpajīvino devā evaṃ",
  "atk-s0101a:566_13": "karonti, teyeva cavantīti veditabbā. Keci panāhu – “nimmānaratiparanimmitavasavattino",
  "atk-s0101a:566_14": "te devā”ti. Khiḍḍāpadussanamatteneva hete khiḍḍāpadosikāti vuttā. Sesamettha purimanayeneva veditabbaṃ.",
  "atk-s0101a:567_0": "47-48. Tatiyavāre manena padussanti vinassantīti manopadosikā, ete cātumahārājikā.",
  "atk-s0101a:567_1": "Tesu kira eko devaputto – nakkhattaṃ kīḷissāmīti saparivāro rathena vīthiṃ paṭipajjati,",
  "atk-s0101a:567_2": "athañño nikkhamanto taṃ purato gacchantaṃ disvā – ‘bho ayaṃ kapaṇo’, adiṭṭhapubbaṃ",
  "atk-s0101a:567_3": "viya etaṃ disvā – “pītiyā uddhumāto viya bhijjamāno viya ca gacchatī”ti kujjhati.",
  "atk-s0101a:567_4": "Purato gacchantopi nivattitvā taṃ kuddhaṃ disvā – kuddhā nāma suviditā hontīti kuddhabhāvamassa",
  "atk-s0101a:567_5": "ñatvā – “tvaṃ kuddho, mayhaṃ kiṃ karissasi, ayaṃ sampatti mayā dānasīlādīnaṃ vasena",
  "atk-s0101a:567_6": "laddhā, na tuyhaṃ vasenā”ti paṭikujjhati. Ekasmiñhi kuddhe itaro akuddho rakkhati,",
  "atk-s0101a:567_7": "ubhosu pana kuddhesu ekassa kodho itarassa paccayo hoti. Tassapi kodho itarassa paccayo",
  "atk-s0101a:567_8": "hotīti ubho kandantānaṃyeva orodhānaṃ cavanti. Ayamettha dhammatā. Sesaṃ vuttanayeneva veditabbaṃ.",
  "atk-s0101a:568_0": "49-52. Takkīvāde ayaṃ cakkhādīnaṃ bhedaṃ passati, cittaṃ pana yasmā purimaṃ purimaṃ",
  "atk-s0101a:568_1": "pacchimassa pacchimassa paccayaṃ datvāva nirujjhati, tasmā cakkhādīnaṃ bhedato balavatarampi",
  "atk-s0101a:568_2": "cittassa bhedaṃ na passati. So taṃ apassanto yathā nāma sakuṇo ekaṃ rukkhaṃ jahitvā",
  "atk-s0101a:568_3": "aññasmiṃ nilīyati, evameva imasmiṃ attabhāve bhinne cittaṃ aññatra gacchatīti gahetvā",
  "atk-s0101a:568_4": "evamāha. Sesamettha vuttanayeneva veditabbaṃ.",
  "atk-s0101a:569": "Antānantavādavaṇṇanā",
  "atk-s0101a:570": "53. Antānantikāti antānantavādā, antaṃ vā anantaṃ vā antānantaṃ vā nevantānānantaṃ vā ārabbha pavattavādāti attho.",
  "atk-s0101a:571_0": "54-60. Antasaññī lokasmiṃ viharatīti paṭibhāganimittaṃ cakkavāḷapariyantaṃ avaḍḍhetvā",
  "atk-s0101a:571_1": "taṃ – “loko”ti gahetvā antasaññī lokasmiṃ viharati, cakkavāḷapariyantaṃ katvā vaḍḍhitakasiṇo",
  "atk-s0101a:571_2": "pana anantasaññī hoti, uddhamadho avaḍḍhetvā pana tiriyaṃ vaḍḍhetvā uddhamadho antasaññī,",
  "atk-s0101a:571_3": "tiriyaṃ anantasaññī. Takkīvādo vuttanayeneva veditabbo. Ime cattāropi attanā diṭṭhapubbānusāreneva",
  "atk-s0101a:571_4": "diṭṭhiyā gahitattā pubbantakappikesu paviṭṭhā.",
  "atk-s0101a:572": "Amarāvikkhepavādavaṇṇanā",
  "atk-s0101a:573_0": "61. Na maratīti amarā. Kā sā? Evantipi me notiādinā nayena pariyantarahitā diṭṭhigatikassa",
  "atk-s0101a:573_1": "diṭṭhi ceva vācā ca. Vividho khepoti vikkhepo, amarāya diṭṭhiyā vācāya ca vikkhepoti",
  "atk-s0101a:573_2": "amarāvikkhepo, so etesaṃ atthīti amarāvikkhepikā, aparo nayo – amarā nāma ekā macchajāti,",
  "atk-s0101a:573_3": "sā ummujjananimujjanādivasena udake sandhāvamānā gahetuṃ na sakkāti, evameva ayampi",
  "atk-s0101a:573_4": "vādo itocito ca sandhāvati, gāhaṃ na upagacchatīti amarāvikkhepoti vuccati. So etesaṃ",
  "atk-s0101a:573_5": "atthīti amarāvikkhepikā.",
  "atk-s0101a:574_0": "62. “Idaṃ kusala”nti yathābhūtaṃ nappajānātīti dasa kusalakammapathe yathābhūtaṃ",
  "atk-s0101a:574_1": "nappajānātīti attho. Akusalepi dasa akusalakammapathāva adhippetā. So mamassa vighātoti",
  "atk-s0101a:574_2": "“musā mayā bhaṇita”nti vippaṭisāruppattiyā mama vighāto assa, dukkhaṃ bhaveyyāti",
  "atk-s0101a:574_3": "attho. So mamassa antarāyoti so mama saggassa ceva maggassa ca antarāyo assa. Musāvādabhayā",
  "atk-s0101a:574_4": "musāvādaparijegucchāti musāvāde ottappena ceva hiriyā ca. Vācāvikkhepaṃ āpajjatīti",
  "atk-s0101a:574_5": "vācāya vikkhepaṃ āpajjati. Kīdisaṃ? Amarāvikkhepaṃ, apariyantavikkhepanti attho.",
  "atk-s0101a:575_0": "Evantipi me notiādīsu evantipi me noti aniyamitavikkhepo. Tathātipi me noti “sassato",
  "atk-s0101a:575_1": "attā ca loko cā”ti vuttaṃ sassatavādaṃ paṭikkhipati. Aññathātipi me noti sassatato",
  "atk-s0101a:575_2": "aññathā vuttaṃ ekaccasassataṃ paṭikkhipati. Notipi me noti – “na hoti tathāgato paraṃ",
  "atk-s0101a:575_3": "maraṇā”ti vuttaṃ ucchedaṃ paṭikkhipati. No notipi me noti “neva hoti na na hotī”ti",
  "atk-s0101a:575_4": "vuttaṃ takkīvādaṃ paṭikkhipati. Sayaṃ pana “idaṃ kusala”nti vā “akusala”nti vā puṭṭho",
  "atk-s0101a:575_5": "na kiñci byākaroti. “Idaṃ kusala”nti puṭṭho “evantipi me no”ti vadati. Tato “kiṃ",
  "atk-s0101a:575_6": "akusala”nti vutte “tathātipi me no”ti vadati. “Kiṃ ubhayato aññathā”ti vutte “aññathātipi",
  "atk-s0101a:575_7": "me no”ti vadati. Tato “tividhenāpi na hoti, kiṃ te laddhī”ti vutte “notipi me no”ti",
  "atk-s0101a:575_8": "vadati. Tato “kiṃ no noti te laddhī”ti vutte “no notipi me no”ti evaṃ vikkhepameva",
  "atk-s0101a:575_9": "āpajjati, ekasmimpi pakkhe na tiṭṭhati.",
  "atk-s0101a:576_0": "63. Chando vā rāgo vāti ajānantopi sahasā kusalameva “kusala”nti vatvā akusalameva",
  "atk-s0101a:576_1": "“akusala”nti vatvā mayā asukassa nāma evaṃ byākataṃ, kiṃ taṃ subyākatanti aññe paṇḍite",
  "atk-s0101a:576_2": "pucchitvā tehi – “subyākataṃ, bhadramukha, kusalameva tayā kusalaṃ, akusalameva akusalanti",
  "atk-s0101a:576_3": "byākata”nti vutte natthi mayā sadiso paṇḍitoti evaṃ me tattha chando vā rāgo vā assāti",
  "atk-s0101a:576_4": "attho. Ettha ca chando dubbalarāgo, rāgo balavarāgo. Doso vā paṭigho vāti kusalaṃ",
  "atk-s0101a:576_5": "pana “akusala”nti, akusalaṃ vā “kusala”nti vatvā aññe paṇḍite pucchitvā tehi – “dubyākataṃ",
  "atk-s0101a:576_6": "tayā”ti vutte ettakampi nāma na jānāmīti tattha me assa doso vā paṭigho vāti attho.",
  "atk-s0101a:576_7": "Idhāpi doso dubbalakodho, paṭigho balavakodho.",
  "atk-s0101a:577_0": "Taṃ mamassa upādānaṃ, so mamassa vighātoti taṃ chandarāgadvayaṃ mama upādānaṃ assa,",
  "atk-s0101a:577_1": "dosapaṭighadvayaṃ vighāto. Ubhayampi vā daḷhaggahaṇavasena upādānaṃ, vihananavasena",
  "atk-s0101a:577_2": "vighāto. Rāgo hi amuñcitukāmatāya ārammaṇaṃ gaṇhāti jalūkā viya. Doso vināsetukāmatāya",
  "atk-s0101a:577_3": "āsīviso viya. Ubhopi cete santāpakaṭṭhena vihananti yevāti “upādāna”nti ca “vighāto”ti",
  "atk-s0101a:577_4": "ca vuttā. Sesaṃ paṭhamavārasadisameva.",
  "atk-s0101a:578_0": "64. Paṇḍitāti paṇḍiccena samannāgatā. Nipuṇāti saṇhasukhumabuddhino sukhumaatthantaraṃ",
  "atk-s0101a:578_1": "paṭivijjhanasamatthā. Kataparappavādāti viññātaparappavādā ceva parehi saddhiṃ katavādaparicayā",
  "atk-s0101a:578_2": "ca. Vālavedhirūpāti vālavedhidhanuggahasadisā. Te bhindantā maññeti vālavedhi viya",
  "atk-s0101a:578_3": "vālaṃ sukhumānipi paresaṃ diṭṭhigatāni attano paññāgatena bhindantā viya carantīti",
  "atk-s0101a:578_4": "attho. Te maṃ tatthāti te samaṇabrāhmaṇā maṃ tesu kusalākusalesu. Samanuyuñjeyyunti",
  "atk-s0101a:578_5": "“kiṃ kusalaṃ, kiṃ akusalanti attano laddhiṃ vadā”ti laddhiṃ puccheyyuṃ. Samanugāheyyunti",
  "atk-s0101a:578_6": "“idaṃ nāmā”ti vutte “kena kāraṇena etamatthaṃ gāheyyu”nti kāraṇaṃ puccheyyuṃ. Samanubhāseyyunti",
  "atk-s0101a:578_7": "“iminā nāma kāraṇenā”ti vutte kāraṇe dosaṃ dassetvā “na tvaṃ idaṃ jānāsi, idaṃ pana",
  "atk-s0101a:578_8": "gaṇha, idaṃ vissajjehī”ti evaṃ samanuyuñjeyyuṃ. Na sampāyeyyanti na sampādeyyaṃ,",
  "atk-s0101a:578_9": "sampādetvā kathetuṃ na sakkuṇeyyanti attho. So mamassa vighātoti yaṃ taṃ punappunaṃ",
  "atk-s0101a:578_10": "vatvāpi asampāyanaṃ nāma, so mama vighāto assa, oṭṭhatālujivhāgalasosanadukkhameva",
  "atk-s0101a:578_11": "assāti attho. Sesametthāpi paṭhamavārasadisameva.",
  "atk-s0101a:579_0": "65-66. Mandoti mandapañño apaññassevetaṃ nāmaṃ. Momūhoti atisammūḷho. Hoti tathāgatotiādīsu",
  "atk-s0101a:579_1": "satto “tathāgato”ti adhippeto. Sesamettha uttānameva. Imepi cattāro pubbe pavattadhammānusāreneva",
  "atk-s0101a:579_2": "diṭṭhiyā gahitattā pubbantakappikesu paviṭṭhā.",
  "atk-s0101a:580": "Adhiccasamuppannavādavaṇṇanā",
  "atk-s0101a:581": "67. “Adhiccasamuppanno attā ca loko cā”ti dassanaṃ adhiccasamuppannaṃ. Taṃ etesaṃ atthīti adhiccasamuppannikā. Adhiccasamuppannanti akāraṇasamuppannaṃ.",
  "atk-s0101a:582_0": "68-73. Asaññasattāti desanāsīsametaṃ, acittuppādā rūpamattakaattabhāvāti attho. Tesaṃ",
  "atk-s0101a:582_1": "evaṃ uppatti veditabbā – ekacco hi titthāyatane pabbajitvā vāyokasiṇe parikammaṃ",
  "atk-s0101a:582_2": "katvā catutthajjhānaṃ nibbattetvā jhānā vuṭṭhāya – “citte dosaṃ passati, citte sati",
  "atk-s0101a:582_3": "hatthacchedādidukkhañceva sabbabhayāni ca honti, alaṃ iminā cittena, acittakabhāvova",
  "atk-s0101a:582_4": "santo”ti, evaṃ citte dosaṃ passitvā aparihīnajjhāno kālaṃ katvā asaññasattesu nibbattati,",
  "atk-s0101a:582_5": "cittamassa cuticittanirodhena idheva nivattati, rūpakkhandhamattameva tattha pātubhavati.",
  "atk-s0101a:582_6": "Te tattha yathā nāma jiyāvegakkhitto saro yattako jiyāvego, tattakameva ākāse gacchati.",
  "atk-s0101a:582_7": "Evameva jhānavegakkhittā upapajjitvā yattako jhānavego, tattakameva kālaṃ tiṭṭhanti,",
  "atk-s0101a:582_8": "jhānavege pana parihīne tattha rūpakkhandho antaradhāyati, idha pana paṭisandhisaññā",
  "atk-s0101a:582_9": "uppajjati. Yasmā pana tāya idha uppannasaññāya tesaṃ tattha cuti paññāyati, tasmā",
  "atk-s0101a:582_10": "“saññuppādā ca pana te devā tamhā kāyā cavantī”ti vuttaṃ. Santatāyāti santabhāvāya.",
  "atk-s0101a:582_11": "Sesamettha uttānameva. Takkīvādopi vuttanayeneva veditabboti.",
  "atk-s0101a:583": "Aparantakappikavaṇṇanā",
  "atk-s0101a:584_0": "74. Evaṃ aṭṭhārasa pubbantakappike dassetvā idāni catucattārīsaṃ aparantakappike",
  "atk-s0101a:584_1": "dassetuṃ – “santi, bhikkhave”tiādimāha. Tattha anāgatakoṭṭhāsasaṅkhātaṃ aparantaṃ",
  "atk-s0101a:584_2": "kappetvā gaṇhantīti aparantakappikā, aparantakappo vā etesaṃ atthīti aparantakappikā.",
  "atk-s0101a:584_3": "Evaṃ sesampi pubbe vuttappakāranayeneva veditabbaṃ.",
  "atk-s0101a:585": "Saññīvādavaṇṇanā",
  "atk-s0101a:586": "75. Uddhamāghātanikāti āghātanaṃ vuccati maraṇaṃ, uddhamāghātanā attānaṃ vadantīti uddhamāghātanikā. Saññīti pavatto vādo, saññīvādo, so etesaṃ atthīti saññīvādā.",
  "atk-s0101a:587_0": "76-77. Rūpī attātiādīsu kasiṇarūpaṃ “attā”ti tattha pavattasaññañcassa “saññā”ti",
  "atk-s0101a:587_1": "gahetvā vā ājīvakādayo viya takkamatteneva vā “rūpī attā hoti, arogo paraṃ maraṇā",
  "atk-s0101a:587_2": "saññī”ti naṃ paññapenti. Tattha arogoti nicco. Arūpasamāpattinimittaṃ pana “attā”ti",
  "atk-s0101a:587_3": "samāpattisaññañcassa “saññā”ti gahetvā vā nigaṇṭhādayo viya takkamatteneva vā “arūpī",
  "atk-s0101a:587_4": "attā hoti, arogo paraṃ maraṇā saññī”ti naṃ paññapenti. Tatiyā pana missakagāhavasena",
  "atk-s0101a:587_5": "pavattā diṭṭhi. Catutthā takkagāheneva. Dutiyacatukkaṃ antānantikavāde vuttanayeneva",
  "atk-s0101a:587_6": "veditabbaṃ. Tatiyacatukke samāpannakavasena ekattasaññī, asamāpannakavasena nānattasaññī,",
  "atk-s0101a:587_7": "parittakasiṇavasena parittasaññī, vipulakasiṇavasena appamāṇasaññīti veditabbā. Catutthacatukke",
  "atk-s0101a:587_8": "pana dibbena cakkhunā tikacatukkajjhānabhūmiyaṃ nibbattamānaṃ disvā “ekantasukhī”ti",
  "atk-s0101a:587_9": "gaṇhāti. Niraye nibbattamānaṃ disvā “ekantadukkhī”ti. Manussesu nibbattamānaṃ disvā",
  "atk-s0101a:587_10": "“sukhadukkhī”ti. Vehapphaladevesu nibbattamānaṃ disvā “adukkhamasukhī”ti gaṇhāti.",
  "atk-s0101a:587_11": "Visesato hi pubbenivāsānussatiñāṇalābhino pubbantakappikā honti, dibbacakkhukā aparantakappikāti.",
  "atk-s0101a:588": "Asaññīvādavaṇṇanā",
  "atk-s0101a:589_0": "78-83. Asaññīvādo saññīvāde ādimhi vuttānaṃ dvinnaṃ catukkānaṃ vasena veditabbo.",
  "atk-s0101a:589_1": "Tathā nevasaññīnāsaññīvādo. Kevalañhi tattha “saññī attā”ti gaṇhantānaṃ tā diṭṭhiyo,",
  "atk-s0101a:589_2": "idha “asaññī”ti ca “nevasaññīnāsaññī”ti ca. Tattha na ekantena kāraṇaṃ pariyesitabbaṃ.",
  "atk-s0101a:589_3": "Diṭṭhigatikassa hi gāho ummattakapacchisadisoti vuttametaṃ.",
  "atk-s0101a:590": "Ucchedavādavaṇṇanā",
  "atk-s0101a:591_0": "84. Ucchedavāde satoti vijjamānassa. Ucchedanti upacchedaṃ. Vināsanti adassanaṃ.",
  "atk-s0101a:591_1": "Vibhavanti bhāvavigamaṃ. Sabbānetāni aññamaññavevacanāneva. Tattha dve janā ucchedadiṭṭhiṃ",
  "atk-s0101a:591_2": "gaṇhanti, lābhī ca alābhī ca. Lābhī arahato dibbena cakkhunā cutiṃ disvā upapattiṃ",
  "atk-s0101a:591_3": "apassanto, yo vā cutimattameva daṭṭhuṃ sakkoti, na upapātaṃ; so ucchedadiṭṭhiṃ gaṇhāti.",
  "atk-s0101a:591_4": "Alābhī ca “ko paralokaṃ na jānātī”ti kāmasukhagiddhatāya vā. “Yathā rukkhato paṇṇāni",
  "atk-s0101a:591_5": "patitāni na puna viruhanti, evameva sattā”tiādinā takkena vā ucchedaṃ gaṇhāti. Idha",
  "atk-s0101a:591_6": "pana taṇhādiṭṭhīnaṃ vasena tathā ca aññathā ca vikappetvāva imā satta diṭṭhiyo uppannāti veditabbā.",
  "atk-s0101a:592_0": "85. Tattha rūpīti rūpavā. Cātumahābhūtikoti catumahābhūtamayo. Mātāpitūnaṃ etanti",
  "atk-s0101a:592_1": "mātāpettikaṃ. Kiṃ taṃ? Sukkasoṇitaṃ. Mātāpettike sambhūto jātoti mātāpettikasambhavo.",
  "atk-s0101a:592_2": "Iti rūpakāyasīsena manussattabhāvaṃ “attā”ti vadati. Ittheketi itthaṃ eke evameketi attho.",
  "atk-s0101a:593": "86. Dutiyo taṃ paṭikkhipitvā dibbattabhāvaṃ vadati. Dibboti devaloke sambhūto. Kāmāvacaroti cha kāmāvacaradevapariyāpanno. Kabaḷīkāraṃ āhāraṃ bhakkhatīti kabaḷīkārāhārabhakkho.",
  "atk-s0101a:594_0": "87. Manomayoti jhānamanena nibbatto. Sabbaṅgapaccaṅgīti sabbaṅgapaccaṅgayutto. Ahīnindriyoti",
  "atk-s0101a:594_1": "paripuṇṇindriyo. Yāni brahmaloke atthi, tesaṃ vasena itaresañca saṇṭhānavasenetaṃ vuttaṃ.",
  "atk-s0101a:595_0": "88-92. Sabbaso rūpasaññānaṃ samatikkamātiādīnaṃ attho visuddhimagge vutto. Ākāsānañcāyatanūpagotiādīsu",
  "atk-s0101a:595_1": "pana ākāsānañcāyatanabhavaṃ upagatoti, evamattho veditabbo. Sesamettha uttānamevāti.",
  "atk-s0101a:596": "Diṭṭhadhammanibbānavādavaṇṇanā",
  "atk-s0101a:597_0": "93. Diṭṭhadhammanibbānavāde diṭṭhadhammoti paccakkhadhammo vuccati, tattha tattha",
  "atk-s0101a:597_1": "paṭiladdhattabhāvassetaṃ adhivacanaṃ. Diṭṭhadhamme nibbānaṃ diṭṭhadhammanibbānaṃ,",
  "atk-s0101a:597_2": "imasmiṃyeva attabhāve dukkhavūpasamananti attho. Taṃ vadantīti diṭṭhadhammanibbānavādā.",
  "atk-s0101a:597_3": "Paramadiṭṭhadhammanibbānanti paramaṃ diṭṭhadhammanibbānaṃ uttamanti attho.",
  "atk-s0101a:598_0": "94. Pañcahi kāmaguṇehīti manāpiyarūpādīhi pañcahi kāmakoṭṭhāsehi bandhanehi vā. Samappitoti",
  "atk-s0101a:598_1": "suṭṭhu appito allīno hutvā. Samaṅgībhūtoti samannāgato. Paricāretīti tesu kāmaguṇesu",
  "atk-s0101a:598_2": "yathāsukhaṃ indriyāni cāreti sañcāreti itocito ca upaneti. Atha vā laḷati ramati",
  "atk-s0101a:598_3": "kīḷati. Ettha ca duvidhā kāmaguṇā – mānusakā ceva dibbā ca. Mānusakā mandhātukāmaguṇasadisā",
  "atk-s0101a:598_4": "daṭṭhabbā, dibbā paranimmitavasavattidevarājassa kāmaguṇasadisāti. Evarūpe kāme upagatānañhi",
  "atk-s0101a:598_5": "te diṭṭhadhammanibbānasampattiṃ paññapenti.",
  "atk-s0101a:599_0": "95. Dutiyavāre hutvā abhāvaṭṭhena aniccā paṭipīḷanaṭṭhena dukkhā, pakatijahanaṭṭhena",
  "atk-s0101a:599_1": "vipariṇāmadhammāti veditabbā. Tesaṃ vipariṇāmaññathābhāvāti tesaṃ kāmānaṃ vipariṇāmasaṅkhātā",
  "atk-s0101a:599_2": "aññathābhāvā, yampi me ahosi, tampi me natthīti vuttanayena uppajjanti sokaparidevadukkhadomanassupāyāsā.",
  "atk-s0101a:599_3": "Tattha antonijjhāyanalakkhaṇo soko, tannissitalālappanalakkhaṇo paridevo, kāyappaṭipīḷanalakkhaṇaṃ",
  "atk-s0101a:599_4": "dukkhaṃ, manovighātalakkhaṇaṃ domanassaṃ, visādalakkhaṇo upāyāso, vivicceva kāmehītiādīnamattho",
  "atk-s0101a:599_5": "visuddhimagge vutto.",
  "atk-s0101a:600_0": "96. Vitakkitanti abhiniropanavasena pavatto vitakko. Vicāritanti anumajjanavasena",
  "atk-s0101a:600_1": "pavatto vicāro. Etenetanti etena vitakkitena ca vicāritena ca etaṃ paṭhamajjhānaṃ",
  "atk-s0101a:600_2": "oḷārikaṃ sakaṇḍakaṃ viya khāyati.",
  "atk-s0101a:601_0": "97-98. Pītigatanti pītiyeva. Cetaso uppilāvitattanti cittassa uppilabhāvakaraṇaṃ.",
  "atk-s0101a:601_1": "Cetaso ābhogoti jhānā vuṭṭhāya tasmiṃ sukhe punappunaṃ cittassa ābhogo manasikāro",
  "atk-s0101a:601_2": "samannāhāroti. Sesamettha diṭṭhadhammanibbānavāde uttānameva.",
  "atk-s0101a:602": "Ettāvatā sabbāpi dvāsaṭṭhidiṭṭhiyo kathitā honti. Yāsaṃ satteva ucchedadiṭṭhiyo, sesā sassatadiṭṭhiyo.",
  "atk-s0101a:603_0": "100-104. Idāni – “imehi kho te, bhikkhave”ti iminā vārena sabbepi te aparantakappike",
  "atk-s0101a:603_1": "ekajjhaṃ niyyātetvā sabbaññutaññāṇaṃ vissajjeti. Puna – “imehi, kho te bhikkhave”tiādinā",
  "atk-s0101a:603_2": "vārena sabbepi te pubbantāparantakappike ekajjhaṃ niyyātetvā tadeva ñāṇaṃ vissajjeti.",
  "atk-s0101a:603_3": "Iti “katame ca te, bhikkhave, dhammā”tiādimhi pucchamānopi sabbaññutaññāṇameva pucchitvā",
  "atk-s0101a:603_4": "vissajjamānopi sattānaṃ ajjhāsayaṃ tulāya tulayanto viya sinerupādato vālukaṃ uddharanto",
  "atk-s0101a:603_5": "viya dvāsaṭṭhi diṭṭhigatāni uddharitvā sabbaññutaññāṇameva vissajjeti. Evamayaṃ yathānusandhivasena desanā āgatā.",
  "atk-s0101a:604_0": "Tayo hi suttassa anusandhī – pucchānusandhi, ajjhāsayānusandhi, yathānusandhīti.",
  "atk-s0101a:604_1": "Tattha “evaṃ vutte aññataro bhikkhu bhagavantaṃ etadavoca – kiṃ nu kho, bhante, orimaṃ",
  "atk-s0101a:604_2": "tīraṃ, kiṃ pārimaṃ tīraṃ, ko majjhe saṃsīdo, ko thale ussādo, ko manussaggāho, ko",
  "atk-s0101a:604_3": "amanussaggāho, ko āvaṭṭaggāho, ko antopūtibhāvo”ti evaṃ pucchantānaṃ bhagavatā vissajjitasuttavasena",
  "atk-s0101a:604_4": "pucchānusandhi veditabbo.",
  "atk-s0101a:605_0": "Atha kho aññatarassa bhikkhuno evaṃ cetaso parivitakko udapādi – “iti kira bho rūpaṃ",
  "atk-s0101a:605_1": "anattā…, vedanā…, saññā…, saṅkhārā …, viññāṇaṃ anattā, anattakatāni kira kammāni",
  "atk-s0101a:605_2": "kamattānaṃ phusissantī”ti. Atha kho bhagavā tassa bhikkhuno cetasā ceto parivitakkamaññāya",
  "atk-s0101a:605_3": "bhikkhū āmantesi – “ṭhānaṃ kho panetaṃ, bhikkhave, vijjati, yaṃ idhekacco moghapuriso",
  "atk-s0101a:605_4": "avidvā avijjāgato taṇhādhipateyyena cetasā satthusāsanaṃ atidhāvitabbaṃ maññeyya",
  "atk-s0101a:605_5": "– “iti kira bho rūpaṃ anattā…pe… phusissantī”ti. Taṃ kiṃ maññatha, bhikkhave, rūpaṃ",
  "atk-s0101a:605_6": "niccaṃ vā aniccaṃ vā”ti. Evaṃ paresaṃ ajjhāsayaṃ viditvā bhagavatā vuttasuttavasena",
  "atk-s0101a:605_7": "ajjhāsayānusandhi veditabbo.",
  "atk-s0101a:606_0": "Yena pana dhammena ādimhi desanā uṭṭhitā, tassa dhammassa anurūpadhammavasena vā",
  "atk-s0101a:606_1": "paṭipakkhavasena vā yesu suttesu upari desanā āgacchati, tesaṃ vasena yathānusandhi",
  "atk-s0101a:606_2": "veditabbo. Seyyathidaṃ, ākaṅkheyyasutte heṭṭhā sīlena desanā uṭṭhitā, upari cha abhiññā",
  "atk-s0101a:606_3": "āgatā. Vatthasutte heṭṭhā kilesena desanā uṭṭhitā, upari brahmavihārā āgatā. Kosambakasutte",
  "atk-s0101a:606_4": "heṭṭhā bhaṇḍanena uṭṭhitā, upari sāraṇīyadhammā āgatā. Kakacūpame heṭṭhā akkhantiyā",
  "atk-s0101a:606_5": "uṭṭhitā, upari kakacūpamā āgatā. Imasmimpi brahmajāle heṭṭhā diṭṭhivasena desanā",
  "atk-s0101a:606_6": "uṭṭhitā, upari suññatāpakāsanaṃ āgataṃ. Tena vuttaṃ – “evamayaṃ yathānusandhivasena desanā āgatā”ti.",
  "atk-s0101a:607": "Paritassitavipphanditavāravaṇṇanā",
  "atk-s0101a:608_0": "105-117. Idāni mariyādavibhāgadassanatthaṃ – “tatra bhikkhave”tiādikā desanā āraddhā.",
  "atk-s0101a:608_1": "Tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ",
  "atk-s0101a:608_2": "paritassitavipphanditamevāti yena diṭṭhiassādena diṭṭhisukhena diṭṭhivedayitena te",
  "atk-s0101a:608_3": "somanassajātā sassataṃ attānañca lokañca paññapenti catūhi vatthūhi, tadapi tesaṃ",
  "atk-s0101a:608_4": "bhavantānaṃ samaṇabrāhmaṇānaṃ yathābhūtaṃ dhammānaṃ sabhāvaṃ ajānantānaṃ apassantānaṃ",
  "atk-s0101a:608_5": "vedayitaṃ taṇhāgatānaṃ kevalaṃ taṇhāgatānaṃyeva taṃ vedayitaṃ, tañca kho panetaṃ",
  "atk-s0101a:608_6": "paritassitavipphanditameva. Diṭṭhisaṅkhātena ceva taṇhāsaṅkhātena ca paritassitena",
  "atk-s0101a:608_7": "vipphanditameva calitameva kampitameva thusarāsimhi nikhātakhāṇusadisaṃ, na sotāpannassa",
  "atk-s0101a:608_8": "dassanamiva niccalanti dasseti. Esa nayo ekaccasassatavādādīsupi.",
  "atk-s0101a:609": "Phassapaccayavāravaṇṇanā",
  "atk-s0101a:610_0": "118-130. Puna – “tatra, bhikkhave, ye te samaṇabrāhmaṇā sassatavādā”tiādi paramparapaccayadassanatthaṃ",
  "atk-s0101a:610_1": "āraddhaṃ. Tattha tadapi phassapaccayāti yena diṭṭhiassādena diṭṭhisukhena diṭṭhivedayitena",
  "atk-s0101a:610_2": "te somanassajātā sassataṃ attānañca lokañca paññapenti catūhi vatthūhi, tadapi taṇhādiṭṭhipariphanditaṃ",
  "atk-s0101a:610_3": "vedayitaṃ phassapaccayāti dasseti. Esa nayo sabbattha.",
  "atk-s0101a:611_0": "131-143. Idāni tassa paccayassa diṭṭhivedayite balavabhāvadassanatthaṃ puna – “tatra,",
  "atk-s0101a:611_1": "bhikkhave, ye te samaṇabrāhmaṇā sassatavādā”tiādimāha. Tattha te vata aññatra phassāti",
  "atk-s0101a:611_2": "te vata samaṇabrāhmaṇā taṃ vedayitaṃ vinā phassena paṭisaṃvedissantīti kāraṇametaṃ",
  "atk-s0101a:611_3": "natthīti. Yathā hi patato gehassa upatthambhanatthāya thūṇā nāma balavapaccayo hoti,",
  "atk-s0101a:611_4": "na taṃ thūṇāya anupatthambhitaṃ ṭhātuṃ sakkoti, evameva phassopi vedanāya balavapaccayo,",
  "atk-s0101a:611_5": "taṃ vinā idaṃ diṭṭhivedayitaṃ natthīti dasseti. Esa nayo sabbattha.",
  "atk-s0101a:612": "Diṭṭhigatikādhiṭṭhānavaṭṭakathāvaṇṇanā",
  "atk-s0101a:613_0": "144. Idāni tatra bhikkhave, ye te samaṇabrāhmaṇā sassatavādā sassataṃ attānañca lokañca",
  "atk-s0101a:613_1": "paññapenti catūhi vatthūhi, yepi te samaṇabrāhmaṇā ekaccasassatikātiādinā nayena",
  "atk-s0101a:613_2": "sabbadiṭṭhivedayitāni sampiṇḍeti. Kasmā? Upari phasse pakkhipanatthāya. Kathaṃ? Sabbe",
  "atk-s0101a:613_3": "te chahi phassāyatanehi phussa phussa paṭisaṃvedentīti. Tattha cha phassāyatanāni",
  "atk-s0101a:613_4": "nāma – cakkhuphassāyatanaṃ, sotaphassāyatanaṃ, ghānaphassāyatanaṃ, jivhāphassāyatanaṃ,",
  "atk-s0101a:613_5": "kāyaphassāyatanaṃ, manophassāyatananti imāni cha. Sañjāti-samosaraṇa-kāraṇa-paṇṇattimattatthesu",
  "atk-s0101a:613_6": "hi ayaṃ āyatanasaddo pavattati. Tattha – “kambojo assānaṃ āyatanaṃ, gunnaṃ dakkhiṇāpatho”ti",
  "atk-s0101a:613_7": "sañjātiyaṃ pavattati, sañjātiṭṭhāneti attho. “Manorame āyatane, sevanti naṃ vihaṅgamā”ti",
  "atk-s0101a:613_8": "samosaraṇe. “Sati satiāyatane”ti kāraṇe. “Araññāyatane paṇṇakuṭīsu sammantī”ti paṇṇattimatte.",
  "atk-s0101a:613_9": "Svāyamidha sañjātiādiatthattayepi yujjati. Cakkhādīsu hi phassapañcamakā dhammā sañjāyanti",
  "atk-s0101a:613_10": "samosaranti, tāni ca tesaṃ kāraṇanti āyatanāni. Idha pana “cakkhuñca paṭicca rūpe",
  "atk-s0101a:613_11": "ca uppajjati cakkhuviññāṇaṃ, tiṇṇaṃ saṅgati phasso”ti iminā nayena phassasīseneva",
  "atk-s0101a:613_12": "desanaṃ āropetvā phassaṃ ādiṃ katvā paccayaparamparaṃ dassetuṃ phassāyatanādīni vuttāni.",
  "atk-s0101a:614_0": "Phussa phussa paṭisaṃvedentīti phusitvā phusitvā paṭisaṃvedenti. Ettha ca kiñcāpi",
  "atk-s0101a:614_1": "āyatanānaṃ phusanakiccaṃ viya vuttaṃ, tathāpi na tesaṃ phusanakiccatā veditabbā.",
  "atk-s0101a:614_2": "Na hi āyatanāni phusanti, phassova taṃ taṃ ārammaṇaṃ phusati, āyatanāni pana phasse",
  "atk-s0101a:614_3": "upanikkhipitvā dassitāni; tasmā sabbe te cha phassāyatanasambhavena phassena rūpādīni",
  "atk-s0101a:614_4": "ārammaṇāni phusitvā taṃ diṭṭhivedanaṃ paṭisaṃvedayantīti evamettha attho veditabbo.",
  "atk-s0101a:615_0": "Tesaṃ vedanāpaccayā taṇhātiādīsu vedanāti cha phassāyatanasambhavā vedanā. Sā rūpataṇhādibhedāya",
  "atk-s0101a:615_1": "taṇhāya upanissayakoṭiyā paccayo hoti. Tena vuttaṃ – “tesaṃ vedanāpaccayā taṇhā”ti.",
  "atk-s0101a:615_2": "Sā pana catubbidhassa upādānassa upanissayakoṭiyā ceva sahajātakoṭiyā ca paccayo",
  "atk-s0101a:615_3": "hoti. Tathā upādānaṃ bhavassa. Bhavo jātiyā upanissayakoṭiyā paccayo hoti.",
  "atk-s0101a:616_0": "Jātīti panettha savikārā pañcakkhandhā daṭṭhabbā, jāti jarāmaraṇassa ceva sokādīnañca",
  "atk-s0101a:616_1": "upanissayakoṭiyā paccayo hoti. Ayamettha saṅkhepo, vitthārato pana paṭiccasamuppādakathā",
  "atk-s0101a:616_2": "visuddhimagge vuttā. Idha panassa payojanamattameva veditabbaṃ. Bhagavā hi vaṭṭakathaṃ",
  "atk-s0101a:616_3": "kathento – “purimā, bhikkhave, koṭi na paññāyati avijjāya, ‘ito pubbe avijjā nāhosi,",
  "atk-s0101a:616_4": "atha pacchā samabhavī’ti evañcetaṃ, bhikkhave, vuccati, atha ca pana paññāyati “idappaccayā",
  "atk-s0101a:616_5": "avijjā”ti evaṃ avijjāsīsena vā, purimā, bhikkhave, koṭi na paññāyati bhavataṇhāya…pe…",
  "atk-s0101a:616_6": "“idappaccayā bhavataṇhā”ti evaṃ taṇhāsīsena vā, purimā, bhikkhave, koṭi na paññāyati",
  "atk-s0101a:616_7": "bhavadiṭṭhiyā…pe… “idappaccayā bhavadiṭṭhī”ti evaṃ diṭṭhisīsena vā kathesi”. Idha",
  "atk-s0101a:616_8": "pana diṭṭhisīsena kathento vedanārāgena uppajjamānā diṭṭhiyo kathetvā vedanāmūlakaṃ",
  "atk-s0101a:616_9": "paṭiccasamuppādaṃ kathesi. Tena idaṃ dasseti – “evamete diṭṭhigatikā, idaṃ dassanaṃ",
  "atk-s0101a:616_10": "gahetvā tīsu bhavesu catūsu yonīsu pañcasu gatīsu sattasu viññāṇaṭṭhitīsu navasu",
  "atk-s0101a:616_11": "sattāvāsesu ito ettha etto idhāti sandhāvantā saṃsarantā yante yuttagoṇo viya, thambhe",
  "atk-s0101a:616_12": "upanibaddhakukkuro viya, vātena vippannaṭṭhanāvā viya ca vaṭṭadukkhameva anuparivattanti,",
  "atk-s0101a:616_13": "vaṭṭadukkhato sīsaṃ ukkhipituṃ na sakkontī”ti.",
  "atk-s0101a:617": "Vivaṭṭakathādivaṇṇanā",
  "atk-s0101a:618_0": "145. Evaṃ diṭṭhigatikādhiṭṭhānaṃ vaṭṭaṃ kathetvā idāni yuttayogabhikkhuadhiṭṭhānaṃ",
  "atk-s0101a:618_1": "katvā vivaṭṭaṃ dassento – “yato kho, bhikkhave, bhikkhū”tiādimāha. Tattha yatoti",
  "atk-s0101a:618_2": "yadā. Channaṃ phassāyatanānanti yehi chahi phassāyatanehi phusitvā paṭisaṃvedayamānānaṃ",
  "atk-s0101a:618_3": "diṭṭhigatikānaṃ vaṭṭaṃ vattati, tesaṃyeva channaṃ phassāyatanānaṃ. Samudayantiādīsu",
  "atk-s0101a:618_4": "avijjāsamudayā cakkhusamudayotiādinā vedanākammaṭṭhāne vuttanayena phassāyatanānaṃ",
  "atk-s0101a:618_5": "samudayādayo veditabbā. Yathā pana tattha “phassasamudayā phassanirodhā”ti vuttaṃ,",
  "atk-s0101a:618_6": "evamidha, taṃ cakkhādīsu – “āhārasamudayā āhāranirodhā”ti veditabbaṃ. Manāyatane",
  "atk-s0101a:618_7": "“nāmarūpasamudayā nāmarūpanirodhā”ti.",
  "atk-s0101a:619_0": "Uttaritaraṃ pajānātīti diṭṭhigatiko diṭṭhimeva jānāti. Ayaṃ pana diṭṭhiñca diṭṭhito",
  "atk-s0101a:619_1": "ca uttaritaraṃ sīlasamādhipaññāvimuttinti yāva arahattā jānāti. Ko evaṃ jānātīti?",
  "atk-s0101a:619_2": "Khīṇāsavo jānāti, anāgāmī, sakadāgāmī, sotāpanno, bahussuto, ganthadharo bhikkhu",
  "atk-s0101a:619_3": "jānāti, āraddhavipassako jānāti. Desanā pana arahattanikūṭeneva niṭṭhāpitāti.",
  "atk-s0101a:620_0": "146. Evaṃ vivaṭṭaṃ kathetvā idāni “desanājālavimutto diṭṭhigatiko nāma natthī”ti",
  "atk-s0101a:620_1": "dassanatthaṃ puna – “ye hi keci, bhikkhave”ti ārabhi. Tattha antojālīkatāti imassa",
  "atk-s0101a:620_2": "mayhaṃ desanājālassa antoyeva katā. Ettha sitā vāti etasmiṃ mama desanājāle sitā",
  "atk-s0101a:620_3": "nissitā avasitāva. Ummujjamānā ummujjantīti kiṃ vuttaṃ hoti? Te adho osīdantāpi uddhaṃ",
  "atk-s0101a:620_4": "uggacchantāpi mama desanājāle sitāva hutvā osīdanti ca uggacchanti ca. Ettha pariyāpannāti",
  "atk-s0101a:620_5": "ettha mayhaṃ desanājāle pariyāpannā, etena ābaddhā antojālīkatā ca hutvā ummujjamānā",
  "atk-s0101a:620_6": "ummujjanti, na hettha asaṅgahito diṭṭhigatiko nāma atthīti.",
  "atk-s0101a:621_0": "Sukhumacchikenāti saṇhaacchikena sukhumacchiddenāti attho. Kevaṭṭo viya hi bhagavā,",
  "atk-s0101a:621_1": "jālaṃ viya desanā, parittaudakaṃ viya dasasahassilokadhātu, oḷārikā pāṇā viya dvāsaṭṭhidiṭṭhigatikā.",
  "atk-s0101a:621_2": "Tassa tīre ṭhatvā olokentassa oḷārikānaṃ pāṇānaṃ antojālīkatabhāvadassanaṃ viya bhagavato",
  "atk-s0101a:621_3": "sabbadiṭṭhigatānaṃ desanājālassa antokatabhāvadassananti evamettha opammasaṃsandanaṃ veditabbaṃ.",
  "atk-s0101a:622_0": "147. Evaṃ imāhi dvāsaṭṭhiyā diṭṭhīhi sabbadiṭṭhīnaṃ saṅgahitattā sabbesaṃ diṭṭhigatikānaṃ",
  "atk-s0101a:622_1": "etasmiṃ desanājāle pariyāpannabhāvaṃ dassetvā idāni attano katthaci apariyāpannabhāvaṃ",
  "atk-s0101a:622_2": "dassento – “ucchinnabhavanettiko, bhikkhave, tathāgatassa kāyo”tiādimāha. Tattha",
  "atk-s0101a:622_3": "nayanti etāyāti netti. Nayantīti gīvāya bandhitvā ākaḍḍhanti, rajjuyā etaṃ nāmaṃ.",
  "atk-s0101a:622_4": "Idha pana nettisadisatāya bhavataṇhā nettīti adhippetā. Sā hi mahājanaṃ gīvāya bandhitvā",
  "atk-s0101a:622_5": "taṃ taṃ bhavaṃ neti upanetīti bhavanetti. Arahattamaggasatthena ucchinnā bhavanetti",
  "atk-s0101a:622_6": "assāti ucchinnabhavanettiko.",
  "atk-s0101a:623_0": "Kāyassa bhedā uddhanti kāyassa bhedato uddhaṃ. Jīvitapariyādānāti jīvitassa sabbaso",
  "atk-s0101a:623_1": "pariyādinnattā parikkhīṇattā, puna appaṭisandhikabhāvāti attho. Na taṃ dakkhantīti",
  "atk-s0101a:623_2": "taṃ tathāgataṃ. Devā vā manussā vā na dakkhissanti, apaṇṇattikabhāvaṃ gamissatīti attho.",
  "atk-s0101a:624_0": "Seyyathāpi, bhikkhaveti, upamāyaṃ pana idaṃ saṃsandanaṃ. Ambarukkho viya hi tathāgatassa",
  "atk-s0101a:624_1": "kāyo, rukkhe jātamahāvaṇṭo viya taṃ nissāya pubbe pavattataṇhā. Tasmiṃ vaṇṭe upanibaddhā",
  "atk-s0101a:624_2": "pañcapakkadvādasapakkaaṭṭhārasapakkaparimāṇā ambapiṇḍī viya taṇhāya sati taṇhūpanibandhanā",
  "atk-s0101a:624_3": "hutvā āyatiṃ nibbattanakā pañcakkhandhā dvādasāyatanāni aṭṭhārasa dhātuyo. Yathā",
  "atk-s0101a:624_4": "pana tasmiṃ vaṇṭe chinne sabbāni tāni ambāni tadanvayāni honti, taṃyeva vaṇṭaṃ anugatāni,",
  "atk-s0101a:624_5": "vaṇṭacchedā chinnāni yevāti attho; evameva ye bhavanettivaṇṭassa anupacchinnattā",
  "atk-s0101a:624_6": "āyatiṃ uppajjeyyuṃ pañcakkhandhā dvādasāyatanāni aṭṭhārasadhātuyo, sabbe te dhammā",
  "atk-s0101a:624_7": "tadanvayā honti bhavanettiṃ anugatā, tāya chinnāya chinnā yevāti attho.",
  "atk-s0101a:625_0": "Yathā pana tasmimpi rukkhe maṇḍūkakaṇṭakavisasamphassaṃ āgamma anupubbena sussitvā",
  "atk-s0101a:625_1": "mate – “imasmiṃ ṭhāne evarūpo nāma rukkho ahosī”ti vohāramattameva hoti, na taṃ rukkhaṃ",
  "atk-s0101a:625_2": "koci passati, evaṃ ariyamaggasamphassaṃ āgamma taṇhāsinehassa pariyādinnattā anupubbena",
  "atk-s0101a:625_3": "sussitvā viya bhinne imasmiṃ kāye, kāyassa bhedā uddhaṃ jīvitapariyādānā na taṃ dakkhanti,",
  "atk-s0101a:625_4": "tathāgatampi devamanussā na dakkhissanti, evarūpassa nāma kira satthuno idaṃ sāsananti",
  "atk-s0101a:625_5": "vohāramattameva bhavissatīti anupādisesanibbānadhātuṃ pāpetvā desanaṃ niṭṭhapesi.",
  "atk-s0101a:626_0": "148. Evaṃ vutte āyasmā ānandoti evaṃ bhagavatā imasmiṃ sutte vutte thero ādito paṭṭhāya",
  "atk-s0101a:626_1": "sabbaṃ suttaṃ samannāharitvā evaṃ buddhabalaṃ dīpetvā kathitasuttassa na bhagavatā",
  "atk-s0101a:626_2": "nāmaṃ gahitaṃ, handassa nāmaṃ gaṇhāpessāmīti cintetvā bhagavantaṃ etadavoca.",
  "atk-s0101a:627_0": "Tasmātiha tvantiādīsu ayamatthayojanā – ānanda, yasmā imasmiṃ dhammapariyāye idhatthopi",
  "atk-s0101a:627_1": "paratthopi vibhatto, tasmātiha tvaṃ imaṃ dhammapariyāyaṃ “atthajāla”ntipi naṃ dhārehi;",
  "atk-s0101a:627_2": "yasmā panettha bahū tantidhammā kathitā, tasmā “dhammajāla”ntipi naṃ dhārehi; yasmā",
  "atk-s0101a:627_3": "ca ettha seṭṭhaṭṭhena brahmaṃ sabbaññutaññāṇaṃ vibhattaṃ, tasmā “brahmajāla”ntipi",
  "atk-s0101a:627_4": "naṃ dhārehi; yasmā ettha dvāsaṭṭhidiṭṭhiyo vibhattā, tasmā “diṭṭhijāla”ntipi naṃ",
  "atk-s0101a:627_5": "dhārehi; yasmā pana imaṃ dhammapariyāyaṃ sutvā devaputtamārampi khandhamārampi maccumārampi",
  "atk-s0101a:627_6": "kilesamārampi sakkā maddituṃ, tasmā “anuttaro saṅgāmavijayotipi naṃ dhārehī”ti.",
  "atk-s0101a:628_0": "Idamavoca bhagavāti idaṃ nidānāvasānato pabhuti yāva “anuttaro saṅgāmavijayotipi",
  "atk-s0101a:628_1": "naṃ dhārehī”ti sakalaṃ suttantaṃ bhagavā paresaṃ paññāya alabbhaneyyapatiṭṭhaṃ paramagambhīraṃ",
  "atk-s0101a:628_2": "sabbaññutaññāṇaṃ pakāsento sūriyo viya andhakāraṃ diṭṭhigatamahandhakāraṃ vidhamanto avoca.",
  "atk-s0101a:629_0": "149. Attamanā te bhikkhūti te bhikkhū attamanā sakamanā, buddhagatāya pītiyā udaggacittā",
  "atk-s0101a:629_1": "hutvāti vuttaṃ hoti. Bhagavato bhāsitanti evaṃ vicitranayadesanāvilāsayuttaṃ idaṃ",
  "atk-s0101a:629_2": "suttaṃ karavīkarutamañjunā kaṇṇasukhena paṇḍitajanahadayānaṃ amatābhisekasadisena",
  "atk-s0101a:629_3": "brahmassarena bhāsamānassa bhagavato vacanaṃ. Abhinandunti anumodiṃsu ceva sampaṭicchiṃsu",
  "atk-s0101a:629_4": "ca. Ayañhi abhinandasaddo – “abhinandati abhivadatī”tiādīsu taṇhāyampi āgato. “Annamevābhinandanti,",
  "atk-s0101a:629_5": "ubhaye devamānusā”tiādīsu upagamanepi.",
  "atk-s0101a:630": "“Cirappavāsiṃ purisaṃ, dūrato sotthimāgataṃ;",
  "atk-s0101a:631": "Ñātimittā suhajjā ca, abhinandanti āgata”nti. ;",
  "atk-s0101a:632": "Ādīsu sampaṭicchanepi. “Abhinanditvā anumoditvā”tiādīsu anumodanepi. Svāyamidha anumodanasampaṭicchanesu yujjati. Tena vuttaṃ – “abhinandunti anumodiṃsu ceva sampaṭicchiṃsu cā”ti.",
  "atk-s0101a:633": "Subhāsitaṃ sulapitaṃ, “sādhu sādhū”ti tādino;",
  "atk-s0101a:634": "Anumodamānā sirasā, sampaṭicchiṃsu bhikkhavoti.",
  "atk-s0101a:635": "Imasmiñca pana veyyākaraṇasminti imasmiṃ niggāthakasutte. Niggāthakattā hi idaṃ veyyākaraṇanti vuttaṃ.",
  "atk-s0101a:636_0": "Dasasahassī lokadhātūti dasasahassacakkavāḷaparimāṇā lokadhātu. Akampitthāti na suttapariyosāneyeva",
  "atk-s0101a:636_1": "akampitthāti veditabbā. Bhaññamāneti hi vuttaṃ. Tasmā dvāsaṭṭhiyā diṭṭhigatesu viniveṭhetvā",
  "atk-s0101a:636_2": "desiyamānesu tassa tassa diṭṭhigatassa pariyosāne pariyosāneti dvāsaṭṭhiyā ṭhānesu",
  "atk-s0101a:636_3": "akampitthāti veditabbā.",
  "atk-s0101a:637_0": "Tattha aṭṭhahi kāraṇehi pathavīkampo veditabbo – dhātukkhobhena, iddhimato ānubhāvena,",
  "atk-s0101a:637_1": "bodhisattassa gabbhokkantiyā, mātukucchito nikkhamanena, sambodhippattiyā, dhammacakkappavattanena,",
  "atk-s0101a:637_2": "āyusaṅkhārossajjanena, parinibbānenāti. Tesaṃ vinicchayaṃ – “aṭṭha kho ime, ānanda,",
  "atk-s0101a:637_3": "hetū aṭṭha paccayā mahato bhūmicālassa pātubhāvāyā”ti evaṃ mahāparinibbāne āgatāya",
  "atk-s0101a:637_4": "tantiyā vaṇṇanākāle vakkhāma. Ayaṃ pana mahāpathavī aparesupi aṭṭhasu ṭhānesu akampittha",
  "atk-s0101a:637_5": "– mahābhinikkhamane, bodhimaṇḍūpasaṅkamane, paṃsukūlaggahaṇe, paṃsukūladhovane, kāḷakārāmasutte,",
  "atk-s0101a:637_6": "gotamakasutte, vessantarajātake, imasmiṃ brahmajāleti. Tattha mahābhinikkhamanabodhimaṇḍūpasaṅkamanesu",
  "atk-s0101a:637_7": "vīriyabalena akampittha. Paṃsukūlaggahaṇe dvisahassadīpaparivāre cattāro mahādīpe",
  "atk-s0101a:637_8": "pahāya pabbajitvā susānaṃ gantvā paṃsukūlaṃ gaṇhantena dukkaraṃ bhagavatā katanti",
  "atk-s0101a:637_9": "acchariyavegābhihatā akampittha. Paṃsukūladhovanavessantarajātakesu akālakampanena",
  "atk-s0101a:637_10": "akampittha. Kāḷakārāmagotamakasuttesu – “ahaṃ sakkhī bhagavā”ti sakkhibhāvena akampittha.",
  "atk-s0101a:637_11": "Imasmiṃ pana brahmajāle dvāsaṭṭhiyā diṭṭhigatesu vijaṭetvā niggumbaṃ katvā desiyamānesu",
  "atk-s0101a:637_12": "sādhukāradānavasena akampitthāti veditabbā.",
  "atk-s0101a:638_0": "Na kevalañca etesu ṭhānesuyeva pathavī akampittha, atha kho tīsu saṅgahesupi mahāmahindattherassa",
  "atk-s0101a:638_1": "imaṃ dīpaṃ āgantvā jotivane nisīditvā dhammaṃ desitadivasepi akampittha. Kalyāṇiyavihāre",
  "atk-s0101a:638_2": "ca piṇḍapātiyattherassa cetiyaṅgaṇaṃ sammajjitvā tattheva nisīditvā buddhārammaṇaṃ",
  "atk-s0101a:638_3": "pītiṃ gahetvā imaṃ suttantaṃ āraddhassa suttapariyosāne udakapariyantaṃ katvā akampittha.",
  "atk-s0101a:638_4": "Lohapāsādassa pācīnaambalaṭṭhikaṭṭhānaṃ nāma ahosi. Tattha nisīditvā dīghabhāṇakattherā",
  "atk-s0101a:638_5": "brahmajālasuttaṃ ārabhiṃsu, tesaṃ sajjhāyapariyosānepi udakapariyantameva katvā pathavī akampitthāti.",
  "atk-s0101a:639": "Evaṃ yassānubhāvena, akampittha anekaso;",
  "atk-s0101a:640": "Medanī suttaseṭṭhassa, desitassa sayambhunā.",
  "atk-s0101a:641": "Brahmajālassa tassīdha, dhammaṃ atthañca paṇḍitā;",
  "atk-s0101a:642": "Sakkaccaṃ uggahetvāna, paṭipajjantu yonisoti.",
  "atk-s0101a:643": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:644": "Brahmajālasuttavaṇṇanā niṭṭhitā.",
  "atk-s0101a:647": "2. Sāmaññaphalasuttavaṇṇanā",
  "atk-s0101a:648": "Rājāmaccakathāvaṇṇanā",
  "atk-s0101a:649_0": "150. Evaṃ me sutaṃ…pe… rājagaheti sāmaññaphalasuttaṃ. Tatrāyaṃ apubbapadavaṇṇanā",
  "atk-s0101a:649_1": "– rājagaheti evaṃnāmake nagare. Tañhi mandhātumahāgovindādīhi pariggahitattā rājagahanti",
  "atk-s0101a:649_2": "vuccati. Aññepi ettha pakāre vaṇṇayanti, kiṃ tehi? Nāmamattametaṃ tassa nagarassa.",
  "atk-s0101a:649_3": "Taṃ panetaṃ buddhakāle ca cakkavattikāle ca nagaraṃ hoti, sesakāle suññaṃ hoti yakkhapariggahitaṃ,",
  "atk-s0101a:649_4": "tesaṃ vasanavanaṃ hutvā tiṭṭhati. Viharatīti avisesena iriyāpathadibbabrahmaariyavihāresu",
  "atk-s0101a:649_5": "aññataravihārasamaṅgiparidīpanametaṃ. Idha pana ṭhānagamananisajjasayanappabhedesu",
  "atk-s0101a:649_6": "iriyāpathesu aññatarairiyāpathasamāyogaparidīpanaṃ. Tena ṭhitopi gacchantopi nisinnopi",
  "atk-s0101a:649_7": "sayānopi bhagavā viharati ceva veditabbo. So hi ekaṃ iriyāpathabādhanaṃ aññena iriyāpathena",
  "atk-s0101a:649_8": "vicchinditvā aparipatantaṃ attabhāvaṃ harati pavatteti, tasmā viharatīti vuccati.",
  "atk-s0101a:650_0": "Jīvakassa komārabhaccassa ambavaneti idamassa yaṃ gocaragāmaṃ upanissāya viharati,",
  "atk-s0101a:650_1": "tassa samīpanivāsanaṭṭhānaparidīpanaṃ. Tasmā – rājagahe viharati jīvakassa komārabhaccassa",
  "atk-s0101a:650_2": "ambavaneti rājagahasamīpe jīvakassa komārabhaccassa ambavane viharatīti evamettha",
  "atk-s0101a:650_3": "attho veditabbo. Samīpatthe hetaṃ bhummavacanaṃ. Tattha jīvatīti jīvako, kumārena",
  "atk-s0101a:650_4": "bhatoti komārabhacco. Yathāha – “kiṃ bhaṇe, etaṃ kākehi samparikiṇṇanti? Dārako devāti.",
  "atk-s0101a:650_5": "Jīvati bhaṇeti? Jīvati, devāti. Tena hi, bhaṇe taṃ dārakaṃ amhākaṃ antepuraṃ netvā",
  "atk-s0101a:650_6": "dhātīnaṃ detha posetunti. Tassa jīvatīti jīvakoti nāmaṃ akaṃsu. Kumārena posāpitoti",
  "atk-s0101a:650_7": "komārabhaccoti nāmaṃ akaṃsū”ti ayaṃ panettha saṅkhepo. Vitthārena pana jīvakavatthukhandhake",
  "atk-s0101a:650_8": "āgatameva. Vinicchayakathāpissa samantapāsādikāya vinayaṭṭhakathāyaṃ vuttā.",
  "atk-s0101a:651_0": "Ayaṃ pana jīvako ekasmiṃ samaye bhagavato dosābhisannaṃ kāyaṃ virecetvā siveyyakaṃ",
  "atk-s0101a:651_1": "dussayugaṃ datvā vatthānumodanāpariyosāne sotāpattiphale patiṭṭhāya cintesi – “mayā",
  "atk-s0101a:651_2": "divasassa dvattikkhattuṃ buddhupaṭṭhānaṃ gantabbaṃ, idañca veḷuvanaṃ atidūre, mayhaṃ",
  "atk-s0101a:651_3": "pana ambavanaṃ uyyānaṃ āsannataraṃ, yaṃnūnāhaṃ ettha bhagavato vihāraṃ kāreyya”nti.",
  "atk-s0101a:651_4": "So tasmiṃ ambavane rattiṭṭhānadivāṭhānaleṇakuṭimaṇḍapādīni sampādetvā bhagavato anucchavikaṃ",
  "atk-s0101a:651_5": "gandhakuṭiṃ kārāpetvā ambavanaṃ aṭṭhārasahatthubbedhena tambapaṭṭavaṇṇena pākārena",
  "atk-s0101a:651_6": "parikkhipāpetvā buddhappamukhaṃ bhikkhusaṅghaṃ sacīvarabhattena santappetvā dakkhiṇodakaṃ",
  "atk-s0101a:651_7": "pātetvā vihāraṃ niyyātesi. Taṃ sandhāya vuttaṃ – “jīvakassa komārabhaccassa ambavane”ti.",
  "atk-s0101a:652_0": "Aḍḍhateḷasehi bhikkhusatehīti aḍḍhasatena ūnehi terasahi bhikkhusatehi. Rājātiādīsu",
  "atk-s0101a:652_1": "rājati attano issariyasampattiyā catūhi saṅgahavatthūhi mahājanaṃ rañjeti vaḍḍhetīti",
  "atk-s0101a:652_2": "rājā. Magadhānaṃ issaroti māgadho. Ajātoyeva rañño sattu bhavissatīti nemittakehi",
  "atk-s0101a:652_3": "niddiṭṭhoti ajātasattu.",
  "atk-s0101a:653_0": "Tasmiṃ kira kucchigate deviyā evarūpo dohaḷo uppajji – “aho vatāhaṃ rañño dakkhiṇabāhulohitaṃ",
  "atk-s0101a:653_1": "piveyya”nti, sā “bhāriye ṭhāne dohaḷo uppanno, na sakkā kassaci ārocetu”nti taṃ kathetuṃ",
  "atk-s0101a:653_2": "asakkontī kisā dubbaṇṇā ahosi. Taṃ rājā pucchi – “bhadde, tuyhaṃ attabhāvo na pakativaṇṇo,",
  "atk-s0101a:653_3": "kiṃ kāraṇa”nti? “Mā puccha, mahārājāti”. “Bhadde, tvaṃ attano ajjhāsayaṃ mayhaṃ akathentī",
  "atk-s0101a:653_4": "kassa kathessasī”ti tathā tathā nibandhitvā kathāpesi. Sutvā ca – “bāle, kiṃ ettha",
  "atk-s0101a:653_5": "tuyhaṃ bhāriyasaññā ahosī”ti vejjaṃ pakkosāpetvā suvaṇṇasatthakena bāhuṃ phālāpetvā",
  "atk-s0101a:653_6": "suvaṇṇasarakena lohitaṃ gahetvā udakena sambhinditvā pāyesi. Nemittakā taṃ sutvā",
  "atk-s0101a:653_7": "– “esa gabbho rañño sattu bhavissati, iminā rājā haññissatī”ti byākariṃsu. Devī sutvā",
  "atk-s0101a:653_8": "– “mayhaṃ kira kucchito nikkhanto rājānaṃ māressatī”ti gabbhaṃ pātetukāmā uyyānaṃ",
  "atk-s0101a:653_9": "gantvā kucchiṃ maddāpesi, gabbho na patati. Sā punappunaṃ gantvā tatheva kāresi.",
  "atk-s0101a:653_10": "Rājā kimatthaṃ ayaṃ abhiṇhaṃ uyyānaṃ gacchatīti parivīmaṃsanto taṃ kāraṇaṃ sutvā",
  "atk-s0101a:653_11": "– “bhadde, tava kucchiyaṃ puttoti vā dhītāti vā na paññāyati, attano nibbattadārakaṃ",
  "atk-s0101a:653_12": "evamakāsīti mahā aguṇarāsipi no jambudīpatale āvibhavissati, mā tvaṃ evaṃ karohī”ti",
  "atk-s0101a:653_13": "nivāretvā ārakkhaṃ adāsi. Sā gabbhavuṭṭhānakāle “māressāmī”ti cintesi. Tadāpi ārakkhamanussā",
  "atk-s0101a:653_14": "dārakaṃ apanayiṃsu. Athāparena samayena vuḍḍhippattaṃ kumāraṃ deviyā dassesuṃ. Sā",
  "atk-s0101a:653_15": "taṃ disvāva puttasinehaṃ uppādesi, tena naṃ māretuṃ nāsakkhi. Rājāpi anukkamena puttassa oparajjamadāsi.",
  "atk-s0101a:654_0": "Athekasmiṃ samaye devadatto rahogato cintesi – “sāriputtassa parisā mahāmoggallānassa",
  "atk-s0101a:654_1": "parisā mahākassapassa parisāti, evamime visuṃ visuṃ dhurā, ahampi ekaṃ dhuraṃ nīharāmī”ti.",
  "atk-s0101a:654_2": "So “na sakkā vinā lābhena parisaṃ uppādetuṃ, handāhaṃ lābhaṃ nibbattemī”ti cintetvā",
  "atk-s0101a:654_3": "khandhake āgatanayena ajātasattuṃ kumāraṃ iddhipāṭihāriyena pasādetvā sāyaṃ pātaṃ",
  "atk-s0101a:654_4": "pañcahi rathasatehi upaṭṭhānaṃ āgacchantaṃ ativissatthaṃ ñatvā ekadivasaṃ upasaṅkamitvā",
  "atk-s0101a:654_5": "etadavoca – “pubbe kho, kumāra, manussā dīghāyukā, etarahi appāyukā, tena hi tvaṃ",
  "atk-s0101a:654_6": "kumāra, pitaraṃ hantvā rājā hohi, ahaṃ bhagavantaṃ hantvā buddho bhavissāmī”ti kumāraṃ pituvadhe uyyojeti.",
  "atk-s0101a:655_0": "So – “ayyo devadatto mahānubhāvo, etassa aviditaṃ nāma natthī”ti ūruyā potthaniyaṃ",
  "atk-s0101a:655_1": "bandhitvā divā divassa bhīto ubbiggo ussaṅkī utrasto antepuraṃ pavisitvā vuttappakāraṃ",
  "atk-s0101a:655_2": "vippakāraṃ akāsi. Atha naṃ amaccā gahetvā anuyuñjitvā – “kumāro ca hantabbo, devadatto",
  "atk-s0101a:655_3": "ca, sabbe ca bhikkhū hantabbā”ti sammantayitvā rañño āṇāvasena karissāmāti rañño ārocesuṃ.",
  "atk-s0101a:656_0": "Rājā ye amaccā māretukāmā ahesuṃ, tesaṃ ṭhānantarāni acchinditvā, ye na māretukāmā,",
  "atk-s0101a:656_1": "te uccesu ṭhānesu ṭhapetvā kumāraṃ pucchi – “kissa pana tvaṃ, kumāra, maṃ māretukāmosī”ti?",
  "atk-s0101a:656_2": "“Rajjenamhi, deva, atthiko”ti. Rājā tassa rajjaṃ adāsi.",
  "atk-s0101a:657_0": "So mayhaṃ manoratho nipphannoti devadattassa ārocesi. Tato naṃ so āha – “tvaṃ siṅgālaṃ",
  "atk-s0101a:657_1": "antokatvā bheripariyonaddhapuriso viya sukiccakārimhīti maññasi, katipāheneva te",
  "atk-s0101a:657_2": "pitā tayā kataṃ avamānaṃ cintetvā sayameva rājā bhavissatī”ti. Atha, bhante, kiṃ",
  "atk-s0101a:657_3": "karomīti? Mūlaghaccaṃ ghātehīti. Nanu, bhante, mayhaṃ pitā na satthavajjhoti? Āhārupacchedena",
  "atk-s0101a:657_4": "naṃ mārehīti. So pitaraṃ tāpanagehe pakkhipāpesi, tāpanagehaṃ nāma kammakaraṇatthāya",
  "atk-s0101a:657_5": "kataṃ dhūmagharaṃ. “Mama mātaraṃ ṭhapetvā aññassa daṭṭhuṃ mā dethā”ti āha. Devī suvaṇṇasarake",
  "atk-s0101a:657_6": "bhattaṃ pakkhipitvā ucchaṅgenādāya pavisati. Rājā taṃ bhuñjitvā yāpeti. So – “mayhaṃ",
  "atk-s0101a:657_7": "pitā kathaṃ yāpetī”ti pucchitvā taṃ pavattiṃ sutvā – “mayhaṃ mātu ucchaṅgaṃ katvā",
  "atk-s0101a:657_8": "pavisituṃ mā dethā”ti āha. Tato paṭṭhāya devī moḷiyaṃ pakkhipitvā pavisati. Tampi",
  "atk-s0101a:657_9": "sutvā “moḷiṃ bandhitvā pavisituṃ mā dethā”ti. Tato suvaṇṇapādukāsu bhattaṃ ṭhapetvā",
  "atk-s0101a:657_10": "pidahitvā pādukā āruyha pavisati. Rājā tena yāpeti. Puna “kathaṃ yāpetī”ti pucchitvā",
  "atk-s0101a:657_11": "tamatthaṃ sutvā “pādukā āruyha pavisitumpi mā dethā”ti āha. Tato paṭṭhāya devī gandhodakena",
  "atk-s0101a:657_12": "nhāyitvā sarīraṃ catumadhurena makkhetvā pārupitvā pavisati. Rājā tassā sarīraṃ lehitvā",
  "atk-s0101a:657_13": "yāpeti. Puna pucchitvā taṃ pavattiṃ sutvā “ito paṭṭhāya mayhaṃ mātu pavesanaṃ nivārethā”ti",
  "atk-s0101a:657_14": "āha. Devī dvāramūle ṭhatvā “sāmi, bimbisāra, etaṃ daharakāle māretuṃ na adāsi, attano",
  "atk-s0101a:657_15": "sattuṃ attanāva posesi, idaṃ pana dāni te pacchimadassanaṃ, nāhaṃ ito paṭṭhāya tumhe",
  "atk-s0101a:657_16": "passituṃ labhāmi, sace mayhaṃ doso atthi, khamatha devā”ti roditvā kanditvā nivatti.",
  "atk-s0101a:658_0": "Tato paṭṭhāya rañño āhāro natthi. Rājā maggaphalasukhena caṅkamena yāpeti. Ativiya",
  "atk-s0101a:658_1": "assa attabhāvo virocati. So – “kathaṃ, me bhaṇe, pitā yāpetī”ti pucchitvā “caṅkamena,",
  "atk-s0101a:658_2": "deva, yāpeti; ativiya cassa attabhāvo virocatī”ti sutvā ‘caṅkamaṃ dānissa hāressāmī’ti",
  "atk-s0101a:658_3": "cintetvā – “mayhaṃ pitu pāde khurena phāletvā loṇatelena makkhetvā khadiraṅgārehi",
  "atk-s0101a:658_4": "vītaccitehi pacathā”ti nhāpite pesesi. Rājā te disvā – “nūna mayhaṃ putto kenaci",
  "atk-s0101a:658_5": "saññatto bhavissati, ime mama massukaraṇatthāyāgatā”ti cintesi. Te gantvā vanditvā",
  "atk-s0101a:658_6": "aṭṭhaṃsu. ‘Kasmā āgatatthā’ti ca puṭṭhā taṃ sāsanaṃ ārocesuṃ. “Tumhākaṃ rañño manaṃ",
  "atk-s0101a:658_7": "karothā”ti ca vuttā ‘nisīda, devā’ti vatvā ca rājānaṃ vanditvā – “deva, mayaṃ rañño",
  "atk-s0101a:658_8": "āṇaṃ karoma, mā amhākaṃ kujjhittha, nayidaṃ tumhādisānaṃ dhammarājūnaṃ anucchavika”nti",
  "atk-s0101a:658_9": "vatvā vāmahatthena gopphake gahetvā dakkhiṇahatthena khuraṃ gahetvā pādatalāni phāletvā",
  "atk-s0101a:658_10": "loṇatelena makkhetvā khadiraṅgārehi vītaccitehi paciṃsu. Rājā kira pubbe cetiyaṅgaṇe",
  "atk-s0101a:658_11": "saupāhano agamāsi, nisajjanatthāya paññattakaṭasārakañca adhotehi pādehi akkami,",
  "atk-s0101a:658_12": "tassāyaṃ nissandoti vadanti. Rañño balavavedanā uppannā. So – “aho buddho, aho dhammo,",
  "atk-s0101a:658_13": "aho saṅgho”ti anussarantoyeva cetiyaṅgaṇe khittamālā viya milāyitvā cātumahārājikadevaloke",
  "atk-s0101a:658_14": "vessavaṇassa paricārako janavasabho nāma yakkho hutvā nibbatti.",
  "atk-s0101a:659_0": "Taṃ divasameva ajātasattussa putto jāto, puttassa jātabhāvañca pitumatabhāvañca nivedetuṃ",
  "atk-s0101a:659_1": "dve lekhā ekakkhaṇeyeva āgatā. Amaccā – “paṭhamaṃ puttassa jātabhāvaṃ ārocessāmā”ti",
  "atk-s0101a:659_2": "taṃ lekhaṃ rañño hatthe ṭhapesuṃ. Rañño taṅkhaṇeyeva puttasineho uppajjitvā sakalasarīraṃ",
  "atk-s0101a:659_3": "khobhetvā aṭṭhimiñjaṃ āhacca aṭṭhāsi. Tasmiṃ khaṇe pituguṇamaññāsi – “mayi jātepi",
  "atk-s0101a:659_4": "mayhaṃ pitu evameva sineho uppanno”ti. So – “gacchatha, bhaṇe, mayhaṃ pitaraṃ vissajjethā”ti",
  "atk-s0101a:659_5": "āha. “Kiṃ vissajjāpetha, devā”ti itaraṃ lekhaṃ hatthe ṭhapayiṃsu.",
  "atk-s0101a:660_0": "So taṃ pavattiṃ sutvā rodamāno mātusamīpaṃ gantvā – “ahosi nu, kho, amma, mayhaṃ",
  "atk-s0101a:660_1": "pitu mayi jāte sineho”ti? Sā āha – “bālaputta, kiṃ vadesi, tava daharakāle aṅguliyā",
  "atk-s0101a:660_2": "pīḷakā uṭṭhahi. Atha taṃ rodamānaṃ saññāpetuṃ asakkontā taṃ gahetvā vinicchayaṭṭhāne",
  "atk-s0101a:660_3": "nisinnassa tava pitu santikaṃ agamaṃsu. Pitā te aṅguliṃ mukhe ṭhapesi. Pīḷakā mukheyeva",
  "atk-s0101a:660_4": "bhijji. Atha kho pitā tava sinehena taṃ lohitamissakaṃ pubbaṃ aniṭṭhubhitvāva ajjhohari.",
  "atk-s0101a:660_5": "Evarūpo te pitu sineho”ti. So roditvā paridevitvā pitu sarīrakiccaṃ akāsi.",
  "atk-s0101a:661_0": "Devadattopi ajātasattuṃ upasaṅkamitvā – “purise, mahārāja, āṇāpehi, ye samaṇaṃ gotamaṃ",
  "atk-s0101a:661_1": "jīvitā voropessantī”ti vatvā tena dinne purise pesetvā sayaṃ gijjhakūṭaṃ āruyha yantena",
  "atk-s0101a:661_2": "silaṃ pavijjhitvā nāḷāgirihatthiṃ muñcāpetvāpi kenaci upāyena bhagavantaṃ māretuṃ",
  "atk-s0101a:661_3": "asakkonto parihīnalābhasakkāro pañca vatthūni yācitvā tāni alabhamāno tehi janaṃ",
  "atk-s0101a:661_4": "saññāpessāmīti saṅghabhedaṃ katvā sāriputtamoggallānesu parisaṃ ādāya pakkantesu",
  "atk-s0101a:661_5": "uṇhalohitaṃ mukhena chaḍḍetvā navamāse gilānamañce nipajjitvā vippaṭisārajāto – “kuhiṃ",
  "atk-s0101a:661_6": "etarahi satthā vasatī”ti pucchitvā “jetavane”ti vutte mañcakena maṃ āharitvā satthāraṃ",
  "atk-s0101a:661_7": "dassethāti vatvā āhariyamāno bhagavato dassanārahassa kammassa akatattā jetavane",
  "atk-s0101a:661_8": "pokkharaṇīsamīpeyeva dvedhā bhinnaṃ pathaviṃ pavisitvā mahāniraye patiṭṭhitoti. Ayamettha",
  "atk-s0101a:661_9": "saṅkhepo. Vitthārakathānayo khandhake āgato. Āgatattā pana sabbaṃ na vuttanti. Evaṃ",
  "atk-s0101a:661_10": "ajātoyeva rañño sattu bhavissatīti nemittakehi niddiṭṭhoti ajātasattu.",
  "atk-s0101a:662_0": "Vedehiputtoti ayaṃ kosalarañño dhītāya putto, na videharañño. Vedehīti pana paṇḍitādhivacanametaṃ.",
  "atk-s0101a:662_1": "Yathāha – “vedehikā gahapatānī, ayyo ānando vedehamunī”ti. Tatrāyaṃ vacanattho –",
  "atk-s0101a:662_2": "vidanti etenāti vedo, ñāṇassetaṃ adhivacanaṃ. Vedena īhati ghaṭati vāyamatīti vedehī.",
  "atk-s0101a:662_3": "Vedehiyā putto vedehiputto.",
  "atk-s0101a:663_0": "Tadahūti tasmiṃ ahu, tasmiṃ divaseti attho. Upavasanti etthāti uposatho, upavasantīti",
  "atk-s0101a:663_1": "sīlena vā anasanena vā upetā hutvā vasantīti attho. Ayaṃ panettha atthuddhāro – “āyāmāvuso,",
  "atk-s0101a:663_2": "kappina, uposathaṃ gamissāmā”tiādīsu pātimokkhuddeso uposatho. “Evaṃ aṭṭhaṅgasamannāgato",
  "atk-s0101a:663_3": "kho, visākhe, uposatho upavuttho”tiādīsu sīlaṃ. “Suddhassa ve sadā phaggu, suddhassuposatho",
  "atk-s0101a:663_4": "sadā”tiādīsu upavāso. “Uposatho nāma nāgarājā”tiādīsu paññatti. “Na, bhikkhave, tadahuposathe",
  "atk-s0101a:663_5": "sabhikkhukā āvāsā”tiādīsu upavasitabbadivaso. Idhāpi soyeva adhippeto. So panesa",
  "atk-s0101a:663_6": "aṭṭhamī cātuddasī pannarasībhedena tividho. Tasmā sesadvayanivāraṇatthaṃ pannaraseti",
  "atk-s0101a:663_7": "vuttaṃ. Teneva vuttaṃ – “upavasanti etthāti uposatho”ti.",
  "atk-s0101a:664_0": "Komudiyāti kumudavatiyā. Tadā kira kumudāni supupphitāni honti, tāni ettha santīti",
  "atk-s0101a:664_1": "komudī. Cātumāsiniyāti cātumāsiyā, sā hi catunnaṃ māsānaṃ pariyosānabhūtāti cātumāsī.",
  "atk-s0101a:664_2": "Idha pana cātumāsinīti vuccati. Māsapuṇṇatāya utupuṇṇatāya saṃvaccharapuṇṇatāya puṇṇā",
  "atk-s0101a:664_3": "sampuṇṇāti puṇṇā. Mā iti cando vuccati, so ettha puṇṇoti puṇṇamā. Evaṃ puṇṇāya puṇṇamāyāti",
  "atk-s0101a:664_4": "imasmiṃ padadvaye ca attho veditabbo.",
  "atk-s0101a:665_0": "Rājāmaccaparivutoti evarūpāya rajataghaṭaviniggatāhi khīradhārāhi dhoviyamānadisābhāgāya",
  "atk-s0101a:665_1": "viya, rajatavimānaviccutehi muttāvaḷisumanakusumadāmasetadukūlakumudavisarehi samparikiṇṇāya",
  "atk-s0101a:665_2": "viya ca, caturupakkilesavimuttapuṇṇacandappabhāsamudayobhāsitāya rattiyā rājāmaccehi",
  "atk-s0101a:665_3": "parivutoti attho. Uparipāsādavaragatoti pāsādavarassa uparigato. Mahārahe samussitasetacchatte",
  "atk-s0101a:665_4": "kañcanāsane nisinno hoti. Kasmā nisinno? Niddāvinodanatthaṃ. Ayañhi rājā pitari upakkantadivasato",
  "atk-s0101a:665_5": "paṭṭhāya – “niddaṃ okkamissāmī”ti nimīlitamattesuyeva akkhīsu sattisataabbhāhato",
  "atk-s0101a:665_6": "viya kandamānoyeva pabujjhi. Kimetanti ca vutte, na kiñcīti vadati. Tenassa amanāpā",
  "atk-s0101a:665_7": "niddā, iti niddāvinodanatthaṃ nisinno. Api ca tasmiṃ divase nakkhattaṃ saṅghuṭṭhaṃ",
  "atk-s0101a:665_8": "hoti. Sabbaṃ nagaraṃ sittasammaṭṭhaṃ vippakiṇṇavālukaṃ pañcavaṇṇakusumalājapuṇṇaghaṭapaṭimaṇḍitagharadvāraṃ",
  "atk-s0101a:665_9": "samussitadhajapaṭākavicitrasamujjalitadīpamālālaṅkatasabbadisābhāgaṃ vīthisabhāgena",
  "atk-s0101a:665_10": "racchāsabhāgena nakkhattakīḷaṃ anubhavamānena mahājanena samākiṇṇaṃ hoti. Iti nakkhattadivasatāyapi",
  "atk-s0101a:665_11": "nisinnoti vadanti. Evaṃ pana vatvāpi – “rājakulassa nāma sadāpi nakkhattameva, niddāvinodanatthaṃyeva",
  "atk-s0101a:665_12": "panesa nisinno”ti sanniṭṭhānaṃ kataṃ.",
  "atk-s0101a:666_0": "Udānaṃ udānesīti udāhāraṃ udāhari, yathā hi yaṃ telaṃ mānaṃ gahetuṃ na sakkoti, vissanditvā",
  "atk-s0101a:666_1": "gacchati, taṃ avasekoti vuccati. Yañca jalaṃ taḷākaṃ gahetuṃ na sakkoti, ajjhottharitvā",
  "atk-s0101a:666_2": "gacchati, taṃ oghoti vuccati; evameva yaṃ pītivacanaṃ hadayaṃ gahetuṃ na sakkoti,",
  "atk-s0101a:666_3": "adhikaṃ hutvā anto asaṇṭhahitvā bahinikkhamati, taṃ udānanti vuccati. Evarūpaṃ pītimayaṃ",
  "atk-s0101a:666_4": "vacanaṃ nicchāresīti attho.",
  "atk-s0101a:667_0": "Dosināti dosāpagatā, abbhā, mahikā, dhūmo, rajo, rāhūti imehi pañcahi upakkilesehi",
  "atk-s0101a:667_1": "virahitāti vuttaṃ hoti. Tasmā ramaṇīyātiādīni pañca thomanavacanāni. Sā hi mahājanassa",
  "atk-s0101a:667_2": "manaṃ ramayatīti ramaṇīyā. Vuttadosavimuttāya candappabhāya obhāsitattā ativiya surūpāti",
  "atk-s0101a:667_3": "abhirūpā. Dassituṃ yuttāti dassanīyā. Cittaṃ pasādetīti pāsādikā. Divasamāsādīnaṃ",
  "atk-s0101a:667_4": "lakkhaṇaṃ bhavituṃ yuttāti lakkhaññā.",
  "atk-s0101a:668_0": "Kaṃ nu khvajjāti kaṃ nu kho ajja. Samaṇaṃ vā brāhmaṇaṃ vāti samitapāpatāya samaṇaṃ.",
  "atk-s0101a:668_1": "Bāhitapāpatāya brāhmaṇaṃ. Yaṃ no payirupāsatoti vacanabyattayo esa, yaṃ amhākaṃ pañhapucchanavasena",
  "atk-s0101a:668_2": "payirupāsantānaṃ madhuraṃ dhammaṃ sutvā cittaṃ pasīdeyyāti attho. Iti rājā iminā",
  "atk-s0101a:668_3": "sabbenapi vacanena obhāsanimittakammaṃ akāsi. Kassa akāsīti? Jīvakassa. Kimatthaṃ?",
  "atk-s0101a:668_4": "Bhagavato dassanatthaṃ. Kiṃ bhagavantaṃ sayaṃ dassanāya upagantuṃ na sakkotīti? Āma,",
  "atk-s0101a:668_5": "na sakkoti. Kasmā? Mahāparādhatāya.",
  "atk-s0101a:669_0": "Tena hi bhagavato upaṭṭhāko ariyasāvako attano pitā mārito, devadatto ca tameva nissāya",
  "atk-s0101a:669_1": "bhagavato bahuṃ anatthamakāsi, iti mahāparādho esa, tāya mahāparādhatāya sayaṃ gantuṃ",
  "atk-s0101a:669_2": "na sakkoti. Jīvako pana bhagavato upaṭṭhāko, tassa piṭṭhichāyāya bhagavantaṃ passissāmīti",
  "atk-s0101a:669_3": "obhāsanimittakammaṃ akāsi. Kiṃ jīvako pana – “mayhaṃ idaṃ obhāsanimittakamma”nti",
  "atk-s0101a:669_4": "jānātīti? Āma jānāti. Atha kasmā tuṇhī ahosīti? Vikkhepapacchedanatthaṃ.",
  "atk-s0101a:670_0": "Tassañhi parisati channaṃ satthārānaṃ upaṭṭhākā bahū sannipatitā, te asikkhitānaṃ",
  "atk-s0101a:670_1": "payirupāsanena sayampi asikkhitāva. Te mayi bhagavato guṇakathaṃ āraddhe antarantarā",
  "atk-s0101a:670_2": "uṭṭhāyuṭṭhāya attano satthārānaṃ guṇaṃ kathessanti, evaṃ me satthu guṇakathā pariyosānaṃ",
  "atk-s0101a:670_3": "na gamissati. Rājā pana imesaṃ kulūpake upasaṅkamitvā gahitāsāratāya tesaṃ guṇakathāya",
  "atk-s0101a:670_4": "anattamano hutvā maṃ paṭipucchissati, athāhaṃ nibbikkhepaṃ satthu guṇaṃ kathetvā",
  "atk-s0101a:670_5": "rājānaṃ satthu santikaṃ gahetvā gamissāmīti jānantova vikkhepapacchedanatthaṃ tuṇhī ahosīti.",
  "atk-s0101a:671_0": "Tepi amaccā evaṃ cintesuṃ – “ajja rājā pañcahi padehi rattiṃ thometi, addhā kiñci",
  "atk-s0101a:671_1": "samaṇaṃ vā brāhmaṇaṃ vā upasaṅkamitvā pañhaṃ pucchitvā dhammaṃ sotukāmo, yassa cesa",
  "atk-s0101a:671_2": "dhammaṃ sutvā pasīdissati, tassa ca mahantaṃ sakkāraṃ karissati, yassa pana kulūpako",
  "atk-s0101a:671_3": "samaṇo rājakulūpako hoti, bhaddaṃ tassā”ti.",
  "atk-s0101a:672_0": "151-152. Te evaṃ cintetvā – “ahaṃ attano kulūpakasamaṇassa vaṇṇaṃ vatvā rājānaṃ gahetvā",
  "atk-s0101a:672_1": "gamissāmi, ahaṃ gamissāmī”ti attano attano kulūpakānaṃ vaṇṇaṃ kathetuṃ āraddhā. Tenāha",
  "atk-s0101a:672_2": "– “evaṃ vutte aññataro rājāmacco”tiādi. Tattha pūraṇoti tassa satthupaṭiññassa nāmaṃ.",
  "atk-s0101a:672_3": "Kassapoti gottaṃ. So kira aññatarassa kulassa ekūnadāsasataṃ pūrayamāno jāto, tenassa",
  "atk-s0101a:672_4": "pūraṇoti nāmaṃ akaṃsu. Maṅgaladāsattā cassa “dukkaṭa”nti vattā natthi, akataṃ vā",
  "atk-s0101a:672_5": "na katanti. So “kimahaṃ ettha vasāmī”ti palāyi. Athassa corā vatthāni acchindiṃsu,",
  "atk-s0101a:672_6": "so paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ pāvisi.",
  "atk-s0101a:672_7": "Manussā taṃ disvā “ayaṃ samaṇo arahā appiccho, natthi iminā sadiso”ti pūvabhattādīni",
  "atk-s0101a:672_8": "gahetvā upasaṅkamanti. So – “mayhaṃ sāṭakaṃ anivatthabhāvena idaṃ uppanna”nti tato",
  "atk-s0101a:672_9": "paṭṭhāya sāṭakaṃ labhitvāpi na nivāsesi, tadeva pabbajjaṃ aggahesi, tassa santike",
  "atk-s0101a:672_10": "aññepi aññepīti pañcasatamanussā pabbajiṃsu. Taṃ sandhāyāha – “pūraṇo kassapo”ti.",
  "atk-s0101a:673_0": "Pabbajitasamūhasaṅkhāto saṅgho assa atthīti saṅghī. Sveva gaṇo assa atthīti gaṇī.",
  "atk-s0101a:673_1": "Ācārasikkhāpanavasena tassa gaṇassa ācariyoti gaṇācariyo. Ñātoti paññāto pākaṭo.",
  "atk-s0101a:673_2": "“Appiccho santuṭṭho. Appicchatāya vatthampi na nivāsetī”ti evaṃ samuggato yaso assa",
  "atk-s0101a:673_3": "atthīti yasassī. Titthakaroti laddhikaro. Sādhusammatoti ayaṃ sādhu, sundaro, sappurisoti",
  "atk-s0101a:673_4": "evaṃ sammato. Bahujanassāti assutavato andhabālaputhujjanassa. Pabbajitato paṭṭhāya",
  "atk-s0101a:673_5": "atikkantā bahū rattiyo jānātīti rattaññū. Ciraṃ pabbajitassa assāti cirapabbajito,",
  "atk-s0101a:673_6": "acirapabbajitassa hi kathā okappanīyā na hoti, tenāha “cirapabbajito”ti. Addhagatoti",
  "atk-s0101a:673_7": "addhānaṃ gato, dve tayo rājaparivaṭṭe atītoti adhippāyo. Vayoanuppattoti pacchimavayaṃ",
  "atk-s0101a:673_8": "anuppatto. Idaṃ ubhayampi – “daharassa kathā okappanīyā na hotī”ti etaṃ sandhāya vuttaṃ.",
  "atk-s0101a:674_0": "Tuṇhī ahosīti suvaṇṇavaṇṇaṃ madhurarasaṃ ambapakkaṃ khāditukāmo puriso āharitvā hatthe",
  "atk-s0101a:674_1": "ṭhapitaṃ kājarapakkaṃ disvā viya jhānābhiññādiguṇayuttaṃ tilakkhaṇabbhāhataṃ madhuraṃ",
  "atk-s0101a:674_2": "dhammakathaṃ sotukāmo pubbe pūraṇassa dassanenāpi anattamano idāni guṇakathāya suṭṭhutaraṃ",
  "atk-s0101a:674_3": "anattamano hutvā tuṇhī ahosi. Anattamano samānopi pana “sacāhaṃ etaṃ tajjetvā gīvāyaṃ",
  "atk-s0101a:674_4": "gahetvā nīharāpessāmi, ‘yo yo kathesi, taṃ taṃ rājā evaṃ karotī’ti bhīto aññopi koci",
  "atk-s0101a:674_5": "kiñci na kathessatī”ti amanāpampi taṃ kathaṃ adhivāsetvā tuṇhī eva ahosi. Athañño",
  "atk-s0101a:674_6": "– “ahaṃ attano kulūpakassa vaṇṇaṃ kathessāmī”ti cintetvā vattuṃ ārabhi. Tena vuttaṃ",
  "atk-s0101a:674_7": "– aññataropi khotiādi. Taṃ sabbaṃ vuttanayeneva veditabbaṃ.",
  "atk-s0101a:675_0": "Ettha pana makkhalīti tassa nāmaṃ. Gosālāya jātattā gosāloti dutiyaṃ nāmaṃ. Taṃ kira",
  "atk-s0101a:675_1": "sakaddamāya bhūmiyā telaghaṭaṃ gahetvā gacchantaṃ – “tāta, mā khalī”ti sāmiko āha.",
  "atk-s0101a:675_2": "So pamādena khalitvā patitvā sāmikassa bhayena palāyituṃ āraddho. Sāmiko upadhāvitvā",
  "atk-s0101a:675_3": "dussakaṇṇe aggahesi. So sāṭakaṃ chaḍḍetvā acelako hutvā palāyi. Sesaṃ pūraṇasadisameva.",
  "atk-s0101a:676_0": "153. Ajitoti tassa nāmaṃ. Kesakambalaṃ dhāretīti kesakambalo. Iti nāmadvayaṃ saṃsanditvā",
  "atk-s0101a:676_1": "ajito kesakambaloti vuccati. Tattha kesakambalo nāma manussakesehi katakambalo. Tato",
  "atk-s0101a:676_2": "paṭikiṭṭhataraṃ vatthaṃ nāma natthi. Yathāha – “seyyathāpi, bhikkhave, yāni kānici",
  "atk-s0101a:676_3": "tantāvutānaṃ vatthānaṃ, kesakambalo tesaṃ paṭikiṭṭho akkhāyati. Kesakambalo, bhikkhave,",
  "atk-s0101a:676_4": "sīte sīto, uṇhe uṇho, dubbaṇṇo duggandho dukkhasamphasso”ti.",
  "atk-s0101a:677_0": "154. Pakudhoti tassa nāmaṃ. Kaccāyanoti gottaṃ. Iti nāmagottaṃ saṃsanditvā pakudho",
  "atk-s0101a:677_1": "kaccāyanoti vuccati. Sītudakapaṭikkhittako esa, vaccaṃ katvāpi udakakiccaṃ na karoti,",
  "atk-s0101a:677_2": "uṇhodakaṃ vā kañjiyaṃ vā labhitvā karoti, nadiṃ vā maggodakaṃ vā atikkamma – “sīlaṃ",
  "atk-s0101a:677_3": "me bhinna”nti vālikathūpaṃ katvā sīlaṃ adhiṭṭhāya gacchati. Evarūpo nissirīkaladdhiko esa.",
  "atk-s0101a:678": "155. Sañcayoti tassa nāmaṃ. Belaṭṭhassa puttoti belaṭṭhaputto.",
  "atk-s0101a:679": "156. Amhākaṃ gaṇṭhanakileso palibandhanakileso natthi, kilesagaṇṭharahitā mayanti evaṃvāditāya laddhanāmavasena nigaṇṭho. Nāṭassa putto nāṭaputto.",
  "atk-s0101a:680": "Komārabhaccajīvakakathāvaṇṇanā",
  "atk-s0101a:681_0": "157. Atha kho rājāti rājā kira tesaṃ vacanaṃ sutvā cintesi – “ahaṃ yassa yassa vacanaṃ",
  "atk-s0101a:681_1": "na sotukāmo, so so eva kathesi. Yassa panamhi vacanaṃ sotukāmo, esa nāgavasaṃ pivitvā",
  "atk-s0101a:681_2": "ṭhito supaṇṇo viya tuṇhībhūto, anattho vata me”ti. Athassa etadahosi – “jīvako upasantassa",
  "atk-s0101a:681_3": "buddhassa bhagavato upaṭṭhāko, sayampi upasanto, tasmā vattasampanno bhikkhu viya",
  "atk-s0101a:681_4": "tuṇhībhūtova nisinno, na esa mayi akathente kathessati, hatthimhi kho pana maddante",
  "atk-s0101a:681_5": "hatthisseva pādo gahetabbo”ti tena saddhiṃ sayaṃ mantetumāraddho. Tena vuttaṃ – “atha",
  "atk-s0101a:681_6": "kho rājā”ti. Tattha kiṃ tuṇhīti kena kāraṇena tuṇhī. Imesaṃ amaccānaṃ attano attano",
  "atk-s0101a:681_7": "kulūpakasamaṇassa vaṇṇaṃ kathentānaṃ mukhaṃ nappahoti. Kiṃ yathā etesaṃ, evaṃ tava",
  "atk-s0101a:681_8": "kulūpakasamaṇo natthi, kiṃ tvaṃ daliddo, na te mama pitarā issariyaṃ dinnaṃ, udāhu",
  "atk-s0101a:681_9": "assaddhoti pucchati.",
  "atk-s0101a:682_0": "Tato jīvakassa etadahosi – “ayaṃ rājā maṃ kulūpakasamaṇassa guṇaṃ kathāpeti, na dāni",
  "atk-s0101a:682_1": "me tuṇhībhāvassa kālo, yathā kho panime rājānaṃ vanditvā nisinnāva attano kulūpakasamaṇānaṃ",
  "atk-s0101a:682_2": "guṇaṃ kathayiṃsu, na mayhaṃ evaṃ satthuguṇe kathetuṃ yutta”nti uṭṭhāyāsanā bhagavato",
  "atk-s0101a:682_3": "vihārābhimukho pañcapatiṭṭhitena vanditvā dasanakhasamodhānasamujjalaṃ añjaliṃ sirasi",
  "atk-s0101a:682_4": "paggahetvā – “mahārāja, mā maṃ evaṃ cintayittha, ‘ayaṃ yaṃ vā taṃ vā samaṇaṃ upasaṅkamatī’ti,",
  "atk-s0101a:682_5": "mama satthuno hi mātukucchiokkamane, mātukucchito nikkhamane, mahābhinikkhamane,",
  "atk-s0101a:682_6": "sambodhiyaṃ, dhammacakkappavattane ca, dasasahassilokadhātu kampittha, evaṃ yamakapāṭihāriyaṃ",
  "atk-s0101a:682_7": "akāsi, evaṃ devorohaṇaṃ, ahaṃ satthuno guṇe kathayissāmi, ekaggacitto suṇa, mahārājā”ti",
  "atk-s0101a:682_8": "vatvā – “ayaṃ deva, bhagavā arahaṃ sammāsambuddho”tiādimāha. Tattha taṃ kho pana",
  "atk-s0101a:682_9": "bhagavantanti itthambhūtākhyānatthe upayogavacanaṃ, tassa kho pana bhagavatoti attho.",
  "atk-s0101a:682_10": "Kalyāṇoti kalyāṇaguṇasamannāgato, seṭṭhoti vuttaṃ hoti. Kittisaddoti kittiyeva. Thutighoso",
  "atk-s0101a:682_11": "vā. Abbhuggatoti sadevakaṃ lokaṃ ajjhottharitvā uggato. Kinti? “Itipi so bhagavā",
  "atk-s0101a:682_12": "arahaṃ sammāsambuddho…pe… bhagavā”ti.",
  "atk-s0101a:683_0": "Tatrāyaṃ padasambandho – so bhagavā itipi arahaṃ itipi sammāsambuddho…pe… itipi bhagavāti.",
  "atk-s0101a:683_1": "Iminā ca iminā ca kāraṇenāti vuttaṃ hoti. Tattha ārakattā arīnaṃ, arānañca hatattā,",
  "atk-s0101a:683_2": "paccayādīnaṃ arahattā, pāpakaraṇe rahābhāvāti, imehi tāva kāraṇehi so bhagavā arahanti",
  "atk-s0101a:683_3": "veditabbotiādinā nayena mātikaṃ nikkhipitvā sabbāneva cetāni padāni visuddhimagge",
  "atk-s0101a:683_4": "buddhānussatiniddese vitthāritānīti tato nesaṃ vitthāro gahetabbo.",
  "atk-s0101a:684_0": "Jīvako pana ekamekassa padassa atthaṃ niṭṭhāpetvā – “evaṃ, mahārāja, arahaṃ mayhaṃ",
  "atk-s0101a:684_1": "satthā, evaṃ sammāsambuddho…pe… evaṃ bhagavā”ti vatvā – “taṃ, devo, bhagavantaṃ payirupāsatu,",
  "atk-s0101a:684_2": "appeva nāma devassa taṃ bhagavantaṃ payirupāsato cittaṃ pasīdeyyā”ti āha. Ettha ca",
  "atk-s0101a:684_3": "taṃ devo payirupāsatūti vadanto “mahārāja, tumhādisānañhi satenapi sahassenapi satasahassenapi",
  "atk-s0101a:684_4": "puṭṭhassa mayhaṃ satthuno sabbesaṃ cittaṃ gahetvā kathetuṃ thāmo ca balañca atthi,",
  "atk-s0101a:684_5": "vissattho upasaṅkamitvā puccheyyāsi mahārājā”ti āha.",
  "atk-s0101a:685_0": "Raññopi bhagavato guṇakathaṃ suṇantassa sakalasarīraṃ pañcavaṇṇāya pītiyā nirantaraṃ",
  "atk-s0101a:685_1": "phuṭaṃ ahosi. So taṅkhaṇaññeva gantukāmo hutvā – “imāya kho pana velāya mayhaṃ dasabalassa",
  "atk-s0101a:685_2": "santikaṃ gacchato na añño koci khippaṃ yānāni yojetuṃ sakkhissati aññatra jīvakā”ti",
  "atk-s0101a:685_3": "cintetvā – “tena hi, samma jīvaka, hatthiyānāni kappāpehī”ti āha.",
  "atk-s0101a:686_0": "158. Tattha tena hīti uyyojanatthe nipāto. Gaccha, samma jīvakāti vuttaṃ hoti. Hatthiyānānīti",
  "atk-s0101a:686_1": "anekesu assarathādīsu yānesu vijjamānesupi hatthiyānaṃ uttamaṃ; uttamassa santikaṃ",
  "atk-s0101a:686_2": "uttamayāneneva gantabbanti ca, assayānarathayānāni sasaddāni, dūratova tesaṃ saddo",
  "atk-s0101a:686_3": "suyyati, hatthiyānassa padānupadaṃ gacchantāpi saddaṃ na suṇanti. Nibbutassa pana",
  "atk-s0101a:686_4": "kho bhagavato santike nibbuteheva yānehi gantabbanti ca cintayitvā hatthiyānānīti āha.",
  "atk-s0101a:687_0": "Pañcamattāni hatthinikāsatānīti pañca kareṇusatāni. Kappāpetvāti ārohaṇasajjāni kāretvā.",
  "atk-s0101a:687_1": "Ārohaṇīyanti ārohaṇayoggaṃ, opaguyhanti attho. Kiṃ panesa raññā vuttaṃ akāsi avuttanti?",
  "atk-s0101a:687_2": "Avuttaṃ. Kasmā? Paṇḍitatāya. Evaṃ kirassa ahosi – rājā imāya velāya gacchāmīti vadati,",
  "atk-s0101a:687_3": "rājāno ca nāma bahupaccatthikā. Sace antarāmagge koci antarāyo hoti, mampi garahissanti",
  "atk-s0101a:687_4": "– “jīvako rājā me kathaṃ gaṇhātīti akālepi rājānaṃ gahetvā nikkhamatī”ti. Bhagavantampi",
  "atk-s0101a:687_5": "garahissanti “samaṇo gotamo, ‘mayhaṃ kathā vattatī’ti kālaṃ asallakkhetvāva dhammaṃ",
  "atk-s0101a:687_6": "kathetī”ti. Tasmā yathā neva mayhaṃ, na bhagavato, garahā uppajjati; rañño ca rakkhā",
  "atk-s0101a:687_7": "susaṃvihitā hoti, tathā karissāmī”ti.",
  "atk-s0101a:688_0": "Tato itthiyo nissāya purisānaṃ bhayaṃ nāma natthi, ‘sukhaṃ itthiparivuto gamissāmī’ti",
  "atk-s0101a:688_1": "pañca hatthinikāsatāni kappāpetvā pañca itthisatāni purisavesaṃ gāhāpetvā – “asitomarahatthā",
  "atk-s0101a:688_2": "rājānaṃ parivāreyyāthā”ti vatvā puna cintesi – “imassa rañño imasmiṃ attabhāve maggaphalānaṃ",
  "atk-s0101a:688_3": "upanissayo natthi, buddhā ca nāma upanissayaṃ disvāva dhammaṃ kathenti. Handāhaṃ,",
  "atk-s0101a:688_4": "mahājanaṃ sannipātāpemi, evañhi sati satthā kassacideva upanissayena dhammaṃ desessati,",
  "atk-s0101a:688_5": "sā mahājanassa upakārāya bhavissatī”ti. So tattha tattha sāsanaṃ pesesi, bheriṃ carāpesi",
  "atk-s0101a:688_6": "– “ajja rājā bhagavato santikaṃ gacchati, sabbe attano vibhavānurūpena rañño ārakkhaṃ gaṇhantū”ti.",
  "atk-s0101a:689_0": "Tato mahājano cintesi – “rājā kira satthudassanatthaṃ gacchati, kīdisī vata bho dhammadesanā",
  "atk-s0101a:689_1": "bhavissati, kiṃ no nakkhattakīḷāya, tattheva gamissāmā”ti. Sabbe gandhamālādīni gahetvā",
  "atk-s0101a:689_2": "rañño āgamanaṃ ākaṅkhamānā magge aṭṭhaṃsu. Jīvakopi rañño paṭivedesi – “kappitāni",
  "atk-s0101a:689_3": "kho te, deva, hatthiyānāni, yassa dāni kālaṃ maññasī”ti. Tattha yassa dāni kālaṃ",
  "atk-s0101a:689_4": "maññasīti upacāravacanametaṃ. Idaṃ vuttaṃ hoti – “yaṃ tayā āṇattaṃ, taṃ mayā kataṃ,",
  "atk-s0101a:689_5": "idāni tvaṃ yassa gamanassa vā agamanassa vā kālaṃ maññasi, tadeva attano ruciyā karohī”ti.",
  "atk-s0101a:690_0": "159. Paccekā itthiyoti pāṭiyekkā itthiyo, ekekissā hatthiniyā ekekaṃ itthinti vuttaṃ",
  "atk-s0101a:690_1": "hoti. Ukkāsu dhāriyamānāsūti daṇḍadīpikāsu dhāriyamānāsu. Mahacca rājānubhāvenāti",
  "atk-s0101a:690_2": "mahatā rājānubhāvena. Mahaccātipi pāḷi, mahatiyāti attho, liṅgavipariyāyo esa. Rājānubhāvo",
  "atk-s0101a:690_3": "vuccati rājiddhi. Kā panassa rājiddhi? Tiyojanasatānaṃ dvinnaṃ mahāraṭṭhānaṃ issariyasirī.",
  "atk-s0101a:690_4": "Tassa hi asukadivasaṃ rājā tathāgataṃ upasaṅkamissatīti paṭhamataraṃ saṃvidahane",
  "atk-s0101a:690_5": "asatipi taṅkhaṇaññeva pañca itthisatāni purisavesaṃ gahetvā paṭimukkaveṭhanāni aṃse",
  "atk-s0101a:690_6": "āsattakhaggāni maṇidaṇḍatomare gahetvā nikkhamiṃsu. Yaṃ sandhāya vuttaṃ – “paccekā",
  "atk-s0101a:690_7": "itthiyo āropetvā”ti.",
  "atk-s0101a:691_0": "Aparāpi soḷasasahassakhattiyanāṭakitthiyo rājānaṃ parivāresuṃ. Tāsaṃ pariyante khujjavāmanakakirātādayo.",
  "atk-s0101a:691_1": "Tāsaṃ pariyante antepurapālakā vissāsikapurisā. Tesaṃ pariyante vicitravesavilāsino",
  "atk-s0101a:691_2": "saṭṭhisahassamattā mahāmattā. Tesaṃ pariyante vividhālaṅkārapaṭimaṇḍitā nānappakāraāvudhahatthā",
  "atk-s0101a:691_3": "vijjādharataruṇā viya navutisahassamattā raṭṭhiyaputtā. Tesaṃ pariyante satagghanikāni",
  "atk-s0101a:691_4": "nivāsetvā pañcasatagghanikāni ekaṃsaṃ katvā sunhātā suvilittā kañcanamālādinānābharaṇasobhitā",
  "atk-s0101a:691_5": "dasasahassamattā brāhmaṇā dakkhiṇahatthaṃ ussāpetvā jayasaddaṃ ghosantā gacchanti.",
  "atk-s0101a:691_6": "Tesaṃ pariyante pañcaṅgikāni tūriyāni. Tesaṃ pariyante dhanupantiparikkhepo. Tassa",
  "atk-s0101a:691_7": "pariyante hatthighaṭā. Hatthīnaṃ pariyante gīvāya gīvaṃ paharamānā assapanti. Assapariyante",
  "atk-s0101a:691_8": "aññamaññaṃ saṅghaṭṭanarathā. Rathapariyante bāhāya bāhaṃ paharayamānā yodhā. Tesaṃ",
  "atk-s0101a:691_9": "pariyante attano attano anurūpāya ābharaṇasampattiyā virocamānā aṭṭhārasa seniyo.",
  "atk-s0101a:691_10": "Iti yathā pariyante ṭhatvā khitto saro rājānaṃ na pāpuṇāti, evaṃ jīvako komārabhacco",
  "atk-s0101a:691_11": "rañño parisaṃ saṃvidahitvā attanā rañño avidūreneva gacchati – “sace koci upaddavo",
  "atk-s0101a:691_12": "hoti, paṭhamatara rañño jīvitadānaṃ dassāmī”ti. Ukkānaṃ pana ettakāni satāni vā sahassāni",
  "atk-s0101a:691_13": "vāti paricchedo natthīti evarūpiṃ rājiddhiṃ sandhāya vuttaṃ – “mahaccarājānubhāvena",
  "atk-s0101a:691_14": "yena jīvakassa komārabhaccassa ambavanaṃ, tena pāyāsī”ti.",
  "atk-s0101a:692_0": "Ahudeva bhayanti ettha cittutrāsabhayaṃ, ñāṇabhayaṃ, ārammaṇabhayaṃ, ottappabhayanti",
  "atk-s0101a:692_1": "catubbidhaṃ bhayaṃ, tattha “jātiṃ paṭicca bhayaṃ bhayānaka”ntiādinā nayena vuttaṃ",
  "atk-s0101a:692_2": "cittutrāsabhayaṃ nāma. “Tepi tathāgatassa dhammadesanaṃ sutvā yebhuyyena bhayaṃ saṃvegaṃ",
  "atk-s0101a:692_3": "santāsaṃ āpajjantī”ti evamāgataṃ ñāṇabhayaṃ nāma. “Etaṃ nūna taṃ bhayabheravaṃ āgacchatī”ti",
  "atk-s0101a:692_4": "ettha vuttaṃ ārammaṇabhayaṃ nāma.",
  "atk-s0101a:693": "“Bhīruṃ pasaṃsanti, na hi tattha sūraṃ;",
  "atk-s0101a:694": "Bhayā hi santo, na karonti pāpa”nti. ;",
  "atk-s0101a:695_0": "Idaṃ ottappabhayaṃ nāma. Tesu idha cittutrāsabhayaṃ, ahu ahosīti attho. Chambhitattanti",
  "atk-s0101a:695_1": "chambhitassa bhāvo. Sakalasarīracalananti attho. Lomahaṃsoti lomahaṃsanaṃ, uddhaṃ",
  "atk-s0101a:695_2": "ṭhitalomatāti attho. So panāyaṃ lomahaṃso dhammassavanādīsu pītiuppattikāle pītiyāpi",
  "atk-s0101a:695_3": "hoti. Bhīrukajātikānaṃ sampahārapisācādidassanesu bhayenāpi. Idha bhayalomahaṃsoti veditabbo.",
  "atk-s0101a:696_0": "Kasmā panesa bhītoti? Andhakārenāti eke vadanti. Rājagahe kira dvattiṃsa mahādvārāni,",
  "atk-s0101a:696_1": "catusaṭṭhi khuddakadvārāni. Jīvakassa ambavanaṃ pākārassa ca gijjhakūṭassa ca antarā",
  "atk-s0101a:696_2": "hoti. So pācīnadvārena nikkhamitvā pabbatacchāyāya pāvisi, tattha pabbatakūṭena cando",
  "atk-s0101a:696_3": "chādito, pabbatacchāyāya ca rukkhacchāyāya ca andhakāraṃ ahosīti, tampi akāraṇaṃ.",
  "atk-s0101a:696_4": "Tadā hi ukkānaṃ satasahassānampi paricchedo natthi.",
  "atk-s0101a:697_0": "Ayaṃ pana appasaddataṃ nissāya jīvake āsaṅkāya bhīto. Jīvako kirassa uparipāsādeyeva",
  "atk-s0101a:697_1": "ārocesi – “mahārāja appasaddakāmo bhagavā, appasaddeneva upasaṅkamitabbo”ti. Tasmā",
  "atk-s0101a:697_2": "rājā tūriyasaddaṃ nivāresi. Tūriyāni kevalaṃ gahitamattāneva honti, vācampi uccaṃ",
  "atk-s0101a:697_3": "anicchārayamānā accharāsaññāya gacchanti. Ambavanepi kassaci khipitasaddopi na suyyati.",
  "atk-s0101a:697_4": "Rājāno ca nāma saddābhiratā honti. So taṃ appasaddataṃ nissāya ukkaṇṭhito jīvakepi",
  "atk-s0101a:697_5": "āsaṅkaṃ uppādesi. “Ayaṃ jīvako mayhaṃ ambavane aḍḍhateḷasāni bhikkhusatānī”ti āha.",
  "atk-s0101a:697_6": "Ettha ca khipitasaddamattampi na suyyati, abhūtaṃ maññe, esa vañcetvā maṃ nagarato",
  "atk-s0101a:697_7": "nīharitvā purato balakāyaṃ upaṭṭhapetvā maṃ gaṇhitvā attanā chattaṃ ussāpetukāmo.",
  "atk-s0101a:697_8": "Ayañhi pañcannaṃ hatthīnaṃ balaṃ dhāreti. Mama ca avidūreneva gacchati, santike ca",
  "atk-s0101a:697_9": "me āvudhahattho ekapurisopi natthi. Aho vata me anattho”ti. Evaṃ bhāyitvā ca pana",
  "atk-s0101a:697_10": "abhīto viya sandhāretumpi nāsakkhi. Attano bhītabhāvaṃ tassa āvi akāsi. Tena vuttaṃ.",
  "atk-s0101a:697_11": "“Atha kho rājā…pe… na nigghoso”ti. Tattha sammāti vayassābhilāpo esa, kacci maṃ vayassāti",
  "atk-s0101a:697_12": "vuttaṃ hoti. Na palambhesīti yaṃ natthi taṃ atthīti vatvā kacci maṃ na vippalambhayasi.",
  "atk-s0101a:697_13": "Nigghosoti kathāsallāpanigghoso.",
  "atk-s0101a:698_0": "Mā bhāyi, mahārājāti jīvako – “ayaṃ rājā maṃ na jānāti ‘nāyaṃ paraṃ jīvitā voropetī’ti;",
  "atk-s0101a:698_1": "sace kho pana naṃ na assāsessāmi, vinasseyyā”ti cintayitvā daḷhaṃ katvā samassāsento",
  "atk-s0101a:698_2": "“mā bhāyi mahārājā”ti vatvā “na taṃ devā”tiādimāha. Abhikkamāti abhimukho kama gaccha,",
  "atk-s0101a:698_3": "pavisāti attho. Sakiṃ vutte pana daḷhaṃ na hotīti taramānova dvikkhattuṃ āha. Ete",
  "atk-s0101a:698_4": "maṇḍalamāḷe dīpā jhāyantīti mahārāja, corabalaṃ nāma na dīpe jāletvā tiṭṭhati, ete",
  "atk-s0101a:698_5": "ca maṇḍalamāḷe dīpā jalanti. Etāya dīpasaññāya yāhi mahārājāti vadati.",
  "atk-s0101a:699": "Sāmaññaphalapucchāvaṇṇanā",
  "atk-s0101a:700_0": "160. Nāgassa bhūmīti yattha sakkā hatthiṃ abhirūḷhena gantuṃ, ayaṃ nāgassa bhūmi",
  "atk-s0101a:700_1": "nāma. Nāgā paccorohitvāti vihārassa bahidvārakoṭṭhake hatthito orohitvā. Bhūmiyaṃ",
  "atk-s0101a:700_2": "patiṭṭhitasamakālameva pana bhagavato tejo rañño sarīraṃ phari. Athassa tāvadeva",
  "atk-s0101a:700_3": "sakalasarīrato sedā mucciṃsu, sāṭakā pīḷetvā apanetabbā viya ahesuṃ. Attano aparādhaṃ",
  "atk-s0101a:700_4": "saritvā mahābhayaṃ uppajji. So ujukaṃ bhagavato santikaṃ gantuṃ asakkonto jīvakaṃ",
  "atk-s0101a:700_5": "hatthe gahetvā ārāmacārikaṃ caramāno viya “idaṃ te samma jīvaka suṭṭhu kāritaṃ idaṃ",
  "atk-s0101a:700_6": "suṭṭhu kārita”nti vihārassa vaṇṇaṃ bhaṇamāno anukkamena yena maṇḍalamāḷassa dvāraṃ",
  "atk-s0101a:700_7": "tenupasaṅkami, sampattoti attho.",
  "atk-s0101a:701_0": "Kahaṃ pana sammāti kasmā pucchīti. Eke tāva “ajānanto”ti vadanti. Iminā kira daharakāle",
  "atk-s0101a:701_1": "pitarā saddhiṃ āgamma bhagavā diṭṭhapubbo, pacchā pana pāpamittasaṃsaggena pitughātaṃ",
  "atk-s0101a:701_2": "katvā abhimāre pesetvā dhanapālaṃ muñcāpetvā mahāparādho hutvā bhagavato sammukhībhāvaṃ",
  "atk-s0101a:701_3": "na upagatapubboti asañjānanto pucchatīti. Taṃ akāraṇaṃ, bhagavā hi ākiṇṇavaralakkhaṇo",
  "atk-s0101a:701_4": "anubyañjanapaṭimaṇḍito chabbaṇṇāhi rasmīhi sakalaṃ ārāmaṃ obhāsetvā tārāgaṇaparivuto",
  "atk-s0101a:701_5": "viya puṇṇacando bhikkhugaṇaparivuto maṇḍalamāḷamajjhe nisinno, taṃ ko na jāneyya.",
  "atk-s0101a:701_6": "Ayaṃ pana attano issariyalīlāya pucchati. Pakati hesā rājakulānaṃ, yaṃ jānantāpi",
  "atk-s0101a:701_7": "ajānantā viya pucchanti. Jīvako pana taṃ sutvā – ‘ayaṃ rājā pathaviyaṃ ṭhatvā kuhiṃ",
  "atk-s0101a:701_8": "pathavīti, nabhaṃ ulloketvā kuhiṃ candimasūriyāti, sinerumūle ṭhatvā kuhiṃ sinerūti",
  "atk-s0101a:701_9": "vadamāno viya dasabalassa purato ṭhatvā kuhiṃ bhagavā’ti pucchati. “Handassa bhagavantaṃ",
  "atk-s0101a:701_10": "dassessāmī”ti cintetvā yena bhagavā tenañjaliṃ paṇāmetvā “eso mahārājā”tiādimāha.",
  "atk-s0101a:701_11": "Purakkhatoti parivāretvā nisinnassa purato nisinno.",
  "atk-s0101a:702_0": "161. Yena bhagavā tenupasaṅkamīti yattha bhagavā tattha gato, bhagavato santikaṃ",
  "atk-s0101a:702_1": "upagatoti attho. Ekamantaṃ aṭṭhāsīti bhagavantaṃ vā bhikkhusaṃghaṃ vā asaṅghaṭṭayamāno",
  "atk-s0101a:702_2": "attano ṭhātuṃ anucchavike ekasmiṃ padese bhagavantaṃ abhivādetvā ekova aṭṭhāsi. Tuṇhībhūtaṃ",
  "atk-s0101a:702_3": "tuṇhībhūtanti yato yato anuviloketi, tato tato tuṇhībhūtamevāti attho. Tattha hi",
  "atk-s0101a:702_4": "ekabhikkhussapi hatthakukkuccaṃ vā pādakukkuccaṃ vā khipitasaddo vā natthi, sabbālaṅkārapaṭimaṇḍitaṃ",
  "atk-s0101a:702_5": "nāṭakaparivāraṃ bhagavato abhimukhe ṭhitaṃ rājānaṃ vā rājaparisaṃ vā ekabhikkhupi",
  "atk-s0101a:702_6": "na olokesi. Sabbe bhagavantaṃyeva olokayamānā nisīdiṃsu.",
  "atk-s0101a:703_0": "Rājā tesaṃ upasame pasīditvā vigatapaṅkatāya vippasannarahadamiva upasantindriyaṃ",
  "atk-s0101a:703_1": "bhikkhusaṅghaṃ punappunaṃ anuviloketvā udānaṃ udānesi. Tattha imināti yena kāyikena",
  "atk-s0101a:703_2": "ca vācasikena ca mānasikena ca sīlūpasamena bhikkhusaṅgho upasanto, iminā upasamenāti",
  "atk-s0101a:703_3": "dīpeti. Tattha “aho vata me putto pabbajitvā ime bhikkhū viya upasanto bhaveyyā”ti",
  "atk-s0101a:703_4": "nayidaṃ sandhāya esa evamāha. Ayaṃ pana bhikkhusaṅghaṃ disvā pasanno puttaṃ anussari.",
  "atk-s0101a:703_5": "Dullabhañhi laddhā acchariyaṃ vā disvā piyānaṃ ñātimittādīnaṃ anussaraṇaṃ nāma lokassa",
  "atk-s0101a:703_6": "pakatiyeva. Iti bhikkhusaṅghaṃ disvā puttaṃ anussaramāno esa evamāha.",
  "atk-s0101a:704_0": "Api ca putte āsaṅkāya tassa upasamaṃ icchamāno pesa evamāha. Evaṃ kirassa ahosi,",
  "atk-s0101a:704_1": "putto me pucchissati – “mayhaṃ pitā daharo. Ayyako me kuhi”nti. So “pitarā te ghātito”ti",
  "atk-s0101a:704_2": "sutvā “ahampi pitaraṃ ghātetvā rajjaṃ kāressāmī”ti maññissati. Iti putte āsaṅkāya",
  "atk-s0101a:704_3": "tassa upasamaṃ icchamāno pesa evamāha. Kiñcāpi hi esa evamāha. Atha kho naṃ putto",
  "atk-s0101a:704_4": "ghātessatiyeva. Tasmiñhi vaṃse pituvadho pañcaparivaṭṭe gato. Ajātasattu bimbisāraṃ",
  "atk-s0101a:704_5": "ghātesi, udayo ajātasattuṃ. Tassa putto mahāmuṇḍiko nāma udayaṃ. Tassa putto anuruddho",
  "atk-s0101a:704_6": "nāma mahāmuṇḍikaṃ. Tassa putto nāgadāso nāma anuruddhaṃ. Nāgadāsaṃ pana – “vaṃsacchedakarājāno",
  "atk-s0101a:704_7": "ime, kiṃ imehī”ti raṭṭhavāsino kupitā ghātesuṃ.",
  "atk-s0101a:705_0": "Agamā kho tvanti kasmā evamāha? Bhagavā kira rañño vacībhede akateyeva cintesi –",
  "atk-s0101a:705_1": "“ayaṃ rājā āgantvā tuṇhī niravo ṭhito, kiṃ nu kho cintesī”ti. Athassa cittaṃ ñatvā",
  "atk-s0101a:705_2": "– “ayaṃ mayā saddhiṃ sallapituṃ asakkonto bhikkhusaṅghaṃ anuviloketvā puttaṃ anussari,",
  "atk-s0101a:705_3": "na kho panāyaṃ mayi anālapante kiñci kathetuṃ sakkhissati, karomi tena saddhiṃ kathāsallāpa”nti.",
  "atk-s0101a:705_4": "Tasmā rañño vacanānantaraṃ “agamā kho tvaṃ, mahārāja, yathāpema”nti āha. Tassattho",
  "atk-s0101a:705_5": "– mahārāja, yathā nāma unname vuṭṭhaṃ udakaṃ yena ninnaṃ tena gacchati, evameva tvaṃ",
  "atk-s0101a:705_6": "bhikkhusaṅghaṃ anuviloketvā yena pemaṃ tena gatoti.",
  "atk-s0101a:706_0": "Atha rañño etadahosi – “aho acchariyā buddhaguṇā, mayā sadiso bhagavato aparādhakārako",
  "atk-s0101a:706_1": "nāma natthi, mayā hissa aggupaṭṭhāko ghātito, devadattassa ca kathaṃ gahetvā abhimārā",
  "atk-s0101a:706_2": "pesitā, nāḷāgiri mutto, maṃ nissāya devadattena silā paviddhā, evaṃ mahāparādhaṃ",
  "atk-s0101a:706_3": "nāma maṃ ālapato dasabalassa mukhaṃ nappahoti; aho bhagavā pañcahākārehi tādilakkhaṇe",
  "atk-s0101a:706_4": "suppatiṭṭhito. Evarūpaṃ nāma satthāraṃ pahāya bahiddhā na pariyesissāmā”ti so somanassajāto",
  "atk-s0101a:706_5": "bhagavantaṃ ālapanto “piyo me, bhante”tiādimāha.",
  "atk-s0101a:707_0": "162. Bhikkhusaṅghassa añjaliṃ paṇāmetvāti evaṃ kirassa ahosi bhagavantaṃ vanditvā",
  "atk-s0101a:707_1": "itocito ca gantvā bhikkhusaṅghaṃ vandantena ca bhagavā piṭṭhito kātabbo hoti, garukāropi",
  "atk-s0101a:707_2": "cesa na hoti. Rājānaṃ vanditvā uparājānaṃ vandantenapi hi rañño agāravo kato hoti.",
  "atk-s0101a:707_3": "Tasmā bhagavantaṃ vanditvā ṭhitaṭṭhāneyeva bhikkhusaṅghassa añjaliṃ paṇāmetvā ekamantaṃ",
  "atk-s0101a:707_4": "nisīdi. Kañcideva desanti kañci okāsaṃ.",
  "atk-s0101a:708_0": "Athassa bhagavā pañhapucchane ussāhaṃ janento āha – “puccha, mahārāja, yadākaṅkhasī”ti.",
  "atk-s0101a:708_1": "Tassattho – “puccha yadi ākaṅkhasi, na me pañhavissajjane bhāro atthi”. Atha vā “puccha,",
  "atk-s0101a:708_2": "yaṃ ākaṅkhasi, sabbaṃ te vissajjessāmī”ti sabbaññupavāraṇaṃ pavāresi, asādhāraṇaṃ",
  "atk-s0101a:708_3": "paccekabuddhaaggasāvakamahāsāvakehi. Te hi yadākaṅkhasīti na vadanti, sutvā vedissāmāti",
  "atk-s0101a:708_4": "vadanti. Buddhā pana – “puccha, āvuso, yadākaṅkhasī”ti, vā “puccha, mahārāja, yadākaṅkhasī”ti vā,",
  "atk-s0101a:709": "“Puccha, vāsava, maṃ pañhaṃ, yaṃ kiñci manasicchasi;",
  "atk-s0101a:710": "Tassa tasseva pañhassa, ahaṃ antaṃ karomi te”ti. vā;",
  "atk-s0101a:711": "Tena hi tvaṃ, bhikkhu, sake āsane nisīditvā puccha, yadākaṅkhasīti vā,",
  "atk-s0101a:712": "“Bāvarissa ca tuyhaṃ vā, sabbesaṃ sabbasaṃsayaṃ;",
  "atk-s0101a:713": "Katāvakāsā pucchavho, yaṃ kiñci manasicchathā”ti. vā;",
  "atk-s0101a:714": "“Puccha maṃ, sabhiya, pañhaṃ, yaṃ kiñci manasicchasi;",
  "atk-s0101a:715": "Tassa tasseva pañhassa, ahaṃ antaṃ karomi te”ti. vā;",
  "atk-s0101a:716_0": "Tesaṃ tesaṃ yakkhanarindadevasamaṇabrāhmaṇaparibbājakānaṃ sabbaññupavāraṇaṃ pavārenti.",
  "atk-s0101a:716_1": "Anacchariyañcetaṃ, yaṃ bhagavā buddhabhūmiṃ patvā etaṃ pavāraṇaṃ pavāreyya. Yo bodhisattabhūmiyaṃ padesañāṇe ṭhito –",
  "atk-s0101a:717": "“Koṇḍañña, pañhāni viyākarohi;",
  "atk-s0101a:718": "Yācanti taṃ isayo sādhurūpā.",
  "atk-s0101a:719": "Koṇḍañña, eso manujesu dhammo;",
  "atk-s0101a:720": "Yaṃ vuddhamāgacchati esa bhāro”ti. ;",
  "atk-s0101a:721": "Evaṃ sakkādīnaṃ atthāya isīhi yācito –",
  "atk-s0101a:722": "“Katāvakāsā pucchantu bhonto,",
  "atk-s0101a:723": "Yaṃ kiñci pañhaṃ manasābhipatthitaṃ;",
  "atk-s0101a:724": "Ahañhi taṃ taṃ vo viyākarissaṃ,",
  "atk-s0101a:725": "Ñatvā sayaṃ lokamimaṃ parañcā”ti. ;",
  "atk-s0101a:726_0": "Evaṃ sarabhaṅgakāle. Sambhavajātake ca sakalajambudīpaṃ tikkhattuṃ vicaritvā pañhānaṃ",
  "atk-s0101a:726_1": "antakaraṃ adisvā suciratena brāhmaṇena, pañhaṃ puṭṭhuṃ okāse kārite jātiyā sattavassiko",
  "atk-s0101a:726_2": "rathikāya paṃsuṃ kīḷanto pallaṅkamābhujitvā antaravīthiyaṃ nisinnova –",
  "atk-s0101a:727": "“Taggha te ahamakkhissaṃ, yathāpi kusalo tathā;",
  "atk-s0101a:728": "Rājā ca kho taṃ jānāti, yadi kāhati vā na vā”ti. ;",
  "atk-s0101a:729": "Sabbaññupavāraṇaṃ pavāresi.",
  "atk-s0101a:730_0": "163. Evaṃ bhagavatā sabbaññupavāraṇāya pavāritāya attamano rājā pañhaṃ pucchanto",
  "atk-s0101a:730_1": "– “yathā nu kho imāni, bhante”tiādimāha. Tattha sippameva sippāyatanaṃ. Puthusippāyatanānīti",
  "atk-s0101a:730_2": "bahūni sippāni. Seyyathidanti katame pana te. Hatthārohātiādīhi ye taṃ taṃ sippaṃ",
  "atk-s0101a:730_3": "nissāya jīvanti, te dasseti. Ayañhi assādhippāyo – “yathā imesaṃ sippūpajīvīnaṃ taṃ",
  "atk-s0101a:730_4": "taṃ sippaṃ nissāya sandiṭṭhikaṃ sippaphalaṃ paññāyati. Sakkā nu kho evaṃ sandiṭṭhikaṃ",
  "atk-s0101a:730_5": "sāmaññaphalaṃ paññāpetu”nti. Tasmā sippāyatanāni āharitvā sippūpajīvino dasseti.",
  "atk-s0101a:731_0": "Tattha hatthārohāti sabbepi hatthācariyahatthivejjahatthimeṇḍādayo dasseti. Assārohāti",
  "atk-s0101a:731_1": "sabbepi assācariyaassavejjaassameṇḍādayo. Rathikāti sabbepi rathācariyarathayodharatharakkhādayo.",
  "atk-s0101a:731_2": "Dhanuggahāti dhanuācariyā issāsā. Celakāti ye yuddhe jayadhajaṃ gahetvā purato gacchanti.",
  "atk-s0101a:731_3": "Calakāti idha rañño ṭhānaṃ hotu, idha asukamahāmattassāti evaṃ senābyūhakārakā. Piṇḍadāyakāti",
  "atk-s0101a:731_4": "sāhasikamahāyodhā. Te kira parasenaṃ pavisitvā parasīsaṃ piṇḍamiva chetvā chetvā",
  "atk-s0101a:731_5": "dayanti, uppatitvā uppatitvā niggacchantīti attho. Ye vā saṅgāmamajjhe yodhānaṃ bhattapātiṃ",
  "atk-s0101a:731_6": "gahetvā parivisanti, tesampetaṃ nāmaṃ. Uggā rājaputtāti uggatuggatā saṅgāmāvacarā",
  "atk-s0101a:731_7": "rājaputtā. Pakkhandinoti ye “kassa sīsaṃ vā āvudhaṃ vā āharāmā”ti “vatvā asukassā”ti",
  "atk-s0101a:731_8": "vuttā saṅgāmaṃ pakkhanditvā tadeva āharanti, ime pakkhandantīti pakkhandino. Mahānāgāti",
  "atk-s0101a:731_9": "mahānāgā viya mahānāgā, hatthiādīsupi abhimukhaṃ āgacchantesu anivattitayodhānametaṃ",
  "atk-s0101a:731_10": "adhivacanaṃ. Sūrāti ekantasūrā, ye sajālikāpi sacammikāpi samuddaṃ tarituṃ sakkonti.",
  "atk-s0101a:731_11": "Cammayodhinoti ye cammakañcukaṃ vā pavisitvā saraparittāṇacammaṃ vā gahetvā yujjhanti.",
  "atk-s0101a:731_12": "Dāsikaputtāti balavasinehā gharadāsayodhā. Āḷārikāti pūvikā. Kappakāti nhāpikā. Nhāpakāti",
  "atk-s0101a:731_13": "ye nhāpenti. Sūdāti bhattakārakā. Mālākārādayo pākaṭāyeva. Gaṇakāti acchiddakapāṭhakā.",
  "atk-s0101a:731_14": "Muddikāti hatthamuddāya gaṇanaṃ nissāya jīvino. Yāni vā panaññānipīti ayakāradantakāracittakārādīni.",
  "atk-s0101a:731_15": "Evaṃgatānīti evaṃ pavattāni. Te diṭṭheva dhammeti te hatthārohādayo tāni puthusippāyatanāni",
  "atk-s0101a:731_16": "dassetvā rājakulato mahāsampattiṃ labhamānā sandiṭṭhikameva sippaphalaṃ upajīvanti.",
  "atk-s0101a:731_17": "Sukhentīti sukhitaṃ karonti. Pīṇentīti pīṇitaṃ thāmabalūpetaṃ karonti. Uddhaggikādīsu",
  "atk-s0101a:731_18": "upari phalanibbattanato uddhaṃ aggamassā atthīti uddhaggikā. Saggaṃ arahatīti sovaggikā.",
  "atk-s0101a:731_19": "Sukho vipāko assāti sukhavipākā. Suṭṭhu agge rūpasaddagandharasaphoṭṭhabbaāyuvaṇṇasukhayasaādhipateyyasaṅkhāte",
  "atk-s0101a:731_20": "dasa dhamme saṃvatteti nibbattetīti saggasaṃvattanikā. Taṃ evarūpaṃ dakkhiṇaṃ dānaṃ",
  "atk-s0101a:731_21": "patiṭṭhapentīti attho. Sāmaññaphalanti ettha paramatthato maggo sāmaññaṃ. Ariyaphalaṃ",
  "atk-s0101a:731_22": "sāmaññaphalaṃ. Yathāha – “katamañca, bhikkhave, sāmaññaṃ? Ayameva ariyo aṭṭhaṅgiko",
  "atk-s0101a:731_23": "maggo. Seyyathidaṃ, sammādiṭṭhi…pe… sammāsamādhi. Idaṃ vuccati, bhikkhave, sāmaññaṃ.",
  "atk-s0101a:731_24": "Katamāni ca, bhikkhave, sāmaññaphalāni? Sotāpattiphalaṃ…pe… arahattaphala”nti. Taṃ",
  "atk-s0101a:731_25": "esa rājā na jānāti. Upari āgataṃ pana dāsakassakopamaṃ sandhāya pucchati.",
  "atk-s0101a:732_0": "Atha bhagavā pañhaṃ avissajjetvāva cintesi – “ime bahū aññatitthiyasāvakā rājāmaccā",
  "atk-s0101a:732_1": "idhāgatā, te kaṇhapakkhañca sukkapakkhañca dīpetvā kathīyamāne amhākaṃ rājā mahantena",
  "atk-s0101a:732_2": "ussāhena idhāgato, tassāgatakālato paṭṭhāya samaṇo gotamo samaṇakolāhalaṃ samaṇabhaṇḍanameva",
  "atk-s0101a:732_3": "kathetīti ujjhāyissanti, na sakkaccaṃ dhammaṃ sossanti, raññā pana kathīyamāne ujjhāyituṃ",
  "atk-s0101a:732_4": "na sakkhissanti, rājānameva anuvattissanti. Issarānuvattako hi loko. ‘Handāhaṃ raññova",
  "atk-s0101a:732_5": "bhāraṃ karomī’ti rañño bhāraṃ karonto “abhijānāsi no tva”ntiādimāha.",
  "atk-s0101a:733_0": "164. Tattha abhijānāsi no tvanti abhijānāsi nu tvaṃ. Ayañca no-saddo parato pucchitāti",
  "atk-s0101a:733_1": "padena yojetabbo. Idañhi vuttaṃ hoti – “mahārāja, tvaṃ imaṃ pañhaṃ aññe samaṇabrāhmaṇe",
  "atk-s0101a:733_2": "pucchitā nu, abhijānāsi ca naṃ puṭṭhabhāvaṃ, na te sammuṭṭha”nti. Sace te agarūti",
  "atk-s0101a:733_3": "sace tuyhaṃ yathā te byākariṃsu, tathā idha bhāsituṃ bhāriyaṃ na hoti, yadi na koci",
  "atk-s0101a:733_4": "aphāsukabhāvo atthi, bhāsassūti attho. Na kho me bhanteti kiṃ sandhāyāha? Paṇḍitapatirūpakānañhi",
  "atk-s0101a:733_5": "santike kathetuṃ dukkhaṃ hoti, te pade pade akkhare akkhare dosameva vadanti. Ekantapaṇḍitā",
  "atk-s0101a:733_6": "pana kathaṃ sutvā sukathitaṃ pasaṃsanti, dukkathitesu pāḷipadaatthabyañjanesu yaṃ",
  "atk-s0101a:733_7": "yaṃ virujjhati, taṃ taṃ ujukaṃ katvā denti. Bhagavatā ca sadiso ekantapaṇḍito nāma",
  "atk-s0101a:733_8": "natthi. Tenāha – “na kho me, bhante, garu; yatthassa bhagavā nisinno bhagavantarūpo vā”ti.",
  "atk-s0101a:734": "Pūraṇakassapavādavaṇṇanā",
  "atk-s0101a:735": "165. Ekamidāhanti ekaṃ idha ahaṃ. Sammodanīyaṃ kathaṃ sāraṇīyaṃ vītisāretvāti sammodajanakaṃ saritabbayuttakaṃ kathaṃ pariyosāpetvā.",
  "atk-s0101a:736_0": "166. “Karoto kho, mahārāja, kārayato”tiādīsu karototi sahatthā karontassa. Kārayatoti",
  "atk-s0101a:736_1": "āṇattiyā kārentassa. Chindatoti paresaṃ hatthādīni chindantassa. Pacatoti pare daṇḍena",
  "atk-s0101a:736_2": "pīḷentassa. Socayatoti parassa bhaṇḍaharaṇādīhi socayato. Socāpayatoti sokaṃ sayaṃ",
  "atk-s0101a:736_3": "karontassapi parehi kārāpentassapi. Kilamatoti āhārupacchedabandhanāgārappavesanādīhi",
  "atk-s0101a:736_4": "sayaṃ kilamantassapi parehi kilamāpentassapi. Phandato phandāpayatoti paraṃ phandantaṃ",
  "atk-s0101a:736_5": "phandanakāle sayampi phandato parampi phandāpayato. Pāṇamatipātāpayatoti pāṇaṃ hanantassapi",
  "atk-s0101a:736_6": "hanāpentassapi. Evaṃ sabbattha karaṇakāraṇavaseneva attho veditabbo.",
  "atk-s0101a:737_0": "Sandhinti gharasandhiṃ. Nillopanti mahāvilopaṃ. Ekāgārikanti ekameva gharaṃ parivāretvā",
  "atk-s0101a:737_1": "viluppanaṃ. Paripantheti āgatāgatānaṃ acchindanatthaṃ magge tiṭṭhato. Karoto na karīyati",
  "atk-s0101a:737_2": "pāpanti yaṃ kiñci pāpaṃ karomīti saññāya karotopi pāpaṃ na karīyati, natthi pāpaṃ.",
  "atk-s0101a:737_3": "Sattā pana pāpaṃ karomāti evaṃsaññino hontīti dīpeti. Khurapariyantenāti khuraneminā,",
  "atk-s0101a:737_4": "khuradhārasadisapariyantena vā. Ekaṃ maṃsakhalanti ekaṃ maṃsarāsiṃ. Puñjanti tasseva",
  "atk-s0101a:737_5": "vevacanaṃ. Tatonidānanti ekamaṃsakhalakaraṇanidānaṃ.",
  "atk-s0101a:738_0": "Dakkhiṇanti dakkhiṇatīre manussā kakkhaḷā dāruṇā, te sandhāya “hananto”tiādimāha.",
  "atk-s0101a:738_1": "Uttaratīre sattā saddhā honti pasannā buddhamāmakā dhammamāmakā saṅghamāmakā, te",
  "atk-s0101a:738_2": "sandhāya dadantotiādimāha. Tattha yajantoti mahāyāgaṃ karonto. Damenāti indriyadamena",
  "atk-s0101a:738_3": "uposathakammena vā. Saṃyamenāti sīlasaṃyamena. Saccavajjenāti saccavacanena. Āgamoti",
  "atk-s0101a:738_4": "āgamanaṃ, pavattīti attho. Sabbathāpi pāpapuññānaṃ kiriyameva paṭikkhipati.",
  "atk-s0101a:739_0": "Ambaṃ puṭṭho labujaṃ byākaroti nāma, yo kīdiso ambo kīdisāni vā ambassa khandhapaṇṇapupphaphalānīti",
  "atk-s0101a:739_1": "vutte ediso labujo edisāni vā labujassa khandhapaṇṇapupphaphalānīti byākaroti. Vijiteti",
  "atk-s0101a:739_2": "āṇāpavattidese. Apasādetabbanti viheṭhetabbaṃ. Anabhinanditvāti “sādhu sādhū”ti evaṃ",
  "atk-s0101a:739_3": "pasaṃsaṃ akatvā. Appaṭikkositvāti bāladubbhāsitaṃ tayā bhāsitanti evaṃ appaṭibāhitvā.",
  "atk-s0101a:739_4": "Anuggaṇhantoti sārato aggaṇhanto. Anikkujjantoti sāravaseneva idaṃ nissaraṇaṃ, ayaṃ",
  "atk-s0101a:739_5": "paramatthoti hadaye aṭṭhapento. Byañjanaṃ pana tena uggahitañceva nikkujjitañca.",
  "atk-s0101a:740": "Makkhaligosālavādavaṇṇanā",
  "atk-s0101a:741_0": "167-169. Makkhalivāde paccayoti hetuvevacanameva, ubhayenāpi vijjamānameva kāyaduccaritādīnaṃ",
  "atk-s0101a:741_1": "saṃkilesapaccayaṃ, kāyasucaritādīnañca visuddhipaccayaṃ paṭikkhipati. Attakāreti",
  "atk-s0101a:741_2": "attakāro. Yena attanā katakammena ime sattā devattampi mārattampi brahmattampi sāvakabodhimpi",
  "atk-s0101a:741_3": "paccekabodhimpi sabbaññutampi pāpuṇanti, tampi paṭikkhipati. Dutiyapadena yaṃ parakāraṃ",
  "atk-s0101a:741_4": "parassa ovādānusāsaniṃ nissāya ṭhapetvā mahāsattaṃ avaseso jano manussasobhagyataṃ",
  "atk-s0101a:741_5": "ādiṃ katvā yāva arahattaṃ pāpuṇāti, taṃ parakāraṃ paṭikkhipati. Evamayaṃ bālo jinacakke",
  "atk-s0101a:741_6": "pahāraṃ deti nāma. Natthi purisakāreti yena purisakārena sattā vuttappakārā sampattiyo",
  "atk-s0101a:741_7": "pāpuṇanti, tampi paṭikkhipati. Natthi balanti yamhi attano bale patiṭṭhitā sattā",
  "atk-s0101a:741_8": "vīriyaṃ katvā tā sampattiyo pāpuṇanti, taṃ balaṃ paṭikkhipati. Natthi vīriyantiādīni",
  "atk-s0101a:741_9": "sabbāni purisakāravevacanāneva. “Idaṃ no vīriyena idaṃ purisathāmena, idaṃ purisaparakkamena",
  "atk-s0101a:741_10": "pavatta”nti evaṃ pavattavacanapaṭikkhepakaraṇavasena panetāni visuṃ ādiyanti.",
  "atk-s0101a:742_0": "Sabbe sattāti oṭṭhagoṇagadrabhādayo anavasese pariggaṇhāti. Sabbe pāṇāti ekindriyo",
  "atk-s0101a:742_1": "pāṇo, dvindriyo pāṇotiādivasena vadati. Sabbe bhūtāti aṇḍakosavatthikosesu bhūte",
  "atk-s0101a:742_2": "sandhāya vadati. Sabbe jīvāti sāliyavagodhumādayo sandhāya vadati. Tesu hi so virūhanabhāvena",
  "atk-s0101a:742_3": "jīvasaññī. Avasā abalā avīriyāti tesaṃ attano vaso vā balaṃ vā vīriyaṃ vā natthi.",
  "atk-s0101a:742_4": "Niyatisaṅgatibhāvapariṇatāti ettha niyatīti niyatā. Saṅgatīti channaṃ abhijātīnaṃ",
  "atk-s0101a:742_5": "tattha tattha gamanaṃ. Bhāvoti sabhāvoyeva. Evaṃ niyatiyā ca saṅgatiyā ca bhāvena",
  "atk-s0101a:742_6": "ca pariṇatā nānappakārataṃ pattā. Yena hi yathā bhavitabbaṃ, so tatheva bhavati.",
  "atk-s0101a:742_7": "Yena na bhavitabbaṃ, so na bhavatīti dasseti. Chasvevābhijātīsūti chasu eva abhijātīsu",
  "atk-s0101a:742_8": "ṭhatvā sukhañca dukkhañca paṭisaṃvedenti. Aññā sukhadukkhabhūmi natthīti dasseti.",
  "atk-s0101a:743_0": "Yonipamukhasatasahassānīti pamukhayonīnaṃ uttamayonīnaṃ cuddasasatasahassāni aññāni",
  "atk-s0101a:743_1": "ca saṭṭhisatāni aññāni ca chasatāni. Pañca ca kammuno satānīti pañcakammasatāni ca.",
  "atk-s0101a:743_2": "Kevalaṃ takkamattakena niratthakaṃ diṭṭhiṃ dīpeti. Pañca ca kammāni tīṇi ca kammānītiādīsupi",
  "atk-s0101a:743_3": "eseva nayo. Keci panāhu – “pañca ca kammānīti pañcindriyavasena bhaṇati. Tīṇīti kāyakammādivasenā”ti.",
  "atk-s0101a:743_4": "Kamme ca upaḍḍhakamme cāti ettha panassa kāyakammañca vacīkammañca kammanti laddhi,",
  "atk-s0101a:743_5": "manokammaṃ upaḍḍhakammanti. Dvaṭṭhipaṭipadāti dvāsaṭṭhi paṭipadāti vadati. Dvaṭṭhantarakappāti",
  "atk-s0101a:743_6": "ekasmiṃ kappe catusaṭṭhi antarakappā nāma honti. Ayaṃ pana aññe dve ajānanto evamāha.",
  "atk-s0101a:744_0": "Chaḷābhijātiyoti kaṇhābhijāti, nīlābhijāti, lohitābhijāti, haliddābhijāti, sukkābhijāti,",
  "atk-s0101a:744_1": "paramasukkābhijātīti imā cha abhijātiyo vadati. Tattha orabbhikā, sākuṇikā, māgavikā,",
  "atk-s0101a:744_2": "sūkarikā, luddā, macchaghātakā corā, coraghātakā, bandhanāgārikā, ye vā panaññepi",
  "atk-s0101a:744_3": "keci kurūrakammantā, ayaṃ kaṇhābhijātīti vadati. Bhikkhū nīlābhijātīti vadati, te",
  "atk-s0101a:744_4": "kira catūsu paccayesu kaṇṭake pakkhipitvā khādanti. “Bhikkhū kaṇṭakavuttikā”ti ayañhissa",
  "atk-s0101a:744_5": "pāḷiyeva. Atha vā kaṇṭakavuttikā eva nāma eke pabbajitāti vadati. Lohitābhijāti nāma",
  "atk-s0101a:744_6": "nigaṇṭhā ekasāṭakāti vadati. Ime kira purimehi dvīhi paṇḍaratarā. Gihī odātavasanā",
  "atk-s0101a:744_7": "acelakasāvakā haliddābhijātīti vadati. Evaṃ attano paccayadāyake nigaṇṭhehipi jeṭṭhakatare",
  "atk-s0101a:744_8": "karoti. Ājīvakā ājīvakiniyo sukkābhijātīti vadati. Te kira purimehi catūhi paṇḍaratarā.",
  "atk-s0101a:744_9": "Nando, vaccho, kiso, saṅkiccho, makkhaligosālo, paramasukkābhijātīti vadati. Te kira",
  "atk-s0101a:744_10": "sabbehi paṇḍaratarā.",
  "atk-s0101a:745_0": "Aṭṭha purisabhūmiyoti mandabhūmi, khiḍḍābhūmi, padavīmaṃsabhūmi, ujugatabhūmi, sekkhabhūmi,",
  "atk-s0101a:745_1": "samaṇabhūmi, jinabhūmi, pannabhūmīti imā aṭṭha purisabhūmiyoti vadati. Tattha jātadivasato",
  "atk-s0101a:745_2": "paṭṭhāya sattadivase sambādhaṭṭhānato nikkhantattā sattā mandā honti momūhā, ayaṃ",
  "atk-s0101a:745_3": "mandabhūmīti vadati. Ye pana duggatito āgatā honti, te abhiṇhaṃ rodanti ceva viravanti",
  "atk-s0101a:745_4": "ca, sugatito āgatā taṃ anussaritvā hasanti, ayaṃ khiḍḍābhūmi nāma. Mātāpitūnaṃ hatthaṃ",
  "atk-s0101a:745_5": "vā pādaṃ vā mañcaṃ vā pīṭhaṃ vā gahetvā bhūmiyaṃ padanikkhipanaṃ padavīmaṃsabhūmi",
  "atk-s0101a:745_6": "nāma. Padasā gantuṃ samatthakāle ujugatabhūmi nāma. Sippāni sikkhitakāle sekkhabhūmi",
  "atk-s0101a:745_7": "nāma. Gharā nikkhamma pabbajitakāle samaṇabhūmi nāma. Ācariyaṃ sevitvā jānanakāle",
  "atk-s0101a:745_8": "jinabhūmi nāma. Bhikkhu ca pannako jino na kiñci āhāti evaṃ alābhiṃ samaṇaṃ pannabhūmīti vadati.",
  "atk-s0101a:746_0": "Ekūnapaññāsa ājīvakasateti ekūnapaññāsaājīvakavuttisatāni. Paribbājakasateti paribbājakapabbajjāsatāni.",
  "atk-s0101a:746_1": "Nāgāvāsasateti nāgamaṇḍalasatāni. Vīse indriyasateti vīsatindriyasatāni. Tiṃse nirayasateti",
  "atk-s0101a:746_2": "tiṃsa nirayasatāni. Rajodhātuyoti rajaokiraṇaṭṭhānāni, hatthapiṭṭhipādapiṭṭhādīni",
  "atk-s0101a:746_3": "sandhāya vadati. Satta saññīgabbhāti oṭṭhagoṇagadrabhaajapasumigamahiṃse sandhāya",
  "atk-s0101a:746_4": "vadati. Satta asaññīgabbhāti sālivīhiyavagodhūmakaṅguvarakakudrūsake sandhāya vadati.",
  "atk-s0101a:746_5": "Nigaṇṭhigabbhāti gaṇṭhimhi jātagabbhā, ucchuveḷunaḷādayo sandhāya vadati. Satta devāti",
  "atk-s0101a:746_6": "bahū devā. So pana sattāti vadati. Manussāpi anantā, so sattāti vadati. Satta pisācāti",
  "atk-s0101a:746_7": "pisācā mahantamahantā sattāti vadati. Sarāti mahāsarā, kaṇṇamuṇḍarathakāraanotattasīhappapātachaddantamandākinīkuṇāladahe gahetvā vadati.",
  "atk-s0101a:747_0": "Pavuṭāti gaṇṭhikā. Papātāti mahāpapātā. Papātasatānīti khuddakapapātasatāni. Supināti",
  "atk-s0101a:747_1": "mahāsupinā. Supinasatānīti khuddakasupinasatāni. Mahākappinoti mahākappānaṃ. Tattha",
  "atk-s0101a:747_2": "ekamhā mahāsarā vassasate vassasate kusaggena ekaṃ udakabinduṃ nīharitvā sattakkhattuṃ",
  "atk-s0101a:747_3": "tamhi sare nirudake kate eko mahākappoti vadati. Evarūpānaṃ mahākappānaṃ caturāsītisatasahassāni",
  "atk-s0101a:747_4": "khepetvā bāle ca paṇḍite ca dukkhassantaṃ karontīti ayamassa laddhi. Paṇḍitopi kira",
  "atk-s0101a:747_5": "antarā visujjhituṃ na sakkoti. Bālopi tato uddhaṃ na gacchati.",
  "atk-s0101a:748_0": "Sīlenāti acelakasīlena vā aññena vā yena kenaci. Vatenāti tādiseneva vatena. Tapenāti",
  "atk-s0101a:748_1": "tapokammena. Aparipakkaṃ paripāceti nāma, yo “ahaṃ paṇḍito”ti antarā visujjhati.",
  "atk-s0101a:748_2": "Paripakkaṃ phussa phussa byantiṃ karoti nāma yo “ahaṃ bālo”ti vuttaparimāṇaṃ kālaṃ",
  "atk-s0101a:748_3": "atikkamitvā yāti. Hevaṃ natthīti evaṃ natthi. Tañhi ubhayampi na sakkā kātunti dīpeti.",
  "atk-s0101a:748_4": "Doṇamiteti doṇena mitaṃ viya. Sukhadukkheti sukhadukkhaṃ. Pariyantakateti vuttaparimāṇena",
  "atk-s0101a:748_5": "kālena katapariyante. Natthi hāyanavaḍḍhaneti natthi hāyanavaḍḍhanāni. Na saṃsāro",
  "atk-s0101a:748_6": "paṇḍitassa hāyati, na bālassa vaḍḍhatīti attho. Ukkaṃsāvakaṃseti ukkaṃsāvakaṃsā.",
  "atk-s0101a:748_7": "Hāyanavaḍḍhanānametaṃ adhivacanaṃ.",
  "atk-s0101a:749_0": "Idāni tamatthaṃ upamāya sādhento “seyyathāpi nāmā”tiādimāha. Tattha suttaguḷeti veṭhetvā",
  "atk-s0101a:749_1": "katasuttaguḷe. Nibbeṭhiyamānameva paletīti pabbate vā rukkhagge vā ṭhatvā khittaṃ",
  "atk-s0101a:749_2": "suttappamāṇena nibbeṭhiyamānameva gacchati, sutte khīṇe tattheva tiṭṭhati, na gacchati.",
  "atk-s0101a:749_3": "Evameva vuttakālato uddhaṃ na gacchatīti dasseti.",
  "atk-s0101a:750": "Ajitakesakambalavādavaṇṇanā",
  "atk-s0101a:751_0": "170-172. Ajitavāde natthi dinnanti dinnaphalābhāvaṃ sandhāya vadati. Yiṭṭhaṃ vuccati",
  "atk-s0101a:751_1": "mahāyāgo. Hutanti paheṇakasakkāro adhippeto. Tampi ubhayaṃ phalābhāvameva sandhāya",
  "atk-s0101a:751_2": "paṭikkhipati. Sukatadukkaṭānanti sukatadukkaṭānaṃ, kusalākusalānanti attho. Phalaṃ",
  "atk-s0101a:751_3": "vipākoti yaṃ phalanti vā vipākoti vā vuccati, taṃ natthīti vadati. Natthi ayaṃ lokoti",
  "atk-s0101a:751_4": "paraloke ṭhitassa ayaṃ loko natthi, natthi paro lokoti idha loke ṭhitassāpi paro",
  "atk-s0101a:751_5": "loko natthi, sabbe tattha tattheva ucchijjantīti dasseti. Natthi mātā natthi pitāti",
  "atk-s0101a:751_6": "tesu sammāpaṭipattimicchāpaṭipattīnaṃ phalābhāvavasena vadati. Natthi sattā opapātikāti",
  "atk-s0101a:751_7": "cavitvā upapajjanakā sattā nāma natthīti vadati.",
  "atk-s0101a:752_0": "Cātumahābhūtikoti catumahābhūtamayo. Pathavī pathavikāyanti ajjhattikapathavīdhātu",
  "atk-s0101a:752_1": "bāhirapathavīdhātuṃ. Anupetīti anuyāyati. Anupagacchatīti tasseva vevacanaṃ. Anugacchatītipi",
  "atk-s0101a:752_2": "attho. Ubhayenāpi upeti, upagacchatīti dasseti. Āpādīsupi eseva nayo. Indriyānīti",
  "atk-s0101a:752_3": "manacchaṭṭhāni indriyāni ākāsaṃ pakkhandanti. Āsandipañcamāti nipannamañcena pañcamā,",
  "atk-s0101a:752_4": "mañco ceva cattāro mañcapāde gahetvā ṭhitā cattāro purisā cāti attho. Yāvāḷāhanāti",
  "atk-s0101a:752_5": "yāva susānā. Padānīti ‘ayaṃ evaṃ sīlavā ahosi, evaṃ dussīlo’tiādinā nayena pavattāni",
  "atk-s0101a:752_6": "guṇāguṇapadāni, sarīrameva vā ettha padānīti adhippetaṃ. Kāpotakānīti kapotavaṇṇāni,",
  "atk-s0101a:752_7": "pārāvatapakkhavaṇṇānīti attho. Bhassantāti bhasmantā, ayameva vā pāḷi. Āhutiyoti",
  "atk-s0101a:752_8": "yaṃ paheṇakasakkārādibhedaṃ dinnadānaṃ, sabbaṃ taṃ chārikāvasānameva hoti, na tato",
  "atk-s0101a:752_9": "paraṃ phaladāyakaṃ hutvā gacchatīti attho. Dattupaññattanti dattūhi bālamanussehi",
  "atk-s0101a:752_10": "paññattaṃ. Idaṃ vuttaṃ hoti – ‘bālehi abuddhīhi paññattamidaṃ dānaṃ, na paṇḍitehi.",
  "atk-s0101a:752_11": "Bālā denti, paṇḍitā gaṇhantī’ti dasseti.",
  "atk-s0101a:753_0": "Tattha pūraṇo “karoto na karīyati pāpa”nti vadanto kammaṃ paṭibāhati. Ajito “kāyassa",
  "atk-s0101a:753_1": "bhedā ucchijjatī”ti vadanto vipākaṃ paṭibāhati. Makkhali “natthi hetū”ti vadanto",
  "atk-s0101a:753_2": "ubhayaṃ paṭibāhati. Tattha kammaṃ paṭibāhantenāpi vipāko paṭibāhito hoti, vipākaṃ",
  "atk-s0101a:753_3": "paṭibāhantenāpi kammaṃ paṭibāhitaṃ hoti. Iti sabbepete atthato ubhayappaṭibāhakā",
  "atk-s0101a:753_4": "ahetukavādā ceva akiriyavādā ca natthikavādā ca honti.",
  "atk-s0101a:754_0": "Ye vā pana tesaṃ laddhiṃ gahetvā rattiṭṭhāne divāṭhāne nisinnā sajjhāyanti vīmaṃsanti,",
  "atk-s0101a:754_1": "tesaṃ “karoto na karīyati pāpaṃ, natthi hetu, natthi paccayo, mato ucchijjatī”ti",
  "atk-s0101a:754_2": "tasmiṃ ārammaṇe micchāsati santiṭṭhati, cittaṃ ekaggaṃ hoti, javanāni javanti, paṭhamajavane",
  "atk-s0101a:754_3": "satekicchā honti, tathā dutiyādīsu, sattame buddhānampi atekicchā anivattino ariṭṭhakaṇṭakasadisā.",
  "atk-s0101a:754_4": "Tattha koci ekaṃ dassanaṃ okkamati, koci dve, koci tīṇipi, ekasmiṃ okkantepi, dvīsu",
  "atk-s0101a:754_5": "tīsu okkantesupi, niyatamicchādiṭṭhikova hoti; patto saggamaggāvaraṇañceva mokkhamaggāvaraṇañca,",
  "atk-s0101a:754_6": "abhabbo tassattabhāvassa anantaraṃ saggampi gantuṃ, pageva mokkhaṃ. Vaṭṭakhāṇu nāmesa",
  "atk-s0101a:754_7": "satto pathavigopako, yebhuyyena evarūpassa bhavato vuṭṭhānaṃ natthi.",
  "atk-s0101a:755": "“Tasmā akalyāṇajanaṃ, āsīvisamivoragaṃ;",
  "atk-s0101a:756": "Ārakā parivajjeyya, bhūtikāmo vicakkhaṇo”ti.",
  "atk-s0101a:757": "Pakudhakaccāyanavādavaṇṇanā",
  "atk-s0101a:758_0": "173-175. Pakudhavāde akaṭāti akatā. Akaṭavidhāti akatavidhānā. Evaṃ karohīti kenaci",
  "atk-s0101a:758_1": "kārāpitāpi na hontīti attho. Animmitāti iddhiyāpi na nimmitā. Animmātāti animmāpitā,",
  "atk-s0101a:758_2": "keci animmāpetabbāti padaṃ vadanti, taṃ neva pāḷiyaṃ, na aṭṭhakathāyaṃ dissati. Vañjhādipadattayaṃ",
  "atk-s0101a:758_3": "vuttatthameva. Na iñjantīti esikatthambho viya ṭhitattā na calanti. Na vipariṇamantīti",
  "atk-s0101a:758_4": "pakatiṃ na jahanti. Na aññamaññaṃ byābādhentīti na aññamaññaṃ upahananti. Nālanti",
  "atk-s0101a:758_5": "na samatthā. Pathavikāyotiādīsu pathavīyeva pathavikāyo, pathavisamūho vā. Tatthāti",
  "atk-s0101a:758_6": "tesu jīvasattamesu kāyesu. Sattannaṃ tveva kāyānanti yathā muggarāsiādīsu pahataṃ",
  "atk-s0101a:758_7": "satthaṃ muggādīnaṃ antarena pavisati, evaṃ sattannaṃ kāyānaṃ antarena chiddena vivarena",
  "atk-s0101a:758_8": "satthaṃ pavisati. Tattha ahaṃ imaṃ jīvitā voropemīti kevalaṃ saññāmattameva hotīti dasseti.",
  "atk-s0101a:759": "Nigaṇṭhanāṭaputtavādavaṇṇanā",
  "atk-s0101a:760_0": "176-178. Nāṭaputtavāde cātuyāmasaṃvarasaṃvutoti catukoṭṭhāsena saṃvarena saṃvuto.",
  "atk-s0101a:760_1": "Sabbavārivārito cāti vāritasabbaudako paṭikkhittasabbasītodakoti attho. So kira sītodake",
  "atk-s0101a:760_2": "sattasaññī hoti, tasmā na taṃ vaḷañjeti. Sabbavāriyuttoti sabbena pāpavāraṇena yutto.",
  "atk-s0101a:760_3": "Sabbavāridhutoti sabbena pāpavāraṇena dhutapāpo. Sabbavāriphuṭoti sabbena pāpavāraṇena",
  "atk-s0101a:760_4": "phuṭṭho. Gatattoti koṭippattacitto. Yatattoti saṃyatacitto. Ṭhitattoti suppatiṭṭhitacitto.",
  "atk-s0101a:760_5": "Etassa vāde kiñci sāsanānulomampi atthi, asuddhaladdhitāya pana sabbā diṭṭhiyeva jātā.",
  "atk-s0101a:761": "Sañcayabelaṭṭhaputtavādavaṇṇanā",
  "atk-s0101a:762": "179-181. Sañcayavādo amarāvikkhepe vuttanayo eva.",
  "atk-s0101a:763": "Paṭhamasandiṭṭhikasāmaññaphalavaṇṇanā",
  "atk-s0101a:764": "182. Sohaṃ, bhanteti so ahaṃ bhante, vālukaṃ pīḷetvā telaṃ alabhamāno viya titthiyavādesu sāraṃ alabhanto bhagavantaṃ pucchāmīti attho.",
  "atk-s0101a:765_0": "183. Yathā te khameyyāti yathā te rucceyya. Dāsoti antojātadhanakkītakaramarānītasāmaṃdāsabyopagatānaṃ",
  "atk-s0101a:765_1": "aññataro. Kammakāroti analaso kammakaraṇasīloyeva. Dūrato disvā paṭhamameva uṭṭhahatīti",
  "atk-s0101a:765_2": "pubbuṭṭhāyī. Evaṃ uṭṭhito sāmino āsanaṃ paññapetvā pādadhovanādikattabbakiccaṃ katvā",
  "atk-s0101a:765_3": "pacchā nipatati nisīdatīti pacchānipātī. Sāmikamhi vā sayanato avuṭṭhite pubbeyeva",
  "atk-s0101a:765_4": "vuṭṭhātīti pubbuṭṭhāyī. Paccūsakālato paṭṭhāya yāva sāmino rattiṃ niddokkamanaṃ,",
  "atk-s0101a:765_5": "tāva sabbakiccāni katvā pacchā nipatati, seyyaṃ kappetīti pacchānipātī. Kiṃ karomi,",
  "atk-s0101a:765_6": "kiṃ karomīti evaṃ kiṃkārameva paṭisuṇanto vicaratīti kiṃ kārapaṭissāvī. Manāpameva",
  "atk-s0101a:765_7": "kiriyaṃ karotīti manāpacārī. Piyameva vadatīti piyavādī. Sāmino tuṭṭhapahaṭṭhaṃ mukhaṃ",
  "atk-s0101a:765_8": "ullokayamāno vicaratīti mukhullokako.",
  "atk-s0101a:766_0": "Devo maññeti devo viya. So vatassāhaṃ puññāni kareyyanti so vata ahaṃ evarūpo assaṃ,",
  "atk-s0101a:766_1": "yadi puññāni kareyyanti attho. “So vatassa’ssa”ntipi pāṭho, ayamevattho. Yaṃnūnāhanti",
  "atk-s0101a:766_2": "sace dānaṃ dassāmi, yaṃ rājā ekadivasaṃ deti, tato satabhāgampi yāvajīvaṃ na sakkhissāmi",
  "atk-s0101a:766_3": "dātunti pabbajjāyaṃ ussāhaṃ katvā evaṃ cintanabhāvaṃ dasseti.",
  "atk-s0101a:767_0": "Kāyena saṃvutoti kāyena pihito hutvā akusalassa pavesanadvāraṃ thaketvāti attho.",
  "atk-s0101a:767_1": "Eseva nayo sesapadadvayepi. Ghāsacchādanaparamatāyāti ghāsacchādanena paramatāya",
  "atk-s0101a:767_2": "uttamatāya, etadatthampi anesanaṃ pahāya aggasallekhena santuṭṭhoti attho. Abhirato",
  "atk-s0101a:767_3": "paviveketi “kāyaviveko ca vivekaṭṭhakāyānaṃ, cittaviveko ca nekkhammābhiratānaṃ,",
  "atk-s0101a:767_4": "paramavodānappattānaṃ upadhiviveko ca nirupadhīnaṃ puggalānaṃ visaṅkhāragatāna”nti",
  "atk-s0101a:767_5": "evaṃ vutte tividhepi viveke rato; gaṇasaṅgaṇikaṃ pahāya kāyena eko viharati, cittakilesasaṅgaṇikaṃ",
  "atk-s0101a:767_6": "pahāya aṭṭhasamāpattivasena eko viharati, phalasamāpattiṃ vā nirodhasamāpattiṃ vā",
  "atk-s0101a:767_7": "pavisitvā nibbānaṃ patvā viharatīti attho. Yaggheti codanatthe nipāto.",
  "atk-s0101a:768_0": "184. Āsanenapi nimanteyyāmāti nisinnāsanaṃ papphoṭetvā idha nisīdathāti vadeyyāma.",
  "atk-s0101a:768_1": "Abhinimanteyyāmapi nanti abhiharitvāpi naṃ nimanteyyāma. Tattha duvidho abhihāro",
  "atk-s0101a:768_2": "– vācāya ceva kāyena ca. Tumhākaṃ icchiticchitakkhaṇe amhākaṃ cīvarādīhi vadeyyātha",
  "atk-s0101a:768_3": "yenatthoti vadanto hi vācāya abhiharitvā nimanteti nāma. Cīvarādivekallaṃ sallakkhetvā",
  "atk-s0101a:768_4": "idaṃ gaṇhāthāti tāni dento pana kāyena abhiharitvā nimanteti nāma. Tadubhayampi sandhāya",
  "atk-s0101a:768_5": "abhinimanteyyāmapi nanti āha. Ettha ca gilānapaccayabhesajjaparikkhāroti yaṃ kiñci",
  "atk-s0101a:768_6": "gilānassa sappāyaṃ osadhaṃ. Vacanattho pana visuddhimagge vutto. Rakkhāvaraṇaguttinti",
  "atk-s0101a:768_7": "rakkhāsaṅkhātañceva āvaraṇasaṅkhātañca guttiṃ. Sā panesā na āvudhahatthe purise ṭhapentena",
  "atk-s0101a:768_8": "dhammikā nāma saṃvidahitā hoti. Yathā pana avelāya kaṭṭhahārikapaṇṇahārikādayo vihāraṃ",
  "atk-s0101a:768_9": "na pavisanti, migaluddakādayo vihārasīmāya mige vā macche vā na gaṇhanti, evaṃ saṃvidahantena",
  "atk-s0101a:768_10": "dhammikā nāma rakkhā saṃvihitā hoti, taṃ sandhāyāha – “dhammika”nti.",
  "atk-s0101a:769_0": "185. Yadi evaṃ santeti yadi tava dāso tuyhaṃ santikā abhivādanādīni labheyya. Evaṃ",
  "atk-s0101a:769_1": "sante. Addhāti ekaṃsavacanametaṃ. Paṭhamanti bhaṇanto aññassāpi atthitaṃ dīpeti.",
  "atk-s0101a:769_2": "Teneva ca rājā sakkā pana, bhante, aññampītiādimāha.",
  "atk-s0101a:770": "Dutiyasandiṭṭhikasāmaññaphalavaṇṇanā",
  "atk-s0101a:771": "186-188. Kasatīti kassako. Gehassa pati, ekagehamatte jeṭṭhakoti gahapatiko. Balisaṅkhātaṃ karaṃ karotīti karakārako. Dhaññarāsiṃ dhanarāsiñca vaḍḍhetīti rāsivaḍḍhako.",
  "atk-s0101a:772_0": "Appaṃ vāti parittakaṃ vā antamaso taṇḍulanāḷimattakampi. Bhogakkhandhanti bhogarāsiṃ.",
  "atk-s0101a:772_1": "Mahantaṃ vāti vipulaṃ vā. Yathā hi mahantaṃ pahāya pabbajituṃ dukkaraṃ, evaṃ appampīti",
  "atk-s0101a:772_2": "dassanatthaṃ ubhayamāha. Dāsavāre pana yasmā dāso attanopi anissaro, pageva bhogānaṃ.",
  "atk-s0101a:772_3": "Yañhi tassa dhanaṃ, taṃ sāmikānaññeva hoti, tasmā bhogaggahaṇaṃ na kataṃ. Ñātiyeva ñātiparivaṭṭo.",
  "atk-s0101a:773": "Paṇītatarasāmaññaphalavaṇṇanā",
  "atk-s0101a:774_0": "189. Sakkā pana, bhante, aññampi diṭṭheva dhammeti idha evamevāti na vuttaṃ. Taṃ",
  "atk-s0101a:774_1": "kasmāti ce, evamevāti hi vuccamāne pahoti bhagavā sakalampi rattindivaṃ tato vā bhiyyopi",
  "atk-s0101a:774_2": "evarūpāhi upamāhi sāmaññaphalaṃ dīpetuṃ. Tattha kiñcāpi etassa bhagavato vacanasavane",
  "atk-s0101a:774_3": "pariyantaṃ nāma natthi, tathāpi attho tādisoyeva bhavissatīti cintetvā upari visesaṃ",
  "atk-s0101a:774_4": "pucchanto evamevāti avatvā – “abhikkantatarañca paṇītatarañcā”ti āha. Tattha abhikkantataranti",
  "atk-s0101a:774_5": "abhimanāpataraṃ atiseṭṭhataranti attho. Paṇītataranti uttamataraṃ. Tena hīti uyyojanatthe",
  "atk-s0101a:774_6": "nipāto. Savane uyyojento hi naṃ evamāha. Suṇohīti abhikkantatarañca paṇītatarañca",
  "atk-s0101a:774_7": "sāmaññaphalaṃ suṇāti.",
  "atk-s0101a:775_0": "Sādhukaṃ manasikarohīti ettha pana sādhukaṃ sādhūti ekatthametaṃ. Ayañhi sādhu-saddo",
  "atk-s0101a:775_1": "āyācanasampaṭicchanasampahaṃsanasundara daḷhīkammādīsu dissati. “Sādhu me, bhante,",
  "atk-s0101a:775_2": "bhagavā saṅkhittena dhammaṃ desetū”tiādīsu hi āyācane dissati. “Sādhu, bhanteti kho",
  "atk-s0101a:775_3": "so bhikkhu bhagavato bhāsitaṃ abhinanditvā anumoditvā”tiādīsu sampaṭicchane. “Sādhu",
  "atk-s0101a:775_4": "sādhu, sāriputtā”tiādīsu sampahaṃsane.",
  "atk-s0101a:776": "“Sādhu dhammaruci rājā, sādhu paññāṇavā naro;",
  "atk-s0101a:777": "Sādhu mittānamaddubbho, pāpassākaraṇaṃ sukha”nti. ;",
  "atk-s0101a:778_0": "Ādīsu sundare. “Tena hi, brāhmaṇa, suṇohi sādhukaṃ manasi karohī”tiādīsu sādhukasaddoyeva",
  "atk-s0101a:778_1": "daḷhīkamme, āṇattiyantipi vuccati. Idhāpi assa ettheva daḷhīkamme ca āṇattiyañca",
  "atk-s0101a:778_2": "veditabbo. Sundarepi vaṭṭati. Daḷhīkammatthena hi daḷhamimaṃ dhammaṃ suṇāhi, suggahitaṃ",
  "atk-s0101a:778_3": "gaṇhanto. Āṇattiatthena mama āṇattiyā suṇāhi, sundaratthena sundaramimaṃ bhaddakaṃ",
  "atk-s0101a:778_4": "dhammaṃ suṇāhīti evaṃ dīpitaṃ hoti.",
  "atk-s0101a:779_0": "Manasi karohīti āvajja, samannāharāti attho, avikkhittacitto hutvā nisāmehi, citte",
  "atk-s0101a:779_1": "karohīti adhippāyo. Api cettha suṇohīti sotindriyavikkhepanivāraṇametaṃ. Sādhukaṃ",
  "atk-s0101a:779_2": "manasi karohīti manasikāre daḷhīkammaniyojanena manindriyavikkhepanivāraṇaṃ. Purimañcettha",
  "atk-s0101a:779_3": "byañjanavipallāsaggāhavāraṇaṃ, pacchimaṃ atthavipallāsaggāhavāraṇaṃ. Purimena ca",
  "atk-s0101a:779_4": "dhammassavane niyojeti, pacchimena sutānaṃ dhammānaṃ dhāraṇūpaparikkhādīsu. Purimena",
  "atk-s0101a:779_5": "ca sabyañjano ayaṃ dhammo, tasmā savanīyoti dīpeti. Pacchimena sattho, tasmā sādhukaṃ",
  "atk-s0101a:779_6": "manasi kātabboti. Sādhukapadaṃ vā ubhayapadehi yojetvā yasmā ayaṃ dhammo dhammagambhīro",
  "atk-s0101a:779_7": "ceva desanāgambhīro ca, tasmā suṇāhi sādhukaṃ, yasmā atthagambhīro ca paṭivedhagambhīro",
  "atk-s0101a:779_8": "ca, tasmā sādhukaṃ manasi karohīti evaṃ yojanā veditabbā. Bhāsissāmīti sakkā mahārājāti",
  "atk-s0101a:779_9": "evaṃ paṭiññātaṃ sāmaññaphaladesanaṃ vitthārato bhāsissāmi. “Desessāmī”ti hi saṅkhittadīpanaṃ",
  "atk-s0101a:779_10": "hoti. Bhāsissāmīti vitthāradīpanaṃ. Tenāha vaṅgīsatthero –",
  "atk-s0101a:780": "“Saṅkhittenapi deseti, vitthārenapi bhāsati;",
  "atk-s0101a:781": "Sāḷikāyiva nigghoso, paṭibhānaṃ udīrayī”ti. ;",
  "atk-s0101a:782": "Evaṃ vutte ussāhajāto hutvā – “evaṃ, bhante”ti kho rājā māgadho ajātasattu vedehiputto bhagavato paccassosi bhagavato vacanaṃ sampaṭicchi, paṭiggahesīti vuttaṃ hoti.",
  "atk-s0101a:783_0": "190. Athassa bhagavā etadavoca, etaṃ avoca, idāni vattabbaṃ “idha mahārājā”tiādiṃ",
  "atk-s0101a:783_1": "sakalaṃ suttaṃ avocāti attho. Tattha idhāti desāpadese nipāto, svāyaṃ katthaci lokaṃ",
  "atk-s0101a:783_2": "upādāya vuccati. Yathāha – “idha tathāgato loke uppajjatī”ti. Katthaci sāsanaṃ yathāha",
  "atk-s0101a:783_3": "– “idheva, bhikkhave, paṭhamo samaṇo, idha dutiyo samaṇo”ti. Katthaci okāsaṃ. Yathāha –",
  "atk-s0101a:784": "“Idheva tiṭṭhamānassa, devabhūtassa me sato;",
  "atk-s0101a:785": "Punarāyu ca me laddho, evaṃ jānāhi mārisā”ti. ;",
  "atk-s0101a:786_0": "Katthaci padapūraṇamattameva. Yathāha “idhāhaṃ, bhikkhave, bhuttāvī assaṃ pavārito”ti.",
  "atk-s0101a:786_1": "Idha pana lokaṃ upādāya vuttoti veditabbo. Mahārājāti yathā paṭiññātaṃ desanaṃ desetuṃ",
  "atk-s0101a:786_2": "puna mahārājāti ālapati. Idaṃ vuttaṃ hoti – “mahārāja imasmiṃ loke tathāgato uppajjati",
  "atk-s0101a:786_3": "arahaṃ…pe… buddho bhagavā”ti. Tattha tathāgatasaddo brahmajāle vutto. Arahantiādayo",
  "atk-s0101a:786_4": "visuddhimagge vitthāritā. Loke uppajjatīti ettha pana lokoti – okāsaloko sattaloko",
  "atk-s0101a:786_5": "saṅkhāralokoti tividho. Idha pana sattaloko adhippeto. Sattaloke uppajjamānopi ca",
  "atk-s0101a:786_6": "tathāgato na devaloke, na brahmaloke, manussalokeva uppajjati. Manussalokepi na aññasmiṃ",
  "atk-s0101a:786_7": "cakkavāḷe, imasmiṃyeva cakkavāḷe. Tatrāpi na sabbaṭṭhānesu, “puratthimāya disāya",
  "atk-s0101a:786_8": "gajaṅgalaṃ nāma nigamo tassāparena mahāsālo, tato parā paccantimā janapadā orato",
  "atk-s0101a:786_9": "majjhe, puratthimadakkhiṇāya disāya salaḷavatī nāma nadī. Tato parā paccantimā janapadā,",
  "atk-s0101a:786_10": "orato majjhe, dakkhiṇāya disāya setakaṇṇikaṃ nāma nigamo, tato parā paccantimā janapadā,",
  "atk-s0101a:786_11": "orato majjhe, pacchimāya disāya thūṇaṃ nāma brāhmaṇagāmo, tato parā paccantimā janapadā,",
  "atk-s0101a:786_12": "orato majjhe, uttarāya disāya usiraddhajo nāma pabbato, tato parā paccantimā janapadā",
  "atk-s0101a:786_13": "orato majjhe”ti evaṃ paricchinne āyāmato tiyojanasate, vitthārato aḍḍhateyyayojanasate,",
  "atk-s0101a:786_14": "parikkhepato navayojanasate majjhimapadese uppajjati. Na kevalañca tathāgato, paccekabuddhā,",
  "atk-s0101a:786_15": "aggasāvakā, asītimahātherā, buddhamātā, buddhapitā, cakkavattī rājā aññe ca sārappattā",
  "atk-s0101a:786_16": "brāhmaṇagahapatikā etthevuppajjanti.",
  "atk-s0101a:787_0": "Tattha tathāgato sujātāya dinnamadhupāyāsabhojanato yāva arahattamaggo, tāva uppajjati",
  "atk-s0101a:787_1": "nāma, arahattaphale uppanno nāma. Mahābhinikkhamanato vā yāva arahattamaggo. Tusitabhavanato",
  "atk-s0101a:787_2": "vā yāva arahattamaggo. Dīpaṅkarapādamūlato vā yāva arahattamaggo, tāva uppajjati",
  "atk-s0101a:787_3": "nāma, arahattaphale uppanno nāma. Idha sabbapaṭhamaṃ uppannabhāvaṃ sandhāya uppajjatīti",
  "atk-s0101a:787_4": "vuttaṃ. Tathāgato loke uppanno hotīti ayañhettha attho.",
  "atk-s0101a:788_0": "So imaṃ lokanti so bhagavā imaṃ lokaṃ. Idāni vattabbaṃ nidasseti. Sadevakanti saha",
  "atk-s0101a:788_1": "devehi sadevakaṃ. Evaṃ saha mārena samārakaṃ, saha brahmunā sabrahmakaṃ, saha samaṇabrāhmaṇehi",
  "atk-s0101a:788_2": "sassamaṇabrāhmaṇiṃ. Pajātattā pajā, taṃ pajaṃ. Saha devamanussehi sadevamanussaṃ.",
  "atk-s0101a:788_3": "Tattha sadevakavacanena pañca kāmāvacaradevaggahaṇaṃ veditabbaṃ. Samāraka – vacanena",
  "atk-s0101a:788_4": "chaṭṭhakāmāvacaradevaggahaṇaṃ. Sabrahmakavacanena brahmakāyikādibrahmaggahaṇaṃ. Sassamaṇabrāhmaṇīvacanena",
  "atk-s0101a:788_5": "sāsanassa paccatthikapaccāmittasamaṇabrāhmaṇaggahaṇaṃ, samitapāpabāhitapāpasamaṇabrāhmaṇaggahaṇañca.",
  "atk-s0101a:788_6": "Pajāvacanena sattalokaggahaṇaṃ. Sadevamanussavacanena sammutidevaavasesamanussaggahaṇaṃ.",
  "atk-s0101a:788_7": "Evamettha tīhi padehi okāsalokena saddhiṃ sattaloko. Dvīhi pajāvasena sattalokova gahitoti veditabbo.",
  "atk-s0101a:789_0": "Aparo nayo, sadevakaggahaṇena arūpāvacaradevaloko gahito. Samārakaggahaṇena cha kāmāvacaradevaloko.",
  "atk-s0101a:789_1": "Sabrahmakaggahaṇena rūpī brahmaloko. Sassamaṇabrāhmaṇādiggahaṇena catuparisavasena",
  "atk-s0101a:789_2": "sammutidevehi vā saha manussaloko, avasesasabbasattaloko vā.",
  "atk-s0101a:790_0": "Api cettha sadevakavacanena ukkaṭṭhaparicchedato sabbassa lokassa sacchikatabhāvamāha.",
  "atk-s0101a:790_1": "Tato yesaṃ ahosi – “māro mahānubhāvo cha kāmāvacarissaro vasavattī, kiṃ sopi etena",
  "atk-s0101a:790_2": "sacchikato”ti, tesaṃ vimatiṃ vidhamanto “samāraka”nti āha. Yesaṃ pana ahosi – “brahmā",
  "atk-s0101a:790_3": "mahānubhāvo ekaṅguliyā ekasmiṃ cakkavāḷasahasse ālokaṃ pharati, dvīhi …pe… dasahi",
  "atk-s0101a:790_4": "aṅgulīhi dasasu cakkavāḷasahassesu ālokaṃ pharati. Anuttarañca jhānasamāpattisukhaṃ",
  "atk-s0101a:790_5": "paṭisaṃvedeti, kiṃ sopi sacchikato”ti, tesaṃ vimatiṃ vidhamanto sabrahmakanti āha.",
  "atk-s0101a:790_6": "Tato ye cintesuṃ – “puthū samaṇabrāhmaṇā sāsanassa paccatthikā, kiṃ tepi sacchikatā”ti,",
  "atk-s0101a:790_7": "tesaṃ vimatiṃ vidhamanto sassamaṇabrāhmaṇiṃ pajanti āha. Evaṃ ukkaṭṭhukkaṭṭhānaṃ",
  "atk-s0101a:790_8": "sacchikatabhāvaṃ pakāsetvā atha sammutideve avasesamanusse ca upādāya ukkaṭṭhaparicchedavasena",
  "atk-s0101a:790_9": "sesasattalokassa sacchikatabhāvaṃ pakāsento sadevamanussanti āha. Ayamettha bhāvānukkamo.",
  "atk-s0101a:791_0": "Porāṇā panāhu sadevakanti devehi saddhiṃ avasesalokaṃ. Samārakanti mārena saddhiṃ",
  "atk-s0101a:791_1": "avasesalokaṃ. Sabrahmakanti brahmehi saddhiṃ avasesalokaṃ. Evaṃ sabbepi tibhavūpage",
  "atk-s0101a:791_2": "satte tīhākārehi tīsu padesu pakkhipitvā puna dvīhi padehi pariyādiyanto sassamaṇabrāhmaṇiṃ",
  "atk-s0101a:791_3": "pajaṃ sadevamanussanti āha. Evaṃ pañcahipi padehi tena tenākārena tedhātukameva pariyādinnanti.",
  "atk-s0101a:792_0": "Sayaṃ abhiññā sacchikatvā pavedetīti ettha pana sayanti sāmaṃ aparaneyyo hutvā. Abhiññāti",
  "atk-s0101a:792_1": "abhiññāya, adhikena ñāṇena ñatvāti attho. Sacchikatvāti paccakkhaṃ katvā, etena anumānādipaṭikkhepo",
  "atk-s0101a:792_2": "kato hoti. Pavedetīti bodheti viññāpeti pakāseti.",
  "atk-s0101a:793_0": "So dhammaṃ deseti ādikalyāṇaṃ…pe… pariyosānakalyāṇanti so bhagavā sattesu kāruññataṃ",
  "atk-s0101a:793_1": "paṭicca hitvāpi anuttaraṃ vivekasukhaṃ dhammaṃ deseti. Tañca kho appaṃ vā bahuṃ vā",
  "atk-s0101a:793_2": "desento ādikalyāṇādippakārameva deseti. Ādimhipi, kalyāṇaṃ bhaddakaṃ anavajjameva",
  "atk-s0101a:793_3": "katvā deseti, majjhepi, pariyosānepi, kalyāṇaṃ bhaddakaṃ anavajjameva katvā desetīti",
  "atk-s0101a:793_4": "vuttaṃ hoti. Tattha atthi desanāya ādimajjhapariyosānaṃ, atthi sāsanassa. Desanāya",
  "atk-s0101a:793_5": "tāva catuppadikāyapi gāthāya paṭhamapādo ādi nāma, tato dve majjhaṃ nāma, ante eko",
  "atk-s0101a:793_6": "pariyosānaṃ nāma. Ekānusandhikassa suttassa nidānaṃ ādi, idamavocāti pariyosānaṃ,",
  "atk-s0101a:793_7": "ubhinnamantarā majjhaṃ. Anekānusandhikassa suttassa paṭhamānusandhi ādi, ante anusandhi",
  "atk-s0101a:793_8": "pariyosānaṃ, majjhe eko vā dve vā bahū vā majjhameva.",
  "atk-s0101a:794_0": "Sāsanassa pana sīlasamādhivipassanā ādi nāma. Vuttampi cetaṃ – “ko cādi kusalānaṃ",
  "atk-s0101a:794_1": "dhammānaṃ? Sīlañca suvisuddhaṃ diṭṭhi ca ujukā”ti. “Atthi, bhikkhave, majjhimā paṭipadā",
  "atk-s0101a:794_2": "tathāgatena abhisambuddhā”ti evaṃ vutto pana ariyamaggo majjhaṃ nāma. Phalañceva",
  "atk-s0101a:794_3": "nibbānañca pariyosānaṃ nāma. “Etadatthamidaṃ, brāhmaṇa, brahmacariyaṃ, etaṃ sāraṃ,",
  "atk-s0101a:794_4": "etaṃ pariyosāna”nti hi ettha phalaṃ pariyosānanti vuttaṃ. “Nibbānogadhaṃ hi, āvuso",
  "atk-s0101a:794_5": "visākha, brahmacariyaṃ vussati, nibbānaparāyanaṃ nibbānapariyosāna”nti ettha nibbānaṃ",
  "atk-s0101a:794_6": "pariyosānanti vuttaṃ. Idha desanāya ādimajjhapariyosānaṃ adhippetaṃ. Bhagavā hi dhammaṃ",
  "atk-s0101a:794_7": "desento ādimhi sīlaṃ dassetvā majjhe maggaṃ pariyosāne nibbānaṃ dasseti. Tena vuttaṃ",
  "atk-s0101a:794_8": "– “so dhammaṃ deseti ādikalyāṇaṃ majjhekalyāṇaṃ pariyosānakalyāṇa”nti. Tasmā aññopi",
  "atk-s0101a:794_9": "dhammakathiko dhammaṃ kathento –",
  "atk-s0101a:795": "“Ādimhi sīlaṃ dasseyya, majjhe maggaṃ vibhāvaye;",
  "atk-s0101a:796": "Pariyosānamhi nibbānaṃ, esā kathikasaṇṭhitī”ti.",
  "atk-s0101a:797_0": "Sātthaṃ sabyañjananti yassa hi yāgubhattaitthipurisādivaṇṇanānissitā desanā hoti,",
  "atk-s0101a:797_1": "na so sātthaṃ deseti. Bhagavā pana tathārūpaṃ desanaṃ pahāya catusatipaṭṭhānādinissitaṃ",
  "atk-s0101a:797_2": "desanaṃ deseti. Tasmā sātthaṃ desetīti vuccati. Yassa pana desanā ekabyañjanādiyuttā",
  "atk-s0101a:797_3": "vā sabbaniroṭṭhabyañjanā vā sabbavissaṭṭhasabbaniggahītabyañjanā vā, tassa damiḷakirātasavarādimilakkhūnaṃ",
  "atk-s0101a:797_4": "bhāsā viya byañjanapāripūriyā abhāvato abyañjanā nāma desanā hoti. Bhagavā pana –",
  "atk-s0101a:798": "“Sithilaṃ dhanitañca dīgharassaṃ, garukaṃ lahukañca niggahītaṃ;",
  "atk-s0101a:799": "Sambandhavavatthitaṃ vimuttaṃ, dasadhā byañjanabuddhiyā pabhedo”ti.",
  "atk-s0101a:800_0": "Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti,",
  "atk-s0101a:800_1": "tasmā sabyañjanaṃ dhammaṃ desetīti vuccati. Kevalaparipuṇṇanti ettha kevalanti sakalādhivacanaṃ.",
  "atk-s0101a:800_2": "Paripuṇṇanti anūnādhikavacanaṃ. Idaṃ vuttaṃ hoti sakalaparipuṇṇameva deseti, ekadesanāpi",
  "atk-s0101a:800_3": "aparipuṇṇā natthīti. Upanetabbaapanetabbassa abhāvato kevalaparipuṇṇanti veditabbaṃ.",
  "atk-s0101a:800_4": "Parisuddhanti nirupakkilesaṃ. Yo hi imaṃ dhammadesanaṃ nissāya lābhaṃ vā sakkāraṃ",
  "atk-s0101a:800_5": "vā labhissāmīti deseti, tassa aparisuddhā desanā hoti. Bhagavā pana lokāmisanirapekkho",
  "atk-s0101a:800_6": "hitapharaṇena mettābhāvanāya muduhadayo ullumpanasabhāvasaṇṭhitena cittena deseti.",
  "atk-s0101a:800_7": "Tasmā parisuddhaṃ dhammaṃ desetīti vuccati.",
  "atk-s0101a:801_0": "Brahmacariyaṃ pakāsetīti ettha panāyaṃ brahmacariya-saddo dāne veyyāvacce pañcasikkhāpadasīle",
  "atk-s0101a:801_1": "appamaññāsu methunaviratiyaṃ sadārasantose vīriye uposathaṅgesu ariyamagge sāsaneti",
  "atk-s0101a:801_2": "imesvatthesu dissati.",
  "atk-s0101a:802": "“Kiṃ te vataṃ kiṃ pana brahmacariyaṃ,",
  "atk-s0101a:803": "Kissa suciṇṇassa ayaṃ vipāko;",
  "atk-s0101a:804": "Iddhī jutī balavīriyūpapatti,",
  "atk-s0101a:805": "Idañca te nāga, mahāvimānaṃ.",
  "atk-s0101a:806": "Ahañca bhariyā ca manussaloke,",
  "atk-s0101a:807": "Saddhā ubho dānapatī ahumhā;",
  "atk-s0101a:808": "Opānabhūtaṃ me gharaṃ tadāsi,",
  "atk-s0101a:809": "Santappitā samaṇabrāhmaṇā ca.",
  "atk-s0101a:810": "Taṃ me vataṃ taṃ pana brahmacariyaṃ,",
  "atk-s0101a:811": "Tassa suciṇṇassa ayaṃ vipāko;",
  "atk-s0101a:812": "Iddhī jutī balavīriyūpapatti,",
  "atk-s0101a:813": "Idañca me dhīra mahāvimāna”nti. ;",
  "atk-s0101a:814": "Imasmiñhi puṇṇakajātake dānaṃ brahmacariyanti vuttaṃ.",
  "atk-s0101a:815": "“Kena pāṇi kāmadado, kena pāṇi madhussavo;",
  "atk-s0101a:816": "Kena te brahmacariyena, puññaṃ pāṇimhi ijjhati.",
  "atk-s0101a:817": "Tena pāṇi kāmadado, tena pāṇi madhussavo;",
  "atk-s0101a:818": "Tena me brahmacariyena, puññaṃ pāṇimhi ijjhatī”ti. ;",
  "atk-s0101a:819_0": "Imasmiṃ aṅkurapetavatthumhi veyyāvaccaṃ brahmacariyanti vuttaṃ. “Evaṃ, kho taṃ bhikkhave,",
  "atk-s0101a:819_1": "tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadasīlaṃ",
  "atk-s0101a:819_2": "brahmacariyanti vuttaṃ. “Taṃ kho pana me, pañcasikha, brahmacariyaṃ neva nibbidāya",
  "atk-s0101a:819_3": "na virāgāya na nirodhāya…pe… yāvadeva brahmalokūpapattiyā”ti imasmiṃ mahāgovindasutte",
  "atk-s0101a:819_4": "catasso appamaññāyo brahmacariyanti vuttā. “Pare abrahmacārī bhavissanti, mayamettha",
  "atk-s0101a:819_5": "brahmacārī bhavissāmā”ti imasmiṃ sallekhasutte methunavirati brahmacariyanti vuttā.",
  "atk-s0101a:820": "“Mayañca bhariyā nātikkamāma,",
  "atk-s0101a:821": "Amhe ca bhariyā nātikkamanti;",
  "atk-s0101a:822": "Aññatra tāhi brahmacariyaṃ carāma,",
  "atk-s0101a:823": "Tasmā hi amhaṃ daharā na mīyare”ti. ;",
  "atk-s0101a:824_0": "Mahādhammapālajātake sadārasantoso brahmacariyanti vutto. “Abhijānāmi kho panāhaṃ,",
  "atk-s0101a:824_1": "sāriputta, caturaṅgasamannāgataṃ brahmacariyaṃ caritā, tapassī sudaṃ homī”ti lomahaṃsanasutte",
  "atk-s0101a:824_2": "vīriyaṃ brahmacariyanti vuttaṃ.",
  "atk-s0101a:825": "“Hīnena brahmacariyena, khattiye upapajjati;",
  "atk-s0101a:826": "Majjhimena ca devattaṃ, uttamena visujjhatī”ti. ;",
  "atk-s0101a:827_0": "Evaṃ nimijātake attadamanavasena kato aṭṭhaṅgiko uposatho brahmacariyanti vutto.",
  "atk-s0101a:827_1": "“Idaṃ kho pana me, pañcasikha, brahmacariyaṃ ekantanibbidāya virāgāya nirodhāya…pe…",
  "atk-s0101a:827_2": "ayameva ariyo aṭṭhaṅgiko maggo”ti mahāgovindasuttasmiṃyeva ariyamaggo brahmacariyanti",
  "atk-s0101a:827_3": "vutto. “Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ",
  "atk-s0101a:827_4": "yāva devamanussehi suppakāsita”nti pāsādikasutte sikkhattayasaṅgahitaṃ sakalasāsanaṃ",
  "atk-s0101a:827_5": "brahmacariyanti vuttaṃ. Imasmimpi ṭhāne idameva brahmacariyanti adhippetaṃ. Tasmā",
  "atk-s0101a:827_6": "brahmacariyaṃ pakāsetīti so dhammaṃ deseti ādikalyāṇaṃ…pe… parisuddhaṃ. Evaṃ desento",
  "atk-s0101a:827_7": "ca sikkhattayasaṅgahitaṃ sakalasāsanaṃ brahmacariyaṃ pakāsetīti evamettha attho daṭṭhabbo.",
  "atk-s0101a:827_8": "Brahmacariyanti seṭṭhaṭṭhena brahmabhūtaṃ cariyaṃ. Brahmabhūtānaṃ vā buddhādīnaṃ",
  "atk-s0101a:827_9": "cariyanti vuttaṃ hoti.",
  "atk-s0101a:828_0": "191. Taṃ dhammanti taṃ vuttappakārasampadaṃ dhammaṃ. Suṇāti gahapati vāti kasmā paṭhamaṃ",
  "atk-s0101a:828_1": "gahapatiṃ niddisati? Nihatamānattā, ussannattā ca. Yebhuyyena hi khattiyakulato pabbajitā",
  "atk-s0101a:828_2": "jātiṃ nissāya mānaṃ karonti. Brāhmaṇakulā pabbajitā mante nissāya mānaṃ karonti.",
  "atk-s0101a:828_3": "Hīnajaccakulā pabbajitā attano attano vijātitāya patiṭṭhātuṃ na sakkonti. Gahapatidārakā",
  "atk-s0101a:828_4": "pana kacchehi sedaṃ muñcantehi piṭṭhiyā loṇaṃ pupphamānāya bhūmiṃ kasitvā tādisassa",
  "atk-s0101a:828_5": "mānassa abhāvato nihatamānadappā honti. Te pabbajitvā mānaṃ vā dappaṃ vā akatvā yathābalaṃ",
  "atk-s0101a:828_6": "sakalabuddhavacanaṃ uggahetvā vipassanāya kammaṃ karontā sakkonti arahatte patiṭṭhātuṃ.",
  "atk-s0101a:828_7": "Itarehi ca kulehi nikkhamitvā pabbajitā nāma na bahukā, gahapatikāva bahukā. Iti",
  "atk-s0101a:828_8": "nihatamānattā ussannattā ca paṭhamaṃ gahapatiṃ niddisatīti.",
  "atk-s0101a:829_0": "Aññatarasmiṃ vāti itaresaṃ vā kulānaṃ aññatarasmiṃ. Paccājātoti patijāto. Tathāgate",
  "atk-s0101a:829_1": "saddhaṃ paṭilabhatīti parisuddhaṃ dhammaṃ sutvā dhammassāmimhi tathāgate – “sammāsambuddho",
  "atk-s0101a:829_2": "vata so bhagavā”ti saddhaṃ paṭilabhati. Iti paṭisañcikkhatīti evaṃ paccavekkhati.",
  "atk-s0101a:829_3": "Sambādho gharāvāsoti sacepi saṭṭhihatthe ghare yojanasatantarepi vā dve jāyampatikā",
  "atk-s0101a:829_4": "vasanti, tathāpi nesaṃ sakiñcanasapalibodhaṭṭhena gharāvāso sambādhoyeva. Rajopathoti",
  "atk-s0101a:829_5": "rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ. Āgamanapathotipi vadanti.",
  "atk-s0101a:829_6": "Alagganaṭṭhena abbhokāso viyāti abbhokāso. Pabbajito hi kūṭāgāraratanapāsādadevavimānādīsu",
  "atk-s0101a:829_7": "pihitadvāravātapānesu paṭicchannesu vasantopi neva laggati, na sajjati, na bajjhati.",
  "atk-s0101a:829_8": "Tena vuttaṃ – “abbhokāso pabbajjā”ti. Api ca sambādho gharāvāso kusalakiriyāya okāsābhāvato.",
  "atk-s0101a:829_9": "Rajopatho asaṃvutasaṅkāraṭṭhānaṃ viya rajānaṃ kilesarajānaṃ sannipātaṭṭhānato. Abbhokāso",
  "atk-s0101a:829_10": "pabbajjā kusalakiriyāya yathāsukhaṃ okāsasabbhāvato.",
  "atk-s0101a:830_0": "Nayidaṃ sukaraṃ…pe… pabbajeyyanti etthāyaṃ saṅkhepakathā, yadetaṃ sikkhattayabrahmacariyaṃ",
  "atk-s0101a:830_1": "ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ, caritabbaṃ",
  "atk-s0101a:830_2": "ekadivasampi ca kilesamalena amalīnaṃ katvā carimakacittaṃ pāpetabbatāya ekantaparisuddhaṃ.",
  "atk-s0101a:830_3": "Saṅkhalikhitanti likhitasaṅkhasadisaṃ dhotasaṅkhasappaṭibhāgaṃ caritabbaṃ. Idaṃ na",
  "atk-s0101a:830_4": "sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ, yaṃnūnāhaṃ",
  "atk-s0101a:830_5": "kese ca massuñca ohāretvā kasāyarasapītatāya kāsāyāni brahmacariyaṃ carantānaṃ anucchavikāni",
  "atk-s0101a:830_6": "vatthāni acchādetvā paridahitvā agārasmā nikkhamitvā anagāriyaṃ pabbajeyyanti. Ettha",
  "atk-s0101a:830_7": "ca yasmā agārassa hitaṃ kasivāṇijjādikammaṃ agāriyanti vuccati, tañca pabbajjāya",
  "atk-s0101a:830_8": "natthi, tasmā pabbajjā anagāriyanti ñātabbā, taṃ anagāriyaṃ. Pabbajeyyanti paṭipajjeyyaṃ.",
  "atk-s0101a:831_0": "192-193. Appaṃ vāti sahassato heṭṭhā bhogakkhandho appo nāma hoti, sahassato paṭṭhāya",
  "atk-s0101a:831_1": "mahā. Ābandhanaṭṭhena ñātiyeva ñātiparivaṭṭo. Sopi vīsatiyā heṭṭhā appo nāma hoti,",
  "atk-s0101a:831_2": "vīsatiyā paṭṭhāya mahā. Pātimokkhasaṃvarasaṃvutoti pātimokkhasaṃvarena samannāgato.",
  "atk-s0101a:831_3": "Ācāragocarasampannoti ācārena ceva gocarena ca sampanno. Aṇumattesūti appamattakesu.",
  "atk-s0101a:831_4": "Vajjesūti akusaladhammesu. Bhayadassāvīti bhayadassī. Samādāyāti sammā ādiyitvā.",
  "atk-s0101a:831_5": "Sikkhati sikkhāpadesūti sikkhāpadesu taṃ taṃ sikkhāpadaṃ samādiyitvā sikkhati. Ayamettha",
  "atk-s0101a:831_6": "saṅkhepo, vitthāro pana visuddhimagge vutto.",
  "atk-s0101a:832_0": "Kāyakammavacīkammena samannāgato kusalena parisuddhājīvoti ettha ācāragocaraggahaṇeneva",
  "atk-s0101a:832_1": "ca kusale kāyakammavacīkamme gahitepi yasmā idaṃ ājīvapārisuddhisīlaṃ nāma na ākāse",
  "atk-s0101a:832_2": "vā rukkhaggādīsu vā uppajjati, kāyavacīdvāresuyeva pana uppajjati; tasmā tassa uppattidvāradassanatthaṃ",
  "atk-s0101a:832_3": "kāyakammavacīkammena samannāgato kusalenāti vuttaṃ. Yasmā pana tena samannāgato,",
  "atk-s0101a:832_4": "tasmā parisuddhājīvo. Samaṇamuṇḍikaputtasuttantavasena vā evaṃ vuttaṃ. Tattha hi",
  "atk-s0101a:832_5": "“katame ca, thapati, kusalā sīlā? Kusalaṃ kāyakammaṃ, kusalaṃ vacīkammaṃ, parisuddhaṃ",
  "atk-s0101a:832_6": "ājīvampi kho ahaṃ thapati sīlasmiṃ vadāmī”ti vuttaṃ. Yasmā pana tena samannāgato,",
  "atk-s0101a:832_7": "tasmā parisuddhājīvoti veditabbo.",
  "atk-s0101a:833_0": "Sīlasampannoti brahmajāle vuttena tividhena sīlena samannāgato hoti. Indriyesu guttadvāroti",
  "atk-s0101a:833_1": "manacchaṭṭhesu indriyesu pihitadvāro hoti. Satisampajaññena samannāgatoti abhikkante",
  "atk-s0101a:833_2": "paṭikkantetiādīsu sattasu ṭhānesu satiyā ceva sampajaññena ca samannāgato hoti. Santuṭṭhoti",
  "atk-s0101a:833_3": "catūsu paccayesu tividhena santosena santuṭṭho hoti.",
  "atk-s0101a:834": "Cūḷasīlavaṇṇanā",
  "atk-s0101a:835_0": "194-211. Evaṃ mātikaṃ nikkhipitvā anupubbena bhājento “kathañca, mahārāja, bhikkhu",
  "atk-s0101a:835_1": "sīlasampanno hotī”tiādimāha. Tattha idampissa hoti sīlasminti idampi assa bhikkhuno",
  "atk-s0101a:835_2": "pāṇātipātā veramaṇi sīlasmiṃ ekaṃ sīlaṃ hotīti attho. Paccattavacanatthe vā etaṃ",
  "atk-s0101a:835_3": "bhummaṃ. Mahāaṭṭhakathāyañhi idampi tassa samaṇassa sīlanti ayameva attho vutto.",
  "atk-s0101a:835_4": "Sesaṃ brahmajāle vuttanayeneva veditabbaṃ. Idamassa hoti sīlasminti idaṃ assa sīlaṃ hotīti attho.",
  "atk-s0101a:836_0": "212. Na kutoci bhayaṃ samanupassati, yadidaṃ sīlasaṃvaratoti yāni asaṃvaramūlakāni",
  "atk-s0101a:836_1": "bhayāni uppajjanti, tesu yaṃ idaṃ bhayaṃ sīlasaṃvarato bhaveyya, taṃ kutoci ekasaṃvaratopi",
  "atk-s0101a:836_2": "na samanupassati. Kasmā? Saṃvarato asaṃvaramūlakassa bhayassa abhāvā. Muddhābhisittoti",
  "atk-s0101a:836_3": "yathāvidhānavihitena khattiyābhisekena muddhani avasitto. Yadidaṃ paccatthikatoti",
  "atk-s0101a:836_4": "yaṃ kutoci ekapaccatthikatopi bhayaṃ bhaveyya, taṃ na samanupassati. Kasmā? Yasmā",
  "atk-s0101a:836_5": "nihatapaccāmitto. Ajjhattanti niyakajjhattaṃ, attano santāneti attho. Anavajjasukhanti",
  "atk-s0101a:836_6": "anavajjaṃ aninditaṃ kusalaṃ sīlapadaṭṭhānehi avippaṭisārapāmojjapītipassaddhidhammehi",
  "atk-s0101a:836_7": "pariggahitaṃ kāyikacetasikasukhaṃ paṭisaṃvedeti. Evaṃ kho, mahārāja, bhikkhu sīlasampanno",
  "atk-s0101a:836_8": "hotīti evaṃ nirantaraṃ vitthāretvā dassitena tividhena sīlena samannāgato bhikkhu",
  "atk-s0101a:836_9": "sīlasampanno nāma hotīti sīlakathaṃ niṭṭhāpesi.",
  "atk-s0101a:837": "Indriyasaṃvarakathā",
  "atk-s0101a:838_0": "213. Indriyesu guttadvārabhājanīye cakkhunā rūpanti ayaṃ cakkhusaddo katthaci buddhacakkhumhi",
  "atk-s0101a:838_1": "vattati, yathāha – “buddhacakkhunā lokaṃ volokesī”ti. Katthaci sabbaññutaññāṇasaṅkhāte",
  "atk-s0101a:838_2": "samantacakkhumhi, yathāha – “tathūpamaṃ dhammamayaṃ, sumedha, pāsādamāruyha samantacakkhū”ti.",
  "atk-s0101a:838_3": "Katthaci dhammacakkhumhi “virajaṃ vītamalaṃ dhammacakkhuṃ udapādī”ti hi ettha ariyamaggattayapaññā.",
  "atk-s0101a:838_4": "“Cakkhuṃ udapādi ñāṇaṃ udapādī”ti ettha pubbenivāsādiñāṇaṃ paññācakkhūti vuccati.",
  "atk-s0101a:838_5": "“Dibbena cakkhunā”ti āgataṭṭhānesu dibbacakkhumhi vattati. “Cakkhuñca paṭicca rūpe",
  "atk-s0101a:838_6": "cā”ti ettha pasādacakkhumhi vattati. Idha panāyaṃ pasādacakkhuvohārena cakkhuviññāṇe",
  "atk-s0101a:838_7": "vattati, tasmā cakkhuviññāṇena rūpaṃ disvāti ayametthattho. Sesapadesu yaṃ vattabbaṃ",
  "atk-s0101a:838_8": "siyā, taṃ sabbaṃ visuddhimagge vuttaṃ. Abyāsekasukhanti kilesabyāsekavirahitattā",
  "atk-s0101a:838_9": "abyāsekaṃ asammissaṃ parisuddhaṃ adhicittasukhaṃ paṭisaṃvedetīti.",
  "atk-s0101a:839": "Satisampajaññakathā",
  "atk-s0101a:840_0": "214. Satisampajaññabhājanīyamhi abhikkante paṭikkanteti ettha tāva abhikkantaṃ vuccati",
  "atk-s0101a:840_1": "gamanaṃ, paṭikkantaṃ nivattanaṃ, tadubhayampi catūsu iriyāpathesu labbhati. Gamane",
  "atk-s0101a:840_2": "tāva purato kāyaṃ abhiharanto abhikkamati nāma. Paṭinivattanto paṭikkamati nāma.",
  "atk-s0101a:840_3": "Ṭhānepi ṭhitakova kāyaṃ purato onāmento abhikkamati nāma, pacchato apanāmento paṭikkamati",
  "atk-s0101a:840_4": "nāma. Nisajjāya nisinnakova āsanassa purimaaṅgābhimukho saṃsaranto abhikkamati nāma,",
  "atk-s0101a:840_5": "pacchimaaṅgapadesaṃ paccāsaṃsaranto paṭikkamati nāma. Nipajjanepi eseva nayo.",
  "atk-s0101a:841_0": "Sampajānakārī hotīti sampajaññena sabbakiccakārī. Sampajaññameva vā kārī. So hi abhikkantādīsu",
  "atk-s0101a:841_1": "sampajaññaṃ karoteva. Na katthaci sampajaññavirahito hoti. Tattha sātthakasampajaññaṃ,",
  "atk-s0101a:841_2": "sappāyasampajaññaṃ, gocarasampajaññaṃ asammohasampajaññanti catubbidhaṃ sampajaññaṃ.",
  "atk-s0101a:841_3": "Tattha abhikkamanacitte uppanne cittavaseneva agantvā – “kinnu me ettha gatena attho",
  "atk-s0101a:841_4": "atthi natthī”ti atthānatthaṃ pariggahetvā atthapariggaṇhanaṃ sātthakasampajaññaṃ.",
  "atk-s0101a:841_5": "Tattha ca atthoti cetiyadassanabodhisaṅghatheraasubhadassanādivasena dhammato vuḍḍhi.",
  "atk-s0101a:841_6": "Cetiyaṃ vā bodhiṃ vā disvāpi hi buddhārammaṇaṃ, saṅghadassanena saṅghārammaṇaṃ, pītiṃ",
  "atk-s0101a:841_7": "uppādetvā tadeva khayavayato sammasanto arahattaṃ pāpuṇāti. There disvā tesaṃ ovāde",
  "atk-s0101a:841_8": "patiṭṭhāya, asubhaṃ disvā tattha paṭhamajjhānaṃ uppādetvā tadeva khayavayato sammasanto",
  "atk-s0101a:841_9": "arahattaṃ pāpuṇāti. Tasmā etesaṃ dassanaṃ sātthakanti vuttaṃ. Keci pana āmisatopi",
  "atk-s0101a:841_10": "vuḍḍhi atthoyeva, taṃ nissāya brahmacariyānuggahāya paṭipannattāti vadanti.",
  "atk-s0101a:842_0": "Tasmiṃ pana gamane sappāyāsappāyaṃ pariggahetvā sappāyapariggaṇhanaṃ sappāyasampajaññaṃ.",
  "atk-s0101a:842_1": "Seyyathidaṃ – cetiyadassanaṃ tāva sātthakaṃ, sace pana cetiyassa mahāpūjāya dasadvādasayojanantare",
  "atk-s0101a:842_2": "parisā sannipatanti, attano vibhavānurūpā itthiyopi purisāpi alaṅkatapaṭiyattā cittakammarūpakāni",
  "atk-s0101a:842_3": "viya sañcaranti. Tatra cassa iṭṭhe ārammaṇe lobho hoti, aniṭṭhe paṭigho, asamapekkhane",
  "atk-s0101a:842_4": "moho uppajjati, kāyasaṃsaggāpattiṃ vā āpajjati. Jīvitabrahmacariyānaṃ vā antarāyo",
  "atk-s0101a:842_5": "hoti, evaṃ taṃ ṭhānaṃ asappāyaṃ hoti. Vuttappakāraantarāyābhāve sappāyaṃ. Bodhidassanepi",
  "atk-s0101a:842_6": "eseva nayo. Saṅghadassanampi sātthaṃ. Sace pana antogāme mahāmaṇḍapaṃ kāretvā sabbarattiṃ",
  "atk-s0101a:842_7": "dhammassavanaṃ karontesu manussesu vuttappakāreneva janasannipāto ceva antarāyo ca",
  "atk-s0101a:842_8": "hoti, evaṃ taṃ ṭhānaṃ asappāyaṃ hoti. Antarāyābhāve sappāyaṃ. Mahāparisaparivārānaṃ",
  "atk-s0101a:842_9": "therānaṃ dassanepi eseva nayo.",
  "atk-s0101a:843_0": "Asubhadassanampi sātthaṃ, tadatthadīpanatthañca idaṃ vatthu – eko kira daharabhikkhu",
  "atk-s0101a:843_1": "sāmaṇeraṃ gahetvā dantakaṭṭhatthāya gato. Sāmaṇero maggā okkamitvā purato gacchanto",
  "atk-s0101a:843_2": "asubhaṃ disvā paṭhamajjhānaṃ nibbattetvā tadeva pādakaṃ katvā saṅkhāre sammasanto",
  "atk-s0101a:843_3": "tīṇi phalāni sacchikatvā uparimaggatthāya kammaṭṭhānaṃ pariggahetvā aṭṭhāsi. Daharo",
  "atk-s0101a:843_4": "taṃ apassanto sāmaṇerāti pakkosi. So ‘mayā pabbajitadivasato paṭṭhāya bhikkhunā saddhiṃ",
  "atk-s0101a:843_5": "dve kathā nāma na kathitapubbā. Aññasmimpi divase upari visesaṃ nibbattessāmī’ti",
  "atk-s0101a:843_6": "cintetvā kiṃ, bhanteti paṭivacanamadāsi. ‘Ehī’ti ca vutte ekavacaneneva āgantvā,",
  "atk-s0101a:843_7": "‘bhante, iminā tāva maggeneva gantvā mayā ṭhitokāse muhuttaṃ puratthābhimukho ṭhatvā",
  "atk-s0101a:843_8": "olokethā’ti āha. So tathā katvā tena pattavisesameva pāpuṇi. Evaṃ ekaṃ asubhaṃ dvinnaṃ",
  "atk-s0101a:843_9": "janānaṃ atthāya jātaṃ. Evaṃ sātthampi panetaṃ purisassa mātugāmāsubhaṃ asappāyaṃ,",
  "atk-s0101a:843_10": "mātugāmassa ca purisāsubhaṃ asappāyaṃ, sabhāgameva sappāyanti evaṃ sappāyapariggaṇhanaṃ",
  "atk-s0101a:843_11": "sappāyasampajaññaṃ nāma.",
  "atk-s0101a:844_0": "Evaṃ pariggahitasātthakasappāyassa pana aṭṭhatiṃsāya kammaṭṭhānesu attano cittaruciyaṃ",
  "atk-s0101a:844_1": "kammaṭṭhānasaṅkhātaṃ gocaraṃ uggahetvā bhikkhācāragocare taṃ gahetvāva gamanaṃ gocarasampajaññaṃ",
  "atk-s0101a:844_2": "nāma. Tassāvibhāvanatthaṃ idaṃ catukkaṃ veditabbaṃ –",
  "atk-s0101a:845_0": "Idhekacco bhikkhu harati, na paccāharati; ekacco paccāharati, na harati; ekacco pana",
  "atk-s0101a:845_1": "neva harati, na paccāharati; ekacco harati ca, paccāharati cāti. Tattha yo bhikkhu",
  "atk-s0101a:845_2": "divasaṃ caṅkamena nisajjāya ca āvaraṇīyehi dhammehi cittaṃ parisodhetvā tathā rattiyā",
  "atk-s0101a:845_3": "paṭhamayāme, majjhimayāme seyyaṃ kappetvā pacchimayāmepi nisajjacaṅkamehi vītināmetvā",
  "atk-s0101a:845_4": "pageva cetiyaṅgaṇabodhiyaṅgaṇavattaṃ katvā bodhirukkhe udakaṃ āsiñcitvā, pānīyaṃ",
  "atk-s0101a:845_5": "paribhojanīyaṃ paccupaṭṭhapetvā ācariyupajjhāyavattādīni sabbāni khandhakavattāni",
  "atk-s0101a:845_6": "samādāya vattati. So sarīraparikammaṃ katvā senāsanaṃ pavisitvā dve tayo pallaṅke",
  "atk-s0101a:845_7": "usumaṃ gāhāpento kammaṭṭhānaṃ anuyuñjitvā bhikkhācāravelāyaṃ uṭṭhahitvā kammaṭṭhānasīseneva",
  "atk-s0101a:845_8": "pattacīvaramādāya senāsanato nikkhamitvā kammaṭṭhānaṃ manasikarontova cetiyaṅgaṇaṃ",
  "atk-s0101a:845_9": "gantvā, sace buddhānussatikammaṭṭhānaṃ hoti, taṃ avissajjetvāva cetiyaṅgaṇaṃ pavisati.",
  "atk-s0101a:845_10": "Aññaṃ ce kammaṭṭhānaṃ hoti, sopānamūle ṭhatvā hatthena gahitabhaṇḍaṃ viya taṃ ṭhapetvā",
  "atk-s0101a:845_11": "buddhārammaṇaṃ pītiṃ gahetvā cetiyaṅgaṇaṃ āruyha, mahantaṃ cetiyaṃ ce, tikkhattuṃ",
  "atk-s0101a:845_12": "padakkhiṇaṃ katvā catūsu ṭhānesu vanditabbaṃ. Khuddakaṃ cetiyaṃ ce, tatheva padakkhiṇaṃ",
  "atk-s0101a:845_13": "katvā aṭṭhasu ṭhānesu vanditabbaṃ. Cetiyaṃ vanditvā bodhiyaṅgaṇaṃ pattenāpi buddhassa",
  "atk-s0101a:845_14": "bhagavato sammukhā viya nipaccākāraṃ dassetvā bodhi vanditabbā. So evaṃ cetiyañca",
  "atk-s0101a:845_15": "bodhiñca vanditvā paṭisāmitaṭṭhānaṃ gantvā paṭisāmitabhaṇḍakaṃ hatthena gaṇhanto",
  "atk-s0101a:845_16": "viya nikkhittakammaṭṭhānaṃ gahetvā gāmasamīpe kammaṭṭhānasīseneva cīvaraṃ pārupitvā",
  "atk-s0101a:845_17": "gāmaṃ piṇḍāya pavisati. Atha naṃ manussā disvā ayyo no āgatoti paccuggantvā pattaṃ",
  "atk-s0101a:845_18": "gahetvā āsanasālāya vā gehe vā nisīdāpetvā yāguṃ datvā yāva bhattaṃ na niṭṭhāti,",
  "atk-s0101a:845_19": "tāva pāde dhovitvā telena makkhetvā purato te nisīditvā pañhaṃ vā pucchanti, dhammaṃ",
  "atk-s0101a:845_20": "vā sotukāmā honti. Sacepi na kathāpenti, janasaṅgahatthaṃ dhammakathā nāma kātabbā",
  "atk-s0101a:845_21": "yevāti aṭṭhakathācariyā vadanti. Dhammakathā hi kammaṭṭhānavinimuttā nāma natthi,",
  "atk-s0101a:845_22": "tasmā kammaṭṭhānasīseneva dhammakathaṃ kathetvā kammaṭṭhānasīseneva āhāraṃ paribhuñjitvā",
  "atk-s0101a:845_23": "anumodanaṃ katvā nivattiyamānehipi manussehi anugatova gāmato nikkhamitvā tattha",
  "atk-s0101a:845_24": "te nivattetvā maggaṃ paṭipajjati.",
  "atk-s0101a:846_0": "Atha naṃ puretaraṃ nikkhamitvā bahigāme katabhattakiccā sāmaṇeradaharabhikkhū disvā",
  "atk-s0101a:846_1": "paccuggantvā pattacīvaramassa gaṇhanti. Porāṇakabhikkhū kira amhākaṃ upajjhāyo ācariyoti",
  "atk-s0101a:846_2": "na mukhaṃ oloketvā vattaṃ karonti, sampattaparicchedeneva karonti. Te taṃ pucchanti",
  "atk-s0101a:846_3": "– “bhante, ete manussā tumhākaṃ kiṃ honti, mātipakkhato sambandhā pitipakkhato”ti?",
  "atk-s0101a:846_4": "Kiṃ disvā pucchathāti? Tumhesu etesaṃ pemaṃ bahumānanti. Āvuso, yaṃ mātāpitūhipi",
  "atk-s0101a:846_5": "dukkaraṃ, taṃ ete amhākaṃ karonti, pattacīvarampi no etesaṃ santakameva, etesaṃ ānubhāvena",
  "atk-s0101a:846_6": "neva bhaye bhayaṃ, na chātake chātakaṃ jānāma. Īdisā nāma amhākaṃ upakārino natthīti",
  "atk-s0101a:846_7": "tesaṃ guṇe kathento gacchati. Ayaṃ vuccati harati na paccāharatīti.",
  "atk-s0101a:847_0": "Yassa pana pageva vuttappakāraṃ vattapaṭipattiṃ karontassa kammajatejodhātu pajjalati,",
  "atk-s0101a:847_1": "anupādinnakaṃ muñcitvā upādinnakaṃ gaṇhāti, sarīrato sedā muñcanti, kammaṭṭhānaṃ",
  "atk-s0101a:847_2": "vīthiṃ nārohati, so pageva pattacīvaramādāya vegasā cetiyaṃ vanditvā gorūpānaṃ nikkhamanavelāyameva",
  "atk-s0101a:847_3": "gāmaṃ yāgubhikkhāya pavisitvā yāguṃ labhitvā āsanasālaṃ gantvā pivati, athassa dvattikkhattuṃ",
  "atk-s0101a:847_4": "ajjhoharaṇamatteneva kammajatejodhātu upādinnakaṃ muñcitvā anupādinnakaṃ gaṇhāti,",
  "atk-s0101a:847_5": "ghaṭasatena nhāto viya tejodhātu pariḷāhanibbānaṃ patvā kammaṭṭhānasīsena yāguṃ paribhuñjitvā",
  "atk-s0101a:847_6": "pattañca mukhañca dhovitvā antarābhatte kammaṭṭhānaṃ manasikatvā avasesaṭṭhāne piṇḍāya",
  "atk-s0101a:847_7": "caritvā kammaṭṭhānasīsena āhārañca paribhuñjitvā tato paṭṭhāya poṅkhānupoṅkhaṃ upaṭṭhahamānaṃ",
  "atk-s0101a:847_8": "kammaṭṭhānaṃ gahetvā āgacchati, ayaṃ vuccati paccāharati na haratīti. Edisā ca bhikkhū",
  "atk-s0101a:847_9": "yāguṃ pivitvā vipassanaṃ ārabhitvā buddhasāsane arahattappattā nāma gaṇanapathaṃ",
  "atk-s0101a:847_10": "vītivattā. Sīhaḷadīpeyeva tesu tesu gāmesu āsanasālāyaṃ vā na taṃ āsanamatthi, yattha",
  "atk-s0101a:847_11": "yāguṃ pivitvā arahattappattā bhikkhū natthīti.",
  "atk-s0101a:848_0": "Yo pana pamādavihārī hoti, nikkhittadhuro sabbavattāni bhinditvā pañcavidhacetokhīlavinibandhacitto",
  "atk-s0101a:848_1": "viharanto – “kammaṭṭhānaṃ nāma atthī”ti saññampi akatvā gāmaṃ piṇḍāya pavisitvā ananulomikena",
  "atk-s0101a:848_2": "gihisaṃsaggena saṃsaṭṭho caritvā ca bhuñjitvā ca tuccho nikkhamati, ayaṃ vuccati",
  "atk-s0101a:848_3": "neva harati na paccāharatīti.",
  "atk-s0101a:849_0": "Yo panāyaṃ – “harati ca paccāharati cā”ti vutto, so gatapaccāgatavattavaseneva veditabbo.",
  "atk-s0101a:849_1": "Attakāmā hi kulaputtā sāsane pabbajitvā dasapi vīsampi tiṃsampi cattālīsampi paññāsampi",
  "atk-s0101a:849_2": "satampi ekato vasantā katikavattaṃ katvā viharanti, “āvuso, tumhe na iṇaṭṭā, na bhayaṭṭā,",
  "atk-s0101a:849_3": "na jīvikāpakatā pabbajitā, dukkhā muccitukāmā panettha pabbajitā, tasmā gamane uppannakilesaṃ",
  "atk-s0101a:849_4": "gamaneyeva niggaṇhatha, tathā ṭhāne, nisajjāya, sayane uppannakilesaṃ sayaneva niggaṇhathā”ti.",
  "atk-s0101a:850_0": "Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu",
  "atk-s0101a:850_1": "pāsāṇā honti, tāya saññāya kammaṭṭhānaṃ manasikarontāva gacchanti. Sace kassaci gamane",
  "atk-s0101a:850_2": "kileso uppajjati, tattheva naṃ niggaṇhāti. Tathā asakkonto tiṭṭhati, athassa pacchato",
  "atk-s0101a:850_3": "āgacchantopi tiṭṭhati. So “ayaṃ bhikkhu tuyhaṃ uppannavitakkaṃ jānāti, ananucchavikaṃ",
  "atk-s0101a:850_4": "te eta”nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati;",
  "atk-s0101a:850_5": "tathā asakkonto nisīdati. Athassa pacchato āgacchantopi nisīdatīti soyeva nayo. Ariyabhūmiṃ",
  "atk-s0101a:850_6": "okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati,",
  "atk-s0101a:850_7": "na kammaṭṭhānavippayuttena cittena pādaṃ uddharati, uddharati ce, paṭinivattitvā",
  "atk-s0101a:850_8": "purimapadesaṃyeva eti. Ālindakavāsī mahāphussadevatthero viya.",
  "atk-s0101a:851_0": "So kira ekūnavīsativassāni gatapaccāgatavattaṃ pūrento eva vihāsi, manussāpi addasaṃsu",
  "atk-s0101a:851_1": "antarāmagge kasantā ca vapantā ca maddantā ca kammāni ca karontā theraṃ tathāgacchantaṃ",
  "atk-s0101a:851_2": "disvā – “ayaṃ thero punappunaṃ nivattitvā gacchati, kinnu kho maggamūḷho, udāhu kiñci",
  "atk-s0101a:851_3": "pamuṭṭho”ti samullapanti. So taṃ anādiyitvā kammaṭṭhānayuttacitteneva samaṇadhammaṃ",
  "atk-s0101a:851_4": "karonto vīsativassabbhantare arahattaṃ pāpuṇi, arahattappattadivase cassa caṅkamanakoṭiyaṃ",
  "atk-s0101a:851_5": "adhivatthā devatā aṅgulīhi dīpaṃ ujjāletvā aṭṭhāsi. Cattāropi mahārājāno sakko ca",
  "atk-s0101a:851_6": "devānamindo brahmā ca sahampati upaṭṭhānaṃ agamaṃsu. Tañca obhāsaṃ disvā vanavāsī",
  "atk-s0101a:851_7": "mahātissatthero taṃ dutiyadivase pucchi – “rattibhāge āyasmato santike obhāso ahosi,",
  "atk-s0101a:851_8": "kiṃ so obhāso”ti? Thero vikkhepaṃ karonto obhāso nāma dīpobhāsopi hoti, maṇiobhāsopīti",
  "atk-s0101a:851_9": "evamādimāha. Tato ‘paṭicchādetha tumhe’ti nibaddho ‘āmā’ti paṭijānitvā ārocesi. Kāḷavallimaṇḍapavāsī",
  "atk-s0101a:851_10": "mahānāgatthero viya ca.",
  "atk-s0101a:852_0": "Sopi kira gatapaccāgatavattaṃ pūrento – paṭhamaṃ tāva bhagavato mahāpadhānaṃ pūjessāmīti",
  "atk-s0101a:852_1": "sattavassāni ṭhānacaṅkamameva adhiṭṭhāsi. Puna soḷasavassāni gatapaccāgatavattaṃ",
  "atk-s0101a:852_2": "pūretvā arahattaṃ pāpuṇi. So kammaṭṭhānayutteneva cittena pādaṃ uddharanto, viyuttena",
  "atk-s0101a:852_3": "uddhaṭe paṭinivattento gāmasamīpaṃ gantvā “gāvī nu pabbajito nū”ti āsaṅkanīyapadese",
  "atk-s0101a:852_4": "ṭhatvā cīvaraṃ pārupitvā kacchakantarato udakena pattaṃ dhovitvā udakagaṇḍūsaṃ karoti.",
  "atk-s0101a:852_5": "Kiṃ kāraṇā? Mā me bhikkhaṃ dātuṃ vā vandituṃ vā āgate manusse ‘dīghāyukā hothā’ti",
  "atk-s0101a:852_6": "vacanamattenāpi kammaṭṭhānavikkhepo ahosīti. “Ajja, bhante, katimī”ti divasaṃ vā",
  "atk-s0101a:852_7": "bhikkhugaṇanaṃ vā pañhaṃ vā pucchito pana udakaṃ gilitvā āroceti. Sace divasādīni",
  "atk-s0101a:852_8": "pucchakā na honti, nikkhamanavelāya gāmadvāre niṭṭhubhitvāva yāti.",
  "atk-s0101a:853_0": "Kalambatitthavihāre vassūpagatā paññāsabhikkhū viya ca. Te kira āsaḷhipuṇṇamāyaṃ",
  "atk-s0101a:853_1": "katikavattaṃ akaṃsu – “arahattaṃ appatvā aññamaññaṃ nālapissāmā”ti, gāmañca piṇḍāya",
  "atk-s0101a:853_2": "pavisantā udakagaṇḍūsaṃ katvā pavisiṃsu. Divasādīsu pucchitesu vuttanayeneva paṭipajjiṃsu.",
  "atk-s0101a:853_3": "Tattha manussā niṭṭhubhanaṃ disvā jāniṃsu – “ajjeko āgato, ajja dve”ti. Evañca cintesuṃ",
  "atk-s0101a:853_4": "– “kinnu kho ete amhehiyeva saddhiṃ na sallapanti, udāhu aññamaññampi. Sace aññamaññampi",
  "atk-s0101a:853_5": "na sallapanti, addhā vivādajātā bhavissanti. Etha ne aññamaññaṃ khamāpessāmā”ti,",
  "atk-s0101a:853_6": "sabbe vihāraṃ gantvā paññāsāya bhikkhūsu dvepi bhikkhū ekokāse nāddasaṃsu. Tato yo",
  "atk-s0101a:853_7": "tesu cakkhumā puriso, so āha – “na bho kalahakārakānaṃ vasanokāso īdiso hoti, susammaṭṭhaṃ",
  "atk-s0101a:853_8": "cetiyaṅgaṇabodhiyaṅgaṇaṃ, sunikkhittā sammajjaniyo, sūpaṭṭhapitaṃ pānīyaṃ paribhojanīya”nti,",
  "atk-s0101a:853_9": "te tatova nivattā. Tepi bhikkhū anto temāseyeva arahattaṃ patvā mahāpavāraṇāya visuddhipavāraṇaṃ pavāresuṃ.",
  "atk-s0101a:854_0": "Evaṃ kāḷavallimaṇḍapavāsī mahānāgatthero viya, kalambatitthavihāre vassūpagatabhikkhū",
  "atk-s0101a:854_1": "viya ca kammaṭṭhānayutteneva cittena pādaṃ uddharanto gāmasamīpaṃ gantvā udakagaṇḍūsaṃ",
  "atk-s0101a:854_2": "katvā vīthiyo sallakkhetvā, yattha surāsoṇḍadhuttādayo kalahakārakā caṇḍahatthiassādayo",
  "atk-s0101a:854_3": "vā natthi, taṃ vīthiṃ paṭipajjati. Tattha ca piṇḍāya caramāno na turitaturito viya",
  "atk-s0101a:854_4": "javena gacchati. Na hi javena piṇḍapātiyadhutaṅgaṃ nāma kiñci atthi. Visamabhūmibhāgappattaṃ",
  "atk-s0101a:854_5": "pana udakasakaṭaṃ viya niccalo hutvā gacchati. Anugharaṃ paviṭṭho ca dātukāmaṃ vā",
  "atk-s0101a:854_6": "adātukāmaṃ vā sallakkhetvā tadanurūpaṃ kālaṃ āgamento bhikkhaṃ paṭilabhitvā ādāya",
  "atk-s0101a:854_7": "antogāme vā bahigāme vā vihārameva vā āgantvā yathā phāsuke patirūpe okāse nisīditvā",
  "atk-s0101a:854_8": "kammaṭṭhānaṃ manasikaronto āhāre paṭikūlasaññaṃ upaṭṭhapetvā akkhabbhañjana – vaṇalepanaputtamaṃsūpamavasena",
  "atk-s0101a:854_9": "paccavekkhanto aṭṭhaṅgasamannāgataṃ āhāraṃ āhāreti, neva davāya na madāya na maṇḍanāya",
  "atk-s0101a:854_10": "na vibhūsanāya…pe… bhuttāvī ca udakakiccaṃ katvā muhuttaṃ bhattakilamathaṃ paṭippassambhetvā",
  "atk-s0101a:854_11": "yathā purebhattaṃ, evaṃ pacchābhattaṃ purimayāmaṃ pacchimayāmañca kammaṭṭhānameva",
  "atk-s0101a:854_12": "manasi karoti, ayaṃ vuccati harati ca paccāharati cāti.",
  "atk-s0101a:855_0": "Idaṃ pana haraṇapaccāharaṇasaṅkhātaṃ gatapaccāgatavattaṃ pūrento yadi upanissayasampanno",
  "atk-s0101a:855_1": "hoti, paṭhamavaye eva arahattaṃ pāpuṇāti. No ce paṭhamavaye pāpuṇāti, atha majjhimavaye;",
  "atk-s0101a:855_2": "no ce majjhimavaye pāpuṇāti, atha maraṇasamaye; no ce maraṇasamaye pāpuṇāti, atha",
  "atk-s0101a:855_3": "devaputto hutvā; no ce devaputto hutvā pāpuṇāti, anuppanne buddhe nibbatto paccekabodhiṃ",
  "atk-s0101a:855_4": "sacchikaroti. No ce paccekabodhiṃ sacchikaroti, atha buddhānaṃ sammukhībhāve khippābhiñño",
  "atk-s0101a:855_5": "hoti; seyyathāpi thero bāhiyo dārucīriyo mahāpañño vā, seyyathāpi thero sāriputto",
  "atk-s0101a:855_6": "mahiddhiko vā, seyyathāpi thero mahāmoggallāno dhutavādo vā, seyyathāpi thero mahākassapo",
  "atk-s0101a:855_7": "dibbacakkhuko vā, seyyathāpi thero anuruddho vinayadharo vā, seyyathāpi thero upāli",
  "atk-s0101a:855_8": "dhammakathiko vā, seyyathāpi thero puṇṇo mantāṇiputto āraññiko vā, seyyathāpi thero",
  "atk-s0101a:855_9": "revato bahussuto vā, seyyathāpi thero ānando bhikkhākāmo vā, seyyathāpi thero rāhulo",
  "atk-s0101a:855_10": "buddhaputtoti. Iti imasmiṃ catukke yvāyaṃ harati ca paccāharati ca, tassa gocarasampajaññaṃ sikhāpattaṃ hoti.",
  "atk-s0101a:856_0": "Abhikkamādīsu pana asammuyhanaṃ asammohasampajaññaṃ, taṃ evaṃ veditabbaṃ – idha bhikkhu",
  "atk-s0101a:856_1": "abhikkamanto vā paṭikkamanto vā yathā andhabālaputhujjanā abhikkamādīsu – “attā abhikkamati,",
  "atk-s0101a:856_2": "attanā abhikkamo nibbattito”ti vā, “ahaṃ abhikkamāmi, mayā abhikkamo nibbattito”ti",
  "atk-s0101a:856_3": "vā sammuyhanti, tathā asammuyhanto “abhikkamāmī”ti citte uppajjamāne teneva cittena",
  "atk-s0101a:856_4": "saddhiṃ cittasamuṭṭhānā vāyodhātu viññattiṃ janayamānā uppajjati. Iti cittakiriyavāyodhātuvipphāravasena",
  "atk-s0101a:856_5": "ayaṃ kāyasammato aṭṭhisaṅghāto abhikkamati. Tassevaṃ abhikkamato ekekapāduddharaṇe",
  "atk-s0101a:856_6": "pathavīdhātu āpodhātūti dve dhātuyo omattā honti mandā, itarā dve adhimattā honti",
  "atk-s0101a:856_7": "balavatiyo; tathā atiharaṇavītiharaṇesu. Vossajjane tejodhātu vāyodhātūti dve dhātuyo",
  "atk-s0101a:856_8": "omattā honti mandā, itarā dve adhimattā balavatiyo, tathā sannikkhepanasannirujjhanesu.",
  "atk-s0101a:856_9": "Tattha uddharaṇe pavattā rūpārūpadhammā atiharaṇaṃ na pāpuṇanti, tathā atiharaṇe",
  "atk-s0101a:856_10": "pavattā vītiharaṇaṃ, vītiharaṇe pavattā vossajjanaṃ, vossajjane pavattā sannikkhepanaṃ,",
  "atk-s0101a:856_11": "sannikkhepane pavattā sannirujjhanaṃ na pāpuṇanti. Tattha tattheva pabbaṃ pabbaṃ",
  "atk-s0101a:856_12": "sandhi sandhi odhi odhi hutvā tattakapāle pakkhittatilāni viya paṭapaṭāyantā bhijjanti.",
  "atk-s0101a:856_13": "Tattha ko eko abhikkamati, kassa vā ekassa abhikkamanaṃ? Paramatthato hi dhātūnaṃyeva",
  "atk-s0101a:856_14": "gamanaṃ, dhātūnaṃ ṭhānaṃ, dhātūnaṃ nisajjanaṃ, dhātūnaṃ sayanaṃ. Tasmiṃ tasmiṃ koṭṭhāse saddhiṃ rūpena.",
  "atk-s0101a:857": "Aññaṃ uppajjate cittaṃ, aññaṃ cittaṃ nirujjhati;",
  "atk-s0101a:858": "Avīcimanusambandho, nadīsotova vattatīti.",
  "atk-s0101a:859": "Evaṃ abhikkamādīsu asammuyhanaṃ asammohasampajaññaṃ nāmāti.",
  "atk-s0101a:860": "Niṭṭhito abhikkante paṭikkante sampajānakārī hotīti padassa attho.",
  "atk-s0101a:861_0": "Ālokite vilokiteti ettha pana ālokitaṃ nāma purato pekkhaṇaṃ. Vilokitaṃ nāma anudisāpekkhaṇaṃ.",
  "atk-s0101a:861_1": "Aññānipi heṭṭhā upari pacchato pekkhaṇavasena olokitaullokitāpalokitāni nāma honti,",
  "atk-s0101a:861_2": "tāni idha na gahitāni. Sāruppavasena pana imāneva dve gahitāni, iminā vā mukhena",
  "atk-s0101a:861_3": "sabbānipi tāni gahitānevāti.",
  "atk-s0101a:862_0": "Tattha “ālokessāmī”ti citte uppanne cittavaseneva anoloketvā atthapariggaṇhanaṃ sātthakasampajaññaṃ,",
  "atk-s0101a:862_1": "taṃ āyasmantaṃ nandaṃ kāyasakkhiṃ katvā veditabbaṃ. Vuttañhetaṃ bhagavatā – “sace,",
  "atk-s0101a:862_2": "bhikkhave, nandassa puratthimā disā āloketabbā hoti, sabbaṃ cetasā samannāharitvā",
  "atk-s0101a:862_3": "nando puratthimaṃ disaṃ āloketi – ‘evaṃ me puratthimaṃ disaṃ ālokayato na abhijjhādomanassā",
  "atk-s0101a:862_4": "pāpakā akusalā dhammā anvāssavissantī’ti. Itiha tattha sampajāno hoti. Sace, bhikkhave,",
  "atk-s0101a:862_5": "nandassa pacchimā disā…pe… uttarā disā…pe… dakkhiṇā disā…pe… uddhaṃ…pe… adho…pe…",
  "atk-s0101a:862_6": "anudisā anuviloketabbā hoti, sabbaṃ cetasā samannāharitvā nando anudisaṃ anuviloketi",
  "atk-s0101a:862_7": "– ‘evaṃ me anudisaṃ anuvilokayato na abhijjhādomanassā pāpakā akusalā dhammā anvāssavissantī’ti.",
  "atk-s0101a:862_8": "Itiha tattha sampajāno hotī”ti.",
  "atk-s0101a:863_0": "Api ca idhāpi pubbe vuttacetiyadassanādivaseneva sātthakatā ca sappāyatā ca veditabbā,",
  "atk-s0101a:863_1": "kammaṭṭhānassa pana avijahanameva gocarasampajaññaṃ. Tasmā ettha khandhadhātuāyatanakammaṭṭhānikehi",
  "atk-s0101a:863_2": "attano kammaṭṭhānavaseneva, kasiṇādikammaṭṭhānikehi vā pana kammaṭṭhānasīseneva ālokanaṃ",
  "atk-s0101a:863_3": "vilokanaṃ kātabbaṃ. Abbhantare attā nāma āloketā vā viloketā vā natthi, ‘ālokessāmī’ti",
  "atk-s0101a:863_4": "pana citte uppajjamāne teneva cittena saddhiṃ cittasamuṭṭhānā vāyodhātu viññattiṃ",
  "atk-s0101a:863_5": "janayamānā uppajjati. Iti cittakiriyavāyodhātuvipphāravasena heṭṭhimaṃ akkhidalaṃ",
  "atk-s0101a:863_6": "adho sīdati, uparimaṃ uddhaṃ laṅgheti. Koci yantakena vivaranto nāma natthi. Tato",
  "atk-s0101a:863_7": "cakkhuviññāṇaṃ dassanakiccaṃ sādhentaṃ uppajjatīti evaṃ pajānanaṃ panettha asammohasampajaññaṃ",
  "atk-s0101a:863_8": "nāma. Api ca mūlapariññā āgantukatāva kālikabhāvavasena pettha asammohasampajaññaṃ",
  "atk-s0101a:863_9": "veditabbaṃ. Mūlapariññāvasena tāva –",
  "atk-s0101a:864": "Bhavaṅgāvajjanañceva, dassanaṃ sampaṭicchanaṃ;",
  "atk-s0101a:865": "Santīraṇaṃ voṭṭhabbanaṃ, javanaṃ bhavati sattamaṃ.",
  "atk-s0101a:866_0": "Tattha bhavaṅgaṃ upapattibhavassa aṅgakiccaṃ sādhayamānaṃ pavattati, taṃ āvaṭṭetvā",
  "atk-s0101a:866_1": "kiriyamanodhātu āvajjanakiccaṃ sādhayamānā, taṃnirodhā cakkhuviññāṇaṃ dassanakiccaṃ",
  "atk-s0101a:866_2": "sādhayamānaṃ, taṃnirodhā vipākamanodhātu sampaṭicchanakiccaṃ sādhayamānā, taṃnirodhā",
  "atk-s0101a:866_3": "vipākamanoviññāṇadhātu santīraṇakiccaṃ sādhayamānā, taṃnirodhā kiriyamanoviññāṇadhātu",
  "atk-s0101a:866_4": "voṭṭhabbanakiccaṃ sādhayamānā, taṃnirodhā sattakkhattuṃ javanaṃ javati. Tattha paṭhamajavanepi",
  "atk-s0101a:866_5": "– “ayaṃ itthī, ayaṃ puriso”ti rajjanadussanamuyhanavasena ālokitavilokitaṃ nāma na",
  "atk-s0101a:866_6": "hoti. Dutiyajavanepi…pe… sattamajavanepi. Etesu pana yuddhamaṇḍale yodhesu viya heṭṭhupariyavasena",
  "atk-s0101a:866_7": "bhijjitvā patitesu – “ayaṃ itthī, ayaṃ puriso”ti rajjanādivasena ālokitavilokitaṃ",
  "atk-s0101a:866_8": "hoti. Evaṃ tāvettha mūlapariññāvasena asammohasampajaññaṃ veditabbaṃ.",
  "atk-s0101a:867_0": "Cakkhudvāre pana rūpe āpāthamāgate bhavaṅgacalanato uddhaṃ sakakiccanipphādanavasena",
  "atk-s0101a:867_1": "āvajjanādīsu uppajjitvā niruddhesu avasāne javanaṃ uppajjati, taṃ pubbe uppannānaṃ",
  "atk-s0101a:867_2": "āvajjanādīnaṃ gehabhūte cakkhudvāre āgantukapuriso viya hoti. Tassa yathā paragehe",
  "atk-s0101a:867_3": "kiñci yācituṃ paviṭṭhassa āgantukapurisassa gehassāmikesu tuṇhīmāsinesu āṇākaraṇaṃ",
  "atk-s0101a:867_4": "na yuttaṃ, evaṃ āvajjanādīnaṃ gehabhūte cakkhudvāre āvajjanādīsupi arajjantesu adussantesu",
  "atk-s0101a:867_5": "amuyhantesu ca rajjanadussanamuyhanaṃ ayuttanti evaṃ āgantukabhāvavasena asammohasampajaññaṃ veditabbaṃ.",
  "atk-s0101a:868_0": "Yāni panetāni cakkhudvāre voṭṭhabbanapariyosānāni cittāni uppajjanti, tāni saddhiṃ",
  "atk-s0101a:868_1": "sampayuttadhammehi tattha tattheva bhijjanti, aññamaññaṃ na passantīti, ittarāni",
  "atk-s0101a:868_2": "tāvakālikāni honti. Tattha yathā ekasmiṃ ghare sabbesu mānusakesu matesu avasesassa",
  "atk-s0101a:868_3": "ekassa taṅkhaṇaññeva maraṇadhammassa na yuttā naccagītādīsu abhirati nāma. Evameva",
  "atk-s0101a:868_4": "ekadvāre sasampayuttesu āvajjanādīsu tattha tattheva matesu avasesassa taṅkhaṇeyeva",
  "atk-s0101a:868_5": "maraṇadhammassa javanassāpi rajjanadussanamuyhanavasena abhirati nāma na yuttāti.",
  "atk-s0101a:868_6": "Evaṃ tāvakālikabhāvavasena asammohasampajaññaṃ veditabbaṃ.",
  "atk-s0101a:869_0": "Api ca khandhāyatanadhātupaccayapaccavekkhaṇavasena petaṃ veditabbaṃ. Ettha hi cakkhu",
  "atk-s0101a:869_1": "ceva rūpā ca rūpakkhandho, dassanaṃ viññāṇakkhandho, taṃsampayuttā vedanā vedanākkhandho,",
  "atk-s0101a:869_2": "saññā saññākkhandho, phassādikā saṅkhārakkhandho. Evametesaṃ pañcannaṃ khandhānaṃ",
  "atk-s0101a:869_3": "samavāye ālokanavilokanaṃ paññāyati. Tattha ko eko āloketi, ko viloketi?",
  "atk-s0101a:870_0": "Tathā cakkhu cakkhāyatanaṃ, rūpaṃ rūpāyatanaṃ, dassanaṃ manāyatanaṃ, vedanādayo sampayuttadhammā",
  "atk-s0101a:870_1": "dhammāyatanaṃ. Evametesaṃ catunnaṃ āyatanānaṃ samavāye ālokanavilokanaṃ paññāyati.",
  "atk-s0101a:870_2": "Tattha ko eko āloketi, ko viloketi?",
  "atk-s0101a:871_0": "Tathā cakkhu cakkhudhātu, rūpaṃ rūpadhātu, dassanaṃ cakkhuviññāṇadhātu, taṃsampayuttā",
  "atk-s0101a:871_1": "vedanādayo dhammā dhammadhātu. Evametāsaṃ catunnaṃ dhātūnaṃ samavāye ālokanavilokanaṃ",
  "atk-s0101a:871_2": "paññāyati. Tattha ko eko āloketi, ko viloketi?",
  "atk-s0101a:872_0": "Tathā cakkhu nissayapaccayo, rūpā ārammaṇapaccayo, āvajjanaṃ anantarasamanantarūpanissayanatthivigatapaccayo,",
  "atk-s0101a:872_1": "āloko upanissayapaccayo, vedanādayo sahajātapaccayo. Evametesaṃ paccayānaṃ samavāye",
  "atk-s0101a:872_2": "ālokanavilokanaṃ paññāyati. Tattha ko eko āloketi, ko viloketīti? Evamettha khandhāyatanadhātupaccayapaccavekkhaṇavasenapi",
  "atk-s0101a:872_3": "asammohasampajaññaṃ veditabbaṃ.",
  "atk-s0101a:873_0": "Samiñjite pasāriteti pabbānaṃ samiñjanapasāraṇe. Tattha cittavaseneva samiñjanapasāraṇaṃ",
  "atk-s0101a:873_1": "akatvā hatthapādānaṃ samiñjanapasāraṇapaccayā atthānatthaṃ pariggaṇhitvā atthapariggaṇhanaṃ",
  "atk-s0101a:873_2": "sātthakasampajaññaṃ. Tattha hatthapāde aticiraṃ samiñjetvā vā pasāretvā vā ṭhitassa",
  "atk-s0101a:873_3": "khaṇe khaṇe vedanā uppajjati, cittaṃ ekaggataṃ na labhati, kammaṭṭhānaṃ paripatati,",
  "atk-s0101a:873_4": "visesaṃ nādhigacchati. Kāle samiñjentassa kāle pasārentassa pana tā vedanā nuppajjanti,",
  "atk-s0101a:873_5": "cittaṃ ekaggaṃ hoti, kammaṭṭhānaṃ phātiṃ gacchati, visesamadhigacchatīti, evaṃ atthānatthapariggaṇhanaṃ veditabbaṃ.",
  "atk-s0101a:874": "Atthe pana satipi sappāyāsappāyaṃ pariggaṇhitvā sappāyapariggaṇhanaṃ sappāyasampajaññaṃ. Tatrāyaṃ nayo –",
  "atk-s0101a:875_0": "Mahācetiyaṅgaṇe kira daharabhikkhū sajjhāyaṃ gaṇhanti, tesaṃ piṭṭhipassesu daharabhikkhuniyo",
  "atk-s0101a:875_1": "dhammaṃ suṇanti. Tatreko daharo hatthaṃ pasārento kāyasaṃsaggaṃ patvā teneva kāraṇena",
  "atk-s0101a:875_2": "gihī jāto. Aparo bhikkhu pādaṃ pasārento aggimhi pasāresi, aṭṭhimāhacca pādo jhāyi.",
  "atk-s0101a:875_3": "Aparo vammike pasāresi, so āsīvisena ḍaṭṭho. Aparo cīvarakuṭidaṇḍake pasāresi, taṃ",
  "atk-s0101a:875_4": "maṇisappo ḍaṃsi. Tasmā evarūpe asappāye apasāretvā sappāye pasāretabbaṃ. Idamettha sappāyasampajaññaṃ.",
  "atk-s0101a:876_0": "Gocarasampajaññaṃ pana mahātheravatthunā dīpetabbaṃ – mahāthero kira divāṭhāne nisinno",
  "atk-s0101a:876_1": "antevāsikehi saddhiṃ kathayamāno sahasā hatthaṃ samiñjetvā puna yathāṭhāne ṭhapetvā",
  "atk-s0101a:876_2": "saṇikaṃ samiñjesi. Taṃ antevāsikā pucchiṃsu – “kasmā, bhante, sahasā hatthaṃ samiñjitvā",
  "atk-s0101a:876_3": "puna yathāṭhāne ṭhapetvā saṇikaṃ samiñjiyitthā”ti? Yato paṭṭhāyāhaṃ, āvuso, kammaṭṭhānaṃ",
  "atk-s0101a:876_4": "manasikātuṃ āraddho, na me kammaṭṭhānaṃ muñcitvā hattho samiñjitapubbo, idāni pana",
  "atk-s0101a:876_5": "me tumhehi saddhiṃ kathayamānena kammaṭṭhānaṃ muñcitvā samiñjito. Tasmā puna yathāṭhāne",
  "atk-s0101a:876_6": "ṭhapetvā samiñjesinti. Sādhu, bhante, bhikkhunā nāma evarūpena bhavitabbanti. Evametthāpi",
  "atk-s0101a:876_7": "kammaṭṭhānāvijahanameva gocarasampajaññanti veditabbaṃ.",
  "atk-s0101a:877_0": "Abbhantare attā nāma koci samiñjento vā pasārento vā natthi, vuttappakāracittakiriyavāyodhātuvipphārena",
  "atk-s0101a:877_1": "pana suttākaḍḍhanavasena dāruyantassa hatthapādalacalanaṃ viya samiñjanapasāraṇaṃ",
  "atk-s0101a:877_2": "hotīti evaṃ parijānanaṃ panettha asammohasampajaññanti veditabbaṃ.",
  "atk-s0101a:878_0": "Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena pattassa",
  "atk-s0101a:878_1": "bhikkhāpaṭiggahaṇādivasena paribhogo dhāraṇaṃ nāma. Tattha saṅghāṭicīvaradhāraṇe",
  "atk-s0101a:878_2": "tāva nivāsetvā vā pārupitvā vā piṇḍāya carato āmisalābho sītassa paṭighātāyātiādinā",
  "atk-s0101a:878_3": "nayena bhagavatā vuttappakāroyeva ca attho attho nāma. Tassa vasena sātthakasampajaññaṃ veditabbaṃ.",
  "atk-s0101a:879_0": "Uṇhapakatikassa pana dubbalassa ca cīvaraṃ sukhumaṃ sappāyaṃ, sītālukassa ghanaṃ",
  "atk-s0101a:879_1": "dupaṭṭaṃ. Viparītaṃ asappāyaṃ. Yassa kassaci jiṇṇaṃ asappāyameva, aggaḷādidānena",
  "atk-s0101a:879_2": "hissa taṃ palibodhakaraṃ hoti. Tathā paṭṭuṇṇadukūlādibhedaṃ lobhanīyacīvaraṃ. Tādisañhi",
  "atk-s0101a:879_3": "araññe ekakassa nivāsantarāyakaraṃ jīvitantarāyakarañcāpi hoti. Nippariyāyena pana",
  "atk-s0101a:879_4": "yaṃ nimittakammādimicchājīvavasena uppannaṃ, yañcassa sevamānassa akusalā dhammā",
  "atk-s0101a:879_5": "abhivaḍḍhanti, kusalā dhammā parihāyanti, taṃ asappāyaṃ. Viparītaṃ sappāyaṃ. Tassa",
  "atk-s0101a:879_6": "vasenettha sappāyasampajaññaṃ. Kammaṭṭhānāvijahanavaseneva gocarasampajaññaṃ veditabbaṃ.",
  "atk-s0101a:880_0": "Abbhantare attā nāma koci cīvaraṃ pārupento natthi, vuttappakārena cittakiriyavāyodhātuvipphāreneva",
  "atk-s0101a:880_1": "pana cīvarapārupanaṃ hoti. Tattha cīvarampi acetanaṃ, kāyopi acetano. Cīvaraṃ na",
  "atk-s0101a:880_2": "jānāti – “mayā kāyo pārupito”ti. Kāyopi na jānāti – “ahaṃ cīvarena pārupito”ti. Dhātuyova",
  "atk-s0101a:880_3": "dhātusamūhaṃ paṭicchādenti paṭapilotikāyapotthakarūpapaṭicchādane viya. Tasmā neva",
  "atk-s0101a:880_4": "sundaraṃ cīvaraṃ labhitvā somanassaṃ kātabbaṃ, na asundaraṃ labhitvā domanassaṃ.",
  "atk-s0101a:881_0": "Nāgavammikacetiyarukkhādīsu hi keci mālāgandhadhūmavatthādīhi sakkāraṃ karonti, keci",
  "atk-s0101a:881_1": "gūthamuttakaddamadaṇḍasatthappahārādīhi asakkāraṃ. Na tehi nāgavammikarukkhādayo",
  "atk-s0101a:881_2": "somanassaṃ vā domanassaṃ vā karonti. Evameva neva sundaraṃ cīvaraṃ labhitvā somanassaṃ",
  "atk-s0101a:881_3": "kātabbaṃ, na asundaraṃ labhitvā domanassanti, evaṃ pavattapaṭisaṅkhānavasenettha",
  "atk-s0101a:881_4": "asammohasampajaññaṃ veditabbaṃ.",
  "atk-s0101a:882": "Pattadhāraṇepi pattaṃ sahasāva aggahetvā imaṃ gahetvā piṇḍāya caramāno bhikkhaṃ labhissāmīti, evaṃ pattaggahaṇapaccayā paṭilabhitabbaṃ atthavasena sātthakasampajaññaṃ veditabbaṃ.",
  "atk-s0101a:883_0": "Kisadubbalasarīrassa pana garupatto asappāyo, yassa kassaci catupañcagaṇṭhikāhato",
  "atk-s0101a:883_1": "dubbisodhanīyo asappāyova. Duddhotapattopi na vaṭṭati, taṃ dhovantasseva cassa palibodho",
  "atk-s0101a:883_2": "hoti. Maṇivaṇṇapatto pana lobhanīyo, cīvare vuttanayeneva asappāyo, nimittakammādivasena",
  "atk-s0101a:883_3": "laddho pana yañcassa sevamānassa akusalā dhammā abhivaḍḍhanti, kusalā dhammā parihāyanti,",
  "atk-s0101a:883_4": "ayaṃ ekantaasappāyova. Viparīto sappāyo. Tassa vasenettha sappāyasampajaññaṃ. Kammaṭṭhānāvijahanavaseneva",
  "atk-s0101a:883_5": "ca gocarasampajaññaṃ veditabbaṃ.",
  "atk-s0101a:884_0": "Abbhantare attā nāma koci pattaṃ gaṇhanto natthi, vuttappakārena cittakiriyavāyodhātuvipphāravaseneva",
  "atk-s0101a:884_1": "pattaggahaṇaṃ nāma hoti. Tattha pattopi acetano, hatthāpi acetanā. Patto na jānāti",
  "atk-s0101a:884_2": "– “ahaṃ hatthehi gahito”ti. Hatthāpi na jānanti – “amhehi patto gahito”ti. Dhātuyova",
  "atk-s0101a:884_3": "dhātusamūhaṃ gaṇhanti, saṇḍāsena aggivaṇṇapattaggahaṇe viyāti. Evaṃ pavattapaṭisaṅkhānavasenettha",
  "atk-s0101a:884_4": "asammohasampajaññaṃ veditabbaṃ.",
  "atk-s0101a:885_0": "Api ca yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe",
  "atk-s0101a:885_1": "anāthasālāyaṃ nipanne anāthamanusse disvā, ye dayālukā purisā, te tesaṃ vaṇamattacoḷakāni",
  "atk-s0101a:885_2": "ceva kapālādīhi ca bhesajjāni upanāmenti. Tattha coḷakānipi kesañci saṇhāni, kesañci",
  "atk-s0101a:885_3": "thūlāni pāpuṇanti. Bhesajjakapālakānipi kesañci susaṇṭhānāni, kesañci dussaṇṭhānāni",
  "atk-s0101a:885_4": "pāpuṇanti, na te tattha sumanā vā dummanā vā honti. Vaṇapaṭicchādanamatteneva hi",
  "atk-s0101a:885_5": "coḷakena, bhesajjapaṭiggahaṇamatteneva ca kapālakena tesaṃ attho. Evameva yo bhikkhu",
  "atk-s0101a:885_6": "vaṇacoḷakaṃ viya cīvaraṃ, bhesajjakapālakaṃ viya ca pattaṃ, kapāle bhesajjamiva ca",
  "atk-s0101a:885_7": "patte laddhaṃ bhikkhaṃ sallakkheti, ayaṃ saṅghāṭipattacīvaradhāraṇe asammohasampajaññena",
  "atk-s0101a:885_8": "uttamasampajānakārīti veditabbo.",
  "atk-s0101a:886_0": "Asitādīsu asiteti piṇḍapātabhojane. Pīteti yāguādipāne. Khāyiteti piṭṭhakhajjādikhādane.",
  "atk-s0101a:886_1": "Sāyiteti madhuphāṇitādisāyane. Tattha neva davāyātiādinā nayena vutto aṭṭhavidhopi",
  "atk-s0101a:886_2": "attho attho nāma. Tasseva vasena sātthakasampajaññaṃ veditabbaṃ.",
  "atk-s0101a:887_0": "Lūkhapaṇītatittamadhurarasādīsu pana yena bhojanena yassa phāsu na hoti, taṃ tassa",
  "atk-s0101a:887_1": "asappāyaṃ. Yaṃ pana nimittakammādivasena paṭiladdhaṃ, yañcassa bhuñjato akusalā dhammā",
  "atk-s0101a:887_2": "abhivaḍḍhanti, kusalā dhammā parihāyanti, taṃ ekantaasappāyameva, viparītaṃ sappāyaṃ.",
  "atk-s0101a:887_3": "Tassa vasenettha sappāyasampajaññaṃ. Kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0101a:888_0": "Abbhantare attā nāma koci bhuñjako natthi, vuttappakāracittakiriyavāyodhātuvipphāreneva",
  "atk-s0101a:888_1": "pattappaṭiggahaṇaṃ nāma hoti. Cittakiriyavāyodhātuvipphāreneva hatthassa patte otāraṇaṃ",
  "atk-s0101a:888_2": "nāma hoti. Cittakiriyavāyodhātuvipphāreneva ālopakaraṇaṃ ālopauddhāraṇaṃ mukhavivaraṇañca",
  "atk-s0101a:888_3": "hoti, na koci kuñcikāya yantakena vā hanukaṭṭhīni vivarati. Cittakiriyavāyodhātuvipphāreneva",
  "atk-s0101a:888_4": "ālopassa mukhe ṭhapanaṃ, uparidantānaṃ musalakiccasādhanaṃ, heṭṭhimadantānaṃ udukkhalakiccasādhanaṃ,",
  "atk-s0101a:888_5": "jivhāya hatthakiccasādhanañca hoti. Iti tattha aggajivhāya tanukakheḷo mūlajivhāya",
  "atk-s0101a:888_6": "bahalakheḷo makkheti. Taṃ heṭṭhādantaudukkhale jivhāhatthaparivattakaṃ kheḷodakena",
  "atk-s0101a:888_7": "temitaṃ uparidantamusalasañcuṇṇitaṃ koci kaṭacchunā vā dabbiyā vā antopavesento nāma",
  "atk-s0101a:888_8": "natthi, vāyodhātuyāva pavisati. Paviṭṭhaṃ paviṭṭhaṃ koci palālasanthāraṃ katvā dhārento",
  "atk-s0101a:888_9": "nāma natthi, vāyodhātuvaseneva tiṭṭhati. Ṭhitaṃ ṭhitaṃ koci uddhanaṃ katvā aggiṃ",
  "atk-s0101a:888_10": "jāletvā pacanto nāma natthi, tejodhātuyāva paccati. Pakkaṃ pakkaṃ koci daṇḍakena",
  "atk-s0101a:888_11": "vā yaṭṭhiyā vā bahi nīhārako nāma natthi, vāyodhātuyeva nīharati. Iti vāyodhātu paṭiharati",
  "atk-s0101a:888_12": "ca, vītiharati ca, dhāreti ca, parivatteti ca, sañcuṇṇeti ca, visoseti ca, nīharati",
  "atk-s0101a:888_13": "ca. Pathavīdhātu dhāreti ca, parivatteti ca, sañcuṇṇeti ca, visoseti ca. Āpodhātu",
  "atk-s0101a:888_14": "sineheti ca, allattañca anupāleti. Tejodhātu antopaviṭṭhaṃ paripāceti. Ākāsadhātu",
  "atk-s0101a:888_15": "añjaso hoti. Viññāṇadhātu tattha tattha sammāpayogamanvāya ābhujatīti. Evaṃ pavattapaṭisaṅkhānavasenettha",
  "atk-s0101a:888_16": "asammohasampajaññaṃ veditabbaṃ.",
  "atk-s0101a:889_0": "Api ca gamanato pariyesanato paribhogato āsayato nidhānato aparipakkato paripakkato",
  "atk-s0101a:889_1": "phalato nissandato sammakkhanatoti, evaṃ dasavidhapaṭikūlabhāvapaccavekkhaṇato pettha",
  "atk-s0101a:889_2": "asammohasampajaññaṃ veditabbaṃ. Vitthārakathā panettha visuddhimagge āhārapaṭikūlasaññāniddesato gahetabbā.",
  "atk-s0101a:890_0": "Uccārapassāvakammeti uccārassa ca passāvassa ca karaṇe. Tattha pattakāle uccārapassāvaṃ",
  "atk-s0101a:890_1": "akarontassa sakalasarīrato sedā muccanti, akkhīni bhamanti, cittaṃ na ekaggaṃ hoti,",
  "atk-s0101a:890_2": "aññe ca rogā uppajjanti. Karontassa pana sabbaṃ taṃ na hotīti ayamettha attho. Tassa",
  "atk-s0101a:890_3": "vasena sātthakasampajaññaṃ veditabbaṃ.",
  "atk-s0101a:891_0": "Aṭṭhāne uccārapassāvaṃ karontassa pana āpatti hoti, ayaso vaḍḍhati, jīvitantarāyo",
  "atk-s0101a:891_1": "hoti, patirūpe ṭhāne karontassa sabbaṃ taṃ na hotīti idamettha sappāyaṃ tassa vasena",
  "atk-s0101a:891_2": "sappāyasampajaññaṃ. Kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0101a:892_0": "Abbhantare attā nāma uccārapassāvakammaṃ karonto natthi, cittakiriyavāyodhātuvipphāreneva",
  "atk-s0101a:892_1": "pana uccārapassāvakammaṃ hoti. Yathā vā pana pakke gaṇḍe gaṇḍabhedena pubbalohitaṃ",
  "atk-s0101a:892_2": "akāmatāya nikkhamati. Yathā ca atibharitā udakabhājanā udakaṃ akāmatāya nikkhamati.",
  "atk-s0101a:892_3": "Evaṃ pakkāsayamuttavatthīsu sannicitā uccārapassāvā vāyuvegasamuppīḷitā akāmatāyapi",
  "atk-s0101a:892_4": "nikkhamanti. So panāyaṃ evaṃ nikkhamanto uccārapassāvo neva tassa bhikkhuno attano",
  "atk-s0101a:892_5": "hoti, na parassa, kevalaṃ sarīranissandova hoti. Yathā kiṃ? Yathā udakatumbato purāṇudakaṃ",
  "atk-s0101a:892_6": "chaḍḍentassa neva taṃ attano hoti, na paresaṃ; kevalaṃ paṭijagganamattameva hoti;",
  "atk-s0101a:892_7": "evaṃ pavattapaṭisaṅkhānavasenettha asammohasampajaññaṃ veditabbaṃ.",
  "atk-s0101a:893_0": "Gatādīsu gateti gamane. Ṭhiteti ṭhāne. Nisinneti nisajjāya. Sutteti sayane. Jāgariteti",
  "atk-s0101a:893_1": "jāgaraṇe. Bhāsiteti kathane. Tuṇhībhāveti akathane. “Gacchanto vā gacchāmīti pajānāti,",
  "atk-s0101a:893_2": "ṭhito vā ṭhitomhīti pajānāti, nisinno vā nisinnomhīti pajānāti, sayāno vā sayānomhīti",
  "atk-s0101a:893_3": "pajānātī”ti imasmiñhi sutte addhānairiyāpathā kathitā. “Abhikkante paṭikkante ālokite",
  "atk-s0101a:893_4": "vilokite samiñjite pasārite”ti imasmiṃ majjhimā. “Gate ṭhite nisinne sutte jāgarite”ti",
  "atk-s0101a:893_5": "idha pana khuddakacuṇṇiyairiyāpathā kathitā. Tasmā tesupi vuttanayeneva sampajānakāritā veditabbā.",
  "atk-s0101a:894_0": "Tipiṭakamahāsivatthero panāha – yo ciraṃ gantvā vā caṅkamitvā vā aparabhāge ṭhito",
  "atk-s0101a:894_1": "iti paṭisañcikkhati – “caṅkamanakāle pavattā rūpārūpadhammā ettheva niruddhā”ti.",
  "atk-s0101a:894_2": "Ayaṃ gate sampajānakārī nāma.",
  "atk-s0101a:895_0": "Yo sajjhāyaṃ vā karonto, pañhaṃ vā vissajjento, kammaṭṭhānaṃ vā manasikaronto ciraṃ",
  "atk-s0101a:895_1": "ṭhatvā aparabhāge nisinno iti paṭisañcikkhati – “ṭhitakāle pavattā rūpārūpadhammā",
  "atk-s0101a:895_2": "ettheva niruddhā”ti. Ayaṃ ṭhite sampajānakārī nāma.",
  "atk-s0101a:896": "Yo sajjhāyādikaraṇavaseneva ciraṃ nisīditvā aparabhāge uṭṭhāya iti paṭisañcikkhati – “nisinnakāle pavattā rūpārūpadhammā ettheva niruddhā”ti. Ayaṃ nisinne sampajānakārī nāma.",
  "atk-s0101a:897_0": "Yo pana nipannako sajjhāyaṃ vā karonto kammaṭṭhānaṃ vā manasikaronto niddaṃ okkamitvā",
  "atk-s0101a:897_1": "aparabhāge uṭṭhāya iti paṭisañcikkhati – “sayanakāle pavattā rūpārūpadhammā ettheva",
  "atk-s0101a:897_2": "niruddhā”ti. Ayaṃ sutte jāgarite ca sampajānakārī nāma. Kiriyamayacittānañhi appavattanaṃ",
  "atk-s0101a:897_3": "soppaṃ nāma, pavattanaṃ jāgaritaṃ nāma.",
  "atk-s0101a:898_0": "Yo pana bhāsamāno – “ayaṃ saddo nāma oṭṭhe ca paṭicca, dante ca jivhañca tāluñca",
  "atk-s0101a:898_1": "paṭicca, cittassa ca tadanurūpaṃ payogaṃ paṭicca jāyatī”ti sato sampajānova bhāsati.",
  "atk-s0101a:898_2": "Ciraṃ vā pana kālaṃ sajjhāyaṃ vā katvā, dhammaṃ vā kathetvā, kammaṭṭhānaṃ vā pavattetvā,",
  "atk-s0101a:898_3": "pañhaṃ vā vissajjetvā, aparabhāge tuṇhībhūto iti paṭisañcikkhati – “bhāsitakāle uppannā",
  "atk-s0101a:898_4": "rūpārūpadhammā ettheva niruddhā”ti. Ayaṃ bhāsite sampajānakārī nāma.",
  "atk-s0101a:899_0": "Yo tuṇhībhūto ciraṃ dhammaṃ vā kammaṭṭhānaṃ vā manasikatvā aparabhāge iti paṭisañcikkhati",
  "atk-s0101a:899_1": "– “tuṇhībhūtakāle pavattā rūpārūpadhammā ettheva niruddhā”ti. Upādārūpappavattiyañhi",
  "atk-s0101a:899_2": "sati bhāsati nāma, asati tuṇhī bhavati nāmāti. Ayaṃ tuṇhībhāve sampajānakārī nāmāti.",
  "atk-s0101a:900_0": "Tayidaṃ mahāsivattherena vuttaṃ asammohadhuraṃ mahāsatipaṭṭhānasutte adhippetaṃ.",
  "atk-s0101a:900_1": "Imasmiṃ pana sāmaññaphale sabbampi catubbidhaṃ sampajaññaṃ labbhati. Tasmā vuttanayeneva",
  "atk-s0101a:900_2": "cettha catunnaṃ sampajaññānaṃ vasena sampajānakāritā veditabbā. Sampajānakārīti ca",
  "atk-s0101a:900_3": "sabbapadesu satisampayuttasseva sampajaññassa vasena attho veditabbo. Satisampajaññena",
  "atk-s0101a:900_4": "samannāgatoti etassa hi padassa ayaṃ vitthāro. Vibhaṅgappakaraṇe pana – “sato sampajāno",
  "atk-s0101a:900_5": "abhikkamati, sato sampajāno paṭikkamatī”ti evaṃ etāni padāni vibhattāneva. Evaṃ,",
  "atk-s0101a:900_6": "kho mahārājāti evaṃ satisampayuttassa sampajaññassa vasena abhikkamādīni pavattento",
  "atk-s0101a:900_7": "satisampajaññena samannāgato nāma hotīti attho.",
  "atk-s0101a:901": "Santosakathā",
  "atk-s0101a:902_0": "215. Idha, mahārāja, bhikkhu santuṭṭho hotīti ettha santuṭṭhoti itarītarapaccayasantosena",
  "atk-s0101a:902_1": "samannāgato. So panesa santoso dvādasavidho hoti, seyyathidaṃ – cīvare yathālābhasantoso,",
  "atk-s0101a:902_2": "yathābalasantoso, yathāsāruppasantosoti tividho. Evaṃ piṇḍapātādīsu. Tassāyaṃ pabhedavaṇṇanā –",
  "atk-s0101a:903_0": "Idha bhikkhu cīvaraṃ labhati, sundaraṃ vā asundaraṃ vā. So teneva yāpeti, aññaṃ na",
  "atk-s0101a:903_1": "pattheti, labhantopi na gaṇhati. Ayamassa cīvare yathālābhasantoso. Atha pana pakatidubbalo",
  "atk-s0101a:903_2": "vā hoti, ābādhajarābhibhūto vā, garucīvaraṃ pārupanto kilamati. So sabhāgena bhikkhunā",
  "atk-s0101a:903_3": "saddhiṃ taṃ parivattetvā lahukena yāpentopi santuṭṭhova hoti. Ayamassa cīvare yathābalasantoso.",
  "atk-s0101a:903_4": "Aparo paṇītapaccayalābhī hoti. So pattacīvarādīnaṃ aññataraṃ mahagghapattacīvaraṃ",
  "atk-s0101a:903_5": "bahūni vā pana pattacīvarāni labhitvā idaṃ therānaṃ cirapabbajitānaṃ, idaṃ bahussutānaṃ",
  "atk-s0101a:903_6": "anurūpaṃ, idaṃ gilānānaṃ, idaṃ appalābhīnaṃ hotūti datvā tesaṃ purāṇacīvaraṃ vā gahetvā",
  "atk-s0101a:903_7": "saṅkārakūṭādito vā nantakāni uccinitvā tehi saṅghāṭiṃ katvā dhārentopi santuṭṭhova",
  "atk-s0101a:903_8": "hoti. Ayamassa cīvare yathāsāruppasantoso.",
  "atk-s0101a:904_0": "Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ",
  "atk-s0101a:904_1": "na pattheti, labhantopi na gaṇhati. Ayamassa piṇḍapāte yathālābhasantoso. Yo pana",
  "atk-s0101a:904_2": "attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena",
  "atk-s0101a:904_3": "aphāsu hoti. So sabhāgassa bhikkhuno taṃ datvā tassa hatthato sappāyabhojanaṃ bhuñjitvā",
  "atk-s0101a:904_4": "samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo",
  "atk-s0101a:904_5": "bahuṃ paṇītaṃ piṇḍapātaṃ labhati. So taṃ cīvaraṃ viya theracirapabbajitabahussutaappalābhīgilānānaṃ",
  "atk-s0101a:904_6": "datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.",
  "atk-s0101a:904_7": "Ayamassa piṇḍapāte yathāsāruppasantoso.",
  "atk-s0101a:905_0": "Idha pana bhikkhu senāsanaṃ labhati, manāpaṃ vā amanāpaṃ vā, so tena neva somanassaṃ,",
  "atk-s0101a:905_1": "na domanassaṃ uppādeti; antamaso tiṇasanthārakenapi yathāladdheneva tussati. Ayamassa",
  "atk-s0101a:905_2": "senāsane yathālābhasantoso. Yo pana attano pakativiruddhaṃ vā byādhiviruddhaṃ vā",
  "atk-s0101a:905_3": "senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā",
  "atk-s0101a:905_4": "tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.",
  "atk-s0101a:906_0": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati. So tāni",
  "atk-s0101a:906_1": "cīvaraṃ viya theracirapabbajitabahussutaappalābhīgilānānaṃ datvā yattha katthaci",
  "atk-s0101a:906_2": "vasantopi santuṭṭhova hoti. Ayamassa senāsane yathāsāruppasantoso. Yopi – “uttamasenāsanaṃ",
  "atk-s0101a:906_3": "nāma pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna",
  "atk-s0101a:906_4": "paṭibujjhato kāmavitakkā pātubhavantī”ti paṭisañcikkhitvā tādisaṃ senāsanaṃ pattampi",
  "atk-s0101a:906_5": "na sampaṭicchati. So taṃ paṭikkhipitvā abbhokāsarukkhamūlādīsu vasantopi santuṭṭhova",
  "atk-s0101a:906_6": "hoti. Ayampissa senāsane yathāsāruppasantoso.",
  "atk-s0101a:907_0": "Idha pana bhikkhu bhesajjaṃ labhati, lūkhaṃ vā paṇītaṃ vā, so yaṃ labhati, teneva",
  "atk-s0101a:907_1": "tussati, aññaṃ na pattheti, labhantopi na gaṇhati. Ayamassa gilānapaccaye yathālābhasantoso.",
  "atk-s0101a:907_2": "Yo pana telena atthiko phāṇitaṃ labhati. So taṃ sabhāgassa bhikkhuno datvā tassa",
  "atk-s0101a:907_3": "hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.",
  "atk-s0101a:907_4": "Ayamassa gilānapaccaye yathābalasantoso.",
  "atk-s0101a:908_0": "Aparo mahāpuñño bahuṃ telamadhuphāṇitādipaṇītabhesajjaṃ labhati. So taṃ cīvaraṃ viya",
  "atk-s0101a:908_1": "theracirapabbajitabahussutaappalābhīgilānānaṃ datvā tesaṃ ābhatena yena kenaci yāpentopi",
  "atk-s0101a:908_2": "santuṭṭhova hoti. Yo pana ekasmiṃ bhājane muttaharīṭakaṃ ṭhapetvā ekasmiṃ catumadhuraṃ",
  "atk-s0101a:908_3": "– “gaṇhāhi, bhante, yadicchasī”ti vuccamāno sacassa tesu aññatarenapi rogo vūpasammati,",
  "atk-s0101a:908_4": "atha muttaharīṭakaṃ nāma buddhādīhi vaṇṇitanti catumadhuraṃ paṭikkhipitvā muttaharīṭakeneva",
  "atk-s0101a:908_5": "bhesajjaṃ karonto paramasantuṭṭhova hoti. Ayamassa gilānapaccaye yathāsāruppasantoso.",
  "atk-s0101a:909_0": "Iminā pana dvādasavidhena itarītarapaccayasantosena samannāgatassa bhikkhuno aṭṭha",
  "atk-s0101a:909_1": "parikkhārā vaṭṭanti. Tīṇi cīvarāni, patto, dantakaṭṭhacchedanavāsi, ekā sūci, kāyabandhanaṃ",
  "atk-s0101a:909_2": "parissāvananti. Vuttampi cetaṃ –",
  "atk-s0101a:910": "“Ticīvarañca patto ca, vāsi sūci ca bandhanaṃ;",
  "atk-s0101a:911": "Parissāvanena aṭṭhete, yuttayogassa bhikkhuno”ti.",
  "atk-s0101a:912_0": "Te sabbe kāyaparihārikāpi honti kucchiparihārikāpi. Kathaṃ? Ticīvaraṃ tāva nivāsetvā",
  "atk-s0101a:912_1": "ca pārupitvā ca vicaraṇakāle kāyaṃ pariharati, posetīti kāyaparihārikaṃ hoti. Cīvarakaṇṇena",
  "atk-s0101a:912_2": "udakaṃ parissāvetvā pivanakāle khāditabbaphalāphalagahaṇakāle ca kucchiṃ pariharati;",
  "atk-s0101a:912_3": "posetīti kucchiparihārikaṃ hoti.",
  "atk-s0101a:913": "Pattopi tena udakaṃ uddharitvā nhānakāle kuṭiparibhaṇḍakaraṇakāle ca kāyaparihāriko hoti. Āhāraṃ gahetvā bhuñjanakāle kucchiparihāriko.",
  "atk-s0101a:914": "Vāsipi tāya dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā hoti. Ucchuchedananāḷikerāditacchanakāle kucchiparihārikā.",
  "atk-s0101a:915": "Sūcipi cīvarasibbanakāle kāyaparihārikā hoti. Pūvaṃ vā phalaṃ vā vijjhitvā khādanakāle kucchiparihārikā.",
  "atk-s0101a:916": "Kāyabandhanaṃ bandhitvā vicaraṇakāle kāyaparihārikaṃ. Ucchuādīni bandhitvā gahaṇakāle kucchiparihārikaṃ.",
  "atk-s0101a:917_0": "Parissāvanaṃ tena udakaṃ parissāvetvā nhānakāle, senāsanaparibhaṇḍakaraṇakāle ca",
  "atk-s0101a:917_1": "kāyaparihārikaṃ. Pānīyaṃ parissāvanakāle, teneva tilataṇḍulaputhukādīni gahetvā khādanakāle",
  "atk-s0101a:917_2": "ca kucchiparihāriyaṃ. Ayaṃ tāva aṭṭhaparikkhārikassa parikkhāramattā. Navaparikkhārikassa",
  "atk-s0101a:917_3": "pana seyyaṃ pavisantassa tatraṭṭhakaṃ paccattharaṇaṃ vā kuñcikā vā vaṭṭati. Dasaparikkhārikassa",
  "atk-s0101a:917_4": "nisīdanaṃ vā cammakhaṇḍaṃ vā vaṭṭati. Ekādasaparikkhārikassa pana kattarayaṭṭhi vā",
  "atk-s0101a:917_5": "telanāḷikā vā vaṭṭati. Dvādasaparikkhārikassa chattaṃ vā upāhanaṃ vā vaṭṭati. Etesu",
  "atk-s0101a:917_6": "ca aṭṭhaparikkhārikova santuṭṭho, itare asantuṭṭhā mahicchā mahābhārāti na vattabbā.",
  "atk-s0101a:917_7": "Etepi hi appicchāva santuṭṭhāva subharāva sallahukavuttinova. Bhagavā pana na yimaṃ",
  "atk-s0101a:917_8": "suttaṃ tesaṃ vasena kathesi, aṭṭhaparikkhārikassa vasena kathesi. So hi khuddakavāsiñca",
  "atk-s0101a:917_9": "sūciñca parissāvane pakkhipitvā pattassa anto ṭhapetvā pattaṃ aṃsakūṭe laggetvā ticīvaraṃ",
  "atk-s0101a:917_10": "kāyapaṭibaddhaṃ katvā yenicchakaṃ sukhaṃ pakkamati. Paṭinivattetvā gahetabbaṃ nāmassa",
  "atk-s0101a:917_11": "na hoti. Iti imassa bhikkhuno sallahukavuttitaṃ dassento bhagavā – “santuṭṭho hoti",
  "atk-s0101a:917_12": "kāyaparihārikena cīvarenā”tiādimāha. Tattha kāyaparihārikenāti kāyapariharaṇamattakena.",
  "atk-s0101a:917_13": "Kucchiparihārikenāti kucchipariharaṇamattakena. Samādāyeva pakkamatīti aṭṭhaparikkhāramattakaṃ",
  "atk-s0101a:917_14": "sabbaṃ gahetvāva kāyapaṭibaddhaṃ katvāva gacchati. “Mama vihāro pariveṇaṃ upaṭṭhāko”ti",
  "atk-s0101a:917_15": "āsaṅgo vā bandho vā na hoti. So jiyā mutto saro viya, yūthā apakkanto madahatthī",
  "atk-s0101a:917_16": "viya ca icchiticchitaṃ senāsanaṃ vanasaṇḍaṃ rukkhamūlaṃ vanapabbhāraṃ paribhuñjanto",
  "atk-s0101a:917_17": "ekova tiṭṭhati, ekova nisīdati. Sabbiriyāpathesu ekova adutiyo.",
  "atk-s0101a:918": "“Cātuddiso appaṭigho ca hoti,",
  "atk-s0101a:919": "Santussamāno itarītarena;",
  "atk-s0101a:920": "Parissayānaṃ sahitā achambhī,",
  "atk-s0101a:921": "Eko care khaggavisāṇakappo”ti. ;",
  "atk-s0101a:922": "Evaṃ vaṇṇitaṃ khaggavisāṇakappataṃ āpajjati.",
  "atk-s0101a:923_0": "Idāni tamatthaṃ upamāya sādhento – “seyyathāpī”tiādimāha. Tattha pakkhī sakuṇoti",
  "atk-s0101a:923_1": "pakkhayutto sakuṇo. Ḍetīti uppatati. Ayaṃ panettha saṅkhepattho – sakuṇā nāma “asukasmiṃ",
  "atk-s0101a:923_2": "padese rukkho paripakkaphalo”ti ñatvā nānādisāhi āgantvā nakhapattatuṇḍādīhi tassa",
  "atk-s0101a:923_3": "phalāni vijjhantā vidhunantā khādanti. ‘Idaṃ ajjatanāya, idaṃ svātanāya bhavissatī’ti",
  "atk-s0101a:923_4": "tesaṃ na hoti. Phale pana khīṇe neva rukkhassa ārakkhaṃ ṭhapenti, na tattha pattaṃ",
  "atk-s0101a:923_5": "vā nakhaṃ vā tuṇḍaṃ vā ṭhapenti. Atha kho tasmiṃ rukkhe anapekkho hutvā, yo yaṃ disābhāgaṃ",
  "atk-s0101a:923_6": "icchati, so tena sapattabhārova uppatitvā gacchati. Evameva ayaṃ bhikkhu nissaṅgo",
  "atk-s0101a:923_7": "nirapekkho yena kāmaṃ pakkamati. Tena vuttaṃ “samādāyeva pakkamatī”ti.",
  "atk-s0101a:924": "Nīvaraṇappahānakathā",
  "atk-s0101a:925_0": "216. So iminā cātiādinā kiṃ dasseti? Araññavāsassa paccayasampattiṃ dasseti. Yassa",
  "atk-s0101a:925_1": "hi ime cattāro paccayā natthi, tassa araññavāso na ijjhati. Tiracchānagatehi vā vanacarakehi",
  "atk-s0101a:925_2": "vā saddhiṃ vattabbataṃ āpajjati. Araññe adhivatthā devatā – “kiṃ evarūpassa pāpabhikkhuno",
  "atk-s0101a:925_3": "araññavāsenā”ti bheravasaddaṃ sāventi, hatthehi sīsaṃ paharitvā palāyanākāraṃ karonti.",
  "atk-s0101a:925_4": "“Asuko bhikkhu araññaṃ pavisitvā idañcidañca pāpakammaṃ akāsī”ti ayaso pattharati.",
  "atk-s0101a:925_5": "Yassa panete cattāro paccayā atthi, tassa araññavāso ijjhati. So hi attano sīlaṃ",
  "atk-s0101a:925_6": "paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayavayato",
  "atk-s0101a:925_7": "sammasanto ariyabhūmiṃ okkamati. Araññe adhivatthā devatā attamanā vaṇṇaṃ bhaṇanti.",
  "atk-s0101a:925_8": "Itissa udake pakkhittatelabindu viya yaso vitthāriko hoti.",
  "atk-s0101a:926_0": "Tattha vivittanti suññaṃ, appasaddaṃ, appanigghosanti attho. Etadeva hi sandhāya",
  "atk-s0101a:926_1": "vibhaṅge – “vivittanti santike cepi senāsanaṃ hoti, tañca anākiṇṇaṃ gahaṭṭhehi pabbajitehi.",
  "atk-s0101a:926_2": "Tena taṃ vivitta”nti vuttaṃ. Seti ceva āsati ca etthāti senāsanaṃ mañcapīṭhādīnametaṃ",
  "atk-s0101a:926_3": "adhivacanaṃ. Tenāha – “senāsananti mañcopi senāsanaṃ, pīṭhampi, bhisipi, bimbohanampi,",
  "atk-s0101a:926_4": "vihāropi, aḍḍhayogopi, pāsādopi, hammiyampi, guhāpi, aṭṭopi, māḷopi leṇampi, veḷugumbopi,",
  "atk-s0101a:926_5": "rukkhamūlampi, maṇḍapopi, senāsanaṃ, yattha vā pana bhikkhū paṭikkamanti, sabbametaṃ senāsana”nti.",
  "atk-s0101a:927_0": "Api ca – “vihāro aḍḍhayogo pāsādo hammiyaṃ guhā”ti idaṃ vihārasenāsanaṃ nāma. “Mañco",
  "atk-s0101a:927_1": "pīṭhaṃ bhisi bimbohana”nti idaṃ mañcapīṭhasenāsanaṃ nāma. “Cimilikā cammakhaṇḍo tiṇasanthāro",
  "atk-s0101a:927_2": "paṇṇasanthāro”ti idaṃ santhatasenāsanaṃ nāma. “Yattha vā pana bhikkhū paṭikkamantī”ti",
  "atk-s0101a:927_3": "idaṃ okāsasenāsanaṃ nāmāti. Evaṃ catubbidhaṃ senāsanaṃ hoti, taṃ sabbaṃ senāsanaggahaṇena saṅgahitameva.",
  "atk-s0101a:928_0": "Idha panassa sakuṇasadisassa cātuddisassa bhikkhuno anucchavikasenāsanaṃ dassento",
  "atk-s0101a:928_1": "araññaṃ rukkhamūlantiādimāha. Tattha araññanti nikkhamitvā bahi indakhīlā sabbametaṃ",
  "atk-s0101a:928_2": "araññanti. Idaṃ bhikkhunīnaṃ vasena āgataṃ. “Āraññakaṃ nāma senāsanaṃ pañcadhanusatikaṃ",
  "atk-s0101a:928_3": "pacchima”nti idaṃ pana imassa bhikkhuno anurūpaṃ. Tassa lakkhaṇaṃ visuddhimagge dhutaṅganiddese",
  "atk-s0101a:928_4": "vuttaṃ. Rukkhamūlanti yaṃ kiñci sandacchāyaṃ vivittarukkhamūlaṃ. Pabbatanti selaṃ.",
  "atk-s0101a:928_5": "Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu",
  "atk-s0101a:928_6": "khāyamānāsu sītena vātena bījiyamānassa cittaṃ ekaggaṃ hoti. Kandaranti kaṃ vuccati",
  "atk-s0101a:928_7": "udakaṃ, tena dāritaṃ, udakena bhinnaṃ pabbatapadesaṃ. Yaṃ nadītumbantipi, nadīkuñjantipi",
  "atk-s0101a:928_8": "vadanti. Tattha hi rajatapaṭṭasadisā vālikā hoti, matthake maṇivitānaṃ viya vanagahaṇaṃ,",
  "atk-s0101a:928_9": "maṇikhandhasadisaṃ udakaṃ sandati. Evarūpaṃ kandaraṃ oruyha pānīyaṃ pivitvā gattāni",
  "atk-s0101a:928_10": "sītāni katvā vālikaṃ ussāpetvā paṃsukūlacīvaraṃ paññapetvā nisinnassa samaṇadhammaṃ",
  "atk-s0101a:928_11": "karoto cittaṃ ekaggaṃ hoti. Giriguhanti dvinnaṃ pabbatānaṃ antare, ekasmiṃyeva vā",
  "atk-s0101a:928_12": "umaggasadisaṃ mahāvivaraṃ susānalakkhaṇaṃ visuddhimagge vuttaṃ. Vanapatthanti gāmantaṃ",
  "atk-s0101a:928_13": "atikkamitvā manussānaṃ anupacāraṭṭhānaṃ, yattha na kasanti na vapanti, tenevāha –",
  "atk-s0101a:928_14": "“vanapatthanti dūrānametaṃ senāsanānaṃ adhivacana”ntiādi. Abbhokāsanti acchannaṃ.",
  "atk-s0101a:928_15": "Ākaṅkhamāno panettha cīvarakuṭiṃ katvā vasati. Palālapuñjanti palālarāsi. Mahāpalālapuñjato",
  "atk-s0101a:928_16": "hi palālaṃ nikkaḍḍhitvā pabbhāraleṇasadise ālaye karonti, gacchagumbhādīnampi upari",
  "atk-s0101a:928_17": "palālaṃ pakkhipitvā heṭṭhā nisinnā samaṇadhammaṃ karonti. Taṃ sandhāyetaṃ vuttaṃ.",
  "atk-s0101a:929_0": "Pacchābhattanti bhattassa pacchato. Piṇḍapātapaṭikkantoti piṇḍapātapariyesanato paṭikkanto.",
  "atk-s0101a:929_1": "Pallaṅkanti samantato ūrubaddhāsanaṃ. Ābhujitvāti bandhitvā. Ujuṃ kāyaṃ paṇidhāyāti",
  "atk-s0101a:929_2": "uparimaṃ sarīraṃ ujuṃ ṭhapetvā aṭṭhārasa piṭṭhikaṇṭakaṭṭhike koṭiyā koṭiṃ paṭipādetvā.",
  "atk-s0101a:929_3": "Evañhi nisinnassa cammamaṃsanhārūni na paṇamanti. Athassa yā tesaṃ paṇamanapaccayā",
  "atk-s0101a:929_4": "khaṇe khaṇe vedanā uppajjeyyuṃ, tā nuppajjanti. Tāsu anuppajjamānāsu cittaṃ ekaggaṃ",
  "atk-s0101a:929_5": "hoti, kammaṭṭhānaṃ na paripatati, vuḍḍhiṃ phātiṃ vepullaṃ upagacchati. Parimukhaṃ",
  "atk-s0101a:929_6": "satiṃ upaṭṭhapetvāti kammaṭṭhānābhimukhaṃ satiṃ ṭhapayitvā. Mukhasamīpe vā katvāti",
  "atk-s0101a:929_7": "attho. Teneva vibhaṅge vuttaṃ – “ayaṃ sati upaṭṭhitā hoti sūpaṭṭhitā nāsikagge vā",
  "atk-s0101a:929_8": "mukhanimitte vā, tena vuccati parimukhaṃ satiṃ upaṭṭhapetvā”ti. Athavā parīti pariggahaṭṭho.",
  "atk-s0101a:929_9": "Mukhanti niyyānaṭṭho. Satīti upaṭṭhānaṭṭho. Tena vuccati – “parimukhaṃ sati”nti.",
  "atk-s0101a:929_10": "Evaṃ paṭisambhidāyaṃ vuttanayenapettha attho daṭṭhabbo. Tatrāyaṃ saṅkhepo – “pariggahitaniyyānasatiṃ katvā”ti.",
  "atk-s0101a:930_0": "217. Abhijjhaṃ loketi ettha lujjanapalujjanaṭṭhena pañcupādānakkhandhā loko, tasmā",
  "atk-s0101a:930_1": "pañcasu upādānakkhandhesu rāgaṃ pahāya kāmacchandaṃ vikkhambhetvāti ayametthattho.",
  "atk-s0101a:930_2": "Vigatābhijjhenāti vikkhambhanavasena pahīnattā vigatābhijjhena, na cakkhuviññāṇasadisenāti",
  "atk-s0101a:930_3": "attho. Abhijjhāya cittaṃ parisodhetīti abhijjhāto cittaṃ parimoceti. Yathā taṃ sā",
  "atk-s0101a:930_4": "muñcati ceva, muñcitvā ca na puna gaṇhati, evaṃ karotīti attho. Byāpādapadosaṃ pahāyātiādīsupi",
  "atk-s0101a:930_5": "eseva nayo. Byāpajjati iminā cittaṃ pūtikummāsādayo viya purimapakatiṃ vijahatīti",
  "atk-s0101a:930_6": "byāpādo. Vikārāpattiyā padussati, paraṃ vā padūseti vināsetīti padoso. Ubhayametaṃ",
  "atk-s0101a:930_7": "kodhassevādhivacanaṃ. Thinaṃ cittagelaññaṃ. Middhaṃ cetasikagelaññaṃ, thinañca middhañca",
  "atk-s0101a:930_8": "thinamiddhaṃ. Ālokasaññīti rattimpi divādiṭṭhālokasañjānanasamatthāya vigatanīvaraṇāya",
  "atk-s0101a:930_9": "parisuddhāya saññāya samannāgato. Sato sampajānoti satiyā ca ñāṇena ca samannāgato.",
  "atk-s0101a:930_10": "Idaṃ ubhayaṃ ālokasaññāya upakārattā vuttaṃ. Uddhaccañca kukkuccañca uddhaccakukkuccaṃ.",
  "atk-s0101a:930_11": "Tiṇṇavicikicchoti vicikicchaṃ taritvā atikkamitvā ṭhito. “Kathamidaṃ kathamida”nti",
  "atk-s0101a:930_12": "evaṃ nappavattatīti akathaṃkathī. Kusalesu dhammesūti anavajjesu dhammesu. “Ime nu",
  "atk-s0101a:930_13": "kho kusalā kathamime kusalā”ti evaṃ na vicikicchati. Na kaṅkhatīti attho. Ayamettha",
  "atk-s0101a:930_14": "saṅkhepo. Imesu pana nīvaraṇesu vacanatthalakkhaṇādibhedato yaṃ vattabbaṃ siyā, taṃ",
  "atk-s0101a:930_15": "sabbaṃ visuddhimagge vuttaṃ.",
  "atk-s0101a:931_0": "218. Yā panāyaṃ seyyathāpi mahārājāti upamā vuttā. Tattha iṇaṃ ādāyāti vaḍḍhiyā dhanaṃ",
  "atk-s0101a:931_1": "gahetvā. Byantiṃ kareyyāti vigatantaṃ kareyya, yathā tesaṃ kākaṇikamattopi pariyanto",
  "atk-s0101a:931_2": "nāma nāvasissati, evaṃ kareyya; sabbaso paṭiniyyāteyyāti attho. Tato nidānanti āṇaṇyanidānaṃ.",
  "atk-s0101a:931_3": "So hi “aṇaṇomhī”ti āvajjanto balavapāmojjaṃ labhati, somanassaṃ adhigacchati, tena",
  "atk-s0101a:931_4": "vuttaṃ – “labhetha pāmojjaṃ, adhigaccheyya somanassa”nti.",
  "atk-s0101a:932_0": "219. Visabhāgavedanuppattiyā kakaceneva catuiriyāpathaṃ chindanto ābādhatīti ābādho,",
  "atk-s0101a:932_1": "svāssa atthīti ābādhiko. Taṃ samuṭṭhānena dukkhena dukkhito. Adhimattagilānoti bāḷhagilāno.",
  "atk-s0101a:932_2": "Nacchādeyyāti adhimattabyādhiparetatāya na rucceyya. Balamattāti balameva, balañcassa",
  "atk-s0101a:932_3": "kāye na bhaveyyāti attho. Tatonidānanti ārogyanidānaṃ. Tassa hi – “arogomhī”ti āvajjayato",
  "atk-s0101a:932_4": "tadubhayaṃ hoti. Tena vuttaṃ – “labhetha pāmojjaṃ, adhigaccheyya somanassa”nti.",
  "atk-s0101a:933": "220. Na cassa kiñci bhogānaṃ vayoti kākaṇikamattampi bhogānaṃ vayo na bhaveyya. Tatonidānanti bandhanāmokkhanidānaṃ. Sesaṃ vuttanayeneva sabbapadesu yojetabbaṃ.",
  "atk-s0101a:934_0": "221-222. Anattādhīnoti na attani adhīno, attano ruciyā kiñci kātuṃ na labhati. Parādhīnoti",
  "atk-s0101a:934_1": "paresu adhīno parasseva ruciyā vattati. Na yena kāmaṃ gamoti yena disābhāgenassa",
  "atk-s0101a:934_2": "gantukāmatā hoti, icchā uppajjati gamanāya, tena gantuṃ na labhati. Dāsabyāti dāsabhāvā.",
  "atk-s0101a:934_3": "Bhujissoti attano santako. Tatonidānanti bhujissanidānaṃ. Kantāraddhānamagganti kantāraṃ",
  "atk-s0101a:934_4": "addhānamaggaṃ, nirudakaṃ dīghamagganti attho. Tatonidānanti khemantabhūminidānaṃ.",
  "atk-s0101a:935_0": "223. Ime pañca nīvaraṇe appahīneti ettha bhagavā appahīnakāmacchandanīvaraṇaṃ iṇasadisaṃ,",
  "atk-s0101a:935_1": "sesāni rogādisadisāni katvā dasseti. Tatrāyaṃ sadisatā. Yo hi paresaṃ iṇaṃ gahetvā",
  "atk-s0101a:935_2": "vināseti, so tehi iṇaṃ dehīti vuccamānopi pharusaṃ vuccamānopi bajjhamānopi vadhīyamānopi",
  "atk-s0101a:935_3": "kiñci paṭibāhituṃ na sakkoti, sabbaṃ titikkhati. Titikkhākāraṇaṃ hissa taṃ iṇaṃ hoti.",
  "atk-s0101a:935_4": "Evameva yo yamhi kāmacchandena rajjati, taṇhāsahagatena taṃ vatthuṃ gaṇhati, so tena",
  "atk-s0101a:935_5": "pharusaṃ vuccamānopi bajjhamānopi vadhīyamānopi sabbaṃ titikkhati, titikkhākāraṇaṃ",
  "atk-s0101a:935_6": "hissa so kāmacchando hoti, gharasāmikehi vadhīyamānānaṃ itthīnaṃ viyāti, evaṃ iṇaṃ",
  "atk-s0101a:935_7": "viya kāmacchando daṭṭhabbo.",
  "atk-s0101a:936_0": "Yathā pana pittarogāturo madhusakkarādīsupi dinnesu pittarogāturatāya tesaṃ rasaṃ",
  "atk-s0101a:936_1": "na vindati, “tittakaṃ tittaka”nti uggiratiyeva. Evameva byāpannacitto hitakāmehi",
  "atk-s0101a:936_2": "ācariyupajjhāyehi appamattakampi ovadiyamāno ovādaṃ na gaṇhati. “Ati viya me tumhe",
  "atk-s0101a:936_3": "upaddavethā”tiādīni vatvā vibbhamati. Pittarogāturatāya so puriso madhusakkarādīnaṃ",
  "atk-s0101a:936_4": "viya kodhāturatāya jhānasukhādibhedaṃ sāsanarasaṃ na vindatīti. Evaṃ rogo viya byāpādo daṭṭhabbo.",
  "atk-s0101a:937_0": "Yathā pana nakkhattadivase bandhanāgāre baddho puriso nakkhattassa neva ādiṃ na majjhaṃ",
  "atk-s0101a:937_1": "na pariyosānaṃ passati. So dutiyadivase mutto aho hiyyo nakkhattaṃ manāpaṃ, aho naccaṃ,",
  "atk-s0101a:937_2": "aho gītantiādīni sutvāpi paṭivacanaṃ na deti. Kiṃ kāraṇā? Nakkhattassa ananubhūtattā.",
  "atk-s0101a:937_3": "Evameva thinamiddhābhibhūto bhikkhu vicittanayepi dhammassavane pavattamāne neva",
  "atk-s0101a:937_4": "tassa ādiṃ na majjhaṃ na pariyosānaṃ jānāti. Sopi uṭṭhite dhammassavane aho dhammassavanaṃ,",
  "atk-s0101a:937_5": "aho kāraṇaṃ, aho upamāti dhammassavanassa vaṇṇaṃ bhaṇamānānaṃ sutvāpi paṭivacanaṃ",
  "atk-s0101a:937_6": "na deti. Kiṃ kāraṇā? Thinamiddhavasena dhammakathāya ananubhūtattā. Evaṃ bandhanāgāraṃ",
  "atk-s0101a:937_7": "viya thinamiddhaṃ daṭṭhabbaṃ.",
  "atk-s0101a:938_0": "Yathā pana nakkhattaṃ kīḷantopi dāso – “idaṃ nāma accāyikaṃ karaṇīyaṃ atthi, sīghaṃ",
  "atk-s0101a:938_1": "tattha gacchāhi. No ce gacchasi, hatthapādaṃ vā te chindāmi kaṇṇanāsaṃ vā”ti vutto",
  "atk-s0101a:938_2": "sīghaṃ gacchatiyeva. Nakkhattassa ādimajjhapariyosānaṃ anubhavituṃ na labhati, kasmā?",
  "atk-s0101a:938_3": "Parādhīnatāya, evameva vinaye apakataññunā vivekatthāya araññaṃ paviṭṭhenāpi kismiñcideva",
  "atk-s0101a:938_4": "antamaso kappiyamaṃsepi akappiyamaṃsasaññāya uppannāya vivekaṃ pahāya sīlavisodhanatthaṃ",
  "atk-s0101a:938_5": "vinayadharassa santikaṃ gantabbaṃ hoti, vivekasukhaṃ anubhavituṃ na labhati, kasmā?",
  "atk-s0101a:938_6": "Uddhaccakukkuccābhibhūtatāyāti. Evaṃ dāsabyaṃ viya uddhaccakukkuccaṃ daṭṭhabbaṃ.",
  "atk-s0101a:939_0": "Yathā pana kantāraddhānamaggappaṭipanno puriso corehi manussānaṃ viluttokāsaṃ pahatokāsañca",
  "atk-s0101a:939_1": "disvā daṇḍakasaddenapi sakuṇasaddenapi “corā āgatā”ti ussaṅkitaparisaṅkitova hoti,",
  "atk-s0101a:939_2": "gacchatipi tiṭṭhatipi nivattatipi, gataṭṭhānato agataṭṭhānameva bahutaraṃ hoti. So",
  "atk-s0101a:939_3": "kicchena kasirena khemantabhūmiṃ pāpuṇāti vā na vā pāpuṇāti. Evameva yassa aṭṭhasu",
  "atk-s0101a:939_4": "ṭhānesu vicikicchā uppannā hoti, so – “buddho nu kho, no nu kho buddho”tiādinā nayena",
  "atk-s0101a:939_5": "vicikicchanto adhimuccitvā saddhāya gaṇhituṃ na sakkoti. Asakkonto maggaṃ vā phalaṃ",
  "atk-s0101a:939_6": "vā na pāpuṇātīti. Yathā kantāraddhānamagge – “corā atthi natthī”ti punappunaṃ āsappanaparisappanaṃ",
  "atk-s0101a:939_7": "apariyogāhanaṃ chambhitattaṃ cittassa uppādento khemantapattiyā antarāyaṃ karoti,",
  "atk-s0101a:939_8": "evaṃ vicikicchāpi – “buddho nu kho, na buddho”tiādinā nayena punappunaṃ āsappanaparisappanaṃ",
  "atk-s0101a:939_9": "apariyogāhanaṃ chambhitattaṃ cittassa uppādayamānā ariyabhūmippattiyā antarāyaṃ karotīti",
  "atk-s0101a:939_10": "kantāraddhānamaggo viya vicikicchā daṭṭhabbā.",
  "atk-s0101a:940_0": "224. Idāni – “seyyathāpi, mahārāja, āṇaṇya”nti ettha bhagavā pahīnakāmacchandanīvaraṇaṃ",
  "atk-s0101a:940_1": "āṇaṇyasadisaṃ, sesāni ārogyādisadisāni katvā dasseti. Tatrāyaṃ sadisatā, yathā hi",
  "atk-s0101a:940_2": "puriso iṇaṃ ādāya kammante payojetvā samiddhataṃ patto – “idaṃ iṇaṃ nāma palibodhamūla”nti",
  "atk-s0101a:940_3": "cintetvā savaḍḍhikaṃ iṇaṃ niyyātetvā paṇṇaṃ phālāpeyya. Athassa tato paṭṭhāya neva",
  "atk-s0101a:940_4": "koci dūtaṃ peseti, na paṇṇaṃ. So iṇasāmike disvāpi sace icchati, āsanā uṭṭhahati,",
  "atk-s0101a:940_5": "no ce na uṭṭhahati, kasmā? Tehi saddhiṃ nillepatāya alaggatāya. Evameva bhikkhu –",
  "atk-s0101a:940_6": "“ayaṃ kāmacchando nāma palibodhamūla”nti cintetvā cha dhamme bhāvetvā kāmacchandanīvaraṇaṃ",
  "atk-s0101a:940_7": "pajahati. Te pana cha dhamme mahāsatipaṭṭhāne vaṇṇayissāma. Tassevaṃ pahīnakāmacchandassa",
  "atk-s0101a:940_8": "yathā iṇamuttassa purisassa iṇassāmike disvā neva bhayaṃ na chambhitattaṃ hoti. Evameva",
  "atk-s0101a:940_9": "paravatthumhi neva saṅgo na baddho hoti. Dibbānipi rūpāni passato kileso na samudācarati.",
  "atk-s0101a:940_10": "Tasmā bhagavā āṇaṇyamiva kāmacchandappahānaṃ āha.",
  "atk-s0101a:941_0": "Yathā pana so pittarogāturo puriso bhesajjakiriyāya taṃ rogaṃ vūpasametvā tato paṭṭhāya",
  "atk-s0101a:941_1": "madhusakkarādīnaṃ rasaṃ vindati. Evameva bhikkhu “ayaṃ byāpādo nāma mahā anatthakaro”ti",
  "atk-s0101a:941_2": "cha dhamme bhāvetvā byāpādanīvaraṇaṃ pajahati. Sabbanīvaraṇesu cha dhamme mahāsatipaṭṭhāneyeva",
  "atk-s0101a:941_3": "vaṇṇayissāma. Na kevalañca teyeva, yepi thinamiddhādīnaṃ pahānāya bhāvetabbā, tepi",
  "atk-s0101a:941_4": "sabbe tattheva vaṇṇayissāma. So evaṃ pahīnabyāpādo yathā pittarogavimutto puriso",
  "atk-s0101a:941_5": "madhusakkarādīnaṃ rasaṃ sampiyāyamāno paṭisevati, evameva ācārapaṇṇattiādīni sikkhāpadāni",
  "atk-s0101a:941_6": "sirasā sampaṭicchitvā sampiyāyamāno sikkhati. Tasmā bhagavā ārogyamiva byāpādappahānaṃ āha.",
  "atk-s0101a:942_0": "Yathā so nakkhattadivase bandhanāgāraṃ pavesito puriso aparasmiṃ nakkhattadivase",
  "atk-s0101a:942_1": "– “pubbepi ahaṃ pamādadosena baddho, tena nakkhattaṃ nānubhaviṃ. Idāni appamatto",
  "atk-s0101a:942_2": "bhavissāmī”ti yathāssa paccatthikā okāsaṃ na labhanti, evaṃ appamatto hutvā nakkhattaṃ",
  "atk-s0101a:942_3": "anubhavitvā – ‘aho nakkhattaṃ, aho nakkhatta’nti udānaṃ udānesi, evameva bhikkhu",
  "atk-s0101a:942_4": "– “idaṃ thinamiddhaṃ nāma mahāanatthakara”nti cha dhamme bhāvetvā thinamiddhanīvaraṇaṃ",
  "atk-s0101a:942_5": "pajahati, so evaṃ pahīnathinamiddho yathā bandhanā mutto puriso sattāhampi nakkhattassa",
  "atk-s0101a:942_6": "ādimajjhapariyosānaṃ anubhavati, evameva dhammanakkhattassa ādimajjhapariyosānaṃ",
  "atk-s0101a:942_7": "anubhavanto saha paṭisambhidāhi arahattaṃ pāpuṇāti. Tasmā bhagavā bandhanā mokkhamiva",
  "atk-s0101a:942_8": "thinamiddhappahānaṃ āha.",
  "atk-s0101a:943_0": "Yathā pana dāso kiñcideva mittaṃ upanissāya sāmikānaṃ dhanaṃ datvā attānaṃ bhujissaṃ",
  "atk-s0101a:943_1": "katvā tato paṭṭhāya yaṃ icchati, taṃ karoti. Evameva bhikkhu – “idaṃ uddhaccakukkuccaṃ",
  "atk-s0101a:943_2": "nāma mahā anatthakara”nti cha dhamme bhāvetvā uddhaccakukkuccaṃ pajahati. So evaṃ",
  "atk-s0101a:943_3": "pahīnauddhaccakukkucco yathā bhujisso puriso yaṃ icchati, taṃ karoti, na taṃ koci",
  "atk-s0101a:943_4": "balakkārena tato nivatteti, evameva yathā sukhaṃ nekkhammapaṭipadaṃ paṭipajjati,",
  "atk-s0101a:943_5": "na taṃ uddhaccakukkuccaṃ balakkārena tato nivatteti. Tasmā bhagavā bhujissaṃ viya",
  "atk-s0101a:943_6": "uddhaccakukkuccappahānaṃ āha.",
  "atk-s0101a:944_0": "Yathā balavā puriso hatthasāraṃ gahetvā sajjāvudho saparivāro kantāraṃ paṭipajjeyya,",
  "atk-s0101a:944_1": "taṃ corā dūratova disvā palāyeyyuṃ. So sotthinā taṃ kantāraṃ nittharitvā khemantaṃ",
  "atk-s0101a:944_2": "patto haṭṭhatuṭṭho assa. Evameva bhikkhu “ayaṃ vicikicchā nāma mahā anatthakārikā”ti",
  "atk-s0101a:944_3": "cha dhamme bhāvetvā vicikicchaṃ pajahati. So evaṃ pahīnavicikiccho yathā balavā puriso",
  "atk-s0101a:944_4": "sajjāvudho saparivāro nibbhayo core tiṇaṃ viya agaṇetvā sotthinā nikkhamitvā khemantabhūmiṃ",
  "atk-s0101a:944_5": "pāpuṇāti, evameva bhikkhu duccaritakantāraṃ nittharitvā paramaṃ khemantabhūmiṃ amataṃ",
  "atk-s0101a:944_6": "mahānibbānaṃ pāpuṇāti. Tasmā bhagavā khemantabhūmiṃ viya vicikicchāpahānaṃ āha.",
  "atk-s0101a:945_0": "225. Pāmojjaṃ jāyatīti tuṭṭhākāro jāyati. Pamuditassa pīti jāyatīti tuṭṭhassa sakalasarīraṃ",
  "atk-s0101a:945_1": "khobhayamānā pīti jāyati. Pītimanassa kāyo passambhatīti pītisampayuttacittassa puggalassa",
  "atk-s0101a:945_2": "nāmakāyo passambhati, vigatadaratho hoti. Sukhaṃ vedetīti kāyikampi cetasikampi sukhaṃ",
  "atk-s0101a:945_3": "vedayati. Cittaṃ samādhiyatīti iminā nekkhammasukhena sukhitassa upacāravasenapi",
  "atk-s0101a:945_4": "appanāvasenapi cittaṃ samādhiyati.",
  "atk-s0101a:946": "Paṭhamajjhānakathā",
  "atk-s0101a:947_0": "226. So vivicceva kāmehi…pe… paṭhamaṃ jhānaṃ upasampajja viharatītiādi pana upacārasamādhinā",
  "atk-s0101a:947_1": "samāhite citte uparivisesadassanatthaṃ appanāsamādhinā samāhite citte tassa samādhino",
  "atk-s0101a:947_2": "pabhedadassanatthaṃ vuttanti veditabbaṃ. Imameva kāyanti imaṃ karajakāyaṃ. Abhisandetīti",
  "atk-s0101a:947_3": "temeti sneheti, sabbattha pavattapītisukhaṃ karoti. Parisandetīti samantato sandeti.",
  "atk-s0101a:947_4": "Paripūretīti vāyunā bhastaṃ viya pūreti. Parippharatīti samantato phusati. Sabbāvato",
  "atk-s0101a:947_5": "kāyassāti assa bhikkhuno sabbakoṭṭhāsavato kāyassa kiñci upādinnakasantatipavattiṭṭhāne",
  "atk-s0101a:947_6": "chavimaṃsalohitānugataṃ aṇumattampi ṭhānaṃ paṭhamajjhānasukhena aphuṭaṃ nāma na hoti.",
  "atk-s0101a:948_0": "227. Dakkhoti cheko paṭibalo nhānīyacuṇṇāni kātuñceva payojetuñca sannetuñca. Kaṃsathāleti",
  "atk-s0101a:948_1": "yena kenaci lohena katabhājane. Mattikabhājanaṃ pana thiraṃ na hoti. Sannentassa",
  "atk-s0101a:948_2": "bhijjati. Tasmā taṃ na dasseti. Paripphosakaṃ paripphosakanti siñcitvā siñcitvā.",
  "atk-s0101a:948_3": "Sanneyyāti vāmahatthena kaṃsathālaṃ gahetvā dakkhiṇahatthena pamāṇayuttaṃ udakaṃ",
  "atk-s0101a:948_4": "siñcitvā siñcitvā parimaddanto piṇḍaṃ kareyya. Snehānugatāti udakasinehena anugatā.",
  "atk-s0101a:948_5": "Snehaparetāti udakasinehena pariggahitā. Santarabāhirāti saddhiṃ antopadesena ceva",
  "atk-s0101a:948_6": "bahipadesena ca sabbatthakameva udakasinehena phuṭāti attho. Na ca paggharaṇīti na",
  "atk-s0101a:948_7": "ca bindu bindu udakaṃ paggharati, sakkā hoti hatthenapi dvīhipi tīhipi aṅgulīhi gahetuṃ",
  "atk-s0101a:948_8": "ovaṭṭikāyapi kātunti attho.",
  "atk-s0101a:949": "Dutiyajjhānakathā",
  "atk-s0101a:950_0": "228-229. Dutiyajjhānasukhūpamāyaṃ ubbhidodakoti ubbhinnaudako, na heṭṭhā ubbhijjitvā",
  "atk-s0101a:950_1": "uggacchanakaudako. Antoyeva pana ubbhijjanakaudakoti attho. Āyamukhanti āgamanamaggo.",
  "atk-s0101a:950_2": "Devoti megho. Kālena kālanti kāle kāle, anvaddhamāsaṃ vā anudasāhaṃ vāti attho. Dhāranti",
  "atk-s0101a:950_3": "vuṭṭhiṃ. Na anuppaveccheyyāti na ca paveseyya, na vasseyyāti attho. Sītā vāridhārā",
  "atk-s0101a:950_4": "ubbhijjitvāti sītaṃ dhāraṃ uggantvā rahadaṃ pūrayamānaṃ ubbhijjitvā. Heṭṭhā uggacchanaudakañhi",
  "atk-s0101a:950_5": "uggantvā uggantvā bhijjantaṃ udakaṃ khobheti, catūhi disāhi pavisanaudakaṃ purāṇapaṇṇatiṇakaṭṭhadaṇḍakādīhi",
  "atk-s0101a:950_6": "udakaṃ khobheti, vuṭṭhiudakaṃ dhārānipātapubbuḷakehi udakaṃ khobheti. Sannisinnameva",
  "atk-s0101a:950_7": "pana hutvā iddhinimmitamiva uppajjamānaṃ udakaṃ imaṃ padesaṃ pharati, imaṃ padesaṃ",
  "atk-s0101a:950_8": "na pharatīti natthi, tena aphuṭokāso nāma na hotīti. Tattha rahado viya karajakāyo.",
  "atk-s0101a:950_9": "Udakaṃ viya dutiyajjhānasukhaṃ. Sesaṃ purimanayeneva veditabbaṃ.",
  "atk-s0101a:951": "Tatiyajjhānakathā",
  "atk-s0101a:952_0": "230-231. Tatiyajjhānasukhūpamāyaṃ uppalāni ettha santīti uppalinī. Sesapadadvayepi",
  "atk-s0101a:952_1": "eseva nayo. Ettha ca setarattanīlesu yaṃ kiñci uppalaṃ uppalameva. Ūnakasatapattaṃ",
  "atk-s0101a:952_2": "puṇḍarīkaṃ, satapattaṃ padumaṃ. Pattaniyamaṃ vā vināpi setaṃ padumaṃ, rattaṃ puṇḍarīkanti",
  "atk-s0101a:952_3": "ayamettha vinicchayo. Udakānuggatānīti udakato na uggatāni. Anto nimuggaposīnīti",
  "atk-s0101a:952_4": "udakatalassa anto nimuggāniyeva hutvā posīni, vaḍḍhīnīti attho. Sesaṃ purimanayeneva veditabbaṃ.",
  "atk-s0101a:953": "Catutthajjhānakathā",
  "atk-s0101a:954_0": "232-233. Catutthajjhānasukhūpamāyaṃ parisuddhena cetasā pariyodātenāti ettha nirupakkilesaṭṭhena",
  "atk-s0101a:954_1": "parisuddhaṃ, pabhassaraṭṭhena pariyodātanti veditabbaṃ. Odātena vatthenāti idaṃ utupharaṇatthaṃ",
  "atk-s0101a:954_2": "vuttaṃ. Kiliṭṭhavatthena hi utupharaṇaṃ na hoti, taṅkhaṇadhotaparisuddhena utupharaṇaṃ",
  "atk-s0101a:954_3": "balavaṃ hoti. Imissāya hi upamāya vatthaṃ viya karajakāyo, utupharaṇaṃ viya catutthajjhānasukhaṃ.",
  "atk-s0101a:954_4": "Tasmā yathā sunhātassa purisassa parisuddhaṃ vatthaṃ sasīsaṃ pārupitvā nisinnassa",
  "atk-s0101a:954_5": "sarīrato utu sabbameva vatthaṃ pharati. Na koci vatthassa aphuṭokāso hoti. Evaṃ catutthajjhānasukhena",
  "atk-s0101a:954_6": "bhikkhuno karajakāyassa na koci okāso aphuṭo hotīti. Evamettha attho daṭṭhabbo. Imesaṃ",
  "atk-s0101a:954_7": "pana catunnaṃ jhānānaṃ anupadavaṇṇanā ca bhāvanānayo ca visuddhimagge vuttoti idha na vitthārito.",
  "atk-s0101a:955_0": "Ettāvatā cesa rūpajjhānalābhīyeva, na arūpajjhānalābhīti na veditabbo. Na hi aṭṭhasu",
  "atk-s0101a:955_1": "samāpattīsu cuddasahākārehi ciṇṇavasībhāvaṃ vinā upari abhiññādhigamo hoti. Pāḷiyaṃ",
  "atk-s0101a:955_2": "pana rūpajjhānāniyeva āgatāni. Arūpajjhānāni āharitvā kathetabbāni.",
  "atk-s0101a:956": "Vipassanāñāṇakathā",
  "atk-s0101a:957_0": "234. So evaṃ samāhite citte…pe… āneñjappatteti so cuddasahākārehi aṭṭhasu samāpattīsu",
  "atk-s0101a:957_1": "ciṇṇavasībhāvo bhikkhūti dasseti. Sesamettha visuddhimagge vuttanayena veditabbaṃ.",
  "atk-s0101a:957_2": "Ñāṇadassanāya cittaṃ abhinīharatīti ettha ñāṇadassananti maggañāṇampi, vuccati phalañāṇampi,",
  "atk-s0101a:957_3": "sabbaññutaññāṇampi, paccavekkhaṇañāṇampi, vipassanāñāṇampi. “Kiṃ nu kho, āvuso, ñāṇadassanavisuddhatthaṃ",
  "atk-s0101a:957_4": "bhagavati brahmacariyaṃ vussatī”ti ettha hi maggañāṇaṃ ñāṇadassananti vuttaṃ. “Ayamañño",
  "atk-s0101a:957_5": "uttarimanussadhammo alamariyañāṇadassanaviseso adhigato phāsuvihāro”ti ettha phalañāṇaṃ.",
  "atk-s0101a:957_6": "“Bhagavatopi kho ñāṇadassanaṃ udapādi sattāhakālaṅkato āḷāro kālāmo”ti ettha sabbaññutaññāṇaṃ.",
  "atk-s0101a:957_7": "“Ñāṇañca pana me dassanaṃ udapādi akuppā me vimutti, ayamantimā jātī”ti ettha paccavekkhaṇañāṇaṃ",
  "atk-s0101a:957_8": "idha pana ñāṇadassanāya cittanti idaṃ vipassanāñāṇaṃ ñāṇadassananti vuttanti.",
  "atk-s0101a:958_0": "Abhinīharatīti vipassanāñāṇassa nibbattanatthāya tanninnaṃ tappoṇaṃ tappabbhāraṃ",
  "atk-s0101a:958_1": "karoti. Rūpīti ādīnamattho vuttoyeva. Odanakummāsūpacayoti odanena ceva kummāsena",
  "atk-s0101a:958_2": "ca upacito vaḍḍhito. Aniccucchādanaparimaddanabhedanaviddhaṃsanadhammoti hutvā abhāvaṭṭhena",
  "atk-s0101a:958_3": "aniccadhammo. Duggandhavighātatthāya tanuvilepanena ucchādanadhammo. Aṅgapaccaṅgābādhavinodanatthāya",
  "atk-s0101a:958_4": "khuddakasambāhanena parimaddanadhammo. Daharakāle vā ūrūsu sayāpetvā gabbhāvāsena",
  "atk-s0101a:958_5": "dussaṇṭhitānaṃ tesaṃ tesaṃ aṅgānaṃ saṇṭhānasampādanatthaṃ añchanapīḷanādivasena parimaddanadhammo.",
  "atk-s0101a:958_6": "Evaṃ pariharitopi bhedanaviddhaṃsanadhammo bhijjati ceva vikirati ca, evaṃ sabhāvoti",
  "atk-s0101a:958_7": "attho. Tattha rūpī cātumahābhūtikotiādīsu chahi padehi samudayo kathito. Aniccapadena",
  "atk-s0101a:958_8": "saddhiṃ pacchimehi dvīhi atthaṅgamo. Ettha sitaṃ ettha paṭibaddhanti ettha cātumahābhūtike",
  "atk-s0101a:958_9": "kāye nissitañca paṭibaddhañca.",
  "atk-s0101a:959_0": "235. Subhoti sundaro. Jātimāti parisuddhākarasamuṭṭhito. Suparikammakatoti suṭṭhu",
  "atk-s0101a:959_1": "kataparikammo apanītapāsāṇasakkharo. Acchoti tanucchavi. Vippasannoti suṭṭhu pasanno.",
  "atk-s0101a:959_2": "Sabbākārasampannoti dhovanavedhanādīhi sabbehi ākārehi sampanno. Nīlantiādīhi vaṇṇasampattiṃ",
  "atk-s0101a:959_3": "dasseti. Tādisañhi āvutaṃ pākaṭaṃ hoti. Evameva khoti ettha evaṃ upamāsaṃsandanaṃ",
  "atk-s0101a:959_4": "veditabbaṃ. Maṇi viya hi karajakāyo. Āvutasuttaṃ viya vipassanāñāṇaṃ. Cakkhumā puriso",
  "atk-s0101a:959_5": "viya vipassanālābhī bhikkhu, hatthe karitvā paccavekkhato ayaṃ kho maṇīti maṇino",
  "atk-s0101a:959_6": "āvibhūtakālo viya vipassanāñāṇaṃ, abhinīharitvā nisinnassa bhikkhuno cātumahābhūtikakāyassa",
  "atk-s0101a:959_7": "āvibhūtakālo, tatridaṃ suttaṃ āvutanti suttassāvibhūtakālo viya vipassanāñāṇaṃ, abhinīharitvā",
  "atk-s0101a:959_8": "nisinnassa bhikkhuno tadārammaṇānaṃ phassapañcamakānaṃ vā sabbacittacetasikānaṃ vā",
  "atk-s0101a:959_9": "vipassanāñāṇasseva vā āvibhūtakāloti.",
  "atk-s0101a:960_0": "Idañca vipassanāñāṇaṃ maggañāṇānantaraṃ. Evaṃ santepi yasmā abhiññāvāre āraddhe etassa",
  "atk-s0101a:960_1": "antarāvāro natthi tasmā idheva dassitaṃ. Yasmā ca aniccādivasena akatasammasanassa",
  "atk-s0101a:960_2": "dibbāya sotadhātuyā bheravaṃ saddaṃ suṇato, pubbenivāsānussatiyā bherave khandhe",
  "atk-s0101a:960_3": "anussarato, dibbena cakkhunā bheravampi rūpaṃ passato bhayasantāso uppajjati, na",
  "atk-s0101a:960_4": "aniccādivasena katasammasanassa tasmā abhiññaṃ pattassa bhayavinodanahetusampādanatthampi",
  "atk-s0101a:960_5": "idaṃ idheva dassitaṃ. Api ca yasmā vipassanāsukhaṃ nāmetaṃ maggaphalasukhasampādakaṃ",
  "atk-s0101a:960_6": "pāṭiyekkaṃ sandiṭṭhikaṃ sāmaññaphalaṃ tasmāpi āditova idaṃ idha dassitanti veditabbaṃ.",
  "atk-s0101a:961": "Manomayiddhiñāṇakathā",
  "atk-s0101a:962_0": "236-237. Manomayanti manena nibbattitaṃ. Sabbaṅgapaccaṅginti sabbehi aṅgehi ca paccaṅgehi",
  "atk-s0101a:962_1": "ca samannāgataṃ. Ahīnindriyanti saṇṭhānavasena avikalindriyaṃ. Iddhimatā nimmitarūpañhi",
  "atk-s0101a:962_2": "sace iddhimā odāto tampi odātaṃ. Sace aviddhakaṇṇo tampi aviddhakaṇṇanti evaṃ sabbākārehi",
  "atk-s0101a:962_3": "tena sadisameva hoti. Muñjamhā īsikantiādi upamāttayampi hi sadisabhāvadassanatthameva",
  "atk-s0101a:962_4": "vuttaṃ. Muñjasadisā eva hi tassa anto īsikā hoti. Kosisadisoyeva asi, vaṭṭāya kosiyā",
  "atk-s0101a:962_5": "vaṭṭaṃ asimeva pakkhipanti, patthaṭāya patthaṭaṃ. Karaṇḍāti idampi ahikañcukassa",
  "atk-s0101a:962_6": "nāmaṃ, na vilīvakaraṇḍakassa. Ahikañcuko hi ahinā sadisova hoti. Tattha kiñcāpi “puriso",
  "atk-s0101a:962_7": "ahiṃ karaṇḍā uddhareyyā”ti hatthena uddharamāno viya dassito, atha kho cittenevassa",
  "atk-s0101a:962_8": "uddharaṇaṃ veditabbaṃ. Ayañhi ahi nāma sajātiyaṃ ṭhito, kaṭṭhantaraṃ vā rukkhantaraṃ",
  "atk-s0101a:962_9": "vā nissāya, tacato sarīraṃ nikkaḍḍhanappayogasaṅkhātena thāmena, sarīraṃ khādayamānaṃ",
  "atk-s0101a:962_10": "viya purāṇatacaṃ jigucchantoti imehi catūhi kāraṇehi sayameva kañcukaṃ pajahati,",
  "atk-s0101a:962_11": "na sakkā tato aññena uddharituṃ, tasmā cittena uddharaṇaṃ sandhāya idaṃ vuttanti",
  "atk-s0101a:962_12": "veditabbaṃ. Iti muñjādisadisaṃ imassa bhikkhuno sarīraṃ, īsikādisadisaṃ nimmitarūpanti.",
  "atk-s0101a:962_13": "Idamettha opammasaṃsandanaṃ. Nimmānavidhānaṃ panettha parato ca iddhividhādipañcaabhiññākathā",
  "atk-s0101a:962_14": "sabbākārena visuddhimagge vitthāritāti tattha vuttanayeneva veditabbā. Upamāmattameva hi idha adhikaṃ.",
  "atk-s0101a:963": "Iddhividhañāṇādikathā",
  "atk-s0101a:964_0": "238-239. Tattha chekakumbhakārādayo viya iddhividhañāṇalābhī bhikkhu daṭṭhabbo. Suparikammakatamattikādayo",
  "atk-s0101a:964_1": "viya iddhividhañāṇaṃ daṭṭhabbaṃ. Icchiticchitabhājanavikatiādikaraṇaṃ viya tassa",
  "atk-s0101a:964_2": "bhikkhuno vikubbanaṃ daṭṭhabbaṃ.",
  "atk-s0101a:965_0": "240-241. Dibbasotadhātuupamāyaṃ yasmā kantāraddhānamaggo sāsaṅko hoti sappaṭibhayo.",
  "atk-s0101a:965_1": "Tattha ussaṅkitaparisaṅkitena ‘ayaṃ bherisaddo’, ‘ayaṃ mudiṅgasaddo’ti na sakkā vavatthapetuṃ,",
  "atk-s0101a:965_2": "tasmā kantāraggahaṇaṃ akatvā khemamaggaṃ dassento addhānamaggappaṭipannoti āha. Appaṭibhayañhi",
  "atk-s0101a:965_3": "khemamaggaṃ sīse sāṭakaṃ katvā saṇikaṃ paṭipanno vuttappakāre sadde sukhaṃ vavatthapeti.",
  "atk-s0101a:965_4": "Tassa savanena tesaṃ tesaṃ saddānaṃ āvibhūtakālo viya yogino dūrasantikabhedānaṃ",
  "atk-s0101a:965_5": "dibbānañceva mānussakānañca saddānaṃ āvibhūtakālo veditabbo.",
  "atk-s0101a:966_0": "242-243. Cetopariyañāṇūpamāyaṃ daharoti taruṇo. Yuvāti yobbannena samannāgato. Maṇḍanakajātikoti",
  "atk-s0101a:966_1": "yuvāpi samāno na ālasiyo na kiliṭṭhavatthasarīro, atha kho maṇḍanapakatiko, divasassa",
  "atk-s0101a:966_2": "dve tayo vāre nhāyitvā suddhavatthaparidahanaalaṅkārakaraṇasīloti attho. Sakaṇikanti",
  "atk-s0101a:966_3": "kāḷatilakavaṅgamukhadūsipīḷakādīnaṃ aññatarena sadosaṃ. Tattha yathā tassa mukhanimittaṃ",
  "atk-s0101a:966_4": "paccavekkhato mukhe doso pākaṭo hoti, evaṃ cetopariyañāṇāya cittaṃ abhinīharitvā",
  "atk-s0101a:966_5": "nisinnassa bhikkhuno paresaṃ soḷasavidhaṃ cittaṃ pākaṭaṃ hotīti veditabbaṃ.",
  "atk-s0101a:967_0": "244-245. Pubbenivāsañāṇūpamāyaṃ taṃ divasaṃ katakiriyā pākaṭā hotīti taṃ divasaṃ",
  "atk-s0101a:967_1": "gatagāmattayameva gahitaṃ. Tattha gāmattayagatapuriso viya pubbenivāsañāṇalābhī daṭṭhabbo,",
  "atk-s0101a:967_2": "tayo gāmā viya tayo bhavā daṭṭhabbā, tassa purisassa tīsu gāmesu taṃ divasaṃ katakiriyāya",
  "atk-s0101a:967_3": "āvibhāvo viya pubbenivāsāya cittaṃ abhinīharitvā nisinnassa bhikkhuno tīsu bhavesu",
  "atk-s0101a:967_4": "katakiriyāya pākaṭabhāvo daṭṭhabbo.",
  "atk-s0101a:968_0": "246-247. Dibbacakkhūpamāyaṃ vīthiṃ sañcaranteti aparāparaṃ sañcarante. Vīthiṃ carantetipi",
  "atk-s0101a:968_1": "pāṭho. Ayamevattho. Tattha nagaramajjhe siṅghāṭakamhi pāsādo viya imassa bhikkhuno",
  "atk-s0101a:968_2": "karajakāyo daṭṭhabbo, pāsāde ṭhito cakkhumā puriso viya ayameva dibbacakkhuṃ patvā",
  "atk-s0101a:968_3": "ṭhito bhikkhu, gehaṃ pavisantā viya paṭisandhivasena mātukucchiyaṃ pavisantā, gehā",
  "atk-s0101a:968_4": "nikkhamantā viya mātukucchito nikkhamantā, rathikāya vīthiṃ sañcarantā viya aparāparaṃ",
  "atk-s0101a:968_5": "sañcaraṇakasattā, purato abbhokāsaṭṭhāne majjhe siṅghāṭake nisinnā viya tīsu bhavesu",
  "atk-s0101a:968_6": "tattha tattha nibbattasattā, pāsādatale ṭhitapurisassa tesaṃ manussānaṃ āvibhūtakālo",
  "atk-s0101a:968_7": "viya dibbacakkhuñāṇāya cittaṃ abhinīharitvā nisinnassa bhikkhuno tīsu bhavesu nibbattasattānaṃ",
  "atk-s0101a:968_8": "āvibhūtakālo daṭṭhabbo. Idañca desanāsukhatthameva vuttaṃ. Āruppe pana dibbacakkhussa gocaro natthīti.",
  "atk-s0101a:969": "Āsavakkhayañāṇakathā",
  "atk-s0101a:970_0": "248. So evaṃ samāhite citteti idha vipassanāpādakaṃ catutthajjhānacittaṃ veditabbaṃ.",
  "atk-s0101a:970_1": "Āsavānaṃ khayañāṇāyāti āsavānaṃ khayañāṇanibbattanatthāya. Ettha ca āsavānaṃ khayo",
  "atk-s0101a:970_2": "nāma maggopi phalampi nibbānampi bhaṅgopi vuccati. “Khaye ñāṇaṃ, anuppāde ñāṇa”nti",
  "atk-s0101a:970_3": "ettha hi maggo āsavānaṃ khayoti vutto. “Āsavānaṃ khayā samaṇo hotī”ti ettha phalaṃ.",
  "atk-s0101a:971": "“Paravajjānupassissa, niccaṃ ujjhānasaññino;",
  "atk-s0101a:972": "Āsavā tassa vaḍḍhanti, ārā so āsavakkhayā”ti. ;",
  "atk-s0101a:973": "Ettha nibbānaṃ. “Āsavānaṃ khayo vayo bhedo aniccatā antaradhāna”nti ettha bhaṅgo. Idha pana nibbānaṃ adhippetaṃ. Arahattamaggopi vaṭṭatiyeva.",
  "atk-s0101a:974_0": "Cittaṃ abhinīharatīti vipassanā cittaṃ tanninnaṃ tappoṇaṃ tappabbhāraṃ karoti. So",
  "atk-s0101a:974_1": "idaṃ dukkhantiādīsu “ettakaṃ dukkhaṃ, na ito bhiyyo”ti sabbampi dukkhasaccaṃ sarasalakkhaṇapaṭivedhena",
  "atk-s0101a:974_2": "yathābhūtaṃ pajānātīti attho. Tassa ca dukkhassa nibbattikaṃ taṇhaṃ “ayaṃ dukkhasamudayo”ti.",
  "atk-s0101a:974_3": "Tadubhayampi yaṃ ṭhānaṃ patvā nirujjhati, taṃ tesaṃ appavattiṃ nibbānaṃ “ayaṃ dukkhanirodho”ti;",
  "atk-s0101a:974_4": "tassa ca sampāpakaṃ ariyamaggaṃ “ayaṃ dukkhanirodhagāminī paṭipadā”ti sarasalakkhaṇapaṭivedhena",
  "atk-s0101a:974_5": "yathābhūtaṃ pajānātīti attho.",
  "atk-s0101a:975_0": "Evaṃ sarūpato saccāni dassetvā puna kilesavasena pariyāyato dassento “ime āsavā”tiādimāha.",
  "atk-s0101a:975_1": "Tassa evaṃ jānato evaṃ passatoti tassa bhikkhuno evaṃ jānantassa evaṃ passantassa,",
  "atk-s0101a:975_2": "saha vipassanāya koṭippattaṃ maggaṃ kathesi. Kāmāsavāti kāmāsavato. Vimuccatīti iminā",
  "atk-s0101a:975_3": "maggakkhaṇaṃ dasseti. Vimuttasminti iminā phalakkhaṇaṃ. Vimuttamiti ñāṇaṃ hotīti",
  "atk-s0101a:975_4": "iminā paccavekkhaṇañāṇaṃ. Khīṇā jātītiādīhi tassa bhūmiṃ. Tena hi ñāṇena khīṇāsavo",
  "atk-s0101a:975_5": "paccavekkhanto khīṇā jātītiādīni pajānāti.",
  "atk-s0101a:976_0": "Katamā panassa jāti khīṇā? Kathañca naṃ pajānātīti? Na tāvassa atītā jāti khīṇā,",
  "atk-s0101a:976_1": "pubbeva khīṇattā. Na anāgatā, anāgate vāyāmābhāvato. Na paccuppannā, vijjamānattā.",
  "atk-s0101a:976_2": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā",
  "atk-s0101a:976_3": "jāti, sā maggassa bhāvitattā āyatiṃ anuppādadhammataṃ āpajjanena khīṇā. Taṃ so maggabhāvanāya",
  "atk-s0101a:976_4": "pahīnakilese paccavekkhitvā “kilesābhāve vijjamānampi kammaṃ āyatiṃ appaṭisandhikaṃva",
  "atk-s0101a:976_5": "hotī”ti jānanto pajānāti.",
  "atk-s0101a:977_0": "Vusitanti vutthaṃ parivutthaṃ. Brahmacariyanti maggabrahmacariyaṃ. Puthujjanakalyāṇakena",
  "atk-s0101a:977_1": "hi saddhiṃ satta sekkhā brahmacariyavāsaṃ vasanti nāma, khīṇāsavo vutthavāso, tasmā",
  "atk-s0101a:977_2": "so attano brahmacariyavāsaṃ paccavekkhanto vusitaṃ brahmacariyanti pajānāti. Kataṃ",
  "atk-s0101a:977_3": "karaṇīyanti catūsu saccesu catūhi maggehi pariññāpahānasacchikiriyābhāvanāvasena",
  "atk-s0101a:977_4": "soḷasavidhaṃ kiccaṃ niṭṭhāpitaṃ. Tena tena maggena pahātabbakilesā pahīnā, dukkhamūlaṃ",
  "atk-s0101a:977_5": "samucchinnanti attho. Puthujjanakalyāṇakādayo hi taṃ kiccaṃ karonti, khīṇāsavo katakaraṇīyo.",
  "atk-s0101a:977_6": "Tasmā so attano karaṇīyaṃ paccavekkhanto kataṃ karaṇīyanti pajānāti. Nāparaṃ itthattāyāti",
  "atk-s0101a:977_7": "idāni puna itthabhāvāya evaṃ soḷasakiccabhāvāya kilesakkhayabhāvāya vā kattabbaṃ",
  "atk-s0101a:977_8": "maggabhāvanākiccaṃ me natthīti pajānāti. Atha vā itthattāyāti itthabhāvato imasmā",
  "atk-s0101a:977_9": "evaṃ pakārā. Idāni vattamānakhandhasantānā aparaṃ khandhasantānaṃ mayhaṃ natthi.",
  "atk-s0101a:977_10": "Ime pana pañcakkhandhā pariññātā tiṭṭhanti chinnamūlakā rukkhā viya, te carimakacittanirodhena",
  "atk-s0101a:977_11": "anupādāno viya jātavedo nibbāyissanti apaṇṇattikabhāvañca gamissantīti pajānāti.",
  "atk-s0101a:978_0": "249. Pabbatasaṅkhepeti pabbatamatthake. Anāviloti nikkaddamo. Sippiyo ca sambukā",
  "atk-s0101a:978_1": "ca sippisambukaṃ. Sakkharā ca kathalāni ca sakkharakathalaṃ. Macchānaṃ gumbā ghaṭāti",
  "atk-s0101a:978_2": "macchagumbaṃ. Tiṭṭhantampi carantampīti ettha sakkharakathalaṃ tiṭṭhatiyeva, itarāni",
  "atk-s0101a:978_3": "carantipi tiṭṭhantipi. Yathā pana antarantarā ṭhitāsupi nisinnāsupi vijjamānāsupi",
  "atk-s0101a:978_4": "“etā gāvo carantī”ti carantiyo upādāya itarāpi carantīti vuccanti. Evaṃ tiṭṭhantameva",
  "atk-s0101a:978_5": "sakkharakathalaṃ upādāya itarampi dvayaṃ tiṭṭhantanti vuttaṃ. Itarañca dvayaṃ carantaṃ",
  "atk-s0101a:978_6": "upādāya sakkharakathalampi carantanti vuttaṃ. Tattha cakkhumato purisassa tīre ṭhatvā",
  "atk-s0101a:978_7": "passato sippikasambukādīnaṃ vibhūtakālo viya āsavānaṃ khayāya cittaṃ abhinīharitvā",
  "atk-s0101a:978_8": "nisinnassa bhikkhuno catunnaṃ saccānaṃ vibhūtakālo daṭṭhabboti.",
  "atk-s0101a:979_0": "Ettāvatā vipassanāñāṇaṃ, manomayañāṇaṃ, iddhividhañāṇaṃ, dibbasotañāṇaṃ, cetopariyañāṇaṃ,",
  "atk-s0101a:979_1": "pubbenivāsañāṇaṃ, dibbacakkhuvasena nipphannaṃ anāgataṃsañāṇayathākammūpagañāṇadvayaṃ,",
  "atk-s0101a:979_2": "dibbacakkhuñāṇaṃ, āsavakkhayañāṇanti dasa ñāṇāni niddiṭṭhāni honti. Tesaṃ ārammaṇavibhāgo",
  "atk-s0101a:979_3": "jānitabbo – tattha vipassanāñāṇaṃ parittamahaggataatītānāgatapaccuppannaajjhattabahiddhāvasena",
  "atk-s0101a:979_4": "sattavidhārammaṇaṃ. Manomayañāṇaṃ nimmitabbarūpāyatanamattameva ārammaṇaṃ karotīti",
  "atk-s0101a:979_5": "parittapaccuppannabahiddhārammaṇaṃ. Āsavakkhayañāṇaṃ appamāṇabahiddhānavattabbārammaṇaṃ.",
  "atk-s0101a:979_6": "Avasesānaṃ ārammaṇabhedo visuddhimagge vutto. Uttaritaraṃ vā paṇītataraṃ vāti yena",
  "atk-s0101a:979_7": "kenaci pariyāyena ito seṭṭhataraṃ sāmaññaphalaṃ nāma natthīti bhagavā arahattanikūṭena desanaṃ niṭṭhāpesi.",
  "atk-s0101a:980": "Ajātasattuupāsakattapaṭivedanākathā",
  "atk-s0101a:981_0": "250. Rājā tattha tattha sādhukāraṃ pavattento ādimajjhapariyosānaṃ sakkaccaṃ sutvā",
  "atk-s0101a:981_1": "“ciraṃ vatamhi ime pañhe puthū samaṇabrāhmaṇe pucchanto, thuse koṭṭento viya kiñci",
  "atk-s0101a:981_2": "sāraṃ nālatthaṃ, aho vata bhagavato guṇasampadā, yo me dīpasahassaṃ jālento viya",
  "atk-s0101a:981_3": "mahantaṃ ālokaṃ katvā ime pañhe vissajjesi. Suciraṃ vatamhi dasabalassa guṇānubhāvaṃ",
  "atk-s0101a:981_4": "ajānanto vañcito”ti cintetvā buddhaguṇānussaraṇasambhūtāya pañcavidhāya pītiyā phuṭasarīro",
  "atk-s0101a:981_5": "attano pasādaṃ āvikaronto upāsakattaṃ paṭivedesi. Taṃ dassetuṃ “evaṃ vutte rājā”tiādi āraddhaṃ.",
  "atk-s0101a:982_0": "Tattha abhikkantaṃ, bhanteti ayaṃ abhikkantasaddo khayasundarābhirūpaabbhanumodanesu",
  "atk-s0101a:982_1": "dissati. “Abhikkantā bhante, ratti, nikkhanto paṭhamo yāmo, ciranisinno bhikkhusaṅgho”tiādīsu",
  "atk-s0101a:982_2": "hi khaye dissati. “Ayaṃ me puggalo khamati, imesaṃ catunnaṃ puggalānaṃ abhikkantataro",
  "atk-s0101a:982_3": "ca paṇītataro cā”tiādīsu sundare.",
  "atk-s0101a:983": "“Ko me vandati pādāni, iddhiyā yasasā jalaṃ;",
  "atk-s0101a:984": "Abhikkantena vaṇṇena, sabbā obhāsayaṃ disā”ti. ;",
  "atk-s0101a:985": "Ādīsu abhirūpe. “Abhikkantaṃ bho, gotamā”tiādīsu abbhanumodane. Idhāpi abbhanumodaneyeva. Yasmā ca abbhanumodane, tasmā ‘sādhu sādhu bhante’ti vuttaṃ hotīti veditabbo.",
  "atk-s0101a:986": "Bhaye kodhe pasaṃsāyaṃ, turite kotūhalacchare;",
  "atk-s0101a:987": "Hāse soke pasāde ca, kare āmeḍitaṃ budhoti.",
  "atk-s0101a:988": "Iminā ca lakkhaṇena idha pasādavasena, pasaṃsāvasena cāyaṃ dvikkhattuṃ vuttoti veditabbo. Athavā abhikkantanti abhikantaṃ atiiṭṭhaṃ atimanāpaṃ atisundaranti vuttaṃ hoti.",
  "atk-s0101a:989_0": "Ettha ekena abhikkantasaddena desanaṃ thometi, ekena attano pasādaṃ. Ayañhettha adhippāyo,",
  "atk-s0101a:989_1": "abhikkantaṃ bhante, yadidaṃ bhagavato dhammadesanā, ‘abhikkantaṃ’ yadidaṃ bhagavato",
  "atk-s0101a:989_2": "dhammadesanaṃ āgamma mama pasādoti. Bhagavatoyeva vā vacanaṃ dve dve atthe sandhāya",
  "atk-s0101a:989_3": "thometi. Bhagavato vacanaṃ abhikkantaṃ dosanāsanato, abhikkantaṃ guṇādhigamanato.",
  "atk-s0101a:989_4": "Tathā saddhājananato, paññājananato, sātthato, sabyañjanato, uttānapadato, gambhīratthato,",
  "atk-s0101a:989_5": "kaṇṇasukhato, hadayaṅgamato, anattukkaṃsanato, aparavambhanato, karuṇāsītalato, paññāvadātato,",
  "atk-s0101a:989_6": "āpātharamaṇīyato, vimaddakkhamato, suyyamānasukhato, vīmaṃsiyamānahitatoti evamādīhi yojetabbaṃ.",
  "atk-s0101a:990_0": "Tato parampi catūhi upamāhi desanaṃyeva thometi. Tattha nikkujjitanti adhomukhaṭhapitaṃ",
  "atk-s0101a:990_1": "heṭṭhāmukhajātaṃ vā. Ukkujjeyyāti upari mukhaṃ kareyya. Paṭicchannanti tiṇapaṇṇādichāditaṃ.",
  "atk-s0101a:990_2": "Vivareyyāti ugghāṭeyya. Mūḷhassa vāti disāmūḷhassa. Maggaṃ ācikkheyyāti hatthe gahetvā",
  "atk-s0101a:990_3": "“esa maggo”ti vadeyya, andhakāreti kāḷapakkhacātuddasī aḍḍharattaghanavanasaṇḍameghapaṭalehi",
  "atk-s0101a:990_4": "caturaṅge tame. Ayaṃ tāva anuttānapadattho. Ayaṃ pana sādhippāyayojanā. Yathā koci",
  "atk-s0101a:990_5": "nikkujjitaṃ ukkujjeyya, evaṃ saddhammavimukhaṃ asaddhamme patitaṃ maṃ asaddhammā",
  "atk-s0101a:990_6": "vuṭṭhāpentana. Yathā paṭicchannaṃ vivareyya, evaṃ kassapassa bhagavato sāsanantaradhānā",
  "atk-s0101a:990_7": "pabhuti micchādiṭṭhigahanapaṭicchannaṃ sāsanaṃ vivarantena, yathā mūḷhassa maggaṃ",
  "atk-s0101a:990_8": "ācikkheyya, evaṃ kummaggamicchāmaggappaṭipannassa me saggamokkhamaggaṃ āvikarontena,",
  "atk-s0101a:990_9": "yathā andhakāre telapajjotaṃ dhāreyya, evaṃ mohandhakāranimuggassa me buddhādiratanarūpāni",
  "atk-s0101a:990_10": "apassato tappaṭicchādakamohandhakāraviddhaṃsakadesanāpajjotadhārakena mayhaṃ bhagavatā",
  "atk-s0101a:990_11": "etehi pariyāyehi pakāsitattā anekapariyāyena dhammo pakāsitoti.",
  "atk-s0101a:991_0": "Evaṃ desanaṃ thometvā imāya desanāya ratanattaye pasannacitto pasannākāraṃ karonto",
  "atk-s0101a:991_1": "esāhantiādimāha. Tattha esāhanti eso ahaṃ. Bhagavantaṃ saraṇaṃ gacchāmīti bhagavā",
  "atk-s0101a:991_2": "me saraṇaṃ, parāyanaṃ, aghassa tātā, hitassa ca vidhātāti. Iminā adhippāyena bhagavantaṃ",
  "atk-s0101a:991_3": "gacchāmi bhajāmi sevāmi payirupāsāmi, evaṃ vā jānāmi bujjhāmīti. Yesañhi dhātūnaṃ",
  "atk-s0101a:991_4": "gatiattho, buddhipi tesaṃ attho. Tasmā gacchāmīti imassa jānāmi bujjhāmīti ayampi",
  "atk-s0101a:991_5": "attho vutto. Dhammañca bhikkhusaṅghañcāti ettha pana adhigatamagge sacchikatanirodhe",
  "atk-s0101a:991_6": "yathānusiṭṭhaṃ paṭipajjamāne catūsu apāyesu apatamāne dhāretīti dhammo, so atthato",
  "atk-s0101a:991_7": "ariyamaggo ceva nibbānañca. Vuttañcetaṃ – “yāvatā, bhikkhave, dhammā saṅkhatā, ariyo",
  "atk-s0101a:991_8": "aṭṭhaṅgiko maggo tesaṃ aggamakkhāyatī”ti vitthāro. Na kevalañca ariyamaggo ceva nibbānañca.",
  "atk-s0101a:991_9": "Api ca kho ariyaphalehi saddhiṃ pariyattidhammopi. Vuttañhetaṃ chattamāṇavakavimāne –",
  "atk-s0101a:992": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-s0101a:993": "Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;",
  "atk-s0101a:994_0": "Ettha hi rāgavirāgoti maggo kathito. Anejamasokanti phalaṃ. Dhammamasaṅkhatanti nibbānaṃ.",
  "atk-s0101a:994_1": "Appaṭikūlaṃ madhuramimaṃ paguṇaṃ suvibhattanti piṭakattayena vibhattā dhammakkhandhāti.",
  "atk-s0101a:994_2": "Diṭṭhisīlasaṃghātena saṃhatoti saṅgho, so atthato aṭṭha ariyapuggalasamūho. Vuttañhetaṃ tasmiññeva vimāne –",
  "atk-s0101a:995": "“Yattha ca dinnamahapphalamāhu, catūsu sucīsu purīsayugesu;",
  "atk-s0101a:996": "Aṭṭha ca puggaladhammadasā te, saṅghamimaṃ saraṇatthamupehī”ti. ;",
  "atk-s0101a:997": "Bhikkhūnaṃ saṅgho bhikkhusaṅgho. Ettāvatā rājā tīṇi saraṇagamanāni paṭivedesi.",
  "atk-s0101a:998": "Saraṇagamanakathā",
  "atk-s0101a:999_0": "Idāni tesu saraṇagamanesu kosallatthaṃ saraṇaṃ, saraṇagamanaṃ, yo ca saraṇaṃ gacchati,",
  "atk-s0101a:999_1": "saraṇagamanappabhedo, saraṇagamanaphalaṃ, saṅkileso, bhedoti, ayaṃ vidhi veditabbo.",
  "atk-s0101a:999_2": "Seyyathidaṃ – saraṇatthato tāva hiṃsatīti saraṇaṃ. Saraṇagatānaṃ teneva saraṇagamanena",
  "atk-s0101a:999_3": "bhayaṃ santāsaṃ dukkhaṃ duggatiparikilesaṃ hanati vināsetīti attho, ratanattayassevetaṃ adhivacanaṃ.",
  "atk-s0101a:1000_0": "Atha vā hite pavattanena ahitā ca nivattanena sattānaṃ bhayaṃ hiṃsati buddho. Bhavakantārā",
  "atk-s0101a:1000_1": "uttāraṇena assāsadānena ca dhammo; appakānampi kārānaṃ vipulaphalapaṭilābhakaraṇena",
  "atk-s0101a:1000_2": "saṅgho. Tasmā imināpi pariyāyena ratanattayaṃ saraṇaṃ. Tappasādataggarutāhi vihatakileso",
  "atk-s0101a:1000_3": "tapparāyaṇatākārappavatto cittuppādo saraṇagamanaṃ. Taṃ samaṅgīsatto saraṇaṃ gacchati.",
  "atk-s0101a:1000_4": "Vuttappakārena cittuppādena etāni me tīṇi ratanāni saraṇaṃ, etāni parāyaṇanti evaṃ",
  "atk-s0101a:1000_5": "upetīti attho. Evaṃ tāva saraṇaṃ, saraṇagamanaṃ, yo ca saraṇaṃ gacchati, idaṃ tayaṃ veditabbaṃ.",
  "atk-s0101a:1001_0": "Saraṇagamanappabhede pana duvidhaṃ saraṇagamanaṃ – lokuttaraṃ lokiyañca. Tattha lokuttaraṃ",
  "atk-s0101a:1001_1": "diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ",
  "atk-s0101a:1001_2": "hutvā kiccato sakalepi ratanattaye ijjhati. Lokiyaṃ puthujjanānaṃ saraṇagamanupakkilesavikkhambhanena",
  "atk-s0101a:1001_3": "ārammaṇato buddhādiguṇārammaṇaṃ hutvā ijjhati. Taṃ atthato buddhādīsu vatthūsu saddhāpaṭilābho",
  "atk-s0101a:1001_4": "saddhāmūlikā ca sammādiṭṭhi dasasu puññakiriyavatthūsu diṭṭhijukammanti vuccati.",
  "atk-s0101a:1001_5": "Tayidaṃ catudhā vattati – attasanniyyātanena, tapparāyaṇatāya, sissabhāvūpagamanena, paṇipātenāti.",
  "atk-s0101a:1002_0": "Tattha attasanniyyātanaṃ nāma – “ajjādiṃ katvā ahaṃ attānaṃ buddhassa niyyātemi,",
  "atk-s0101a:1002_1": "dhammassa, saṅghassā”ti evaṃ buddhādīnaṃ attapariccajanaṃ. Tapparāyaṇatā nāma “ajjādiṃ",
  "atk-s0101a:1002_2": "katvā ‘ahaṃ buddhaparāyaṇo, dhammaparāyaṇo, saṅghaparāyaṇo’ti. Maṃ dhārethā”ti evaṃ",
  "atk-s0101a:1002_3": "tapparāyaṇabhāvo. Sissabhāvūpagamanaṃ nāma – “ajjādiṃ katvā – ‘ahaṃ buddhassa antevāsiko,",
  "atk-s0101a:1002_4": "dhammassa, saṅghassa antevāsiko’ti maṃ dhārethā”ti evaṃ sissabhāvūpagamo. Paṇipāto",
  "atk-s0101a:1002_5": "nāma – “ajjādiṃ katvā ahaṃ abhivādanapaccuṭṭhānaañjalikammasāmīcikammaṃ buddhādīnaṃyeva",
  "atk-s0101a:1002_6": "tiṇṇaṃ vatthūnaṃ karomī’ti maṃ dhārethā”ti evaṃ buddhādīsu paramanipaccākāro. Imesañhi",
  "atk-s0101a:1002_7": "catunnaṃ ākārānaṃ aññatarampi karontena gahitaṃyeva hoti saraṇaṃ.",
  "atk-s0101a:1003_0": "Api ca bhagavato attānaṃ pariccajāmi, dhammassa, saṅghassa, attānaṃ pariccajāmi,",
  "atk-s0101a:1003_1": "jīvitaṃ pariccajāmi, pariccattoyeva me attā, pariccattaṃyeva jīvitaṃ, jīvitapariyantikaṃ",
  "atk-s0101a:1003_2": "buddhaṃ saraṇaṃ gacchāmi, buddho me saraṇaṃ leṇaṃ tāṇanti; evampi attasanniyyātanaṃ",
  "atk-s0101a:1003_3": "veditabbaṃ. “Satthārañca vatāhaṃ passeyyaṃ, bhagavantameva passeyyaṃ, sugatañca vatāhaṃ",
  "atk-s0101a:1003_4": "passeyyaṃ, bhagavantameva passeyyaṃ, sammāsambuddhañca vatāhaṃ passeyyaṃ, bhagavantameva",
  "atk-s0101a:1003_5": "passeyya”nti. Evampi mahākassapassa saraṇagamanaṃ viya sissabhāvūpagamanaṃ veditabbaṃ.",
  "atk-s0101a:1004": "“So ahaṃ vicarissāmi, gāmā gāmaṃ purā puraṃ;",
  "atk-s0101a:1005": "Namassamāno sambuddhaṃ, dhammassa ca sudhammata”nti. ;",
  "atk-s0101a:1006_0": "Evampi āḷavakādīnaṃ saraṇagamanaṃ viya tapparāyaṇatā veditabbā. Atha kho brahmāyu",
  "atk-s0101a:1006_1": "brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā",
  "atk-s0101a:1006_2": "bhagavato pādāni mukhena ca paricumbati, pāṇīhi ca parisambāhati, nāmañca sāveti",
  "atk-s0101a:1006_3": "– “brahmāyu ahaṃ, bho gotama brāhmaṇo, brahmāyu ahaṃ, bho gotama brāhmaṇo”ti evampi paṇipāto daṭṭhabbo.",
  "atk-s0101a:1007_0": "So panesa ñātibhayācariyadakkhiṇeyyavasena catubbidho hoti. Tattha dakkhiṇeyyapaṇipātena",
  "atk-s0101a:1007_1": "saraṇagamanaṃ hoti, na itarehi. Seṭṭhavaseneva hi saraṇaṃ gaṇhāti, seṭṭhavasena ca",
  "atk-s0101a:1007_2": "bhijjati. Tasmā yo sākiyo vā koliyo vā – “buddho amhākaṃ ñātako”ti vandati, aggahitameva",
  "atk-s0101a:1007_3": "hoti saraṇaṃ. Yo vā – “samaṇo gotamo rājapūjito mahānubhāvo avandīyamāno anatthampi",
  "atk-s0101a:1007_4": "kareyyā”ti bhayena vandati, aggahitameva hoti saraṇaṃ. Yo vā bodhisattakāle bhagavato",
  "atk-s0101a:1007_5": "santike kiñci uggahitaṃ saramāno buddhakāle vā –",
  "atk-s0101a:1008": "“Catudhā vibhaje bhoge, paṇḍito gharamāvasaṃ;",
  "atk-s0101a:1009": "Ekena bhogaṃ bhuñjeyya, dvīhi kammaṃ payojaye;",
  "atk-s0101a:1010": "Catutthañca nidhāpeyya, āpadāsu bhavissatī”ti. ;",
  "atk-s0101a:1011": "Evarūpaṃ anusāsaniṃ uggahetvā – “ācariyo me”ti vandati, aggahitameva hoti saraṇaṃ. Yo pana – “ayaṃ loke aggadakkhiṇeyyo”ti vandati, teneva gahitaṃ hoti saraṇaṃ.",
  "atk-s0101a:1012_0": "Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ",
  "atk-s0101a:1012_1": "– “ñātako me aya”nti vandato saraṇagamanaṃ na bhijjati, pageva apabbajitaṃ. Tathā",
  "atk-s0101a:1012_2": "rājānaṃ bhayavasena vandato. So hi raṭṭhapūjitattā avandīyamāno anatthampi kareyyāti.",
  "atk-s0101a:1012_3": "Tathā yaṃ kiñci sippaṃ sikkhāpakaṃ titthiyampi – “ācariyo me aya”nti vandatopi na",
  "atk-s0101a:1012_4": "bhijjati, evaṃ saraṇagamanappabhedo veditabbo.",
  "atk-s0101a:1013": "Ettha ca lokuttarassa saraṇagamanassa cattāri sāmaññaphalāni vipākaphalaṃ, sabbadukkhakkhayo ānisaṃsaphalaṃ. Vuttañhetaṃ –",
  "atk-s0101a:1014": "“Yo ca buddhañca dhammañca, saṅghañca saraṇaṃ gato;",
  "atk-s0101a:1015": "Cattāri ariyasaccāni, sammappaññāya passati.",
  "atk-s0101a:1016": "Dukkhaṃ dukkhasamuppādaṃ, dukkhassa ca atikkamaṃ;",
  "atk-s0101a:1017": "Ariyaṃ aṭṭhaṅgikaṃ maggaṃ, dukkhūpasamagāminaṃ.",
  "atk-s0101a:1018": "Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0101a:1019": "Etaṃ saraṇamāgamma, sabbadukkhā pamuccatī”ti. ;",
  "atk-s0101a:1020_0": "Api ca niccādito anupagamanādivasena petassa ānisaṃsaphalaṃ veditabbaṃ. Vuttañhetaṃ",
  "atk-s0101a:1020_1": "– “aṭṭhānametaṃ anavakāso, yaṃ diṭṭhisampanno puggalo kañci saṅkhāraṃ niccato upagaccheyya…pe…",
  "atk-s0101a:1020_2": "kañci saṅkhāraṃ sukhato…pe… kañci dhammaṃ attato upagaccheyya…pe… mātaraṃ jīvitā",
  "atk-s0101a:1020_3": "voropeyya…pe… pitaraṃ…pe… arahantaṃ…pe… paduṭṭhacitto tathāgatassa lohitaṃ uppādeyya…pe….",
  "atk-s0101a:1020_4": "saṅghaṃ bhindeyya…pe… aññaṃ satthāraṃ uddiseyya, netaṃ ṭhānaṃ vijjatī”ti. Lokiyassa",
  "atk-s0101a:1020_5": "pana saraṇagamanassa bhavasampadāpi bhogasampadāpi phalameva. Vuttañhetaṃ –",
  "atk-s0101a:1021": "“Ye keci buddhaṃ saraṇaṃ gatāse, na te gamissanti apāyabhūmiṃ;",
  "atk-s0101a:1022": "Pahāya mānusaṃ dehaṃ, devakāyaṃ paripūressantī”ti. ;",
  "atk-s0101a:1023_0": "Aparampi vuttaṃ – “atha kho sakko devānamindo asītiyā devatāsahassehi saddhiṃ yenāyasmā",
  "atk-s0101a:1023_1": "mahāmoggallāno tenupasaṅkami…pe… ekamantaṃ ṭhitaṃ kho sakkaṃ devānamindaṃ āyasmā",
  "atk-s0101a:1023_2": "mahāmoggallāno etadavoca – “sādhu kho, devānaminda, buddhaṃ saraṇagamanaṃ hoti. Buddhaṃ",
  "atk-s0101a:1023_3": "saraṇagamanahetu kho, devānaminda, evamidhekacce sattā kāyassa bhedā paraṃ maraṇā",
  "atk-s0101a:1023_4": "sugatiṃ saggaṃ lokaṃ upapajjanti…pe… te aññe deve dasahi ṭhānehi adhigaṇhanti – dibbena",
  "atk-s0101a:1023_5": "āyunā, dibbena vaṇṇena, dibbena sukhena, dibbena yasena, dibbena ādhipateyyena, dibbehi",
  "atk-s0101a:1023_6": "rūpehi saddehi gandhehi rasehi phoṭṭhabbehī”ti. Esa nayo dhamme ca saṅghe ca. Api",
  "atk-s0101a:1023_7": "ca velāmasuttādīnaṃ vasenāpi saraṇagamanassa phalaviseso veditabbo. Evaṃ saraṇagamanassa phalaṃ veditabbaṃ.",
  "atk-s0101a:1024_0": "Tattha ca lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,",
  "atk-s0101a:1024_1": "na mahājutikaṃ hoti, na mahāvipphāraṃ. Lokuttarassa natthi saṃkileso. Lokiyassa ca",
  "atk-s0101a:1024_2": "saraṇagamanassa duvidho bhedo – sāvajjo ca anavajjo ca. Tattha sāvajjo aññasatthārādīsu",
  "atk-s0101a:1024_3": "attasanniyyātanādīhi hoti, so ca aniṭṭhaphalo hoti. Anavajjo kālakiriyāya hoti, so",
  "atk-s0101a:1024_4": "avipākattā aphalo. Lokuttarassa pana nevatthi bhedo. Bhavantarepi hi ariyasāvako",
  "atk-s0101a:1024_5": "aññaṃ satthāraṃ na uddisatīti. Evaṃ saraṇagamanassa saṃkileso ca bhedo ca veditabboti.",
  "atk-s0101a:1025_0": "Upāsakaṃ maṃ bhante bhagavā dhāretūti maṃ bhagavā “upāsako aya”nti evaṃ dhāretu,",
  "atk-s0101a:1025_1": "jānātūti attho. Upāsakavidhikosallatthaṃ panettha – ko upāsako? Kasmā upāsakoti vuccati?",
  "atk-s0101a:1025_2": "Kimassa sīlaṃ? Ko ājīvo? Kā vipatti? Kā sampattīti? Idaṃ pakiṇṇakaṃ veditabbaṃ.",
  "atk-s0101a:1026_0": "Tattha ko upāsakoti yo koci saraṇagato gahaṭṭho. Vuttañhetaṃ – “yato kho, mahānāma,",
  "atk-s0101a:1026_1": "buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato hoti.",
  "atk-s0101a:1026_2": "Ettāvatā kho, mahānāma, upāsako hotī”ti.",
  "atk-s0101a:1027": "Kasmā upāsakoti ratanattayaṃ upāsanato. So hi buddhaṃ upāsatīti upāsako, tathā dhammaṃ saṃghaṃ.",
  "atk-s0101a:1028_0": "Kimassa sīlanti pañca veramaṇiyo. Yathāha – “yato kho, mahānāma, upāsako pāṇātipātā",
  "atk-s0101a:1028_1": "paṭivirato hoti, adinnādānā… kāmesumicchācārā… musāvādā… surāmerayamajjapamādaṭṭhānā",
  "atk-s0101a:1028_2": "paṭivirato hoti, ettāvatā kho, mahānāma, upāsako sīlavā hotī”ti.",
  "atk-s0101a:1029_0": "Ko ājīvoti pañca micchāvaṇijjā pahāya dhammena samena jīvitakappanaṃ. Vuttañhetaṃ",
  "atk-s0101a:1029_1": "– “pañcimā, bhikkhave, vaṇijjā upāsakena akaraṇīyā. Katamā pañca? Satthavaṇijjā,",
  "atk-s0101a:1029_2": "sattavaṇijjā, maṃsavaṇijjā, majjavaṇijjā, visavaṇijjā. Imā kho, bhikkhave, pañca",
  "atk-s0101a:1029_3": "vaṇijjā upāsakena akaraṇīyā”ti.",
  "atk-s0101a:1030_0": "Kā vipattīti yā tasseva sīlassa ca ājīvassa ca vipatti, ayamassa vipatti. Api ca",
  "atk-s0101a:1030_1": "yāya esa caṇḍālo ceva hoti, malañca patikuṭṭho ca, sāpissa vipattīti veditabbā. Te",
  "atk-s0101a:1030_2": "ca atthato assaddhiyādayo pañca dhammā honti. Yathāha – “pañcahi, bhikkhave, dhammehi",
  "atk-s0101a:1030_3": "samannāgato upāsako upāsakacaṇḍālo ca hoti, upāsakamalañca, upāsakapatikuṭṭho ca.",
  "atk-s0101a:1030_4": "Katamehi pañcahi? Assaddho hoti, dussīlo hoti, kotūhalamaṅgaliko hoti, maṅgalaṃ pacceti,",
  "atk-s0101a:1030_5": "no kammaṃ, ito ca bahiddhā dakkhiṇeyyaṃ pariyesati, tattha ca pubbakāraṃ karotī”ti.",
  "atk-s0101a:1031_0": "Kā sampattīti yā cassa sīlasampadā ceva ājīvasampadā ca, sā sampatti; ye cassa ratanabhāvādikarā",
  "atk-s0101a:1031_1": "saddhādayo pañca dhammā. Yathāha – “pañcahi, bhikkhave, dhammehi samannāgato upāsako",
  "atk-s0101a:1031_2": "upāsakaratanañca hoti, upāsakapadumañca, upāsakapuṇḍarīkañca. Katamehi pañcahi? Saddho",
  "atk-s0101a:1031_3": "hoti, sīlavā hoti, na kotūhalamaṅgaliko hoti, kammaṃ pacceti, no maṅgalaṃ, na ito",
  "atk-s0101a:1031_4": "bahiddhā dakkhiṇeyyaṃ gavesati, idha ca pubbakāraṃ karotī”ti.",
  "atk-s0101a:1032_0": "Ajjataggeti etthāyaṃ aggasaddo ādikoṭikoṭṭhāsaseṭṭhesu dissati. “Ajjatagge, samma",
  "atk-s0101a:1032_1": "dovārika, āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati. “Teneva",
  "atk-s0101a:1032_2": "aṅgulaggena taṃ aṅgulaggaṃ parāmaseyya. Ucchaggaṃ veḷagga”ntiādīsu koṭiyaṃ. “Ambilaggaṃ",
  "atk-s0101a:1032_3": "vā madhuraggaṃ vā tittakaggaṃ vā vihāraggena vā pariveṇaggena vā bhājetu”ntiādīsu",
  "atk-s0101a:1032_4": "koṭṭhāse. “Yāvatā, bhikkhave, sattā apadā vā…pe… tathāgato tesaṃ aggamakkhāyatī”tiādīsu",
  "atk-s0101a:1032_5": "seṭṭhe. Idha panāyaṃ ādimhi daṭṭhabbo. Tasmā ajjataggeti ajjataṃ ādiṃ katvāti evametthattho",
  "atk-s0101a:1032_6": "veditabbo. Ajjatanti ajjabhāvaṃ. Ajjadaggeti vā pāṭho, dakāro padasandhikaro. Ajja agganti attho.",
  "atk-s0101a:1033_0": "Pāṇupetanti pāṇehi upetaṃ. Yāva me jīvitaṃ pavattati, tāva upetaṃ anaññasatthukaṃ",
  "atk-s0101a:1033_1": "tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhagavā dhāretu jānātu.",
  "atk-s0101a:1033_2": "Ahañhi sacepi me tikhiṇena asinā sīsaṃ chindeyya, neva buddhaṃ “na buddho”ti vā,",
  "atk-s0101a:1033_3": "dhammaṃ “na dhammo”ti vā, saṅghaṃ “na saṅgho”ti vā vadeyyanti.",
  "atk-s0101a:1034_0": "Evaṃ attasanniyyātanena saraṇaṃ gantvā attanā kataṃ aparādhaṃ pakāsento accayo maṃ,",
  "atk-s0101a:1034_1": "bhantetiādimāha. Tattha accayoti aparādho. Maṃ accagamāti maṃ atikkamma abhibhavitvā",
  "atk-s0101a:1034_2": "pavatto. Dhammikaṃ dhammarājānanti ettha dhammaṃ caratīti dhammiko. Dhammeneva rājā",
  "atk-s0101a:1034_3": "jāto, na pitughātanādinā adhammenāti dhammarājā. Jīvitā voropesinti jīvitā viyojesiṃ.",
  "atk-s0101a:1034_4": "Paṭiggaṇhātūti khamatu. Āyatiṃ saṃvarāyāti anāgate saṃvaratthāya. Puna evarūpassa",
  "atk-s0101a:1034_5": "aparādhassa dosassa khalitassa akaraṇatthāya.",
  "atk-s0101a:1035_0": "251. Tagghāti ekaṃse nipāto. Yathā dhammaṃ paṭikarosīti yathā dhammo ṭhito tatheva",
  "atk-s0101a:1035_1": "karosi, khamāpesīti vuttaṃ hoti. Taṃ te mayaṃ paṭiggaṇhāmāti taṃ tava aparādhaṃ mayaṃ",
  "atk-s0101a:1035_2": "khamāma. Vuḍḍhihesā, mahārāja ariyassa vinayeti esā, mahārāja, ariyassa vinaye buddhassa",
  "atk-s0101a:1035_3": "bhagavato sāsane vuḍḍhi nāma. Katamā? Yāyaṃ accayaṃ accayato disvā yathādhammaṃ paṭikaritvā",
  "atk-s0101a:1035_4": "āyatiṃ saṃvarāpajjanā, desanaṃ pana puggalādhiṭṭhānaṃ karonto – “yo accayaṃ accayato",
  "atk-s0101a:1035_5": "disvā yathādhammaṃ paṭikaroti, āyatiṃ saṃvaraṃ āpajjatī”ti āha.",
  "atk-s0101a:1036_0": "252. Evaṃ vutteti evaṃ bhagavatā vutte. Handa ca dāni mayaṃ bhanteti ettha handāti",
  "atk-s0101a:1036_1": "vacasāyatthe nipāto. So hi gamanavacasāyaṃ katvā evamāha. Bahukiccāti balavakiccā.",
  "atk-s0101a:1036_2": "Bahukaraṇīyāti tasseva vevacanaṃ. Yassadāni tvanti yassa idāni tvaṃ mahārāja gamanassa",
  "atk-s0101a:1036_3": "kālaṃ maññasi jānāsi, tassa kālaṃ tvameva jānāsīti vuttaṃ hoti. Padakkhiṇaṃ katvā",
  "atk-s0101a:1036_4": "pakkāmīti tikkhattuṃ padakkhiṇaṃ katvā dasanakhasamodhānasamujjalaṃ añjaliṃ sirasi",
  "atk-s0101a:1036_5": "patiṭṭhapetvā yāva dassanavisayaṃ bhagavato abhimukhova paṭikkamitvā dassanavijahanaṭṭhānabhūmiyaṃ",
  "atk-s0101a:1036_6": "pañcapatiṭṭhitena vanditvā pakkāmi.",
  "atk-s0101a:1037_0": "253. Khatāyaṃ, bhikkhave, rājāti khato ayaṃ, bhikkhave, rājā. Upahatāyanti upahato",
  "atk-s0101a:1037_1": "ayaṃ. Idaṃ vuttaṃ hoti – ayaṃ, bhikkhave, rājā khato upahato bhinnapatiṭṭho jāto,",
  "atk-s0101a:1037_2": "tathānena attanāva attā khato, yathā attano patiṭṭhā na jātāti. Virajanti rāgarajādivirahitaṃ.",
  "atk-s0101a:1037_3": "Rāgamalādīnaṃyeva vigatattā vītamalaṃ. Dhammacakkhunti dhammesu vā cakkhuṃ, dhammamayaṃ",
  "atk-s0101a:1037_4": "vā cakkhuṃ, aññesu ṭhānesu tiṇṇaṃ maggānametaṃ adhivacanaṃ. Idha pana sotāpattimaggasseva.",
  "atk-s0101a:1037_5": "Idaṃ vuttaṃ hoti – sace iminā pitā ghātito nābhavissa, idāni idhevāsane nisinno sotāpattimaggaṃ",
  "atk-s0101a:1037_6": "patto abhavissa, pāpamittasaṃsaggena panassa antarāyo jāto. Evaṃ santepi yasmā ayaṃ",
  "atk-s0101a:1037_7": "tathāgataṃ upasaṅkamitvā ratanattayaṃ saraṇaṃ gato, tasmā mama sāsanamahantatāya",
  "atk-s0101a:1037_8": "yathā nāma koci purisassa vadhaṃ katvā pupphamuṭṭhimattena daṇḍena mucceyya, evameva",
  "atk-s0101a:1037_9": "lohakumbhiyaṃ nibbattitvā tiṃsavassasahassāni adho patanto heṭṭhimatalaṃ patvā tiṃsavassasahassāni",
  "atk-s0101a:1037_10": "uddhaṃ gacchanto punapi uparimatalaṃ pāpuṇitvā muccissatīti idampi kira bhagavatā",
  "atk-s0101a:1037_11": "vuttameva, pāḷiyaṃ pana na ārūḷhaṃ.",
  "atk-s0101a:1038_0": "Idaṃ pana suttaṃ sutvā raññā koci ānisaṃso laddhoti? Mahāānisaṃso laddho. Ayañhi",
  "atk-s0101a:1038_1": "pitu māritakālato paṭṭhāya neva rattiṃ na divā niddaṃ labhati, satthāraṃ pana upasaṅkamitvā",
  "atk-s0101a:1038_2": "imāya madhurāya ojavantiyā dhammadesanāya sutakālato paṭṭhāya niddaṃ labhi. Tiṇṇaṃ",
  "atk-s0101a:1038_3": "ratanānaṃ mahāsakkāraṃ akāsi. Pothujjanikāya saddhāya samannāgato nāma iminā raññā",
  "atk-s0101a:1038_4": "sadiso nāhosi. Anāgate pana vijitāvī nāma paccekabuddho hutvā parinibbāyissatīti.",
  "atk-s0101a:1038_5": "Idamavoca bhagavā. Attamanā te bhikkhū bhagavato bhāsitaṃ abhinandunti.",
  "atk-s0101a:1039": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1040": "Sāmaññaphalasuttavaṇṇanā niṭṭhitā.",
  "atk-s0101a:1043": "3. Ambaṭṭhasuttavaṇṇanā",
  "atk-s0101a:1044": "Addhānagamanavaṇṇanā",
  "atk-s0101a:1045_0": "254. Evaṃ me sutaṃ…pe… kosalesūti ambaṭṭhasuttaṃ. Tatrāyaṃ apubbapadavaṇṇanā. Kosalesūti",
  "atk-s0101a:1045_1": "kosalā nāma jānapadino rājakumārā. Tesaṃ nivāso ekopi janapado rūḷhīsaddena kosalāti",
  "atk-s0101a:1045_2": "vuccati, tasmiṃ kosalesu janapade. Porāṇā panāhu – yasmā pubbe mahāpanādaṃ rājakumāraṃ",
  "atk-s0101a:1045_3": "nānānāṭakādīni disvā sitamattampi akarontaṃ sutvā rājā āha – “yo mama puttaṃ hasāpeti,",
  "atk-s0101a:1045_4": "sabbālaṅkārena naṃ alaṅkaromī”ti. Tato naṅgalānipi chaḍḍetvā mahājanakāye sannipatite",
  "atk-s0101a:1045_5": "manussā sātirekāni sattavassāni nānākīḷāyo dassetvāpi taṃ hasāpetuṃ nāsakkhiṃsu,",
  "atk-s0101a:1045_6": "tato sakko devarājā nāṭakaṃ pesesi, so dibbanāṭakaṃ dassetvā hasāpesi. Atha te manussā",
  "atk-s0101a:1045_7": "attano attano vasanokāsābhimukhā pakkamiṃsu. Te paṭipathe mittasuhajjādayo disvā",
  "atk-s0101a:1045_8": "paṭisanthāraṃ karontā – “kacci bho kusalaṃ, kacci bho kusala”nti āhaṃsu. Tasmā taṃ",
  "atk-s0101a:1045_9": "“kusala”nti vacanaṃ upādāya so padeso kosalāti vuccatīti.",
  "atk-s0101a:1046_0": "Cārikaṃ caramānoti addhānagamanaṃ gacchanto. Cārikā ca nāmesā bhagavato duvidhā hoti",
  "atk-s0101a:1046_1": "– turitacārikā ca, aturitacārikā ca. Tattha dūrepi bodhaneyyapuggalaṃ disvā tassa",
  "atk-s0101a:1046_2": "bodhanatthāya sahasā gamanaṃ turitacārikā nāma, sā mahākassapassa paccuggamanādīsu",
  "atk-s0101a:1046_3": "daṭṭhabbā. Bhagavā hi mahākassapattheraṃ paccuggacchanto muhuttena tigāvutaṃ maggaṃ",
  "atk-s0101a:1046_4": "agamāsi. Āḷavakassatthāya tiṃsayojanaṃ, tathā aṅgulimālassa. Pakkusātissa pana pañcacattālīsayojanaṃ.",
  "atk-s0101a:1046_5": "Mahākappinassa vīsayojanasataṃ. Dhaniyassatthāya sattayojanasatāni agamāsi. Dhammasenāpatino",
  "atk-s0101a:1046_6": "saddhivihārikassa vanavāsītissasāmaṇerassa tigāvutādhikaṃ vīsayojanasataṃ.",
  "atk-s0101a:1047_0": "Ekadivasaṃ kira thero – “tissasāmaṇerassa santikaṃ, bhante, gacchāmī”ti āha. Bhagavā",
  "atk-s0101a:1047_1": "– “ahampi gamissāmī”ti vatvā āyasmantaṃ ānandaṃ āmantesi – “ānanda, vīsatisahassānaṃ",
  "atk-s0101a:1047_2": "chaḷabhiññānaṃ ārocehi, bhagavā kira vanavāsissa tissasāmaṇerassa santikaṃ gamissatī”ti.",
  "atk-s0101a:1047_3": "Tato dutiyadivase vīsatisahassakhīṇāsavaparivāro ākāse uppatitvā vīsatiyojanasatamatthake",
  "atk-s0101a:1047_4": "tassa gocaragāmadvāre otaritvā cīvaraṃ pārupi. Taṃ kammantaṃ gacchamānā manussā disvā",
  "atk-s0101a:1047_5": "– “satthā no āgato, mā kammantaṃ agamitthā”ti vatvā āsanāni paññapetvā yāguṃ datvā",
  "atk-s0101a:1047_6": "pātarāsabhattaṃ karontā – “kuhiṃ, bhante, bhagavā gacchatī”ti daharabhikkhū pucchiṃsu.",
  "atk-s0101a:1047_7": "Upāsakā na bhagavā aññattha gacchati, idheva tissasāmaṇerassa dassanatthāyāgatoti.",
  "atk-s0101a:1047_8": "Te – “amhākaṃ kulūpakassa kira therassa dassanatthāya satthā āgato, no vata no thero",
  "atk-s0101a:1047_9": "oramattako”ti somanassajātā ahesuṃ.",
  "atk-s0101a:1048_0": "Atha kho bhagavato bhattakiccapariyosāne sāmaṇero gāme piṇḍāya caritvā – “upāsakā,",
  "atk-s0101a:1048_1": "mahābhikkhusaṅgho”ti pucchi. Athassa te “satthā, bhante, āgato”ti ārocesuṃ. So bhagavantaṃ",
  "atk-s0101a:1048_2": "upasaṅkamitvā piṇḍapātena āpucchi. Satthā tassa pattaṃ hatthena gahetvā – “alaṃ,",
  "atk-s0101a:1048_3": "tissa, niṭṭhitaṃ bhattakicca”nti āha. Tato upajjhāyaṃ āpucchitvā attano pattāsane",
  "atk-s0101a:1048_4": "nisīditvā bhattakiccamakāsi. Athassa bhattakiccapariyosāne satthā maṅgalaṃ vatvā",
  "atk-s0101a:1048_5": "nikkhamitvā gāmadvāre ṭhatvā – “kataro te, tissa, vasanaṭṭhānaṃ gatamaggo”ti āha.",
  "atk-s0101a:1048_6": "Ayaṃ bhagavāti. Maggaṃ desayamāno purato yāhi tissāti. Bhagavā kira sadevakassa lokassa",
  "atk-s0101a:1048_7": "maggadesakopi samāno sakale tigāvute magge ‘sāmaṇeraṃ daṭṭhuṃ lacchāmī’ti taṃ maggadesakaṃ akāsi.",
  "atk-s0101a:1049_0": "So attano vasanaṭṭhānaṃ gantvā bhagavato vattamakāsi. Atha naṃ bhagavā – “kataro",
  "atk-s0101a:1049_1": "te, tissa, caṅkamo”ti pucchitvā tattha gantvā sāmaṇerassa nisīdanapāsāṇe nisīditvā",
  "atk-s0101a:1049_2": "– “tissa, imasmiṃ ṭhāne sukhaṃ vasī”ti pucchi. So āha – “āma, bhante, imasmiṃ ṭhāne",
  "atk-s0101a:1049_3": "vasantassa sīhabyagghahatthimigamorādīnaṃ saddaṃ suṇato araññasaññā uppajjati, tāya",
  "atk-s0101a:1049_4": "sukhaṃ vasāmī”ti. Atha naṃ bhagavā – “tissa, bhikkhusaṅghaṃ sannipātehi, buddhadāyajjaṃ",
  "atk-s0101a:1049_5": "te dassāmī”ti vatvā sannipatite bhikkhusaṅghe upasampādetvā attano vasanaṭṭhānameva",
  "atk-s0101a:1049_6": "agamāsīti. Ayaṃ turitacārikā nāma. Yaṃ pana gāmanigamapaṭipāṭiyā devasikaṃ yojanadviyojanavasena",
  "atk-s0101a:1049_7": "piṇḍapātacariyādīhi lokaṃ anuggaṇhantassa gamanaṃ, ayaṃ aturitacārikā nāma.",
  "atk-s0101a:1050_0": "Imaṃ pana cārikaṃ caranto bhagavā mahāmaṇḍalaṃ, majjhimamaṇḍalaṃ, antomaṇḍalanti",
  "atk-s0101a:1050_1": "imesaṃ tiṇṇaṃ maṇḍalānaṃ aññatarasmiṃ carati. Tattha mahāmaṇḍalaṃ navayojanasatikaṃ,",
  "atk-s0101a:1050_2": "majjhimamaṇḍalaṃ chayojanasatikaṃ, antomaṇḍalaṃ tiyojanasatikaṃ. Yadā mahāmaṇḍale",
  "atk-s0101a:1050_3": "cārikaṃ caritukāmo hoti, mahāpavāraṇāya pavāretvā pāṭipadadivase mahābhikkhusaṅghaparivāro",
  "atk-s0101a:1050_4": "nikkhamati. Samantā yojanasataṃ ekakolāhalaṃ hoti. Purimaṃ purimaṃ āgatā nimantetuṃ",
  "atk-s0101a:1050_5": "labhanti. Itaresu dvīsu maṇḍalesu sakkāro mahāmaṇḍale osarati. Tattha bhagavā tesu",
  "atk-s0101a:1050_6": "tesu gāmanigamesu ekāhaṃ dvīhaṃ vasanto mahājanaṃ āmisappaṭiggahena anuggaṇhanto",
  "atk-s0101a:1050_7": "dhammadānena cassa vivaṭṭasannissitaṃ kusalaṃ vaḍḍhento navahi māsehi cārikaṃ pariyosāpeti.",
  "atk-s0101a:1050_8": "Sace pana antovasse bhikkhūnaṃ samathavipassanā taruṇā honti, mahāpavāraṇāya apavāretvā",
  "atk-s0101a:1050_9": "pavāraṇāsaṅgahaṃ datvā kattikapuṇṇamāyaṃ pavāretvā migasirassa paṭhamapāṭipadadivase",
  "atk-s0101a:1050_10": "mahābhikkhusaṅghaparivāro nikkhamitvā majjhimamaṇḍale osarati. Aññenapi kāraṇena",
  "atk-s0101a:1050_11": "majjhimamaṇḍale cārikaṃ caritukāmo catumāsaṃ vasitvāva nikkhamati. Vuttanayeneva",
  "atk-s0101a:1050_12": "itaresu dvīsu maṇḍalesu sakkāro majjhimamaṇḍale osarati. Bhagavā purimanayeneva lokaṃ",
  "atk-s0101a:1050_13": "anuggaṇhanto aṭṭhahi māsehi cārikaṃ pariyosāpeti. Sace pana catumāsaṃ vutthavassassāpi",
  "atk-s0101a:1050_14": "bhagavato veneyyasattā aparipakkindriyā honti, tesaṃ indriyaparipākaṃ āgamayamāno",
  "atk-s0101a:1050_15": "aparampi ekamāsaṃ vā dviticatumāsaṃ vā tattheva vasitvā mahābhikkhusaṅghaparivāro",
  "atk-s0101a:1050_16": "nikkhamati. Vuttanayeneva itaresu dvīsu maṇḍalesu sakkāro antomaṇḍale osarati. Bhagavā",
  "atk-s0101a:1050_17": "purimanayeneva lokaṃ anuggaṇhanto sattahi vā chahi vā pañcahi vā catūhi vā māsehi",
  "atk-s0101a:1050_18": "cārikaṃ pariyosāpeti. Iti imesu tīsu maṇḍalesu yattha katthaci cārikaṃ caranto na",
  "atk-s0101a:1050_19": "cīvarādihetu carati. Atha kho ye duggatabālajiṇṇabyādhitā, te kadā tathāgataṃ āgantvā",
  "atk-s0101a:1050_20": "passissanti. Mayi pana cārikaṃ carante mahājano tathāgatassa dassanaṃ labhissati.",
  "atk-s0101a:1050_21": "Tattha keci cittāni pasādessanti, keci mālādīhi pūjessanti, keci kaṭacchubhikkhaṃ",
  "atk-s0101a:1050_22": "dassanti, keci micchādassanaṃ pahāya sammādiṭṭhikā bhavissanti. Taṃ nesaṃ bhavissati",
  "atk-s0101a:1050_23": "dīgharattaṃ hitāya sukhāyāti. Evaṃ lokānukampakāya cārikaṃ carati.",
  "atk-s0101a:1051_0": "Api ca catūhi kāraṇehi buddhā bhagavanto cārikaṃ caranti, jaṅghavihāravasena sarīraphāsukatthāya,",
  "atk-s0101a:1051_1": "atthuppattikālābhikaṅkhanatthāya, bhikkhūnaṃ sikkhāpadapaññāpanatthāya, tattha tattha",
  "atk-s0101a:1051_2": "paripākagatindriye bodhaneyyasatte bodhanatthāyāti. Aparehipi catūhi kāraṇehi buddhā",
  "atk-s0101a:1051_3": "bhagavanto cārikaṃ caranti buddhaṃ saraṇaṃ gacchissantīti vā, dhammaṃ, saṅghaṃ saraṇaṃ",
  "atk-s0101a:1051_4": "gacchissantīti vā, mahatā dhammavassena catasso parisā santappessāmīti vā. Aparehipi",
  "atk-s0101a:1051_5": "pañcahi kāraṇehi buddhā bhagavanto cārikaṃ caranti pāṇātipātā viramissantīti vā,",
  "atk-s0101a:1051_6": "adinnādānā, kāmesumicchācārā, musāvādā, surāmerayamajjapamādaṭṭhānā viramissantīti",
  "atk-s0101a:1051_7": "vā. Aparehipi aṭṭhahi kāraṇehi buddhā bhagavanto cārikaṃ caranti – paṭhamaṃ jhānaṃ",
  "atk-s0101a:1051_8": "paṭilabhissantīti vā, dutiyaṃ jhānaṃ…pe… nevasaññānāsaññāyatanasamāpattiṃ paṭilabhissantīti",
  "atk-s0101a:1051_9": "vā. Aparehipi aṭṭhahi kāraṇehi buddhā bhagavanto cārikaṃ caranti – sotāpattimaggaṃ",
  "atk-s0101a:1051_10": "adhigamissantīti vā, sotāpattiphalaṃ…pe… arahattaphalaṃ sacchikarissantīti vāti.",
  "atk-s0101a:1051_11": "Ayaṃ aturitacārikā, idha cārikāti adhippetā. Sā panesā duvidhā hoti – anibaddhacārikā",
  "atk-s0101a:1051_12": "ca nibaddhacārikā ca. Tattha yaṃ gāmanigamanagarapaṭipāṭivasena carati, ayaṃ anibaddhacārikā",
  "atk-s0101a:1051_13": "nāma. Yaṃ panekasseva bodhaneyyasattassatthāya gacchati, ayaṃ nibaddhacārikā nāma. Esā idha adhippetā.",
  "atk-s0101a:1052_0": "Tadā kira bhagavato pacchimayāmakiccapariyosāne dasasahassilokadhātuyā ñāṇajālaṃ",
  "atk-s0101a:1052_1": "pattharitvā bodhaneyyabandhave olokentassa pokkharasātibrāhmaṇo sabbaññutaññāṇajālassa",
  "atk-s0101a:1052_2": "anto paviṭṭho. Atha bhagavā ayaṃ brāhmaṇo mayhaṃ ñāṇajāle paññāyati, “atthi nu khvassa",
  "atk-s0101a:1052_3": "upanissayo”ti vīmaṃsanto sotāpattimaggassa upanissayaṃ disvā – “eso mayi etaṃ janapadaṃ",
  "atk-s0101a:1052_4": "gate lakkhaṇapariyesanatthaṃ ambaṭṭhaṃ antevāsiṃ pahiṇissati, so mayā saddhiṃ vādapaṭivādaṃ",
  "atk-s0101a:1052_5": "katvā nānappakāraṃ asabbhivākyaṃ vakkhati, tamahaṃ dametvā nibbisevanaṃ karissāmi.",
  "atk-s0101a:1052_6": "So ācariyassa kathessati, athassācariyo taṃ kathaṃ sutvā āgamma mama lakkhaṇāni pariyesissati,",
  "atk-s0101a:1052_7": "tassāhaṃ dhammaṃ desessāmi. So desanāpariyosāne sotāpattiphale patiṭṭhahissati. Desanā",
  "atk-s0101a:1052_8": "mahājanassa saphalā bhavissatī”ti pañcabhikkhusataparivāro taṃ janapadaṃ paṭipanno.",
  "atk-s0101a:1052_9": "Tena vuttaṃ – “kosalesu cārikaṃ caramāno mahatā bhikkhusaṅghena saddhiṃ pañcamattehi bhikkhusatehī”ti.",
  "atk-s0101a:1053_0": "Yena icchānaṅgalanti yena disābhāgena icchānaṅgalaṃ avasaritabbaṃ. Yasmiṃ vā padese",
  "atk-s0101a:1053_1": "icchānaṅgalaṃ. Ijjhānaṅgalantipi pāṭho. Tadavasarīti tena avasari, taṃ vā avasari.",
  "atk-s0101a:1053_2": "Tena disābhāgena gato, taṃ vā padesaṃ gatoti attho. Icchānaṅgale viharati icchānaṅgalavanasaṇḍeti",
  "atk-s0101a:1053_3": "icchānaṅgalaṃ upanissāya icchānaṅgalavanasaṇḍe sīlakhandhāvāraṃ bandhitvā samādhikontaṃ",
  "atk-s0101a:1053_4": "ussāpetvā sabbaññutaññāṇasaraṃ parivattayamāno dhammarājā yathābhirucitena vihārena viharati.",
  "atk-s0101a:1054": "Pokkharasātivatthuvaṇṇanā",
  "atk-s0101a:1055_0": "255. Tena kho pana samayenāti yena samayena bhagavā tattha viharati, tena samayena,",
  "atk-s0101a:1055_1": "tasmiṃ samayeti ayamattho. Brahmaṃ aṇatīti brāhmaṇo, mante sajjhāyatīti attho. Idameva",
  "atk-s0101a:1055_2": "hi jātibrāhmaṇānaṃ niruttivacanaṃ. Ariyā pana bāhitapāpattā brāhmaṇāti vuccanti.",
  "atk-s0101a:1055_3": "Pokkharasātīti idaṃ tassa nāmaṃ. Kasmā pokkharasātīti vuccati. Tassa kira kāyo setapokkharasadiso,",
  "atk-s0101a:1055_4": "devanagare ussāpitarajatatoraṇaṃ viya sobhati. Sīsaṃ panassa kāḷavaṇṇaṃ indanīlamaṇimayaṃ",
  "atk-s0101a:1055_5": "viya. Massupi candamaṇḍale kāḷamegharāji viya khāyati. Akkhīni nīluppalasadisāni.",
  "atk-s0101a:1055_6": "Nāsā rajatapanāḷikā viya suvaṭṭitā suparisuddhā. Hatthapādatalāni ceva mukhadvārañca",
  "atk-s0101a:1055_7": "katalākhārasaparikammaṃ viya sobhati, ativiya sobhaggappatto brāhmaṇassa attabhāvo.",
  "atk-s0101a:1055_8": "Arājake ṭhāne rājānaṃ kātuṃ yuttamimaṃ brāhmaṇaṃ. Evamesa sassiriko. Iti naṃ pokkharasadisattā",
  "atk-s0101a:1055_9": "pokkharasātīti sañjānanti.",
  "atk-s0101a:1056_0": "Ayaṃ pana kassapasammāsambuddhakāle tiṇṇaṃ vedānaṃ pāragū dasabalassa dānaṃ datvā",
  "atk-s0101a:1056_1": "dhammadesanaṃ sutvā devaloke nibbatti. So tato manussalokamāgacchanto mātukucchivāsaṃ",
  "atk-s0101a:1056_2": "jigucchitvā himavantapadese mahāsare padumagabbhe nibbatti. Tassa ca sarassa avidūre",
  "atk-s0101a:1056_3": "tāpaso paṇṇasālāya vasati. So tīre ṭhito taṃ padumaṃ disvā – “idaṃ padumaṃ avasesapadumehi",
  "atk-s0101a:1056_4": "mahantataraṃ. Pupphitakāle naṃ gahessāmī”ti cintesi. Taṃ sattāhenāpi na pupphati.",
  "atk-s0101a:1056_5": "Tāpaso kasmā nu kho idaṃ sattāhenāpi na pupphati. Handa naṃ gahessāmīti otaritvā",
  "atk-s0101a:1056_6": "gaṇhi. Taṃ tena nāḷato chinnamattaṃyeva pupphitaṃ. Athassabbhantare suvaṇṇacuṇṇapiñjaraṃ",
  "atk-s0101a:1056_7": "viya rajatabimbakaṃ padumareṇupiñjaraṃ setavaṇṇaṃ dārakaṃ addasa. So mahāpuñño esa",
  "atk-s0101a:1056_8": "bhavissati. Handa naṃ paṭijaggāmīti paṇṇasālaṃ netvā paṭijaggitvā sattavassakālato",
  "atk-s0101a:1056_9": "paṭṭhāya tayo vede uggaṇhāpesi. Dārako tiṇṇaṃ vedānaṃ pāraṃ gantvā paṇḍito byatto",
  "atk-s0101a:1056_10": "jambudīpe aggabrāhmaṇo ahosi. So aparena samayena rañño kosalassa sippaṃ dassesi.",
  "atk-s0101a:1056_11": "Athassa sippe pasanno rājā ukkaṭṭhaṃ nāma mahānagaraṃ brahmadeyyaṃ adāsi. Iti naṃ",
  "atk-s0101a:1056_12": "pokkhare sayitattā pokkharasātīti sañjānanti.",
  "atk-s0101a:1057_0": "Ukkaṭṭhaṃ ajjhāvasatīti ukkaṭṭhanāmake nagare vasati. Abhibhavitvā vā āvasati. Tassa",
  "atk-s0101a:1057_1": "nagarassa sāmiko hutvā yāya mariyādāya tattha vasitabbaṃ, tāya mariyādāya vasi. Tassa",
  "atk-s0101a:1057_2": "kira nagarassa vatthuṃ ukkā ṭhapetvā ukkāsu jalamānāsu aggahesuṃ, tasmā taṃ ukkaṭṭhanti",
  "atk-s0101a:1057_3": "vuccati. Okkaṭṭhantipi pāṭho, soyevattho. Upasaggavasena panettha bhummatthe upayogavacanaṃ",
  "atk-s0101a:1057_4": "veditabbaṃ. Tassa anupayogattā ca sesapadesu. Tattha lakkhaṇaṃ saddasatthato pariyesitabbaṃ.",
  "atk-s0101a:1058_0": "Sattussadanti sattehi ussadaṃ, ussannaṃ bahujanaṃ ākiṇṇamanussaṃ. Posāvaniyahatthiassamoramigādianekasattasamākiṇṇañcāti",
  "atk-s0101a:1058_1": "attho. Yasmā panetaṃ nagaraṃ bahi āvijjhitvā jātena hatthiassādīnaṃ ghāsatiṇena ceva",
  "atk-s0101a:1058_2": "gehacchādanatiṇena ca sampannaṃ. Tathā dārukaṭṭhehi ceva gehasambhārakaṭṭhehi ca.",
  "atk-s0101a:1058_3": "Yasmā cassabbhantare vaṭṭacaturassādisaṇṭhānā bahū pokkharaṇiyo jalajakusumavicittāni",
  "atk-s0101a:1058_4": "ca bahūni anekāni taḷākāni udakassa niccabharitāneva honti, tasmā satiṇakaṭṭhodakanti",
  "atk-s0101a:1058_5": "vuttaṃ. Saha dhaññenāti sadhaññaṃ pubbaṇṇāparaṇṇādibhedaṃ bahudhaññasannicayanti",
  "atk-s0101a:1058_6": "attho. Ettāvatā yasmiṃ nagare brāhmaṇo setacchattaṃ ussāpetvā rājalīlāya vasati,",
  "atk-s0101a:1058_7": "tassa samiddhisampatti dīpitā hoti.",
  "atk-s0101a:1059_0": "Rājato laddhaṃ bhoggaṃ rājabhoggaṃ. Kena dinnanti ce? Raññā pasenadinā kosalena dinnaṃ.",
  "atk-s0101a:1059_1": "Rājadāyanti rañño dāyabhūtaṃ, dāyajjanti attho. Brahmadeyyanti seṭṭhadeyyaṃ, chattaṃ",
  "atk-s0101a:1059_2": "ussāpetvā rājasaṅkhepena bhuñjitabbanti attho. Atha vā rājabhogganti sabbaṃ chejjabhejjaṃ",
  "atk-s0101a:1059_3": "anusāsantena nadītitthapabbatādīsu suṅkaṃ gaṇhantena setacchattaṃ ussāpetvā raññā",
  "atk-s0101a:1059_4": "hutvā bhuñjitabbaṃ. Raññā pasenadinā kosalena dinnaṃ rājadāyanti ettha taṃ nagaraṃ",
  "atk-s0101a:1059_5": "raññā dinnattā rājadāyaṃ dāyakarājadīpanatthaṃ panassa “raññā pasenadinā kosalena",
  "atk-s0101a:1059_6": "dinna”nti idaṃ vuttaṃ. Brahmadeyyanti seṭṭhadeyyaṃ. Yathā dinnaṃ na puna gahetabbaṃ",
  "atk-s0101a:1059_7": "hoti, nissaṭṭhaṃ pariccattaṃ. Evaṃ dinnanti attho.",
  "atk-s0101a:1060_0": "Assosīti suṇi upalabhi, sotadvārasampattavacananigghosānusārena aññāsi. Khoti avadhāraṇatthe",
  "atk-s0101a:1060_1": "padapūraṇamatte vā nipāto. Tattha avadhāraṇatthena assosi eva, nāssa koci savanantarāyo",
  "atk-s0101a:1060_2": "ahosīti ayamattho veditabbo. Padapūraṇena pana padabyañjanasiliṭṭhatāmattameva.",
  "atk-s0101a:1061_0": "Idāni yamatthaṃ brāhmaṇo pokkharasāti assosi, taṃ pakāsento – “samaṇo khalu bho gotamo”tiādimāha.",
  "atk-s0101a:1061_1": "Tattha samitapāpattā samaṇoti veditabbo. Vuttañhetaṃ – “samitāssa honti pāpakā akusalā",
  "atk-s0101a:1061_2": "dhammā”tiādi. Bhagavā ca anuttarena ariyamaggena samitapāpo. Tenassa yathābhūtaguṇādhigatametaṃ",
  "atk-s0101a:1061_3": "nāmaṃ, yadidaṃ samaṇoti. Khalūti anussavanatthe nipāto. Bhoti brāhmaṇajātisamudāgataṃ",
  "atk-s0101a:1061_4": "ālapanamattaṃ. Vuttampi cetaṃ – “bhovādī nāma so hoti, sace hoti sakiñcano”ti. Gotamoti",
  "atk-s0101a:1061_5": "bhagavantaṃ gottavasena parikitteti. Tasmā samaṇo khalu bho gotamoti ettha samaṇo",
  "atk-s0101a:1061_6": "kira bho gotamagottoti evamattho daṭṭhabbo.",
  "atk-s0101a:1062_0": "Sakyaputtoti idaṃ pana bhagavato uccākulaparidīpanaṃ. Sakyakulā pabbajitoti saddhāpabbajitabhāvaparidīpanaṃ.",
  "atk-s0101a:1062_1": "Kenaci pārijuññena anabhibhūto aparikkhīṇaṃyeva taṃ kulaṃ pahāya saddhāya pabbajitoti",
  "atk-s0101a:1062_2": "vuttaṃ hoti. Tato paraṃ vuttatthameva. Taṃ kho panātiādi sāmaññaphale vuttameva.",
  "atk-s0101a:1062_3": "Sādhu kho panāti sundaraṃ kho pana. Atthāvahaṃ sukhāvahanti vuttaṃ hoti. Tathārūpānaṃ",
  "atk-s0101a:1062_4": "arahatanti yathārūpo so bhavaṃ gotamo, evarūpānaṃ yathābhūtaguṇādhigamena loke arahantoti",
  "atk-s0101a:1062_5": "laddhasaddhānaṃ arahataṃ. Dassanaṃ hotīti pasādasommāni akkhīni ummīletvā dassanamattampi",
  "atk-s0101a:1062_6": "sādhu hotīti, evaṃ ajjhāsayaṃ katvā.",
  "atk-s0101a:1063": "Ambaṭṭhamāṇavakathā",
  "atk-s0101a:1064_0": "256. Ajjhāyakoti idaṃ – “na dānime jhāyanti, na dānime jhāyantīti kho, vāseṭṭha,",
  "atk-s0101a:1064_1": "ajjhāyakā ajjhāyakā tveva tatiyaṃ akkharaṃ upanibbatta”nti, evaṃ paṭhamakappikakāle",
  "atk-s0101a:1064_2": "jhānavirahitānaṃ brāhmaṇānaṃ garahavacanaṃ. Idāni pana taṃ ajjhāyatīti ajjhāyako.",
  "atk-s0101a:1064_3": "Mante parivattetīti iminā atthena pasaṃsāvacanaṃ katvā voharanti. Mante dhāretīti mantadharo.",
  "atk-s0101a:1065_0": "Tiṇṇaṃ vedānanti iruvedayajuvedasāmavedānaṃ. Oṭṭhapahatakaraṇavasena pāraṃ gatoti",
  "atk-s0101a:1065_1": "pāragū. Saha nighaṇḍunā ca keṭubhena ca sanighaṇḍukeṭubhānaṃ. Nighaṇḍūti nighaṇḍurukkhādīnaṃ",
  "atk-s0101a:1065_2": "vevacanapakāsakaṃ satthaṃ. Keṭubhanti kiriyākappavikappo kavīnaṃ upakārāvahaṃ satthaṃ.",
  "atk-s0101a:1065_3": "Saha akkharappabhedena sākkharappabhedānaṃ. Akkharappabhedoti sikkhā ca nirutti ca.",
  "atk-s0101a:1065_4": "Itihāsapañcamānanti āthabbaṇavedaṃ catutthaṃ katvā itiha āsa, itiha āsāti īdisavacanapaṭisaṃyutto",
  "atk-s0101a:1065_5": "purāṇakathāsaṅkhāto itihāso pañcamo etesanti itihāsapañcamā, tesaṃ itihāsapañcamānaṃ vedānaṃ.",
  "atk-s0101a:1066_0": "Padaṃ tadavasesañca byākaraṇaṃ adhīyati vedeti cāti padako veyyākaraṇo. Lokāyataṃ",
  "atk-s0101a:1066_1": "vuccati vitaṇḍavādasatthaṃ. Mahāpurisalakkhaṇanti mahāpurisānaṃ buddhādīnaṃ lakkhaṇadīpakaṃ",
  "atk-s0101a:1066_2": "dvādasasahassaganthapamāṇaṃ satthaṃ. Yattha soḷasasahassagāthāparimāṇā buddhamantā",
  "atk-s0101a:1066_3": "nāma ahesuṃ, yesaṃ vasena iminā lakkhaṇena samannāgatā buddhā nāma honti, iminā paccekabuddhā,",
  "atk-s0101a:1066_4": "iminā dve aggasāvakā, asīti mahāsāvakā, buddhamātā, buddhapitā, aggupaṭṭhāko, aggupaṭṭhāyikā,",
  "atk-s0101a:1066_5": "rājā cakkavattīti ayaṃ viseso paññāyati.",
  "atk-s0101a:1067_0": "Anavayoti imesu lokāyatamahāpurisalakkhaṇesu anūno paripūrakārī, avayo na hotīti",
  "atk-s0101a:1067_1": "vuttaṃ hoti. Avayo nāma yo tāni atthato ca ganthato ca sandhāretuṃ na sakkoti. Anuññātapaṭiññātoti",
  "atk-s0101a:1067_2": "anuññāto ceva paṭiññāto ca. Ācariyenassa “yaṃ ahaṃ jānāmi, taṃ tvaṃ jānāsī”tiādinā",
  "atk-s0101a:1067_3": "anuññāto. “Āma ācariyā”ti attanā tassa paṭivacanadānapaṭiññāya paṭiññātoti attho.",
  "atk-s0101a:1067_4": "Katarasmiṃ adhikāre? Sake ācariyake tevijjake pāvacane. Esa kira brāhmaṇo cintesi",
  "atk-s0101a:1067_5": "“imasmiṃ loke ‘ahaṃ buddho, ahaṃ buddho’ti uggatassa nāmaṃ gahetvā bahū janā vicaranti.",
  "atk-s0101a:1067_6": "Tasmā na me anussavamatteneva upasaṅkamituṃ yuttaṃ. Ekaccañhi upasaṅkamantassa apakkamanampi",
  "atk-s0101a:1067_7": "garu hoti, anatthopi uppajjati. Yaṃnūnāhaṃ mama antevāsikaṃ pesetvā – ‘buddho vā,",
  "atk-s0101a:1067_8": "no vā’ti jānitvāva upasaṅkameyya”nti, tasmā māṇavaṃ āmantetvā ayaṃ tātātiādimāha.",
  "atk-s0101a:1068": "257. Taṃ bhavantanti tassa bhoto gotamassa. Tathā santaṃ yevāti tathā satoyeva. Idhāpi hi itthambhūtākhyānatthavaseneva upayogavacanaṃ.",
  "atk-s0101a:1069_0": "258. Yathā kathaṃ panāhaṃ, bho, tanti ettha kathaṃ panāhaṃ bho taṃ bhavantaṃ gotamaṃ",
  "atk-s0101a:1069_1": "jānissāmi, yathā sakkā so ñātuṃ, tathā me ācikkhāhīti attho. Yathāti vā nipātamattamevetaṃ.",
  "atk-s0101a:1069_2": "Kathanti ayaṃ ākārapucchā. Kenākārenāhaṃ taṃ bhavantaṃ gotamaṃ jānissāmīti attho.",
  "atk-s0101a:1069_3": "Evaṃ vutte kira naṃ upajjhāyo “kiṃ tvaṃ, tāta, pathaviyaṃ ṭhito, pathaviṃ na passāmīti",
  "atk-s0101a:1069_4": "viya; candimasūriyānaṃ obhāse ṭhito, candimasūriye na passāmīti viya vadasī”tiādīni",
  "atk-s0101a:1069_5": "vatvā jānanākāraṃ dassento āgatāni kho, tātātiādimāha.",
  "atk-s0101a:1070_0": "Tattha mantesūti vedesu. Tathāgato kira uppajjissatīti paṭikacceva suddhāvāsā devā",
  "atk-s0101a:1070_1": "vedesu lakkhaṇāni pakkhipitvā buddhamantā nāmeteti brāhmaṇaveseneva vede vācenti.",
  "atk-s0101a:1070_2": "Tadanusārena mahesakkhā sattā tathāgataṃ jānissantīti. Tena pubbe vedesu mahāpurisalakkhaṇāni",
  "atk-s0101a:1070_3": "āgacchanti. Parinibbute pana tathāgate anukkamena antaradhāyanti. Tenetarahi natthīti.",
  "atk-s0101a:1070_4": "Mahāpurisassāti paṇidhisamādānañāṇakaruṇādiguṇamahato purisassa. Dveyeva gatiyoti",
  "atk-s0101a:1070_5": "dveyeva niṭṭhā. Kāmañcāyaṃ gatisaddo “pañca kho imā, sāriputta, gatiyo”tiādīsu bhavabhede",
  "atk-s0101a:1070_6": "vattati. “Gati migānaṃ pavana”ntiādīsu nivāsaṭṭhāne. “Evaṃ adhimattagatimanto”tiādīsu",
  "atk-s0101a:1070_7": "paññāyaṃ. “Gatigata”ntiādīsu visaṭabhāve. Idha pana niṭṭhāyaṃ vattatīti veditabbo.",
  "atk-s0101a:1071_0": "Tattha kiñcāpi yehi lakkhaṇehi samannāgato rājā cakkavattī hoti, na teheva buddho",
  "atk-s0101a:1071_1": "hoti; jātisāmaññato pana tāniyeva tānīti vuccanti. Tena vuttaṃ – “yehi samannāgatassā”ti.",
  "atk-s0101a:1071_2": "Sace agāraṃ ajjhāvasatīti yadi agāre vasati. Rājā hoti cakkavattīti catūhi acchariyadhammehi,",
  "atk-s0101a:1071_3": "saṅgahavatthūhi ca lokaṃ rañjanato rājā, cakkaratanaṃ vatteti, catūhi sampatticakkehi",
  "atk-s0101a:1071_4": "vattati, tehi ca paraṃ vatteti, parahitāya ca iriyāpathacakkānaṃ vatto etasmiṃ atthīti",
  "atk-s0101a:1071_5": "cakkavattī. Ettha ca rājāti sāmaññaṃ. Cakkavattīti visesaṃ. Dhammena caratīti dhammiko.",
  "atk-s0101a:1071_6": "Ñāyena samena vattatīti attho. Dhammena rajjaṃ labhitvā rājā jātoti dhammarājā. Parahitadhammakaraṇena",
  "atk-s0101a:1071_7": "vā dhammiko. Attahitadhammakaraṇena dhammarājā. Caturantāya issaroti cāturanto, catusamuddaantāya,",
  "atk-s0101a:1071_8": "catubbidhadīpavibhūsitāya pathaviyā issaroti attho. Ajjhattaṃ kopādipaccatthike bahiddhā",
  "atk-s0101a:1071_9": "ca sabbarājāno vijetīti vijitāvī. Janapadatthāvariyappattoti janapade dhuvabhāvaṃ",
  "atk-s0101a:1071_10": "thāvarabhāvaṃ patto, na sakkā kenaci cāletuṃ. Janapado vā tamhi thāvariyappatto anuyutto",
  "atk-s0101a:1071_11": "sakammanirato acalo asampavedhīti janapadatthāvariyappatto.",
  "atk-s0101a:1072_0": "Seyyathidanti nipāto, tassa cetāni katamānīti attho. Cakkaratanantiādīsu cakkañca,",
  "atk-s0101a:1072_1": "taṃ ratijananaṭṭhena ratanañcāti cakkaratanaṃ. Esa nayo sabbattha. Imesu pana ratanesu",
  "atk-s0101a:1072_2": "ayaṃ cakkavattirājā cakkaratanena ajitaṃ jināti, hatthiassaratanehi vijite yathāsukhaṃ",
  "atk-s0101a:1072_3": "anucarati, pariṇāyakaratanena vijitamanurakkhati, avasesehi upabhogasukhamanubhavati.",
  "atk-s0101a:1072_4": "Paṭhamena cassa ussāhasattiyogo, pacchimena mantasattiyogo, hatthiassagahapatiratanehi",
  "atk-s0101a:1072_5": "pabhusattiyogo suparipuṇṇo hoti, itthimaṇiratanehi tividhasattiyogaphalaṃ. So itthimaṇiratanehi",
  "atk-s0101a:1072_6": "bhogasukhamanubhavati, sesehi issariyasukhaṃ. Visesato cassa purimāni tīṇi adosakusalamūlajanitakammānubhāvena",
  "atk-s0101a:1072_7": "sampajjanti, majjhimāni alobhakusalamūlajanitakammānubhāvena, pacchimamekaṃ amohakusalamūlajanitakammānubhāvenāti",
  "atk-s0101a:1072_8": "veditabbaṃ. Ayamettha saṅkhepo. Vitthāro pana bojjhaṅgasaṃyutte ratanasuttassa upadesato gahetabbo.",
  "atk-s0101a:1073_0": "Parosahassanti atirekasahassaṃ. Sūrāti abhīrukajātikā. Vīraṅgarūpāti devaputtasadisakāyā.",
  "atk-s0101a:1073_1": "Evaṃ tāva eke vaṇṇayanti. Ayaṃ panettha sabbhāvo. Vīrāti uttamasūrā vuccanti, vīrānaṃ",
  "atk-s0101a:1073_2": "aṅgaṃ vīraṅgaṃ, vīrakāraṇaṃ vīriyanti vuttaṃ hoti. Vīraṅgarūpaṃ etesanti vīraṅgarūpā,",
  "atk-s0101a:1073_3": "vīriyamayasarīrā viyāti vuttaṃ hoti. Parasenappamaddanāti sace paṭimukhaṃ tiṭṭheyya",
  "atk-s0101a:1073_4": "parasenā taṃ parimaddituṃ samatthāti adhippāyo. Dhammenāti “pāṇo na hantabbo”tiādinā",
  "atk-s0101a:1073_5": "pañcasīladhammena. Arahaṃ hoti sammāsambuddho loke vivaṭṭacchadoti ettha rāgadosamohamānadiṭṭhiavijjāduccaritachadanehi",
  "atk-s0101a:1073_6": "sattahi paṭicchanne kilesandhakāre loke taṃ chadanaṃ vivaṭṭetvā samantato sañjātāloko",
  "atk-s0101a:1073_7": "hutvā ṭhitoti vivaṭṭacchado. Tattha paṭhamena padena pūjārahatā. Dutiyena tassā hetu,",
  "atk-s0101a:1073_8": "yasmā sammāsambuddhoti, tatiyena buddhattahetubhūtā vivaṭṭacchadatā vuttāti veditabbā.",
  "atk-s0101a:1073_9": "Atha vā vivaṭṭo ca vicchado cāti vivaṭṭacchado, vaṭṭarahito chadanarahito cāti vuttaṃ",
  "atk-s0101a:1073_10": "hoti. Tena arahaṃ vaṭṭābhāvena, sammāsambuddho chadanābhāvenāti evaṃ purimapadadvayasseva",
  "atk-s0101a:1073_11": "hetudvayaṃ vuttaṃ hoti, dutiyena vesārajjena cettha purimasiddhi, paṭhamena dutiyasiddhi,",
  "atk-s0101a:1073_12": "tatiyacatutthehi tatiyasiddhi hoti. Purimañca dhammacakkhuṃ, dutiyaṃ buddhacakkhuṃ,",
  "atk-s0101a:1073_13": "tatiyaṃ samantacakkhuṃ sādhetīti veditabbaṃ. Tvaṃ mantānaṃ paṭiggahetāti iminā’ssa",
  "atk-s0101a:1073_14": "mantesu sūrabhāvaṃ janeti.",
  "atk-s0101a:1074_0": "259. Sopi tāya ācariyakathāya lakkhaṇesu vigatasammoho ekobhāsajāte viya buddhamante",
  "atk-s0101a:1074_1": "sampassamāno evaṃ bhoti āha. Tassattho – ‘yathā, bho, tvaṃ vadasi, evaṃ karissāmī’ti.",
  "atk-s0101a:1074_2": "Vaḷavārathamāruyhāti vaḷavāyuttaṃ rathaṃ abhirūhitvā. Brāhmaṇo kira yena rathena",
  "atk-s0101a:1074_3": "sayaṃ vicarati, tameva rathaṃ datvā māṇavaṃ pesesi. Māṇavāpi pokkharasātisseva antevāsikā.",
  "atk-s0101a:1074_4": "So kira tesaṃ – “ambaṭṭhena saddhiṃ gacchathā”ti saññaṃ adāsi.",
  "atk-s0101a:1075": "Yāvatikā yānassa bhūmīti yattakaṃ sakkā hoti yānena gantuṃ, ayaṃ yānassa bhūmi nāma. Yānā paccorohitvāti ayānabhūmiṃ, dvārakoṭṭhakasamīpaṃ gantvā yānato paṭiorohitvā.",
  "atk-s0101a:1076_0": "Tena kho pana samayenāti yasmiṃ samaye ambaṭṭho ārāmaṃ pāvisi. Tasmiṃ pana samaye,",
  "atk-s0101a:1076_1": "ṭhitamajjhanhikasamaye. Kasmā pana tasmiṃ samaye caṅkamantīti? Paṇītabhojanapaccayassa",
  "atk-s0101a:1076_2": "thinamiddhassa vinodanatthaṃ, divāpadhānikā vā te. Tādisānañhi pacchābhattaṃ caṅkamitvā",
  "atk-s0101a:1076_3": "nhāyitvā sarīraṃ utuṃ gāhāpetvā nisajja samaṇadhammaṃ karontānaṃ cittaṃ ekaggaṃ hoti.",
  "atk-s0101a:1076_4": "Yena te bhikkhūti so kira – “kuhiṃ samaṇo gotamo”ti pariveṇato pariveṇaṃ anāgantvā",
  "atk-s0101a:1076_5": "“pucchitvāva pavisissāmī”ti vilokento araññahatthī viya mahācaṅkame caṅkamamāne paṃsukūlike",
  "atk-s0101a:1076_6": "bhikkhū disvā tesaṃ santikaṃ agamāsi. Taṃ sandhāya yena te bhikkhūtiādi vuttaṃ. Dassanāyāti",
  "atk-s0101a:1076_7": "daṭṭhuṃ, passitukāmā hutvāti attho.",
  "atk-s0101a:1077_0": "260. Abhiññātakolaññoti pākaṭakulajo. Tadā kira jambudīpe ambaṭṭhakulaṃ nāma pākaṭakulamahosi.",
  "atk-s0101a:1077_1": "Abhiññātassāti rūpajātimantakulāpadesehi pākaṭassa. Agarūti abhāriko. Yo hi ambaṭṭhaṃ",
  "atk-s0101a:1077_2": "ñāpetuṃ na sakkuṇeyya, tassa tena saddhiṃ kathāsallāpo garu bhaveyya. Bhagavato pana",
  "atk-s0101a:1077_3": "tādisānaṃ māṇavānaṃ satenāpi sahassenāpi pañhaṃ puṭṭhassa vissajjane dandhāyitattaṃ",
  "atk-s0101a:1077_4": "natthīti maññamānā – “agaru kho panā”ti cintayiṃsu. Vihāroti gandhakuṭiṃ sandhāya āhaṃsu.",
  "atk-s0101a:1078_0": "Ataramānoti aturito, saṇikaṃ padappamāṇaṭṭhāne padaṃ nikkhipanto vattaṃ katvā susammaṭṭhaṃ",
  "atk-s0101a:1078_1": "muttādalasinduvārasantharasadisaṃ vālikaṃ avināsentoti attho. Āḷindanti pamukhaṃ.",
  "atk-s0101a:1078_2": "Ukkāsitvāti ukkāsitasaddaṃ katvā. Aggaḷanti dvārakavāṭaṃ. Ākoṭehīti agganakhehi saṇikaṃ",
  "atk-s0101a:1078_3": "kuñcikacchiddasamīpe ākoṭehīti vuttaṃ hoti. Dvāraṃ kira atiupari amanussā, atiheṭṭhā",
  "atk-s0101a:1078_4": "dīghajātikā koṭenti. Tathā anākoṭetvā majjhe chiddasamīpe koṭetabbanti idaṃ dvārākoṭanavattanti dīpentā vadanti.",
  "atk-s0101a:1079_0": "261. Vivari bhagavā dvāranti na bhagavā uṭṭhāya dvāraṃ vivari. Vivariyatūti pana",
  "atk-s0101a:1079_1": "hatthaṃ pasāresi. Tato “bhagavā tumhehi anekāsu kappakoṭīsu dānaṃ dadamānehi na sahatthā",
  "atk-s0101a:1079_2": "dvāravivaraṇakammaṃ kata”nti sayameva dvāraṃ vivaṭaṃ. Taṃ pana yasmā bhagavato manena",
  "atk-s0101a:1079_3": "vivaṭaṃ, tasmā vivari bhagavā dvāranti vattuṃ vaṭṭati.",
  "atk-s0101a:1080_0": "Bhagavatā saddhiṃ sammodiṃsūti yathā khamanīyādīni pucchanto bhagavā tehi, evaṃ tepi",
  "atk-s0101a:1080_1": "bhagavatā saddhiṃ samappavattamodā ahesuṃ. Sītodakaṃ viya uṇhodakena sammoditaṃ ekībhāvaṃ",
  "atk-s0101a:1080_2": "agamaṃsu. Yāya ca “kacci, bho gotama, khamanīyaṃ; kacci yāpanīyaṃ, kacci bhoto ca",
  "atk-s0101a:1080_3": "gotamassa sāvakānañca appābādhaṃ, appātaṅkaṃ, lahuṭṭhānaṃ, balaṃ, phāsuvihāro”tiādikāya",
  "atk-s0101a:1080_4": "kathāya sammodiṃsu, taṃ pītipāmojjasaṅkhātasammodajananato sammodituṃ yuttabhāvato",
  "atk-s0101a:1080_5": "ca sammodanīyaṃ, atthabyañjanamadhuratāya sucirampi kālaṃ sāretuṃ nirantaraṃ pavattetuṃ",
  "atk-s0101a:1080_6": "arahabhāvato saritabbabhāvato ca sāraṇīyaṃ. Suyyamānasukhato sammodanīyaṃ, anussariyamānasukhato",
  "atk-s0101a:1080_7": "ca sāraṇīyaṃ. Tathā byañjanaparisuddhatāya sammodanīyaṃ, atthaparisuddhatāya sāraṇīyaṃ.",
  "atk-s0101a:1080_8": "Evaṃ anekehi pariyāyehi sammodanīyaṃ kathaṃ sāraṇīyaṃ vītisāretvā pariyosāpetvā niṭṭhapetvā",
  "atk-s0101a:1080_9": "ekamantaṃ nisīdiṃsu.",
  "atk-s0101a:1081_0": "Ambaṭṭho pana māṇavoti so kira bhagavato rūpasampattiyaṃ cittappasādamattampi akatvā",
  "atk-s0101a:1081_1": "“dasabalaṃ apasādessāmī”ti udare baddhasāṭakaṃ muñcitvā kaṇṭhe olambetvā ekena hatthena",
  "atk-s0101a:1081_2": "dussakaṇṇaṃ gahetvā caṅkamaṃ abhirūhitvā kālena bāhuṃ, kālena udaraṃ, kālena piṭṭhiṃ",
  "atk-s0101a:1081_3": "dassento, kālena hatthavikāraṃ, kālena bhamukavikāraṃ karonto, “kacci te bho, gotama,",
  "atk-s0101a:1081_4": "dhātusamatā, kacci bhikkhāhārena na kilamatha, akilamathākāroyeva pana te paññāyati;",
  "atk-s0101a:1081_5": "thūlāni hi te aṅgapaccaṅgāni, pāsādikattha gatagataṭṭhāne. ‘te bahujanā rājapabbajitoti",
  "atk-s0101a:1081_6": "ca buddho’ti ca uppannabahumānā paṇītaṃ ojavantamāhāraṃ denti. Passatha, bho, gehaṃ,",
  "atk-s0101a:1081_7": "cittasālā viya, dibbapāsādo viya. Imaṃ mañcaṃ passatha, bimbohanaṃ passatha, kiṃ",
  "atk-s0101a:1081_8": "evarūpe ṭhāne vasantassa samaṇadhammaṃ kātuṃ dukkara”nti evarūpaṃ uppaṇḍanakathaṃ",
  "atk-s0101a:1081_9": "anācārabhāvasāraṇīyaṃ katheti, tena vuttaṃ – “ambaṭṭho pana māṇavo caṅkamantopi nisinnena",
  "atk-s0101a:1081_10": "bhagavatā kiñci kiñci kathaṃ sāraṇīyaṃ vītisāreti, ṭhitopi nisinnena bhagavatā kiñci",
  "atk-s0101a:1081_11": "kiñci kathaṃ sāraṇīyaṃ vītisāretī”ti.",
  "atk-s0101a:1082_0": "262. Atha kho bhagavāti atha bhagavā – “ayaṃ māṇavo hatthaṃ pasāretvā bhavaggaṃ gahetukāmo",
  "atk-s0101a:1082_1": "viya, pādaṃ pasāretvā avīciṃ vicaritukāmo viya, mahāsamuddaṃ taritukāmo viya, sineruṃ",
  "atk-s0101a:1082_2": "ārohitukāmo viya ca aṭṭhāne vāyamati, handa, tena saddhiṃ mantemī”ti ambaṭṭhaṃ māṇavaṃ",
  "atk-s0101a:1082_3": "etadavoca. Ācariyapācariyehīti ācariyehi ca tesaṃ ācariyehi ca.",
  "atk-s0101a:1083": "Paṭhamaibbhavādavaṇṇanā",
  "atk-s0101a:1084_0": "263. Gacchanto vāti ettha kāmaṃ tīsu iriyāpathesu brāhmaṇo ācariyabrāhmaṇena saddhiṃ",
  "atk-s0101a:1084_1": "sallapitumarahati. Ayaṃ pana māṇavo mānathaddhatāya kathāsallāpaṃ karonto cattāropi",
  "atk-s0101a:1084_2": "iriyāpathe yojessāmīti “sayāno vā hi, bho gotama, sayānenā”ti āha.",
  "atk-s0101a:1085_0": "Tato kira taṃ bhagavā – “ambaṭṭha, gacchantassa vā gacchantena, ṭhitassa vā ṭhitena,",
  "atk-s0101a:1085_1": "nisinnassa vā nisinnenācariyena saddhiṃ kathā nāma sabbācariyesu labbhati. Tvaṃ pana",
  "atk-s0101a:1085_2": "sayāno sayānenācariyena saddhiṃ kathesi, kiṃ te ācariyo gorūpaṃ, udāhu tva”nti āha.",
  "atk-s0101a:1085_3": "So kujjhitvā – “ye ca kho te, bho gotama, muṇḍakā”tiādimāha. Tattha muṇḍe muṇḍāti",
  "atk-s0101a:1085_4": "samaṇe ca samaṇāti vattuṃ vaṭṭeyya. Ayaṃ pana hīḷento muṇḍakā samaṇakāti āha. Ibbhāti",
  "atk-s0101a:1085_5": "gahapatikā. Kaṇhāti kaṇhā, kāḷakāti attho. Bandhupādāpaccāti ettha bandhūti brahmā",
  "atk-s0101a:1085_6": "adhippeto. Tañhi brāhmaṇā pitāmahoti voharanti. Pādānaṃ apaccā pādāpaccā, brahmuno",
  "atk-s0101a:1085_7": "piṭṭhipādato jātāti adhippāyo. Tassa kira ayaṃ laddhi – brāhmaṇā brahmuno mukhato",
  "atk-s0101a:1085_8": "nikkhantā, khattiyā urato, vessā nābhito, suddā jāṇuto, samaṇā piṭṭhipādatoti. Evaṃ",
  "atk-s0101a:1085_9": "kathento ca panesa kiñcāpi aniyametvā katheti. Atha kho bhagavantameva vadāmīti katheti.",
  "atk-s0101a:1086_0": "Atha kho bhagavā – “ayaṃ ambaṭṭho āgatakālato paṭṭhāya mayā saddhiṃ kathayamāno mānameva",
  "atk-s0101a:1086_1": "nissāya kathesi, āsīvisaṃ gīvāyaṃ gaṇhanto viya, aggikkhandhaṃ āliṅganto viya, mattavāraṇaṃ",
  "atk-s0101a:1086_2": "soṇḍāya parāmasanto viya, attano pamāṇaṃ na jānāti. Handa naṃ jānāpessāmī”ti cintetvā",
  "atk-s0101a:1086_3": "“atthikavato kho pana te, ambaṭṭhā”tiādimāha. Tattha āgantvā kattabbakiccasaṅkhāto",
  "atk-s0101a:1086_4": "attho, etassa atthīti atthikaṃ, tassa māṇavassa cittaṃ. Atthikamassa atthīti atthikavā,",
  "atk-s0101a:1086_5": "tassa atthikavato tava idhāgamanaṃ ahosīti attho.",
  "atk-s0101a:1087_0": "Kho panāti nipātamattaṃ. Yāyeva kho panatthāyāti yeneva kho panatthena. Āgaccheyyāthāti",
  "atk-s0101a:1087_1": "mama vā aññesaṃ vā santikaṃ yadā kadāci āgaccheyyātha. Tameva atthanti idaṃ purisaliṅgavaseneva",
  "atk-s0101a:1087_2": "vuttaṃ. Manasi kareyyāthāti citte kareyyātha. Idaṃ vuttaṃ hoti – tvaṃ ācariyena attano",
  "atk-s0101a:1087_3": "karaṇīyena pesito, na amhākaṃ paribhavanatthāya, tasmā tameva kiccaṃ manasi karohīti.",
  "atk-s0101a:1087_4": "Evamassa aññesaṃ santikaṃ āgatānaṃ vattaṃ dassetvā mānaniggaṇhanatthaṃ “avusitavāyeva",
  "atk-s0101a:1087_5": "kho panā”tiādimāha. Tassattho passatha bho ayaṃ ambaṭṭho māṇavo ācariyakule avusitavā",
  "atk-s0101a:1087_6": "asikkhito appassutova samāno. Vusitamānīti “ahaṃ vusitavā sikkhito bahussuto”ti attānaṃ",
  "atk-s0101a:1087_7": "maññati. Etassa hi evaṃ pharusavacanasamudācāre kāraṇaṃ kimaññatra avusitattāti ācariyakule",
  "atk-s0101a:1087_8": "asaṃvuddhā asikkhitā appassutāyeva hi evaṃ vadantīti.",
  "atk-s0101a:1088_0": "264. Kupitoti kuddho. Anattamanoti asakamano, kiṃ pana bhagavā tassa kujjhanabhāvaṃ",
  "atk-s0101a:1088_1": "ñatvā evamāha udāhu añatvāti? Ñatvā āhāti. Kasmā ñatvā āhāti? Tassa mānanimmadanatthaṃ.",
  "atk-s0101a:1088_2": "Bhagavā hi aññāsi – “ayaṃ mayā evaṃ vutte kujjhitvā mama ñātake akkosissati. Athassāhaṃ",
  "atk-s0101a:1088_3": "yathā nāma kusalo bhisakko dosaṃ uggiletvā nīharati, evameva gottena gottaṃ, kulāpadesena",
  "atk-s0101a:1088_4": "kulāpadesaṃ, uṭṭhāpetvā bhavaggappamāṇena viya uṭṭhitaṃ mānaddhajaṃ mūle chetvā nipātessāmī”ti.",
  "atk-s0101a:1088_5": "Khuṃsentoti ghaṭṭento. Vambhentoti hīḷento. Pāpito bhavissatīti caṇḍabhāvādidosaṃ pāpito bhavissati.",
  "atk-s0101a:1089_0": "Caṇḍāti mānanissitakodhayuttā. Pharusāti kharā. Lahusāti lahukā. Appakeneva tussanti",
  "atk-s0101a:1089_1": "vā dussanti vā udakapiṭṭhe alābukaṭāhaṃ viya appakeneva uplavanti. Bhassāti bahubhāṇino.",
  "atk-s0101a:1089_2": "Sakyānaṃ mukhe vivaṭe aññassa vacanokāso natthīti adhippāyeneva vadati. Samānāti",
  "atk-s0101a:1089_3": "idaṃ santāti purimapadassa vevacanaṃ. Na sakkarontīti na brāhmaṇānaṃ sundarenākārena",
  "atk-s0101a:1089_4": "karonti. Na garuṃ karontīti brāhmaṇesu gāravaṃ na karonti. Na mānentīti na manena",
  "atk-s0101a:1089_5": "piyāyanti. Na pūjentīti mālādīhi nesaṃ pūjaṃ na karonti. Na apacāyantīti abhivādanādīhi",
  "atk-s0101a:1089_6": "nesaṃ apacitikammaṃ nīcavuttiṃ na dassenti tayidanti taṃ idaṃ. Yadime sakyāti yaṃ",
  "atk-s0101a:1089_7": "ime sakyā na brāhmaṇe sakkaronti…pe… na apacāyanti, taṃ tesaṃ asakkārakaraṇādi sabbaṃ",
  "atk-s0101a:1089_8": "na yuttaṃ, nānulomanti attho.",
  "atk-s0101a:1090": "Dutiyaibbhavādavaṇṇanā",
  "atk-s0101a:1091_0": "265. Aparaddhunti aparajjhiṃsu. Ekamidāhanti ettha idanti nipātamattaṃ. Ekaṃ ahanti",
  "atk-s0101a:1091_1": "attho. Sandhāgāranti rajjaanusāsanasālā. Sakyāti abhisittarājāno. Sakyakumārāti anabhisittā.",
  "atk-s0101a:1091_2": "Uccesūti yathānurūpesu pallaṅkapīṭhakavettāsanaphalakacittattharaṇādibhedesu. Sañjagghantāti",
  "atk-s0101a:1091_3": "uppaṇḍanavasena mahāhasitaṃ hasantā. Saṃkīḷantāti hasitamatta karaṇaaṅgulisaṅghaṭṭanapāṇippahāradānādīni",
  "atk-s0101a:1091_4": "karontā. Mamaññeva maññeti evamahaṃ maññāmi, mamaññeva anuhasanti, na aññanti.",
  "atk-s0101a:1092_0": "Kasmā pana te evamakaṃsūti? Te kira ambaṭṭhassa kulavaṃsaṃ jānanti. Ayañca tasmiṃ",
  "atk-s0101a:1092_1": "samaye yāva pādantā olambetvā nivatthasāṭakassa ekena hatthena dussakaṇṇaṃ gahetvā",
  "atk-s0101a:1092_2": "khandhaṭṭhikaṃ nāmetvā mānamadena matto viya āgacchati. Tato – “passatha bho amhākaṃ",
  "atk-s0101a:1092_3": "dāsassa kaṇhāyanagottassa ambaṭṭhassa āgamanakāraṇa”nti vadantā evamakaṃsu. Sopi",
  "atk-s0101a:1092_4": "attano kulavaṃsaṃ jānāti. Tasmā “mamaññeva maññe”ti takkayittha.",
  "atk-s0101a:1093": "Āsanenāti “idamāsanaṃ, ettha nisīdāhī”ti evaṃ āsanena nimantanaṃ nāma hoti, tathā na koci akāsi.",
  "atk-s0101a:1094": "Tatiyaibbhavādavaṇṇanā",
  "atk-s0101a:1095_0": "266. Laṭukikāti khettaleḍḍūnaṃ antarenivāsinī khuddakasakuṇikā. Kulāvaketi nivāsanaṭṭhāne.",
  "atk-s0101a:1095_1": "Kāmalāpinīti yadicchakabhāṇinī, yaṃ yaṃ icchati taṃ taṃ lapati, na taṃ koci haṃso",
  "atk-s0101a:1095_2": "vā koñco vā moro vā āgantvā “kiṃ tvaṃ lapasī’ti nisedheti. Abhisajjitunti kodhavasena laggituṃ.",
  "atk-s0101a:1096": "Evaṃ vutte māṇavo – “ayaṃ samaṇo gotamo attano ñātake laṭukikasadise katvā amhe haṃsakoñcamorasadise karoti, nimmāno dāni jāto”ti maññamāno uttari cattāro vaṇṇe dasseti.",
  "atk-s0101a:1097": "Dāsiputtavādavaṇṇanā",
  "atk-s0101a:1098_0": "267. Nimmādetīti nimmadeti nimmāne karoti. Yaṃnūnāhanti yadi panāhaṃ. “Kaṇhāyanohamasmi,",
  "atk-s0101a:1098_1": "bho gotamā”ti idaṃ kira vacanaṃ ambaṭṭho tikkhattuṃ mahāsaddena avoca. Kasmā avoca?",
  "atk-s0101a:1098_2": "Kiṃ asuddhabhāvaṃ na jānātīti? Āma jānāti. Jānantopi bhavapaṭicchannametaṃ kāraṇaṃ,",
  "atk-s0101a:1098_3": "taṃ anena na diṭṭhaṃ. Apassanto mahāsamaṇo kiṃ vakkhatīti maññamāno mānathaddhatāya",
  "atk-s0101a:1098_4": "avoca. Mātāpettikanti mātāpitūnaṃ santakaṃ. Nāmagottanti paṇṇattivasena nāmaṃ, paveṇīvasena",
  "atk-s0101a:1098_5": "gottaṃ. Anussaratoti anussarantassa kulakoṭiṃ sodhentassa. Ayyaputtāti sāmino puttā.",
  "atk-s0101a:1098_6": "Dāsiputtoti gharadāsiyāva putto. Tasmā yathā dāsena sāmino upasaṅkamitabbā, evaṃ",
  "atk-s0101a:1098_7": "anupasaṅkamantaṃ taṃ disvā sakyā anujagghiṃsūti dasseti.",
  "atk-s0101a:1099_0": "Ito paraṃ tassa dāsabhāvaṃ sakyānañca sāmibhāvaṃ pakāsetvā attano ca ambaṭṭhassa",
  "atk-s0101a:1099_1": "ca kulavaṃsaṃ āharanto sakyā kho panātiādimāha. Tattha dahantīti ṭhapenti, okkāko",
  "atk-s0101a:1099_2": "no pubbapurisoti, evaṃ karontīti attho. Tassa kira rañño kathanakāle ukkā viya mukhato",
  "atk-s0101a:1099_3": "pabhā niccharati, tasmā taṃ “okkāko”ti sañjāniṃsūti. Pabbājesīti nīhari.",
  "atk-s0101a:1100_0": "Idāni te nāmavasena dassento – “okkāmukha”ntiādimāha. Tatrāyaṃ anupubbī kathā – paṭhamakappikānaṃ",
  "atk-s0101a:1100_1": "kira rañño mahāsammatassa rojo nāma putto ahosi. Rojassa vararojo, vararojassa kalyāṇo,",
  "atk-s0101a:1100_2": "kalyāṇassa varakalyāṇo, varakalyāṇassa mandhātā, mandhātussa varamandhātā, varamandhātussa",
  "atk-s0101a:1100_3": "uposatho, uposathassa varo, varassa upavaro, upavarassa maghadevo, maghadevassa paramparāya",
  "atk-s0101a:1100_4": "caturāsītikhattiyasahassāni ahesuṃ. Tesaṃ pacchato tayo okkākavaṃsā ahesuṃ. Tesu",
  "atk-s0101a:1100_5": "tatiyaokkākassa pañca mahesiyo ahesuṃ – hatthā, cittā, jantu, jālinī, visākhāti.",
  "atk-s0101a:1100_6": "Ekekissā pañcapañcaitthisataparivārā. Sabbajeṭṭhāya cattāro puttā – okkāmukho, karakaṇḍu,",
  "atk-s0101a:1100_7": "hatthiniko, sinisūroti. Pañca dhītaro – piyā, suppiyā, ānandā, vijitā, vijitasenāti.",
  "atk-s0101a:1100_8": "Iti sā nava putte vijāyitvā kālamakāsi.",
  "atk-s0101a:1101_0": "Atha rājā aññaṃ dahariṃ abhirūpaṃ rājadhītaraṃ ānetvā aggamahesiṭṭhāne ṭhapesi. Sā",
  "atk-s0101a:1101_1": "jantuṃ nāma puttaṃ vijāyi. Atha naṃ pañcamadivase alaṅkaritvā rañño dassesi. Rājā",
  "atk-s0101a:1101_2": "tuṭṭho tassā varaṃ adāsi. Sā ñātakehi saddhiṃ mantetvā puttassa rajjaṃ yāci. Rājā",
  "atk-s0101a:1101_3": "– “nassa, vasali, mama puttānaṃ antarāyaṃ icchasī”ti tajjesi. Sā punappunaṃ raho",
  "atk-s0101a:1101_4": "rājānaṃ paritosetvā – “mahārāja, musāvādo nāma na vaṭṭatī”tiādīni vatvā yācatiyeva.",
  "atk-s0101a:1101_5": "Atha rājā putte āmantesi – “ahaṃ tātā, tumhākaṃ kaniṭṭhaṃ jantukumāraṃ disvā tassa",
  "atk-s0101a:1101_6": "mātuyā sahasā varaṃ adāsiṃ, sā puttassa rajjaṃ pariṇāmetuṃ icchati. Tumhe ṭhapetvā",
  "atk-s0101a:1101_7": "maṅgalahatthiṃ maṅgalaassaṃ maṅgalarathañca yattake icchatha, tattake hatthiassarathe",
  "atk-s0101a:1101_8": "gahetvā gacchatha. Mamaccayena āgantvā rajjaṃ kareyyāthā”ti, aṭṭhahi amaccehi saddhiṃ uyyojesi.",
  "atk-s0101a:1102_0": "Te nānappakāraṃ roditvā kanditvā – “tāta, amhākaṃ dosaṃ khamathā”ti rājānañceva rājorodhe",
  "atk-s0101a:1102_1": "ca khamāpetvā, “mayampi bhātūhi saddhiṃ gacchāmā”ti rājānaṃ āpucchitvā nagarā nikkhantā",
  "atk-s0101a:1102_2": "bhaginiyo ādāya caturaṅginiyā senāya parivutā nagarā nikkhamiṃsu. “Kumārā pituaccayena",
  "atk-s0101a:1102_3": "āgantvā rajjaṃ kāressanti, gacchāma ne upaṭṭhahāmā”ti cintetvā bahū manussā anubandhiṃsu.",
  "atk-s0101a:1102_4": "Paṭhamadivase yojanamattā senā ahosi, dutiye dviyojanamattā, tatiye tiyojanamattā.",
  "atk-s0101a:1102_5": "Kumārā mantayiṃsu – “mahā balakāyo, sace mayaṃ kañci sāmantarājānaṃ madditvā janapadaṃ",
  "atk-s0101a:1102_6": "gaṇheyyāma, sopi no nappasaheyya. Kiṃ paresaṃ pīḷāya katāya, mahā ayaṃ jambudīpo,",
  "atk-s0101a:1102_7": "araññe nagaraṃ māpessāmā”ti himavantābhimukhā gantvā nagaravatthuṃ pariyesiṃsu.",
  "atk-s0101a:1103_0": "Tasmiñca samaye amhākaṃ bodhisatto brāhmaṇamahāsālakule nibbattitvā kapilabrāhmaṇo",
  "atk-s0101a:1103_1": "nāma hutvā nikkhamma isipabbajjaṃ pabbajitvā himavantapasse pokkharaṇiyā tīre sākavanasaṇḍe",
  "atk-s0101a:1103_2": "paṇṇasālaṃ māpetvā vasati. So kira bhummajālaṃ nāma vijjaṃ jānāti, yāya uddhaṃ asītihatthe",
  "atk-s0101a:1103_3": "ākāse, heṭṭhā ca bhūmiyampi guṇadosaṃ passati. Etasmiṃ padese tiṇagumbalatā dakkhiṇāvaṭṭā",
  "atk-s0101a:1103_4": "pācīnābhimukhā jāyanti. Sīhabyagghādayo migasūkare sappabiḷārā ca maṇḍūkamūsike anubandhamānā",
  "atk-s0101a:1103_5": "taṃ padesaṃ patvā na sakkonti te anubandhituṃ. Tehi te aññadatthu santajjitā nivattantiyeva.",
  "atk-s0101a:1103_6": "So – “ayaṃ pathaviyā aggapadeso”ti ñatvā tattha attano paṇṇasālaṃ māpesi.",
  "atk-s0101a:1104_0": "Atha te kumāre nagaravatthuṃ pariyesamāne attano vasanokāsaṃ āgate disvā pucchitvā",
  "atk-s0101a:1104_1": "taṃ pavattiṃ ñatvā tesu anukampaṃ janetvā avoca – “imasmiṃ paṇṇasālaṭṭhāne māpitaṃ",
  "atk-s0101a:1104_2": "nagaraṃ jambudīpe agganagaraṃ bhavissati. Ettha jātapurisesu ekeko purisasatampi",
  "atk-s0101a:1104_3": "purisasahassampi abhibhavituṃ sakkhissati. Ettha nagaraṃ māpetha, paṇṇasālaṭṭhāne",
  "atk-s0101a:1104_4": "rañño gharaṃ karotha. Imasmiñhi okāse ṭhatvā caṇḍālaputtopi cakkavattibalena atiseyyo”ti.",
  "atk-s0101a:1104_5": "Nanu, bhante, ayyassa vasanokāsoti? “Mama vasanokāso”ti mā cintayittha. Mayhaṃ ekapasse",
  "atk-s0101a:1104_6": "paṇṇasālaṃ katvā nagaraṃ māpetvā kapilavatthunti nāmaṃ karothā”ti. Te tathā katvā",
  "atk-s0101a:1104_7": "tattha nivāsaṃ kappesuṃ.",
  "atk-s0101a:1105_0": "Athāmaccā – “ime dārakā vayappattā, sace nesaṃ pitā santike bhaveyya, so āvāhavivāhaṃ",
  "atk-s0101a:1105_1": "kareyya. Idāni pana amhākaṃ bhāro”ti cintetvā kumārehi saddhiṃ mantayiṃsu. Kumārā",
  "atk-s0101a:1105_2": "amhākaṃ sadisā khattiyadhītaro nāma na passāma, nāpi bhaginīnaṃ sadise khattiyakumārake,",
  "atk-s0101a:1105_3": "asadisasaṃyoge ca no uppannā puttā mātito vā pitito vā aparisuddhā jātisambhedaṃ",
  "atk-s0101a:1105_4": "pāpuṇissanti. Tasmā mayaṃ bhaginīhiyeva saddhiṃ saṃvāsaṃ rocemāti. Te jātisambhedabhayena",
  "atk-s0101a:1105_5": "jeṭṭhakabhaginiṃ mātuṭṭhāne ṭhapetvā avasesāhi saṃvāsaṃ kappesuṃ.",
  "atk-s0101a:1106_0": "Tesaṃ puttehi ca dhītāhi ca vaḍḍhamānānaṃ aparena samayena jeṭṭhakabhaginiyā kuṭṭharogo",
  "atk-s0101a:1106_1": "udapādi, koviḷārapupphasadisāni gattāni ahesuṃ. Rājakumārā imāya saddhiṃ ekato nisajjaṭṭhānabhojanādīni",
  "atk-s0101a:1106_2": "karontānampi upari ayaṃ rogo saṅkamatīti cintetvā ekadivasaṃ uyyānakīḷaṃ gacchantā",
  "atk-s0101a:1106_3": "viya taṃ yāne āropetvā araññaṃ pavisitvā bhūmiyaṃ pokkharaṇiṃ khaṇāpetvā tattha khādanīyabhojanīyena",
  "atk-s0101a:1106_4": "saddhiṃ taṃ pakkhipitvā gharasaṅkhepena upari padaraṃ paṭicchādetvā paṃsuṃ datvā pakkamiṃsu.",
  "atk-s0101a:1107_0": "Tena ca samayena rāmo nāma bārāṇasirājā kuṭṭharogo nāṭakitthīhi ca orodhehi ca jigucchiyamāno",
  "atk-s0101a:1107_1": "tena saṃvegena jeṭṭhaputtassa rajjaṃ datvā araññaṃ pavisitvā tattha paṇṇasālaṃ māpetvā",
  "atk-s0101a:1107_2": "mūlaphalāni paribhuñjanto nacirasseva arogo suvaṇṇavaṇṇo hutvā ito cito ca vicaranto",
  "atk-s0101a:1107_3": "mahantaṃ susirarukkhaṃ disvā tassabbhantare soḷasahatthappamāṇaṃ okāsaṃ sodhetvā",
  "atk-s0101a:1107_4": "dvārañca vātapānañca yojetvā nisseṇiṃ bandhitvā tattha vāsaṃ kappesi. So aṅgārakaṭāhe",
  "atk-s0101a:1107_5": "aggiṃ katvā rattiṃ migasūkarādīnaṃ sadde suṇanto sayati. So – “asukasmiṃ padese sīho",
  "atk-s0101a:1107_6": "saddamakāsi, asukasmiṃ byaggho”ti sallakkhetvā pabhāte tattha gantvā vighāsamaṃsaṃ",
  "atk-s0101a:1107_7": "ādāya pacitvā khādati.",
  "atk-s0101a:1108_0": "Athekadivasaṃ tasmiṃ paccūsasamaye aggiṃ jāletvā nisinne rājadhītāya sarīragandhena",
  "atk-s0101a:1108_1": "āgantvā byaggho tasmiṃ padese paṃsuṃ viyūhanto padare vivaramakāsi, tena ca vivarena",
  "atk-s0101a:1108_2": "sā byagghaṃ disvā bhītā vissaramakāsi. So taṃ saddaṃ sutvā – “itthisaddo eso”ti ca",
  "atk-s0101a:1108_3": "sallakkhetvā pātova tattha gantvā – “ko etthā”ti āha. Mātugāmo sāmīti. Kiṃ jātikāsīti?",
  "atk-s0101a:1108_4": "Okkākamahārājassa dhītā sāmīti. Nikkhamāti? Na sakkā sāmīti. Kiṃ kāraṇāti? Chavirogo",
  "atk-s0101a:1108_5": "me atthīti. So sabbaṃ pavattiṃ pucchitvā khattiyamānena anikkhamantiṃ – “ahampi khattiyo”ti",
  "atk-s0101a:1108_6": "attano khattiyabhāvaṃ jānāpetvā nisseṇiṃ datvā uddharitvā attano vasanokāsaṃ netvā",
  "atk-s0101a:1108_7": "sayaṃ paribhuttabhesajjāniyeva datvā nacirasseva arogaṃ suvaṇṇavaṇṇaṃ katvā tāya",
  "atk-s0101a:1108_8": "saddhiṃ saṃvāsaṃ kappesi. Sā paṭhamasaṃvāseneva gabbhaṃ gaṇhitvā dve putte vijāyi,",
  "atk-s0101a:1108_9": "punapi dveti, evaṃ soḷasakkhattumpi vijāyi. Evaṃ dvattiṃsa bhātaro ahesuṃ. Te anupubbena",
  "atk-s0101a:1108_10": "vuḍḍhippatte pitā sabbasippāni sikkhāpesi.",
  "atk-s0101a:1109_0": "Athekadivasaṃ eko rāmarañño nagaravāsī vanacarako pabbate ratanāni gavesanto rājānaṃ",
  "atk-s0101a:1109_1": "disvā sañjānitvā āha – “jānāmahaṃ, deva, tumhe”ti. Tato naṃ rājā sabbaṃ pavattiṃ",
  "atk-s0101a:1109_2": "pucchi. Tasmiṃyeva ca khaṇe te dārakā āgamiṃsu. So te disvā – “ke ime”ti āha. “Puttā",
  "atk-s0101a:1109_3": "me”ti ca vutte tesaṃ mātikavaṃsaṃ pucchitvā – “laddhaṃ dāni me pābhata”nti nagaraṃ",
  "atk-s0101a:1109_4": "gantvā rañño ārocesi. So ‘pitaraṃ ānayissāmī’ti caturaṅginiyā senāya tattha gantvā",
  "atk-s0101a:1109_5": "pitaraṃ vanditvā – “rajjaṃ, deva, sampaṭicchā”ti yāci. So – “alaṃ, tāta, na tattha",
  "atk-s0101a:1109_6": "gacchāmi, idheva me imaṃ rukkhaṃ apanetvā nagaraṃ māpehī”ti āha. So tathā katvā tassa",
  "atk-s0101a:1109_7": "nagarassa kolarukkhaṃ apanetvā katattā kolanagaranti ca byagghapathe katattā byagghapathanti",
  "atk-s0101a:1109_8": "cāti dve nāmāni āropetvā pitaraṃ vanditvā attano nagaraṃ agamāsi.",
  "atk-s0101a:1110_0": "Tato vayappatte kumāre mātā āha – “tātā, tumhākaṃ kapilavatthuvāsino sakyā mātulā",
  "atk-s0101a:1110_1": "santi. Mātuladhītānaṃ pana vo evarūpaṃ nāma kesaggahaṇaṃ hoti, evarūpaṃ dussagahaṇaṃ.",
  "atk-s0101a:1110_2": "Yadā tā nhānatitthaṃ āgacchanti, tadā gantvā yassa yā ruccati, so taṃ gaṇhatū”ti.",
  "atk-s0101a:1110_3": "Te tatheva gantvā tāsu nhatvā sīsaṃ sukkhāpayamānāsu yaṃ yaṃ icchiṃsu, taṃ taṃ gahetvā",
  "atk-s0101a:1110_4": "nāmaṃ sāvetvā agamiṃsu. Sakyarājāno sutvā “hotu, bhaṇe, amhākaṃ ñātakā eva te”ti",
  "atk-s0101a:1110_5": "tuṇhī ahesuṃ. Ayaṃ sakyakoliyānaṃ uppatti. Evaṃ tesaṃ sakyakoliyānaṃ aññamaññaṃ āvāhavivāhaṃ",
  "atk-s0101a:1110_6": "karontānaṃ yāva buddhakālā anupacchinnova vaṃso āgato. Tattha bhagavā sakyavaṃsaṃ",
  "atk-s0101a:1110_7": "dassetuṃ – “te raṭṭhasmā pabbājitā himavantapasse pokkharaṇiyā tīre”tiādimāha. Tattha",
  "atk-s0101a:1110_8": "sammantīti vasanti. Sakyā vata bhoti raṭṭhasmā pabbājitā araññe vasantāpi jātisambhedamakatvā",
  "atk-s0101a:1110_9": "kulavaṃsaṃ anurakkhituṃ sakyā, samatthā, paṭibalāti attho. Tadaggeti taṃ aggaṃ katvā,",
  "atk-s0101a:1110_10": "tato paṭṭhāyāti attho. So ca nesaṃ pubbapurisoti so okkāko rājā etesaṃ pubbapuriso.",
  "atk-s0101a:1110_11": "Natthi etesaṃ gahapativaṃsena sambhedamattampīti.",
  "atk-s0101a:1111_0": "Evaṃ sakyavaṃsaṃ pakāsetvā idāni ambaṭṭhavaṃsaṃ pakāsento – “rañño kho panā”tiādimāha.",
  "atk-s0101a:1111_1": "Kaṇhaṃ nāma janesīti kāḷavaṇṇaṃ antokucchiyaṃyeva sañjātadantaṃ parūḷhamassudāṭhikaṃ",
  "atk-s0101a:1111_2": "puttaṃ vijāyi. Pabyāhāsīti yakkho jātoti bhayena palāyitvā dvāraṃ pidhāya ṭhitesu",
  "atk-s0101a:1111_3": "gharamānusakesu ito cito ca vicaranto dhovatha mantiādīni vadanto uccāsaddamakāsi.",
  "atk-s0101a:1112_0": "268. Te māṇavakā bhagavantaṃ etadavocunti attano upārambhamocanatthāya – “etaṃ mā",
  "atk-s0101a:1112_1": "bhava”ntiādivacanaṃ avocuṃ. Tesaṃ kira etadahosi – “ambaṭṭho amhākaṃ ācariyassa jeṭṭhantevāsī,",
  "atk-s0101a:1112_2": "sace mayaṃ evarūpe ṭhāne ekadvevacanamattampi na vakkhāma, ayaṃ no ācariyassa santike",
  "atk-s0101a:1112_3": "amhe paribhindissatī”ti upārambhamocanatthaṃ evaṃ avocuṃ. Cittena panassa nimmadabhāvaṃ",
  "atk-s0101a:1112_4": "ākaṅkhanti. Ayaṃ kira mānanissitattā tesampi appiyova. Kalyāṇavākkaraṇoti madhuravacano.",
  "atk-s0101a:1112_5": "Asmiṃ vacaneti attanā uggahite vedattayavacane. Paṭimantetunti pucchitaṃ pañhaṃ paṭikathetuṃ,",
  "atk-s0101a:1112_6": "vissajjetunti attho. Etasmiṃ vā dāsiputtavacane. Paṭimantetunti uttaraṃ kathetuṃ.",
  "atk-s0101a:1113_0": "269. Atha kho bhagavāti atha kho bhagavā – “sace ime māṇavakā ettha nisinnā evaṃ",
  "atk-s0101a:1113_1": "uccāsaddaṃ karissanti, ayaṃ kathā pariyosānaṃ na gamissati. Handa, ne nissadde katvā",
  "atk-s0101a:1113_2": "ambaṭṭheneva saddhiṃ kathemī”ti te māṇavake etadavoca. Tattha mantavhoti mantayatha.",
  "atk-s0101a:1113_3": "Mayā saddhiṃ paṭimantetūti mayā saha kathetu. Evaṃ vutte māṇavakā cintayiṃsu – “ambaṭṭho",
  "atk-s0101a:1113_4": "tāva dāsiputtosīti vutte puna sīsaṃ ukkhipituṃ nāsakkhi. Ayaṃ kho jāti nāma dujjānā,",
  "atk-s0101a:1113_5": "sace aññampi kiñci samaṇo gotamo ‘tvaṃ dāso’ti vakkhati, ko tena saddhiṃ aḍḍaṃ karissati.",
  "atk-s0101a:1113_6": "Ambaṭṭho attanā baddhaṃ puṭakaṃ attanāva mocetū”ti attānaṃ parimocetvā tasseva upari",
  "atk-s0101a:1113_7": "khipantā – “sujāto ca bho gotamā”tiādimāhaṃsu.",
  "atk-s0101a:1114_0": "270. Sahadhammikoti sahetuko sakāraṇo. Akāmā byākātabboti attanā anicchantenapi byākaritabbo,",
  "atk-s0101a:1114_1": "avassaṃ vissajjetabboti attho. Aññena vā aññaṃ paṭicarissasīti aññena vacanena aññaṃ",
  "atk-s0101a:1114_2": "vacanaṃ paṭicarissasi ajjhottharissasi, paṭicchādessasīti attho. Yo hi “kiṃ gotto",
  "atk-s0101a:1114_3": "tva”nti evaṃ puṭṭho – “ahaṃ tayo vede jānāmī”tiādīni vadati, ayaṃ aññena aññaṃ paṭicarati",
  "atk-s0101a:1114_4": "nāma. Pakkamissasi vāti pucchitaṃ pañhaṃ jānantova akathetukāmatāya uṭṭhāyāsanā pakkamissasi vā.",
  "atk-s0101a:1115_0": "Tuṇhī ahosīti samaṇo gotamo maṃ sāmaṃyeva dāsiputtabhāvaṃ kathāpetukāmo, sāmaṃ kathite",
  "atk-s0101a:1115_1": "ca dāso nāma jātoyeva hoti. Ayaṃ pana dvatikkhattuṃ codetvā tuṇhī bhavissati, tato",
  "atk-s0101a:1115_2": "ahaṃ parivattitvā pakkamissāmīti cintetvā tuṇhī ahosi.",
  "atk-s0101a:1116_0": "271. Vajiraṃ pāṇimhi assāti vajirapāṇi. Yakkhoti na yo vā so vā yakkho, sakko devarājāti",
  "atk-s0101a:1116_1": "veditabbo. Ādittanti aggivaṇṇaṃ. Sampajjalitanti suṭṭhu pajjalitaṃ. Sajotibhūtanti",
  "atk-s0101a:1116_2": "samantato jotibhūtaṃ, ekaggijālabhūtanti attho. Ṭhito hotīti mahantaṃ sīsaṃ, kandalamakuḷasadisā",
  "atk-s0101a:1116_3": "dāṭhā bhayānakāni akkhināsādīni evaṃ virūparūpaṃ māpetvā ṭhito.",
  "atk-s0101a:1117_0": "Kasmā panesa āgatoti? Diṭṭhivissajjāpanatthaṃ. Api ca – “ahañceva kho pana dhammaṃ",
  "atk-s0101a:1117_1": "deseyyaṃ, pare ca me na ājāneyyu”nti evaṃ dhammadesanāya appossukkabhāvaṃ āpanne",
  "atk-s0101a:1117_2": "bhagavati sakko mahābrahmunā saddhiṃ āgantvā – “bhagavā dhammaṃ desetha, tumhākaṃ",
  "atk-s0101a:1117_3": "āṇāya avattamāne mayaṃ vattāpessāma, tumhākaṃ dhammacakkaṃ hotu, amhākaṃ āṇācakka”nti",
  "atk-s0101a:1117_4": "paṭiññaṃ akāsi. Tasmā – “ajja ambaṭṭhaṃ tāsetvā pañhaṃ vissajjāpessāmī”ti āgato.",
  "atk-s0101a:1118_0": "Bhagavā ceva passati ambaṭṭho cāti yadi hi taṃ aññepi passeyyuṃ, taṃ kāraṇaṃ agaru",
  "atk-s0101a:1118_1": "assa, “ayaṃ samaṇo gotamo ambaṭṭhaṃ attano vāde anotarantaṃ ñatvā yakkhaṃ āvāhetvā",
  "atk-s0101a:1118_2": "dassesi, tato ambaṭṭho bhayena kathesī”ti vadeyyuṃ. Tasmā bhagavā ceva passati ambaṭṭho",
  "atk-s0101a:1118_3": "ca. Tassa taṃ disvāva sakalasarīrato sedā mucciṃsu. Antokucchi viparivattamānā mahāravaṃ",
  "atk-s0101a:1118_4": "viravi. So “aññepi nu kho passantī”ti olokento kassaci lomahaṃsamattampi nāddasa.",
  "atk-s0101a:1118_5": "Tato – “idaṃ bhayaṃ mameva uppannaṃ, sacāhaṃ yakkhoti vakkhāmi, ‘kiṃ tavameva akkhīni",
  "atk-s0101a:1118_6": "atthi, tvameva yakkhaṃ passasi, paṭhamaṃ yakkhaṃ adisvā samaṇena gotamena vādasaṅghaṭṭe",
  "atk-s0101a:1118_7": "pakkhittova yakkhaṃ passasī’ti vadeyyu”nti cintetvā “na dāni me idha aññaṃ paṭisaraṇaṃ",
  "atk-s0101a:1118_8": "atthi, aññatra samaṇā gotamā”ti maññamāno atha kho ambaṭṭho māṇavo…pe… bhagavantaṃ etadavoca.",
  "atk-s0101a:1119_0": "272. Tāṇaṃ gavesīti tāṇaṃ gavesamāno. Leṇaṃ gavesīti leṇaṃ gavesamāno. Saraṇaṃ gavesīti",
  "atk-s0101a:1119_1": "saraṇaṃ gavesamāno. Ettha ca tāyati rakkhatīti tāṇaṃ. Nilīyanti etthāti leṇaṃ. Saratīti",
  "atk-s0101a:1119_2": "saraṇaṃ, bhayaṃ hiṃsati, viddhaṃsetīti attho. Upanisīditvāti upagamma heṭṭhāsane",
  "atk-s0101a:1119_3": "nisīditvā. Bravitūti vadatu.",
  "atk-s0101a:1120": "Ambaṭṭhavaṃsakathā",
  "atk-s0101a:1121_0": "273-274. Dakkhiṇajanapadanti dakkhiṇāpathoti pākaṭaṃ. Gaṅgāya dakkhiṇato pākaṭajanapadaṃ.",
  "atk-s0101a:1121_1": "Tadā kira dakkhiṇāpathe bahū brāhmaṇatāpasā honti, so tattha gantvā ekaṃ tāpasaṃ",
  "atk-s0101a:1121_2": "vattapaṭipattiyā ārādhesi. So tassa upakāraṃ disvā āha – “ambho, purisa, mantaṃ te",
  "atk-s0101a:1121_3": "demi, yaṃ icchasi, taṃ mantaṃ gaṇhāhī”ti. So āha – “na me ācariya, aññena mantena,",
  "atk-s0101a:1121_4": "kiccaṃ atthi, yassānubhāvena āvudhaṃ na parivattati, taṃ me mantaṃ dehī”ti. So –",
  "atk-s0101a:1121_5": "“bhadraṃ, bho”ti tassa dhanuagamanīyaṃ ambaṭṭhaṃ nāma vijjaṃ adāsi, so taṃ vijjaṃ",
  "atk-s0101a:1121_6": "gahetvā tattheva vīmaṃsitvā – “idāni me manorathaṃ pūressāmī”ti isivesaṃ gahetvā",
  "atk-s0101a:1121_7": "okkākassa santikaṃ gato. Tena vuttaṃ – “dakkhiṇajanapadaṃ gantvā brahmamante adhīyitvā",
  "atk-s0101a:1121_8": "rājānaṃ okkākaṃ upasaṅkamitvā”ti.",
  "atk-s0101a:1122_0": "Ettha brahmamanteti ānubhāvasampannatāya seṭṭhamante. Ko nevaṃ’re ayaṃ mayhaṃ dāsiputtoti",
  "atk-s0101a:1122_1": "ko nu evaṃ are ayaṃ mama dāsiputto. So taṃ khurappanti so rājā taṃ māretukāmatāya",
  "atk-s0101a:1122_2": "sannahitaṃ saraṃ tassa mantānubhāvena neva khipituṃ na apanetuṃ sakkhi, tāvadeva",
  "atk-s0101a:1122_3": "sakalasarīre sañjātasedo bhayena vedhamāno aṭṭhāsi.",
  "atk-s0101a:1123_0": "Amaccāti mahāmaccā. Pārisajjāti itare parisāvacarā. Etadavocunti – “daṇḍakīrañño",
  "atk-s0101a:1123_1": "kisavacchatāpase aparaddhassa āvudhavuṭṭhiyā sakalaraṭṭhaṃ vinaṭṭhaṃ. Nāḷikero pañcasu",
  "atk-s0101a:1123_2": "tāpasasatesu ajjuno ca aṅgīrase aparaddho pathaviṃ bhinditvā nirayaṃ paviṭṭho”ti",
  "atk-s0101a:1123_3": "cintayantā bhayena etaṃ sotthi, bhaddantetiādivacanaṃ avocuṃ.",
  "atk-s0101a:1124_0": "Sotthi bhavissati raññoti idaṃ vacanaṃ kaṇho ciraṃ tuṇhī hutvā tato anekappakāraṃ",
  "atk-s0101a:1124_1": "yācīyamāno – “tumhākaṃ raññā mādisassa isino khurappaṃ sannayhantena bhāriyaṃ kammaṃ",
  "atk-s0101a:1124_2": "kata”ntiādīni ca vatvā pacchā abhāsi. Undriyissatīti bhijjissati, thusamuṭṭhi viya",
  "atk-s0101a:1124_3": "vippakiriyissatīti. Idaṃ so “janaṃ tāsessāmī”ti musā bhaṇati. Sarasanthambhanamatteyeva",
  "atk-s0101a:1124_4": "hissa vijjāya ānubhāvo, na aññatra. Ito paresupi vacanesu eseva nayo.",
  "atk-s0101a:1125_0": "Pallomoti pannalomo. Lomahaṃsanamattampissa na bhavissati. Idaṃ kira so “sace me",
  "atk-s0101a:1125_1": "rājā taṃ dārikaṃ dassatī”ti paṭiññaṃ kāretvā avaca. Kumāre khurappaṃ patiṭṭhapesīti",
  "atk-s0101a:1125_2": "tena “saro otaratū”ti mante parivatti, te kumārassa nābhiyaṃ patiṭṭhapesi. Dhītaraṃ",
  "atk-s0101a:1125_3": "adāsīti sīsaṃ dhovitvā adāsaṃ bhujissaṃ katvā dhītaraṃ adāsi, uḷāre ca taṃ ṭhāne",
  "atk-s0101a:1125_4": "ṭhapesi. Mā kho tumhe māṇavakāti idaṃ pana bhagavā – “ekena pakkhena ambaṭṭho sakyānaṃ",
  "atk-s0101a:1125_5": "ñāti hotī”ti pakāsento tassa samassāsanatthaṃ āha. Tato ambaṭṭho ghaṭasatena abhisitto",
  "atk-s0101a:1125_6": "viya passaddhadaratho hutvā samassāsetvā samaṇo gotamo maṃ “tosessāmī”ti ekena pakkhena",
  "atk-s0101a:1125_7": "ñātiṃ karoti, khattiyo kirāhamasmī”ti cintesi.",
  "atk-s0101a:1126": "Khattiyaseṭṭhabhāvavaṇṇanā",
  "atk-s0101a:1127_0": "275. Atha kho bhagavā – “ayaṃ ambaṭṭho khattiyosmī”ti saññaṃ karoti, attano akhattiyabhāvaṃ",
  "atk-s0101a:1127_1": "na jānāti, handa naṃ jānāpessāmīti khattiyavaṃsaṃ dassetuṃ uttaridesanaṃ vaḍḍhento",
  "atk-s0101a:1127_2": "– “taṃ kiṃ maññasi ambaṭṭhā”tiādimāha. Tattha idhāti imasmiṃ loke. Brāhmaṇesūti brāhmaṇānaṃ",
  "atk-s0101a:1127_3": "antare. Āsanaṃ vā udakaṃ vāti aggāsanaṃ vā aggodakaṃ vā. Saddheti matake uddissa",
  "atk-s0101a:1127_4": "katabhatte. Thālipāketi maṅgalādibhatte. Yaññeti yaññabhatte. Pāhuneti pāhunakānaṃ",
  "atk-s0101a:1127_5": "katabhatte paṇṇākārabhatte vā. Api nussāti api nu assa khattiyaputtassa. Āvaṭaṃ vā",
  "atk-s0101a:1127_6": "assa anāvaṭaṃ vāti, brāhmaṇakaññāsu nivāraṇaṃ bhaveyya vā no vā, brāhmaṇadārikaṃ",
  "atk-s0101a:1127_7": "labheyya vā na vā labheyyāti attho. Anupapannoti khattiyabhāvaṃ apatto, aparisuddhoti attho.",
  "atk-s0101a:1128_0": "276. Itthiyā vā itthiṃ karitvāti itthiyā vā itthiṃ pariyesitvā. Kismiñcideva pakaraṇeti",
  "atk-s0101a:1128_1": "kismiñcideva dose brāhmaṇānaṃ ayutte akattabbakaraṇe. Bhassapuṭenāti bhasmapuṭena,",
  "atk-s0101a:1128_2": "sīse chārikaṃ okiritvāti attho.",
  "atk-s0101a:1129_0": "277. Janetasminti janitasmiṃ, pajāyāti attho. Ye gottapaṭisārinoti ye janetasmiṃ",
  "atk-s0101a:1129_1": "gottaṃ paṭisaranti – “ahaṃ gotamo, ahaṃ kassapo”ti, tesu loke gottapaṭisārīsu khattiyo",
  "atk-s0101a:1129_2": "seṭṭho. Anumatā mayāti mama sabbaññutaññāṇena saddhiṃ saṃsanditvā desitā mayā anuññātā.",
  "atk-s0101a:1130": "Paṭhamabhāṇavāravaṇṇanā niṭṭhitā.",
  "atk-s0101a:1131": "Vijjācaraṇakathāvaṇṇanā",
  "atk-s0101a:1132_0": "278. Imāya pana gāthāya vijjācaraṇasampannoti idaṃ padaṃ sutvā ambaṭṭho cintesi –",
  "atk-s0101a:1132_1": "“vijjā nāma tayo vedā, caraṇaṃ pañca sīlāni, tayidaṃ amhākaṃyeva atthi, vijjācaraṇasampanno",
  "atk-s0101a:1132_2": "ce seṭṭho, mayameva seṭṭhā”ti niṭṭhaṃ gantvā vijjācaraṇaṃ pucchanto – “katamaṃ pana",
  "atk-s0101a:1132_3": "taṃ, bho gotama, caraṇaṃ, katamā ca pana sā vijjā”ti āha. Athassa bhagavā taṃ brāhmaṇasamaye",
  "atk-s0101a:1132_4": "siddhaṃ jātivādādipaṭisaṃyuttaṃ vijjācaraṇaṃ paṭikkhipitvā anuttaraṃ vijjācaraṇaṃ",
  "atk-s0101a:1132_5": "dassetukāmo – “na kho ambaṭṭhā”tiādimāha. Tattha jātivādoti jātiṃ ārabbha vādo, brāhmaṇassevidaṃ",
  "atk-s0101a:1132_6": "vaṭṭati, na suddassātiādi vacananti attho. Esa nayo sabbattha. Jātivādavinibaddhāti",
  "atk-s0101a:1132_7": "jātivāde vinibaddhā. Esa nayo sabbattha.",
  "atk-s0101a:1133_0": "Tato ambaṭṭho – “yattha dāni mayaṃ laggissāmāti cintayimha, tato no samaṇo gotamo",
  "atk-s0101a:1133_1": "mahāvāte thusaṃ dhunanto viya dūrameva avakkhipi. Yattha pana mayaṃ na laggāma, tattha",
  "atk-s0101a:1133_2": "no niyojesi. Ayaṃ no vijjācaraṇasampadā ñātuṃ vaṭṭatī”ti cintetvā puna vijjācaraṇasampadaṃ",
  "atk-s0101a:1133_3": "pucchi. Athassa bhagavā samudāgamato pabhuti vijjācaraṇaṃ dassetuṃ – “idha ambaṭṭha",
  "atk-s0101a:1133_4": "tathāgato”tiādimāha.",
  "atk-s0101a:1134_0": "279. Ettha ca bhagavā caraṇapariyāpannampi tividhaṃ sīlaṃ vibhajanto “idamassa hoti",
  "atk-s0101a:1134_1": "caraṇasmi”nti aniyyātetvā “idampissa hoti sīlasmi”nti sīlavaseneva niyyātesi. Kasmā?",
  "atk-s0101a:1134_2": "Tassapi hi kiñci kiñci sīlaṃ atthi, tasmā caraṇavasena niyyātiyamāne “mayampi caraṇasampannā”ti",
  "atk-s0101a:1134_3": "tattha tattheva laggeyya. Yaṃ pana tena supinepi na diṭṭhapubbaṃ, tasseva vasena",
  "atk-s0101a:1134_4": "niyyātento paṭhamaṃ jhānaṃ upasampajja viharati. Idampissa hoti caraṇasmiṃ…pe… catutthaṃ",
  "atk-s0101a:1134_5": "jhānaṃ upasampajja viharati, idampissa hoti caraṇasmintiādimāha. Ettāvatā aṭṭhapi",
  "atk-s0101a:1134_6": "samāpattiyo caraṇanti niyyātitā honti, vipassanā ñāṇato pana paṭṭhāya aṭṭhavidhāpi",
  "atk-s0101a:1134_7": "paññā vijjāti niyyātitā.",
  "atk-s0101a:1135": "Catuapāyamukhakathāvaṇṇanā",
  "atk-s0101a:1136_0": "280. Apāyamukhānīti vināsamukhāni. Anabhisambhuṇamānoti asampāpuṇanto, avisahamāno",
  "atk-s0101a:1136_1": "vā. Khārividhamādāyāti ettha khārīti araṇī kamaṇḍalu sujādayo tāpasaparikkhārā. Vidhoti",
  "atk-s0101a:1136_2": "kājo. Tasmā khāribharitaṃ kājamādāyāti attho. Ye pana khārivividhanti paṭhanti, te",
  "atk-s0101a:1136_3": "“khārīti kājassa nāmaṃ, vividhanti bahukamaṇḍaluādiparikkhāra”nti vaṇṇayanti. Pavattaphalabhojanoti",
  "atk-s0101a:1136_4": "patitaphalabhojano. Paricārakoti kappiyakaraṇapattapaṭiggahaṇapādadhovanādivattakaraṇavasena",
  "atk-s0101a:1136_5": "paricārako. Kāmañca guṇādhikopi khīṇāsavasāmaṇero puthujjanabhikkhuno vuttanayena",
  "atk-s0101a:1136_6": "paricārako hoti, ayaṃ pana na tādiso guṇavasenapi veyyāvaccakaraṇavasenapi lāmakoyeva.",
  "atk-s0101a:1137_0": "Kasmā pana tāpasapabbajjā sāsanassa vināsamukhanti vuttāti? Yasmā gacchantaṃ gacchantaṃ",
  "atk-s0101a:1137_1": "sāsanaṃ tāpasapabbajjāvasena osakkissati. Imasmiñhi sāsane pabbajitvā tisso sikkhā",
  "atk-s0101a:1137_2": "pūretuṃ asakkontaṃ lajjino sikkhākāmā – “natthi tayā saddhiṃ uposatho vā pavāraṇā",
  "atk-s0101a:1137_3": "vā saṅghakammaṃ vā”ti jigucchitvā parivajjenti. So “dukkaraṃ khuradhārūpamaṃ sāsane",
  "atk-s0101a:1137_4": "paṭipattipūraṇaṃ dukkhaṃ, tāpasapabbajjā pana sukarā ceva bahujanasammatā cā”ti vibbhamitvā",
  "atk-s0101a:1137_5": "tāpaso hoti. Aññe taṃ disvā – “kiṃ tayā kata”nti pucchanti. So – “bhāriyaṃ tumhākaṃ",
  "atk-s0101a:1137_6": "sāsane kammaṃ, idha pana sachandacārino maya”nti vadati. Sopi, yadi evaṃ ahampi ettheva",
  "atk-s0101a:1137_7": "pabbajāmīti tassa anusikkhanto tāpaso hoti. Evamaññepi aññepīti kamena tāpasāva bahukā",
  "atk-s0101a:1137_8": "honti. Tesaṃ uppannakāle sāsanaṃ osakkitaṃ nāma bhavissati. Loke evarūpo buddho nāma",
  "atk-s0101a:1137_9": "uppajji, tassa īdisaṃ nāma sāsanaṃ ahosīti sutamattameva bhavissati. Idaṃ sandhāya",
  "atk-s0101a:1137_10": "bhagavā tāpasapabbajjaṃ sāsanassa vināsamukhanti āha.",
  "atk-s0101a:1138_0": "Kudālapiṭakanti kandamūlaphalaggahaṇatthaṃ kudālañceva piṭakañca. Gāmasāmantaṃ vāti",
  "atk-s0101a:1138_1": "vijjācaraṇasampadādīni anabhisambhuṇanto, kasikammādīhi ca jīvitaṃ nipphādetuṃ dukkhanti",
  "atk-s0101a:1138_2": "maññamāno bahujanakuhāpanatthaṃ gāmasāmante vā nigamasāmante vā aggisālaṃ katvā sappiteladadhimadhuphāṇitatilataṇḍulādīhi",
  "atk-s0101a:1138_3": "ceva nānādārūhi ca homakaraṇavasena aggiṃ paricaranto acchati.",
  "atk-s0101a:1139_0": "Catudvāraṃ agāraṃ karitvāti catumukhaṃ pānāgāraṃ katvā tassa dvāre maṇḍapaṃ katvā",
  "atk-s0101a:1139_1": "tattha pānīyaṃ upaṭṭhapetvā āgatāgate pānīyena āpucchati. Yampissa addhikā kilantā",
  "atk-s0101a:1139_2": "pānīyaṃ pivitvā parituṭṭhā bhattapuṭaṃ vā taṇḍulādīni vā denti, taṃ sabbaṃ gahetvā",
  "atk-s0101a:1139_3": "ambilayāguādīni katvā bahutaraṃ āmisagahaṇatthaṃ kesañci annaṃ deti, kesañci bhattapacanabhājanādīni.",
  "atk-s0101a:1139_4": "Tehipi dinnaṃ āmisaṃ vā pubbaṇṇādīni vā gaṇhati, tāni vaḍḍhiyā payojeti. Evaṃ vaḍḍhamānavibhavo",
  "atk-s0101a:1139_5": "gomahiṃsadāsīdāsapariggahaṃ karoti, mahantaṃ kuṭumbaṃ saṇṭhapeti. Imaṃ sandhāyetaṃ",
  "atk-s0101a:1139_6": "vuttaṃ – “catudvāraṃ agāraṃ karitvā acchatī”ti. “Tamahaṃ yathāsatti yathābalaṃ paṭipūjessāmī”ti",
  "atk-s0101a:1139_7": "idaṃ panassa paṭipattimukhaṃ. Iminā hi mukhena so evaṃ paṭipajjatīti. Ettāvatā ca",
  "atk-s0101a:1139_8": "bhagavatā sabbāpi tāpasapabbajjā niddiṭṭhā honti.",
  "atk-s0101a:1140_0": "Kathaṃ? Aṭṭhavidhā hi tāpasā – saputtabhariyā, uñchācariyā, anaggipakkikā, asāmapākā,",
  "atk-s0101a:1140_1": "asmamuṭṭhikā, dantavakkalikā, pavattaphalabhojanā, paṇḍupalāsikāti. Tattha ye keṇiyajaṭilo",
  "atk-s0101a:1140_2": "viya kuṭumbaṃ saṇṭhapetvā vasanti, te saputtabhariyā nāma.",
  "atk-s0101a:1141": "Ye pana “saputtadārabhāvo nāma pabbajitassa ayutto”ti lāyanamaddanaṭṭhānesu vīhimuggamāsatilādīni saṅkaḍḍhitvā pacitvā paribhuñjanti, te uñchācariyā nāma.",
  "atk-s0101a:1142": "Ye “khalena khalaṃ vicaritvā vīhiṃ āharitvā koṭṭetvā paribhuñjanaṃ nāma ayutta”nti gāmanigamesu taṇḍulabhikkhaṃ gahetvā pacitvā paribhuñjanti, te anaggipakkikā nāma.",
  "atk-s0101a:1143": "Ye pana “kiṃ pabbajitassa sāmapākenā”ti gāmaṃ pavisitvā pakkabhikkhameva gaṇhanti, te asāmapākā nāma.",
  "atk-s0101a:1144": "Ye “divase divase bhikkhāpariyeṭṭhi nāma dukkhā pabbajitassā”ti muṭṭhipāsāṇena ambāṭakādīnaṃ rukkhānaṃ tacaṃ koṭṭetvā khādanti, te asmamuṭṭhikā nāma.",
  "atk-s0101a:1145": "Ye pana “pāsāṇena tacaṃ koṭṭetvā vicaraṇaṃ nāma dukkha”nti danteheva ubbāṭetvā khādanti, te dantavakkalikā nāma.",
  "atk-s0101a:1146": "Ye “dantehi ubbāṭetvā khādanaṃ nāma dukkhaṃ pabbajitassā”ti leḍḍudaṇḍādīhi paharitvā patitāni phalāni paribhuñjanti, te pavattaphalabhojanā nāma.",
  "atk-s0101a:1147": "Ye pana “leḍḍudaṇḍādīhi pātetvā paribhogo nāma asāruppo pabbajitassā”ti sayaṃ patitāneva pupphaphalapaṇḍupalāsādīni khādantā yāpenti, te paṇḍupalāsikā nāma.",
  "atk-s0101a:1148_0": "Te tividhā – ukkaṭṭhamajjhimamudukavasena. Tattha ye nisinnaṭṭhānato anuṭṭhāya hatthena",
  "atk-s0101a:1148_1": "pāpuṇanaṭṭhāneva patitaṃ gahetvā khādanti, te ukkaṭṭhā. Ye ekarukkhato aññaṃ rukkhaṃ",
  "atk-s0101a:1148_2": "na gacchanti, te majjhimā. Ye taṃ taṃ rukkhamūlaṃ gantvā pariyesitvā khādanti, te mudukā.",
  "atk-s0101a:1149_0": "Imā pana aṭṭhapi tāpasapabbajjā imāhi catūhiyeva saṅgahaṃ gacchanti. Kathaṃ? Etāsu",
  "atk-s0101a:1149_1": "hi saputtabhariyā ca uñchācariyā ca agāraṃ bhajanti. Anaggipakkikā ca asāmapākā ca",
  "atk-s0101a:1149_2": "agyāgāraṃ bhajanti. Asmamuṭṭhikā ca dantavakkalikā ca kandamūlaphalabhojanaṃ bhajanti.",
  "atk-s0101a:1149_3": "Pavattaphalabhojanā ca paṇḍupalāsikā ca pavattaphalabhojanaṃ bhajanti. Tena vuttaṃ",
  "atk-s0101a:1149_4": "– “ettāvatā ca bhagavatā sabbāpi tāpasapabbajjā niddiṭṭhā hontī”ti.",
  "atk-s0101a:1150_0": "281-282. Idāni bhagavā sācariyakassa ambaṭṭhassa vijjācaraṇasampadāya apāyamukhampi",
  "atk-s0101a:1150_1": "appattabhāvaṃ dassetuṃ taṃ kiṃ maññasi ambaṭṭhātiādimāha. Taṃ uttānatthameva. Attanā",
  "atk-s0101a:1150_2": "āpāyikopi aparipūramānoti attanā vijjācaraṇasampadāya āpāyikenāpi aparipūramānena.",
  "atk-s0101a:1151": "Pubbakaisibhāvānuyogavaṇṇanā",
  "atk-s0101a:1152_0": "283. Dattikanti dinnakaṃ. Sammukhībhāvampi na dadātīti kasmā na dadāti? So kira sammukhā",
  "atk-s0101a:1152_1": "āvaṭṭaniṃ nāma vijjaṃ jānāti. Yadā rājā mahārahena alaṅkārena alaṅkato hoti, tadā",
  "atk-s0101a:1152_2": "rañño samīpe ṭhatvā tassa alaṅkārassa nāmaṃ gaṇhati. Tassa rājā nāme gahite na demīti",
  "atk-s0101a:1152_3": "vattuṃ na sakkoti. Datvā puna chaṇadivase alaṅkāraṃ āharathāti vatvā, natthi, deva,",
  "atk-s0101a:1152_4": "tumhehi brāhmaṇassa dinnoti vutto, “kasmā me dinno”ti pucchi. Te amaccā ‘so brāhmaṇo",
  "atk-s0101a:1152_5": "sammukhā āvaṭṭanimāyaṃ jānāti. Tāya tumhe āvaṭṭetvā gahetvā gacchatī’ti āhaṃsu. Apare",
  "atk-s0101a:1152_6": "raññā saha tassa atisahāyabhāvaṃ asahantā āhaṃsu – “deva, etassa brāhmaṇassa sarīre",
  "atk-s0101a:1152_7": "saṅkhaphalitakuṭṭhaṃ nāma atthi. Tumhe etaṃ disvāva āliṅgatha parāmasatha, idañca",
  "atk-s0101a:1152_8": "kuṭṭhaṃ nāma kāyasaṃsaggavasena anugacchati, mā evaṃ karothā”ti. Tato paṭṭhāya tassa",
  "atk-s0101a:1152_9": "rājā sammukhībhāvaṃ na deti.",
  "atk-s0101a:1153_0": "Yasmā pana so brāhmaṇo paṇḍito khattavijjāya kusalo, tena saha mantetvā katakammaṃ",
  "atk-s0101a:1153_1": "nāma na virujjhati, tasmā sāṇipākārassa anto ṭhatvā bahi ṭhitena tena saddhiṃ manteti.",
  "atk-s0101a:1153_2": "Taṃ sandhāya vuttaṃ “tiro dussantena mantetī”ti. Tattha tirodussantenāti tirodussena.",
  "atk-s0101a:1153_3": "Ayameva vā pāṭho. Dhammikanti anavajjaṃ. Payātanti abhiharitvā dinnaṃ. Kathaṃ tassa",
  "atk-s0101a:1153_4": "rājāti yassa rañño brāhmaṇo īdisaṃ bhikkhaṃ paṭiggaṇheyya, kathaṃ tassa brāhmaṇassa",
  "atk-s0101a:1153_5": "so rājā sammukhībhāvampi na dadeyya. Ayaṃ pana adinnakaṃ māyāya gaṇhati, tenassa",
  "atk-s0101a:1153_6": "sammukhībhāvaṃ rājā na detīti niṭṭhamettha gantabbanti ayamettha adhippāyo. “Idaṃ",
  "atk-s0101a:1153_7": "pana kāraṇaṃ ṭhapetvā rājānañceva brāhmaṇañca na añño koci jānāti. Tadetaṃ evaṃ rahassampi",
  "atk-s0101a:1153_8": "paṭicchannampi addhā sabbaññū samaṇo gotamoti niṭṭhaṃ gamissatī”ti bhagavā pakāsesi.",
  "atk-s0101a:1154_0": "284. Idāni ayañca ambaṭṭho, ācariyo cassa mante nissāya atimānino. Tena tesaṃ mantanissitamānanimmadanatthaṃ",
  "atk-s0101a:1154_1": "uttari desanaṃ vaḍḍhento taṃ kiṃ maññasi, ambaṭṭha, idha rājātiādimāha. Tattha rathūpatthareti",
  "atk-s0101a:1154_2": "rathamhi rañño ṭhānatthaṃ attharitvā sajjitapadese. Uggehi vāti uggatuggatehi vā",
  "atk-s0101a:1154_3": "amaccehi. Rājaññehīti anabhisittakumārehi. Kiñcideva mantananti asukasmiṃ dese taḷākaṃ",
  "atk-s0101a:1154_4": "vā mātikaṃ vā kātuṃ vaṭṭati, asukasmiṃ gāmaṃ vā nigamaṃ vā nagaraṃ vā nivesetunti",
  "atk-s0101a:1154_5": "evarūpaṃ pākaṭamantanaṃ. Tadeva mantananti yaṃ raññā mantitaṃ tadeva. Tādisehiyeva",
  "atk-s0101a:1154_6": "sīsukkhepabhamukkhepādīhi ākārehi manteyya. Rājabhaṇitanti yathā raññā bhaṇitaṃ,",
  "atk-s0101a:1154_7": "tassatthassa sādhanasamatthaṃ. Sopi tassatthassa sādhanasamatthameva bhaṇitaṃ bhaṇatīti attho.",
  "atk-s0101a:1155_0": "285. Pavattāroti pavattayitāro. Yesanti yesaṃ santakaṃ. Mantapadanti vedasaṅkhātaṃ",
  "atk-s0101a:1155_1": "mantameva. Gītanti aṭṭhakādīhi dasahi porāṇakabrāhmaṇehi sarasampattivasena sajjhāyitaṃ.",
  "atk-s0101a:1155_2": "Pavuttanti aññesaṃ vuttaṃ, vācitanti attho. Samihitanti samupabyūḷhaṃ rāsikataṃ,",
  "atk-s0101a:1155_3": "piṇḍaṃ katvā ṭhapitanti attho. Tadanugāyantīti etarahi brāhmaṇā taṃ tehi pubbe gītaṃ",
  "atk-s0101a:1155_4": "anugāyanti anusajjhāyanti. Tadanubhāsantīti taṃ anubhāsanti, idaṃ purimasseva vevacanaṃ.",
  "atk-s0101a:1155_5": "Bhāsitamanubhāsantīti tehi bhāsitaṃ sajjhāyitaṃ anusajjhāyanti. Vācitamanuvācentīti",
  "atk-s0101a:1155_6": "tehi aññesaṃ vācitaṃ anuvācenti.",
  "atk-s0101a:1156_0": "Seyyathidanti te katamehi attho. Aṭṭhakotiādīni tesaṃ nāmāni. Te kira dibbena cakkhunā",
  "atk-s0101a:1156_1": "oloketvā parūpaghātaṃ akatvā kassapasammāsambuddhassa bhagavato pāvacanena saha saṃsanditvā",
  "atk-s0101a:1156_2": "mante ganthiṃsu. Aparāpare pana brāhmaṇā pāṇātipātādīni pakkhipitvā tayo vede bhinditvā",
  "atk-s0101a:1156_3": "buddhavacanena saddhiṃ viruddhe akaṃsu. Netaṃ ṭhānaṃ vijjatīti yena tvaṃ isi bhaveyyāsi,",
  "atk-s0101a:1156_4": "etaṃ kāraṇaṃ na vijjati. Idha bhagavā yasmā – “esa pucchiyamānopi, attano avattharaṇabhāvaṃ",
  "atk-s0101a:1156_5": "ñatvā paṭivacanaṃ na dassatī”ti jānāti, tasmā paṭiññaṃ agahetvāva taṃ isibhāvaṃ paṭikkhipi.",
  "atk-s0101a:1157_0": "286. Idāni yasmā te porāṇā dasa brāhmaṇā nirāmagandhā anitthigandhā rajojalladharā",
  "atk-s0101a:1157_1": "brahmacārino araññāyatane pabbatapādesu vanamūlaphalāhārā vasiṃsu. Yadā katthaci",
  "atk-s0101a:1157_2": "gantukāmā honti, iddhiyā ākāseneva gacchanti, natthi tesaṃ yānena kiccaṃ. Sabbadisāsu",
  "atk-s0101a:1157_3": "ca nesaṃ mettādibrahmavihārabhāvanāva ārakkhā hoti, natthi tesaṃ pākārapurisaguttīhi",
  "atk-s0101a:1157_4": "attho. Iminā ca ambaṭṭhena sutapubbā tesaṃ paṭipatti; tasmā imassa sācariyakassa",
  "atk-s0101a:1157_5": "tesaṃ paṭipattito ārakabhāvaṃ dassetuṃ – “taṃ kiṃ maññasi, ambaṭṭhā”tiādimāha.",
  "atk-s0101a:1158_0": "Tattha vicitakāḷakanti vicinitvā apanītakāḷakaṃ. Veṭhakanatapassāhīti dussapaṭṭadussaveṇi",
  "atk-s0101a:1158_1": "ādīhi veṭhakehi namitaphāsukāhi. Kuttavālehīti sobhākaraṇatthaṃ kappetuṃ, yuttaṭṭhānesu",
  "atk-s0101a:1158_2": "kappitavālehi. Ettha ca vaḷavānaṃyeva vālā kappitā, na rathānaṃ, vaḷavapayuttattā",
  "atk-s0101a:1158_3": "pana rathāpi “kuttavālā”ti vuttā. Ukkiṇṇaparikhāsūti khataparikhāsu. Okkhittapalighāsūti",
  "atk-s0101a:1158_4": "ṭhapitapalighāsu. Nagarūpakārikāsūti ettha upakārikāti paresaṃ ārohanivāraṇatthaṃ",
  "atk-s0101a:1158_5": "samantā nagaraṃ pākārassa adhobhāge katasudhākammaṃ vuccati. Idha pana tāhi upakārikāhi",
  "atk-s0101a:1158_6": "yuttāni nagarāneva “nagarūpakārikāyo”ti adhippetāni. Rakkhāpentīti tādisesu nagaresu",
  "atk-s0101a:1158_7": "vasantāpi attānaṃ rakkhāpenti. Kaṅkhāti “sabbaññū, na sabbaññū”ti evaṃ saṃsayo. Vimatīti",
  "atk-s0101a:1158_8": "tasseva vevacanaṃ, virūpā mati, vinicchinituṃ asamatthāti attho. Idaṃ bhagavā “ambaṭṭhassa",
  "atk-s0101a:1158_9": "iminā attabhāvena maggapātubhāvo natthi, kevalaṃ divaso vītivattati, ayaṃ kho pana",
  "atk-s0101a:1158_10": "lakkhaṇapariyesanatthaṃ āgato, tampi kiccaṃ nassarati. Handassa satijananatthaṃ nayaṃ demī”ti āha.",
  "atk-s0101a:1159": "Dvelakkhaṇadassanavaṇṇanā",
  "atk-s0101a:1160_0": "287. Evaṃ vatvā pana yasmā buddhānaṃ nisinnānaṃ vā nipannānaṃ vā koci lakkhaṇaṃ pariyesituṃ",
  "atk-s0101a:1160_1": "na sakkoti, ṭhitānaṃ pana caṅkamantānaṃ vā sakkoti. Āciṇṇañcetaṃ buddhānaṃ lakkhaṇapariyesanatthaṃ",
  "atk-s0101a:1160_2": "āgatabhāvaṃ ñatvā uṭṭhāyāsanā caṅkamādhiṭṭhānaṃ nāma, tena bhagavā uṭṭhāyāsanā bahi",
  "atk-s0101a:1160_3": "nikkhanto. Tasmā atha kho bhagavātiādi vuttaṃ.",
  "atk-s0101a:1161_0": "Samannesīti gavesi, ekaṃ dveti vā gaṇayanto samānayi. Yebhuyyenāti pāyena, bahukāni",
  "atk-s0101a:1161_1": "addasa, appāni na addasāti attho. Tato yāni na addasa tesaṃ dīpanatthaṃ vuttaṃ –",
  "atk-s0101a:1161_2": "“ṭhapetvā dve”ti. Kaṅkhatīti “aho vata passeyya”nti patthanaṃ uppādeti. Vicikicchatīti",
  "atk-s0101a:1161_3": "tato tato tāni vicinanto kicchati na sakkoti daṭṭhuṃ. Nādhimuccatīti tāya vicikicchāya",
  "atk-s0101a:1161_4": "sanniṭṭhānaṃ na gacchati. Na sampasīdatīti tato – “paripuṇṇalakkhaṇo aya”nti bhagavati",
  "atk-s0101a:1161_5": "pasādaṃ nāpajjati. Kaṅkhāya vā dubbalā vimati vuttā, vicikicchāya majjhimā, anadhimuccanatāya",
  "atk-s0101a:1161_6": "balavatī, asampasādena tehi tīhi dhammehi cittassa kālusiyabhāvo. Kosohiteti vatthikosena",
  "atk-s0101a:1161_7": "paṭicchanne. Vatthaguyheti aṅgajāte bhagavato hi varavāraṇasseva kosohitaṃ vatthaguyhaṃ",
  "atk-s0101a:1161_8": "suvaṇṇavaṇṇaṃ padumagabbhasamānaṃ. Taṃ so vatthapaṭicchannattā apassanto, antomukhagatāya",
  "atk-s0101a:1161_9": "ca jivhāya pahūtabhāvaṃ asallakkhento tesu dvīsu lakkhaṇesu kaṅkhī ahosi vicikicchī.",
  "atk-s0101a:1162_0": "288. Tathārūpanti taṃ rūpaṃ. Kimettha aññena vattabbaṃ? Vuttametaṃ nāgasenatthereneva",
  "atk-s0101a:1162_1": "milindaraññā puṭṭhena – “dukkaraṃ, bhante, nāgasena, bhagavatā katanti. Kiṃ mahārājāti?",
  "atk-s0101a:1162_2": "Mahājanena hirikaraṇokāsaṃ brahmāyu brāhmaṇassa ca antevāsi uttarassa ca, bāvarissa",
  "atk-s0101a:1162_3": "antevāsīnaṃ soḷasabrāhmaṇānañca, selassa brāhmaṇassa ca antevāsīnaṃ tisatamāṇavānañca",
  "atk-s0101a:1162_4": "dassesi, bhanteti. Na, mahārāja, bhagavā guyhaṃ dassesi. Chāyaṃ bhagavā dassesi.",
  "atk-s0101a:1162_5": "Iddhiyā abhisaṅkharitvā nivāsananivatthaṃ kāyabandhanabaddhaṃ cīvarapārutaṃ chāyārūpakamattaṃ",
  "atk-s0101a:1162_6": "dassesi mahārājāti. Chāyaṃ diṭṭhe sati diṭṭhaṃyeva nanu, bhanteti? Tiṭṭhatetaṃ, mahārāja,",
  "atk-s0101a:1162_7": "hadayarūpaṃ disvā bujjhanakasatto bhaveyya, hadayamaṃsaṃ nīharitvā dasseyya sammāsambuddhoti.",
  "atk-s0101a:1162_8": "Kallosi, bhante, nāgasenā”ti.",
  "atk-s0101a:1163_0": "Ninnāmetvāti nīharitvā. Anumasīti kathinasūciṃ viya katvā anumajji, tathākaraṇena",
  "atk-s0101a:1163_1": "cettha mudubhāvo, kaṇṇasotānumasanena dīghabhāvo, nāsikasotānumasanena tanubhāvo,",
  "atk-s0101a:1163_2": "nalāṭacchādanena puthulabhāvo pakāsitoti veditabbo.",
  "atk-s0101a:1164": "289. Paṭimānentoti āgamento, āgamanamassa patthento udikkhantoti attho.",
  "atk-s0101a:1165": "290. Kathāsallāpoti kathā ca sallāpo ca, kathanaṃ paṭikathananti attho.",
  "atk-s0101a:1166_0": "291. Aho vatāti garahavacanametaṃ. Reti idaṃ hīḷanavasena āmantanaṃ. Paṇḍitakāti",
  "atk-s0101a:1166_1": "tameva jigucchanto āha. Sesapadadvayepi eseva nayo. Evarūpena kira bho puriso atthacarakenāti",
  "atk-s0101a:1166_2": "idaṃ yādiso tvaṃ, edise atthacarake hitakārake sati puriso nirayaṃyeva gaccheyya,",
  "atk-s0101a:1166_3": "na aññatrāti imamatthaṃ sandhāya vadati. Āsajja āsajjāti ghaṭṭetvā ghaṭṭetvā. Amhepi",
  "atk-s0101a:1166_4": "evaṃ upaneyya upaneyyāti brāhmaṇo kho pana ambaṭṭha pokkharasātītiādīni vatvā evaṃ",
  "atk-s0101a:1166_5": "upanetvā upanetvā paṭicchannaṃ kāraṇaṃ āvikaritvā suṭṭhu dāsādibhāvaṃ āropetvā avaca,",
  "atk-s0101a:1166_6": "tayā amhe akkosāpitāti adhippāyo. Padasāyeva pavattesīti pādena paharitvā bhūmiyaṃ",
  "atk-s0101a:1166_7": "pātesi. Yañca so pubbe ācariyena saddhiṃ rathaṃ āruhitvā sārathi hutvā agamāsi, tampissa",
  "atk-s0101a:1166_8": "ṭhānaṃ acchinditvā rathassa purato padasā yevassa gamanaṃ akāsi.",
  "atk-s0101a:1167": "Pokkharasātibuddhūpasaṅkamanavaṇṇanā",
  "atk-s0101a:1168_0": "292-296. Ativikāloti suṭṭhu vikālo, sammodanīyakathāyapi kālo natthi. Āgamā nu khvidha",
  "atk-s0101a:1168_1": "bhoti āgamā nu kho idha bho. Adhivāsetūti sampaṭicchatu. Ajjatanāyāti yaṃ me tumhesu",
  "atk-s0101a:1168_2": "kāraṃ karoto ajja bhavissati puññañca pītipāmojjañca tadatthāya. Adhivāsesi bhagavā",
  "atk-s0101a:1168_3": "tuṇhībhāvenāti bhagavā kāyaṅgaṃ vā vācaṅgaṃ vā acopetvā abbhantareyeva khantiṃ dhārento",
  "atk-s0101a:1168_4": "tuṇhībhāvena adhivāsesi. Brāhmaṇassa anuggahaṇatthaṃ manasāva sampaṭicchīti vuttaṃ hoti.",
  "atk-s0101a:1169_0": "297. Paṇītenāti uttamena. Sahatthāti sahatthena. Santappesīti suṭṭhu tappesi paripuṇṇaṃ",
  "atk-s0101a:1169_1": "suhitaṃ yāvadatthaṃ akāsi. Sampavāresīti suṭṭhu pavāresi, alaṃ alanti hatthasaññāya",
  "atk-s0101a:1169_2": "paṭikkhipāpesi. Bhuttāvinti bhuttavantaṃ. Onītapattapāṇinti pattato onītapāṇiṃ, apanītahatthanti",
  "atk-s0101a:1169_3": "vuttaṃ hoti. Onittapattapāṇintipi pāṭho. Tassattho – onittaṃ nānābhūtaṃ vinābhūtaṃ",
  "atk-s0101a:1169_4": "pattaṃ pāṇito assāti onittapattapāṇi, taṃ onittapattapāṇiṃ. Hatthe ca pattañca dhovitvā",
  "atk-s0101a:1169_5": "ekamante pattaṃ nikkhipitvā nisinnanti attho. Ekamantaṃ nisīdīti bhagavantaṃ evaṃ",
  "atk-s0101a:1169_6": "bhūtaṃ ñatvā ekasmiṃ okāse nisīdīti attho.",
  "atk-s0101a:1170_0": "298. Anupubbiṃ kathanti anupaṭipāṭikathaṃ. Ānupubbikathā nāma dānānantaraṃ sīlaṃ,",
  "atk-s0101a:1170_1": "sīlānantaraṃ saggo, saggānantaraṃ maggoti etesaṃ atthānaṃ dīpanakathā. Teneva – “seyyathidaṃ",
  "atk-s0101a:1170_2": "dānakatha”ntiādimāha. Okāranti avakāraṃ lāmakabhāvaṃ. Sāmukkaṃsikāti sāmaṃ ukkaṃsikā,",
  "atk-s0101a:1170_3": "attanāyeva uddharitvā gahitā, sayambhūñāṇena diṭṭhā, asādhāraṇā aññesanti attho.",
  "atk-s0101a:1170_4": "Kā pana sāti? Ariyasaccadesanā. Tenevāha – “dukkhaṃ, samudayaṃ, nirodhaṃ, magga”nti.",
  "atk-s0101a:1170_5": "Dhammacakkhunti ettha sotāpattimaggo adhippeto. Tassa uppattiākāradassanatthaṃ –",
  "atk-s0101a:1170_6": "“yaṃ kiñci samudayadhammaṃ, sabbaṃ taṃ nirodhadhamma”nti āha. Tañhi nirodhaṃ ārammaṇaṃ",
  "atk-s0101a:1170_7": "katvā kiccavasena evaṃ sabbasaṅkhataṃ paṭivijjhantaṃ uppajjati.",
  "atk-s0101a:1171": "Pokkharasātiupāsakattapaṭivedanāvaṇṇanā",
  "atk-s0101a:1172_0": "299. Diṭṭho ariyasaccadhammo etenāti diṭṭhadhammo. Esa nayo sesapadesupi. Tiṇṇā vicikicchā",
  "atk-s0101a:1172_1": "anenāti tiṇṇavicikiccho. Vigatā kathaṃkathā assāti vigatakathaṃkatho. Vesārajjappattoti",
  "atk-s0101a:1172_2": "visāradabhāvaṃ patto. Kattha? Satthusāsane. Nāssa paro paccayo, na parassa saddhāya",
  "atk-s0101a:1172_3": "ettha vattatīti aparappaccayo. Sesaṃ sabbattha vuttanayattā uttānatthattā ca pākaṭamevāti.",
  "atk-s0101a:1173": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1174": "Ambaṭṭhasuttavaṇṇanā niṭṭhitā.",
  "atk-s0101a:1177": "4. Soṇadaṇḍasuttavaṇṇanā",
  "atk-s0101a:1178_0": "300. Evaṃ me sutaṃ…pe… aṅgesūti soṇadaṇḍasuttaṃ. Tatrāyaṃ apubbapadavaṇṇanā. Aṅgesūti",
  "atk-s0101a:1178_1": "aṅgā nāma aṅgapāsādikatāya evaṃ laddhavohārā jānapadino rājakumārā, tesaṃ nivāso",
  "atk-s0101a:1178_2": "ekopi janapado rūḷhisaddena aṅgāti vuccati, tasmiṃ aṅgesu janapade. Cārikanti idhāpi",
  "atk-s0101a:1178_3": "aturitacārikā ceva nibaddhacārikā ca adhippetā. Tadā kira bhagavato dasasahassilokadhātuṃ",
  "atk-s0101a:1178_4": "olokentassa soṇadaṇḍo brāhmaṇo ñāṇajālassa anto paññāyittha. Atha bhagavā ayaṃ brāhmaṇo",
  "atk-s0101a:1178_5": "mayhaṃ ñāṇajāle paññāyati. ‘Atthi nu khvassupanissayo’ti vīmaṃsanto addasa. ‘Mayi",
  "atk-s0101a:1178_6": "tattha gate etassa antevāsino dvādasahākārehi brāhmaṇassa vaṇṇaṃ bhāsitvā mama santike",
  "atk-s0101a:1178_7": "āgantuṃ na dassanti. So pana tesaṃ vādaṃ bhinditvā ekūnatiṃsa ākārehi mama vaṇṇaṃ",
  "atk-s0101a:1178_8": "bhāsitvā maṃ upasaṅkamitvā pañhaṃ pucchissati. So pañhavissajjanapariyosāne saraṇaṃ",
  "atk-s0101a:1178_9": "gamissatī’ti, disvā pañcasatabhikkhuparivāro taṃ janapadaṃ paṭipanno. Tena vuttaṃ",
  "atk-s0101a:1178_10": "– aṅgesu cārikaṃ caramāno…pe… yena campā tadavasarīti.",
  "atk-s0101a:1179_0": "Gaggarāya pokkharaṇiyā tīreti tassa campānagarassa avidūre gaggarāya nāma rājaggamahesiyā",
  "atk-s0101a:1179_1": "khaṇitattā gaggarāti laddhavohārā pokkharaṇī atthi. Tassā tīre samantato nīlādipañcavaṇṇakusumapaṭimaṇḍitaṃ",
  "atk-s0101a:1179_2": "mahantaṃ campakavanaṃ. Tasmiṃ bhagavā kusumagandhasugandhe campakavane viharati.",
  "atk-s0101a:1179_3": "Taṃ sandhāya gaggarāya pokkharaṇiyā tīreti vuttaṃ. Māgadhena seniyena bimbisārenāti",
  "atk-s0101a:1179_4": "ettha so rājā magadhānaṃ issarattā māgadho. Mahatiyā senāya samannāgatattā seniyo.",
  "atk-s0101a:1179_5": "Bimbīti suvaṇṇaṃ. Tasmā sārasuvaṇṇasadisavaṇṇatāya bimbisāroti vuccati.",
  "atk-s0101a:1180_0": "301-302. Bahū bahū hutvā saṃhatāti saṅghā. Ekekissāya disāya saṅgho etesaṃ atthīti",
  "atk-s0101a:1180_1": "saṅghī. Pubbe nagarassa anto agaṇā bahi nikkhamitvā gaṇataṃ pattāti gaṇībhūtā. Khattaṃ",
  "atk-s0101a:1180_2": "āmantesīti. Khattā vuccati pucchitapañhe byākaraṇasamattho mahāmatto, taṃ āmantesi",
  "atk-s0101a:1180_3": "āgamentūti muhuttaṃ paṭimānentu, mā gacchantūti vuttaṃ hoti.",
  "atk-s0101a:1181": "Soṇadaṇḍaguṇakathā",
  "atk-s0101a:1182_0": "303. Nānāverajjakānanti nānāvidhesu rajjesu, aññesu aññesu kāsikosalādīsu rajjesu",
  "atk-s0101a:1182_1": "jātā, tāni vā tesaṃ nivāsā, tato vā āgatāti nānāverajjakā, tesaṃ nānāverajjakānaṃ.",
  "atk-s0101a:1182_2": "Kenacideva karaṇīyenāti tasmiṃ kira nagare dvīhi karaṇīyehi brāhmaṇā sannipatanti",
  "atk-s0101a:1182_3": "– yaññānubhavanatthaṃ vā mantasajjhāyanatthaṃ vā. Tadā ca tasmiṃ nagare yamaññā natthi.",
  "atk-s0101a:1182_4": "Soṇadaṇḍassa pana santike mantasajjhāyanatthaṃ ete sannipatitā. Taṃ sandhāya vuttaṃ",
  "atk-s0101a:1182_5": "– “kenacideva karaṇīyenā”ti. Te tassa gamanaṃ sutvā cintesuṃ – “ayaṃ soṇadaṇḍo uggatabrāhmaṇo",
  "atk-s0101a:1182_6": "yebhuyyena ca aññe brāhmaṇā samaṇaṃ gotamaṃ saraṇaṃ gatā, ayameva na gato. Svāyaṃ",
  "atk-s0101a:1182_7": "sace tattha gamissati, addhā samaṇassa gotamassa āvaṭṭaniyā māyāya āvaṭṭito, taṃ",
  "atk-s0101a:1182_8": "saraṇaṃ gamissati. Tato etassāpi gehadvāre brāhmaṇānaṃ sannipāto na bhavissatī”ti.",
  "atk-s0101a:1182_9": "“Handassa gamanantarāyaṃ karomā”ti sammantayitvā tattha agamaṃsu. Taṃ sandhāya –",
  "atk-s0101a:1182_10": "atha kho te brāhmaṇātiādi vuttaṃ.",
  "atk-s0101a:1183_0": "Tattha imināpaṅgenāti imināpi kāraṇena. Evaṃ etaṃ kāraṇaṃ vatvā puna – “attano vaṇṇe",
  "atk-s0101a:1183_1": "bhaññamāne atussanakasatto nāma natthi. Handassa vaṇṇaṃ bhaṇanena gamanaṃ nivāressāmā”ti",
  "atk-s0101a:1183_2": "cintetvā bhavañhi soṇadaṇḍo ubhato sujātotiādīni kāraṇāni āhaṃsu.",
  "atk-s0101a:1184_0": "Ubhatoti dvīhi pakkhehi. Mātito ca pitito cāti bhoto mātā brāhmaṇī, mātumātā brāhmaṇī,",
  "atk-s0101a:1184_1": "tassāpi mātā brāhmaṇī; pitā brāhmaṇo, pitupitā brāhmaṇo, tassāpi pitā brāhmaṇoti,",
  "atk-s0101a:1184_2": "evaṃ bhavaṃ ubhato sujāto mātito ca pitito ca. Saṃsuddhagahaṇikoti saṃsuddhā te mātugahaṇī",
  "atk-s0101a:1184_3": "kucchīti attho. Samavepākiniyā gahaṇiyāti ettha pana kammajatejodhātu “gahaṇī”ti vuccati.",
  "atk-s0101a:1185_0": "Yāva sattamā pitāmahayugāti ettha pitupitā pitāmaho, pitāmahassa yugaṃ pitāmahayugaṃ.",
  "atk-s0101a:1185_1": "Yuganti āyuppamāṇaṃ vuccati. Abhilāpamattameva cetaṃ. Atthato pana pitāmahoyeva pitāmahayugaṃ.",
  "atk-s0101a:1185_2": "Tato uddhaṃ sabbepi pubbapurisā pitāmahaggahaṇeneva gahitā. Evaṃ yāva sattamo puriso,",
  "atk-s0101a:1185_3": "tāva saṃsuddhagahaṇiko. Atha vā akkhitto anupakuṭṭho jātivādenāti dassenti. Akkhittoti",
  "atk-s0101a:1185_4": "– “apanetha etaṃ, kiṃ iminā”ti evaṃ akkhitto anavakkhitto. Anupakuṭṭhoti na upakuṭṭho,",
  "atk-s0101a:1185_5": "na akkosaṃ vā nindaṃ vā laddhapubbo. Kena kāraṇenāti? Jātivādena. Itipi – “hīnajātiko",
  "atk-s0101a:1185_6": "eso”ti evarūpena vacanenāti attho.",
  "atk-s0101a:1186_0": "Aḍḍhoti issaro. Mahaddhanoti mahatā dhanena samannāgato. Bhavato hi gehe pathaviyaṃ",
  "atk-s0101a:1186_1": "paṃsuvālikā viya bahudhanaṃ, samaṇo pana gotamo adhano bhikkhāya udaraṃ pūretvā yāpetīti",
  "atk-s0101a:1186_2": "dassenti. Mahābhogoti pañcakāmaguṇavasena mahāupabhogo. Evaṃ yaṃ yaṃ guṇaṃ vadanti,",
  "atk-s0101a:1186_3": "tassa tassa paṭipakkhavasena bhagavato aguṇaṃyeva dassemāti maññamānā vadanti.",
  "atk-s0101a:1187_0": "Abhirūpoti aññehi manussehi abhirūpo adhikarūpo. Dassanīyoti divasampi passantānaṃ",
  "atk-s0101a:1187_1": "atittikaraṇato dassanayoggo. Dassaneneva cittapasādajananato pāsādiko. Pokkharatā",
  "atk-s0101a:1187_2": "vuccati sundarabhāvo, vaṇṇassa pokkharatā vaṇṇapokkharatā, tāya vaṇṇasampattiyā yuttoti",
  "atk-s0101a:1187_3": "attho. Porāṇā panāhu – “pokkharanti sarīraṃ vadanti, vaṇṇaṃ vaṇṇamevā”ti. Tesaṃ matena",
  "atk-s0101a:1187_4": "vaṇṇañca pokkharañca vaṇṇapokkharāni. Tesaṃ bhāvo vaṇṇapokkharatā. Iti paramāya vaṇṇapokkharatāyāti",
  "atk-s0101a:1187_5": "uttamena parisuddhena vaṇṇena ceva sarīrasaṇṭhānasampattiyā cāti attho. Brahmavaṇṇīti",
  "atk-s0101a:1187_6": "seṭṭhavaṇṇī. Parisuddhavaṇṇesupi seṭṭhena suvaṇṇavaṇṇena samannāgatoti attho. Brahmavacchasīti",
  "atk-s0101a:1187_7": "mahābrahmuno sarīrasadiseneva sarīrena samannāgato. Akhuddāvakāso dassanāyāti “bhoto",
  "atk-s0101a:1187_8": "sarīre dassanassa okāso na khuddako mahā, sabbāneva te aṅgapaccaṅgāni dassanīyāneva,",
  "atk-s0101a:1187_9": "tāni cāpi mahantānevā”ti dīpenti.",
  "atk-s0101a:1188_0": "Sīlamassa atthīti sīlavā. Vuddhaṃ vaddhitaṃ sīlamassāti vuddhasīlī. Vuddhasīlenāti",
  "atk-s0101a:1188_1": "vuddhena vaddhitena sīlena. Samannāgatoti yutto. Idaṃ vuddhasīlīpadasseva vevacanaṃ.",
  "atk-s0101a:1188_2": "Sabbametaṃ pañcasīlamattameva sandhāya vadanti.",
  "atk-s0101a:1189_0": "Kalyāṇavācotiādīsu kalyāṇā sundarā parimaṇḍalapadabyañjanā vācā assāti kalyāṇavāco.",
  "atk-s0101a:1189_1": "Kalyāṇaṃ madhuraṃ vākkaraṇaṃ assāti kalyāṇavākkaraṇo. Vākkaraṇanti udāharaṇaghoso.",
  "atk-s0101a:1189_2": "Guṇaparipuṇṇabhāvena pure bhavāti porī. Pure vā bhavattā porī. Poriyā nāgarikitthiyā",
  "atk-s0101a:1189_3": "sukhumālattanena sadisāti porī, tāya poriyā. Vissaṭṭhāyāti apalibuddhāya sandiṭṭhavilambitādidosarahitāya.",
  "atk-s0101a:1189_4": "Anelagalāyāti elagaḷenavirahitāya. Yassa kassaci hi kathentassa elā gaḷanti, lālā",
  "atk-s0101a:1189_5": "vā paggharanti, kheḷaphusitāni vā nikkhamanti, tassa vācā elagaḷaṃ nāma hoti, tabbiparitāyāti",
  "atk-s0101a:1189_6": "attho. Atthassa viññāpaniyāti ādimajjhapariyosānaṃ pākaṭaṃ katvā bhāsitatthassa viññāpanasamatthāya.",
  "atk-s0101a:1190_0": "Jiṇṇoti jarājiṇṇatāya jiṇṇo. Vuddhoti aṅgapaccaṅgānaṃ vuddhibhāvamariyādappatto.",
  "atk-s0101a:1190_1": "Mahallakoti jātimahallakatāya samannāgato. Cirakālappasutoti vuttaṃ hoti. Addhagatoti",
  "atk-s0101a:1190_2": "addhānaṃ gato, dve tayo rājaparivaṭṭe atītoti adhippāyo. Vayoanuppattoti pacchimavayaṃ",
  "atk-s0101a:1190_3": "sampatto, pacchimavayo nāma vassasatassa pacchimo tatiyabhāgo.",
  "atk-s0101a:1191_0": "Api ca jiṇṇoti porāṇo, cirakālappavattakulanvayoti vuttaṃ hoti. Vuddhoti sīlācārādiguṇavuddhiyā",
  "atk-s0101a:1191_1": "yutto. Mahallakoti vibhavamahantāya samannāgato. Addhagatoti maggappaṭipanno brāhmaṇānaṃ",
  "atk-s0101a:1191_2": "vatacariyādimariyādaṃ avītikkamma caraṇasīlo. Vayoanuppattoti jātivuddhabhāvampi",
  "atk-s0101a:1191_3": "antimavayaṃ anuppatto.",
  "atk-s0101a:1192": "Buddhaguṇakathā",
  "atk-s0101a:1193_0": "304. Evaṃ vutteti evaṃ tehi brāhmaṇehi vutte. Soṇadaṇḍo – “ime brāhmaṇā jātiādīhi",
  "atk-s0101a:1193_1": "mama vaṇṇaṃ vadanti, na kho pana metaṃ yuttaṃ attano vaṇṇe rajjituṃ. Handāhaṃ etesaṃ",
  "atk-s0101a:1193_2": "vādaṃ bhinditvā samaṇassa gotamassa mahantabhāvaṃ ñāpetvā etesaṃ tattha gamanaṃ karomī”ti",
  "atk-s0101a:1193_3": "cintetvā tena hi – bho mamapi suṇāthātiādimāha. Tattha yepi ubhato sujātoti ādayo",
  "atk-s0101a:1193_4": "attano guṇehi sadisā guṇā tepi; “ko cāhaṃ ke ca samaṇassa gotamassa jātisampattiādayo",
  "atk-s0101a:1193_5": "guṇā”ti attano guṇehi uttaritareyeva maññamāno, itare pana ekanteneva bhagavato mahantabhāvadīpanatthaṃ pakāseti.",
  "atk-s0101a:1194_0": "Mayameva arahāmāti evaṃ niyāmentovettha idaṃ dīpeti – “yadi guṇamahantatāya upasaṅkamitabbo",
  "atk-s0101a:1194_1": "nāma hoti. Yathā hi sineruṃ upanidhāya sāsapo, mahāsamuddaṃ upanidhāya gopadakaṃ,",
  "atk-s0101a:1194_2": "sattasu mahāsaresu udakaṃ upanidhāya ussāvabindu paritto lāmako. Evameva samaṇassa",
  "atk-s0101a:1194_3": "gotamassa jātisampattiādayopi guṇe upanidhāya amhākaṃ guṇā parittā lāmakā; tasmā",
  "atk-s0101a:1194_4": "mayameva arahāma taṃ bhavantaṃ gotamaṃ dassanāya upasaṅkamitu”nti.",
  "atk-s0101a:1195": "Mahantaṃ ñātisaṃghaṃ ohāyāti mātipakkhe asītikulasahassāni, pitipakkhe asītikulasahassānīti evaṃ saṭṭhikulasatasahassaṃ ohāya pabbajito.",
  "atk-s0101a:1196_0": "Bhūmigatañca vehāsaṭṭhañcāti ettha rājaṅgaṇe ceva uyyāne ca sudhāmaṭṭhapokkharaṇiyo",
  "atk-s0101a:1196_1": "sattaratanānaṃ pūretvā bhūmiyaṃ ṭhapitaṃ dhanaṃ bhūmigataṃ nāma. Pāsādaniyūhādayo",
  "atk-s0101a:1196_2": "paripūretvā ṭhapitaṃ vehāsaṭṭhaṃ nāma. Etaṃ tāva kulapariyāyena āgataṃ. Tathāgatassa",
  "atk-s0101a:1196_3": "pana jātadivaseyeva saṅkho, elo, uppalo, puṇḍarīkoti cattāro nidhayo uggatā. Tesu",
  "atk-s0101a:1196_4": "saṅkho gāvutiko, elo aḍḍhayojaniko, uppalo tigāvutiko, puṇḍarīko yojaniko. Tesupi",
  "atk-s0101a:1196_5": "gahitaṃ gahitaṃ pūratiyeva, iti bhagavā pahūtaṃ hiraññasuvaṇṇaṃ ohāya pabbajitoti veditabbo.",
  "atk-s0101a:1197_0": "Daharova samānoti taruṇova samāno. Susukāḷakesoti suṭṭhu kāḷakeso, añjanavaṇṇasadisakeso",
  "atk-s0101a:1197_1": "hutvā vāti attho. Bhadrenāti bhaddakena. Paṭhamena vayasāti tiṇṇaṃ vayānaṃ paṭhamavayena.",
  "atk-s0101a:1197_2": "Akāmakānanti anicchamānānaṃ. Anādaratthe sāmivacanaṃ. Assūni mukhe etesanti assumukhā,",
  "atk-s0101a:1197_3": "tesaṃ assumukhānaṃ, assūhi kilinnamukhānanti attho. Rudantānanti kanditvā rodamānānaṃ.",
  "atk-s0101a:1197_4": "Akhuddāvakāsoti ettha bhagavato aparimāṇoyeva dassanāya okāsoti veditabbo.",
  "atk-s0101a:1198_0": "Tatridaṃ vatthu – rājagahe kira aññataro brāhmaṇo samaṇassa gotamassa pamāṇaṃ gahetuṃ",
  "atk-s0101a:1198_1": "na sakkotīti sutvā bhagavato piṇḍāya pavisanakāle saṭṭhihatthaṃ veḷuṃ gahetvā nagaradvārassa",
  "atk-s0101a:1198_2": "bahi ṭhatvā sampatte bhagavati veḷuṃ gahetvā samīpe aṭṭhāsi. Veḷu bhagavato jāṇukamattaṃ",
  "atk-s0101a:1198_3": "pāpuṇi. Puna divase dve veḷū ghaṭetvā samīpe aṭṭhāsi. Bhagavāpi dvinnaṃ veḷūnaṃ upari",
  "atk-s0101a:1198_4": "kaṭimattameva paññāyamāno – “brāhmaṇa, kiṃ karosī”ti āha. Tumhākaṃ pamāṇaṃ gaṇhāmīti.",
  "atk-s0101a:1198_5": "“Brāhmaṇa, sacepi tvaṃ sakalacakkavāḷagabbhaṃ pūretvā ṭhite veḷū ghaṭetvā āgamissasi,",
  "atk-s0101a:1198_6": "neva me pamāṇaṃ gahetuṃ sakkhissasi. Na hi mayā cattāri asaṅkhyeyāni kappasatasahassañca",
  "atk-s0101a:1198_7": "tathā pāramiyo pūritā, yathā me paro pamāṇaṃ gaṇheyya, atulo, brāhmaṇa, tathāgato",
  "atk-s0101a:1198_8": "appameyyo”ti vatvā dhammapade gāthamāha –",
  "atk-s0101a:1199": "“Te tādise pūjayato, nibbute akutobhaye;",
  "atk-s0101a:1200": "Na sakkā puññaṃ saṅkhātuṃ, imettamapi kenacī”ti. ;",
  "atk-s0101a:1201": "Gāthāpariyosāne caturāsītipāṇasahassāni amataṃ piviṃsu.",
  "atk-s0101a:1202_0": "Aparampi vatthu – rāhu kira asurindo cattāri yojanasahassāni aṭṭha ca yojanasatāni",
  "atk-s0101a:1202_1": "ucco. Bāhantaramassa dvādasayojanasatāni. Bahalantarena cha yojanasatāni. Hatthatalapādatalānaṃ",
  "atk-s0101a:1202_2": "puthulato tīṇi yojanasatāni. Aṅgulipabbāni paṇṇāsayojanāni. Bhamukantaraṃ paṇṇāsayojanaṃ.",
  "atk-s0101a:1202_3": "Mukhaṃ dviyojanasataṃ tiyojanasatagambhīraṃ tiyojanasataparimaṇḍalaṃ. Gīvā tiyojanasataṃ.",
  "atk-s0101a:1202_4": "Nalāṭaṃ tiyojanasataṃ. Sīsaṃ navayojanasataṃ. “So ahaṃ uccosmi, satthāraṃ onamitvā",
  "atk-s0101a:1202_5": "oloketuṃ na sakkhissāmī”ti cintetvā nāgacchi. So ekadivasaṃ bhagavato vaṇṇaṃ sutvā",
  "atk-s0101a:1202_6": "– “yathākathañca olokessāmī”ti āgato.",
  "atk-s0101a:1203_0": "Atha bhagavā tassajjhāsayaṃ viditvā – “catūsu iriyāpathesu katarena dassessāmī”ti",
  "atk-s0101a:1203_1": "cintetvā “ṭhitako nāma nīcopi ucco viya paññāyati. Nipannovassa attānaṃ dassessāmī”ti",
  "atk-s0101a:1203_2": "“ānanda, gandhakuṭipariveṇe mañcakaṃ paññāpehī”ti vatvā tattha sīhaseyyaṃ kappesi.",
  "atk-s0101a:1203_3": "Rāhu āgantvā nipannaṃ bhagavantaṃ gīvaṃ unnāmetvā nabhamajjhe puṇṇacandaṃ viya ullokesi.",
  "atk-s0101a:1203_4": "Kimidaṃ asurindāti ca vutte – “bhagavā onamitvā oloketuṃ na sakkhissāmī”ti nāgacchinti.",
  "atk-s0101a:1203_5": "Na mayā, asurinda, adhomukhena pāramiyo pūritā. Uddhaggameva katvā dānaṃ dinnanti.",
  "atk-s0101a:1203_6": "Taṃ divasaṃ rāhu saraṇaṃ agamāsi. Evaṃ bhagavā akhuddāvakāso dassanāya.",
  "atk-s0101a:1204_0": "Catupārisuddhisīlena sīlavā, taṃ pana sīlaṃ ariyaṃ uttamaṃ parisuddhaṃ. Tenāha –",
  "atk-s0101a:1204_1": "“ariyasīlī”ti. Tadetaṃ anavajjaṭṭhena kusalaṃ. Tenāha – “kusalasīlī”ti. Kusalasīlenāti idamassa vevacanaṃ.",
  "atk-s0101a:1205_0": "Bahūnaṃ ācariyapācariyoti bhagavato ekekāya dhammadesanāya caturāsītipāṇasahassāni",
  "atk-s0101a:1205_1": "aparimāṇāpi devamanussā maggaphalāmataṃ pivanti, tasmā bahūnaṃ ācariyo. Sāvakaveneyyānaṃ pana pācariyoti.",
  "atk-s0101a:1206_0": "Khīṇakāmarāgoti ettha kāmaṃ bhagavato sabbepi kilesā khīṇā. Brāhmaṇo pana te na jānāti.",
  "atk-s0101a:1206_1": "Attano jānanaṭṭhāneyeva guṇaṃ katheti. Vigatacāpalloti – “pattamaṇḍanā cīvaramaṇḍanā",
  "atk-s0101a:1206_2": "senāsanamaṇḍanā imassa vā pūtikāyassa…pe… kelanā paṭikelanā”ti evaṃ vuttacāpallā virahito.",
  "atk-s0101a:1207_0": "Apāpapurekkhāroti apāpe nava lokuttaradhamme purato katvā vicarati. Brahmaññāya pajāyāti",
  "atk-s0101a:1207_1": "sāriputtamoggallānamahākassapādibhedāya brāhmaṇapajāya, etissāya ca pajāya purekkhāro.",
  "atk-s0101a:1207_2": "Ayañhi pajā samaṇaṃ gotamaṃ purakkhatvā caratīti attho. Api ca apāpapurekkhāroti",
  "atk-s0101a:1207_3": "na pāpaṃ purekkhāro na pāpaṃ purato katvā carati, na pāpaṃ icchatīti attho. Kassa?",
  "atk-s0101a:1207_4": "Brahmaññāya pajāya. Attanā saddhiṃ paṭiviruddhāyapi brāhmaṇapajāya aviruddho hitasukhatthiko yevāti vuttaṃ hoti.",
  "atk-s0101a:1208_0": "Tiroraṭṭhāti pararaṭṭhato. Tirojanapadāti parajanapadato. Pañhaṃ pucchituṃ āgacchantīti",
  "atk-s0101a:1208_1": "khattiyapaṇḍitādayo ceva devabrahmanāgagandhabbādayo ca – “pañhe abhisaṅkharitvā",
  "atk-s0101a:1208_2": "pucchissāmā”ti āgacchanti. Tattha keci pucchāya vā dosaṃ vissajjanasampaṭicchane",
  "atk-s0101a:1208_3": "vā asamatthataṃ sallakkhetvā apucchitvāva tuṇhī nisīdanti. Keci pucchanti. Kesañci",
  "atk-s0101a:1208_4": "bhagavā pucchāya ussāhaṃ janetvā vissajjeti. Evaṃ sabbesampi tesaṃ vimatiyo tīraṃ",
  "atk-s0101a:1208_5": "patvā mahāsamuddassa ūmiyo viya bhagavantaṃ patvā bhijjanti.",
  "atk-s0101a:1209_0": "Ehi svāgatavādīti devamanussapabbajitagahaṭṭhesu taṃ taṃ attano santikaṃ āgataṃ –",
  "atk-s0101a:1209_1": "“ehi svāgata”nti evaṃ vadatīti attho. Sakhiloti tattha katamaṃ sākhalyaṃ? “Yā sā",
  "atk-s0101a:1209_2": "vācā nelā kaṇṇasukhā”tiādinā nayena vuttasākhalyena samannāgato, muduvacanoti attho.",
  "atk-s0101a:1209_3": "Sammodakoti paṭisanthārakusalo, āgatāgatānaṃ catunnaṃ parisānaṃ – “kacci, bhikkhave,",
  "atk-s0101a:1209_4": "khamanīyaṃ, kacci yāpanīya”ntiādinā nayena sabbaṃ addhānadarathaṃ vūpasamento viya",
  "atk-s0101a:1209_5": "paṭhamataraṃ sammodanīyaṃ kathaṃ kattāti attho. Abbhākuṭikoti yathā ekacce parisaṃ",
  "atk-s0101a:1209_6": "patvā thaddhamukhā saṅkuṭitamukhā honti, na ediso, parisadassanena panassa bālātapasamphassena",
  "atk-s0101a:1209_7": "viya padumaṃ mukhapadumaṃ vikasati puṇṇacandasassirikaṃ hoti. Uttānamukhoti yathā",
  "atk-s0101a:1209_8": "ekacce nikujjitamukhā viya sampattāya parisāya na kiñci kathenti, atidullabhakathā",
  "atk-s0101a:1209_9": "honti, na evarūpo. Samaṇo pana gotamo sulabhakatho. Na tassa santikaṃ āgatāgatānaṃ",
  "atk-s0101a:1209_10": "– “kasmā mayaṃ idhāgatā”ti vippaṭisāro uppajjati dhammaṃ pana sutvā attamanāva hontīti",
  "atk-s0101a:1209_11": "dasseti. Pubbabhāsīti bhāsanto ca paṭhamataraṃ bhāsati, tañca kho kālayuttaṃ pamāṇayuttaṃ",
  "atk-s0101a:1209_12": "atthanissitameva bhāsati, na niratthakakathaṃ.",
  "atk-s0101a:1210_0": "Na tasmiṃ gāme vāti yattha kira bhagavā paṭivasati, tattha mahesakkhā devatā ārakkhaṃ",
  "atk-s0101a:1210_1": "gaṇhanti, taṃ nissāya manussānaṃ upaddavo na hoti, paṃsupisācakādayoyeva hi manusse",
  "atk-s0101a:1210_2": "viheṭhenti, te tāsaṃ ānubhāvena dūraṃ apakkamanti. Api ca bhagavato mettābalenapi",
  "atk-s0101a:1210_3": "na amanussā manusse viheṭhenti.",
  "atk-s0101a:1211_0": "Saṅghītiādīsu anusāsitabbo sayaṃ vā uppādito saṅgho assa atthīti saṅghī. Tādiso cassa",
  "atk-s0101a:1211_1": "gaṇo atthīti gaṇī. Purimapadasseva vā vevacanametaṃ. Ācārasikkhāpanavasena gaṇassa",
  "atk-s0101a:1211_2": "ācariyoti gaṇācariyo. Puthutitthakarānanti bahūnaṃ titthakarānaṃ. Yathā vā tathā",
  "atk-s0101a:1211_3": "vāti yena vā tena vā acelakādimattakenāpi kāraṇena. Samudāgacchatīti samantato upagacchati abhivaḍḍhati.",
  "atk-s0101a:1212_0": "Atithi no te hontīti te amhākaṃ āgantukā, navakā pāhunakā hontīti attho. Pariyāpuṇāmīti",
  "atk-s0101a:1212_1": "jānāmi. Aparimāṇavaṇṇoti tathārūpeneva sabbaññunāpi appameyyavaṇṇo – “pageva mādisenā”ti",
  "atk-s0101a:1212_2": "dasseti. Vuttampi cettaṃ –",
  "atk-s0101a:1213": "“Buddhopi buddhassa bhaṇeyya vaṇṇaṃ,",
  "atk-s0101a:1214": "Kappampi ce aññamabhāsamāno;",
  "atk-s0101a:1215": "Khīyetha kappo ciradīghamantare,",
  "atk-s0101a:1216": "Vaṇṇo na khīyetha tathāgatassā”ti.",
  "atk-s0101a:1217_0": "305. Imaṃ pana satthu guṇakathaṃ sutvā te brāhmaṇā cintayiṃsu – yathā soṇadaṇḍo brāhmaṇo",
  "atk-s0101a:1217_1": "samaṇassa gotamassa vaṇṇe bhaṇati, anomaguṇo so bhavaṃ gotamo; evaṃ tassa guṇe jānamānena",
  "atk-s0101a:1217_2": "kho pana ācariyena aticiraṃ adhivāsitaṃ, handa naṃ anuvattāmāti anuvattiṃsu. Tasmā",
  "atk-s0101a:1217_3": "evaṃ vutte “te brāhmaṇā”tiādi vuttaṃ. Tattha alamevāti yuttameva. Api puṭosenāti",
  "atk-s0101a:1217_4": "puṭosaṃ vuccati pātheyyaṃ, taṃ gahetvāpi upasaṅkamituṃ yuttamevāti attho. Puṭaṃsenātipi",
  "atk-s0101a:1217_5": "pāṭho, tassattho, puṭo aṃse assāti puṭaṃso, tena puṭaṃsena. Aṃsena hi pātheyyapuṭaṃ",
  "atk-s0101a:1217_6": "vahantenāpīti vuttaṃ hoti.",
  "atk-s0101a:1218": "Soṇadaṇḍaparivitakkavaṇṇanā",
  "atk-s0101a:1219_0": "306-308. Tirovanasaṇḍagatassāti antovanasaṇḍe gatassa, vihārabbhantaraṃ paviṭṭhassāti",
  "atk-s0101a:1219_1": "attho. Añjaliṃ paṇāmetvāti ete ubhatopakkhikā, te evaṃ cintayiṃsu – “sace no micchādiṭṭhikā",
  "atk-s0101a:1219_2": "codessanti – ‘kasmā tumhe samaṇaṃ gotamaṃ vanditthā’ti? Tesaṃ – ‘kiṃ añjalimattakaraṇenāpi",
  "atk-s0101a:1219_3": "vandanaṃ nāma hotī’ti vakkhāma. Sace no sammādiṭṭhikā codessanti – ‘kasmā tumhe bhagavantaṃ",
  "atk-s0101a:1219_4": "na vanditthā’ti. ‘Kiṃ sīsena bhūmiyaṃ paharanteneva vandanaṃ nāma hoti, nanu añjalikammampi",
  "atk-s0101a:1219_5": "vandanaṃ evā’ti vakkhāmā”ti. Nāmagottanti “bho, gotama, ahaṃ asukassa putto datto",
  "atk-s0101a:1219_6": "nāma, mitto nāma, idhāgato”ti vadantā nāmaṃ sāventi nāma. “Bho, gotama, ahaṃ vāseṭṭho",
  "atk-s0101a:1219_7": "nāma, kaccāno nāma, idhāgato”ti vadantā gottaṃ sāventi nāma. Ete kira daliddā jiṇṇā",
  "atk-s0101a:1219_8": "kulaputtā “parisamajjhe nāmagottavasena pākaṭā bhavissāmā”ti evamakaṃsu. Ye pana",
  "atk-s0101a:1219_9": "tuṇhībhūtā nisīdiṃsu, te kerāṭikā ceva andhabālā ca. Tattha kerāṭikā – “ekaṃ dve",
  "atk-s0101a:1219_10": "kathāsallāpepi karonto vissāsiko hoti, atha vissāse sati ekaṃ dve bhikkhā adātuṃ",
  "atk-s0101a:1219_11": "na yutta”nti tato attānaṃ mocetvā tuṇhī nisīdanti. Andhabālā aññāṇatāyeva avakkhittamattikāpiṇḍo",
  "atk-s0101a:1219_12": "viya yattha katthaci tuṇhībhūtā nisīdanti.",
  "atk-s0101a:1220": "Brāhmaṇapaññattivaṇṇanā",
  "atk-s0101a:1221_0": "309-310. Cetasā cetoparivitakkanti bhagavā – “ayaṃ brāhmaṇo āgatakālato paṭṭhāya",
  "atk-s0101a:1221_1": "adhomukho thaddhagatto kiṃ cintayamāno nisinno, kiṃ nu kho cintetī”ti āvajjanto attano",
  "atk-s0101a:1221_2": "cetasā tassa cittaṃ aññāsi. Tena vuttaṃ – “cetasā cetoparivitakkamaññāyā”ti. Vihaññatīti",
  "atk-s0101a:1221_3": "vighātaṃ āpajjati. Anuviloketvā parisanti bhagavato sakasamaye pañhapucchanena udake",
  "atk-s0101a:1221_4": "miyamāno ukkhipitvā thale ṭhapito viya samapassaddhakāyacitto hutvā parisaṃ saṅgaṇhanatthaṃ",
  "atk-s0101a:1221_5": "diṭṭhisañjāneneva “upadhārentu me bhonto vacana”nti vadanto viya anuviloketvā parisaṃ",
  "atk-s0101a:1221_6": "bhagavantaṃ etadavoca.",
  "atk-s0101a:1222_0": "311-313. Sujaṃ paggaṇhantānanti yaññayajanatthāya sujaṃ gaṇhantesu brāhmaṇesu paṭhamo",
  "atk-s0101a:1222_1": "vā dutiyo vāti attho. Sujāya diyyamānaṃ mahāyāgaṃ paṭiggaṇhantānanti porāṇā. Iti",
  "atk-s0101a:1222_2": "brāhmaṇo sakasamayavasena sammadeva pañhaṃ vissajjesi. Bhagavā pana visesato uttamabrāhmaṇassa",
  "atk-s0101a:1222_3": "dassanatthaṃ – “imesaṃ panā”tiādimāha. Etadavocunti sace jātivaṇṇamantasampanno brāhmaṇo",
  "atk-s0101a:1222_4": "na hoti, atha ko carahi loke brāhmaṇo bhavissati? Nāseti no ayaṃ soṇadaṇḍo, handassa",
  "atk-s0101a:1222_5": "vādaṃ paṭikkhipissāmāti cintetvā etadavocuṃ. Apavadatīti paṭikkhipati. Anupakkhandatīti",
  "atk-s0101a:1222_6": "anupavisati. Idaṃ – “sace tvaṃ pasādavasena samaṇaṃ gotamaṃ saraṇaṃ gantukāmo, gaccha;",
  "atk-s0101a:1222_7": "mā brāhmaṇassa samayaṃ bhindī”ti adhippāyena āhaṃsu.",
  "atk-s0101a:1223_0": "314. Etadavocāti imesu brāhmaṇesu evaṃ ekappahāreneva viravantesu “ayaṃ kathā pariyosānaṃ",
  "atk-s0101a:1223_1": "na gamissati, handa ne nissadde katvā soṇadaṇḍeneva saddhiṃ kathemī”ti cintetvā –",
  "atk-s0101a:1223_2": "“etaṃ sace kho tumhāka”ntiādikaṃ vacanaṃ avoca.",
  "atk-s0101a:1224_0": "315-316. Sahadhammenāti sakāraṇena. Samasamoti ṭhapetvā ekadesasamattaṃ samabhāvena",
  "atk-s0101a:1224_1": "samo, sabbākārena samoti attho. Ahamassa mātāpitaro jānāmīti bhaginiyā puttassa mātāpitaro",
  "atk-s0101a:1224_2": "kiṃ na jānissati, kulakoṭiparidīpanaṃ sandhāyeva vadati. Musāvādampi bhaṇeyyāti atthabhañjanakaṃ",
  "atk-s0101a:1224_3": "musāvādaṃ katheyya. Kiṃ vaṇṇo karissatīti abbhantare guṇe asati kiṃ karissati? Kimassa",
  "atk-s0101a:1224_4": "brāhmaṇabhāvaṃ rakkhituṃ sakkhissatīti attho. Athāpi siyā puna – “pakatisīle ṭhitassa",
  "atk-s0101a:1224_5": "brāhmaṇabhāvaṃ sādhentī”ti evampi sīlameva sādhessati, tasmiṃ hissa asati brāhmaṇabhāvo",
  "atk-s0101a:1224_6": "nāhosīti sammohamattaṃ vaṇṇādayo. Idaṃ pana sutvā te brāhmaṇā – “sabhāvaṃ ācariyo",
  "atk-s0101a:1224_7": "āha, akāraṇāva mayaṃ ujjhāyimhā”ti tuṇhī ahesuṃ.",
  "atk-s0101a:1225": "Sīlapaññākathāvaṇṇanā",
  "atk-s0101a:1226_0": "317. Tato bhagavā ‘kathito brāhmaṇena pañho, kiṃ panettha patiṭṭhātuṃ sakkhissati,",
  "atk-s0101a:1226_1": "na sakkhissatī’ti? Tassa vīmaṃsanatthaṃ – “imesaṃ pana brāhmaṇā”tiādimāha. Sīlaparidhotāti",
  "atk-s0101a:1226_2": "sīlaparisuddhā. Yattha sīlaṃ tattha paññāti yasmiṃ puggale sīlaṃ, tattheva paññā,",
  "atk-s0101a:1226_3": "kuto dussīle paññā? Paññārahite vā jaḷe eḷamūge kuto sīlanti? Sīlapaññāṇanti sīlañca",
  "atk-s0101a:1226_4": "paññāṇañca sīlapaññāṇaṃ. Paññāṇanti paññāyeva. Evametaṃ brāhmaṇāti bhagavā brāhmaṇassa",
  "atk-s0101a:1226_5": "vacanaṃ anujānanto āha. Tattha sīlaparidhotā paññāti catupārisuddhisīlena dhotā.",
  "atk-s0101a:1226_6": "Kathaṃ pana sīlena paññaṃ dhovatīti? Yassa puthujjanassa sīlaṃ saṭṭhiasītivassāni",
  "atk-s0101a:1226_7": "akhaṇḍaṃ hoti, so maraṇakālepi sabbakilese ghātetvā sīlena paññaṃ dhovitvā arahattaṃ",
  "atk-s0101a:1226_8": "gaṇhāti. Kandarasālapariveṇe mahāsaṭṭhivassatthero viya. There kira maraṇamañce nipajjitvā",
  "atk-s0101a:1226_9": "balavavedanāya nitthunante, tissamahārājā “theraṃ passissāmī”ti gantvā pariveṇadvāre",
  "atk-s0101a:1226_10": "ṭhito taṃ saddaṃ sutvā pucchi – “kassa saddo aya”nti? Therassa nitthunanasaddoti.",
  "atk-s0101a:1226_11": "“Pabbajjāya saṭṭhivassena vedanāpariggahamattampi na kataṃ, na dāni naṃ vandissāmī”ti",
  "atk-s0101a:1226_12": "nivattitvā mahābodhiṃ vandituṃ gato. Tato upaṭṭhākadaharo theraṃ āha – “kiṃ no, bhante,",
  "atk-s0101a:1226_13": "lajjāpetha, saddhopi rājā vippaṭisārī hutvā na vandissāmī”ti gatoti. Kasmā āvusoti?",
  "atk-s0101a:1226_14": "Tumhākaṃ nitthunanasaddaṃ sutvāti. “Tena hi me okāsaṃ karothā”ti vatvā vedanaṃ vikkhambhitvā",
  "atk-s0101a:1226_15": "arahattaṃ patvā daharassa saññaṃ adāsi – “gacchāvuso, idāni rājānaṃ amhe vandāpehī”ti.",
  "atk-s0101a:1226_16": "Daharo gantvā – “idāni kira theraṃ, vandathā”ti āha. Rājā saṃsumārapatitena theraṃ",
  "atk-s0101a:1226_17": "vandanto – “nāhaṃ ayyassa arahattaṃ vandāmi, puthujjanabhūmiyaṃ pana ṭhatvā rakkhitasīlameva",
  "atk-s0101a:1226_18": "vandāmī”ti āha, evaṃ sīlena paññaṃ dhovati nāma. Yassa pana abbhantare sīlasaṃvaro",
  "atk-s0101a:1226_19": "natthi, ugghāṭitaññutāya pana catuppadikagāthāpariyosāne paññāya sīlaṃ dhovitvā saha",
  "atk-s0101a:1226_20": "paṭisambhidāhi arahattaṃ pāpuṇāti. Ayaṃ paññāya sīlaṃ dhovati nāma. Seyyathāpi santatimahāmatto.",
  "atk-s0101a:1227_0": "318. Katamaṃ pana taṃ brāhmaṇāti kasmā āha? Bhagavā kira cintesi – “brāhmaṇā brāhmaṇasamaye",
  "atk-s0101a:1227_1": "pañcasīlāni ‘sīla’nti paññāpenti, vedattayauggahaṇapaññā paññāti. Uparivisesaṃ na",
  "atk-s0101a:1227_2": "jānanti. Yaṃnūnāhaṃ brāhmaṇassa uttarivisesabhūtaṃ maggasīlaṃ, phalasīlaṃ, maggapaññaṃ,",
  "atk-s0101a:1227_3": "phalapaññañca dassetvā arahattanikūṭena desanaṃ niṭṭhapeyya”nti. Atha naṃ kathetukamyatāya",
  "atk-s0101a:1227_4": "pucchanto – “katamaṃ pana taṃ, brāhmaṇa, sīlaṃ katamā sā paññā”ti āha. Atha brāhmaṇo",
  "atk-s0101a:1227_5": "– “mayā sakasamayavasena pañho vissajjito. Samaṇo pana maṃ gotamo puna nivattitvā",
  "atk-s0101a:1227_6": "pucchati, idānissāhaṃ cittaṃ paritosetvā vissajjituṃ sakkuṇeyyaṃ vā na vā? Sace na",
  "atk-s0101a:1227_7": "sakkhissaṃ paṭhamaṃ uppannāpi me lajjā bhijjissati. Asakkontassa pana na sakkomīti",
  "atk-s0101a:1227_8": "vacane doso natthī”ti puna nivattitvā bhagavatoyeva bhāraṃ karonto “ettakaparamāva",
  "atk-s0101a:1227_9": "maya”ntiādimāha. Tattha ettakaparamāti ettakaṃ sīlapaññāṇanti vacanameva paramaṃ",
  "atk-s0101a:1227_10": "amhākaṃ, te mayaṃ ettakaparamā, ito paraṃ etassa bhāsitassa atthaṃ na jānāmāti attho.",
  "atk-s0101a:1228_0": "Athassa bhagavā sīlapaññāya mūlabhūtassa tathāgatassa uppādato pabhuti sīlapaññāṇaṃ",
  "atk-s0101a:1228_1": "dassetuṃ – “idha brāhmaṇa, tathāgato”tiādimāha. Tassattho sāmaññaphale vuttanayeneva",
  "atk-s0101a:1228_2": "veditabbo, ayaṃ pana viseso, idha tividhampi sīlaṃ – “idampissa hoti sīlasmi”nti",
  "atk-s0101a:1228_3": "evaṃ sīlamicceva niyyātitaṃ paṭhamajjhānādīni cattāri jhānāni atthato paññāsampadā.",
  "atk-s0101a:1228_4": "Evaṃ paññāvasena pana aniyyātetvā vipassanāpaññāya padaṭṭhānabhāvamattena dassetvā",
  "atk-s0101a:1228_5": "vipassanāpaññāto paṭṭhāya paññā niyyātitāti.",
  "atk-s0101a:1229": "Soṇadaṇḍaupāsakattapaṭivedanākathā",
  "atk-s0101a:1230_0": "319-322. Svātanāyāti padassa attho ajjatanāyāti ettha vuttanayeneva veditabbo. Tena",
  "atk-s0101a:1230_1": "maṃ sā parisā paribhaveyyāti tena tumhe dūratova disvā āsanā vuṭṭhitakāraṇena maṃ",
  "atk-s0101a:1230_2": "sā parisā – “ayaṃ soṇadaṇḍo pacchimavaye ṭhito mahallako, gotamo pana daharo yuvā",
  "atk-s0101a:1230_3": "nattāpissa nappahoti, so nāma attano nattumattabhāvampi appattassa āsanā vuṭṭhātī”ti",
  "atk-s0101a:1230_4": "paribhaveyya. Āsanā me taṃ bhavaṃ gotamo paccuṭṭhānanti mama agāravena avuṭṭhānaṃ",
  "atk-s0101a:1230_5": "nāma natthi, bhoganāsanabhayena pana na vuṭṭhahissāmi, taṃ tumhe hi ceva mayā ca",
  "atk-s0101a:1230_6": "ñātuṃ vaṭṭati. Tasmā āsanā me etaṃ bhavaṃ gotamo paccuṭṭhānaṃ dhāretūti, iminā kira",
  "atk-s0101a:1230_7": "sadiso kuhako dullabho, bhagavati panassa agāravaṃ nāma natthi, tasmā bhoganāsanabhayā",
  "atk-s0101a:1230_8": "kuhanavasena evaṃ vadati. Parapadesupi eseva nayo. Dhammiyā kathāyātiādīsu taṅkhaṇānurūpāya",
  "atk-s0101a:1230_9": "dhammiyā kathāya diṭṭhadhammikasamparāyikaṃ atthaṃ sandassetvā kusale dhamme samādapetvā",
  "atk-s0101a:1230_10": "gaṇhāpetvā. Tattha naṃ samuttejetvā saussāhaṃ katvā tāya ca saussāhatāya aññehi ca",
  "atk-s0101a:1230_11": "vijjamānaguṇehi sampahaṃsetvā dhammaratanavassaṃ vassitvā uṭṭhāyāsanā pakkāmi. Brāhmaṇo",
  "atk-s0101a:1230_12": "pana attano kuhakatāya evampi bhagavati dhammavassaṃ vassite visesaṃ nibbattetuṃ",
  "atk-s0101a:1230_13": "nāsakkhi. Kevalamassa āyatiṃ nibbānatthāya vāsanābhāgiyāya ca sabbā purimapacchimakathā ahosīti.",
  "atk-s0101a:1231": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1232": "Soṇadaṇḍasuttavaṇṇanā niṭṭhitā.",
  "atk-s0101a:1235": "5. Kūṭadantasuttavaṇṇanā",
  "atk-s0101a:1236_0": "323. Evaṃ me sutaṃ…pe… magadhesūti kūṭadantasuttaṃ. Tatrāyaṃ apubbapadavaṇṇanā. Magadhesūti",
  "atk-s0101a:1236_1": "magadhā nāma jānapadino rājakumārā, tesaṃ nivāso ekopi janapado rūḷhīsaddena magadhāti",
  "atk-s0101a:1236_2": "vuccati, tasmiṃ magadhesu janapade. Ito paraṃ purimasuttadvaye vuttanayameva. Ambalaṭṭhikā",
  "atk-s0101a:1236_3": "brahmajāle vuttasadisāva. Kūṭadantoti tassa brāhmaṇassa nāmaṃ. Upakkhaṭoti sajjito.",
  "atk-s0101a:1236_4": "Vacchatarasatānīti vacchasatāni. Urabbhāti taruṇameṇḍakā vuccanti. Ete tāva pāḷiyaṃ",
  "atk-s0101a:1236_5": "āgatāyeva. Pāḷiyaṃ pana anāgatānampi anekesaṃ migapakkhīnaṃ sattasattasatāni sampiṇḍitānevāti",
  "atk-s0101a:1236_6": "veditabbāni. Sabbasattasatikayāgaṃ kiresa yajitukāmo hoti. Thūṇūpanītānīti bandhitvā",
  "atk-s0101a:1236_7": "ṭhapanatthāya yūpasaṅkhātaṃ thūṇaṃ upanītāni.",
  "atk-s0101a:1237": "328. Tividhanti ettha vidhā vuccati ṭhapanā, tiṭṭhapananti attho. Soḷasaparikkhāranti soḷasaparivāraṃ.",
  "atk-s0101a:1238_0": "330-336. Paṭivasantīti yaññānubhavanatthāya paṭivasanti. Bhūtapubbanti idaṃ bhagavā",
  "atk-s0101a:1238_1": "pathavīgataṃ nidhiṃ uddharitvā purato rāsiṃ karonto viya bhavapaṭicchannaṃ pubbacaritaṃ",
  "atk-s0101a:1238_2": "dassento āha. Mahāvijitoti so kira sāgarapariyantaṃ mahantaṃ pathavīmaṇḍalaṃ vijini,",
  "atk-s0101a:1238_3": "iti mahantaṃ vijitamassāti mahāvijito tveva saṅkhyaṃ agamāsi. Aḍḍhotiādīsu yo koci",
  "atk-s0101a:1238_4": "attano santakena vibhavena aḍḍho hoti, ayaṃ pana na kevalaṃ aḍḍhoyeva, mahaddhano",
  "atk-s0101a:1238_5": "mahatā aparimāṇasaṅkhyena dhanena samannāgato. Pañcakāmaguṇavasena mahantā uḷārā",
  "atk-s0101a:1238_6": "bhogā assāti mahābhogo. Piṇḍapiṇḍavasena ceva suvaṇṇamāsakarajatamāsakādivasena ca",
  "atk-s0101a:1238_7": "jātarūparajatassa pahūtatāya pahūtajātarūparajato, anekakoṭisaṅkhyena jātarūparajatena",
  "atk-s0101a:1238_8": "samannāgatoti attho. Vittīti tuṭṭhi, vittiyā upakaraṇaṃ vittūpakaraṇaṃ tuṭṭhikāraṇanti",
  "atk-s0101a:1238_9": "attho. Pahūtaṃ nānāvidhālaṅkārasuvaṇṇarajatabhājanādibhedaṃ vittūpakaraṇamassāti",
  "atk-s0101a:1238_10": "pahūtavittūpakaraṇo. Sattaratanasaṅkhātassa nidahitvā ṭhapitadhanassa sabbapubbaṇṇāparaṇṇasaṅgahitassa",
  "atk-s0101a:1238_11": "dhaññassa ca pahūtatāya pahūtadhanadhañño. Athavā idamassa devasikaṃ paribbayadānaggahaṇādivasena",
  "atk-s0101a:1238_12": "parivattanadhanadhaññavasena vuttaṃ.",
  "atk-s0101a:1239_0": "Paripuṇṇakosakoṭṭhāgāroti koso vuccati bhaṇḍāgāraṃ, nidahitvā ṭhapitena dhanena paripuṇṇakoso,",
  "atk-s0101a:1239_1": "dhaññena paripuṇṇakoṭṭhāgāro cāti attho. Athavā catubbidho koso – hatthī, assā, rathā,",
  "atk-s0101a:1239_2": "pattīti. Koṭṭhāgāraṃ tividhaṃ – dhanakoṭṭhāgāraṃ, vatthakoṭṭhāgāraṃ, dhaññakoṭṭhāgāranti,",
  "atk-s0101a:1239_3": "taṃ sabbampi paripuṇṇamassāti paripuṇṇakosakoṭṭhāgāro. Udapādīti uppajji. Ayaṃ kira",
  "atk-s0101a:1239_4": "rājā ekadivasaṃ ratanāvalokanacārikaṃ nāma nikkhanto. So bhaṇḍāgārikaṃ pucchi – “tāta,",
  "atk-s0101a:1239_5": "idaṃ evaṃ bahudhanaṃ kena saṅgharita”nti? Tumhākaṃ pitupitāmahādīhi yāva sattamā",
  "atk-s0101a:1239_6": "kulaparivaṭṭāti. Idaṃ pana dhanaṃ saṅgharitvā te kuhiṃ gatāti? Sabbeva te, deva,",
  "atk-s0101a:1239_7": "maraṇavasaṃ pattāti. Attano dhanaṃ agahetvāva gatā, tātāti? Deva, kiṃ vadetha, dhanaṃ",
  "atk-s0101a:1239_8": "nāmetaṃ pahāya gamanīyameva, no ādāya gamanīyanti. Atha rājā nivattitvā sirīgabbhe",
  "atk-s0101a:1239_9": "nisinno – ‘adhigatā kho me’tiādīni cintesi. Tena vuttaṃ – “evaṃ cetaso parivitakko udapādī”ti.",
  "atk-s0101a:1240_0": "337. Brāhmaṇaṃ āmantetvāti kasmā āmantesi? Ayaṃ kirevaṃ cintesi – “dānaṃ dentena",
  "atk-s0101a:1240_1": "nāma ekena paṇḍitena saddhiṃ mantetvā dātuṃ vaṭṭati, anāmantetvā katakammañhi pacchānutāpaṃ",
  "atk-s0101a:1240_2": "karotī”ti. Tasmā āmantesi. Atha brāhmaṇo cintesi – “ayaṃ rājā mahādānaṃ dātukāmo,",
  "atk-s0101a:1240_3": "janapade cassa bahū corā, te avūpasametvā dānaṃ dentassa khīradadhitaṇḍulādike dānasambhāre",
  "atk-s0101a:1240_4": "āharantānaṃ nippurisāni gehāni corā vilumpissanti janapado corabhayeneva kolāhalo",
  "atk-s0101a:1240_5": "bhavissati, tato rañño dānaṃ na ciraṃ pavattissati, cittampissa ekaggaṃ na bhavissati,",
  "atk-s0101a:1240_6": "handa, naṃ etamatthaṃ saññāpemī”ti tato tamatthaṃ saññāpento “bhoto, kho rañño”tiādimāha.",
  "atk-s0101a:1241_0": "338. Tattha sakaṇṭakoti corakaṇṭakehi sakaṇṭako. Panthaduhanāti panthaduhā, panthaghātakāti",
  "atk-s0101a:1241_1": "attho. Akiccakārī assāti akattabbakārī adhammakārī bhaveyya. Dassukhīlanti corakhīlaṃ.",
  "atk-s0101a:1241_2": "Vadhena vāti māraṇena vā koṭṭanena vā. Bandhanenāti addubandhanādinā. Jāniyāti hāniyā;",
  "atk-s0101a:1241_3": "“sataṃ gaṇhatha, sahassaṃ gaṇhathā”ti evaṃ pavattitadaṇḍenāti attho. Garahāyāti pañcasikhamuṇḍakaraṇaṃ,",
  "atk-s0101a:1241_4": "gomayasiñcanaṃ, gīvāya kudaṇḍakabandhananti evamādīni katvā garahapāpanena. Pabbājanāyāti",
  "atk-s0101a:1241_5": "raṭṭhato nīharaṇena. Samūhanissāmīti sammā hetunā nayena kāraṇena ūhanissāmi. Hatāvasesakāti",
  "atk-s0101a:1241_6": "matāvasesakā. Ussahantīti ussāhaṃ karonti. Anuppadetūti dinne appahonte puna aññampi",
  "atk-s0101a:1241_7": "bījañca bhattañca kasiupakaraṇabhaṇḍañca sabbaṃ detūti attho. Pābhataṃ anuppadetūti",
  "atk-s0101a:1241_8": "sakkhiṃ akatvā paṇṇe anāropetvā mūlacchejjavasena bhaṇḍamūlaṃ detūti attho. Bhaṇḍamūlassa",
  "atk-s0101a:1241_9": "hi pābhatanti nāmaṃ. Yathāha –",
  "atk-s0101a:1242": "“Appakenapi medhāvī, pābhatena vicakkhaṇo;",
  "atk-s0101a:1243": "Samuṭṭhāpeti attānaṃ, aṇuṃ aggiṃva sandhama”nti. ;",
  "atk-s0101a:1244_0": "Bhattavetananti devasikaṃ bhattañceva māsikādiparibbayañca tassa tassa kusalakammasūrabhāvānurūpena",
  "atk-s0101a:1244_1": "ṭhānantaragāmanigamādidānena saddhiṃ detūti attho. Sakammapasutāti kasivāṇijjādīsu",
  "atk-s0101a:1244_2": "sakesu kammesu uyyuttā byāvaṭā. Rāsikoti dhanadhaññānaṃ rāsiko. Khemaṭṭhitāti khemena",
  "atk-s0101a:1244_3": "ṭhitā abhayā. Akaṇṭakāti corakaṇṭakarahitā. Mudā modamānāti modā modamānā. Ayameva",
  "atk-s0101a:1244_4": "vā pāṭho, aññamaññaṃ pamuditacittāti adhippāyo. Apārutagharāti corānaṃ abhāvena dvārāni",
  "atk-s0101a:1244_5": "asaṃvaritvā vivaṭadvārāti attho. Etadavocāti janapadassa sabbākārena iddhaphītabhāvaṃ ñatvā etaṃ avoca.",
  "atk-s0101a:1245": "Catuparikkhāravaṇṇanā",
  "atk-s0101a:1246_0": "339. Tena hi bhavaṃ rājāti brāhmaṇo kira cintesi – “ayaṃ rājā mahādānaṃ dātuṃ ativiya",
  "atk-s0101a:1246_1": "ussāhajāto. Sace pana attano anuyantā khattiyādayo anāmantetvā dassati. Nāssa te",
  "atk-s0101a:1246_2": "attamanā bhavissanti; yathā dānaṃ te attamanā honti, tathā karissāmī”ti. Tasmā “tena",
  "atk-s0101a:1246_3": "hi bhava”ntiādimāha. Tattha negamāti nigamavāsino. Jānapadāti janapadavāsino. Āmantayatanti",
  "atk-s0101a:1246_4": "āmantetu jānāpetu. Yaṃ mama assāti yaṃ tumhākaṃ anujānanaṃ mama bhaveyya. Amaccāti",
  "atk-s0101a:1246_5": "piyasahāyakā. Pārisajjāti sesā āṇattikārakā. Yajataṃ bhavaṃ rājāti yajatu bhavaṃ,",
  "atk-s0101a:1246_6": "te kira – ayaṃ rājā “ahaṃ issaro”ti pasayha dānaṃ adatvā amhe āmantesi, ahonena suṭṭhu",
  "atk-s0101a:1246_7": "kata”nti attamanā evamāhaṃsu. Anāmantite panassa yaññaṭṭhānaṃ dassanāyapi na gaccheyyuṃ.",
  "atk-s0101a:1246_8": "Yaññakālo mahārājāti deyyadhammasmiñhi asati mahallakakāle ca evarūpaṃ dānaṃ dātuṃ",
  "atk-s0101a:1246_9": "na sakkā, tvaṃ pana mahādhano ceva taruṇo ca, etena te yaññakāloti dassentā vadanti.",
  "atk-s0101a:1246_10": "Anumatipakkhāti anumatiyā pakkhā, anumatidāyakāti attho. Parikkhārā bhavantīti parivārā",
  "atk-s0101a:1246_11": "bhavanti. “Ratho sīlaparikkhāro, jhānakkho cakkavīriyo”ti ettha pana alaṅkāro parikkhāroti vutto.",
  "atk-s0101a:1247": "Aṭṭhaparikkhāravaṇṇanā",
  "atk-s0101a:1248_0": "340. Aṭṭhahaṅgehīti ubhato sujātādīhi aṭṭhahi aṅgehi. Yasasāti āṇāṭhapanasamatthatāya.",
  "atk-s0101a:1248_1": "Saddhoti dānassa phalaṃ atthīti saddahati. Dāyakoti dānasūro. Na saddhāmattakeneva",
  "atk-s0101a:1248_2": "tiṭṭhati, pariccajitumpi sakkotīti attho. Dānapatīti yaṃ dānaṃ deti, tassa pati hutvā",
  "atk-s0101a:1248_3": "deti, na dāso, na sahāyo. Yo hi attanā madhuraṃ bhuñjati, paresaṃ amadhuraṃ deti,",
  "atk-s0101a:1248_4": "so dānasaṅkhātassa deyyadhammassa dāso hutvā deti. Yo yaṃ attanā bhuñjati, tadeva",
  "atk-s0101a:1248_5": "deti, so sahāyo hutvā deti. Yo pana attanā yena kenaci yāpeti, paresaṃ madhuraṃ deti,",
  "atk-s0101a:1248_6": "so pati jeṭṭhako sāmī hutvā deti, ayaṃ tādisoti attho. Samaṇabrāhmaṇakapaṇaddhikavaṇibbakayācakānanti",
  "atk-s0101a:1248_7": "ettha samitapāpā samaṇā, bāhitapāpā brāhmaṇā. Kapaṇāti duggatā daliddamanussā. Addhikāti",
  "atk-s0101a:1248_8": "pathāvino. Vaṇibbakāti ye – “iṭṭhaṃ dinnaṃ, kantaṃ, manāpaṃ, kālena anavajjaṃ dinnaṃ,",
  "atk-s0101a:1248_9": "dadaṃ cittaṃ pasādeyya, gacchatu bhavaṃ brahmaloka”ntiādinā nayena dānassa vaṇṇaṃ",
  "atk-s0101a:1248_10": "thomayamānā vicaranti. Yācakāti ye – “pasatamattaṃ detha, sarāvamattaṃ dethā”tiādīni",
  "atk-s0101a:1248_11": "vatvā yācamānā vicaranti. Opānabhūtoti udapānabhūto. Sabbesaṃ sādhāraṇaparibhogo,",
  "atk-s0101a:1248_12": "catumahāpathe khatapokkharaṇī viya hutvāti attho. Sutajātassāti ettha sutameva sutajātaṃ.",
  "atk-s0101a:1248_13": "Atītānāgatapaccuppanne atthe cintetunti ettha – “atīte puññassa katattāyeva me ayaṃ",
  "atk-s0101a:1248_14": "sampattī”ti, evaṃ cintento atītamatthaṃ cintetuṃ paṭibalo nāma hoti. “Idāni puññaṃ",
  "atk-s0101a:1248_15": "katvāva anāgate sakkā sampattiṃ pāpuṇitu”nti cintento anāgatamatthaṃ cintetuṃ paṭibalo",
  "atk-s0101a:1248_16": "nāma hoti. “Idaṃ puññakammaṃ nāma sappurisānaṃ āciṇṇaṃ, mayhañca bhogāpi saṃvijjanti,",
  "atk-s0101a:1248_17": "dāyakacittampi atthi; handāhaṃ puññāni karomī”ti cintento paccuppannamatthaṃ cintetuṃ",
  "atk-s0101a:1248_18": "paṭibalo nāma hotīti veditabbo. Iti imānīti evaṃ yathā vuttāni etāni. Etehi kira",
  "atk-s0101a:1248_19": "aṭṭhahaṅgehi samannāgatassa dānaṃ sabbadisāhi mahājano upasaṅkamati. “Ayaṃ dujjāto",
  "atk-s0101a:1248_20": "kittakaṃ kālaṃ dassati, idāni vippaṭisārī hutvā upacchindissatī”ti evamādīni cintetvā",
  "atk-s0101a:1248_21": "na koci upasaṅkamitabbaṃ maññati. Tasmā etāni aṭṭhaṅgāni parikkhārā bhavantīti vuttāni.",
  "atk-s0101a:1249": "Catuparikkhārādivaṇṇanā",
  "atk-s0101a:1250_0": "341. Sujaṃ paggaṇhantānanti mahāyāgapaṭiggaṇhanaṭṭhāne dānakaṭacchuṃ paggaṇhantānaṃ.",
  "atk-s0101a:1250_1": "Imehi catūhīti etehi sujātādīhi. Etesu hi asati – “evaṃ dujjātassa saṃvidhānena pavattadānaṃ",
  "atk-s0101a:1250_2": "kittakaṃ kālaṃ pavattissatī”tiādīni vatvā upasaṅkamitāro na honti. Garahitabbābhāvato",
  "atk-s0101a:1250_3": "pana upasaṅkamantiyeva. Tasmā imānipi parikkhārā bhavantīti vuttāni.",
  "atk-s0101a:1251_0": "342. Tisso vidhā desesīti tīṇi ṭhapanāni desesi. So kira cintesi – “dānaṃ dadamānā",
  "atk-s0101a:1251_1": "nāma tiṇṇaṃ ṭhānānaṃ aññatarasmiṃ calanti handāhaṃ imaṃ rājānaṃ tesu ṭhānesu paṭhamataraññeva",
  "atk-s0101a:1251_2": "niccalaṃ karomī”ti. Tenassa tisso vidhā desesīti. So bhoto raññoti idaṃ karaṇatthe",
  "atk-s0101a:1251_3": "sāmivacanaṃ. Bhotā raññāti vā pāṭho. Vippaṭisāro na karaṇīyoti “bhogānaṃ vigamahetuko",
  "atk-s0101a:1251_4": "pacchānutāpo na kattabbo, pubbacetanā pana acalā patiṭṭhapetabbā, evañhi dānaṃ mahapphalaṃ",
  "atk-s0101a:1251_5": "hotī”ti dasseti. Itaresupi dvīsu ṭhānesu eseva nayo. Muñcacetanāpi hi pacchāsamanussaraṇacetanā",
  "atk-s0101a:1251_6": "ca niccalāva kātabbā. Tathā akarontassa dānaṃ na mahapphalaṃ hoti, nāpi uḷāresu bhogesu",
  "atk-s0101a:1251_7": "cittaṃ namati, mahāroruvaṃ upapannassa seṭṭhigahapatino viya.",
  "atk-s0101a:1252_0": "343. Dasahākārehīti dasahi kāraṇehi. Tassa kira evaṃ ahosi – sacāyaṃ rājā dussīle",
  "atk-s0101a:1252_1": "disvā – “nassati vata me dānaṃ, yassa me evarūpā dussīlā bhuñjantī”ti sīlavantesupi",
  "atk-s0101a:1252_2": "vippaṭisāraṃ uppādessati, dānaṃ na mahapphalaṃ bhavissati. Vippaṭisāro ca nāma dāyakānaṃ",
  "atk-s0101a:1252_3": "paṭiggāhakatova uppajjati, handassa paṭhamameva taṃ vippaṭisāraṃ vinodemīti. Tasmā",
  "atk-s0101a:1252_4": "dasahākārehi upacchijjituṃ yuttaṃ paṭiggāhakesupi vippaṭisāraṃ vinodesīti. Tesaññeva",
  "atk-s0101a:1252_5": "tenāti tesaññeva tena pāpena aniṭṭho vipāko bhavissati, na aññesanti dasseti. Yajataṃ",
  "atk-s0101a:1252_6": "bhavanti detu bhavaṃ. Sajjatanti vissajjatu. Antaranti abbhantaraṃ.",
  "atk-s0101a:1253_0": "344. Soḷasahi ākārehi cittaṃ sandassesīti idha brāhmaṇo rañño mahādānānumodanaṃ nāma",
  "atk-s0101a:1253_1": "āraddho. Tattha sandassesīti – ‘idaṃ dānaṃ dātā evarūpaṃ sampattiṃ labhatī’ti dassetvā",
  "atk-s0101a:1253_2": "dassetvā kathesi. Samādapesīti tadatthaṃ samādapetvā kathesi. Samuttejesīti vippaṭisāravinodanenassa",
  "atk-s0101a:1253_3": "cittaṃ vodāpesi. Sampahaṃsesīti ‘sundaraṃ te kataṃ, mahārāja, dānaṃ dadamānenā’ti",
  "atk-s0101a:1253_4": "thutiṃ katvā kathesi. Vattā dhammato natthīti dhammena samena kāraṇena vattā natthi.",
  "atk-s0101a:1254_0": "345. Na rukkhā chijjiṃsu yūpatthāya na dabbhā lūyiṃsu barihisatthāyāti ye yūpanāmake",
  "atk-s0101a:1254_1": "mahāthambhe ussāpetvā – “asukarājā asukāmacco asukabrāhmaṇo evarūpaṃ nāma mahāyāgaṃ",
  "atk-s0101a:1254_2": "yajatī”ti nāmaṃ likhitvā ṭhapenti. Yāni ca dabbhatiṇāni lāyitvā vanamālāsaṅkhepena",
  "atk-s0101a:1254_3": "yaññasālaṃ parikkhipanti, bhūmiyaṃ vā pattharanti, tepi na rukkhā chijjiṃsu, na dabbhā",
  "atk-s0101a:1254_4": "lūyiṃsu. Kiṃ pana gāvo vā ajādayo vā haññissantīti dasseti. Dāsāti antogehadāsādayo.",
  "atk-s0101a:1254_5": "Pessāti ye pubbameva dhanaṃ gahetvā kammaṃ karonti. Kammakarāti ye bhattavetanaṃ",
  "atk-s0101a:1254_6": "gahetvā karonti. Daṇḍatajjitā nāma daṇḍayaṭṭhimuggarādīni gahetvā – “kammaṃ karotha",
  "atk-s0101a:1254_7": "karothā”ti evaṃ tajjitā. Bhayatajjitā nāma – sace kammaṃ karosi, kusalaṃ. No ce karosi,",
  "atk-s0101a:1254_8": "chindissāma vā bandhissāma vā māressāma vāti evaṃ bhayena tajjitā. Ete pana na daṇḍatajjitā,",
  "atk-s0101a:1254_9": "na bhayatajjitā, na assumukhā rodamānā parikammāni akaṃsu. Atha kho piyasamudācāreneva",
  "atk-s0101a:1254_10": "samudācariyamānā akaṃsu. Na hi tattha dāsaṃ vā dāsāti, pessaṃ vā pessāti, kammakaraṃ",
  "atk-s0101a:1254_11": "vā kammakarāti ālapanti. Yathānāmavaseneva pana piyasamudācārena ālapitvā itthipurisabalavantadubbalānaṃ",
  "atk-s0101a:1254_12": "anurūpameva kammaṃ dassetvā – “idañcidañca karothā”ti vadanti. Tepi attano rucivaseneva",
  "atk-s0101a:1254_13": "karonti. Tena vuttaṃ – “ye icchiṃsu, te akaṃsu; ye na icchiṃsu, na te akaṃsu. Yaṃ",
  "atk-s0101a:1254_14": "icchiṃsu, taṃ akaṃsu; yaṃ na icchiṃsu, na taṃ akaṃsū”ti. Sappitelanavanītadadhimadhuphāṇitena",
  "atk-s0101a:1254_15": "ceva so yañño niṭṭhānamagamāsīti rājā kira bahinagarassa catūsu dvāresu antonagarassa",
  "atk-s0101a:1254_16": "ca majjheti pañcasu ṭhānesu mahādānasālāyo kārāpetvā ekekissāya sālāya satasahassaṃ",
  "atk-s0101a:1254_17": "satasahassaṃ katvā divase divase pañcasatasahassāni vissajjetvā sūriyuggamanato paṭṭhāya",
  "atk-s0101a:1254_18": "tassa tassa kālassa anurūpehi sahatthena suvaṇṇakaṭacchuṃ gahetvā paṇītehi sappitelādisammisseheva",
  "atk-s0101a:1254_19": "yāgukhajjakabhattabyañjanapānakādīhi mahājanaṃ santappesi. Bhājanāni pūretvā gaṇhitukāmānaṃ",
  "atk-s0101a:1254_20": "tatheva dāpesi. Sāyaṇhasamaye pana vatthagandhamālādīhi sampūjesi. Sappiādīnaṃ pana",
  "atk-s0101a:1254_21": "mahācāṭiyo pūrāpetvā – “yo yaṃ paribhuñjitukāmo, so taṃ paribhuñjatū”ti anekasatesu",
  "atk-s0101a:1254_22": "ṭhānesu ṭhapāpesi. Taṃ sandhāya vuttaṃ – “sappitelanavanītadadhimadhuphāṇitena ceva",
  "atk-s0101a:1254_23": "so yañño niṭṭhānamagamāsī”ti.",
  "atk-s0101a:1255_0": "346. Pahūtaṃ sāpateyyaṃ ādāyāti bahuṃ dhanaṃ gahetvā. Te kira cintesuṃ – “ayaṃ rājā",
  "atk-s0101a:1255_1": "sappitelādīni janapadato anāharāpetvā attano santakameva nīharitvā mahādānaṃ deti.",
  "atk-s0101a:1255_2": "Amhehi pana ‘rājā na kiñci āharāpetī’ti na yuttaṃ tuṇhī bhavituṃ. Na hi rañño ghare",
  "atk-s0101a:1255_3": "dhanaṃ akkhayadhammameva, amhesu ca adentesu ko añño rañño dassati, handassa dhanaṃ",
  "atk-s0101a:1255_4": "upasaṃharāmā”ti te gāmabhāgena ca nigamabhāgena ca nagarabhāgena ca sāpateyyaṃ saṃharitvā",
  "atk-s0101a:1255_5": "sakaṭāni pūretvā rañño upahariṃsu. Taṃ sandhāya – “pahūtaṃ sāpateyya”ntiādimāha.",
  "atk-s0101a:1256_0": "347. Puratthimena yaññavāṭassāti puratthimato nagaradvāre dānasālāya puratthimabhāge.",
  "atk-s0101a:1256_1": "Yathā puratthimadisato āgacchantā khattiyānaṃ dānasālāya yāguṃ pivitvā rañño dānasālāya",
  "atk-s0101a:1256_2": "bhuñjitvā nagaraṃ pavisanti. Evarūpe ṭhāne paṭṭhapesuṃ. Dakkhiṇena yaññavāṭassāti",
  "atk-s0101a:1256_3": "dakkhiṇato nagaradvāre dānasālāya vuttanayeneva dakkhiṇabhāge paṭṭhapesuṃ. Pacchimuttaresupi eseva nayo.",
  "atk-s0101a:1257_0": "348. Aho yañño, aho yaññasampadāti brāhmaṇā sappiādīhi niṭṭhānagamanaṃ sutvā – “yaṃ",
  "atk-s0101a:1257_1": "loke madhuraṃ, tadeva samaṇo gotamo katheti, handassa yaññaṃ pasaṃsāmā”ti tuṭṭhacittā",
  "atk-s0101a:1257_2": "pasaṃsamānā evamāhaṃsu. Tuṇhībhūtova nisinno hotīti upari vattabbamatthaṃ cintayamāno",
  "atk-s0101a:1257_3": "nissaddova nisinno hoti. Abhijānāti pana bhavaṃ gotamoti idaṃ brāhmaṇo parihārena",
  "atk-s0101a:1257_4": "pucchanto āha. Itarathā hi – “kiṃ pana tvaṃ, bho gotama, tadā rājā ahosi, udāhu purohito",
  "atk-s0101a:1257_5": "brāhmaṇo”ti evaṃ ujukameva pucchayamāno agāravo viya hoti.",
  "atk-s0101a:1258": "Niccadānaanukulayaññavaṇṇanā",
  "atk-s0101a:1259_0": "349. Atthi pana, bho gotamāti – idaṃ brāhmaṇo “sakalajambudīpavāsīnaṃ uṭṭhāya samuṭṭhāya",
  "atk-s0101a:1259_1": "dānaṃ nāma dātuṃ garukaṃ sakalajanapado ca attano kammāni akaronto nassissati, atthi",
  "atk-s0101a:1259_2": "nu kho amhākampi imamhā yaññā añño yañño appasamārambhataro ceva mahapphalataro cā”ti",
  "atk-s0101a:1259_3": "etamatthaṃ pucchanto āha. Niccadānānīti dhuvadānāni niccabhattāni. Anukulayaññānīti",
  "atk-s0101a:1259_4": "– “amhākaṃ pitupitāmahādīhi pavattitānī”ti katvā pacchā duggatapurisehipi vaṃsaparamparāya",
  "atk-s0101a:1259_5": "pavattetabbāni yāgāni, evarūpāni kira sīlavante uddissa nibaddhadānāni tasmiṃ kule",
  "atk-s0101a:1259_6": "daliddāpi na upacchindanti.",
  "atk-s0101a:1260_0": "Tatridaṃ vatthu – anāthapiṇḍikassa kira ghare pañca niccabhattasatāni dīyiṃsu. Dantamayasalākāni",
  "atk-s0101a:1260_1": "pañcasatāni ahesuṃ. Atha taṃ kulaṃ anukkamena dāliddiyena abhibhūtaṃ, ekā tasmiṃ",
  "atk-s0101a:1260_2": "kule dārikā ekasalākato uddhaṃ dātuṃ nāsakkhi. Sāpi pacchā setavāhanarajjaṃ gantvā",
  "atk-s0101a:1260_3": "khalaṃ sodhetvā laddhadhaññena taṃ salākaṃ adāsi. Eko thero rañño ārocesi. Rājā taṃ",
  "atk-s0101a:1260_4": "ānetvā aggamahesiṭṭhāne ṭhapesi. Sā tato paṭṭhāya puna pañcapi salākabhattasatāni pavattesi.",
  "atk-s0101a:1261_0": "Daṇḍappahārāti – “paṭipāṭiyā tiṭṭhatha tiṭṭhathā”ti ujuṃ gantvā gaṇhatha gaṇhathāti",
  "atk-s0101a:1261_1": "ca ādīni vatvā dīyamānā daṇḍappahārāpi galaggāhāpi dissanti. Ayaṃ kho, brāhmaṇa,",
  "atk-s0101a:1261_2": "hetu…pe… mahānisaṃsatarañcāti. Ettha yasmā mahāyaññe viya imasmiṃ salākabhatte na",
  "atk-s0101a:1261_3": "bahūhi veyyāvaccakarehi vā upakaraṇehi vā attho atthi, tasmā etaṃ appaṭṭhataraṃ.",
  "atk-s0101a:1261_4": "Yasmā cettha na bahūnaṃ kammacchedavasena pīḷāsaṅkhāto samārambho atthi, tasmā appasamārambhataraṃ.",
  "atk-s0101a:1261_5": "Yasmā cetaṃ saṅghassa yiṭṭhaṃ pariccattaṃ, tasmā yaññanti vuttaṃ, yasmā pana chaḷaṅgasamannāgatāya",
  "atk-s0101a:1261_6": "dakkhiṇāya mahāsamudde udakasseva na sukaraṃ puññābhisandassa pamāṇaṃ kātuṃ, idañca",
  "atk-s0101a:1261_7": "tathāvidhaṃ. Tasmā taṃ mahapphalatarañca mahānisaṃsatarañcāti veditabbaṃ. Idaṃ sutvā",
  "atk-s0101a:1261_8": "brāhmaṇo cintesi – idampi niccabhattaṃ uṭṭhāya samuṭṭhāya dadato divase divase ekassa",
  "atk-s0101a:1261_9": "kammaṃ nassati. Navanavo ussāho ca janetabbo hoti, atthi nu kho itopi añño yañño",
  "atk-s0101a:1261_10": "appaṭṭhataro ca appasamārambhataro cāti. Tasmā “atthi pana, bho gotamā”tiādimāha.",
  "atk-s0101a:1261_11": "Tattha yasmā salākabhatte kiccapariyosānaṃ natthi, ekena uṭṭhāya samuṭṭhāya aññaṃ",
  "atk-s0101a:1261_12": "kammaṃ akatvā saṃvidhātabbameva. Vihāradāne pana kiccapariyosānaṃ atthi. Paṇṇasālaṃ",
  "atk-s0101a:1261_13": "vā hi kāretuṃ koṭidhanaṃ vissajjetvā mahāvihāraṃ vā, ekavāraṃ dhanapariccāgaṃ katvā",
  "atk-s0101a:1261_14": "kāritaṃ sattaṭṭhavassānipi vassasatampi vassasahassampi gacchatiyeva. Kevalaṃ jiṇṇapatitaṭṭhāne",
  "atk-s0101a:1261_15": "paṭisaṅkharaṇamattameva kātabbaṃ hoti. Tasmā idaṃ vihāradānaṃ salākabhattato appaṭṭhataraṃ",
  "atk-s0101a:1261_16": "appasamārambhatarañca hoti. Yasmā panettha suttantapariyāyena yāvadeva sītassa paṭighātāyāti",
  "atk-s0101a:1261_17": "ādayo navānisaṃsā vuttā, khandhakapariyāyena.",
  "atk-s0101a:1262": "“Sītaṃ uṇhaṃ paṭihanti, tato vāḷamigāni ca;",
  "atk-s0101a:1263": "Siriṃsape ca makase ca, sisire cāpi vuṭṭhiyo.",
  "atk-s0101a:1264": "Tato vātātapo ghoro, sañjāto paṭihaññati;",
  "atk-s0101a:1265": "Leṇatthañca sukhatthañca, jhāyituñca vipassituṃ.",
  "atk-s0101a:1266": "Vihāradānaṃ saṅghassa, aggaṃ buddhena vaṇṇitaṃ;",
  "atk-s0101a:1267": "Tasmā hi paṇḍito poso, sampassaṃ atthamattano;",
  "atk-s0101a:1268": "Vihāre kāraye ramme, vāsayettha bahussute.",
  "atk-s0101a:1269": "Tasmā annañca pānañca, vatthasenāsanāni ca;",
  "atk-s0101a:1270": "Dadeya ujubhūtesu, vippasannena cetasā.",
  "atk-s0101a:1271": "Te tassa dhammaṃ desenti, sabbadukkhāpanūdanaṃ;",
  "atk-s0101a:1272": "Yaṃ so dhammaṃ idhaññāya, parinibbāti anāsavo”ti. ;",
  "atk-s0101a:1273_0": "Sattarasānisaṃsā vuttā. Tasmā etaṃ salākabhattato mahapphalatarañca mahānisaṃsatarañcāti",
  "atk-s0101a:1273_1": "veditabbaṃ. Saṅghassa pana pariccattattāva yaññoti vuccati. Idampi sutvā brāhmaṇo",
  "atk-s0101a:1273_2": "cintesi – “dhanapariccāgaṃ katvā vihāradānaṃ nāma dukkaraṃ, attano santakā hi kākaṇikāpi",
  "atk-s0101a:1273_3": "parassa duppariccajā, handāhaṃ itopi appaṭṭhatarañca appasamārambhatarañca yaññaṃ",
  "atk-s0101a:1273_4": "pucchāmī”ti. Tato taṃ pucchanto – “atthi pana bho”tiādimāha.",
  "atk-s0101a:1274_0": "350-351. Tattha yasmā sakiṃ pariccattepi vihāre punappunaṃ chādanakhaṇḍaphullappaṭisaṅkharaṇādivasena",
  "atk-s0101a:1274_1": "kiccaṃ atthiyeva, saraṇaṃ pana ekabhikkhussa vā santike saṅghassa vā gaṇassa vā sakiṃ",
  "atk-s0101a:1274_2": "gahitaṃ gahitameva hoti, natthi tassa punappunaṃ kattabbatā, tasmā taṃ vihāradānato",
  "atk-s0101a:1274_3": "appaṭṭhatarañca appasamārambhatarañca hoti. Yasmā ca saraṇagamanaṃ nāma tiṇṇaṃ ratanānaṃ",
  "atk-s0101a:1274_4": "jīvitapariccāgamayaṃ puññakammaṃ saggasampattiṃ deti, tasmā mahapphalatarañca mahānisaṃsatarañcāti",
  "atk-s0101a:1274_5": "veditabbaṃ. Tiṇṇaṃ pana ratanānaṃ jīvitapariccāgavasena yaññoti vuccati.",
  "atk-s0101a:1275_0": "352. Idaṃ sutvā brāhmaṇo cintesi – “attano jīvitaṃ nāma parassa pariccajituṃ dukkaraṃ,",
  "atk-s0101a:1275_1": "atthi nu kho itopi appaṭṭhataro yañño”ti tato taṃ pucchanto puna “atthi pana, bho",
  "atk-s0101a:1275_2": "gotamā”tiādimāha. Tattha pāṇātipātā veramaṇītiādīsu veramaṇī nāma virati. Sā tividhā",
  "atk-s0101a:1275_3": "hoti – sampattavirati, samādānavirati setughātaviratīti. Tattha yo sikkhāpadāni agahetvāpi",
  "atk-s0101a:1275_4": "kevalaṃ attano jātigottakulāpadesādīni anussaritvā – “na me idaṃ patirūpa”nti pāṇātipātādīni",
  "atk-s0101a:1275_5": "na karoti, sampattavatthuṃ pariharati. Tato ārakā viramati. Tassa sā virati sampattaviratīti veditabbā.",
  "atk-s0101a:1276": "“Ajjatagge jīvitahetupi pāṇaṃ na hanāmī”ti vā “pāṇātipātā viramāmī”ti vā “veramaṇiṃ samādiyāmī”ti vā evaṃ sikkhāpadāni gaṇhantassa pana virati samādānaviratīti veditabbā.",
  "atk-s0101a:1277_0": "Ariyasāvakānaṃ pana maggasampayuttā virati setughātavirati nāma. Tattha purimā dve",
  "atk-s0101a:1277_1": "viratiyo yaṃ voropanādivasena vītikkamitabbaṃ jīvitindriyādivatthu, taṃ ārammaṇaṃ",
  "atk-s0101a:1277_2": "katvā pavattanti. Pacchimā nibbānārammaṇāva. Ettha ca yo pañca sikkhāpadāni ekato",
  "atk-s0101a:1277_3": "gaṇhati, tassa ekasmiṃ bhinne sabbāni bhinnāni honti. Yo ekekaṃ gaṇhati, so yaṃ vītikkamati,",
  "atk-s0101a:1277_4": "tadeva bhijjati. Setughātaviratiyā pana bhedo nāma natthi, bhavantarepi hi ariyasāvako",
  "atk-s0101a:1277_5": "jīvitahetupi neva pāṇaṃ hanati na suraṃ pivati. Sacepissa surañca khīrañca missetvā",
  "atk-s0101a:1277_6": "mukhe pakkhipanti, khīrameva pavisati, na surā. Yathā kiṃ? Koñcasakuṇānaṃ khīramissake",
  "atk-s0101a:1277_7": "udake khīrameva pavisati? Na udakaṃ. Idaṃ yonisiddhanti ce, idaṃ dhammatāsiddhanti",
  "atk-s0101a:1277_8": "ca veditabbaṃ. Yasmā pana saraṇagamane diṭṭhiujukakaraṇaṃ nāma bhāriyaṃ. Sikkhāpadasamādāne",
  "atk-s0101a:1277_9": "pana viratimattakameva. Tasmā etaṃ yathā vā tathā vā gaṇhantassāpi sādhukaṃ gaṇhantassāpi",
  "atk-s0101a:1277_10": "appaṭṭhatarañca appasamārambhatarañca. Pañcasīlasadisassa pana dānassa abhāvato ettha",
  "atk-s0101a:1277_11": "mahapphalatā mahānisaṃsatā ca veditabbā. Vuttañhetaṃ –",
  "atk-s0101a:1278_0": "“Pañcimāni, bhikkhave, dānāni mahādānāni aggaññāni rattaññāni vaṃsaññāni porāṇāni",
  "atk-s0101a:1278_1": "asaṃkiṇṇāni asaṃkiṇṇapubbāni na saṅkiyanti na saṅkiyissanti appaṭikuṭṭhāni samaṇehi",
  "atk-s0101a:1278_2": "brāhmaṇehi viññūhi. Katamāni pañca? Idha, bhikkhave, ariyasāvako pāṇātipātaṃ pahāya",
  "atk-s0101a:1278_3": "pāṇātipātā paṭivirato hoti. Pāṇātipātā paṭivirato, bhikkhave, ariyasāvako aparimāṇānaṃ",
  "atk-s0101a:1278_4": "sattānaṃ abhayaṃ deti, averaṃ deti abyāpajjhaṃ deti. Aparimāṇānaṃ sattānaṃ abhayaṃ",
  "atk-s0101a:1278_5": "datvā averaṃ datvā abyāpajjhaṃ datvā aparimāṇassa abhayassa averassa abyāpajjhassa",
  "atk-s0101a:1278_6": "bhāgī hoti. Idaṃ, bhikkhave, paṭhamaṃ dānaṃ mahādānaṃ…pe… viññūhīti.",
  "atk-s0101a:1279_0": "Puna caparaṃ, bhikkhave, ariyasāvako adinnādānaṃ pahāya…pe… kāmesumicchācāraṃ pahāya…pe…",
  "atk-s0101a:1279_1": "musāvādaṃ pahāya…pe… surāmerayamajjapamādaṭṭhānaṃ pahāya…pe… imāni kho, bhikkhave,",
  "atk-s0101a:1279_2": "pañca dānāni mahādānāni aggaññāni…pe… viññūhī”ti.",
  "atk-s0101a:1280_0": "Idañca pana sīlapañcakaṃ – “attasinehañca jīvitasinehañca pariccajitvā rakkhissāmī”ti",
  "atk-s0101a:1280_1": "samādinnatāya yaññoti vuccati. Tattha kiñcāpi pañcasīlato saraṇagamanameva jeṭṭhakaṃ,",
  "atk-s0101a:1280_2": "idaṃ pana saraṇagamaneyeva patiṭṭhāya rakkhitasīlavasena mahapphalanti vuttaṃ.",
  "atk-s0101a:1281_0": "353. Idampi sutvā brāhmaṇo cintesi – “pañcasīlaṃ nāma rakkhituṃ garukaṃ, atthi nu",
  "atk-s0101a:1281_1": "kho aññaṃ kiñci īdisameva hutvā ito appaṭṭhatarañca mahapphalatarañcā”ti. Tato taṃ",
  "atk-s0101a:1281_2": "pucchanto punapi – “atthi pana, bho gotamā”tiādimāha. Athassa bhagavā tividhasīlapāripūriyaṃ",
  "atk-s0101a:1281_3": "ṭhitassa paṭhamajjhānādīnaṃ yaññānaṃ appaṭṭhatarañca mahapphalatarañca dassetukāmo",
  "atk-s0101a:1281_4": "buddhuppādato paṭṭhāya desanaṃ ārabhanto “idha brāhmaṇā”tiādimāha. Tattha yasmā heṭṭhā",
  "atk-s0101a:1281_5": "vuttehi guṇehi samannāgato paṭhamaṃ jhānaṃ, paṭhamajjhānādīsu ṭhito dutiyajjhānādīni",
  "atk-s0101a:1281_6": "nibbattento na kilamati, tasmā tāni appaṭṭhāni appasamārambhāni. Yasmā panettha paṭhamajjhānaṃ",
  "atk-s0101a:1281_7": "ekaṃ kappaṃ brahmaloke āyuṃ deti. Dutiyaṃ aṭṭhakappe. Tatiyaṃ catusaṭṭhikappe. Catutthaṃ",
  "atk-s0101a:1281_8": "pañcakappasatāni. Tadeva ākāsānañcāyatanādisamāpattivasena bhāvitaṃ vīsati, cattālīsaṃ,",
  "atk-s0101a:1281_9": "saṭṭhi, caturāsīti ca kappasahassāni āyuṃ deti; tasmā mahapphalatarañca mahānisaṃsatarañca.",
  "atk-s0101a:1281_10": "Nīvaraṇādīnaṃ pana paccanīkānaṃ dhammānaṃ pariccattattā taṃ yaññanti veditabbaṃ.",
  "atk-s0101a:1282_0": "Vipassanāñāṇampi yasmā catutthajjhānapariyosānesu guṇesu patiṭṭhāya nibbattento na",
  "atk-s0101a:1282_1": "kilamati, tasmā appaṭṭhaṃ appasamārambhaṃ; vipassanāsukhasadisassa pana sukhassa",
  "atk-s0101a:1282_2": "abhāvā mahapphalaṃ. Paccanīkakilesapariccāgato yaññoti. Manomayiddhipi yasmā vipassanāñāṇe",
  "atk-s0101a:1282_3": "patiṭṭhāya nibbattento na kilamati, tasmā appaṭṭhā appasamārambhā; attano sadisarūpanimmānasamatthatāya",
  "atk-s0101a:1282_4": "mahapphalā. Attano paccanīkakilesapariccāgato yañño. Iddhividhañāṇādīnipi yasmā manomayañāṇādīsu",
  "atk-s0101a:1282_5": "patiṭṭhāya nibbattento na kilamati, tasmā appaṭṭhāni appasamārambhāni, attano attano",
  "atk-s0101a:1282_6": "paccanīkakilesappahānato yañño. Iddhividhaṃ panettha nānāvidhavikubbanadassanasamatthatāya.",
  "atk-s0101a:1282_7": "Dibbasotaṃ devamanussānaṃ saddasavanasamatthatāya; cetopariyañāṇaṃ paresaṃ soḷasavidhacittajānanasamatthatāya;",
  "atk-s0101a:1282_8": "pubbenivāsānussatiñāṇaṃ icchiticchitaṭṭhānasamanussaraṇasamatthatāya; dibbacakkhu",
  "atk-s0101a:1282_9": "icchiticchitarūpadassanasamatthatāya; āsavakkhayañāṇaṃ atipaṇītalokuttaramaggasukhanipphādanasamatthatāya",
  "atk-s0101a:1282_10": "mahapphalanti veditabbaṃ. Yasmā pana arahattato visiṭṭhataro añño yañño nāma natthi,",
  "atk-s0101a:1282_11": "tasmā arahattanikūṭeneva desanaṃ samāpento – “ayampi kho, brāhmaṇā”tiādimāha.",
  "atk-s0101a:1283": "Kūṭadantaupāsakattapaṭivedanāvaṇṇanā",
  "atk-s0101a:1284_0": "354-358. Evaṃ vutteti evaṃ bhagavatā vutte desanāya pasīditvā saraṇaṃ gantukāmo kūṭadanto",
  "atk-s0101a:1284_1": "brāhmaṇo – ‘etaṃ abhikkantaṃ bho, gotamā’tiādikaṃ vacanaṃ avoca. Upavāyatūti upagantvā",
  "atk-s0101a:1284_2": "sarīradarathaṃ nibbāpento tanusītalo vāto vāyatūti. Idañca pana vatvā brāhmaṇo purisaṃ",
  "atk-s0101a:1284_3": "pesesi – “gaccha, tāta, yaññavāṭaṃ pavisitvā sabbe te pāṇayo bandhanā mocehī”ti.",
  "atk-s0101a:1284_4": "So “sādhū”ti paṭissuṇitvā tathā katvā āgantvā “muttā bho, te pāṇayo”ti ārocesi. Yāva",
  "atk-s0101a:1284_5": "brāhmaṇo taṃ pavattiṃ na suṇi, na tāva bhagavā dhammaṃ desesi. Kasmā? “Brāhmaṇassa",
  "atk-s0101a:1284_6": "citte ākulabhāvo atthī”ti. Sutvā panassa “bahū vata me pāṇā mocitā”ti cittacāro vippasīdati.",
  "atk-s0101a:1284_7": "Bhagavā tassa vippasannamanataṃ ñatvā dhammadesanaṃ ārabhi. Taṃ sandhāya – “atha",
  "atk-s0101a:1284_8": "kho bhagavā”tiādi vuttaṃ. Puna ‘kallacitta’ntiādi ānupubbikathānubhāvena vikkhambhitanīvaraṇataṃ",
  "atk-s0101a:1284_9": "sandhāya vuttaṃ. Sesaṃ uttānatthamevāti.",
  "atk-s0101a:1285": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1286": "Kūṭadantasuttavaṇṇanā niṭṭhitā.",
  "atk-s0101a:1289": "6. Mahālisuttavaṇṇanā",
  "atk-s0101a:1290": "Brāhmaṇadūtavatthuvaṇṇanā",
  "atk-s0101a:1291_0": "359. Evaṃ me sutaṃ – ekaṃ samayaṃ bhagavā vesāliyanti mahālisuttaṃ. Tatrāyaṃ apubbapadavaṇṇanā.",
  "atk-s0101a:1291_1": "Vesāliyanti punappunaṃ visālabhāvūpagamanato vesālīti laddhanāmake nagare. Mahāvaneti",
  "atk-s0101a:1291_2": "bahinagare himavantena saddhiṃ ekābaddhaṃ hutvā ṭhitaṃ sayaṃ jātavanaṃ atthi, yaṃ",
  "atk-s0101a:1291_3": "mahantabhāveneva mahāvananti vuccati, tasmiṃ mahāvane. Kūṭāgārasālāyanti tasmiṃ vanasaṇḍe",
  "atk-s0101a:1291_4": "saṅghārāmaṃ patiṭṭhapesuṃ. Tattha kaṇṇikaṃ yojetvā thambhānaṃ upari kūṭāgārasālāsaṅkhepena",
  "atk-s0101a:1291_5": "devavimānasadisaṃ pāsādaṃ akaṃsu, taṃ upādāya sakalopi saṅghārāmo “kūṭāgārasālā”ti",
  "atk-s0101a:1291_6": "paññāyittha. Bhagavā taṃ vesāliṃ upanissāya tasmiṃ saṅghārāme viharati. Tena vuttaṃ",
  "atk-s0101a:1291_7": "– “vesāliyaṃ viharati mahāvane kūṭāgārasālāya”nti. Kosalakāti kosalaraṭṭhavāsino.",
  "atk-s0101a:1291_8": "Māgadhakāti magadharaṭṭhavāsino. Karaṇīyenāti avassaṃ kattabbakammena. Yañhi akātumpi",
  "atk-s0101a:1291_9": "vaṭṭati, taṃ kiccanti vuccati, yaṃ avassaṃ kātabbameva, taṃ karaṇīyaṃ nāma.",
  "atk-s0101a:1292_0": "360. Paṭisallīno bhagavāti nānārammaṇacārato paṭikkamma sallīno nilīno, ekībhāvaṃ",
  "atk-s0101a:1292_1": "upagamma ekattārammaṇe jhānaratiṃ anubhavatīti attho. Tatthevāti tasmiññeva vihāre.",
  "atk-s0101a:1292_2": "Ekamantanti tasmā ṭhānā apakkamma tāsu tāsu rukkhacchāyāsu nisīdiṃsu.",
  "atk-s0101a:1293": "Oṭṭhaddhalicchavīvatthuvaṇṇanā",
  "atk-s0101a:1294_0": "361. Oṭṭhaddhoti addhoṭṭhatāya evaṃladdhanāmo. Mahatiyā licchavīparisāyāti purebhattaṃ",
  "atk-s0101a:1294_1": "buddhappamukhassa bhikkhusaṅghassa dānaṃ datvā bhagavato santike uposathaṅgāni adhiṭṭhahitvā",
  "atk-s0101a:1294_2": "gandhamālādīni gāhāpetvā ugghosanāya mahatiṃ licchavirājaparisaṃ sannipātāpetvā tāya",
  "atk-s0101a:1294_3": "nīlapītādivaṇṇavatthābharaṇavilepanapaṭimaṇḍitāya tāvatiṃsaparisasappaṭibhāgāya mahatiyā",
  "atk-s0101a:1294_4": "licchaviparisāya saddhiṃ upasaṅkami. Akālo kho mahālīti tassa oṭṭhaddhassa mahālīti",
  "atk-s0101a:1294_5": "mūlanāmaṃ, tena mūlanāmamattena naṃ thero mahālīti ālapati. Ekamantaṃ nisīdīti patirūpāsu",
  "atk-s0101a:1294_6": "rukkhacchāyāsu tāya licchaviparisāya saddhiṃ ratanattayassa vaṇṇaṃ kathayanto nisīdi.",
  "atk-s0101a:1295_0": "362. Sīho samaṇuddesoti āyasmato nāgitassa bhāgineyyo sattavassakāle pabbajitvā sāsane",
  "atk-s0101a:1295_1": "yuttapayutto “sīho”ti evaṃnāmako sāmaṇero, so kira taṃ mahāparisaṃ disvā – “ayaṃ",
  "atk-s0101a:1295_2": "parisā mahatī, sakalaṃ vihāraṃ pūretvā nisinnā, addhā bhagavā ajja imissā parisāya",
  "atk-s0101a:1295_3": "mahantena ussāhena dhammaṃ desessati, yaṃnūnāhaṃ upajjhāyassācikkhitvā bhagavato",
  "atk-s0101a:1295_4": "mahāparisāya sannipatitabhāvaṃ ārocāpeyya”nti cintetvā yenāyasmā nāgito tenupasaṅkami.",
  "atk-s0101a:1295_5": "Bhante kassapāti theraṃ gottena ālapati. Esā janatāti eso janasamūho.",
  "atk-s0101a:1296_0": "Tvaññeva bhagavato ārocehīti sīho kira bhagavato vissāsiko, ayañhi thero thūlasarīro,",
  "atk-s0101a:1296_1": "tenassa sarīragarutāya uṭṭhānanisajjādīsu ālasiyabhāvo īsakaṃ appahīno viya hoti.",
  "atk-s0101a:1296_2": "Athāyaṃ sāmaṇero bhagavato kālena kālaṃ vattaṃ karoti. Tena naṃ thero “tvampi dasabalassa",
  "atk-s0101a:1296_3": "vissāsiko”ti vatvā gaccha tvaññevārocehīti āha. Vihārapacchāyāyanti vihārachāyāyaṃ,",
  "atk-s0101a:1296_4": "kūṭāgāramahāgehacchāyāya pharitokāseti attho. Sā kira kūṭāgārasālā dakkhiṇuttarato",
  "atk-s0101a:1296_5": "dīghā pācīnamukhā, tenassā purato mahatī chāyā patthaṭā hoti, sīho tattha bhagavato āsanaṃ paññapesi.",
  "atk-s0101a:1297_0": "363. Atha kho bhagavā dvārantarehi ceva vātapānantarehi ca nikkhamitvā vidhāvantāhi",
  "atk-s0101a:1297_1": "vippharantīhi chabbaṇṇāhi buddharasmīhi saṃsūcitanikkhamano valāhakantarato puṇṇacando",
  "atk-s0101a:1297_2": "viya kūṭāgārasālato nikkhamitvā paññattavarabuddhāsane nisīdi. Tena vuttaṃ – “atha",
  "atk-s0101a:1297_3": "kho bhagavā vihārā nikkhamma vihārapacchāyāya paññatte āsane nisīdī”ti.",
  "atk-s0101a:1298_0": "364-365. Purimāni, bhante, divasāni purimatarānīti ettha hiyyo divasaṃ purimaṃ nāma,",
  "atk-s0101a:1298_1": "tato paraṃ purimataraṃ. Tato paṭṭhāya pana sabbāni purimāni ceva purimatarāni ca",
  "atk-s0101a:1298_2": "honti. Yadaggeti mūladivasato paṭṭhāya yaṃ divasaṃ aggaṃ parakoṭiṃ katvā viharāmīti",
  "atk-s0101a:1298_3": "attho, yāva vihāsinti vuttaṃ hoti. Idāni tassa parimāṇaṃ dassento “naciraṃ tīṇi vassānī”ti",
  "atk-s0101a:1298_4": "āha. Atha vā yadaggeti yaṃ divasaṃ aggaṃ katvā naciraṃ tīṇi vassāni viharāmītipi",
  "atk-s0101a:1298_5": "attho. Yaṃ divasaṃ ādiṃ katvā naciraṃ vihāsiṃ tīṇiyeva vassānīti vuttaṃ hoti. Ayaṃ",
  "atk-s0101a:1298_6": "kira bhagavato pattacīvaraṃ gaṇhanto tīṇi saṃvaccharāni bhagavantaṃ upaṭṭhāsi, taṃ",
  "atk-s0101a:1298_7": "sandhāya evaṃ vadati. Piyarūpānīti piyajātikāni sātajātikāni. Kāmūpasaṃhitānīti kāmassādayuttāni.",
  "atk-s0101a:1298_8": "Rajanīyānīti rāgajanakāni. No ca kho dibbāni saddānīti kasmā sunakkhatto tāni na",
  "atk-s0101a:1298_9": "suṇāti? So kira bhagavantaṃ upasaṅkamitvā dibbacakkhuparikammaṃ yāci, tassa bhagavā",
  "atk-s0101a:1298_10": "ācikkhi, so yathānusiṭṭhaṃ paṭipanno dibbacakkhuṃ uppādetvā devatānaṃ rūpāni disvā",
  "atk-s0101a:1298_11": "cintesi “imasmiṃ sarīrasaṇṭhāne saddena madhurena bhavitabbaṃ, kathaṃ nu kho naṃ",
  "atk-s0101a:1298_12": "suṇeyya”nti bhagavantaṃ upasaṅkamitvā dibbasotaparikammaṃ pucchi. Ayañca atīte ekaṃ",
  "atk-s0101a:1298_13": "sīlavantaṃ bhikkhuṃ kaṇṇasakkhaliyaṃ paharitvā badhiramakāsi. Tasmā parikammaṃ karontopi",
  "atk-s0101a:1298_14": "abhabbo dibbasotādhigamāya. Tenassa na bhagavā parikammaṃ kathesi. So ettāvatā bhagavati",
  "atk-s0101a:1298_15": "āghātaṃ bandhitvā cintesi – “addhā samaṇassa gotamassa evaṃ hoti – ‘ahampi khattiyo",
  "atk-s0101a:1298_16": "ayampi khattiyo, sacassa ñāṇaṃ vaḍḍhissati, ayampi sabbaññū bhavissatī’ti usūyāya",
  "atk-s0101a:1298_17": "mayhaṃ na kathesī”ti. So anukkamena gihibhāvaṃ patvā tamatthaṃ mahālilicchavino kathento evamāha.",
  "atk-s0101a:1299_0": "366-371. Ekaṃsabhāvitoti ekaṃsāya ekakoṭṭhāsāya bhāvito, dibbānaṃ vā rūpānaṃ dassanatthāya",
  "atk-s0101a:1299_1": "dibbānaṃ vā saddānaṃ savanatthāya bhāvitoti attho. Tiriyanti anudisāya. Ubhayaṃsabhāvitoti",
  "atk-s0101a:1299_2": "ubhayaṃsāya ubhayakoṭṭhāsāya bhāvitoti attho. Ayaṃ kho mahāli hetūti ayaṃ dibbānaṃyeva",
  "atk-s0101a:1299_3": "rūpānaṃ dassanāya ekaṃsabhāvito samādhi hetu. Imamatthaṃ sutvā so licchavī cintesi",
  "atk-s0101a:1299_4": "– “idaṃ dibbasotena saddasuṇanaṃ imasmiṃ sāsane uttamatthabhūtaṃ maññe imassa nūna",
  "atk-s0101a:1299_5": "atthāya ete bhikkhū paññāsampi saṭṭhipi vassāni apaṇṇakaṃ brahmacariyaṃ caranti,",
  "atk-s0101a:1299_6": "yaṃnūnāhaṃ dasabalaṃ etamatthaṃ puccheyya”nti.",
  "atk-s0101a:1300_0": "372. Tato tamatthaṃ pucchanto “etāsaṃ nūna, bhante”tiādimāha. Samādhibhāvanānanti",
  "atk-s0101a:1300_1": "ettha samādhiyeva samādhibhāvanā, ubhayaṃsabhāvitānaṃ samādhīnanti attho. Atha yasmā",
  "atk-s0101a:1300_2": "sāsanato bāhirā etā samādhibhāvanā, na ajjhattikā. Tasmā tā paṭikkhipitvā yadatthaṃ",
  "atk-s0101a:1300_3": "bhikkhū brahmacariyaṃ caranti, taṃ dassento bhagavā “na kho mahālī”tiādimāha.",
  "atk-s0101a:1301": "Catuariyaphalavaṇṇanā",
  "atk-s0101a:1302_0": "373. Tiṇṇaṃ saṃyojanānanti sakkāyadiṭṭhiādīnaṃ tiṇṇaṃ bandhanānaṃ. Tāni hi vaṭṭadukkhamaye",
  "atk-s0101a:1302_1": "rathe satte saṃyojenti, tasmā saṃyojanānīti vuccanti. Sotāpanno hotīti maggasotaṃ",
  "atk-s0101a:1302_2": "āpanno hoti. Avinipātadhammoti catūsu apāyesu apatanadhammo. Niyatoti dhammaniyāmena",
  "atk-s0101a:1302_3": "niyato. Sambodhiparāyaṇoti uparimaggattayasaṅkhātā sambodhi paraṃ ayanaṃ assa, anena",
  "atk-s0101a:1302_4": "vā pattabbāti sambodhiparāyaṇo.",
  "atk-s0101a:1303_0": "Tanuttāti pariyuṭṭhānamandatāya ca kadāci karahaci uppattiyā ca tanubhāvā. Orambhāgiyānanti",
  "atk-s0101a:1303_1": "heṭṭhābhāgiyānaṃ, ye hi baddho upari suddhāvāsabhūmiyaṃ nibbattituṃ na sakkoti. Opapātikoti",
  "atk-s0101a:1303_2": "sesayonipaṭikkhepavacanametaṃ. Tattha parinibbāyīti tasmiṃ uparibhaveyeva parinibbānadhammo.",
  "atk-s0101a:1303_3": "Anāvattidhammoti tato brahmalokā puna paṭisandhivasena anāvattanadhammo. Cetovimuttinti",
  "atk-s0101a:1303_4": "cittavisuddhiṃ, sabbakilesabandhanavimuttassa arahattaphalacittassetaṃ adhivacanaṃ.",
  "atk-s0101a:1303_5": "Paññāvimuttinti etthāpi sabbakilesabandhanavimuttā arahattaphalapaññāva paññāvimuttīti",
  "atk-s0101a:1303_6": "veditabbā. Diṭṭheva dhammeti imasmiṃyeva attabhāve. Sayanti sāmaṃ. Abhiññāti abhijānitvā.",
  "atk-s0101a:1303_7": "Sacchikatvāti paccakkhaṃ katvā. Atha vā abhiññā sacchikatvāti abhiññāya abhivisiṭṭhena",
  "atk-s0101a:1303_8": "ñāṇena sacchikaritvātipi attho. Upasampajjāti patvā paṭilabhitvā. Idaṃ sutvā licchavirājā",
  "atk-s0101a:1303_9": "cintesi – “ayaṃ pana dhammo na sakuṇena viya uppatitvā, nāpi godhāya viya urena gantvā",
  "atk-s0101a:1303_10": "sakkā paṭivijjhituṃ, addhā pana imaṃ paṭivijjhantassa pubbabhāgappaṭipadāya bhavitabbaṃ,",
  "atk-s0101a:1303_11": "pucchāmi tāva na”nti.",
  "atk-s0101a:1304": "Ariyaaṭṭhaṅgikamaggavaṇṇanā",
  "atk-s0101a:1305_0": "374-375. Tato bhagavantaṃ pucchanto “atthi pana bhante”tiādimāha. Aṭṭhaṅgikoti pañcaṅgikaṃ",
  "atk-s0101a:1305_1": "turiyaṃ viya aṭṭhaṅgiko gāmo viya ca aṭṭhaṅgamattoyeva hutvā aṭṭhaṅgiko, na aṅgato",
  "atk-s0101a:1305_2": "añño maggo nāma atthi. Tenevāha – “seyyathidaṃ, sammādiṭṭhi…pe… sammāsamādhī”ti.",
  "atk-s0101a:1305_3": "Tattha sammādassanalakkhaṇā sammādiṭṭhi. Sammā abhiniropanalakkhaṇo sammāsaṅkappo.",
  "atk-s0101a:1305_4": "Sammā pariggahaṇalakkhaṇā sammāvācā. Sammā samuṭṭhāpanalakkhaṇo sammākammanto. Sammā",
  "atk-s0101a:1305_5": "vodāpanalakkhaṇo sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā",
  "atk-s0101a:1305_6": "sammāsati. Sammā samādhānalakkhaṇo sammāsamādhi. Etesu ekekassa tīṇi tīṇi kiccāni",
  "atk-s0101a:1305_7": "honti. Seyyathidaṃ, sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ",
  "atk-s0101a:1305_8": "pajahati, nirodhaṃ ārammaṇaṃ karoti, sampayuttadhamme ca passati tappaṭicchādakamohavidhamanavasena",
  "atk-s0101a:1305_9": "asammohato. Sammāsaṅkappādayopi tatheva micchāsaṅkappādīni pajahanti, nirodhañca",
  "atk-s0101a:1305_10": "ārammaṇaṃ karonti, visesato panettha sammāsaṅkappo sahajātadhamme abhiniropeti. Sammāvācā",
  "atk-s0101a:1305_11": "sammā pariggaṇhati. Sammākammanto sammā samuṭṭhāpeti. Sammāājīvo sammā vodāpeti.",
  "atk-s0101a:1305_12": "Sammāvāyāmo sammā paggaṇhati. Sammāsati sammā upaṭṭhāpeti. Sammāsamādhi sammā padahati.",
  "atk-s0101a:1306_0": "Api cesā sammādiṭṭhi nāma pubbabhāge nānākkhaṇā nānārammaṇā hoti, maggakkhaṇe ekakkhaṇā",
  "atk-s0101a:1306_1": "ekārammaṇā. Kiccato pana “dukkhe ñāṇa”ntiādīni cattāri nāmāni labhati. Sammāsaṅkappādayopi",
  "atk-s0101a:1306_2": "pubbabhāge nānākkhaṇā nānārammaṇā honti. Maggakkhaṇe ekakkhaṇā ekārammaṇā. Tesu sammāsaṅkappo",
  "atk-s0101a:1306_3": "kiccato “nekkhammasaṅkappo”tiādīni tīṇi nāmāni labhati. Sammā vācādayo tisso viratiyopi",
  "atk-s0101a:1306_4": "honti, cetanādayopi honti, maggakkhaṇe pana viratiyeva. Sammāvāyāmo sammāsatīti idampi",
  "atk-s0101a:1306_5": "dvayaṃ kiccato sammappadhānasatipaṭṭhānavasena cattāri nāmāni labhati. Sammāsamādhi",
  "atk-s0101a:1306_6": "pana pubbabhāgepi maggakkhaṇepi sammāsamādhiyeva.",
  "atk-s0101a:1307_0": "Iti imesu aṭṭhasu dhammesu bhagavatā nibbānādhigamāya paṭipannassa yogino bahukārattā",
  "atk-s0101a:1307_1": "paṭhamaṃ sammādiṭṭhi desitā. Ayañhi “paññāpajjoto paññāsattha”nti ca vuttā. Tasmā",
  "atk-s0101a:1307_2": "etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ vidhamitvā",
  "atk-s0101a:1307_3": "kilesacore ghātento khemena yogāvacaro nibbānaṃ pāpuṇāti. Tena vuttaṃ – “nibbānādhigamāya",
  "atk-s0101a:1307_4": "paṭipannassa yogino bahukārattā paṭhamaṃ sammādiṭṭhi desitā”ti.",
  "atk-s0101a:1308_0": "Sammāsaṅkappo pana tassā bahukāro, tasmā tadanantaraṃ vutto. Yathā hi heraññiko hatthena",
  "atk-s0101a:1308_1": "parivaṭṭetvā parivaṭṭetvā cakkhunā kahāpaṇaṃ olokento – “ayaṃ cheko, ayaṃ kūṭo”ti",
  "atk-s0101a:1308_2": "jānāti. Evaṃ yogāvacaropi pubbabhāge vitakkena vitakketvā vipassanāpaññāya olokayamāno",
  "atk-s0101a:1308_3": "– “ime dhammā kāmāvacarā, ime dhammā rūpāvacarādayo”ti pajānāti. Yathā vā pana purisena",
  "atk-s0101a:1308_4": "koṭiyaṃ gahetvā parivaṭṭetvā parivaṭṭetvā dinnaṃ mahārukkhaṃ tacchako vāsiyā tacchetvā",
  "atk-s0101a:1308_5": "kamme upaneti, evaṃ vitakkena vitakketvā vitakketvā dinne dhamme yogāvacaro paññāya",
  "atk-s0101a:1308_6": "– “ime kāmāvacarā, ime rūpāvacarā”tiādinā nayena paricchinditvā kamme upaneti. Tena",
  "atk-s0101a:1308_7": "vuttaṃ – “sammāsaṅkappo pana tassā bahukāro, tasmā tadanantaraṃ vutto”ti. Svāyaṃ",
  "atk-s0101a:1308_8": "yathā sammādiṭṭhiyā evaṃ sammāvācāyapi upakārako. Yathāha – “pubbe kho, visākha,",
  "atk-s0101a:1308_9": "vitakketvā vicāretvā pacchā vācaṃ bhindatī”ti, tasmā tadanantaraṃ sammāvācā vuttā.",
  "atk-s0101a:1309_0": "Yasmā pana – “idañcidañca karissāmā”ti paṭhamaṃ vācāya saṃvidahitvā loke kammante",
  "atk-s0101a:1309_1": "payojenti; tasmā vācā kāyakammassa upakārikāti sammāvācāya anantaraṃ sammākammanto",
  "atk-s0101a:1309_2": "vutto. Catubbidhaṃ pana vacīduccaritaṃ, tividhañca kāyaduccaritaṃ pahāya ubhayaṃ",
  "atk-s0101a:1309_3": "sucaritaṃ pūrentasseva yasmā ājīvaṭṭhamakaṃ sīlaṃ pūreti, na itarassa, tasmā tadubhayānantaraṃ",
  "atk-s0101a:1309_4": "sammāājīvo vutto. Evaṃ visuddhājīvena pana “parisuddho me ājīvo”ti ettāvatā ca paritosaṃ",
  "atk-s0101a:1309_5": "katvā suttapamattena viharituṃ na yuttaṃ, atha kho “sabbiriyāpathesu idaṃ vīriyaṃ",
  "atk-s0101a:1309_6": "samārabhitabba”nti dassetuṃ tadanantaraṃ sammāvāyāmo vutto. Tato “āraddhavīriyenapi",
  "atk-s0101a:1309_7": "kāyādīsu catūsu vatthūsu sati sūpaṭṭhitā kātabbā”ti dassanatthaṃ tadanantaraṃ sammāsati",
  "atk-s0101a:1309_8": "desitā. Yasmā panevaṃ sūpaṭṭhitā sati samādhissupakārānupakārānaṃ dhammānaṃ gatiyo",
  "atk-s0101a:1309_9": "samannesitvā pahoti ekattārammaṇe cittaṃ samādhātuṃ, tasmā sammāsatiyā anantaraṃ",
  "atk-s0101a:1309_10": "sammāsamādhi desitoti veditabbo. Etesaṃ dhammānaṃ sacchikiriyāyāti etesaṃ sotāpattiphalādīnaṃ",
  "atk-s0101a:1309_11": "paccakkhakiriyatthāya.",
  "atk-s0101a:1310": "Dve pabbajitavatthuvaṇṇanā",
  "atk-s0101a:1311_0": "376-377. Ekamidāhanti idaṃ kasmā āraddhaṃ? Ayaṃ kira rājā – “rūpaṃ attā”ti evaṃladdhiko,",
  "atk-s0101a:1311_1": "tenassa desanāya cittaṃ nādhimuccati. Atha bhagavatā tassa laddhiyā āvikaraṇatthaṃ",
  "atk-s0101a:1311_2": "ekaṃ kāraṇaṃ āharituṃ idamāraddhaṃ. Tatrāyaṃ saṅkhepattho – “ahaṃ ekaṃ samayaṃ ghositārāme",
  "atk-s0101a:1311_3": "viharāmi, tatra vasantaṃ maṃ te dve pabbajitā evaṃ pucchiṃsu. Athāhaṃ tesaṃ buddhuppādaṃ",
  "atk-s0101a:1311_4": "dassetvā tantidhammaṃ nāma kathento idamavocaṃ – “āvuso, saddhāsampanno nāma kulaputto",
  "atk-s0101a:1311_5": "evarūpassa satthu sāsane pabbajito, evaṃ tividhaṃ sīlaṃ pūretvā paṭhamajjhānādīni",
  "atk-s0101a:1311_6": "patvā ṭhito ‘taṃ jīva’ntiādīni vadeyya, yuttaṃ nu kho etamassā”ti? Tato tehi “yutta”nti",
  "atk-s0101a:1311_7": "vutte “ahaṃ kho panetaṃ, āvuso, evaṃ jānāmi, evaṃ passāmi, atha ca panāhaṃ na vadāmī”ti",
  "atk-s0101a:1311_8": "taṃ vādaṃ paṭikkhipitvā uttari khīṇāsavaṃ dassetvā “imassa evaṃ vattuṃ na yutta”nti",
  "atk-s0101a:1311_9": "avocaṃ. Te mama vacanaṃ sutvā attamanā ahesunti. Evaṃ vutte sopi attamano ahosi.",
  "atk-s0101a:1311_10": "Tenāha – “idamavoca bhagavā. Attamano oṭṭhaddho licchavī bhagavato bhāsitaṃ abhinandī”ti.",
  "atk-s0101a:1312": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1313": "Mahālisuttavaṇṇanā niṭṭhitā.",
  "atk-s0101a:1316": "7. Jāliyasuttavaṇṇanā",
  "atk-s0101a:1317": "Dve pabbajitavatthuvaṇṇanā",
  "atk-s0101a:1318_0": "378. Evaṃ me sutaṃ…pe… kosambiyanti jāliyasuttaṃ. Tatrāyaṃ apubbapadavaṇṇanā. Ghositārāmeti",
  "atk-s0101a:1318_1": "ghositena seṭṭhinā kate ārāme. Pubbe kira allakapparaṭṭhaṃ nāma ahosi. Tato kotūhaliko",
  "atk-s0101a:1318_2": "nāma daliddo chātakabhayena saputtadāro avantiraṭṭhaṃ gacchanto puttaṃ vahituṃ asakkonto",
  "atk-s0101a:1318_3": "chaḍḍetvā agamāsi, mātā nivattitvā taṃ gahetvā gatā, te ekaṃ gopālakagāmaṃ pavisiṃsu.",
  "atk-s0101a:1318_4": "Gopālakena ca tadā bahupāyāso paṭiyatto hoti, te tato pāyāsaṃ labhitvā bhuñjiṃsu.",
  "atk-s0101a:1318_5": "Atha so puriso balavapāyāsaṃ bhutto jīrāpetuṃ asakkonto rattibhāge kālaṃ katvā tattheva",
  "atk-s0101a:1318_6": "sunakhiyā kucchismiṃ paṭisandhiṃ gahetvā kukkuro jāto, so gopālakassa piyo ahosi.",
  "atk-s0101a:1318_7": "Gopālako ca paccekabuddhaṃ upaṭṭhahati. Paccekabuddhopi bhattakiccapariyosāne kukkurassa",
  "atk-s0101a:1318_8": "ekekaṃ piṇḍaṃ deti, so paccekabuddhe sinehaṃ uppādetvā gopālakena saddhiṃ paṇṇasālampi",
  "atk-s0101a:1318_9": "gacchati. Gopālake asannihite bhattavelāyaṃ sayameva gantvā kālārocanatthaṃ paṇṇasāladvāre",
  "atk-s0101a:1318_10": "bhussati, antarāmaggepi caṇḍamige disvā bhussitvā palāpeti. So paccekabuddhe mudukena",
  "atk-s0101a:1318_11": "cittena kālaṃkatvā devaloke nibbatti. Tatrassa ghosakadevaputto tveva nāmaṃ ahosi.",
  "atk-s0101a:1318_12": "So devalokato cavitvā kosambiyaṃ ekassa kulassa ghare nibbatti. Taṃ aputtako seṭṭhi",
  "atk-s0101a:1318_13": "tassa mātāpitūnaṃ dhanaṃ datvā puttaṃ katvā aggahesi. Atha attano putte jāte sattakkhattuṃ",
  "atk-s0101a:1318_14": "ghātāpetuṃ upakkami. So puññavantatāya sattasupi ṭhānesu maraṇaṃ appatvā avasāne",
  "atk-s0101a:1318_15": "ekāya seṭṭhidhītāya veyyattiyena laddhajīvito aparabhāge pituaccayena seṭṭhiṭṭhānaṃ",
  "atk-s0101a:1318_16": "patvā ghosakaseṭṭhi nāma jāto. Aññepi kosambiyaṃ kukkuṭaseṭṭhi, pāvāriyaseṭṭhīti",
  "atk-s0101a:1318_17": "dve seṭṭhino atthi, iminā saddhiṃ tayo ahesuṃ.",
  "atk-s0101a:1319_0": "Tena ca samayena himavantato pañcasatatāpasā sarīrasantappanatthaṃ antarantarākosambiṃ",
  "atk-s0101a:1319_1": "āgacchanti, tesaṃ ete tayo seṭṭhī attano attano uyyānesu paṇṇakuṭiyo katvā upaṭṭhānaṃ",
  "atk-s0101a:1319_2": "karonti. Athekadivasaṃ te tāpasā himavantato āgacchantā mahākantāre tasitā kilantā",
  "atk-s0101a:1319_3": "ekaṃ mahantaṃ vaṭarukkhaṃ patvā tattha adhivatthāya devatāya santikā saṅgahaṃ paccāsisantā",
  "atk-s0101a:1319_4": "nisīdiṃsu. Devatā sabbālaṅkāravibhūsitaṃ hatthaṃ pasāretvā tesaṃ pānīyapānakādīni",
  "atk-s0101a:1319_5": "datvā kilamathaṃ paṭivinodesi, ete devatāyānubhāvena vimhitā pucchiṃsu – “kiṃ nu",
  "atk-s0101a:1319_6": "kho, devate, kammaṃ katvā tayā ayaṃ sampatti laddhā”ti? Devatā āha – “loke buddho",
  "atk-s0101a:1319_7": "nāma bhagavā uppanno, so etarahi sāvatthiyaṃ viharati, anāthapiṇḍiko gahapati taṃ",
  "atk-s0101a:1319_8": "upaṭṭhahati. So uposathadivasesu attano bhatakānaṃ pakatibhattavetanameva datvā uposathaṃ",
  "atk-s0101a:1319_9": "kārāpesi. Athāhaṃ ekadivasaṃ majjhanhike pātarāsatthāya āgato kañci bhatakakammaṃ",
  "atk-s0101a:1319_10": "akarontaṃ disvā – ‘ajja manussā kasmā kammaṃ na karontī’ti pucchiṃ. Tassa me tamatthaṃ",
  "atk-s0101a:1319_11": "ārocesuṃ. Athāhaṃ etadavocaṃ – ‘idāni upaḍḍhadivaso gato, sakkā nu kho upaḍḍhuposathaṃ",
  "atk-s0101a:1319_12": "kātu’nti. Tato seṭṭhissa paṭivedetvā “sakkā kātu”nti āha. Svāhaṃ upaḍḍhadivasaṃ upaḍḍhuposathaṃ",
  "atk-s0101a:1319_13": "samādiyitvā tadaheva kālaṃ katvā imaṃ sampattiṃ paṭilabhi”nti.",
  "atk-s0101a:1320_0": "Atha te tāpasā “buddho kira uppanno”ti sañjātapītipāmojjā tatova sāvatthiṃ gantukāmā",
  "atk-s0101a:1320_1": "hutvāpi – “bahukārā no upaṭṭhākaseṭṭhino tesampi imamatthamārocessāmā”ti kosambiṃ",
  "atk-s0101a:1320_2": "gantvā seṭṭhīhi katasakkārabahumānā “tadaheva mayaṃ gacchāmā”ti āhaṃsu. “Kiṃ, bhante,",
  "atk-s0101a:1320_3": "turitāttha, nanu tumhe pubbe cattāro pañca māse vasitvā gacchathā”ti ca vutte taṃ",
  "atk-s0101a:1320_4": "pavattiṃ ārocesuṃ. “Tena hi, bhante, saheva gacchāmā”ti ca vutte “gacchāma mayaṃ,",
  "atk-s0101a:1320_5": "tumhe saṇikaṃ āgacchathā”ti sāvatthiṃ gantvā bhagavato santike pabbajitvā arahattaṃ",
  "atk-s0101a:1320_6": "pāpuṇiṃsu. Tepi seṭṭhino pañcasatapañcasatasakaṭaparivārā sāvatthiṃ gantvā dānādīni",
  "atk-s0101a:1320_7": "datvā kosambiṃ āgamanatthāya bhagavantaṃ yācitvā paccāgamma tayo vihāre kāresuṃ.",
  "atk-s0101a:1320_8": "Tesu kukkuṭaseṭṭhinā kato kukkuṭārāmo nāma, pāvāriyaseṭṭhinā kato pāvārikambavanaṃ",
  "atk-s0101a:1320_9": "nāma, ghositaseṭṭhinā kato ghositārāmo nāma ahosi. Taṃ sandhāya vuttaṃ – “kosambiyaṃ",
  "atk-s0101a:1320_10": "viharati ghositārāme”ti.",
  "atk-s0101a:1321_0": "Muṇḍiyoti idaṃ tassa nāmaṃ. Jāliyoti idampi itarassa nāmameva. Yasmā panassa upajjhāyo",
  "atk-s0101a:1321_1": "dārumayena pattena piṇḍāya carati, tasmā dārupattikantevāsīti vuccati. Etadavocunti",
  "atk-s0101a:1321_2": "upārambhādhippāyena vādaṃ āropetukāmā hutvā etadavocuṃ. Iti kira nesaṃ ahosi, sace",
  "atk-s0101a:1321_3": "samaṇo gotamo “taṃ jīvaṃ taṃ sarīra”nti vakkhati, athassa mayaṃ etaṃ vādaṃ āropessāma",
  "atk-s0101a:1321_4": "– “bho gotama, tumhākaṃ laddhiyā idheva satto bhijjati, tena vo vādo ucchedavādo",
  "atk-s0101a:1321_5": "hotī”ti. Sace pana “aññaṃ jīvaṃ aññaṃ sarīra”nti vakkhati, athassetaṃ vādaṃ āropessāma",
  "atk-s0101a:1321_6": "“tumhākaṃ vāde rūpaṃ bhijjati, na satto bhijjati. Tena vo vāde satto sassato āpajjatī”ti.",
  "atk-s0101a:1321_7": "Atha bhagavā “ime vādāropanatthāya pañhaṃ pucchanti, mama sāsane ime dve ante anupagamma",
  "atk-s0101a:1321_8": "majjhimā paṭipadā atthīti na jānanti, handa nesaṃ pañhaṃ avissajjetvā tassāyeva paṭipadāya",
  "atk-s0101a:1321_9": "āvibhāvatthaṃ dhammaṃ desemī”ti cintetvā “tena hāvuso”tiādimāha.",
  "atk-s0101a:1322_0": "379-380. Tattha kallaṃ nu kho tassetaṃ vacanāyāti tassetaṃ saddhāpabbajitassa tividhaṃ",
  "atk-s0101a:1322_1": "sīlaṃ paripūretvā paṭhamajjhānaṃ pattassa yuttaṃ nu kho etaṃ vattunti attho. Taṃ",
  "atk-s0101a:1322_2": "sutvā paribbājakā puthujjano nāma yasmā nibbicikiccho na hoti, tasmā kadāci evaṃ",
  "atk-s0101a:1322_3": "vadeyyāti maññamānā – “kallaṃ tassetaṃ vacanāyā”ti āhaṃsu. Atha ca panāhaṃ na vadāmīti",
  "atk-s0101a:1322_4": "ahaṃ etamevaṃ jānāmi, no ca evaṃ vadāmi, atha kho kasiṇaparikammaṃ katvā bhāventassa",
  "atk-s0101a:1322_5": "paññābalena uppannaṃ mahaggatacittametanti saññaṃ ṭhapesiṃ. Na kallaṃ tassetanti",
  "atk-s0101a:1322_6": "idaṃ te paribbājakā – “yasmā khīṇāsavo vigatasammoho tiṇṇavicikiccho, tasmā na yuttaṃ",
  "atk-s0101a:1322_7": "tassetaṃ vattu”nti maññamānā vadanti. Sesamettha uttānatthamevāti.",
  "atk-s0101a:1323": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1324": "Jāliyasuttavaṇṇanā niṭṭhitā.",
  "atk-s0101a:1327": "8. Mahāsīhanādasuttavaṇṇanā",
  "atk-s0101a:1328": "Acelakassapavatthuvaṇṇanā",
  "atk-s0101a:1329_0": "381. Evaṃ me sutaṃ…pe… uruññāyaṃ viharatīti mahāsīhanādasuttaṃ. Tatrāyaṃ apubbapadavaṇṇanā.",
  "atk-s0101a:1329_1": "Uruññāyanti uruññāti tassa raṭṭhassapi nagarassapi etadeva nāmaṃ, bhagavā uruññānagaraṃ",
  "atk-s0101a:1329_2": "upanissāya viharati. Kaṇṇakatthale migadāyeti tassa nagarassa avidūre kaṇṇakatthalaṃ",
  "atk-s0101a:1329_3": "nāma eko ramaṇīyo bhūmibhāgo atthi. So migānaṃ abhayatthāya dinnattā “migadāyo”ti",
  "atk-s0101a:1329_4": "vuccati, tasmiṃ kaṇṇakatthale migadāye. Aceloti naggaparibbājako. Kassapoti tassa",
  "atk-s0101a:1329_5": "nāmaṃ. Tapassinti tapanissitakaṃ. Lūkhājīvinti acelakamuttācārādivasena lūkho ājīvo",
  "atk-s0101a:1329_6": "assāti lūkhājīvī, taṃ lūkhājīviṃ. Upakkosatīti upaṇḍeti. Upavadatīti hīḷeti vambheti.",
  "atk-s0101a:1329_7": "Dhammassa ca anudhammaṃ byākarontīti bhotā gotamena vuttakāraṇassa anukāraṇaṃ kathenti.",
  "atk-s0101a:1329_8": "Sahadhammiko vādānuvādoti parehi vuttakāraṇena sakāraṇo hutvā tumhākaṃ vādo vā anuvādo",
  "atk-s0101a:1329_9": "vā viññūhi garahitabbaṃ, kāraṇaṃ koci appamattakopi kiṃ na āgacchati. Idaṃ vuttaṃ",
  "atk-s0101a:1329_10": "hoti, “kiṃ sabbākārenapi tava vāde gārayhaṃ kāraṇaṃ natthī”ti. Anabbhakkhātukāmāti",
  "atk-s0101a:1329_11": "na abhūtena vattukāmā.",
  "atk-s0101a:1330_0": "382. Ekaccaṃ tapassiṃ lūkhājīvintiādīsu idhekacco acelakapabbajjāditapanissitattā",
  "atk-s0101a:1330_1": "tapassī “lūkhena jīvitaṃ kappessāmī”ti tiṇagomayādibhakkhanādīhi nānappakārehi attānaṃ",
  "atk-s0101a:1330_2": "kilameti, appapuññatāya ca sukhena jīvitavuttimeva na labhati, so tīṇi duccaritāni",
  "atk-s0101a:1330_3": "pūretvā niraye nibbattati.",
  "atk-s0101a:1331_0": "Aparo tādisaṃ tapanissitopi puññavā hoti, labhati lābhasakkāraṃ. So “na dāni mayā",
  "atk-s0101a:1331_1": "sadiso atthī”ti attānaṃ ucce ṭhāne sambhāvetvā “bhiyyosomattāya lābhaṃ uppādessāmī”ti",
  "atk-s0101a:1331_2": "anesanavasena tīṇi duccaritāni pūretvā niraye nibbattati. Ime dve sandhāya paṭhamanayo vutto.",
  "atk-s0101a:1332_0": "Aparo tapanissitako lūkhājīvī appapuñño hoti, na labhati sukhena jīvitavuttiṃ. So",
  "atk-s0101a:1332_1": "“mayhaṃ pubbepi akatapuññatāya sukhajīvikā nuppajjati, handadāni puññāni karomī”ti",
  "atk-s0101a:1332_2": "tīṇi sucaritāni pūretvā sagge nibbattati.",
  "atk-s0101a:1333_0": "Aparo lūkhājīvī puññavā hoti, labhati sukhena jīvitavuttiṃ. So – “mayhaṃ pubbepi",
  "atk-s0101a:1333_1": "katapuññatāya sukhajīvikā uppajjatī”ti cintetvā anesanaṃ pahāya tīṇi sucaritāni pūretvā",
  "atk-s0101a:1333_2": "sagge nibbattati. Ime dve sandhāya dutiyanayo vutto.",
  "atk-s0101a:1334_0": "Eko pana tapassī appadukkhavihārī hoti bāhirakācārayutto tāpaso vā channaparibbājako",
  "atk-s0101a:1334_1": "vā, appapuññatāya ca manāpe paccaye na labhati. So anesanavasena tīṇi duccaritāni",
  "atk-s0101a:1334_2": "pūretvā attānaṃ sukhe ṭhapetvā niraye nibbattati.",
  "atk-s0101a:1335_0": "Aparo puññavā hoti, so – “na dāni mayā sadiso atthī”ti mānaṃ uppādetvā anesanavasena",
  "atk-s0101a:1335_1": "lābhasakkāraṃ vā uppādento micchādiṭṭhivasena – “sukho imissā paribbājikāya daharāya",
  "atk-s0101a:1335_2": "mudukāya lomasāya samphasso”tiādīni cintetvā kāmesu pātabyataṃ vā āpajjanto tīṇi",
  "atk-s0101a:1335_3": "duccaritāni pūretvā niraye nibbattati. Ime dve sandhāya tatiyanayo vutto.",
  "atk-s0101a:1336": "Aparo pana appadukkhavihārī appapuñño hoti, so – “ahaṃ pubbepi akatapuññatāya sukhena jīvikaṃ na labhāmī”ti tīṇi sucaritāni pūretvā sagge nibbattati.",
  "atk-s0101a:1337_0": "Aparo puññavā hoti, so – “pubbepāhaṃ katapuññatāya sukhaṃ labhāmi, idāni puññāni",
  "atk-s0101a:1337_1": "karissāmī”ti tīṇi sucaritāni pūretvā sagge nibbattati. Ime dve sandhāya catutthanayo",
  "atk-s0101a:1337_2": "vutto. Idaṃ titthiyavasena āgataṃ, sāsanepi pana labbhati.",
  "atk-s0101a:1338_0": "Ekacco hi dhutaṅgasamādānavasena lūkhājīvī hoti, appapuññatāya vā sakalampi gāmaṃ",
  "atk-s0101a:1338_1": "vicaritvā udarapūraṃ na labhati. So – “paccaye uppādessāmī”ti vejjakammādivasena",
  "atk-s0101a:1338_2": "vā anesanaṃ katvā, arahattaṃ vā paṭijānitvā, tīṇi vā kuhanavatthūni paṭisevitvā niraye nibbattati.",
  "atk-s0101a:1339": "Aparo ca tādisova puññavā hoti. So tāya puññasampattiyā mānaṃ janayitvā uppannaṃ lābhaṃ thāvaraṃ kattukāmo anesanavasena tīṇi duccaritāni pūretvā niraye uppajjati.",
  "atk-s0101a:1340_0": "Aparo samādinnadhutaṅgo appapuññova hoti, na labhati sukhena jīvitavuttiṃ. So – “pubbepāhaṃ",
  "atk-s0101a:1340_1": "akatapuññatāya kiñci na labhāmi, sace idāni anesanaṃ karissaṃ, āyatimpi dullabhasukho",
  "atk-s0101a:1340_2": "bhavissāmī”ti tīṇi sucaritāni pūretvā arahattaṃ pattuṃ asakkonto sagge nibbattati.",
  "atk-s0101a:1341": "Aparo puññavā hoti, so – “pubbepāhaṃ katapuññatāya etarahi sukhito, idānipi puññaṃ karissāmī”ti anesanaṃ pahāya tīṇi sucaritāni pūretvā arahattaṃ pattuṃ asakkonto sagge nibbattati.",
  "atk-s0101a:1342_0": "383. Āgatiñcāti – “asukaṭṭhānato nāma ime āgatā”ti evaṃ āgatiñca. Gatiñcāti idāni",
  "atk-s0101a:1342_1": "gantabbaṭṭhānañca. Cutiñcāti tato cavanañca. Upapattiñcāti tato cutānaṃ puna upapattiñca.",
  "atk-s0101a:1342_2": "Kiṃ sabbaṃ tapaṃ garahissāmīti – “kena kāraṇena garahissāmi, garahitabbameva hi mayaṃ",
  "atk-s0101a:1342_3": "garahāma, pasaṃsitabbaṃ pasaṃsāma, na bhaṇḍikaṃ karonto mahārajako viya dhotañca",
  "atk-s0101a:1342_4": "adhotañca ekato karomā”ti dasseti. Idāni tamatthaṃ pakāsento – “santi kassapa eke",
  "atk-s0101a:1342_5": "samaṇabrāhmaṇā”tiādimāha.",
  "atk-s0101a:1343_0": "384. Yaṃ te ekaccanti pañcavidhaṃ sīlaṃ, tañhi loke na koci “na sādhū”ti vadati.",
  "atk-s0101a:1343_1": "Puna yaṃ te ekaccanti pañcavidhaṃ veraṃ, taṃ na koci “sādhū”ti vadati. Puna yaṃ te",
  "atk-s0101a:1343_2": "ekaccanti pañcadvāre asaṃvaraṃ, te kira – “cakkhu nāma na nirundhitabbaṃ, cakkhunā",
  "atk-s0101a:1343_3": "manāpaṃ rūpaṃ daṭṭhabba”nti vadanti, esa nayo sotādīsu. Puna yaṃ te ekaccanti pañcadvāre saṃvaraṃ.",
  "atk-s0101a:1344_0": "Evaṃ paresaṃ vādena saha attano vādassa samānāsamānataṃ dassetvā idāni attano vādena",
  "atk-s0101a:1344_1": "saha paresaṃ vādassa samānāsamānataṃ dassento “yaṃ maya”ntiādimāha. Tatrāpi pañcasīlādivaseneva attho veditabbo.",
  "atk-s0101a:1345": "Samanuyuñjāpanakathāvaṇṇanā",
  "atk-s0101a:1346_0": "385. Samanuyuñjantanti samanuyuñjantu, ettha ca laddhiṃ pucchanto samanuyuñjati nāma,",
  "atk-s0101a:1346_1": "kāraṇaṃ pucchanto samanugāhati nāma, ubhayaṃ pucchanto samanubhāsati nāma. Satthārā",
  "atk-s0101a:1346_2": "vā satthāranti satthārā vā saddhiṃ satthāraṃ upasaṃharitvā – “kiṃ te satthā te dhamme",
  "atk-s0101a:1346_3": "sabbaso pahāya vattati, udāhu samaṇo gotamo”ti. Dutiyapadepi eseva nayo.",
  "atk-s0101a:1347_0": "Idāni tamatthaṃ yojetvā dassento – “ye imesaṃ bhavata”ntiādimāha. Tattha akusalā",
  "atk-s0101a:1347_1": "akusalasaṅkhātāti akusalā ceva “akusalā”ti ca saṅkhātā ñātā koṭṭhāsaṃ vā katvā ṭhapitāti",
  "atk-s0101a:1347_2": "attho. Esa nayo sabbapadesu. Api cettha sāvajjāti sadosā. Na alamariyāti niddosaṭṭhena",
  "atk-s0101a:1347_3": "ariyā bhavituṃ nālaṃ asamatthā.",
  "atk-s0101a:1348_0": "386-392. Yaṃ viññū samanuyuñjantāti yena viññū amhe ca aññe ca pucchantā evaṃ vadeyyuṃ,",
  "atk-s0101a:1348_1": "taṃ ṭhānaṃ vijjati, atthi taṃ kāraṇanti attho. Yaṃ vā pana bhonto pare gaṇācariyāti",
  "atk-s0101a:1348_2": "pare pana bhonto gaṇācariyā yaṃ vā taṃ vā appamattakaṃ pahāya vattantīti attho. Amheva",
  "atk-s0101a:1348_3": "tattha yebhuyyena pasaṃseyyunti idaṃ bhagavā satthārā satthāraṃ samanuyuñjanepi āha",
  "atk-s0101a:1348_4": "– saṅghena saṃghaṃ samanuyuñjanepi. Kasmā? Saṅghapasaṃsāyapi satthuyeva pasaṃsāsiddhito.",
  "atk-s0101a:1348_5": "Pasīdamānāpi hi buddhasampattiyā saṅghe, saṅghasampattiyā ca buddhe pasīdanti, tathā",
  "atk-s0101a:1348_6": "hi bhagavato sarīrasampattiṃ disvā, dhammadesanaṃ vā sutvā bhavanti vattāro – “lābhā",
  "atk-s0101a:1348_7": "vata bho sāvakānaṃ ye evarūpassa satthu santikāvacarā”ti, evaṃ buddhasampattiyā saṅghe",
  "atk-s0101a:1348_8": "pasīdanti. Bhikkhūnaṃ panācāragocaraṃ abhikkamapaṭikkamādīni ca disvā bhavanti vattāro",
  "atk-s0101a:1348_9": "– “santikāvacarānaṃ vata bho sāvakānaṃ ayañca upasamaguṇo satthu kīva rūpo bhavissatī”ti,",
  "atk-s0101a:1348_10": "evaṃ saṅghasampattiyā buddhe pasīdanti. Iti yā satthupasaṃsā, sā saṅghassa. Yā saṅghassa",
  "atk-s0101a:1348_11": "pasaṃsā, sā satthūti saṅghapasaṃsāyapi satthuyeva pasaṃsāsiddhito bhagavā dvīsupi",
  "atk-s0101a:1348_12": "nayesu – “amheva tattha yebhuyyena pasaṃseyyu”nti āha. Samaṇo gotamo ime dhamme anavasesaṃ",
  "atk-s0101a:1348_13": "pahāya vattati, yaṃ vā pana bhonto pare gaṇācariyātiādīsupi panettha ayamadhippāyo",
  "atk-s0101a:1348_14": "– sampattasamādānasetughātavasena hi tisso viratiyo. Tāsu sampattasamādāna viratimattameva",
  "atk-s0101a:1348_15": "aññesaṃ hoti, setughātavirati pana sabbena sabbaṃ natthi. Pañcasu pana tadaṅgavikkhambhanasamucchedapaṭipassaddhinissaraṇappahānesu",
  "atk-s0101a:1348_16": "aṭṭhasamāpattivasena ceva vipassanāmattavasena ca tadaṅgavikkhambhanappahānamattameva",
  "atk-s0101a:1348_17": "aññesaṃ hoti. Itarāni tīṇi pahānāni sabbena sabbaṃ natthi. Tathā sīlasaṃvaro, khantisaṃvaro,",
  "atk-s0101a:1348_18": "ñāṇasaṃvaro, satisaṃvaro, vīriyasaṃvaroti pañca saṃvarā, tesu pañcasīlamattameva",
  "atk-s0101a:1348_19": "adhivāsanakhantimattameva ca aññesaṃ hoti, sesaṃ sabbena sabbaṃ natthi.",
  "atk-s0101a:1349_0": "Pañca kho panime uposathuddesā, tesu pañcasīlamattameva aññesaṃ hoti. Pātimokkhasaṃvarasīlaṃ",
  "atk-s0101a:1349_1": "sabbena sabbaṃ natthi. Iti akusalappahāne ca kusalasamādāne ca, tīsu viratīsu, pañcasu",
  "atk-s0101a:1349_2": "pahānesu, pañcasu saṃvaresu, pañcasu uddesesu, – “ahameva ca mayhañca sāvakasaṅgho",
  "atk-s0101a:1349_3": "loke paññāyati, mayā hi sadiso satthā nāma, mayhaṃ sāvakasaṅghena sadiso saṅgho nāma",
  "atk-s0101a:1349_4": "natthī”ti bhagavā sīhanādaṃ nadati.",
  "atk-s0101a:1350": "Ariyaaṭṭhaṅgikamaggavaṇṇanā",
  "atk-s0101a:1351_0": "393. Evaṃ sīhanādaṃ naditvā tassa sīhanādassa aviparītabhāvāvabodhanatthaṃ – “atthi,",
  "atk-s0101a:1351_1": "kassapa, maggo”tiādimāha. Tattha maggoti lokuttaramaggo. Paṭipadāti pubbabhāgapaṭipadā.",
  "atk-s0101a:1351_2": "Kālavādītiādīni brahmajāle vaṇṇitāni. Idāni taṃ duvidhaṃ maggañca paṭipadañca ekato",
  "atk-s0101a:1351_3": "katvā dassento – “ayameva ariyo”tiādimāha. Idaṃ pana sutvā acelo cintesi – “samaṇo",
  "atk-s0101a:1351_4": "gotamo mayhaṃyeva maggo ca paṭipadā ca atthi, aññesaṃ natthīti maññati, handassāhaṃ",
  "atk-s0101a:1351_5": "amhākampi maggaṃ kathemī”ti. Tato acelakapaṭipadaṃ kathesi. Tenāha – “evaṃ vutte",
  "atk-s0101a:1351_6": "acelo kassapo bhagavantaṃ etadavoca…pe… udakorohanānuyogamanuyutto viharatī”ti.",
  "atk-s0101a:1352": "Tapopakkamakathāvaṇṇanā",
  "atk-s0101a:1353_0": "394. Tattha tapopakkamāti tapārambhā, tapakammānīti attho. Sāmaññasaṅkhātāti samaṇakammasaṅkhātā.",
  "atk-s0101a:1353_1": "Brahmaññasaṅkhātāti brāhmaṇakammasaṅkhātā. Acelakoti niccolo, naggoti attho. Muttācāroti",
  "atk-s0101a:1353_2": "visaṭṭhācāro, uccārakammādīsu lokiyakulaputtācārena virahito ṭhitakova uccāraṃ karoti,",
  "atk-s0101a:1353_3": "passāvaṃ karoti, khādati, bhuñjati ca. Hatthāpalekhanoti hatthe piṇḍamhi ṭhite jivhāya",
  "atk-s0101a:1353_4": "hatthaṃ apalikhati, uccāraṃ vā katvā hatthasmiññeva daṇḍakasaññī hutvā hatthena apalikhati.",
  "atk-s0101a:1353_5": "“Bhikkhāgahaṇatthaṃ ehi, bhante”ti vutto na etīti na ehibhaddantiko. “Tena hi tiṭṭha,",
  "atk-s0101a:1353_6": "bhante”ti vuttopi na tiṭṭhatīti natiṭṭhabhaddantiko. Tadubhayampi kira so – “etassa",
  "atk-s0101a:1353_7": "vacanaṃ kataṃ bhavissatī”ti na karoti. Abhihaṭanti puretaraṃ gahetvā āhaṭaṃ bhikkhaṃ,",
  "atk-s0101a:1353_8": "uddissakatanti “imaṃ tumhe uddissa kata”nti evaṃ ārocitaṃ bhikkhaṃ. Na nimantananti",
  "atk-s0101a:1353_9": "“asukaṃ nāma kulaṃ vā vīthiṃ vā gāmaṃ vā paviseyyāthā”ti evaṃ nimantitabhikkhampi",
  "atk-s0101a:1353_10": "na sādiyati, na gaṇhati. Na kumbhimukhāti kumbhito uddharitvā diyyamānaṃ bhikkhaṃ",
  "atk-s0101a:1353_11": "na gaṇhati. Na kaḷopimukhāti kaḷopīti ukkhali vā pacchi vā, tatopi na gaṇhati. Kasmā?",
  "atk-s0101a:1353_12": "Kumbhikaḷopiyo maṃ nissāya kaṭacchunā pahāraṃ labhantīti. Na eḷakamantaranti ummāraṃ",
  "atk-s0101a:1353_13": "antaraṃ katvā diyyamānaṃ na gaṇhati. Kasmā? “Ayaṃ maṃ nissāya antarakaraṇaṃ labhatī”ti.",
  "atk-s0101a:1353_14": "Daṇḍamusalesupi eseva nayo.",
  "atk-s0101a:1354_0": "Dvinnanti dvīsu bhuñjamānesu ekasmiṃ uṭṭhāya dente na gaṇhati. Kasmā? “Ekassa kabaḷantarāyo",
  "atk-s0101a:1354_1": "hotī”ti. Na gabbhiniyātiādīsu pana “gabbhiniyā kucchiyaṃ dārako kilamati. Pāyantiyā",
  "atk-s0101a:1354_2": "dārakassa khīrantarāyo hoti, purisantaragatāya ratiantarāyo hotī”ti na gaṇhati. Saṃkittīsūti",
  "atk-s0101a:1354_3": "saṃkittetvā katabhattesu, dubbhikkhasamaye kira acelakasāvakā acelakānaṃ atthāya",
  "atk-s0101a:1354_4": "tato tato taṇḍulādīni samādapetvā bhattaṃ pacanti. Ukkaṭṭho acelako tatopi na paṭiggaṇhati.",
  "atk-s0101a:1354_5": "Na yattha sāti yattha sunakho – “piṇḍaṃ labhissāmī”ti upaṭṭhito hoti, tattha tassa",
  "atk-s0101a:1354_6": "adatvā āhaṭaṃ na gaṇhati. Kasmā? Etassa piṇḍantarāyo hotīti. Saṇḍasaṇḍacārinīti samūhasamūhacārinī,",
  "atk-s0101a:1354_7": "sace hi acelakaṃ disvā – “imassa bhikkhaṃ dassāmā”ti manussā bhattagehaṃ pavisanti,",
  "atk-s0101a:1354_8": "tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti,",
  "atk-s0101a:1354_9": "tato āhaṭaṃ bhikkhaṃ na gaṇhati. Kasmā? Maṃ nissāya makkhikānaṃ gocarantarāyo jātoti.",
  "atk-s0101a:1355_0": "Thusodakanti sabbasassasambhārehi kataṃ sovīrakaṃ. Ettha ca surāpānameva sāvajjaṃ,",
  "atk-s0101a:1355_1": "ayaṃ pana sabbesupi sāvajjasaññī. Ekāgārikoti yo ekasmiṃyeva gehe bhikkhaṃ labhitvā",
  "atk-s0101a:1355_2": "nivattati. Ekālopikoti yo ekeneva ālopena yāpeti. Dvāgārikādīsupi eseva nayo. Ekissāpi",
  "atk-s0101a:1355_3": "dattiyāti ekāya dattiyā. Datti nāma ekā khuddakapāti hoti, yattha aggabhikkhaṃ pakkhipitvā",
  "atk-s0101a:1355_4": "ṭhapenti. Ekāhikanti ekadivasantarikaṃ. Addhamāsikanti addhamāsantarikaṃ. Pariyāyabhattabhojananti",
  "atk-s0101a:1355_5": "vārabhattabhojanaṃ, ekāhavārena dvīhavārena sattāhavārena aḍḍhamāsavārenāti evaṃ",
  "atk-s0101a:1355_6": "divasavārena āgatabhattabhojanaṃ.",
  "atk-s0101a:1356_0": "395. Sākabhakkhoti allasākabhakkho. Sāmākabhakkhoti sāmākataṇḍulabhakkho. Nīvārādīsu",
  "atk-s0101a:1356_1": "nīvāro nāma araññe sayaṃjātā vīhijāti. Daddulanti cammakārehi cammaṃ likhitvā chaḍḍitakasaṭaṃ.",
  "atk-s0101a:1356_2": "Haṭaṃ vuccati silesopi sevālopi. Kaṇanti kuṇḍakaṃ. Ācāmoti bhattaukkhalikāya laggo",
  "atk-s0101a:1356_3": "jhāmakaodano, taṃ chaḍḍitaṭṭhānatova gahetvā khādati, “odanakañjiya”ntipi vadanti.",
  "atk-s0101a:1356_4": "Piññākādayo pākaṭā eva. Pavattaphalabhojīti patitaphalabhojī.",
  "atk-s0101a:1357_0": "396. Sāṇānīti sāṇavākacoḷāni. Masāṇānīti missakacoḷāni. Chavadussānīti matasarīrato",
  "atk-s0101a:1357_1": "chaḍḍitavatthāni, erakatiṇādīni vā ganthetvā katanivāsanāni. Paṃsukūlānīti pathaviyaṃ",
  "atk-s0101a:1357_2": "chaḍḍitanantakāni. Tirīṭānīti rukkhatacavatthāni. Ajinanti ajinamigacammaṃ. Ajinakkhipanti",
  "atk-s0101a:1357_3": "tadeva majjhe phālitakaṃ. Kusacīranti kusatiṇāni ganthetvā katacīraṃ. Vākacīraphalakacīresupi",
  "atk-s0101a:1357_4": "eseva nayo. Kesakambalanti manussakesehi katakambalaṃ. Yaṃ sandhāya vuttaṃ –",
  "atk-s0101a:1358_0": "“Seyyathāpi bhikkhave, yāni kānici tantāvutāni vatthāni, kesakambalo tesaṃ paṭikiṭṭho",
  "atk-s0101a:1358_1": "akkhāyati. Kesakambalo, bhikkhave, sīte sīto, uṇhe uṇho appaggho ca dubbaṇṇo ca duggandho dukkhasamphasso”ti.",
  "atk-s0101a:1359_0": "Vāḷakambalanti assavālehi katakambalaṃ. Ulūkapakkhikanti ulūkapakkhāni ganthetvā",
  "atk-s0101a:1359_1": "katanivāsanaṃ. Ukkuṭikappadhānamanuyuttoti ukkuṭikavīriyaṃ anuyutto, gacchantopi",
  "atk-s0101a:1359_2": "ukkuṭikova hutvā uppatitvā uppatitvā gacchati. Kaṇṭakāpassayikoti ayakaṇṭake vā pakatikaṇṭake",
  "atk-s0101a:1359_3": "vā bhūmiyaṃ koṭṭetvā tattha cammaṃ attharitvā ṭhānacaṅkamādīni karoti. Seyyanti sayantopi",
  "atk-s0101a:1359_4": "tattheva seyyaṃ kappeti. Phalakaseyyanti rukkhaphalake seyyaṃ. Thaṇḍilaseyyanti thaṇḍile",
  "atk-s0101a:1359_5": "ucce bhūmiṭhāne seyyaṃ. Ekapassayikoti ekapasseneva sayati. Rajojalladharoti sarīraṃ",
  "atk-s0101a:1359_6": "telena makkhitvā rajuṭṭhānaṭṭhāne tiṭṭhati, athassa sarīre rajojallaṃ laggati, taṃ",
  "atk-s0101a:1359_7": "dhāreti. Yathāsanthatikoti laddhaṃ āsanaṃ akopetvā yadeva labhati, tattheva nisīdanasīlo.",
  "atk-s0101a:1359_8": "Vekaṭikoti vikaṭakhādanasīlo. Vikaṭanti gūthaṃ vuccati. Apānakoti paṭikkhittasītudakapāno.",
  "atk-s0101a:1359_9": "Sāyaṃ tatiyamassāti sāyatatiyakaṃ. Pāto, majjhanhike, sāyanti divasassa tikkhattuṃ",
  "atk-s0101a:1359_10": "pāpaṃ pavāhessāmīti udakorohanānuyogaṃ anuyutto viharatīti.",
  "atk-s0101a:1360": "Tapopakkamaniratthakatāvaṇṇanā",
  "atk-s0101a:1361_0": "397. Atha bhagavā sīlasampadādīhi vinā tesaṃ tapopakkamānaṃ niratthakataṃ dassento",
  "atk-s0101a:1361_1": "– “acelako cepi kassapa hotī”tiādimāha. Tattha ārakā vāti dūreyeva. Averanti dosaveravirahitaṃ.",
  "atk-s0101a:1361_2": "Abyāpajjanti domanassabyāpajjarahitaṃ.",
  "atk-s0101a:1362_0": "398. Dukkaraṃ, bho gotamāti idaṃ kassapo “mayaṃ pubbe ettakamattaṃ sāmaññañca brahmaññañcāti",
  "atk-s0101a:1362_1": "vicarāma, tumhe pana aññaṃyeva sāmaññañca brahmaññañca vadathā”ti dīpento āha. Pakati",
  "atk-s0101a:1362_2": "kho esāti pakatikathā esā. Imāya ca, kassapa, mattāyāti “kassapa yadi iminā pamāṇena",
  "atk-s0101a:1362_3": "evaṃ parittakena paṭipattikkamena sāmaññaṃ vā brahmaññaṃ vā dukkaraṃ sudukkaraṃ nāma",
  "atk-s0101a:1362_4": "abhavissa, tato netaṃ abhavissa kallaṃ vacanāya dukkaraṃ sāmañña”nti ayamettha padasambandhena",
  "atk-s0101a:1362_5": "saddhiṃ attho. Etena nayena sabbattha padasambandho veditabbo.",
  "atk-s0101a:1363_0": "399. Dujjānoti idampi so “mayaṃ pubbe ettakena samaṇo vā brāhmaṇo vā hotīti vicarāma,",
  "atk-s0101a:1363_1": "tumhe pana aññathā vadathā”ti idaṃ sandhāyāha. Athassa bhagavā taṃ pakativādaṃ paṭikkhipitvā",
  "atk-s0101a:1363_2": "sabhāvatova dujjānabhāvaṃ āvikaronto punapi – “pakati kho”tiādimāha. Tatrāpi vuttanayeneva",
  "atk-s0101a:1363_3": "padasambandhaṃ katvā attho veditabbo.",
  "atk-s0101a:1364": "Sīlasamādhipaññāsampadāvaṇṇanā",
  "atk-s0101a:1365_0": "400-401. Katamā pana sā, bho gotamāti kasmā pucchati. Ayaṃ kira paṇḍito bhagavato",
  "atk-s0101a:1365_1": "kathentasseva kathaṃ uggahesi, atha attano paṭipattiyā niratthakataṃ viditvā samaṇo",
  "atk-s0101a:1365_2": "gotamo – “tassa ‘cāyaṃ sīlasampadā, cittasampadā, paññāsampadā abhāvitā hoti asacchikatā,",
  "atk-s0101a:1365_3": "atha kho so ārakāva sāmaññā’tiādimāha. Handa dāni naṃ tā sampattiyo pucchāmī”ti sīlasampadādivijānanatthaṃ",
  "atk-s0101a:1365_4": "pucchati. Athassa bhagavā buddhuppādaṃ dassetvā tantidhammaṃ kathento tā sampattiyo",
  "atk-s0101a:1365_5": "dassetuṃ – “idha kassapā”tiādimāha. Imāya ca kassapa sīlasampadāyāti idaṃ arahattaphalameva",
  "atk-s0101a:1365_6": "sandhāya vuttaṃ. Arahattaphalapariyosānañhi bhagavato sāsanaṃ. Tasmā arahattaphalasampayuttāhi",
  "atk-s0101a:1365_7": "sīlacittapaññāsampadāhi aññā uttaritarā vā paṇītatarā vā sīlādisampadā natthīti āha.",
  "atk-s0101a:1366": "Sīhanādakathāvaṇṇanā",
  "atk-s0101a:1367_0": "402. Evañca pana vatvā idāni anuttaraṃ mahāsīhanādaṃ nadanto – “santi kassapa eke",
  "atk-s0101a:1367_1": "samaṇabrāhmaṇā”tiādimāha. Tattha ariyanti nirupakkilesaṃ paramavisuddhaṃ. Paramanti",
  "atk-s0101a:1367_2": "uttamaṃ, pañcasīlāni hiādiṃ katvā yāva pātimokkhasaṃvarasīlā sīlameva, lokuttaramaggaphalasampayuttaṃ",
  "atk-s0101a:1367_3": "pana paramasīlaṃ nāma. Nāhaṃ tatthāti tattha sīlepi paramasīlepi ahaṃ attano samasamaṃ",
  "atk-s0101a:1367_4": "mama sīlasamena sīlena mayā samaṃ puggalaṃ na passāmīti attho. Ahameva tattha bhiyyoti",
  "atk-s0101a:1367_5": "ahameva tasmiṃ sīle uttamo. Katamasmiṃ? Yadidaṃ adhisīlanti yaṃ etaṃ uttamaṃ sīlanti",
  "atk-s0101a:1367_6": "attho. Iti imaṃ paṭhamaṃ sīhanādaṃ nadati.",
  "atk-s0101a:1368_0": "Tapojigucchavādāti ye tapojigucchaṃ vadanti. Tattha tapatīti tapo, kilesasantāpakavīriyassetaṃ",
  "atk-s0101a:1368_1": "nāmaṃ, tadeva te kilese jigucchatīti jigucchā. Ariyā paramāti ettha niddosattā ariyā,",
  "atk-s0101a:1368_2": "aṭṭhaārambhavatthuvasenapi uppannā vipassanāvīriyasaṅkhātā tapojigucchā tapojigucchāva,",
  "atk-s0101a:1368_3": "maggaphalasampayuttā paramā nāma. Adhijegucchanti idha jigucchabhāvo jegucchaṃ, uttamaṃ",
  "atk-s0101a:1368_4": "jegucchaṃ adhijegucchaṃ, tasmā yadidaṃ adhijegucchaṃ, tattha ahameva bhiyyoti evamettha",
  "atk-s0101a:1368_5": "attho daṭṭhabbo. Paññādhikārepi kammassakatāpaññā ca vipassanāpaññā ca paññā nāma,",
  "atk-s0101a:1368_6": "maggaphalasampayuttā paramā paññā nāma. Adhipaññanti ettha liṅgavipallāso veditabbo,",
  "atk-s0101a:1368_7": "ayaṃ panetthattho – yāyaṃ adhipaññā nāma ahameva tattha bhiyyoti vimuttādhikāre tadaṅgavikkhambhanavimuttiyo",
  "atk-s0101a:1368_8": "vimutti nāma, samucchedapaṭipassaddhinissaraṇavimuttiyo pana paramā vimuttīti veditabbā.",
  "atk-s0101a:1368_9": "Idhāpi ca yadidaṃ adhivimuttīti yā ayaṃ adhivimutti, ahameva tattha bhiyyoti attho.",
  "atk-s0101a:1369": "403. Suññāgāreti suññe ghare, ekakova nisīditvāti adhippāyo. Parisāsu cāti aṭṭhasu parisāsu. Vuttampi cetaṃ –",
  "atk-s0101a:1370": "“Cattārimāni, sāriputta, tathāgatassa vesārajjāni. Yehi vesārajjehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadatī”ti suttaṃ vitthāretabbaṃ.",
  "atk-s0101a:1371_0": "Pañhañca naṃ pucchantīti paṇḍitā devamanussā naṃ pañhaṃ abhisaṅkharitvā pucchanti.",
  "atk-s0101a:1371_1": "Byākarotīti taṅkhaṇaññeva vissajjesi. Cittaṃ ārādhetīti pañhāvissajjanena mahājanassa",
  "atk-s0101a:1371_2": "cittaṃ paritosetiyeva. No ca kho sotabbaṃ maññantīti cittaṃ ārādhetvā kathentassapissa",
  "atk-s0101a:1371_3": "vacanaṃ pare sotabbaṃ na maññantīti, evañca vadeyyunti attho. Sotabbañcassa maññantīti",
  "atk-s0101a:1371_4": "devāpi manussāpi mahanteneva ussāhena sotabbaṃ maññanti. Pasīdantīti supasannā kallacittā",
  "atk-s0101a:1371_5": "muducittā honti. Pasannākāraṃ karontīti na muddhappasannāva honti, paṇītāni cīvarādīni",
  "atk-s0101a:1371_6": "veḷuvanavihārādayo ca mahāvihāre pariccajantā pasannākāraṃ karonti. Tathattāyāti",
  "atk-s0101a:1371_7": "yaṃ so dhammaṃ deseti tathā bhāvāya, dhammānudhammapaṭipattipūraṇatthāya paṭipajjantīti",
  "atk-s0101a:1371_8": "attho. Tathattāya ca paṭipajjantīti tathabhāvāya paṭipajjanti, tassa hi bhagavato",
  "atk-s0101a:1371_9": "dhammaṃ sutvā keci saraṇesu keci pañcasu sīlesu patiṭṭhahanti, apare nikkhamitvā",
  "atk-s0101a:1371_10": "pabbajanti. Paṭipannā ca ārādhentīti tañca pana paṭipadaṃ paṭipannā pūretuṃ sakkonti,",
  "atk-s0101a:1371_11": "sabbākārena pana pūrenti, paṭipattipūraṇena tassa bhoto gotamassa cittaṃ ārādhentīti vattabbā.",
  "atk-s0101a:1372_0": "Imasmiṃ panokāse ṭhatvā sīhanādā samodhānetabbā. Ekaccaṃ tapassiṃ niraye nibbattaṃ",
  "atk-s0101a:1372_1": "passāmīti hi bhagavato eko sīhanādo. Aparaṃ sagge nibbattaṃ passāmīti eko. Akusaladhammappahāne",
  "atk-s0101a:1372_2": "ahameva seṭṭhoti eko. Kusaladhammasamādānepi ahameva seṭṭhoti eko. Akusaladhammappahāne",
  "atk-s0101a:1372_3": "mayhameva sāvakasaṅgho seṭṭhoti eko. Kusaladhammasamādānepi mayhaṃyeva sāvakasaṅgho",
  "atk-s0101a:1372_4": "seṭṭhoti eko. Sīlena mayhaṃ sadiso natthīti eko. Vīriyena mayhaṃ sadiso natthīti",
  "atk-s0101a:1372_5": "eko. Paññāya…pe… vimuttiyā…pe… sīhanādaṃ nadanto parisamajjhe nisīditvā nadāmīti",
  "atk-s0101a:1372_6": "eko. Visārado hutvā nadāmīti eko. Pañhaṃ maṃ pucchantīti eko. Pañhaṃ puṭṭho vissajjemīti",
  "atk-s0101a:1372_7": "eko. Vissajjanena parassa cittaṃ ārādhemīti eko. Sutvā sotabbaṃ maññantīti eko. Sutvā",
  "atk-s0101a:1372_8": "me pasīdantīti eko. Pasannākāraṃ karontīti eko. Yaṃ paṭipattiṃ desemi, tathattāya",
  "atk-s0101a:1372_9": "paṭipajjantīti eko. Paṭipannā ca maṃ ārādhentīti eko. Iti purimānaṃ dasannaṃ ekekassa",
  "atk-s0101a:1372_10": "– “parisāsu ca nadatī”ti ādayo dasa dasa parivārā. Evaṃ te dasa purimānaṃ dasannaṃ",
  "atk-s0101a:1372_11": "parivāravasena sataṃ purimā ca dasāti dasādhikaṃ sīhanādasataṃ hoti. Ito aññasmiṃ",
  "atk-s0101a:1372_12": "pana sutte ettakā sīhanādā dullabhā, tenidaṃ suttaṃ mahāsīhanādanti vuccati. Iti",
  "atk-s0101a:1372_13": "bhagavā “sīhanādaṃ kho samaṇo gotamo nadati, tañca kho suññāgāre nadatī”ti evaṃ vādānu",
  "atk-s0101a:1372_14": "vādaṃ paṭisedhetvā idāni parisati naditapubbaṃ sīhanādaṃ dassento “ekamidāha”ntiādimāha.",
  "atk-s0101a:1373": "Titthiyaparivāsakathāvaṇṇanā",
  "atk-s0101a:1374_0": "404. Tattha tatra maṃ aññataro tapabrahmacārīti tatra rājagahe gijjhakūṭe pabbate",
  "atk-s0101a:1374_1": "viharantaṃ maṃ aññataro tapabrahmacārī nigrodho nāma paribbājako. Adhijeguccheti",
  "atk-s0101a:1374_2": "vīriyena pāpajigucchanādhikāre pañhaṃ pucchi. Idaṃ yaṃ taṃ bhagavā gijjhakūṭe mahāvihāre",
  "atk-s0101a:1374_3": "nisinno udumbarikāya deviyā uyyāne nisinnassa nigrodhassa ca paribbājakassa sandhānassa",
  "atk-s0101a:1374_4": "ca upāsakassa dibbāya sotadhātuyā kathāsallāpaṃ sutvā ākāsenāgantvā tesaṃ santike",
  "atk-s0101a:1374_5": "paññatte āsane nisīditvā nigrodhena adhijegucche puṭṭhapañhaṃ vissajjesi, taṃ sandhāya",
  "atk-s0101a:1374_6": "vuttaṃ. Paraṃ viya mattāyāti paramāya mattāya, atimahanteneva pamāṇenāti attho. Ko",
  "atk-s0101a:1374_7": "hi, bhanteti ṭhapetvā andhabālaṃ diṭṭhigatikaṃ añño paṇḍitajātiko “ko nāma bhagavato",
  "atk-s0101a:1374_8": "dhammaṃ sutvā na attamano assā”ti vadati. Labheyyāhanti idaṃ so – “ciraṃ vata me",
  "atk-s0101a:1374_9": "aniyyānikapakkhe yojetvā attā kilamito, ‘sukkhanadītīre nhāyissāmī’ti samparivattentena",
  "atk-s0101a:1374_10": "viya thuse koṭṭentena viya na koci attho nipphādito. Handāhaṃ attānaṃ yoge yojessāmī”ti",
  "atk-s0101a:1374_11": "cintetvā āha. Atha bhagavā yo anena khandhake titthiyaparivāso paññatto, yo aññatitthiyapubbo",
  "atk-s0101a:1374_12": "sāmaṇerabhūmiyaṃ ṭhito – “ahaṃ bhante, itthannāmo aññatitthiyapubbo imasmiṃ dhammavinaye",
  "atk-s0101a:1374_13": "ākaṅkhāmi upasampadaṃ, svāhaṃ, bhante, saṃghaṃ cattāro māse parivāsaṃ yācāmī”tiādinā",
  "atk-s0101a:1374_14": "nayena samādiyitvā parivasati, taṃ sandhāya – “yo kho, kassapa, aññatitthiyapubbo”tiādimāha.",
  "atk-s0101a:1375_0": "405. Tattha pabbajjanti vacanasiliṭṭhatāvaseneva vuttaṃ, aparivasitvāyeva hi pabbajjaṃ",
  "atk-s0101a:1375_1": "labhati. Upasampadatthikena pana nātikālena gāmappavesanādīni aṭṭha vattāni pūrentena",
  "atk-s0101a:1375_2": "parivasitabbaṃ. Āraddhacittāti aṭṭhavattapūraṇena tuṭṭhacittā, ayamettha saṅkhepattho.",
  "atk-s0101a:1375_3": "Vitthārato panesa titthiyaparivāso samantapāsādikāya vinayaṭṭhakathāyaṃ pabbajjakhandhakavaṇṇanāya",
  "atk-s0101a:1375_4": "vuttanayena veditabbo. Api ca metthāti api ca me ettha. Puggalavemattatā viditāti",
  "atk-s0101a:1375_5": "puggalanānattaṃ viditaṃ. “Ayaṃ puggalo parivāsāraho, ayaṃ na parivāsāraho”ti idaṃ",
  "atk-s0101a:1375_6": "mayhaṃ pākaṭanti dasseti. Tato kassapo cintesi – “aho acchariyaṃ buddhasāsanaṃ, yattha",
  "atk-s0101a:1375_7": "evaṃ ghaṃsitvā koṭṭetvā yuttameva gaṇhanti, ayuttaṃ chaḍḍentī”ti, tato suṭṭhutaraṃ",
  "atk-s0101a:1375_8": "pabbajjāya sañjātussāho – “sace bhante”tiādimāha.",
  "atk-s0101a:1376_0": "Atha kho bhagavā tassa tibbacchandataṃ viditvā – “na kassapo parivāsaṃ arahatī”ti",
  "atk-s0101a:1376_1": "aññataraṃ bhikkhuṃ āmantesi – “gaccha bhikkhu kassapaṃ nhāpetvā pabbājetvā ānehī”ti.",
  "atk-s0101a:1376_2": "So tathā katvā taṃ pabbājetvā bhagavato santikaṃ āgamāsi. Bhagavā taṃ gaṇamajjhe",
  "atk-s0101a:1376_3": "nisīdāpetvā upasampādesi. Tena vuttaṃ – “alattha kho acelo kassapo bhagavato santike",
  "atk-s0101a:1376_4": "pabbajjaṃ, alattha upasampada”nti. Acirūpasampannoti upasampanno hutvā nacirameva.",
  "atk-s0101a:1376_5": "Vūpakaṭṭhoti vatthukāmakilesakāmehi kāyena ceva cittena ca vūpakaṭṭho. Appamattoti",
  "atk-s0101a:1376_6": "kammaṭṭhāne satiṃ avijahanto. Ātāpīti kāyikacetasikasaṅkhātena vīriyātāpena ātāpī.",
  "atk-s0101a:1376_7": "Pahitattoti kāye ca jīvite ca anapekkhatāya pesitacitto vissaṭṭhaattabhāvo. Yassatthāyāti",
  "atk-s0101a:1376_8": "yassa atthāya. Kulaputtāti ācārakulaputtā. Sammadevāti hetunāva kāraṇeneva. Tadanuttaranti",
  "atk-s0101a:1376_9": "taṃ anuttaraṃ. Brahmacariyapariyosānanti maggabrahmacariyassa pariyosānabhūtaṃ arahattaphalaṃ.",
  "atk-s0101a:1376_10": "Tassa hi atthāya kulaputtā pabbajanti. Diṭṭheva dhammeti imasmiṃyeva attabhāve. Sayaṃ",
  "atk-s0101a:1376_11": "abhiññā sacchikatvāti attanāyeva paññāya paccakkhaṃ katvā, aparappaccayaṃ katvāti",
  "atk-s0101a:1376_12": "attho. Upasampajja vihāsīti pāpuṇitvā sampādetvā vihāsi, evaṃ viharanto ca khīṇā",
  "atk-s0101a:1376_13": "jāti…pe… abbhaññāsīti.",
  "atk-s0101a:1377_0": "Evamassa paccavekkhaṇabhūmiṃ dassetvā arahattanikūṭena desanaṃ niṭṭhāpetuṃ “aññataro",
  "atk-s0101a:1377_1": "kho panāyasmā kassapo arahataṃ ahosī”ti vuttaṃ. Tattha aññataroti eko. Arahatanti",
  "atk-s0101a:1377_2": "arahantānaṃ, bhagavato sāvakānaṃ arahantānaṃ abbhantaro ahosīti ayamettha adhippāyo.",
  "atk-s0101a:1377_3": "Yaṃ yaṃ pana antarantarā na vuttaṃ, taṃ taṃ tattha tattha vuttattā pākaṭamevāti.",
  "atk-s0101a:1378": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1379": "Mahāsīhanādasuttavaṇṇanā niṭṭhitā.",
  "atk-s0101a:1382": "9. Poṭṭhapādasuttavaṇṇanā",
  "atk-s0101a:1383": "Poṭṭhapādaparibbājakavatthuvaṇṇanā",
  "atk-s0101a:1384_0": "406. Evaṃ me suttaṃ…pe… sāvatthiyanti poṭṭhapādasuttaṃ. Tatrāyaṃ apubbapadavaṇṇanā.",
  "atk-s0101a:1384_1": "Sāvatthiyaṃ viharati jetavane anāthapiṇḍikassa ārāmeti sāvatthiṃ upanissāya yo jetassa",
  "atk-s0101a:1384_2": "kumārassa vane anāthapiṇḍikena gahapatinā ārāmo kārito, tattha viharati. Poṭṭhapādo",
  "atk-s0101a:1384_3": "paribbājakoti nāmena poṭṭhapādo nāma channaparibbājako. So kira gihikāle brāhmaṇamahāsālo",
  "atk-s0101a:1384_4": "kāmesuādīnavaṃ disvā cattālīsakoṭiparimāṇaṃ bhogakkhandhaṃ pahāya pabbajitvā titthiyānaṃ",
  "atk-s0101a:1384_5": "gaṇācariyo jāto. Samayaṃ pavadanti etthāti samayappavādako, tasmiṃ kira ṭhāne caṅkītārukkhapokkharasātippabhutayo",
  "atk-s0101a:1384_6": "brāhmaṇā nigaṇṭhaacelakaparibbājakādayo ca pabbajitā sannipatitvā attano attano samayaṃ",
  "atk-s0101a:1384_7": "vadanti kathenti dīpenti, tasmā so ārāmo samayappavādakoti vuccati. Sveva ca tindukācīrasaṅkhātāya",
  "atk-s0101a:1384_8": "timbarūrukkhapantiyā parikkhittattā tindukācīro. Yasmā panettha paṭhamaṃ ekāva sālā",
  "atk-s0101a:1384_9": "ahosi, pacchā mahāpuññaṃ paribbājakaṃ nissāya bahū sālā katā. Tasmā tameva ekaṃ sālaṃ",
  "atk-s0101a:1384_10": "upādāya laddhanāmavasena ekasālakoti vuccati. Mallikāya pana pasenadirañño deviyā",
  "atk-s0101a:1384_11": "uyyānabhūto so pupphaphalasampanno ārāmoti katvā mallikāya ārāmoti saṅkhyaṃ gato.",
  "atk-s0101a:1384_12": "Tasmiṃ samayappavādake tindukācīre ekasālake mallikāya ārāme.",
  "atk-s0101a:1385_0": "Paṭivasatīti nivāsaphāsutāya vasati. Athekadivasaṃ bhagavā paccūsasamaye sabbaññutaññāṇaṃ",
  "atk-s0101a:1385_1": "pattharitvā lokaṃ pariggaṇhanto ñāṇajālassa antogataṃ paribbājakaṃ disvā – “ayaṃ",
  "atk-s0101a:1385_2": "poṭṭhapādo mayhaṃ ñāṇajāle paññāyati, kinnu kho bhavissatī”ti upaparikkhanto addasa",
  "atk-s0101a:1385_3": "– “ahaṃ ajja tattha gamissāmi, atha maṃ poṭṭhapādo nirodhañca nirodhavuṭṭhānañca",
  "atk-s0101a:1385_4": "pucchissati, tassāhaṃ sabbabuddhānaṃ ñāṇena saṃsanditvā tadubhayaṃ kathessāmi, atha",
  "atk-s0101a:1385_5": "so katipāhaccayena cittaṃ hatthisāriputtaṃ gahetvā mama santikaṃ āgamissati, tesamahaṃ",
  "atk-s0101a:1385_6": "dhammaṃ desessāmi, desanāvasāne poṭṭhapādo maṃ saraṇaṃ gamissati, citto hatthisāriputto",
  "atk-s0101a:1385_7": "mama santike pabbajitvā arahattaṃ pāpuṇissatī”ti. Tato pātova sarīrapaṭijagganaṃ",
  "atk-s0101a:1385_8": "katvā surattadupaṭṭaṃ nivāsetvā vijjulatāsadisaṃ kāyabandhanaṃ bandhitvā yugandharapabbataṃ",
  "atk-s0101a:1385_9": "parikkhipitvā ṭhitamahāmeghaṃ viya meghavaṇṇaṃ paṃsukūlaṃ ekaṃsavaragataṃ katvā paccagghaṃ",
  "atk-s0101a:1385_10": "selamayapattaṃ vāmaaṃsakūṭe laggetvā sāvatthiṃ piṇḍāya pavisissāmīti sīho viya himavantapādā",
  "atk-s0101a:1385_11": "vihārā nikkhami. Imamatthaṃ sandhāya – “atha kho bhagavā”tiādi vuttaṃ.",
  "atk-s0101a:1386_0": "407. Etadahosīti nagaradvārasamīpaṃ gantvā attano rucivasena sūriyaṃ oloketvā atippagabhāvameva",
  "atk-s0101a:1386_1": "disvā etaṃ ahosi. Yaṃnūnāhanti saṃsayaparidīpano viya nipāto, buddhānañca saṃsayo",
  "atk-s0101a:1386_2": "nāma natthi – “idaṃ karissāma, idaṃ na karissāma, imassa dhammaṃ desessāma, imassa",
  "atk-s0101a:1386_3": "na desessāmā”ti evaṃ parivitakkapubbabhāgo panesa sabbabuddhānaṃ labbhati. Tenāha",
  "atk-s0101a:1386_4": "– “yaṃnūnāha”nti, yadi panāhanti attho.",
  "atk-s0101a:1387_0": "408. Unnādiniyāti uccaṃ nadamānāya, evaṃ nadamānāya cassā uddhaṃ gamanavasena ucco,",
  "atk-s0101a:1387_1": "disāsu patthaṭavasena mahā saddoti uccāsaddamahāsaddāya, tesañhi paribbājakānaṃ pātova",
  "atk-s0101a:1387_2": "vuṭṭhāya kattabbaṃ nāma cetiyavattaṃ vā bodhivattaṃ vā ācariyupajjhāyavattaṃ vā yoniso",
  "atk-s0101a:1387_3": "manasikāro vā natthi. Tena te pātova vuṭṭhāya bālātape nisinnā – “imassa hattho sobhano,",
  "atk-s0101a:1387_4": "imassa pādo”ti evaṃ aññamaññassa hatthapādādīni vā ārabbha, itthipurisadārakadārikādīnaṃ",
  "atk-s0101a:1387_5": "vaṇṇe vā, aññaṃ vā kāmassādabhavassādādivatthuṃ ārabbha kathaṃ samuṭṭhāpetvā anupubbena",
  "atk-s0101a:1387_6": "rājakathādianekavidhaṃ tiracchānakathaṃ kathenti. Tena vuttaṃ – “unnādiniyā uccāsaddamahāsaddāya",
  "atk-s0101a:1387_7": "anekavihitaṃ tiracchānakathaṃ kathentiyā”ti.",
  "atk-s0101a:1388_0": "Tato poṭṭhapādo paribbājako te paribbājake oloketvā – “ime paribbājakā ativiya aññamaññaṃ",
  "atk-s0101a:1388_1": "agāravā, mayañca samaṇassa gotamassa pātubhāvato paṭṭhāya sūriyuggamane khajjopanakūpamā",
  "atk-s0101a:1388_2": "jātā, lābhasakkāropi no parihīno. Sace panimaṃ ṭhānaṃ samaṇo gotamo vā gotamassa",
  "atk-s0101a:1388_3": "sāvako vā gihī upaṭṭhāko vā tassa āgaccheyya, ativiya lajjanīyaṃ bhavissati, parisadoso",
  "atk-s0101a:1388_4": "kho pana parisajeṭṭhakasseva upari ārohatī”ti itocito ca vilokento bhagavantaṃ addasa.",
  "atk-s0101a:1388_5": "Tena vuttaṃ – “addasā kho poṭṭhapādo paribbājako…pe… tuṇhī ahesu”nti.",
  "atk-s0101a:1389_0": "409. Tattha saṇṭhapesīti sikkhāpesi, vajjamassā paṭicchādesi. Yathā susaṇṭhitā hoti,",
  "atk-s0101a:1389_1": "tathā naṃ ṭhapesi. Yathā nāma parisamajjhaṃ pavisanto puriso vajjapaṭicchādanatthaṃ",
  "atk-s0101a:1389_2": "nivāsanaṃ saṇṭhapeti, pārupanaṃ saṇṭhapeti, rajokiṇṇaṭṭhānaṃ puñchati; evamassā vajjapaṭicchādanatthaṃ",
  "atk-s0101a:1389_3": "– “appasaddā bhonto”ti sikkhāpento yathā susaṇṭhitā hoti, tathā naṃ ṭhapesīti attho.",
  "atk-s0101a:1389_4": "Appasaddakāmoti appasaddaṃ icchati, eko nisīdati, eko tiṭṭhati, na gaṇasaṅgaṇikāya",
  "atk-s0101a:1389_5": "yāpeti. Upasaṅkamitabbaṃ maññeyyāti idhāgantabbaṃ maññeyya. Kasmā panesa bhagavato",
  "atk-s0101a:1389_6": "upasaṅkamanaṃ paccāsīsatīti? Attano vuddhiṃ patthayamāno. Paribbājakā kira buddhesu",
  "atk-s0101a:1389_7": "vā buddhasāvakesu vā attano santikaṃ āgatesu – “ajja amhākaṃ santikaṃ samaṇo gotamo",
  "atk-s0101a:1389_8": "āgato, sāriputto āgato, na kho pana te yassa vā tassa vā santikaṃ gacchanti, passatha",
  "atk-s0101a:1389_9": "amhākaṃ uttamabhāva”nti attano upaṭṭhākānaṃ santike attānaṃ ukkhipanti, ucce ṭhāne",
  "atk-s0101a:1389_10": "ṭhapenti, bhagavatopi upaṭṭhāke gaṇhituṃ vāyamanti. Te kira bhagavato upaṭṭhāke disvā",
  "atk-s0101a:1389_11": "evaṃ vadanti – “tumhākaṃ satthā bhavaṃ gotamopi gotamasāvakāpi amhākaṃ santikaṃ āgacchanti,",
  "atk-s0101a:1389_12": "mayaṃ aññamaññaṃ samaggā. Tumhe pana amhe akkhīhipi passituṃ na icchatha, sāmīcikammaṃ",
  "atk-s0101a:1389_13": "na karotha, kiṃ vo amhehi aparaddha”nti. Athekacce manussā – “buddhāpi etesaṃ santikaṃ",
  "atk-s0101a:1389_14": "gacchanti kiṃ amhāka”nti tato paṭṭhāya te disvā nappamajjanti. Tuṇhī ahesunti poṭṭhapādaṃ",
  "atk-s0101a:1389_15": "parivāretvā nissaddā nisīdiṃsu.",
  "atk-s0101a:1390_0": "410. Svāgataṃ, bhanteti suṭṭhu āgamanaṃ, bhante, bhagavato; bhagavati hi no āgate",
  "atk-s0101a:1390_1": "ānando hoti, gate sokoti dīpeti. Cirassaṃ kho, bhanteti kasmā āha? Kiṃ bhagavā pubbepi",
  "atk-s0101a:1390_2": "tattha gatapubboti, na gatapubbo. Manussānaṃ pana – “kuhiṃ gacchantā, kuto āgatattha,",
  "atk-s0101a:1390_3": "kiṃ maggamūḷhattha, cirassaṃ āgatatthā”ti evamādayo piyasamudācārā honti, tasmā evamāha.",
  "atk-s0101a:1390_4": "Evañca pana vatvā na mānathaddho hutvā nisīdi, uṭṭhāyāsanā bhagavato paccuggamanamakāsi.",
  "atk-s0101a:1390_5": "Bhagavantañhi upagataṃ disvā āsanena animantento vā apacitiṃ akaronto vā dullabho.",
  "atk-s0101a:1390_6": "Kasmā? Uccākulīnatāya. Ayampi paribbājako attano nisinnāsanaṃ papphoṭetvā bhagavantaṃ",
  "atk-s0101a:1390_7": "āsanena nimantento – “nisīdatu, bhante, bhagavā idamāsanaṃ paññatta”nti āha. Antarākathā",
  "atk-s0101a:1390_8": "vippakatāti nisinnānaṃ vo ādito paṭṭhāya yāva mamāgamanaṃ, etasmiṃ antare kā nāma",
  "atk-s0101a:1390_9": "kathā vippakatā, mamāgamanapaccayā katamā kathā pariyantaṃ na gatā, vadatha, yāva",
  "atk-s0101a:1390_10": "naṃ pariyantaṃ netvā demīti sabbaññupavāraṇaṃ pavāresi. Atha paribbājako – “niratthakakathā",
  "atk-s0101a:1390_11": "esā nissārā vaṭṭasannissitā, na tumhākaṃ purato vattabbataṃ arahatī”ti dīpento “tiṭṭhatesā, bhante”tiādimāha.",
  "atk-s0101a:1391": "Abhisaññānirodhakathāvaṇṇanā",
  "atk-s0101a:1392_0": "411. Tiṭṭhatesā, bhanteti sace bhagavā sotukāmo bhavissati, pacchāpesā kathā na dullabhā",
  "atk-s0101a:1392_1": "bhavissati, amhākaṃ panimāya kathāya attho natthi. Bhagavato panāgamanaṃ labhitvā",
  "atk-s0101a:1392_2": "mayaṃ aññadeva sukāraṇaṃ pucchāmāti dīpeti. Tato taṃ pucchanto – “purimāni, bhante”tiādimāha.",
  "atk-s0101a:1392_3": "Tattha kotūhalasālāyanti kotūhalasālā nāma paccekasālā natthi. Yattha pana nānātitthiyā",
  "atk-s0101a:1392_4": "samaṇabrāhmaṇā nānāvidhaṃ kathaṃ pavattenti, sā bahūnaṃ – “ayaṃ kiṃ vadati, ayaṃ",
  "atk-s0101a:1392_5": "kiṃ vadatī”ti kotūhaluppattiṭṭhānato kotūhalasālāti vuccati. Abhisaññānirodheti ettha",
  "atk-s0101a:1392_6": "abhīti upasaggamattaṃ. Saññānirodheti cittanirodhe, khaṇikanirodhe kathā uppannāti",
  "atk-s0101a:1392_7": "attho. Idaṃ pana tassā uppattikāraṇaṃ. Yadā kira bhagavā jātakaṃ vā katheti, sikkhāpadaṃ",
  "atk-s0101a:1392_8": "vā paññapeti tadā sakalajambudīpe bhagavato kittighoso pattharati, titthiyā taṃ sutvā",
  "atk-s0101a:1392_9": "– “bhavaṃ kira gotamo pubbacariyaṃ kathesi, mayaṃ kiṃ na sakkoma tādisaṃ kiñci kathetu”nti",
  "atk-s0101a:1392_10": "bhagavato paṭibhāgakiriyaṃ karontā ekaṃ bhavantarasamayaṃ kathenti – “bhavaṃ gotamo",
  "atk-s0101a:1392_11": "sikkhāpadaṃ paññapesi, mayaṃ kiṃ na sakkoma paññapetu”nti attano sāvakānaṃ kiñcideva",
  "atk-s0101a:1392_12": "sikkhāpadaṃ paññapenti. Tadā pana bhagavā aṭṭhavidhaparisamajjhe nisīditvā nirodhakathaṃ",
  "atk-s0101a:1392_13": "kathesi. Titthiyā taṃ sutvā – “bhavaṃ kira gotamo nirodhaṃ nāma kathesi, mayampi",
  "atk-s0101a:1392_14": "taṃ kathessāmā”ti sannipatitvā kathayiṃsu. Tena vuttaṃ – “abhisaññānirodhe kathā udapādī”ti.",
  "atk-s0101a:1393_0": "Tatrekacceti tesu ekacce. Purimo cettha yvāyaṃ bāhire titthāyatane pabbajito cittappavattiyaṃ",
  "atk-s0101a:1393_1": "dosaṃ disvā acittakabhāvo santoti samāpattiṃ bhāvetvā ito cuto pañca kappasatāni",
  "atk-s0101a:1393_2": "asaññībhave ṭhatvā puna idha uppajjati. Tassa saññuppāde ca nirodhe ca hetuṃ apassanto",
  "atk-s0101a:1393_3": "– ahetū appaccayāti āha.",
  "atk-s0101a:1394_0": "Dutiyo naṃ nisedhetvā migasiṅgatāpasassa asaññakabhāvaṃ gahetvā – “upetipi apetipī”ti",
  "atk-s0101a:1394_1": "āha. Migasiṅgatāpaso kira attantapo ghoratapo paramadhitindriyo ahosi. Tassa sīlatejena",
  "atk-s0101a:1394_2": "sakkavimānaṃ uṇhaṃ ahosi. Sakko devarājā “sakkaṭṭhānaṃ nu kho tāpaso patthetī”ti",
  "atk-s0101a:1394_3": "alambusaṃ nāma devakaññaṃ – ‘tāpasassa tapaṃ bhinditvā ehī’ti pesesi. Sā tattha gatā.",
  "atk-s0101a:1394_4": "Tāpaso paṭhamadivase taṃ disvāva palāyitvā paṇṇasālaṃ pāvisi. Dutiyadivase kāmacchandanīvaraṇena",
  "atk-s0101a:1394_5": "bhaggo taṃ hatthe aggahesi, so tena dibbaphassena phuṭṭho visaññī hutvā tiṇṇaṃ saṃvaccharānaṃ",
  "atk-s0101a:1394_6": "accayena saññaṃ paṭilabhi. Taṃ so diṭṭhigatiko – “tiṇṇaṃ saṃvaccharānaṃ accayena",
  "atk-s0101a:1394_7": "nirodhā vuṭṭhito”ti maññamāno evamāha.",
  "atk-s0101a:1395_0": "Tatiyo naṃ nisedhetvā āthabbaṇapayogaṃ sandhāya “upakaḍḍhantipi apakaḍḍhantipī”ti",
  "atk-s0101a:1395_1": "āha. Āthabbaṇikā kira āthabbaṇaṃ payojetvā sattaṃ sīsacchinnaṃ viya hatthacchinnaṃ",
  "atk-s0101a:1395_2": "viya mataṃ viya ca katvā dassenti. Tassa puna pākatikabhāvaṃ disvā so diṭṭhigatiko",
  "atk-s0101a:1395_3": "– “nirodhā vuṭṭhito aya”nti maññamāno evamāha.",
  "atk-s0101a:1396_0": "Catuttho naṃ nisedhetvā yakkhadāsīnaṃ madaniddaṃ sandhāya “santi hi bho devatā”tiādimāha.",
  "atk-s0101a:1396_1": "Yakkhadāsiyo kira sabbarattiṃ devatūpahāraṃ kurumānā naccitvā gāyitvā aruṇodaye ekaṃ",
  "atk-s0101a:1396_2": "surāpātiṃ pivitvā parivattitvā supitvā divā vuṭṭhahanti. Taṃ disvā so diṭṭhigatiko",
  "atk-s0101a:1396_3": "– “suttakāle nirodhaṃ samāpannā, pabuddhakāle nirodhā vuṭṭhitā”ti maññamāno evamāha.",
  "atk-s0101a:1397_0": "Ayaṃ pana poṭṭhapādo paribbājako paṇḍitajātiko. Tenassa taṃ kathaṃ sutvā vippaṭisāro",
  "atk-s0101a:1397_1": "uppajji. “Imesaṃ kathā eḷamūgakathā viya cattāro hi nirodhe ete paññapenti, iminā",
  "atk-s0101a:1397_2": "ca nirodhena nāma ekena bhavitabbaṃ, na bahunā. Tenāpi ekena aññeneva bhavitabbaṃ,",
  "atk-s0101a:1397_3": "so pana aññena ñātuṃ na sakkā aññatra sabbaññunā. Sace bhagavā idha abhavissa ‘ayaṃ",
  "atk-s0101a:1397_4": "nirodho ayaṃ na nirodho’ti dīpasahassaṃ viya ujjāletvā ajjameva pākaṭaṃ akarissā”ti",
  "atk-s0101a:1397_5": "dasabalaññeva anussari. Tasmā “tassa mayhaṃ bhante”tiādimāha. Tattha aho nūnāti anussaraṇatthe",
  "atk-s0101a:1397_6": "nipātadvayaṃ, tena tassa bhagavantaṃ anussarantassa etadahosi “aho nūna bhagavā aho",
  "atk-s0101a:1397_7": "nūna sugato”ti. Yo imesanti yo etesaṃ nirodhadhammānaṃ sukusalo nipuṇo cheko, so",
  "atk-s0101a:1397_8": "bhagavā aho nūna katheyya, sugato aho nūna katheyyāti ayamettha adhippāyo. Pakataññūti",
  "atk-s0101a:1397_9": "ciṇṇavasitāya pakatiṃ sabhāvaṃ jānātīti pakataññū. Kathaṃ nu khoti idaṃ paribbājako",
  "atk-s0101a:1397_10": "“mayaṃ bhagavā na jānāma, tumhe jānātha, kathetha no”ti āyācanto vadati. Atha bhagavā",
  "atk-s0101a:1397_11": "kathento “tatra poṭṭhapādā”tiādimāha.",
  "atk-s0101a:1398": "Ahetukasaññuppādanirodhakathāvaṇṇanā",
  "atk-s0101a:1399_0": "412. Tattha tatrāti tesu samaṇabrāhmaṇesu. Āditova tesaṃ aparaddhanti tesaṃ ādimhiyeva",
  "atk-s0101a:1399_1": "viraddhaṃ, gharamajjheyeva pakkhalitāti dīpeti. Sahetū sappaccayāti ettha hetupi",
  "atk-s0101a:1399_2": "paccayopi kāraṇasseva nāmaṃ, sakāraṇāti attho. Taṃ pana kāraṇaṃ dassento “sikkhā",
  "atk-s0101a:1399_3": "ekā”ti āha. Tattha sikkhā ekā saññā uppajjantīti sikkhāya ekaccā saññā jāyantīti attho.",
  "atk-s0101a:1400_0": "413. Kā ca sikkhāti bhagavā avocāti katamā ca sā sikkhāti bhagavā vitthāretukamyatāpucchāvasena",
  "atk-s0101a:1400_1": "avoca. Atha yasmā adhisīlasikkhā adhicittasikkhā adhipaññāsikkhāti tisso sikkhā honti.",
  "atk-s0101a:1400_2": "Tasmā tā dassento bhagavā saññāya sahetukaṃ uppādanirodhaṃ dīpetuṃ buddhuppādato",
  "atk-s0101a:1400_3": "pabhuti tantidhammaṃ ṭhapento “idha poṭṭhapāda, tathāgato loke”tiādimāha. Tattha",
  "atk-s0101a:1400_4": "adhisīlasikkhā adhicittasikkhāti dve eva sikkhā sarūpena āgatā, tatiyā pana “ayaṃ",
  "atk-s0101a:1400_5": "dukkhanirodhagāminī paṭipadāti kho poṭṭhapāda mayā ekaṃsiko dhammo desito”ti ettha",
  "atk-s0101a:1400_6": "sammādiṭṭhisammāsaṅkappavasena pariyāpannattā āgatāti veditabbā. Kāmasaññāti pañcakāmaguṇikarāgopi",
  "atk-s0101a:1400_7": "asamuppannakāmacāropi. Tattha pañcakāmaguṇikarāgo anāgāmimaggena samugghātaṃ gacchati,",
  "atk-s0101a:1400_8": "asamuppannakāmacāro pana imasmiṃ ṭhāne vaṭṭati. Tasmā tassa yā purimā kāmasaññāti",
  "atk-s0101a:1400_9": "tassa paṭhamajjhānasamaṅgino yā pubbe uppannapubbāya kāmasaññāya sadisattā purimā",
  "atk-s0101a:1400_10": "kāmasaññāti vucceyya, sā nirujjhati, anuppannāva nuppajjatīti attho.",
  "atk-s0101a:1401_0": "Vivekajapītisukhasukhumasaccasaññīyeva tasmiṃ samaye hotīti tasmiṃ paṭhamajjhānasamaye",
  "atk-s0101a:1401_1": "vivekajapītisukhasaṅkhātā sukhumasaññā saccā hoti, bhūtā hotīti attho. Atha vā kāmacchandādioḷārikaṅgappahānavasena",
  "atk-s0101a:1401_2": "sukhumā ca sā bhūtatāya saccā ca saññāti sukhumasaccasaññā, vivekajehi pītisukhehi",
  "atk-s0101a:1401_3": "sampayuttā sukhumasaccasaññāti vivekajapītisukhasukhumasaccasaññā sā assa atthīti",
  "atk-s0101a:1401_4": "vivekajapītisukhasukhumasaccasaññīti evamettha attho daṭṭhabbo. Esa nayo sabbattha.",
  "atk-s0101a:1401_5": "Evampi sikkhāti ettha yasmā paṭhamajjhānaṃ samāpajjanto adhiṭṭhahanto, vuṭṭhahanto",
  "atk-s0101a:1401_6": "ca sikkhati, tasmā taṃ evaṃ sikkhitabbato sikkhāti vuccati. Tenapi sikkhāsaṅkhātena",
  "atk-s0101a:1401_7": "paṭhamajjhānena evaṃ ekā vivekajapītisukhasukhumasaccasaññā uppajjati. Evaṃ ekā kāmasaññā",
  "atk-s0101a:1401_8": "nirujjhatīti attho. Ayaṃ sikkhāti bhagavā avocāti ayaṃ paṭhamajjhānasaṅkhātā ekā",
  "atk-s0101a:1401_9": "sikkhāti, bhagavā āha. Etenupāyena sabbattha attho daṭṭhabbo.",
  "atk-s0101a:1402_0": "Yasmā pana aṭṭhamasamāpattiyā aṅgato sammasanaṃ buddhānaṃyeva hoti, sāvakesu sāriputtasadisānampi",
  "atk-s0101a:1402_1": "natthi, kalāpato sammasanaṃyeva pana sāvakānaṃ hoti, idañca “saññā saññā”ti, evaṃ",
  "atk-s0101a:1402_2": "aṅgato sammasanaṃ uddhaṭaṃ. Tasmā ākiñcaññāyatanaparamaṃyeva saññaṃ dassetvā puna",
  "atk-s0101a:1402_3": "tadeva saññagganti dassetuṃ “yato kho poṭṭhapāda…pe… saññaggaṃ phusatī”ti āha.",
  "atk-s0101a:1403_0": "414. Tattha yato kho poṭṭhapāda bhikkhūti yo nāma poṭṭhapāda bhikkhu. Idha sakasaññī",
  "atk-s0101a:1403_1": "hotīti idha sāsane sakasaññī hoti, ayameva vā pāṭho, attano paṭhamajjhānasaññāya",
  "atk-s0101a:1403_2": "saññavā hotīti attho. So tato amutra tato amutrāti so bhikkhu tato paṭhamajjhānato",
  "atk-s0101a:1403_3": "amutra dutiyajjhāne, tatopi amutra tatiyajjhāneti evaṃ tāya tāya jhānasaññāya sakasaññī",
  "atk-s0101a:1403_4": "sakasaññī hutvā anupubbena saññaggaṃ phusati. Saññagganti ākiñcaññāyatanaṃ vuccati.",
  "atk-s0101a:1403_5": "Kasmā? Lokiyānaṃ kiccakārakasamāpattīnaṃ aggattā. Ākiñcaññāyatanasamāpattiyañhi ṭhatvā",
  "atk-s0101a:1403_6": "nevasaññānāsaññāyatanampi nirodhampi samāpajjanti. Iti sā lokiyānaṃ kiccakārakasamāpattīnaṃ",
  "atk-s0101a:1403_7": "aggattā saññagganti vuccati, taṃ phusati pāpuṇātīti attho.",
  "atk-s0101a:1404_0": "Idāni abhisaññānirodhaṃ dassetuṃ “tassa saññagge ṭhitassā”tiādimāha. Tattha ceteyyaṃ,",
  "atk-s0101a:1404_1": "abhisaṅkhareyyanti padadvaye ca jhānaṃ samāpajjanto ceteti nāma, punappunaṃ kappetīti",
  "atk-s0101a:1404_2": "attho. Uparisamāpattiatthāya nikantiṃ kurumāno abhisaṅkharoti nāma. Imā ca me saññā",
  "atk-s0101a:1404_3": "nirujjheyyunti imā ākiñcaññāyatanasaññā nirujjheyyuṃ. Aññā ca oḷārikāti aññā ca oḷārikā",
  "atk-s0101a:1404_4": "bhavaṅgasaññā uppajjeyyuṃ. So na ceva ceteti na abhisaṅkharotīti ettha kāmaṃ cesa",
  "atk-s0101a:1404_5": "cetentova na ceteti, abhisaṅkharontova nābhisaṅkharoti. Imassa bhikkhuno ākiñcaññāyatanato",
  "atk-s0101a:1404_6": "vuṭṭhāya nevasaññānāsaññāyatanaṃ samāpajjitvā “ekaṃ dve cittavāre ṭhassāmī”ti ābhogasamannāhāro",
  "atk-s0101a:1404_7": "natthi. Uparinirodhasamāpattatthāya eva pana ābhogasamannāhāro atthi, svāyamattho",
  "atk-s0101a:1404_8": "puttagharācikkhaṇena dīpetabbo.",
  "atk-s0101a:1405_0": "Pitugharamajjhena kira gantvā pacchābhāge puttassa gharaṃ hoti, tato paṇītaṃ bhojanaṃ",
  "atk-s0101a:1405_1": "ādāya āsanasālaṃ āgataṃ daharaṃ thero – “manāpo piṇḍapāto kuto ābhato”ti pucchi.",
  "atk-s0101a:1405_2": "So “asukassa gharato”ti laddhagharameva ācikkhi. Yena panassa pitugharamajjhena gatopi",
  "atk-s0101a:1405_3": "āgatopi tattha ābhogopi natthi. Tattha āsanasālā viya ākiñcaññāyatanasamāpatti daṭṭhabbā,",
  "atk-s0101a:1405_4": "pitugehaṃ viya nevasaññānāsaññāyatanasamāpatti, puttagehaṃ viya nirodhasamāpatti,",
  "atk-s0101a:1405_5": "āsanasālāya ṭhatvā pitugharaṃ amanasikaritvā puttagharācikkhaṇaṃ viya ākiñcaññāyatanato",
  "atk-s0101a:1405_6": "vuṭṭhāya nevasaññānāsaññāyatanaṃ samāpajjitvā “ekaṃ dve cittavāre ṭhassāmī”ti pitugharaṃ",
  "atk-s0101a:1405_7": "amanasikaritvāva uparinirodhasamāpattatthāya manasikāro, evamesa cetentova na ceteti,",
  "atk-s0101a:1405_8": "abhisaṅkharontova nābhisaṅkharoti. Tā ceva saññāti tā jhānasaññā nirujjhanti. Aññā",
  "atk-s0101a:1405_9": "cāti aññā ca oḷārikā bhavaṅgasaññā nuppajjanti. So nirodhaṃ phusatīti so evaṃ paṭipanno",
  "atk-s0101a:1405_10": "bhikkhu saññāvedayitanirodhaṃ phusati vindati paṭilabhati.",
  "atk-s0101a:1406_0": "Anupubbābhisaññānirodhasampajānasamāpattinti ettha abhīti upasaggamattaṃ, sampajānapadaṃ",
  "atk-s0101a:1406_1": "nirodhapadena antarikaṃ katvā vuttaṃ. Anupaṭipāṭiyā sampajānasaññānirodhasamāpattīti",
  "atk-s0101a:1406_2": "ayaṃ panetthattho. Tatrāpi sampajānasaññānirodhasamāpattīti sampajānantassa ante",
  "atk-s0101a:1406_3": "saññā nirodhasamāpatti sampajānantassa vā paṇḍitassa bhikkhuno saññānirodhasamāpattīti ayaṃ visesattho.",
  "atk-s0101a:1407": "Idāni idha ṭhatvā nirodhasamāpattikathā kathetabbā. Sā panesā sabbākārena visuddhimagge paññābhāvanānisaṃsādhikāre kathitā, tasmā tattha kathitatova gahetabbā.",
  "atk-s0101a:1408_0": "Evaṃ bhagavā poṭṭhapādassa paribbājakassa nirodhakathaṃ kathetvā – atha naṃ tādisāya",
  "atk-s0101a:1408_1": "kathāya aññattha abhāvaṃ paṭijānāpetuṃ “taṃ kiṃ maññasī”tiādimāha. Paribbājakopi",
  "atk-s0101a:1408_2": "“bhagavā ajja tumhākaṃ kathaṃ ṭhapetvā na mayā evarūpā kathā sutapubbā”ti paṭijānanto,",
  "atk-s0101a:1408_3": "“no hetaṃ bhante”ti vatvā puna sakkaccaṃ bhagavato kathāya uggahitabhāvaṃ dassento",
  "atk-s0101a:1408_4": "“evaṃ kho ahaṃ bhante”tiādimāha. Athassa bhagavā “suuggahitaṃ tayā”ti anujānanto",
  "atk-s0101a:1408_5": "“evaṃ poṭṭhapādā”ti āha.",
  "atk-s0101a:1409_0": "415. Atha paribbājako “bhagavatā ‘ākiñcaññāyatanaṃ saññagga’nti vuttaṃ. Etadeva nu",
  "atk-s0101a:1409_1": "kho saññaggaṃ, udāhu avasesasamāpattīsupi saññaggaṃ atthī”ti cintetvā tamatthaṃ pucchanto",
  "atk-s0101a:1409_2": "“ekaññeva nu kho”tiādimāha. Bhagavāpissa vissajjesi. Tattha puthūpīti bahūnipi. Yathā",
  "atk-s0101a:1409_3": "yathā kho, poṭṭhapāda, nirodhaṃ phusatīti pathavīkasiṇādīsu yena yena kasiṇena, paṭhamajjhānādīnaṃ",
  "atk-s0101a:1409_4": "vā yena yena jhānena. Idaṃ vuttaṃ hoti – sace hi pathavīkasiṇena karaṇabhūtena pathavīkasiṇasamāpattiṃ",
  "atk-s0101a:1409_5": "ekavāraṃ samāpajjanto purimasaññānirodhaṃ phusati ekaṃ saññaggaṃ, atha dve vāre,",
  "atk-s0101a:1409_6": "tayo vāre, vārasataṃ, vārasahassaṃ, vārasatasahassaṃ vā samāpajjanto purimasaññānirodhaṃ",
  "atk-s0101a:1409_7": "phusati, satasahassaṃ, saññaggāni. Esa nayo sesakasiṇesu. Jhānesupi sace paṭhamajjhānena",
  "atk-s0101a:1409_8": "karaṇabhūtena ekavāraṃ purimasaññānirodhaṃ phusati ekaṃ saññaggaṃ. Atha dve vāre,",
  "atk-s0101a:1409_9": "tayo vāre, vārasataṃ, vārasahassaṃ, vārasatasahassaṃ vā purimasaññānirodhaṃ phusati,",
  "atk-s0101a:1409_10": "satasahassaṃ saññaggāni. Esa nayo sesajjhānasamāpattīsupi. Iti ekavāraṃ samāpajjanavasena",
  "atk-s0101a:1409_11": "vā sabbampi sañjānanalakkhaṇena saṅgahetvā vā ekaṃ saññaggaṃ hoti, aparāparaṃ samāpajjanavasena bahūni.",
  "atk-s0101a:1410_0": "416. Saññā nu kho, bhanteti bhante nirodhasamāpajjanakassa bhikkhuno “saññā nu kho",
  "atk-s0101a:1410_1": "paṭhamaṃ uppajjatī”ti pucchati. Tassa bhagavā “saññā kho, poṭṭhapādā”ti byākāsi.",
  "atk-s0101a:1410_2": "Tattha saññāti jhānasaññā. Ñāṇanti vipassanāñāṇaṃ. Aparo nayo, saññāti vipassanā",
  "atk-s0101a:1410_3": "saññā. Ñāṇanti maggañāṇaṃ. Aparo nayo, saññāti maggasaññā. Ñāṇanti phalañāṇaṃ. Tipiṭakamahāsivatthero panāha –",
  "atk-s0101a:1411_0": "Kiṃ ime bhikkhū bhaṇanti, poṭṭhapādo heṭṭhā bhagavantaṃ nirodhaṃ pucchi. Idāni nirodhā",
  "atk-s0101a:1411_1": "vuṭṭhānaṃ pucchanto “bhagavā nirodhā vuṭṭhahantassa kiṃ paṭhamaṃ arahattaphalasaññā",
  "atk-s0101a:1411_2": "uppajjati, udāhu paccavekkhaṇañāṇa”nti vadati. Athassa bhagavā yasmā phalasaññā paṭhamaṃ",
  "atk-s0101a:1411_3": "uppajjati, pacchā paccavekkhaṇañāṇaṃ. Tasmā “saññā kho poṭṭhapādā”ti āha. Tattha",
  "atk-s0101a:1411_4": "saññuppādāti arahattaphalasaññāya uppādā, pacchā “idaṃ arahattaphala”nti evaṃ paccavekkhaṇañāṇuppādo",
  "atk-s0101a:1411_5": "hoti. Idappaccayā kira meti phalasamādhisaññāpaccayā kira mayhaṃ paccavekkhaṇañāṇaṃ uppannanti.",
  "atk-s0101a:1412": "Saññāattakathāvaṇṇanā",
  "atk-s0101a:1413_0": "417. Idāni paribbājako yathā nāma gāmasūkaro gandhodakena nhāpetvā gandhehi anulimpitvā",
  "atk-s0101a:1413_1": "mālādāmaṃ piḷandhitvā sirisayane āropitopi sukhaṃ na vindati, vegena gūthaṭṭhānameva",
  "atk-s0101a:1413_2": "gantvā sukhaṃ vindati. Evameva bhagavatā saṇhasukhumatilakkhaṇabbhāhatāya desanāya",
  "atk-s0101a:1413_3": "nhāpitavilittamaṇḍitopi nirodhakathāsirisayanaṃ āropitopi tattha sukhaṃ na vindanto",
  "atk-s0101a:1413_4": "gūthaṭṭhānasadisaṃ attano laddhiṃ gahetvā tameva pucchanto “saññā nu kho, bhante,",
  "atk-s0101a:1413_5": "purisassa attā”tiādimāha. Athassānumatiṃ gahetvā byākātukāmo bhagavā – “kaṃ pana",
  "atk-s0101a:1413_6": "tva”ntiādimāha. Tato so “arūpī attā”ti evaṃ laddhiko samānopi “bhagavā desanāya sukusalo,",
  "atk-s0101a:1413_7": "so me āditova laddhiṃ mā viddhaṃsetū”ti cintetvā attano laddhiṃ pariharanto “oḷārikaṃ",
  "atk-s0101a:1413_8": "kho”tiādimāha. Athassa bhagavā tattha dosaṃ dassento “oḷāriko ca hi te”tiādimāha.",
  "atk-s0101a:1413_9": "Tattha evaṃ santanti evaṃ sante. Bhummatthe hi etaṃ upayogavacanaṃ. Evaṃ santaṃ attānaṃ",
  "atk-s0101a:1413_10": "paccāgacchato tavāti ayaṃ vā ettha attho. Catunnaṃ khandhānaṃ ekuppādekanirodhattā",
  "atk-s0101a:1413_11": "kiñcāpi yā saññā uppajjati, sāva nirujjhati. Aparāparaṃ upādāya pana “aññā ca saññā",
  "atk-s0101a:1413_12": "uppajjanti, aññā ca saññā nirujjhantī”ti vuttaṃ.",
  "atk-s0101a:1414_0": "418-420. Idāni aññaṃ laddhiṃ dassento – “manomayaṃ kho ahaṃ, bhante”tiādiṃ vatvā",
  "atk-s0101a:1414_1": "tatrāpi dose dinne yathā nāma ummattako yāvassa saññā nappatiṭṭhāti, tāva aññaṃ gahetvā",
  "atk-s0101a:1414_2": "aññaṃ vissajjeti, saññāpatiṭṭhānakāle pana vattabbameva vadati, evameva aññaṃ gahetvā",
  "atk-s0101a:1414_3": "aññaṃ vissajjetvā idāni attano laddhiṃyeva vadanto “arūpī kho”tiādimāha. Tatrāpi",
  "atk-s0101a:1414_4": "yasmā so saññāya uppādanirodhaṃ icchati, attānaṃ pana sassataṃ maññati. Tasmā tathevassa",
  "atk-s0101a:1414_5": "dosaṃ dassento bhagavā “evaṃ santampī”tiādimāha. Tato paribbājako micchādassanena",
  "atk-s0101a:1414_6": "abhibhūtattā bhagavatā vuccamānampi taṃ nānattaṃ ajānanto “sakkā panetaṃ, bhante,",
  "atk-s0101a:1414_7": "mayā”tiādimāha. Athassa bhagavā yasmā so saññāya uppādanirodhaṃ passantopi saññāmayaṃ",
  "atk-s0101a:1414_8": "attānaṃ niccameva maññati. Tasmā “dujjānaṃ kho”tiādimāha.",
  "atk-s0101a:1415_0": "Tatthāyaṃ saṅkhepattho – tava aññā diṭṭhi, aññā khanti, aññā ruci, aññathāyeva te",
  "atk-s0101a:1415_1": "dassanaṃ pavattaṃ, aññadeva ca te khamati ceva ruccati ca, aññatra ca te āyogo, aññissāyeva",
  "atk-s0101a:1415_2": "paṭipattiyā yuttapayuttatā, aññattha ca te ācariyakaṃ, aññasmiṃ titthāyatane ācariyabhāvo.",
  "atk-s0101a:1415_3": "Tena tayā evaṃ aññadiṭṭhikena aññakhantikena aññarucikena aññatrāyogena aññatrācariyakena",
  "atk-s0101a:1415_4": "dujjānaṃ etanti. Atha paribbājako – “saññā vā purisassa attā hotu, aññā vā saññā,",
  "atk-s0101a:1415_5": "taṃ sassatādi bhāvamassa pucchissa”nti puna “kiṃ pana bhante”tiādimāha.",
  "atk-s0101a:1416_0": "Tattha lokoti attānaṃ sandhāya vadati. Na hetaṃ poṭṭhapāda atthasañhitanti poṭṭhapāda",
  "atk-s0101a:1416_1": "etaṃ diṭṭhigataṃ na idhalokaparalokaatthanissitaṃ, na attatthaparatthanissitaṃ. Na",
  "atk-s0101a:1416_2": "dhammasaṃhitanti na navalokuttaradhammanissitaṃ. Nādibrahmacariyakanti sikkhattayasaṅkhātassa",
  "atk-s0101a:1416_3": "sāsanabrahmacariyakassa na ādimattaṃ, adhisīlasikkhāmattampi na hoti. Na nibbidāyāti",
  "atk-s0101a:1416_4": "saṃsāravaṭṭe nibbindanatthāya na saṃvattati. Na virāgāyāti vaṭṭavirāgatthāya na saṃvattati.",
  "atk-s0101a:1416_5": "Na nirodhāyāti vaṭṭassa nirodhakaraṇatthāya na saṃvattati. Na upasamāyāti vaṭṭassa",
  "atk-s0101a:1416_6": "vūpasamanatthāya na saṃvattati. Na abhiññāyāti vaṭṭābhijānanāya paccakkhakiriyāya",
  "atk-s0101a:1416_7": "na saṃvattati. Na sambodhāyāti vaṭṭasambujjhanatthāya na saṃvattati. Na nibbānāyāti",
  "atk-s0101a:1416_8": "amatamahānibbānassa paccakkhakiriyāya na saṃvattati.",
  "atk-s0101a:1417_0": "Idaṃ dukkhantiādīsu taṇhaṃ ṭhapetvā tebhūmakā pañcakkhandhā dukkhanti, tasseva dukkhassa",
  "atk-s0101a:1417_1": "pabhāvanato sappaccayā taṇhā dukkhasamudayoti. Ubhinnaṃ appavatti dukkhanirodhoti,",
  "atk-s0101a:1417_2": "ariyo aṭṭhaṅgiko maggo dukkhanirodhagāminī paṭipadāti mayā byākatanti attho. Evañca",
  "atk-s0101a:1417_3": "pana vatvā bhagavā “imassa paribbājakassa maggapātubhāvo vā phalasacchikiriyā vā",
  "atk-s0101a:1417_4": "natthi, mayhañca bhikkhācāravelā”ti cintetvā tuṇhī ahosi. Paribbājakopi taṃ ākāraṃ",
  "atk-s0101a:1417_5": "ñatvā bhagavato gamanakālaṃ ārocento viya “evameta”ntiādimāha.",
  "atk-s0101a:1418_0": "421. Vācāsannitodakenāti vacanapatodena. Sañjhabbharimakaṃsūti sañjhabbharitaṃ nirantaraṃ",
  "atk-s0101a:1418_1": "phuṭṭhaṃ akaṃsu, upari vijjhiṃsūti vuttaṃ hoti. Bhūtanti sabhāvato vijjamānaṃ. Tacchaṃ,",
  "atk-s0101a:1418_2": "tathanti tasseva vevacanaṃ. Dhammaṭṭhitatanti navalokuttaradhammesu ṭhitasabhāvaṃ.",
  "atk-s0101a:1418_3": "Dhammaniyāmatanti lokuttaradhammaniyāmataṃ. Buddhānañhi catusaccavinimuttā kathā",
  "atk-s0101a:1418_4": "nāma natthi. Tasmā sā edisā hoti.",
  "atk-s0101a:1419": "Cittahatthisāriputtapoṭṭhapādavatthuvaṇṇanā",
  "atk-s0101a:1420_0": "422. Citto ca hatthisāriputtoti so kira sāvatthiyaṃ hatthiācariyassa putto bhagavato",
  "atk-s0101a:1420_1": "santike pabbajitvā tīṇi piṭakāni uggahetvā sukhumesu atthantaresu kusalo ahosi, pubbe",
  "atk-s0101a:1420_2": "katapāpakammavasena pana sattavāre vibbhamitvā gihi jāto. Kassapasammāsambuddhassa",
  "atk-s0101a:1420_3": "kira sāsane dve sahāyakā ahesuṃ, aññamaññaṃ samaggā ekatova sajjhāyanti. Tesu eko",
  "atk-s0101a:1420_4": "anabhirato gihibhāve cittaṃ uppādetvā itarassa ārocesi. So gihibhāve ādīnavaṃ pabbajjāya",
  "atk-s0101a:1420_5": "ānisaṃsaṃ dassetvā taṃ ovadi. So taṃ sutvā abhiramitvā punekadivasaṃ tādise citte",
  "atk-s0101a:1420_6": "uppanne taṃ etadavoca “mayhaṃ āvuso evarūpaṃ cittaṃ uppajjati – ‘imāhaṃ pattacīvaraṃ",
  "atk-s0101a:1420_7": "tuyhaṃ dassāmī’ti”. So pattacīvaralobhena tassa gihibhāve ānisaṃsaṃ dassetvā pabbajjāya",
  "atk-s0101a:1420_8": "ādīnavaṃ kathesi. Athassa taṃ sutvāva gihibhāvato cittaṃ virajjitvā pabbajjāyameva",
  "atk-s0101a:1420_9": "abhirami. Evamesa tadā sīlavantassa bhikkhuno gihibhāve ānisaṃsakathāya kathitattā",
  "atk-s0101a:1420_10": "idāni cha vāre vibbhamitvā sattame vāre pabbajito. Mahāmoggallānassa, mahākoṭṭhikattherassa",
  "atk-s0101a:1420_11": "ca abhidhammakathaṃ kathentānaṃ antarantarā kathaṃ opāteti. Atha naṃ mahākoṭṭhikatthero",
  "atk-s0101a:1420_12": "apasādeti. So mahāsāvakassa kathite patiṭṭhātuṃ asakkonto vibbhamitvā gihi jāto.",
  "atk-s0101a:1420_13": "Poṭṭhapādassa panāyaṃ gihisahāyako hoti. Tasmā vibbhamitvā dvīhatīhaccayena poṭṭhapādassa",
  "atk-s0101a:1420_14": "santikaṃ gato. Atha naṃ so disvā “samma kiṃ tayā kataṃ, evarūpassa nāma satthu sāsanā",
  "atk-s0101a:1420_15": "apasakkantosi, ehi pabbajituṃ idāni te vaṭṭatī”ti taṃ gahetvā bhagavato santikaṃ",
  "atk-s0101a:1420_16": "agamāsi. Tena vuttaṃ “citto ca hatthisāriputto poṭṭhapādo ca paribbājako”ti.",
  "atk-s0101a:1421_0": "423. Andhāti paññācakkhuno natthitāya andhā, tasseva abhāvena acakkhukā. Tvaṃyeva",
  "atk-s0101a:1421_1": "nesaṃ eko cakkhumāti subhāsitadubbhāsitajānanabhāvamattena paññācakkhunā cakkhumā.",
  "atk-s0101a:1421_2": "Ekaṃsikāti ekakoṭṭhāsā. Paññattāti ṭhapitā. Anekaṃsikāti na ekakoṭṭhāsā ekeneva koṭṭhāsena",
  "atk-s0101a:1421_3": "sassatāti vā asassatāti vā na vuttāti attho.",
  "atk-s0101a:1422": "Ekaṃsikadhammavaṇṇanā",
  "atk-s0101a:1423_0": "424-425. Santi poṭṭhapādāti idaṃ bhagavā kasmā ārabhi? Bāhirakehi paññāpitaniṭṭhāya",
  "atk-s0101a:1423_1": "aniyyānikabhāvadassanatthaṃ. Sabbe hi titthiyā yathā bhagavā amataṃ nibbānaṃ, evaṃ",
  "atk-s0101a:1423_2": "attano attano samaye lokathupikādivasena niṭṭhaṃ paññapenti, sā ca na niyyānikā.",
  "atk-s0101a:1423_3": "Yathā paññattā hutvā na niyyāti na gacchati, aññadatthu paṇḍitehi paṭikkhittā nivattati,",
  "atk-s0101a:1423_4": "taṃ dassetuṃ bhagavā evamāha. Tattha ekantasukhaṃ lokaṃ jānaṃ passanti puratthimāya",
  "atk-s0101a:1423_5": "disāya ekantasukho loko pacchimādīnaṃ vā aññatarāyāti evaṃ jānantā evaṃ passantā",
  "atk-s0101a:1423_6": "viharatha. Diṭṭhapubbāni kho tasmiṃ loke manussānaṃ sarīrasaṇṭhānādīnīti. Appāṭihīrakatanti",
  "atk-s0101a:1423_7": "appāṭihīrakataṃ paṭiharaṇavirahitaṃ, aniyyānikanti vuttaṃ hoti.",
  "atk-s0101a:1424": "426-427. Janapadakalyāṇīti janapade aññāhi itthīhi vaṇṇasaṇṭhānavilāsākappādīhi asadisā.",
  "atk-s0101a:1425": "Tayoattapaṭilābhavaṇṇanā",
  "atk-s0101a:1426_0": "428. Evaṃ bhagavā paresaṃ niṭṭhāya aniyyānikattaṃ dassetvā attano niṭṭhāya niyyānikabhāvaṃ",
  "atk-s0101a:1426_1": "dassetuṃ “tayo kho me poṭṭhapādā”tiādimāha. Tattha attapaṭilābhoti attabhāvapaṭilābho,",
  "atk-s0101a:1426_2": "ettha ca bhagavā tīhi attabhāvapaṭilābhehi tayo bhave dassesi. Oḷārikattabhāvapaṭilābhena",
  "atk-s0101a:1426_3": "avīcito paṭṭhāya paranimmitavasavattipariyosānaṃ kāmabhavaṃ dassesi. Manomayaattabhāvapaṭilābhena",
  "atk-s0101a:1426_4": "paṭhamajjhānabhūmito paṭṭhāya akaniṭṭhabrahmalokapariyosānaṃ rūpabhavaṃ dassesi.",
  "atk-s0101a:1426_5": "Arūpaattabhāvapaṭilābhena ākāsānañcāyatanabrahmalokato paṭṭhāya nevasaññānāsaññāyatanabrahmalokapariyosānaṃ",
  "atk-s0101a:1426_6": "arūpabhavaṃ dassesi. Saṃkilesikā dhammā nāma dvādasa akusalacittuppādā. Vodāniyā",
  "atk-s0101a:1426_7": "dhammā nāma samathavipassanā.",
  "atk-s0101a:1427_0": "429. Paññāpāripūriṃ vepullattanti maggapaññāphalapaññānaṃ pāripūriñceva vipulabhāvañca.",
  "atk-s0101a:1427_1": "Pāmujjanti taruṇapīti. Pītīti balavatuṭṭhi. Kiṃ vuttaṃ hoti? Yaṃ avocumha “sayaṃ",
  "atk-s0101a:1427_2": "abhiññā sacchikatvā upasampajja vihiratī”ti, tattha tassa evaṃ viharato taṃ pāmojjañceva",
  "atk-s0101a:1427_3": "bhavissati, pīti ca nāmakāyapassaddhi ca sati ca sūpaṭṭhitā uttamañāṇañca sukho ca",
  "atk-s0101a:1427_4": "vihāro. Sabbavihāresu ca ayameva vihāro “sukho”ti vattuṃ yutto “upasanto paramamadhuro”ti.",
  "atk-s0101a:1427_5": "Tattha paṭhamajjhāne pāmojjādayo chapi dhammā labbhanti, dutiyajjhāne dubbalapītisaṅkhātaṃ",
  "atk-s0101a:1427_6": "pāmojjaṃ nivattati, sesā pañca labbhanti. Tatiye pīti nivattati, sesā cattāro labbhanti.",
  "atk-s0101a:1427_7": "Tathā catutthe. Imesu catūsu jhānesu sampasādanasutte suddhavipassanā pādakajjhānameva",
  "atk-s0101a:1427_8": "kathitaṃ. Pāsādikasutte catūhi maggehi saddhiṃ vipassanā kathitā. Dasuttarasutte",
  "atk-s0101a:1427_9": "catutthajjhānikaphalasamāpatti kathitā. Imasmiṃ poṭṭhapādasutte pāmojjaṃ pītivevacanameva",
  "atk-s0101a:1427_10": "katvā dutiyajjhānikaphalasamāpattināma kathitāti veditabbā.",
  "atk-s0101a:1428_0": "432-437. Ayaṃ vā soti ettha vā saddo vibhāvanattho hoti. Ayaṃ soti evaṃ vibhāvetvā",
  "atk-s0101a:1428_1": "pakāsetvā byākareyyāma. Yathāpare “ekantasukhaṃ attānaṃ sañjānāthā”ti puṭṭhā “no”ti",
  "atk-s0101a:1428_2": "vadanti, na evaṃ vadāmāti attho. Sappāṭihīrakatanti sappāṭiharaṇaṃ, niyyānikanti",
  "atk-s0101a:1428_3": "attho. Mogho hotīti tuccho hoti, natthi so tasmiṃ samayeti adhippāyo. Sacco hotīti",
  "atk-s0101a:1428_4": "bhūto hoti, sveva tasmiṃ samaye sacco hotīti attho. Ettha panāyaṃ citto attano asabbaññutāya",
  "atk-s0101a:1428_5": "tayo attapaṭilābhe kathetvā attapaṭilābho nāma paññattimattaṃ etanti uddharituṃ nāsakkhi,",
  "atk-s0101a:1428_6": "attapaṭilābho tveva niyyātesi. Athassa bhagavā rūpādayo cettha dhammā, attapaṭilābhoti",
  "atk-s0101a:1428_7": "pana nāmamattametaṃ, tesu tesu rūpādīsu sati evarūpā vohārā hontīti dassetukāmo tasseva",
  "atk-s0101a:1428_8": "kathaṃ gahetvā nāmapaññattivasena niyyātanatthaṃ “yasmiṃ citta samaye”tiādimāha.",
  "atk-s0101a:1429_0": "438. Evañca pana vatvā paṭipucchitvā vinayanatthaṃ puna “sace taṃ, citta, evaṃ puccheyyu”ntiādimāha.",
  "atk-s0101a:1429_1": "Tattha yo me ahosi atīto attapaṭilābho, sveva me attapaṭilābho, tasmiṃ samaye sacco",
  "atk-s0101a:1429_2": "ahosi, mogho anāgato mogho paccuppannoti ettha tāva imamatthaṃ dasseti – yasmā ye",
  "atk-s0101a:1429_3": "te atītā dhammā, te etarahi natthi, ahesunti pana saṅkhyaṃ gatā, tasmā sopi me attapaṭilābho",
  "atk-s0101a:1429_4": "tasmiṃyeva samaye sacco ahosi. Anāgatapaccuppannānaṃ pana dhammānaṃ tadā abhāvā tasmiṃ",
  "atk-s0101a:1429_5": "samaye “mogho anāgato, mogho paccuppanno”ti, evaṃ atthato nāmamattameva attapaṭilābhaṃ",
  "atk-s0101a:1429_6": "paṭijānāti. Anāgatapaccuppannesupi eseva nayo.",
  "atk-s0101a:1430_0": "439-443. Atha bhagavā tassa byākaraṇena saddhiṃ attano byākaraṇaṃ saṃsandituṃ “evameva",
  "atk-s0101a:1430_1": "kho cittā”tiādīni vatvā puna opammato tamatthaṃ sādhento “seyyathāpi citta gavā khīra”ntiādimāha.",
  "atk-s0101a:1430_2": "Tatrāyaṃ saṅkhepattho, yathā gavā khīraṃ, khīrādīhi ca dadhiādīni bhavanti, tattha",
  "atk-s0101a:1430_3": "yasmiṃ samaye khīraṃ hoti, na tasmiṃ samaye dadhīti vā navanītādīsu vā aññataranti",
  "atk-s0101a:1430_4": "saṅkhyaṃ niruttiṃ nāmaṃ vohāraṃ gacchati. Kasmā? Ye dhamme upādāya dadhītiādi vohārā",
  "atk-s0101a:1430_5": "honti, tesaṃ abhāvā. Atha kho khīraṃ tveva tasmiṃ samaye saṅkhyaṃ gacchati. Kasmā?",
  "atk-s0101a:1430_6": "Ye dhamme upādāya khīranti saṅkhyā nirutti nāmaṃ vohāro hoti, tesaṃ bhāvāti. Esa",
  "atk-s0101a:1430_7": "nayo sabbattha. Imā kho cittāti oḷāriko attapaṭilābho iti ca manomayo attapaṭilābho",
  "atk-s0101a:1430_8": "iti ca arūpo attapaṭilābho iti ca imā kho citta lokasamaññā loke samaññāmattakāni",
  "atk-s0101a:1430_9": "samanujānanamattakāni etāni. Tathā lokaniruttimattakāni vacanapathamattakāni vohāramattakāni",
  "atk-s0101a:1430_10": "nāmapaṇṇattimattakāni etānīti. Evaṃ bhagavā heṭṭhā tayo attapaṭilābhe kathetvā idāni",
  "atk-s0101a:1430_11": "sabbametaṃ vohāramattakanti vadati. Kasmā? Yasmā paramatthato satto nāma natthi,",
  "atk-s0101a:1430_12": "suñño tuccho esa loko.",
  "atk-s0101a:1431_0": "Buddhānaṃ pana dve kathā sammutikathā ca paramatthakathā ca. Tattha “satto poso devo",
  "atk-s0101a:1431_1": "brahmā”tiādikā “sammutikathā” nāma. “Aniccaṃ dukkhamanattā khandhā dhātuyo āyatanāni",
  "atk-s0101a:1431_2": "satipaṭṭhānā sammappadhānā”tiādikā paramatthakathā nāma. Tattha yo sammutidesanāya",
  "atk-s0101a:1431_3": "“satto”ti vā “poso”ti vā “devo”ti vā “brahmā”ti vā vutte vijānituṃ paṭivijjhituṃ",
  "atk-s0101a:1431_4": "niyyātuṃ arahattajayaggāhaṃ gahetuṃ sakkoti, tassa bhagavā āditova “satto”ti vā “poso”ti",
  "atk-s0101a:1431_5": "vā “devo”ti vā “brahmā”ti vā katheti, yo paramatthadesanāya “anicca”nti vā “dukkha”nti",
  "atk-s0101a:1431_6": "vātiādīsu aññataraṃ sutvā vijānituṃ paṭivijjhituṃ niyyātuṃ arahattajayaggāhaṃ gahetuṃ",
  "atk-s0101a:1431_7": "sakkoti, tassa “anicca”nti vā “dukkha”nti vātiādīsu aññatarameva katheti. Tathā sammutikathāya",
  "atk-s0101a:1431_8": "bujjhanakasattassāpi na paṭhamaṃ paramatthakathaṃ katheti. Sammutikathāya pana bodhetvā",
  "atk-s0101a:1431_9": "pacchā paramatthakathaṃ katheti. Paramatthakathāya bujjhanakasattassāpi na paṭhamaṃ",
  "atk-s0101a:1431_10": "sammutikathaṃ katheti. Paramatthakathāya pana bodhetvā pacchā sammutikathaṃ katheti.",
  "atk-s0101a:1431_11": "Pakatiyā pana paṭhamameva paramatthakathaṃ kathentassa desanā lūkhākārā hoti, tasmā",
  "atk-s0101a:1431_12": "buddhā paṭhamaṃ sammutikathaṃ kathetvā pacchā paramatthakathaṃ kathenti. Sammutikathaṃ",
  "atk-s0101a:1431_13": "kathentāpi saccameva sabhāvameva amusāva kathenti. Paramatthakathaṃ kathentāpi saccameva",
  "atk-s0101a:1431_14": "sabhāvameva amusāva kathenti.",
  "atk-s0101a:1432": "Duve saccāni akkhāsi, sambuddho vadataṃ varo;",
  "atk-s0101a:1433": "Sammutiṃ paramatthañca, tatiyaṃ nūpalabbhati.",
  "atk-s0101a:1434": "Saṅketavacanaṃ saccaṃ, lokasammutikāraṇaṃ;",
  "atk-s0101a:1435": "Paramatthavacanaṃ saccaṃ, dhammānaṃ bhūtalakkhaṇanti.",
  "atk-s0101a:1436_0": "Yāhi tathāgato voharati aparāmasanti yāhi lokasamaññāhi lokaniruttīhi tathāgato taṇhāmānadiṭṭhiparāmāsānaṃ",
  "atk-s0101a:1436_1": "abhāvā aparāmasanto voharatīti desanaṃ vinivaṭṭetvā arahattanikūṭena niṭṭhāpesi.",
  "atk-s0101a:1436_2": "Sesaṃ sabbattha uttānatthamevāti.",
  "atk-s0101a:1437": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1438": "Poṭṭhapādasuttavaṇṇanā niṭṭhitā.",
  "atk-s0101a:1441": "10. Subhasuttavaṇṇanā",
  "atk-s0101a:1442": "Subhamāṇavakavatthuvaṇṇanā",
  "atk-s0101a:1443_0": "444. Evaṃ me sutaṃ…pe… sāvatthiyanti subhasuttaṃ. Tatrāyaṃ anuttānapadavaṇṇanā. Aciraparinibbute",
  "atk-s0101a:1443_1": "bhagavatīti aciraṃ parinibbute bhagavati, parinibbānato uddhaṃ māsamatte kāle. Nidānavaṇṇanāyaṃ",
  "atk-s0101a:1443_2": "vuttanayeneva bhagavato pattacīvaraṃ ādāya āgantvā khīravirecanaṃ pivitvā vihāre",
  "atk-s0101a:1443_3": "nisinnadivasaṃ sandhāyetaṃ vuttaṃ. Todeyyaputtoti todeyyabrāhmaṇassa putto, so kira",
  "atk-s0101a:1443_4": "sāvatthiyā avidūre tudigāmo nāma atthi, tassa adhipatittā todeyyoti saṅkhyaṃ gato.",
  "atk-s0101a:1443_5": "Mahaddhano pana hoti pañcacattālīsakoṭivibhavo, paramamaccharī – “dadato bhogānaṃ",
  "atk-s0101a:1443_6": "aparikkhayo nāma natthī”ti cintetvā kassaci kiñci na deti, puttampi āha –",
  "atk-s0101a:1444": "“Añjanānaṃ khayaṃ disvā, vammikānañca sañcayaṃ;",
  "atk-s0101a:1445": "Madhūnañca samāhāraṃ, paṇḍito gharamāvase”ti.",
  "atk-s0101a:1446_0": "Evaṃ adānameva sikkhāpetvā kāyassa bhedā tasmiṃyeva ghare sunakho hutvā nibbatto.",
  "atk-s0101a:1446_1": "Subho taṃ sunakhaṃ ativiya piyāyati. Attano bhuñjanakabhattaṃyeva bhojeti, ukkhipitvā",
  "atk-s0101a:1446_2": "varasayane sayāpeti. Atha bhagavā ekadivasaṃ nikkhante māṇave taṃ gharaṃ piṇḍāya",
  "atk-s0101a:1446_3": "pāvisi. Sunakho bhagavantaṃ disvā bhukkāraṃ karonto bhagavato samīpaṃ gato. Tato",
  "atk-s0101a:1446_4": "naṃ bhagavā avoca “todeyya tvaṃ pubbepi maṃ ‘bho, bho’ti paribhavitvā sunakho jāto,",
  "atk-s0101a:1446_5": "idānipi bhukkāraṃ katvā avīciṃ gamissasī”ti. Sunakho taṃ kathaṃ sutvā vippaṭisārī",
  "atk-s0101a:1446_6": "hutvā uddhanantare chārikāya nipanno, manussā naṃ ukkhipitvā sayane sayāpetuṃ nāsakkhiṃsu.",
  "atk-s0101a:1447_0": "Subho āgantvā “kenāyaṃ sunakho sayanā oropito”ti āha. Manussā “na kenacī”ti vatvā",
  "atk-s0101a:1447_1": "taṃ pavattiṃ ārocesuṃ. Māṇavo sutvā “mama pitā brahmaloke nibbatto, samaṇo pana gotamo",
  "atk-s0101a:1447_2": "me pitaraṃ sunakhaṃ karoti yaṃ kiñci esa mukhārūḷhaṃ bhāsatī”ti kujjhitvā bhagavantaṃ",
  "atk-s0101a:1447_3": "musāvādena codetukāmo vihāraṃ gantvā taṃ pavattiṃ pucchi. Bhagavā tassa tatheva vatvā",
  "atk-s0101a:1447_4": "avisaṃvādanatthaṃ āha – “atthi pana te, māṇava, pitarā na akkhātaṃ dhana”nti. Atthi,",
  "atk-s0101a:1447_5": "bho gotama, satasahassagghanikā suvaṇṇamālā, satasahassagghanikā suvaṇṇapādukā, satasahassagghanikā",
  "atk-s0101a:1447_6": "suvaṇṇapāti, satasahassañca kahāpaṇanti. Gaccha taṃ sunakhaṃ appodakaṃ madhupāyāsaṃ",
  "atk-s0101a:1447_7": "bhojetvā sayanaṃ āropetvā īsakaṃ niddaṃ okkantakāle puccha, sabbaṃ te ācikkhissati,",
  "atk-s0101a:1447_8": "atha naṃ jāneyyāsi – “pitā me eso”ti. So tathā akāsi. Sunakho sabbaṃ ācikkhi, tadā",
  "atk-s0101a:1447_9": "naṃ – “pitā me”ti ñatvā bhagavati pasannacitto gantvā bhagavantaṃcuddasa pañhe pucchitvā",
  "atk-s0101a:1447_10": "vissajjanapariyosāne bhagavantaṃ saraṇaṃ gato, taṃ sandhāya vuttaṃ “subho māṇavo",
  "atk-s0101a:1447_11": "todeyyaputto”ti. Sāvatthiyaṃ paṭivasatīti attano bhogagāmato āgantvā vasati.",
  "atk-s0101a:1448_0": "445-446. Aññataraṃ māṇavakaṃ āmantesīti satthari parinibbute “ānandatthero kirassa",
  "atk-s0101a:1448_1": "pattacīvaraṃ gahetvā āgato, mahājano taṃ dassanatthāya upasaṅkamatī”ti sutvā “vihāraṃ",
  "atk-s0101a:1448_2": "kho pana gantvā mahājanamajjhe na sakkā sukhena paṭisanthāraṃ vā kātuṃ, dhammakathaṃ",
  "atk-s0101a:1448_3": "vā sotuṃ gehaṃ āgataṃyeva naṃ disvā sukhena paṭisanthāraṃ karissāmi, ekā ca me kaṅkhā",
  "atk-s0101a:1448_4": "atthi, tampi naṃ pucchissāmī”ti cintetvā aññataraṃ māṇavakaṃ āmantesi. Appābādhantiādīsu",
  "atk-s0101a:1448_5": "ābādhoti visabhāgavedanā vuccati, yā ekadese uppajjitvā cattāro iriyāpathe ayapaṭṭena",
  "atk-s0101a:1448_6": "ābandhitvā viya gaṇhati, tassā abhāvaṃ pucchāti vadati. Appātaṅkoti kicchajīvitakaro",
  "atk-s0101a:1448_7": "rogo vuccati, tassāpi abhāvaṃ pucchāti vadati. Gilānasseva ca uṭṭhānaṃ nāma garukaṃ",
  "atk-s0101a:1448_8": "hoti, kāye balaṃ na hoti, tasmā niggelaññabhāvañca balañca pucchāti vadati. Phāsuvihāranti",
  "atk-s0101a:1448_9": "gamanaṭhānanisajjasayanesu catūsu iriyāpathesu sukhavihāraṃ pucchāti vadati. Athassa",
  "atk-s0101a:1448_10": "pucchitabbākāraṃ dassento “subho”tiādimāha.",
  "atk-s0101a:1449_0": "447. Kālañca samayañca upādāyāti kālañca samayañca paññāya gahetvā upadhāretvāti",
  "atk-s0101a:1449_1": "attho. Sace amhākaṃ sve gamanakālo bhavissati, kāye balamattā ceva pharissati, gamanapaccayā",
  "atk-s0101a:1449_2": "ca añño aphāsuvihāro na bhavissati, athetaṃ kālañca gamanakāraṇasamavāyasaṅkhātaṃ",
  "atk-s0101a:1449_3": "samayañca upadhāretvā – “api eva nāma sve āgaccheyyāmā”ti vuttaṃ hoti.",
  "atk-s0101a:1450_0": "448. Cetakena bhikkhunāti cetiraṭṭhe jātattā cetakoti evaṃ laddhanāmena. Sammodanīyaṃ",
  "atk-s0101a:1450_1": "kathaṃ sāraṇīyanti bho, ānanda, dasabalassa ko nāma ābādho ahosi, kiṃ bhagavā paribhuñji.",
  "atk-s0101a:1450_2": "Api ca satthu parinibbānena tumhākaṃ soko udapādi, satthā nāma na kevalaṃ tumhākaṃyeva",
  "atk-s0101a:1450_3": "parinibbuto, sadevakassa lokassa mahājāni, ko dāni añño maraṇā muccissati, yatra",
  "atk-s0101a:1450_4": "so sadevakassa lokassa aggapuggalo parinibbuto, idāni kaṃ aññaṃ disvā maccurājā lajjissatīti",
  "atk-s0101a:1450_5": "evamādinā nayena maraṇapaṭisaṃyuttaṃ sammodanīyaṃ kathaṃ sāraṇīyaṃ vītisāretvā therassa",
  "atk-s0101a:1450_6": "hiyyo pītabhesajjānurūpaṃ āhāraṃ datvā bhattakiccāvasāne ekamantaṃ nisīdi.",
  "atk-s0101a:1451_0": "Upaṭṭhāko santikāvacaroti upaṭṭhāko hutvā santikāvacaro, na randhagavesī. Na vīmaṃsanādhippāyo.",
  "atk-s0101a:1451_1": "Samīpacārīti idaṃ purimapadasseva vevacanaṃ. Yesaṃ so bhavaṃ gotamoti kasmā pucchati?",
  "atk-s0101a:1451_2": "Tassa kira evaṃ ahosi “yesu dhammesu bhavaṃ gotamo imaṃ lokaṃ patiṭṭhapesi, te tassa",
  "atk-s0101a:1451_3": "accayena naṭṭhā nu kho, dharanti nu kho, sace dharanti, ānando jānissati, handa naṃ",
  "atk-s0101a:1451_4": "pucchāmī”ti, tasmā pucchi.",
  "atk-s0101a:1452_0": "449. Athassa thero tīṇi piṭakāni tīhi khandhehi saṅgahetvā dassento “tiṇṇaṃ kho”tiādimāha.",
  "atk-s0101a:1452_1": "Māṇavo saṅkhittena kathitaṃ asallakkhento – “vitthārato pucchissāmī”ti cintetvā “katamesaṃ tiṇṇa”ntiādimāha.",
  "atk-s0101a:1453": "Sīlakkhandhavaṇṇanā",
  "atk-s0101a:1454_0": "450-453. Tato therena “ariyassa sīlakkhandhassā”ti tesu dassitesu puna “katamo pana",
  "atk-s0101a:1454_1": "so, bho ānanda, ariyo sīlakkhandho”ti ekekaṃ pucchi. Theropissa buddhuppādaṃ dassetvā",
  "atk-s0101a:1454_2": "tantidhammaṃ desento anukkamena bhagavatā vuttanayeneva sabbaṃ vissajjesi. Tattha",
  "atk-s0101a:1454_3": "atthi cevettha uttarikaraṇīyanti ettha bhagavato sāsane na sīlameva sāro, kevalañhetaṃ",
  "atk-s0101a:1454_4": "patiṭṭhāmattameva hoti. Ito uttari pana aññampi kattabbaṃ atthi yevāti dassesi. Ito",
  "atk-s0101a:1454_5": "bahiddhāti buddhasāsanato bahiddhā.",
  "atk-s0101a:1455": "Samādhikkhandhavaṇṇanā",
  "atk-s0101a:1456_0": "454. Kathañca, māṇava, bhikkhu indriyesu guttadvāro hotīti idamāyasmā ānando “katamo",
  "atk-s0101a:1456_1": "pana so, bho ānanda, ariyo samādhikkhandho”ti evaṃ samādhikkhandhaṃ puṭṭhopi ye te",
  "atk-s0101a:1456_2": "“sīlasampanno indriyesu guttadvāro satisampajaññena samannāgato santuṭṭho”ti evaṃ",
  "atk-s0101a:1456_3": "sīlānantaraṃ indriyasaṃvarādayo sīlasamādhīnaṃ antare ubhinnampi upakārakadhammā",
  "atk-s0101a:1456_4": "uddiṭṭhā, te niddisitvā samādhikkhandhaṃ dassetukāmo ārabhi. Ettha ca rūpajjhānāneva",
  "atk-s0101a:1456_5": "āgatāni, na arūpajjhānāni, ānetvā pana dīpetabbāni. Catutthajjhānena hi asaṅgahitā",
  "atk-s0101a:1456_6": "arūpasamāpatti nāma natthiyeva.",
  "atk-s0101a:1457_0": "471-480. Atthi cevettha uttarikaraṇīyanti ettha bhagavato sāsane na cittekaggatāmattakeneva",
  "atk-s0101a:1457_1": "pariyosānappatti nāma atthi, itopi uttari pana aññaṃ kattabbaṃ atthi yevāti dasseti.",
  "atk-s0101a:1457_2": "Natthi cevettha uttarikaraṇīyanti ettha bhagavato sāsane ito uttari kātabbaṃ nāma",
  "atk-s0101a:1457_3": "natthiyeva, arahattapariyosānañhi bhagavato sāsananti dasseti. Sesaṃ sabbattha uttānatthamevāti.",
  "atk-s0101a:1458": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1459": "Subhasuttavaṇṇanā niṭṭhitā.",
  "atk-s0101a:1462": "11. Kevaṭṭasuttavaṇṇanā",
  "atk-s0101a:1463": "Kevaṭṭagahapatiputtavatthuvaṇṇanā",
  "atk-s0101a:1464_0": "481. Evaṃ me sutaṃ…pe… nāḷandāyanti kevaṭṭasuttaṃ. Tatrāyaṃ apubbapadavaṇṇanā. Pāvārikambavaneti",
  "atk-s0101a:1464_1": "pāvārikassa ambavane. Kevaṭṭoti idaṃ tassa gahapatiputtassa nāmaṃ. So kira cattālīsakoṭidhano",
  "atk-s0101a:1464_2": "gahapatimahāsālo ativiya saddho pasanno ahosi. So saddhādhikattāyeva “sace eko bhikkhu",
  "atk-s0101a:1464_3": "aḍḍhamāsantarena vā māsantarena vā saṃvaccharena vā ākāse uppatitvā vividhāni pāṭihāriyāni",
  "atk-s0101a:1464_4": "dasseyya, sabbo jano ativiya pasīdeyya. Yaṃnūnāhaṃ bhagavantaṃ yācitvā pāṭihāriyakaraṇatthāya",
  "atk-s0101a:1464_5": "ekaṃ bhikkhuṃ anujānāpeyya”nti cintetvā bhagavantaṃ upasaṅkamitvā evamāha.",
  "atk-s0101a:1465_0": "Tattha iddhāti samiddhā phītāti nānābhaṇḍaussannatāya vuddhippattā. Ākiṇṇamanussāti",
  "atk-s0101a:1465_1": "aṃsakūṭena aṃsakūṭaṃ paharitvā viya vicarantehi manussehi ākiṇṇā. Samādisatūti āṇāpetu",
  "atk-s0101a:1465_2": "ṭhānantare ṭhapetu. Uttarimanussadhammāti uttarimanussānaṃ dhammato, dasakusalasaṅkhātato",
  "atk-s0101a:1465_3": "vā manussadhammato uttari. Bhiyyosomattāyāti pakatiyāpi pajjalitapadīpo telasnehaṃ",
  "atk-s0101a:1465_4": "labhitvā viya atirekappamāṇena abhippasīdissati. Na kho ahanti bhagavā rājagahaseṭṭhivatthusmiṃ",
  "atk-s0101a:1465_5": "sikkhāpadaṃ paññapesi, tasmā “na kho aha”ntiādimāha.",
  "atk-s0101a:1466_0": "482. Na dhaṃsemīti na guṇavināsanena dhaṃsemi, sīlabhedaṃ pāpetvā anupubbena uccaṭṭhānato",
  "atk-s0101a:1466_1": "otārento nīcaṭṭhāne na ṭhapemi, atha kho ahaṃ buddhasāsanassa vuddhiṃ paccāsīsanto",
  "atk-s0101a:1466_2": "kathemīti dasseti. Tatiyampi khoti yāvatatiyaṃ buddhānaṃ kathaṃ paṭibāhitvā kathetuṃ",
  "atk-s0101a:1466_3": "visahanto nāma natthi. Ayaṃ pana bhagavatā saddhiṃ vissāsiko vissāsaṃ vaḍḍhetvā vallabho",
  "atk-s0101a:1466_4": "hutvā atthakāmosmīti tikkhattuṃ kathesi.",
  "atk-s0101a:1467": "Iddhipāṭihāriyavaṇṇanā",
  "atk-s0101a:1468_0": "483-484. Atha bhagavā ayaṃ upāsako mayi paṭibāhantepi punappunaṃ yācatiyeva. “Handassa",
  "atk-s0101a:1468_1": "pāṭihāriyakaraṇe ādīnavaṃ dassemī”ti cintetvā “tīṇi kho”tiādimāha. Tattha amāhaṃ",
  "atk-s0101a:1468_2": "bhikkhunti amuṃ ahaṃ bhikkhuṃ. Gandhārīti gandhārena nāma isinā katā, gandhāraraṭṭhe",
  "atk-s0101a:1468_3": "vā uppannā vijjā. Tattha kira bahū isayo vasiṃsu, tesu ekena katā vijjāti adhippāyo.",
  "atk-s0101a:1468_4": "Aṭṭīyāmīti aṭṭo pīḷito viya homi. Harāyāmīti lajjāmi. Jigucchāmīti gūthaṃ disvā viya jigucchaṃ uppādemi.",
  "atk-s0101a:1469": "Ādesanāpāṭihāriyavaṇṇanā",
  "atk-s0101a:1470_0": "485. Parasattānanti aññesaṃ sattānaṃ. Dutiyaṃ tasseva vevacanaṃ. Ādisatīti katheti.",
  "atk-s0101a:1470_1": "Cetasikanti somanassadomanassaṃ adhippetaṃ. Evampi te manoti evaṃ tava mano somanassito",
  "atk-s0101a:1470_2": "vā domanassito vā kāmavitakkādisampayutto vā. Dutiyaṃ tasseva vevacanaṃ. Itipi te",
  "atk-s0101a:1470_3": "cittanti iti tava cittaṃ, idañcidañca atthaṃ cintayamānaṃ pavattatīti attho. Maṇikā",
  "atk-s0101a:1470_4": "nāma vijjāti cintāmaṇīti evaṃ laddhanāmā loke ekā vijjā atthi. Tāya paresaṃ cittaṃ jānātīti dīpeti.",
  "atk-s0101a:1471": "Anusāsanīpāṭihāriyavaṇṇanā",
  "atk-s0101a:1472_0": "486. Evaṃ vitakkethāti nekkhammavitakkādayo evaṃ pavattentā vitakketha. Mā evaṃ vitakkayitthāti",
  "atk-s0101a:1472_1": "evaṃ kāmavitakkādayo pavattentā mā vitakkayittha. Evaṃ manasi karothāti evaṃ aniccasaññameva,",
  "atk-s0101a:1472_2": "dukkhasaññādīsu vā aññataraṃ manasi karotha. Mā evanti “nicca”ntiādinā nayena mā",
  "atk-s0101a:1472_3": "manasi karittha. Idanti idaṃ pañcakāmaguṇikarāgaṃ pajahatha. Idaṃ upasampajjāti idaṃ",
  "atk-s0101a:1472_4": "catumaggaphalappabhedaṃ lokuttaradhammameva upasampajja pāpuṇitvā nipphādetvā viharatha.",
  "atk-s0101a:1472_5": "Iti bhagavā iddhividhaṃ iddhipāṭihāriyanti dasseti, parassa cittaṃ ñatvā kathanaṃ",
  "atk-s0101a:1472_6": "ādesanāpāṭihāriyanti. Sāvakānañca buddhānañca satataṃ dhammadesanā anusāsanīpāṭihāriyanti.",
  "atk-s0101a:1473_0": "Tattha iddhipāṭihāriyena anusāsanīpāṭihāriyaṃ mahāmoggallānassa āciṇṇaṃ, ādesanāpāṭihāriyena",
  "atk-s0101a:1473_1": "anusāsanīpāṭihāriyaṃ dhammasenāpatissa. Devadatte saṃghaṃ bhinditvā pañca bhikkhusatāni",
  "atk-s0101a:1473_2": "gahetvā gayāsīse buddhalīḷāya tesaṃ dhammaṃ desante hi bhagavatā pesitesu dvīsu aggasāvakesu",
  "atk-s0101a:1473_3": "dhammasenāpati tesaṃ cittācāraṃ ñatvā dhammaṃ desesi, therassa dhammadesanaṃ sutvā",
  "atk-s0101a:1473_4": "pañcasatā bhikkhū sotāpattiphale patiṭṭhahiṃsu. Atha nesaṃ mahāmoggallāno vikubbanaṃ",
  "atk-s0101a:1473_5": "dassetvā dassetvā dhammaṃ desesi, taṃ sutvā sabbe arahattaphale patiṭṭhahiṃsu. Atha",
  "atk-s0101a:1473_6": "dvepi mahānāgā pañca bhikkhusatāni gahetvā vehāsaṃ abbhuggantvā veḷuvanamevāgamiṃsu.",
  "atk-s0101a:1473_7": "Anusāsanīpāṭihāriyaṃ pana buddhānaṃ satataṃ dhammadesanā, tesu iddhipāṭihāriyaādesanāpāṭihāriyāni",
  "atk-s0101a:1473_8": "saupārambhāni sadosāni, addhānaṃ na tiṭṭhanti, addhānaṃ atiṭṭhanato na niyyanti.",
  "atk-s0101a:1473_9": "Anusāsanīpāṭihāriyaṃ anupārambhaṃ niddosaṃ, addhānaṃ tiṭṭhati, addhānaṃ tiṭṭhanato",
  "atk-s0101a:1473_10": "niyyāti. Tasmā bhagavā iddhipāṭihāriyañca ādesanāpāṭihāriyañca garahati, anusāsanīpāṭihāriyaṃyeva pasaṃsati.",
  "atk-s0101a:1474": "Bhūtanirodhesakavatthuvaṇṇanā",
  "atk-s0101a:1475_0": "487. Bhūtapubbanti idaṃ kasmā bhagavatā āraddhaṃ. Iddhipāṭihāriyaādesanāpāṭihāriyānaṃ",
  "atk-s0101a:1475_1": "aniyyānikabhāvadassanatthaṃ, anusāsanīpāṭihāriyasseva niyyānikabhāvadassanatthaṃ.",
  "atk-s0101a:1475_2": "Api ca sabbabuddhānaṃ mahābhūtapariyesako nāmeko bhikkhu hotiyeva. Yo mahābhūte pariyesanto",
  "atk-s0101a:1475_3": "yāva brahmalokā vicaritvā vissajjetāraṃ alabhitvā āgamma buddhameva pucchitvā nikkaṅkho",
  "atk-s0101a:1475_4": "hoti. Tasmā buddhānaṃ mahantabhāvappakāsanatthaṃ, idañca kāraṇaṃ paṭicchannaṃ, atha",
  "atk-s0101a:1475_5": "naṃ vivaṭaṃ katvā desentopi bhagavā “bhūtapubba”ntiādimāha.",
  "atk-s0101a:1476_0": "Tattha kattha nu khoti kismiṃ ṭhāne kiṃ āgamma kiṃ pattassa te anavasesā appavattivasena",
  "atk-s0101a:1476_1": "nirujjhanti. Mahābhūtakathā panesā sabbākārena visuddhimagge vuttā, tasmā sā tatova gahetabbā.",
  "atk-s0101a:1477_0": "488. Devayāniyo maggoti pāṭiyekko devalokagamanamaggo nāma natthi, iddhividhañāṇasseva",
  "atk-s0101a:1477_1": "panetaṃ adhivacanaṃ. Tena hesa yāva brahmalokāpi kāyena vasaṃ vattento devalokaṃ",
  "atk-s0101a:1477_2": "yāti. Tasmā “taṃ devayāniyo maggo”ti vuttaṃ. Yena cātumahārājikāti samīpe ṭhitampi",
  "atk-s0101a:1477_3": "bhagavantaṃ apucchitvā dhammatāya codito devatā mahānubhāvāti maññamāno upasaṅkami.",
  "atk-s0101a:1477_4": "Mayampi kho, bhikkhu, na jānāmāti buddhavisaye pañhaṃ pucchitā devatā na jānanti,",
  "atk-s0101a:1477_5": "tenevamāhaṃsu. Atha kho so bhikkhu “mama imaṃ pañhaṃ na kathetuṃ na labbhā, sīghaṃ",
  "atk-s0101a:1477_6": "kathethā”ti tā devatā ajjhottharati, punappunaṃ pucchati, tā “ajjhottharati no ayaṃ",
  "atk-s0101a:1477_7": "bhikkhu, handa naṃ hatthato mocessāmā”ti cintetvā “atthi kho bhikkhu cattāro mahārājāno”tiādimāhaṃsu.",
  "atk-s0101a:1477_8": "Tattha abhikkantatarāti atikkamma kantatarā. Paṇītatarāti vaṇṇayasaissariyādīhi uttamatarā",
  "atk-s0101a:1477_9": "etena nayena sabbavāresu attho veditabbo.",
  "atk-s0101a:1478_0": "491-493. Ayaṃ pana viseso – sakko kira devarājā cintesi “ayaṃ pañho buddhavisayo,",
  "atk-s0101a:1478_1": "na sakkā aññena vissajjituṃ, ayañca bhikkhu aggiṃ pahāya khajjopanakaṃ dhamanto viya,",
  "atk-s0101a:1478_2": "bheriṃ pahāya udaraṃ vādento viya ca, loke aggapuggalaṃ sammāsambuddhaṃ pahāya devatā",
  "atk-s0101a:1478_3": "pucchanto vicarati, pesemi naṃ satthusantika”nti. Tato punadeva so cintesi “sudūrampi",
  "atk-s0101a:1478_4": "gantvā satthu santikeva nikkaṅkho bhavissati. Atthi ceva puggalo nāmesa, thokaṃ tāva",
  "atk-s0101a:1478_5": "āhiṇḍanto kilamatu pacchā jānissatī”ti. Tato taṃ “ahampi kho”tiādimāha. Brahmayāniyopi",
  "atk-s0101a:1478_6": "devayāniyasadisova. Devayāniyamaggoti vā brahmayāniyamaggoti vā dhammasetūti vā ekacittakkhaṇikaappanāti",
  "atk-s0101a:1478_7": "vā sanniṭṭhānikacetanāti vā mahaggatacittanti vā abhiññāñāṇanti vā sabbametaṃ iddhividhañāṇasseva nāmaṃ.",
  "atk-s0101a:1479_0": "494. Pubbanimittanti āgamanapubbabhāge nimittaṃ sūriyassa udayato aruṇuggaṃ viya.",
  "atk-s0101a:1479_1": "Tasmā idāneva brahmā āgamissati, evaṃ mayaṃ jānāmāti dīpayiṃsu. Pāturahosīti pākaṭo",
  "atk-s0101a:1479_2": "ahosi. Atha kho so brahmā tena bhikkhunā puṭṭho attano avisayabhāvaṃ ñatvā sacāhaṃ",
  "atk-s0101a:1479_3": "“na jānāmī”ti vakkhāmi, ime maṃ paribhavissanti, atha jānanto viya yaṃ kiñci kathessāmi,",
  "atk-s0101a:1479_4": "ayaṃ me bhikkhu veyyākaraṇena anāraddhacitto vādaṃ āropessati. “Ahamasmi bhikkhu",
  "atk-s0101a:1479_5": "brahmā”tiādīni pana me bhaṇantassa na koci vacanaṃ saddahissati. Yaṃnūnāhaṃ vikkhepaṃ",
  "atk-s0101a:1479_6": "katvā imaṃ bhikkhuṃ satthusantikaṃyeva peseyyanti cintetvā “ahamasmi bhikkhu brahmā”tiādimāha.",
  "atk-s0101a:1480": "495-496. Ekamantaṃ apanetvāti kasmā evamakāsi? Kuhakattā. Bahiddhā pariyeṭṭhinti telatthiko vālikaṃ nippīḷiyamāno viya yāva brahmalokā bahiddhā pariyesanaṃ āpajjati.",
  "atk-s0101a:1481_0": "497. Sakuṇanti kākaṃ vā kulalaṃ vā. Na kho eso, bhikkhu, pañho evaṃ pucchitabboti",
  "atk-s0101a:1481_1": "idaṃ bhagavā yasmā padesenesa pañho pucchitabbo, ayañca kho bhikkhu anupādinnakepi",
  "atk-s0101a:1481_2": "gahetvā nippadesato pucchati, tasmā paṭisedheti. Āciṇṇaṃ kiretaṃ buddhānaṃ, pucchāmūḷhassa",
  "atk-s0101a:1481_3": "janassa pucchāya dosaṃ dassetvā pucchaṃ sikkhāpetvā pucchāvissajjanaṃ. Kasmā? Pucchituṃ",
  "atk-s0101a:1481_4": "ajānitvā paripucchanto duviññāpayo hoti. Pañhaṃ sikkhāpento pana “kattha āpo cā”tiādimāha.",
  "atk-s0101a:1482_0": "498. Tattha na gādhatīti na patiṭṭhāti, ime cattāro mahābhūtā kiṃ āgamma appatiṭṭhā",
  "atk-s0101a:1482_1": "bhavantīti attho. Upādinnaṃyeva sandhāya pucchati. Dīghañca rassañcāti saṇṭhānavasena",
  "atk-s0101a:1482_2": "upādārūpaṃ vuttaṃ. Aṇuṃ thūlanti khuddakaṃ vā mahantaṃ vā, imināpi upādārūpe vaṇṇamattameva",
  "atk-s0101a:1482_3": "kathitaṃ. Subhāsubhanti subhañca asubhañca upādārūpameva kathitaṃ. Kiṃ pana upādārūpaṃ",
  "atk-s0101a:1482_4": "subhanti asubhanti atthi? Natthi. Iṭṭhāniṭṭhārammaṇaṃ paneva kathitaṃ. Nāmañca rūpañcāti",
  "atk-s0101a:1482_5": "nāmañca dīghādibhedaṃ rūpañca. Uparujjhatīti nirujjhati, kiṃ āgamma asesametaṃ nappavattatīti.",
  "atk-s0101a:1483": "Evaṃ pucchitabbaṃ siyāti pucchaṃ dassetvā idāni vissajjanaṃ dassento tatra veyyākaraṇaṃ bhavatīti vatvā – “viññāṇa”ntiādimāha.",
  "atk-s0101a:1484_0": "499. Tattha viññātabbanti viññāṇaṃ nibbānassetaṃ nāmaṃ, tadetaṃ nidassanābhāvato",
  "atk-s0101a:1484_1": "anidassanaṃ. Uppādanto vā vayanto vā ṭhitassa aññathattanto vā etassa natthīti anantaṃ.",
  "atk-s0101a:1484_2": "Pabhanti panetaṃ kira titthassa nāmaṃ, tañhi papanti etthāti papaṃ, pakārassa pana",
  "atk-s0101a:1484_3": "bhakāro kato. Sabbato pabhamassāti sabbatopabhaṃ. Nibbānassa kira yathā mahāsamuddassa",
  "atk-s0101a:1484_4": "yato yato otaritukāmā honti, taṃ tadeva titthaṃ, atitthaṃ nāma natthi. Evameva aṭṭhatiṃsāya",
  "atk-s0101a:1484_5": "kammaṭṭhānesu yena yena mukhena nibbānaṃ otaritukāmā honti, taṃ tadeva titthaṃ, nibbānassa",
  "atk-s0101a:1484_6": "atitthaṃ nāma natthi. Tena vuttaṃ “sabbatopabha”nti. Ettha āpo cāti ettha nibbāne",
  "atk-s0101a:1484_7": "idaṃ nibbānaṃ āgamma sabbametaṃ āpotiādinā nayena vuttaṃ upādinnaka dhammajātaṃ nirujjhati, appavattaṃ hotīti.",
  "atk-s0101a:1485_0": "Idānissa nirujjhanūpāyaṃ dassento “viññāṇassa nirodhena etthetaṃ uparujjhatī”ti āha.",
  "atk-s0101a:1485_1": "Tattha viññāṇanti carimakaviññāṇampi abhisaṅkhāraviññāṇampi, carimakaviññāṇassāpi",
  "atk-s0101a:1485_2": "hi nirodhena etthetaṃ uparujjhati. Vijjhātadīpasikhā viya apaṇṇattikabhāvaṃ yāti.",
  "atk-s0101a:1485_3": "Abhisaṅkhāraviññāṇassāpi anuppādanirodhena anuppādavasena uparujjhati. Yathāha “sotāpattimaggañāṇena",
  "atk-s0101a:1485_4": "abhisaṅkhāraviññāṇassa nirodhena ṭhapetvā sattabhave anamatagge saṃsāre ye uppajjeyyuṃ",
  "atk-s0101a:1485_5": "nāmañca rūpañca etthete nirujjhantī”ti sabbaṃ cūḷaniddese vuttanayeneva veditabbaṃ.",
  "atk-s0101a:1485_6": "Sesaṃ sabbattha uttānamevāti.",
  "atk-s0101a:1486": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1487": "Kevaṭṭasuttavaṇṇanā niṭṭhitā.",
  "atk-s0101a:1490": "12. Lohiccasuttavaṇṇanā",
  "atk-s0101a:1491": "Lohiccabrāhmaṇavatthuvaṇṇanā",
  "atk-s0101a:1492_0": "501. Evaṃ me sutaṃ…pe… kosalesūti lohiccasuttaṃ. Tatrāyaṃ anuttānapadavaṇṇanā. Sālavatikāti",
  "atk-s0101a:1492_1": "tassa gāmassa nāmaṃ, so kira vatiyā viya samantato sālapantiyā parikkhitto. Tasmā",
  "atk-s0101a:1492_2": "sālavatikāti vuccati. Lohiccoti tassa brāhmaṇassa nāmaṃ.",
  "atk-s0101a:1493_0": "502-503. Pāpakanti parānukampā virahitattā lāmakaṃ, na pana ucchedasassatānaṃ aññataraṃ.",
  "atk-s0101a:1493_1": "Uppannaṃ hotīti jātaṃ hoti, na kevalañca citte jātamattameva. So kira tassa vasena",
  "atk-s0101a:1493_2": "parisamajjhepi evaṃ bhāsatiyeva. Kiñhi paro parassāti paro yo anusāsīyati, so tassa",
  "atk-s0101a:1493_3": "anusāsakassa kiṃ karissati. Attanā paṭiladdhaṃ kusalaṃ dhammaṃ attanāva sakkatvā",
  "atk-s0101a:1493_4": "garuṃ katvā vihātabbanti vadati.",
  "atk-s0101a:1494_0": "504-407. Rosikaṃ nhāpitaṃ āmantesīti rosikāti evaṃ itthiliṅgavasena laddhanāmaṃ nhāpitaṃ",
  "atk-s0101a:1494_1": "āmantesi. So kira bhagavato āgamanaṃ sutvā cintesi – “vihāraṃ gantvā diṭṭhaṃ nāmaṃ",
  "atk-s0101a:1494_2": "bhāro, gehaṃ pana āṇāpetvā passissāmi ceva yathāsatti ca āgantukabhikkhaṃ dassāmī”ti,",
  "atk-s0101a:1494_3": "tasmā evaṃ nhāpitaṃ āmantesi.",
  "atk-s0101a:1495_0": "508. Piṭṭhito piṭṭhitoti kathāphāsukatthaṃ pacchato pacchato anubandho hoti. Vivecetūti",
  "atk-s0101a:1495_1": "vimocetu, taṃ diṭṭhigataṃ vinodetūti vadati. Ayaṃ kira upāsako lohiccassa brāhmaṇassa",
  "atk-s0101a:1495_2": "piyasahāyako. Tasmā tassa atthakāmatāya evamāha. Appeva nāma siyāti ettha paṭhamavacanena",
  "atk-s0101a:1495_3": "bhagavā gajjati, dutiyavacanena anugajjati. Ayaṃ kirettha adhippāyo – rosike etadatthameva",
  "atk-s0101a:1495_4": "mayā cattāri asaṅkhyeyyāni. Kappasatasahassañca vividhāni dukkarāni karontena pāramiyo",
  "atk-s0101a:1495_5": "pūritā, etadatthameva sabbaññutaññāṇaṃ paṭividdhaṃ, na me lohiccassa diṭṭhigataṃ",
  "atk-s0101a:1495_6": "bhindituṃ bhāroti, imamatthaṃ dassento paṭhamavacanena bhagavā gajjati. Kevalaṃ rosike",
  "atk-s0101a:1495_7": "lohiccassa mama santike āgamanaṃ vā nisajjā vā allāpasallāpo vā hotu, sacepi lohiccasadisānaṃ",
  "atk-s0101a:1495_8": "satasahassassa kaṅkhā hoti, paṭibalo ahaṃ vinodetuṃ lohiccassa pana ekassa diṭṭhivinodane",
  "atk-s0101a:1495_9": "mayhaṃ ko bhāroti imamatthaṃ dassento dutiyavacanena bhagavā anugajjatīti veditabbo.",
  "atk-s0101a:1496": "Lohiccabrāhmaṇānuyogavaṇṇanā",
  "atk-s0101a:1497_0": "509. Samudayasañjātīti samudayassa sañjāti bhoguppādo, tato uṭṭhitaṃ dhanadhaññanti",
  "atk-s0101a:1497_1": "attho. Ye taṃ upajīvantīti ye ñātiparijanadāsakammakarādayo janā taṃ nissāya jīvanti.",
  "atk-s0101a:1497_2": "Antarāyakaroti lābhantarāyakaro. Hitānukampīti ettha hitanti vuḍḍhi. Anukampatīti",
  "atk-s0101a:1497_3": "anukampī, icchatīti attho, vuḍḍhiṃ icchati vā no vāti vuttaṃ hoti. Nirayaṃ vā tiracchānayoniṃ",
  "atk-s0101a:1497_4": "vāti sace sā micchādiṭṭhi sampajjati, niyatā hoti, ekaṃsena niraye nibbattati, no",
  "atk-s0101a:1497_5": "ce, tiracchānayoniyaṃ nibbattatīti attho.",
  "atk-s0101a:1498_0": "510-512. Idāni yasmā yathā attano lābhantarāyena sattā saṃvijjanti na tathā paresaṃ,",
  "atk-s0101a:1498_1": "tasmā suṭṭhutaraṃ brāhmaṇaṃ pavecetukāmo “taṃ kiṃ maññasī”ti dutiyaṃ upapattimāha.",
  "atk-s0101a:1498_2": "Ye cimeti ye ca ime tathāgatassa dhammadesanaṃ sutvā ariyabhūmiṃ okkamituṃ asakkontā",
  "atk-s0101a:1498_3": "kulaputtā dibbā gabbhāti upayogatthe paccattavacanaṃ, dibbe gabbheti attho. Dibbā,",
  "atk-s0101a:1498_4": "gabbhāti ca channaṃ devalokānametaṃ adhivacanaṃ. Paripācentīti devalokagāminiṃ paṭipadaṃ",
  "atk-s0101a:1498_5": "pūrayamānā dānaṃ, dadamānā, sīlaṃ rakkhamānā, gandhamālādīhi, pūjaṃ kurumānā bhāvanaṃ",
  "atk-s0101a:1498_6": "bhāvayamānā pācenti vipācenti paripācenti pariṇāmaṃ gamenti. Dibbānaṃ bhavānaṃ abhinibbattiyāti",
  "atk-s0101a:1498_7": "dibbabhavā nāma devānaṃ vimānāni, tesaṃ nibbattanatthāyāti attho. Atha vā dibbā gabbhāti",
  "atk-s0101a:1498_8": "dānādayo puññavisesā. Dibbā bhavāti devaloke vipākakkhandhā, tesaṃ nibbattanatthāya",
  "atk-s0101a:1498_9": "tāni puññāni karontīti attho. Tesaṃ antarāyakaroti tesaṃ maggasampattiphalasampattidibbabhavavisesānaṃ",
  "atk-s0101a:1498_10": "antarāyakaro. Iti bhagavā ettāvatā aniyamiteneva opammavidhinā yāva bhavaggā uggataṃ",
  "atk-s0101a:1498_11": "brāhmaṇassa mānaṃ bhinditvā idāni codanārahe tayo satthāre dassetuṃ “tayo kho me, lohiccā”tiādimāha.",
  "atk-s0101a:1499": "Tayo codanārahavaṇṇanā",
  "atk-s0101a:1500_0": "513. Tattha sā codanāti tayo satthāre codentassa codanā. Na aññā cittaṃ upaṭṭhapentīti",
  "atk-s0101a:1500_1": "aññāya ājānanatthāya cittaṃ na upaṭṭhapenti. Vokkammāti nirantaraṃ tassa sāsanaṃ",
  "atk-s0101a:1500_2": "akatvā tato ukkamitvā vattantīti attho. Osakkantiyā vā ussakkeyyāti paṭikkamantiyā",
  "atk-s0101a:1500_3": "upagaccheyya, anicchantiyā iccheyya, ekāya sampayogaṃ anicchantiyā eko iccheyyāti",
  "atk-s0101a:1500_4": "vuttaṃ hoti. Parammukhiṃ vā āliṅgeyyāti daṭṭhumpi anicchamānaṃ parammukhiṃ ṭhitaṃ",
  "atk-s0101a:1500_5": "pacchato gantvā āliṅgeyya. Evaṃsampadamidanti imassāpi satthuno “mama ime sāvakā”ti",
  "atk-s0101a:1500_6": "sāsanā vokkamma vattamānepi te lobhena anusāsato imaṃ lobhadhammaṃ evaṃsampadameva",
  "atk-s0101a:1500_7": "īdisameva vadāmi. Iti so evarūpo tava lobhadhammo yena tvaṃ osakkantiyā ussakkanto",
  "atk-s0101a:1500_8": "viya parammukhiṃ āliṅganto viya ahosītipi taṃ codanaṃ arahati. Kiñhi paro parassa",
  "atk-s0101a:1500_9": "karissatīti yena dhammena pare anusāsi, attānameva tāva tattha sampādehi, ujuṃ karohi.",
  "atk-s0101a:1500_10": "Kiñhi paro parassa karissatīti codanaṃ arahati.",
  "atk-s0101a:1501": "514. Niddāyitabbanti sassarūpakāni tiṇāni uppāṭetvā parisuddhaṃ kātabbaṃ.",
  "atk-s0101a:1502_0": "515. Tatiyacodanāya kiñhi paro parassāti anusāsanaṃ asampaṭicchanakālato paṭṭhāya",
  "atk-s0101a:1502_1": "paro anusāsitabbo, parassa anusāsakassa kiṃ karissatīti nanu tattha appossukkataṃ",
  "atk-s0101a:1502_2": "āpajjitvā attanā paṭividdhadhammaṃ attanāva mānetvā pūjetvā vihātabbanti evaṃ codanaṃ arahatīti attho.",
  "atk-s0101a:1503": "Na codanārahasatthuvaṇṇanā",
  "atk-s0101a:1504_0": "516. Na codanārahoti ayañhi yasmā paṭhamameva attānaṃ patirūpe patiṭṭhāpetvā sāvakānaṃ",
  "atk-s0101a:1504_1": "dhammaṃ deseti. Sāvakā cassa assavā hutvā yathānusiṭṭhaṃ paṭipajjanti, tāya ca paṭipattiyā",
  "atk-s0101a:1504_2": "mahantaṃ visesamadhigacchanti. Tasmā na codanārahoti.",
  "atk-s0101a:1505_0": "517. Narakapapātaṃ papatantoti mayā gahitāya diṭṭhiyā ahaṃ narakapapātaṃ papatanto.",
  "atk-s0101a:1505_1": "Uddharitvā thale patiṭṭhāpitoti taṃ diṭṭhiṃ bhinditvā dhammadesanāhatthena apāyapatanato",
  "atk-s0101a:1505_2": "uddharitvā saggamaggathale ṭhapitomhīti vadati. Sesamettha uttānamevāti.",
  "atk-s0101a:1506": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1507": "Lohiccasuttavaṇṇanā niṭṭhitā.",
  "atk-s0101a:1510": "13. Tevijjasuttavaṇṇanā",
  "atk-s0101a:1511_0": "518. Evaṃ me sutaṃ…pe… kosalesūti tevijjasuttaṃ. Tatrāyaṃ anuttānapadavaṇṇanā. Manasākaṭanti",
  "atk-s0101a:1511_1": "tassa gāmassa nāmaṃ. Uttarena manasākaṭassāti manasākaṭato avidūre uttarapasse. Ambavaneti",
  "atk-s0101a:1511_2": "taruṇaambarukkhasaṇḍe, ramaṇīyo kira so bhūmibhāgo, heṭṭhā rajatapaṭṭasadisā vālikā",
  "atk-s0101a:1511_3": "vippakiṇṇā, upari maṇivitānaṃ viya ghanasākhāpattaṃ ambavanaṃ. Tasmiṃ buddhānaṃ anucchavike",
  "atk-s0101a:1511_4": "pavivekasukhe ambavane viharatīti attho.",
  "atk-s0101a:1512_0": "519. Abhiññātā abhiññātāti kulacārittādisampattiyā tattha tattha paññātā. Caṅkītiādīni",
  "atk-s0101a:1512_1": "tesaṃ nāmāni. Tattha caṅkī opāsādavāsiko. Tārukkho icchānaṅgalavāsiko. Pokkharasātī",
  "atk-s0101a:1512_2": "ukkaṭṭhavāsiko. Jāṇusoṇī sāvatthivāsiko. Todeyyo tudigāmavāsiko. Aññe cāti aññe ca",
  "atk-s0101a:1512_3": "bahujanā. Attano attano nivāsaṭṭhānehi āgantvā mantasajjhāyakaraṇatthaṃ tattha paṭivasanti.",
  "atk-s0101a:1512_4": "Manasākaṭassa kira ramaṇīyatāya te brāhmaṇā tattha nadītīre gehāni kāretvā parikkhipāpetvā",
  "atk-s0101a:1512_5": "aññesaṃ bahūnaṃ pavesanaṃ nivāretvā antarantarā tattha gantvā vasanti.",
  "atk-s0101a:1513_0": "520-521. Vāseṭṭhabhāradvājānanti vāseṭṭhassa ca pokkharasātino antevāsikassa, bhāradvājassa",
  "atk-s0101a:1513_1": "ca tārukkhantevāsikassa. Ete kira dve jātisampannā tiṇṇaṃ vedānaṃ pāragū ahesuṃ.",
  "atk-s0101a:1513_2": "Jaṅghavihāranti aticiranisajjapaccayā kilamathavinodanatthāya jaṅghacāraṃ. Te kira",
  "atk-s0101a:1513_3": "divasaṃ sajjhāyaṃ katvā sāyanhe vuṭṭhāya nhānīyasambhāragandhamālateladhotavatthāni",
  "atk-s0101a:1513_4": "gāhāpetvā attano parijanaparivutā nhāyitukāmā nadītīraṃ gantvā rajatapaṭṭavaṇṇe vālikāsaṇḍe",
  "atk-s0101a:1513_5": "aparāparaṃ caṅkamiṃsu. Ekaṃ caṅkamantaṃ itaro anucaṅkami, puna itaraṃ itaroti. Tena",
  "atk-s0101a:1513_6": "vuttaṃ “anucaṅkamantānaṃ anuvicarantāna”nti. Maggāmaggeti magge ca amagge ca. Katamaṃ",
  "atk-s0101a:1513_7": "nu kho paṭipadaṃ pūretvā katamena maggena sakkā sukhaṃ brahmalokaṃ gantunti evaṃ",
  "atk-s0101a:1513_8": "maggāmaggaṃ ārabbha kathaṃ samuṭṭhāpesunti attho. Añjasāyanoti ujumaggassetaṃ vevacanaṃ,",
  "atk-s0101a:1513_9": "añjasā vā ujukameva etena āyanti āgacchantīti añjasāyano niyyāniko niyyātīti niyyāyanto",
  "atk-s0101a:1513_10": "niyyāti, gacchanto gacchatīti attho.",
  "atk-s0101a:1514_0": "Takkarassa brahmasahabyatāyāti yo taṃ maggaṃ karoti paṭipajjati, tassa brahmunā saddhiṃ",
  "atk-s0101a:1514_1": "sahabhāvāya, ekaṭṭhāne pātubhāvāya gacchatīti attho. Yvāyanti yo ayaṃ. Akkhātoti",
  "atk-s0101a:1514_2": "kathito dīpito. Brāhmaṇena pokkharasātināti attano ācariyaṃ apadisati. Iti vāseṭṭho",
  "atk-s0101a:1514_3": "sakameva ācariyavādaṃ thometvā paggaṇhitvā vicarati. Bhāradvājopi sakamevāti. Tena",
  "atk-s0101a:1514_4": "vuttaṃ “neva kho asakkhi vāseṭṭho”tiādi.",
  "atk-s0101a:1515_0": "Tato vāseṭṭho “ubhinnampi amhākaṃ kathā aniyyānikāva, imasmiñca loke maggakusalo",
  "atk-s0101a:1515_1": "nāma bhotā gotamena sadiso natthi, bhavañca gotamo avidūre vasati, so no tulaṃ gahetvā",
  "atk-s0101a:1515_2": "nisinnavāṇijo viya kaṅkhaṃ chindissatī”ti cintetvā tamatthaṃ bhāradvājassa ārocetvā",
  "atk-s0101a:1515_3": "ubhopi gantvā attano kathaṃ bhagavato ārocesuṃ. Tena vuttaṃ “atha kho vāseṭṭho…pe…",
  "atk-s0101a:1515_4": "yvāyaṃ akkhāto brāhmaṇena tārukkhenā”ti.",
  "atk-s0101a:1516": "522. Ettha bho gotamāti etasmiṃ maggāmagge. Viggaho vivādotiādīsu pubbuppattiko viggaho. Aparabhāge vivādo. Duvidhopi eso nānāācariyānaṃ vādato nānāvādo.",
  "atk-s0101a:1517_0": "523. Atha kismiṃ pana voti tvampi ayameva maggoti attano ācariyavādameva paggayha",
  "atk-s0101a:1517_1": "tiṭṭhasi, bhāradvājopi attano ācariyavādameva, ekassāpi ekasmiṃ saṃsayo natthi. Evaṃ",
  "atk-s0101a:1517_2": "sati kismiṃ vo viggahoti pucchati.",
  "atk-s0101a:1518_0": "524. Maggāmagge, bho gotamāti magge bho gotama amagge ca, ujumagge ca anujumagge",
  "atk-s0101a:1518_1": "cāti attho. Esa kira ekabrāhmaṇassāpi maggaṃ “na maggo”ti na vadati. Yathā pana attano",
  "atk-s0101a:1518_2": "ācariyassa maggo ujumaggo, na evaṃ aññesaṃ anujānāti, tasmā tamevatthaṃ dīpento “kiñcāpi",
  "atk-s0101a:1518_3": "bho gotamā”tiādimāha.",
  "atk-s0101a:1519_0": "Sabbāni tānīti liṅgavipallāsena vadati, sabbe teti vuttaṃ hoti. Bahūnīti aṭṭha vā",
  "atk-s0101a:1519_1": "dasa vā. Nānāmaggānīti mahantāmahantajaṅghamaggasakaṭamaggādivasena nānāvidhāni sāmantā",
  "atk-s0101a:1519_2": "gāmanadītaḷākakhettādīhi āgantvā gāmaṃ pavisanamaggāni.",
  "atk-s0101a:1520_0": "525-526. “Niyyantīti vāseṭṭha vadesī”ti bhagavā tikkhattuṃ vacībhedaṃ katvā paṭiññaṃ",
  "atk-s0101a:1520_1": "kārāpesi. Kasmā? Titthiyā hi paṭijānitvā pacchā niggayhamānā avajānanti. So tathā",
  "atk-s0101a:1520_2": "kātuṃ na sakkhissatīti.",
  "atk-s0101a:1521_0": "527-529. Teva tevijjāti te tevijjā. Vakāro āgamasandhimattaṃ. Andhaveṇīti andhapaveṇī,",
  "atk-s0101a:1521_1": "ekena cakkhumatā gahitayaṭṭhiyā koṭiṃ eko andho gaṇhati, taṃ andhaṃ añño taṃ aññoti",
  "atk-s0101a:1521_2": "evaṃ paṇṇāsasaṭṭhi andhā paṭipāṭiyā ghaṭitā andhaveṇīti vuccati. Paramparasaṃsattāti",
  "atk-s0101a:1521_3": "aññamaññaṃ laggā, yaṭṭhigāhakenapi cakkhumatā virahitāti attho. Eko kira dhutto andhagaṇaṃ",
  "atk-s0101a:1521_4": "disvā “asukasmiṃ nāma gāme khajjabhojjaṃ sulabha”nti ussāhetvā “tena hi tattha no",
  "atk-s0101a:1521_5": "sāmi nehi, idaṃ nāma te demā”ti vutte, lañjaṃ gahetvā antarāmagge maggā okkamma mahantaṃ",
  "atk-s0101a:1521_6": "gacchaṃ anuparigantvā purimassa hatthena pacchimassa kacchaṃ gaṇhāpetvā “kiñci kammaṃ",
  "atk-s0101a:1521_7": "atthi, gacchatha tāva tumhe”ti vatvā palāyi, te divasampi gantvā maggaṃ avindamānā",
  "atk-s0101a:1521_8": "“kuhiṃ no cakkhumā, kuhiṃ maggo”ti paridevitvā maggaṃ avindamānā tattheva mariṃsu.",
  "atk-s0101a:1521_9": "Te sandhāya vuttaṃ “paramparasaṃsattā”ti. Purimopīti purimesu dasasu brāhmaṇesu ekopi.",
  "atk-s0101a:1521_10": "Majjhimopīti majjhimesu ācariyapācariyesu ekopi. Pacchimopīti idāni tevijjesu brāhmaṇesu",
  "atk-s0101a:1521_11": "ekopi. Hassakaññevāti hasitabbameva. Nāmakaññevāti lāmakaṃyeva. Tadetaṃ atthābhāvena",
  "atk-s0101a:1521_12": "rittakaṃ, rittakattāyeva tucchakaṃ. Idāni brahmaloko tāva tiṭṭhatu, yo tevijjehi",
  "atk-s0101a:1521_13": "na diṭṭhapubbova. Yepi candimasūriye tevijjā passanti, tesampi sahabyatāya maggaṃ",
  "atk-s0101a:1521_14": "desetuṃ nappahontīti dassanatthaṃ “taṃ kiṃ maññasī”tiādimāha.",
  "atk-s0101a:1522_0": "530. Tattha yato candimasūriyā uggacchantīti yasmiṃ kāle uggacchanti. Yattha ca oggacchantīti",
  "atk-s0101a:1522_1": "yasmiṃ kāle atthamenti, uggamanakāle ca atthaṅgamanakāle ca passantīti attho. Āyācantīti",
  "atk-s0101a:1522_2": "“udehi bhavaṃ canda, udehi bhavaṃ sūriyā”ti evaṃ āyācanti. Thomayantīti “sommo cando,",
  "atk-s0101a:1522_3": "parimaṇḍalo cando, sappabho cando”tiādīni vadantā pasaṃsanti. Pañjalikāti paggahitaañjalikā.",
  "atk-s0101a:1522_4": "Namassamānāti “namo namo”ti vadamānā.",
  "atk-s0101a:1523": "531-532. Yaṃ passantīti ettha yanti nipātamattaṃ. Kiṃ pana na kirāti ettha idha pana kiṃ vattabbaṃ. Yattha kira tevijjehi brāhmaṇehi na brahmā sakkhidiṭṭhoti evamattho daṭṭhabbo.",
  "atk-s0101a:1524": "Aciravatīnadīupamākathā",
  "atk-s0101a:1525_0": "542. Samatittikāti samabharitā. Kākapeyyāti yattha katthaci tīre ṭhitena kākena sakkā",
  "atk-s0101a:1525_1": "pātunti kākapeyyā. Pāraṃ taritukāmoti nadiṃ atikkamitvā paratīraṃ gantukāmo. Avheyyāti",
  "atk-s0101a:1525_2": "pakkoseyya. Ehi pārāpāranti ambho pāra apāraṃ ehi, atha maṃ sahasāva gahetvā gamissasi,",
  "atk-s0101a:1525_3": "atthi me accāyikakammanti attho.",
  "atk-s0101a:1526_0": "544. Ye dhammā brāhmaṇakārakāti ettha pañcasīladasakusalakammapathabhedā dhammā brāhmaṇakārakāti",
  "atk-s0101a:1526_1": "veditabbā, tabbiparītā abrāhmaṇakārakā. Indamavhāyāmāti indaṃ avhāyāma pakkosāma.",
  "atk-s0101a:1526_2": "Evaṃ brāhmaṇānaṃ avhāyanassa niratthakataṃ dassetvā punapi bhagavā aṇṇavakucchiyaṃ",
  "atk-s0101a:1526_3": "sūriyo viya jalamāno pañcasatabhikkhuparivuto aciravatiyā tīre nisinno aparampi nadīupamaṃyeva",
  "atk-s0101a:1526_4": "āharanto “seyyathāpī”tiādimāha.",
  "atk-s0101a:1527_0": "546. Kāmaguṇāti kāmayitabbaṭṭhena kāmā, bandhanaṭṭhena guṇā. “Anujānāmi bhikkhave,",
  "atk-s0101a:1527_1": "ahatānaṃ vatthānaṃ diguṇaṃ saṅghāṭi”nti ettha hi paṭalaṭṭho guṇaṭṭho. “Accenti kālā",
  "atk-s0101a:1527_2": "tarayanti rattiyo, vayoguṇā anupubbaṃ jahantī”ti ettha rāsaṭṭho guṇaṭṭho. “Sataguṇā",
  "atk-s0101a:1527_3": "dakkhiṇā pāṭikaṅkhitabbā”ti ettha ānisaṃsaṭṭho guṇaṭṭho. “Antaṃ antaguṇaṃ kayirā",
  "atk-s0101a:1527_4": "mālāguṇe bahū”ti ca ettha bandhanaṭṭho guṇaṭṭho. Idhāpi eseva adhippeto. Tena vuttaṃ",
  "atk-s0101a:1527_5": "“bandhanaṭṭhena guṇā”ti. Cakkhuviññeyyāti cakkhuviññāṇena passitabbā. Etenupāyena",
  "atk-s0101a:1527_6": "sotaviññeyyādīsupi attho veditabbo. Iṭṭhāti pariyiṭṭhā vā hontu, mā vā, iṭṭhārammaṇabhūtāti",
  "atk-s0101a:1527_7": "attho. Kantāti kāmanīyā. Manāpāti manavaḍḍhanakā. Piyarūpāti piyajātikā. Kāmūpasañhitāti",
  "atk-s0101a:1527_8": "ārammaṇaṃ katvā uppajjamānena kāmena upasañhitā. Rajanīyāti rañjanīyā, rāguppattikāraṇabhūtāti attho.",
  "atk-s0101a:1528_0": "Gadhitāti gedhena abhibhūtā hutvā. Mucchitāti mucchākārappattāya adhimattakāya taṇhāya",
  "atk-s0101a:1528_1": "abhibhūtā. Ajjhopannāti adhiopannā ogāḷhā “idaṃ sāra”nti pariniṭṭhānappattā hutvā.",
  "atk-s0101a:1528_2": "Anādīnavadassāvinoti ādīnavaṃ apassantā. Anissaraṇapaññāti idamettha nissaraṇanti,",
  "atk-s0101a:1528_3": "evaṃ parijānanapaññāvirahitā, paccavekkhaṇaparibhogavirahitāti attho.",
  "atk-s0101a:1529": "548. Āvaraṇātiādīsu āvarantīti āvaraṇā. Nivārentīti nīvaraṇā. Onandhantīti onāhanā. Pariyonandhantīti pariyonāhanā. Kāmacchandādīnaṃ vitthārakathā visuddhimaggato gahetabbā.",
  "atk-s0101a:1530_0": "549-550. Āvutā nivutā onaddhā pariyonaddhāti padāni āvaraṇādīnaṃ vasena vuttāni.",
  "atk-s0101a:1530_1": "Sapariggahoti itthipariggahena sapariggahoti pucchati. Apariggaho bho gotamātiādīsupi",
  "atk-s0101a:1530_2": "kāmacchandassa abhāvato itthipariggahena apariggaho. Byāpādassa abhāvato kenaci saddhiṃ",
  "atk-s0101a:1530_3": "veracittena avero. Thinamiddhassa abhāvato cittagelaññasaṅkhātena byāpajjena abyāpajjo.",
  "atk-s0101a:1530_4": "Uddhaccakukkuccābhāvato uddhaccakukkuccādīhi saṃkilesehi asaṃkiliṭṭhacitto suparisuddhamānaso.",
  "atk-s0101a:1530_5": "Vicikicchāya abhāvato cittaṃ vase vatteti. Yathā ca brāhmaṇā cittagatikā hontīti,",
  "atk-s0101a:1530_6": "cittassa vasena vattanti, na tādisoti vasavattī.",
  "atk-s0101a:1531_0": "552. Idha kho panāti idha brahmalokamagge. Āsīditvāti amaggameva “maggo”ti upagantvā.",
  "atk-s0101a:1531_1": "Saṃsīdantīti “samatala”nti saññāya paṅkaṃ otiṇṇā viya anuppavisanti. Saṃsīditvā visāraṃ",
  "atk-s0101a:1531_2": "pāpuṇantīti evaṃ paṅke viya saṃsīditvā visāraṃ aṅgamaṅgasaṃbhañjanaṃ pāpuṇanti. Sukkhataraṃ",
  "atk-s0101a:1531_3": "maññe tarantīti marīcikāya vañcetvā “kākapeyyā nadī”ti saññāya “tarissāmā”ti hatthehi",
  "atk-s0101a:1531_4": "ca pādehi ca vāyamamānā sukkhataraṇaṃ maññe taranti. Tasmā yathā hatthapādādīnaṃ",
  "atk-s0101a:1531_5": "saṃbhañjanaṃ paribhañjanaṃ, evaṃ apāyesu saṃbhañjanaṃ paribhañjanaṃ pāpuṇanti. Idheva",
  "atk-s0101a:1531_6": "ca sukhaṃ vā sātaṃ vā na labhanti. Tasmā idaṃ tevijjānaṃ brāhmaṇānanti tasmā idaṃ",
  "atk-s0101a:1531_7": "brahmasahabyatāya maggadīpakaṃ tevijjakaṃ pāvacanaṃ tevijjānaṃ brāhmaṇānaṃ. Tevijjāiriṇanti",
  "atk-s0101a:1531_8": "tevijjāaraññaṃ iriṇanti hi agāmakaṃ mahāaraññaṃ vuccati. Tevijjāvivananti pupphaphalehi",
  "atk-s0101a:1531_9": "aparibhogarukkhehi sañchannaṃ nirudakaṃ araññaṃ. Yattha maggato ukkamitvā parivattitumpi",
  "atk-s0101a:1531_10": "na sakkā honti, taṃ sandhāyāha “tevijjāvivanantipi vuccatī”ti. Tevijjābyasananti",
  "atk-s0101a:1531_11": "tevijjānaṃ pañcavidhabyasanasadisametaṃ. Yathā hi ñātirogabhoga diṭṭhi sīlabyasanappattassa",
  "atk-s0101a:1531_12": "sukhaṃ nāma natthi, evaṃ tevijjānaṃ tevijjakaṃ pāvacanaṃ āgamma sukhaṃ nāma natthīti dasseti.",
  "atk-s0101a:1532_0": "554. Jātasaṃvaḍḍhoti jāto ca vaḍḍhito ca, yo hi kevalaṃ tattha jātova hoti, aññattha",
  "atk-s0101a:1532_1": "vaḍḍhito, tassa samantā gāmamaggā na sabbaso paccakkhā honti, tasmā jātasaṃvaḍḍhoti",
  "atk-s0101a:1532_2": "āha. Jātasaṃvaḍḍhopi yo ciranikkhanto, tassa na sabbaso paccakkhā honti. Tasmā “tāvadeva",
  "atk-s0101a:1532_3": "avasaṭa”nti āha, taṅkhaṇameva nikkhantanti attho. Dandhāyitattanti ayaṃ nu kho maggo,",
  "atk-s0101a:1532_4": "ayaṃ na nukhoti kaṅkhāvasena cirāyitattaṃ. Vitthāyitattanti yathā sukhumaṃ atthajātaṃ",
  "atk-s0101a:1532_5": "sahasā pucchitassa kassaci sarīraṃ thaddhabhāvaṃ gaṇhāti, evaṃ thaddhabhāvaggahaṇaṃ.",
  "atk-s0101a:1532_6": "Na tvevāti iminā sabbaññutaññāṇassa appaṭihatabhāvaṃ dasseti. Tassa hi purisassa",
  "atk-s0101a:1532_7": "mārāvaṭṭanādivasena siyā ñāṇassa paṭighāto. Tena so dandhāyeyya vā vitthāyeyya vā.",
  "atk-s0101a:1532_8": "Sabbaññutaññāṇaṃ pana appaṭihataṃ, na sakkā tassa kenaci antarāyo kātunti dīpeti.",
  "atk-s0101a:1533_0": "555. Ullumpatu bhavaṃ gotamoti uddharatu bhavaṃ gotamo. Brāhmaṇiṃ pajanti brāhmaṇadārakaṃ,",
  "atk-s0101a:1533_1": "bhavaṃ gotamo mama brāhmaṇaputtaṃ apāyamaggato uddharitvā brahmalokamagge patiṭṭhapetūti",
  "atk-s0101a:1533_2": "attho. Athassa bhagavā buddhuppādaṃ dassetvā saddhiṃ pubbabhāgapaṭipadāya mettāvihārādibrahmalokagāmimaggaṃ",
  "atk-s0101a:1533_3": "desetukāmo “tena hi vāseṭṭhā”tiādimāha. Tattha “idha tathāgato”tiādi sāmaññaphale",
  "atk-s0101a:1533_4": "vitthāritaṃ. Mettāsahagatenātiādīsu yaṃ vattabbaṃ, taṃ sabbaṃ visuddhimagge brahmavihārakammaṭṭhānakathāyaṃ",
  "atk-s0101a:1533_5": "vuttaṃ. Seyyathāpi vāseṭṭha balavā saṅkhadhamotiādi pana idha apubbaṃ. Tattha balavāti",
  "atk-s0101a:1533_6": "balasampanno. Saṅkhadhamoti saṅkhadhamako. Appakasirenāti akicchena adukkhena. Dubbalo",
  "atk-s0101a:1533_7": "hi saṅkhadhamo saṅkhaṃ dhamantopi na sakkoti catasso disā sarena viññāpetuṃ, nāssa",
  "atk-s0101a:1533_8": "saṅkhasaddo sabbato pharati. Balavato pana vipphāriko hoti, tasmā “balavā”tiādimāha.",
  "atk-s0101a:1533_9": "Mettāya cetovimuttiyāti ettha mettāti vutte upacāropi appanāpi vaṭṭati, “cettovimuttī”ti",
  "atk-s0101a:1533_10": "vutte pana appanāva vaṭṭati. Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ",
  "atk-s0101a:1533_11": "vuccati. Appamāṇakataṃ kammaṃ nāma rūpārūpāvacaraṃ. Tañhi pamāṇaṃ atikkamitvā odissakaanodissakadisāpharaṇavasena",
  "atk-s0101a:1533_12": "vaḍḍhetvā katattā appamāṇakatanti vuccati. Na taṃ tatrāvasissati na taṃ tatrāvatiṭṭhatīti",
  "atk-s0101a:1533_13": "taṃ kāmāvacarakammaṃ tasmiṃ rūpāvacarārūpāvacarakamme na ohīyati, na tiṭṭhati. Kiṃ",
  "atk-s0101a:1533_14": "vuttaṃ hoti – taṃ kāmāvacarakammaṃ tassa rūpārūpāvacarakammassa antarā laggituṃ vā",
  "atk-s0101a:1533_15": "ṭhātuṃ vā rūpārūpāvacarakammaṃ pharitvā pariyādiyitvā attano okāsaṃ gahetvā patiṭṭhātuṃ",
  "atk-s0101a:1533_16": "na sakkoti. Atha kho rūpāvacarārūpāvacarakammameva kāmāvacaraṃ mahogho viya parittaṃ",
  "atk-s0101a:1533_17": "udakaṃ pharitvā pariyādiyitvā attano okāsaṃ gahetvā tiṭṭhati. Tassa vipākaṃ paṭibāhitvā",
  "atk-s0101a:1533_18": "sayameva brahmasahabyataṃ upanetīti. Evaṃvihārīti evaṃ mettādivihārī.",
  "atk-s0101a:1534_0": "559. Ete mayaṃ bhavantaṃ gotamanti idaṃ tesaṃ dutiyaṃ saraṇagamanaṃ. Paṭhamameva",
  "atk-s0101a:1534_1": "hete majjhimapaṇṇāsake vāseṭṭhasuttaṃ sutvā saraṇaṃ gatā, imaṃ pana tevijjasuttaṃ",
  "atk-s0101a:1534_2": "sutvā dutiyampi saraṇaṃ gatā. Katipāhaccayena pabbajitvā aggaññasutte upasampadañceva",
  "atk-s0101a:1534_3": "arahattañca alatthuṃ. Sesaṃ sabbattha uttānamevāti.",
  "atk-s0101a:1535": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0101a:1536": "Tevijjasuttavaṇṇanā niṭṭhitā.",
  "atk-s0101a:1538": "Niṭṭhitā ca terasasuttapaṭimaṇḍitassa sīlakkhandhavaggassa",
  "atk-s0101a:1539": "Atthavaṇṇanāti.",
  "atk-s0101a:1540": "Sīlakkhandhavaggaṭṭhakathā niṭṭhitā."
}