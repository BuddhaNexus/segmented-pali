{
  "anya-e0805n4:0": "5. Taddhitakaṇḍa",
  "anya-e0805n4:1": "Apaccataddhita",
  "anya-e0805n4:2": "Atha nāmato eva vibhatyantā apaccādiatthavisese taddhituppattīti nāmato paraṁ taddhitavidhānamārabhīyate.",
  "anya-e0805n4:3_0": "Tattha tasmā tividhaliṅgato paraṁ hutvā hitā sahitāti taddhitā, ṇādipaccayānametaṁ",
  "anya-e0805n4:3_1": "adhivacanaṁ, tesaṁ vā nāmikānaṁ hitā upakārā taddhitāti anvatthabhūtaparasamaññāvasenāpi",
  "anya-e0805n4:3_2": "ṇādippaccayāva taddhitā nāma.",
  "anya-e0805n4:4": "“Vasiṭṭhassa apacca”nti viggahe –",
  "anya-e0805n4:5": "“Liṅgañca nipaccate”ti ito liṅgaggahaṇamanuvattate.",
  "anya-e0805n4:6": "361.Vā ṇa’pacce.",
  "anya-e0805n4:7": "Chaṭṭhiyantato liṅgamhā ṇappaccayo hoti vikappena “tassa apacca”miccetasmiṁ atthe.",
  "anya-e0805n4:8": "So ca –",
  "anya-e0805n4:9": "362.Dhātuliṅgehi parā paccayā.",
  "anya-e0805n4:10_0": "Dhātūhi, liṅgehi ca paccayā parāva hontīti paribhāsato apaccatthasambandhiliṅgato",
  "anya-e0805n4:10_1": "chaṭṭhiyantāyeva paro hoti. Paṭicca etasmā attho etīti paccayo, patīyanti anena atthāti",
  "anya-e0805n4:10_2": "vā paccayo, “vuttatthānamappayogo”ti apaccasaddassa appayogo, “tesaṁ vibhattiyo lopā",
  "anya-e0805n4:10_3": "ce”ti vibhattilopo ca.",
  "anya-e0805n4:11": "363.Tesaṁṇo lopaṁ.",
  "anya-e0805n4:12": "Tesaṁ taddhitappaccayānaṁ ṇānubandhānaṁ ṇakāro lopamāpajjate.",
  "anya-e0805n4:13": "364.Vuddhādisarassa vāsaṁyogantassa saṇe ca.",
  "anya-e0805n4:14_0": "Ādisarassa vā ādibyañjanassa vā asaṁyogantassa vuddhi hoti saṇakārappaccaye pare.",
  "anya-e0805n4:14_1": "Saṁyogo anto assāti saṁyoganto, tadañño asaṁyoganto. Atha vā vavatthitavibhāsatthoyaṁ",
  "anya-e0805n4:14_2": "vāsaddo, tadā ca pakatibhūte liṅge sarānamādisarassa asaṁyogantassa vuddhi hoti saṇakāre",
  "anya-e0805n4:14_3": "taddhitappaccaye pareti attho.",
  "anya-e0805n4:15": "Tena –",
  "anya-e0805n4:16": "Vāsiṭṭhādīsu niccāyaṁ, aniccoḷumpikādisu;",
  "anya-e0805n4:17": "Na vuddhi nīlapītādo, vavatthitavibhāsato.",
  "anya-e0805n4:18": "Casaddaggahaṇamavadhāraṇatthaṁ.",
  "anya-e0805n4:19": "Tassā vuddhiyā aniyamappasaṅge niyamatthaṁ paribhāsamāha.",
  "anya-e0805n4:20": "365.Ayuvaṇṇānañcāyo vuddhī.",
  "anya-e0805n4:21_0": "Tesaṁ akāraivaṇṇuvaṇṇānameva yathākkamaṁ ā eoiccete vuddhiyo honti. Casaddaggahaṇamavuddhisampiṇḍanatthaṁ,",
  "anya-e0805n4:21_1": "avadhāraṇatthaṁ vā. I ca u ca yu, yu eva vaṇṇā yuvaṇṇā, a ca yuvaṇṇā ca ayuvaṇṇā.",
  "anya-e0805n4:21_2": "Ā ca e ca o ca āyo. Puna vuddhiggahaṇaṁ “negamajānapadā”tiādīsu uttarapadavuddhibhāvatthaṁ,",
  "anya-e0805n4:21_3": "ettha ca “ayuvaṇṇāna”nti ṭhānaniyamavacanaṁ āyonaṁ vuddhibhāvappasaṅganivattanatthaṁ.",
  "anya-e0805n4:22": "Yathā hi katavuddhīnaṁ, puna vuddhi na hotiha;",
  "anya-e0805n4:23": "Tathā sabhāvavuddhīnaṁ, āyonaṁ puna vuddhi na.",
  "anya-e0805n4:24_0": "Tato akārassa ākāro vuddhi, “saralopomādesappaccayādimhi saralope tu pakatī”ti saralopapakatibhāvā,",
  "anya-e0805n4:24_1": "“naye paraṁ yutte”ti paranayanaṁ katvā taddhitattā “taddhitasamāsa”iccādinā nāmabyapadese",
  "anya-e0805n4:24_2": "kate pure viya syādyuppatti.",
  "anya-e0805n4:25_0": "Vāsiṭṭho, vasiṭṭhassa putto vā, vāsiṭṭhā iccādi purisasaddasamaṁ. Tassa nattupanattādayopi",
  "anya-e0805n4:25_1": "tadupacārato vāsiṭṭhāyeva. Evaṁ sabbattha gottataddhite paṭhamappakatitoyeva paccayo hoti.",
  "anya-e0805n4:26_0": "Itthiyaṁ ṇappaccayantattā “ṇava ṇika ṇeyya ṇa ntūhī”ti vāsiṭṭhasaddato īpaccayo.",
  "anya-e0805n4:26_1": "Saralopādiṁ katvā itthippaccayantattā “taddhitasamāsa”iccādisutte caggahaṇena nāmabyapadese",
  "anya-e0805n4:26_2": "kate syādyuppatti, vāsiṭṭhī kaññā, vāsiṭṭhī, vāsiṭṭhiyo iccādi itthisaddasamaṁ.",
  "anya-e0805n4:27": "Napuṁsake vāsiṭṭhaṁ apaccaṁ, vāsiṭṭhāni apaccāni iccādi cittasaddasamaṁ. Evaṁ uparipi taddhitantassa tiliṅgatā veditabbā.",
  "anya-e0805n4:28_0": "Bhāradvājassa putto bhāradvājo, vesāmittassa putto vesāmitto, gotamassa putto gotamo.",
  "anya-e0805n4:28_1": "Ettha ca ayuvaṇṇattābhāvā ākārādīnaṁ na vuddhi hoti. Vasudevassa apaccaṁ vāsudevo,",
  "anya-e0805n4:28_2": "baladevo. “Cittako”tiādīsu pana saṁyogantattā vuddhi na bhavati.",
  "anya-e0805n4:29_0": "“Vacchassa apacca”nti viggahe ṇamhi sampatte “vā ṇa’pacce”ti ito vāti taddhitavidhāne",
  "anya-e0805n4:29_1": "sabbattha vattate, tena sabbattha vākyavuttiyo bhavanti. “Apacce”ti padaṁ yāva saṁsaṭṭhaggahaṇāva vattate.",
  "anya-e0805n4:30": "366.Ṇāyanaṇāna vacchādito.",
  "anya-e0805n4:31_0": "Vaccha kaccaiccevamādito chaṭṭhiyantato gottagaṇato ṇāyana ṇānaiccate paccayā honti",
  "anya-e0805n4:31_1": "vā “tassāpacca”miccetasmiṁ atthe. Sabbattha ṇakārānubandho vuddhattho, sesaṁ pubbasamaṁ,",
  "anya-e0805n4:31_2": "saṁyogantattā vuddhiabhāvova viseso.",
  "anya-e0805n4:32_0": "Vacchāyano vacchāno vacchassa putto vā. Evaṁ kaccassa putto kaccāyano kaccāno, moggallassa",
  "anya-e0805n4:32_1": "putto moggallāyano moggallāno. Evaṁ aggivessāyano aggivessāno, kaṇhāyano kaṇhāno,",
  "anya-e0805n4:32_2": "sākaṭāyano sākaṭāno, muñcāyano muñcāno, kuñjāyano kuñjāno iccādi. Ākatigaṇo’yaṁ.",
  "anya-e0805n4:33": "“Kattikāya apacca”nti viggahe –",
  "anya-e0805n4:34": "367.Ṇeyyo kattikādīhi.",
  "anya-e0805n4:35": "Ādisaddoyaṁ pakāre vattate. Kattikā vinatārohiṇīiccevamādīhi itthiyaṁ vattamānehi liṅgehi ṇeyyappaccayo hoti vā “tassāpacca”miccetasmiṁ atthe.",
  "anya-e0805n4:36_0": "Vibhattilope “pakati cassa sarantassā”ti pakatibhāvo. Kattikeyyo, kattikāya putto",
  "anya-e0805n4:36_1": "vā. Evaṁ vinatāya apaccaṁ venateyyo, ikārassekāro vuddhi, rohiṇiyā putto rohiṇeyyo,",
  "anya-e0805n4:36_2": "gaṅgāya apaccaṁ gaṅgeyyo, bhaginiyā putto bhāgineyyo, nadiyāputto nādeyyo. Evaṁ anteyyo,",
  "anya-e0805n4:36_3": "āheyyo, kāmeyyo. Suciyā apaccaṁ soceyyo, ettha ukārassokāro vuddhi, bālāya apaccaṁ bāleyyo iccādi.",
  "anya-e0805n4:37": "“Dakkhassāpacca”nti viggahe ṇamhi sampatte –",
  "anya-e0805n4:38": "368.Ato ṇi vā.",
  "anya-e0805n4:39_0": "Akārantato liṅgamhā ṇipaccayo hoti vā “tassāpacca”miccetasmiṁ atthe. Dakkhi, dakkhī,",
  "anya-e0805n4:39_1": "dakkhayo, doṇassa apaccaṁ doṇi. Evaṁ vāsavi, sakyaputti, nāṭaputti, dāsaputti, dāsarathi.",
  "anya-e0805n4:39_2": "Vāruṇi, kaṇḍi, bāladevi, pāvaki, jinadattassa apaccaṁ jenadatti, suddhodani, anuruddhi iccādi.",
  "anya-e0805n4:40_0": "Puna vāggahaṇena apaccatthe ṇikappaccayo, aditiādito ṇyappaccayo ca. Yathā – sakyaputtassa",
  "anya-e0805n4:40_1": "putto sakyaputtiko, “tesu vuddhī”tiādinā kakārassa yakāro, sakyaputtiyo. Evaṁ nāṭaputtiko,",
  "anya-e0805n4:40_2": "jenadattiko, vimātuyā putto vemātiko.",
  "anya-e0805n4:41": "“Aditiyā putto”ti atthe ṇyappaccayo, vuddhi ca.",
  "anya-e0805n4:42": "369.Avaṇṇo ye lopañca.",
  "anya-e0805n4:43_0": "Avaṇṇo taddhitabhūte yappaccaye pare lopamāpajjate. Casaddena ivaṇṇopīti ikāralopo,",
  "anya-e0805n4:43_1": "“yavataṁ talanadakārānaṁ byañjanāni ca la ña jakāratta”nti tyakārasaṁyogassa cakāro,",
  "anya-e0805n4:43_2": "“paradvebhāvo ṭhāne”ti dvittaṁ, ādicco. Evaṁ ditiyā putto decco.",
  "anya-e0805n4:44": "“Kuṇḍaniyā putto”ti atthe ṇyappaccaye kate –",
  "anya-e0805n4:45": "“Kvacādimajjhuttaresū”ti vattate.",
  "anya-e0805n4:46": "370.Tesuvuddhilopāgamavikāraviparītādesā ca.",
  "anya-e0805n4:47_0": "Tesu ādimajjhuttaresu avihitalakkhaṇesu jinavacanānuparodhena kvaci vuddhi lopa āgama",
  "anya-e0805n4:47_1": "vikāra viparītaādesā hontīti saṁyogantattepi ādivuddhi, ikāralope nyassañādeso, koṇḍañño,",
  "anya-e0805n4:47_2": "kuruno putto korabyo, etthāpi teneva ukārassa avādeso, bhātuno putto bhātabyo.",
  "anya-e0805n4:48": "“Upagussa apacca”nti viggahe –",
  "anya-e0805n4:49": "371.Ṇavopagvādīhi.",
  "anya-e0805n4:50_0": "Upagu manuiccevamādīhi ukārantehi gottagaṇehi ṇavappaccayo hoti vā “tassāpacca”miccetasmiṁ",
  "anya-e0805n4:50_1": "atthe. Ādisaddassa cettha pakāravācakattā ukārantatoyevāyaṁ. Opagavo, opagavī, opagavaṁ,",
  "anya-e0805n4:50_2": "manuno apaccaṁ mānavo, “mānuso”ti ṇappaccaye, sāgame ca kate rūpaṁ, bhagguno apaccaṁ",
  "anya-e0805n4:50_3": "bhaggavo, paṇḍuno apaccaṁ paṇḍavo, upavindussa apaccaṁ opavindavo iccādi.",
  "anya-e0805n4:51": "“Vidhavāya apacca”nti atthe –",
  "anya-e0805n4:52": "372.Ṇera vidhavādito.",
  "anya-e0805n4:53_0": "Vidhavādito ṇerappaccayo hoti vā apaccatthe. Vigato dhavo pati etissāti vidhavā,",
  "anya-e0805n4:53_1": "vedhavero, bandhukiyā abhisāriṇiyā putto bandhukero, samaṇassa upajjhāyassa putto",
  "anya-e0805n4:53_2": "puttaṭṭhāniyattāti sāmaṇero, nāḷikero iccādi.",
  "anya-e0805n4:54": "Apaccataddhitaṁ.",
  "anya-e0805n4:55": "Saṁsaṭṭhādianekatthataddhita",
  "anya-e0805n4:56": "“Tilena saṁsaṭṭha”nti viggahe –",
  "anya-e0805n4:57": "373.Yena vā saṁsaṭṭhaṁ tarati carati vahati ṇiko.",
  "anya-e0805n4:58_0": "Yena vā saṁsaṭṭhaṁ, yena vā tarati, yena vā carati, yena vā vahati, tato tatiyantato",
  "anya-e0805n4:58_1": "liṅgamhā tesu saṁsaṭṭhādīsvatthesu ṇikappaccayo hoti vā. Telikaṁ bhojanaṁ, tilena",
  "anya-e0805n4:58_2": "abhisaṅkhatanti attho. Telikī yāgu. Guḷena saṁsaṭṭhaṁ egāḷikaṁ. Evaṁ ghātikaṁ, dādhikaṁ, māricikaṁ, loṇikaṁ.",
  "anya-e0805n4:59_0": "Nāvāya taratīti nāviko, uḷumpena taratīti oḷumpiko, vuddhiabhāvapakkhe uḷumpiko.",
  "anya-e0805n4:59_1": "Evaṁ kulliko, gopucchiko. Sakaṭena caratīti sākaṭiko. Evaṁ pādiko, daṇḍiko, dhammena",
  "anya-e0805n4:59_2": "carati pavattatīti dhammiko. Sīsena vahatīti sīsiko, vāggahaṇena īkārassa vuddhi",
  "anya-e0805n4:59_3": "na hoti. Evaṁ aṁsiko, khandhiko, hatthiko, aṅguliko.",
  "anya-e0805n4:60": "Puna vāggahaṇena aññatthesupi ṇikappaccayo, paradāraṁ gacchatīti pāradāriko, pathaṁ gacchatīti pathiko.",
  "anya-e0805n4:61": "“Vinayamadhīte, aveccādhīte”ti vā viggahe –",
  "anya-e0805n4:62": "“Ṇiko”ti vattate.",
  "anya-e0805n4:63": "374.Tamadhīte tenakatādisannidhānaniyogasippabhaṇḍajīvikatthesu ca.",
  "anya-e0805n4:64_0": "Catuppadamidaṁ. Tamadhīteti atthe, tena katādīsvatthesu ca tamhi sannidhāno, tattha",
  "anya-e0805n4:64_1": "niyutto, tamassa sippaṁ, tamassa bhaṇḍaṁ, tamassa jīvikā iccetesvatthesu ca dutiyādivibhatyantehi",
  "anya-e0805n4:64_2": "liṅgehi ṇikappaccayo hoti vā. Venayiko. Evaṁ suttantiko, ābhidhammiko.",
  "anya-e0805n4:65": "“Byākaraṇamadhīte”ti atthe ṇikappaccayādimhi kate –",
  "anya-e0805n4:66": "“Vuddhādisarassa vāsaṁyogantassa saṇe cā”ti vattamāne –",
  "anya-e0805n4:67": "375.Māyūnamāgamo ṭhāne.",
  "anya-e0805n4:68": "I uiccebhesaṁ ādisarānaṁ asaṁyogantānaṁ mā vuddhi hoti saṇe, tatreva vuddhi āgamo hoti ca ṭhāneti ekāravuddhāgamo.",
  "anya-e0805n4:69": "“Ṭhāne”ti vacanā cettha, yūnamādesabhūtato;",
  "anya-e0805n4:70": "Yavehi pubbeva eo-vuddhiyo honti āgamā.",
  "anya-e0805n4:71": "Yakārassa dvibhāvo.",
  "anya-e0805n4:72_0": "Veyyākaraṇiko, nyāyamadhīteti neyyāyiko. Evaṁ takkiko, vediko, nemittiko, kāyena",
  "anya-e0805n4:72_1": "kato payogo kāyiko, kāyena kataṁ kammaṁ kāyikaṁ, vacasā kataṁ kammaṁ vācasikaṁ. Evaṁ",
  "anya-e0805n4:72_2": "mānasikaṁ, ettha ca “sasare vāgamo”ti sutte vavatthitavāsaddena paccaye parepi sāgamo,",
  "anya-e0805n4:72_3": "therehi katā saṅgīti therikā. Evaṁ pañcasatikā, sattasatikā, ettha “ṇavaṇikā”disutte",
  "anya-e0805n4:72_4": "anuvattitavāggahaṇena īpaccayo na hoti.",
  "anya-e0805n4:73": "Sannidhānatthe sarīre sannidhānā vedanā sārīrikā, sārīrikaṁ dukkhaṁ. Evaṁ mānasikā, mānasikaṁ.",
  "anya-e0805n4:74_0": "Niyuttatthe dvāre niyutto dovāriko, ettha “māyūnamāgamo ṭhāne”ti vakārato pubbeokārāgamo.",
  "anya-e0805n4:74_1": "Evaṁ bhaṇḍāgāriko, nāgariko, navakammiko, vanakammiko, ādikammiko, odariko, rathiko,",
  "anya-e0805n4:74_2": "pathiko, upāye niyutto opāyiko, cetasi niyuttā cetasikā.",
  "anya-e0805n4:75": "Sippatthe vīṇāvādanaṁ vīṇā, vīṇā assa sippaṁ veṇiko. Evaṁ pāṇaviko, modiṅgiko, vaṁsiko.",
  "anya-e0805n4:76": "Bhaṇḍatthe gandho assa bhaṇḍanti gandhiko. Evaṁ teliko, goḷiko, pūviko, paṇṇiko, tambūliko, loṇiko.",
  "anya-e0805n4:77": "Jīvikatthe urabbhaṁ hantvā jīvati, urabbhamassa jīvikāti vā orabbhiko. Evaṁ māgaviko, ettha vakārāgamo. Sūkariko, sākuṇiko, macchiko iccādi.",
  "anya-e0805n4:78_0": "“Tena katādī”ti ettha ādiggahaṇena tena hataṁ, tena baddhaṁ, tena kītaṁ, tena dibbati,",
  "anya-e0805n4:78_1": "so assa āvudho, so assa ābādho, tattha pasanno, tassa santakaṁ, tamassa parimāṇaṁ,",
  "anya-e0805n4:78_2": "tassa rāsi, taṁ arahati, tamassa sīlaṁ, tattha jāto, tattha vasati, tatra vidito,",
  "anya-e0805n4:78_3": "tadatthāya saṁvattati, tato āgato, tato sambhūto, tadassa payojananti evamādiatthe",
  "anya-e0805n4:78_4": "ca ṇikappaccayo hoti. Yathā – jālena hato, hanatīti vā jāliko. Evaṁ bāḷisiko, vākariko,",
  "anya-e0805n4:78_5": "suttena baddho suttiko, varattāya baddho vārattiko nāgo.",
  "anya-e0805n4:79_0": "Vatthena kītaṁ bhaṇḍaṁ vatthikaṁ. Evaṁ kumbhikaṁ, phālikaṁ, sovaṇṇikaṁ, sātikaṁ.",
  "anya-e0805n4:79_1": "Akkhena dibbatīti akkhiko. Evaṁ sālākiko, tindukiko, ambaphaliko. Cāpo assa āvudhoti",
  "anya-e0805n4:79_2": "cāpiko. Evaṁ tomariko, muggariko, mosaliko.",
  "anya-e0805n4:80": "Vāto assa ābādhoti vātiko. Evaṁ semhiko, pittiko.",
  "anya-e0805n4:81": "Buddhe pasanno buddhiko. Evaṁ dhammiko, saṅghiko. Buddhassa santako buddhiko. Evaṁ dhammiko, saṅghiko vihāro, saṅghikā bhūmi, saṅghikaṁ cīvaraṁ, puggalikaṁ.",
  "anya-e0805n4:82_0": "Kumbho assa parimāṇanti kumbhikaṁ. Evaṁ khārikaṁ, doṇikaṁ. Kumbhassa rāsi kumbhiko.",
  "anya-e0805n4:82_1": "Kumbhaṁ arahatīti kumbhiko. Evaṁ doṇiko, aṭṭhamāsiko, kahāpaṇiko, āsītikā gāthā,",
  "anya-e0805n4:82_2": "nāvutikā, sātikaṁ, sāhassikaṁ. Sandiṭṭhamarahatīti sandiṭṭhiko, “ehi passā”ti imaṁ",
  "anya-e0805n4:82_3": "vidhiṁ arahatīti ehipassiko.",
  "anya-e0805n4:83": "Sīlatthe paṁsukūladhāraṇaṁ paṁsukūlaṁ, taṁ sīlamassāti paṁsukūliko. Evaṁ tecīvariko, ekāsane bhojanasīlo ekāsaniko, rukkhamūle vasanasīlo rukkhamūliko, tathā āraññiko, sosāniko.",
  "anya-e0805n4:84_0": "Jātatthe apāye jāto āpāyiko. Evaṁ nerayiko, sāmuddiko maccho, vassesu jāto vassiko,",
  "anya-e0805n4:84_1": "vassikā, vassikaṁ pupphaṁ, sāradiko, hemantiko, vāsantiko, cātuddasiko, rājagahe",
  "anya-e0805n4:84_2": "jāto, rājagahe vasatīti vā rājagahiko jano, magadhesu jāto, vasatīti vā māgadhiko,",
  "anya-e0805n4:84_3": "māgadhikā, māgadhikaṁ, sāvatthiyaṁ jāto, vasatīti vā sāvatthiko, kāpilavatthiko, vesāliko.",
  "anya-e0805n4:85": "Loke vidito lokiko, lokāya saṁvattatītipi lokiko. Tathā mātito āgataṁ mātikaṁ, pitito āgataṁ pettikaṁ nāmaṁ.",
  "anya-e0805n4:86": "Sambhūtatthe mātito sambhūtaṁ mattikaṁ. Evaṁ pettikaṁ. Upadhitassa payojanaṁ opadhikaṁ.",
  "anya-e0805n4:87_0": "Sakatthepi asaṅkhāroyeva asaṅkhārikaṁ. Evaṁ sasaṅkhārikaṁ, nāmameva nāmikaṁ. Evaṁ",
  "anya-e0805n4:87_1": "ākhyātikaṁ, opasaggikaṁ, nepātikaṁ, catumahārāje bhatti etesanti cātumahārājikā.",
  "anya-e0805n4:87_2": "Evaṁ aññatthepi yojetabbaṁ.",
  "anya-e0805n4:88": "“Kasāvena ratta”nti viggahe –",
  "anya-e0805n4:89": "376.Ṇa rāgā tenarattaṁ tassedamaññatthesu ca.",
  "anya-e0805n4:90": "Rāgatthavācakā liṅgamhā “tena ratta”miccetasmiṁ atthe, “tasse”ti chaṭṭhiyantato “ida”miccetasmiṁ atthe ca aññatthesu ca ṇappaccayo hoti vā.",
  "anya-e0805n4:91": "Kāsāvaṁ vatthaṁ. Evaṁ kāsāyaṁ, kusumbhena rattaṁ kosumbhaṁ, haliddiyā rattaṁ hāliddaṁ, pattaṅgaṁ, mañjiṭṭhaṁ, kuṅkumaṁ, nīlena rattaṁ nīlaṁ. Evaṁ pītaṁ.",
  "anya-e0805n4:92": "Idamatthe mahiṁsassa idaṁ māhiṁsaṁ maṁsaṁ, dadhi sappi cammādikaṁ vā, sūkarassa idaṁ sūkaraṁ, kaccāyanassa idaṁ kaccāyanaṁ byākaraṇaṁ. Evaṁ sogataṁ sāsanaṁ.",
  "anya-e0805n4:93": "“Isissa ida”nti atthe ṇappaccaye kate vuddhimhi sampatte –",
  "anya-e0805n4:94": "“Saṇe, yūnamāgamo ṭhāne”ti ca vattate.",
  "anya-e0805n4:95": "377.Āttañca.",
  "anya-e0805n4:96": "I uiccetesaṁ ādisarānaṁ āttañca hoti saṇakārappaccaye pare, casaddena rikārāgamo ca ṭhāneti ikārassa āttaṁ.",
  "anya-e0805n4:97": "Ṭhānādhikārato āttaṁ, isūsabhaujādinaṁ;",
  "anya-e0805n4:98": "Isissa tu rikārāga-mo cāttānantare bhave.",
  "anya-e0805n4:99": "Ārisyaṁ, usabhassa idaṁ āsabhaṁ ṭhānaṁ, āsabhī vācā.",
  "anya-e0805n4:100_0": "Aññatthaggahaṇena pana avidūrabhavo, tatra bhavo, tatra jāto, tato āgato, so assa",
  "anya-e0805n4:100_1": "nivāso, tassa issaro, kattikādīhi niyutto māso, sāssa devatā, tamaveccādhīte, tassa",
  "anya-e0805n4:100_2": "visayo deso, tasmiṁ dese atthi, tena nibbattaṁ, taṁ arahati, tassa vikāro, tamassa",
  "anya-e0805n4:100_3": "parimāṇanti iccevamādīsvatthesu ca ṇappaccayo. Yathā – vidisāya avidūre bhavo vediso",
  "anya-e0805n4:100_4": "gāmo, udumbarassa avidūre bhavaṁ odumbaraṁ vimānaṁ.",
  "anya-e0805n4:101_0": "Bhavatthe manasi bhavaṁ mānasaṁ sukhaṁ, sāgamo. Sare bhavo sāraso sakuṇo, sārasā",
  "anya-e0805n4:101_1": "sakuṇī, sārasaṁ pupphaṁ, urasi bhavo oraso putto, urasi saṁvaḍḍhitattā, mitte bhavā",
  "anya-e0805n4:101_2": "mettā, mettī vā, pure bhavā porī vācā.",
  "anya-e0805n4:102_0": "Jātādīsu pāvuse jāto pāvuso megho, pāvusā ratti, pāvusaṁ abbhaṁ, sarade jāto sārado",
  "anya-e0805n4:102_1": "māso, sāradā ratti, sāradaṁ pupphaṁ. Evaṁ sisiro, hemanto, vasanto, vimho, mathurāyaṁ",
  "anya-e0805n4:102_2": "jāto māthuro jano, māthurā gaṇikā, māthuraṁ vatthaṁ. Mathurāya āgato māthuro, mathurā",
  "anya-e0805n4:102_3": "assa nivāsoti māthuro, mathurāya issaro māthuro rājā. “Sabbato ko”ti ettha puna sabbatoggahaṇena",
  "anya-e0805n4:102_4": "taddhitatopi kvaci sasarakakārāgamo, māthurako vā, rājagahe jāto, rājagahā āgato,",
  "anya-e0805n4:102_5": "rājagaho assa nivāsoti vā, rājagahassa issaroti vā rājagaho, rājagahako vā. Evaṁ",
  "anya-e0805n4:102_6": "sāgalo, sāgalako vā, pāṭaliputto, pāṭaliputtako vā, vesāliyaṁ jātotiādiatthe vesālo,",
  "anya-e0805n4:102_7": "vesālako vā, kusināre jāto kosināro, kosinārako vā. Evaṁ sāketo, sāketako vā, kosambo,",
  "anya-e0805n4:102_8": "kosambako vā, indapatto, indapattako vā, kapillo, kapillako vā, bhārukaccho, bhārukacchako",
  "anya-e0805n4:102_9": "vā, nagare jāto, nagarā āgato, nagare vasatīti vā nāgaro, nāgarako vā. Evaṁ jānapado.",
  "anya-e0805n4:103_0": "Janapadanāmesu pana sabbattha bahuvacanameva bhavati. Yathā – aṅgesu jāto, aṅgehi",
  "anya-e0805n4:103_1": "āgato, aṅgā assa nivāso, aṅgānaṁ issaro vā aṅgo, aṅgako vā, māgadho, māgadhako vā,",
  "anya-e0805n4:103_2": "kosalo, kosalako vā, vedeho, vedehako vā, kambojo, kambojako vā, gandhāro, gandhārako",
  "anya-e0805n4:103_3": "vā, sovīro, sovīrako vā, sindhavo, sindhavako vā, assako, kāliṅgo, pañcālo, sakko,",
  "anya-e0805n4:103_4": "tathā suraṭṭhe jāto, suraṭṭhassa issaro vā soraṭṭho, soraṭṭhako vā. Evaṁ mahāraṭṭho,",
  "anya-e0805n4:103_5": "mahāraṭṭhako vā iccādi.",
  "anya-e0805n4:104_0": "Nakkhattayoge kattikāya puṇṇacandayuttāya yutto māso kattiko, magasirena candayuttena",
  "anya-e0805n4:104_1": "nakkhattena yutto māso māgasiro. Evaṁ phussena yutto māso phusso, maghāya yutto māso",
  "anya-e0805n4:104_2": "māgho, phagguniyā yutto māso phagguno, cittāya yutto māso citto, visākhāya yutto",
  "anya-e0805n4:104_3": "māso vesākho, jeṭṭhāya yutto māso jeṭṭho, uttarāsāḷhāya yutto māso āsāḷho, āsāḷhī",
  "anya-e0805n4:104_4": "vā, savaṇena yutto māso sāvaṇo, sāvaṇī. Bhaddena yutto māso bhaddo, assayujena yutto",
  "anya-e0805n4:104_5": "māso assayujo, buddho assa devatāti buddho. Evaṁ sogato, māhindo, yāmo, somo.",
  "anya-e0805n4:105": "Byākaraṇaṁ aveccādhīte veyyākaraṇo. Evaṁ mohutto, nemitto, aṅgavijjo, vatthuvijjo. Vasātīnaṁ visayo deso vāsāto, udumbarā asmiṁ padese santīti odumbaro deso.",
  "anya-e0805n4:106": "Sahassena nibbattā sāhassī parikhā, payasā nibbattaṁ pāyāsaṁ, sahassaṁ arahatīti sāhassī gāthā, ayaso vikāro āyaso. Evaṁ sovaṇṇo, puriso parimāṇamassāti porisaṁ udakaṁ.",
  "anya-e0805n4:107_0": "Caggahaṇena tattha jāto, tattha vasati, tassa hitaṁ, taṁ arahatītiādīsu ṇeyyappaccayo.",
  "anya-e0805n4:107_1": "Bārāṇasiyaṁ jāto, vasatīti vā bārāṇaseyyako, pure viya kakārāgamo. Evaṁ campeyyako,",
  "anya-e0805n4:107_2": "sāgaleyyako, mithileyyako jano, gaṅgeyyo maccho, silāya jātaṁ seleyyakaṁ, kule jāto",
  "anya-e0805n4:107_3": "koleyyako sunakho, vane jātaṁ vāneyyaṁ pupphaṁ. Evaṁ pabbateyyo mānuso, pabbateyyā",
  "anya-e0805n4:107_4": "nadī, pabbateyyaṁ osadhaṁ, pathassa hitaṁ pātheyyaṁ, sapatissa hitaṁ sāpateyyaṁ dhanaṁ,",
  "anya-e0805n4:107_5": "padīpeyyaṁ telaṁ, mātu hitaṁ matteyyaṁ. Evaṁ petteyyaṁ. Dakkhiṇamarahatīti dakkhiṇeyyo iccādi.",
  "anya-e0805n4:108": "378.Jātādīnamimiyā ca.",
  "anya-e0805n4:109": "Jātaiccevamādīnaṁ saddānaṁ atthe ima iyaiccete paccayā honti vā.",
  "anya-e0805n4:110": "Pacchā jāto pacchimo, pacchimā janatā, pacchimaṁ cittaṁ, ante jāto antimo, antimā, antimaṁ. Evaṁ majjhimo, purimo, uparimo, heṭṭhimo, paccantimo, gopphimo, ganthimo.",
  "anya-e0805n4:111": "Tathā iyappaccaye manussajātiyā jāto manussajātiyo, manussajātiyā, manussajātiyaṁ. Evaṁ assajātiyo, hatthijātiyo, bodhisattajātiyo, dabbajātiyo, samānajātiyo, lokiyo iccādi.",
  "anya-e0805n4:112_0": "Ādiggahaṇena tattha niyutto, tadassa atthi, tattha bhavotiādīsvapi ima iyappaccayā",
  "anya-e0805n4:112_1": "honti, casaddena ikappaccayo ca. Ante niyutto antimo, antiyo, antiko, putto assa",
  "anya-e0805n4:112_2": "atthi, tasmiṁ vā vijjatīti puttimo, puttiyo, vuttiko, kappo assa atthīti kappiyo,",
  "anya-e0805n4:112_3": "jaṭā assa atthīti jaṭiyo, hānabhāgo assa atthīti hānabhāgiyo. Evaṁ ṭhitibhāgiyo,",
  "anya-e0805n4:112_4": "bodhissa pakkhe bhavā bodhipakkhiyā, pañcavagge bhavā pañcavaggiyā. Evaṁ chabbaggiyā,",
  "anya-e0805n4:112_5": "udariyaṁ, attano idanti attaniyaṁ, nakārāgamo.",
  "anya-e0805n4:113": "Casaddaggahaṇena kiya yaṇyappaccayā ca. Jātiyā niyutto jātikiyo. Evaṁ andhakiyo, jaccandhe niyutto jaccandhakiyo. Sassa ayanti sakiyo. Evaṁ parakiyo.",
  "anya-e0805n4:114_0": "Yappaccayo sādhuhitabhavajātādiatthesu. Yathā – kammani sādhu kammaññaṁ. Sabhāyaṁ",
  "anya-e0805n4:114_1": "sādhu sabbhaṁ, “yavataṁ talanā”dinā ukārādi. Evaṁ medhāya hitaṁ mejjhaṁ ghaṭaṁ. Pādānaṁ",
  "anya-e0805n4:114_2": "hitaṁ pajjaṁ telaṁ, rathassa hitā racchā, gāme bhavo gammo, gave bhavaṁ gabyaṁ, “osare",
  "anya-e0805n4:114_3": "cā”ti sutte casaddena yappaccaye parepi avādeso. Kavimhi bhavaṁ kabyaṁ, divi bhavā",
  "anya-e0805n4:114_4": "dibyā, thanato jātaṁ thaññaṁ, dhanāya saṁvattatīti dhaññaṁ.",
  "anya-e0805n4:115": "Ṇyappaccayo parisāyaṁ sādhu pārisajjo, dakārāgamo, samaṇānaṁ hitā sāmaññā janā, brāhmaṇānaṁ hitā brāhmaññā, arūpe bhavā āruppā iccādi.",
  "anya-e0805n4:116": "“Rājaputtānaṁ samūho”ti viggahe –",
  "anya-e0805n4:117": "379.Samūhatthe kaṇaṇā.",
  "anya-e0805n4:118_0": "Chaṭṭhiyantato “tesaṁ samūho”ti atthe kaṇaṇaiccete paccayā honti. Rājaputtako, rājaputtakaṁ",
  "anya-e0805n4:118_1": "vā, rājaputto. Evaṁ mānussako, mānusso, māthurako, māthuro, porisako, poriso, vuddhānaṁ",
  "anya-e0805n4:118_2": "samūho vuddhako, vuddho. Evaṁ māyūrako, māyūro, kāpoto, kokilo, māhiṁsako, māhiṁso,",
  "anya-e0805n4:118_3": "oṭṭhako, orabbhako, aṭṭhannaṁ samūho aṭṭhako, rājānaṁ samūho rājako, bhikkhānaṁ samūho",
  "anya-e0805n4:118_4": "bhikkho, sikkhānaṁ samūho sikkho, dvinnaṁ samūho dvayaṁ, “tesu vuddhī”tiādinā ikārassa",
  "anya-e0805n4:118_5": "ayādeso. Evaṁ tiṇṇaṁ samūho tayaṁ iccādi.",
  "anya-e0805n4:119": "“Samūhatthe”ti vattate.",
  "anya-e0805n4:120": "380.Gāmajanabandhusahāyādīhi tā.",
  "anya-e0805n4:121_0": "Gāmajanabandhusahāyaiccevamādīhi tāpaccayo hoti samūhatthe. Gāmānaṁ samūho gāmatā.",
  "anya-e0805n4:121_1": "Evaṁ janatā, bandhutā, sahāyatā, nāgaratā. “Tā”ti yogavibhāgena sakatthepi devoyeva",
  "anya-e0805n4:121_2": "devatā, tāpaccayantassa niccamitthiliṅgatā.",
  "anya-e0805n4:122": "381.Tadassa ṭhānamiyo ca.",
  "anya-e0805n4:123_0": "“Tadassa ṭhāna”miccetasmiṁ atthe chaṭṭhiyantato iyappaccayo hoti. Madanassa ṭhānaṁ",
  "anya-e0805n4:123_1": "madaniyo, madaniyā, madaniyaṁ, bandhanassa ṭhānaṁ bandhaniyaṁ. Evaṁ mucchaniyaṁ.",
  "anya-e0805n4:123_2": "Rajaniyaṁ, gamaniyaṁ, dassaniyaṁ, upādāniyaṁ, pasādaniyaṁ. Casaddena hitādiatthepi",
  "anya-e0805n4:123_3": "upādānānaṁ hitā upādāniyā iccādi.",
  "anya-e0805n4:124": "382.Upamatthāyitattaṁ.",
  "anya-e0805n4:125": "Upamatthe upamāvāciliṅgato āyitattappaccayo hoti. Dhūmo viya dissatīti dhūmāyitattaṁ. Evaṁ timirāyitattaṁ.",
  "anya-e0805n4:126": "“Tadassa ṭhāna”nti vattate.",
  "anya-e0805n4:127": "383.Tannissitatthe lo.",
  "anya-e0805n4:128": "“Tannissita”nti atthe, “tadassaṭhāna”nti atthe ca lappaccayo hoti. Duṭṭhu nissitaṁ, duṭṭhu ṭhānaṁ vā duṭṭhullaṁ, duṭṭhullā vācā, lassa dvibhāvo. Evaṁ vedallaṁ.",
  "anya-e0805n4:129": "“Abhijjhā assa pakati, abhijjhā assa bahulā”ti vā viggahe –",
  "anya-e0805n4:130": "384.Ālu tabbahule.",
  "anya-e0805n4:131_0": "Paṭhamāvibhatyantato āluppaccayo hoti “tadassa bahula”miccetasmiṁ atthe. Abhijjhālu,",
  "anya-e0805n4:131_1": "abhijjhālū, abhijjhālavo. Evaṁ sītālu, dhajālu, dayālu. “Sabbato ko”ti ettha puna",
  "anya-e0805n4:131_2": "sabbatoggahaṇena kakārāgamo, abhijjhāluko, abhijjhālukā, abhijjhālukaṁ. Evaṁ sītāluko,",
  "anya-e0805n4:131_3": "dayāluko, tathā hīnova hīnako. Evaṁ potako, kumārako, māṇavako, muduko, ujuko, appamattakaṁ,",
  "anya-e0805n4:131_4": "oramattakaṁ, sīlamattakaṁ iccādi.",
  "anya-e0805n4:132_0": "“Yadanupapannā nipātanā sijjhantī”ti iminā paṭibhāgakucchitasaññānukampādiatthesu",
  "anya-e0805n4:132_1": "kappaccayo. Paṭibhāgatthe hatthino iva hatthikā. Evaṁ assakā. Kucchitatthe kucchito",
  "anya-e0805n4:132_2": "samaṇo samaṇako. Evaṁ brāhmaṇako, muṇḍako, paṇḍitako, veyyākaraṇako. Saññāyaṁ katako,",
  "anya-e0805n4:132_3": "bhaṭako. Anukampāyaṁ puttako.",
  "anya-e0805n4:133_0": "Tathā kiṁyatetato parimāṇatthe ttakavantuppaccayā. Kiṁ parimāṇamassāti kittakaṁ.",
  "anya-e0805n4:133_1": "Evaṁ yattakaṁ, tattakaṁ, ettakaṁ. Vantumhi āttañca, yaṁ parimāṇamassāti yāvā, yāvanto,",
  "anya-e0805n4:133_2": "guṇavantusamaṁ. Evaṁ tāvā, tāvanto. Etāvā, etāvanto iccādi.",
  "anya-e0805n4:134": "“Suvaṇṇena pakata”nti viggahe –",
  "anya-e0805n4:135": "385.Tappakativacane mayo.",
  "anya-e0805n4:136_0": "Tappakativacanatthe mayappaccayo hoti, pakarīyatīti pakati, tena pakati tappakati,",
  "anya-e0805n4:136_1": "tappakatiyā vacanaṁ kathanaṁ tappakativacanaṁ. Suvaṇṇamayo ratho, sovaṇṇamayo vā,",
  "anya-e0805n4:136_2": "suvaṇṇamayā bhājanavikati, suvaṇṇamayaṁ bhājanaṁ. Evaṁ rūpiyamayaṁ, rajatamayaṁ,",
  "anya-e0805n4:136_3": "jatumayaṁ, dārumayaṁ, mattikāmayaṁ, iddhiyā nibbattaṁ iddhimayaṁ.",
  "anya-e0805n4:137": "Manato nipphannā manomayā, ayasāpakataṁ ayomayaṁ. Ettha ca “manogaṇādīna”nti vattamāne –",
  "anya-e0805n4:138": "386.Etesamo lope.",
  "anya-e0805n4:139": "Etesaṁ manogaṇādīnaṁ anto ottamāpajjate vibhattilope kateti okāro.",
  "anya-e0805n4:140": "Gavena pakataṁ karīsaṁ, goto nibbattanti vā gomayaṁ. “Mayo”tiyogavibhāgena sakatthepi dānameva dānamayaṁ, sīlamayaṁ iccādi.",
  "anya-e0805n4:141": "Saṁsaṭṭhādianekatthataddhitaṁ.",
  "anya-e0805n4:142": "Bhāvataddhita",
  "anya-e0805n4:143": "“Alasassa bhāvo”ti viggahe –",
  "anya-e0805n4:144": "387.Ṇyattatā bhāve tu.",
  "anya-e0805n4:145_0": "Chaṭṭhiyantato ṇyattatāiccete paccayā honti “tassa bhāvo” iccetasmiṁ atthe, tusaddaggahaṇena",
  "anya-e0805n4:145_1": "ttanaṇeyyādippaccayā ca. Bhavanti etasmā buddhisaddā iti bhāvo, saddappavattinimittaṁ",
  "anya-e0805n4:145_2": "vuccati, vuttañca – “yassa guṇassa hi bhāvā dabbe saddaniveso tadabhidhāneṇyattatādayo”ti.",
  "anya-e0805n4:145_3": "Ṇyattattanantānaṁ niccaṁ napuṁsakattaṁ, tāpaccayantassa sabhāvato niccamitthiliṅgatā.",
  "anya-e0805n4:145_4": "Ṇyappaccayoyaṁ guṇavacane brāhmaṇādīhi, tattha “avaṇṇo ye lopañcā”ti avaṇṇalopo, ādivuddhi.",
  "anya-e0805n4:146": "Ālasyaṁ. Evaṁ ārogyaṁ, udaggassa bhāvo odagyaṁ, sakhino bhāvo sakhyaṁ, aṇaṇassa bhāvo āṇaṇyaṁ, vidhavāya bhāvo vedhabyaṁ, dubbalassa bhāvo dubbalyaṁ, capalassa bhāvo cāpalyaṁ.",
  "anya-e0805n4:147": "Viyattassa bhāvo veyyattiyaṁ, maccharassa bhāvo macchariyaṁ. Evaṁ issariyaṁ, ālasiyaṁ, muṇḍiyaṁ, mūḷhiyaṁ. Ettha “veyyattiya”ntiādīsu “tesu vuddhī”tiādinā yamhi ikārāgamo.",
  "anya-e0805n4:148_0": "“Paṇḍitassa bhāvo paṇḍitya”ntiādīsu “yavataṁ talanadakārānaṁ byañjanāni calañajakāratta”nti",
  "anya-e0805n4:148_1": "tyakārasaṁyogādīnaṁ calañajakārādesā, dvittaṁ. Paṇḍiccaṁ, bahussutassa bhāvo bāhussaccaṁ,",
  "anya-e0805n4:148_2": "“tesu vuddhī”tiādinā ukārassa akāro, evaṁ porohiccaṁ, adhipatissa bhāvo ādhipaccaṁ,",
  "anya-e0805n4:148_3": "muṭṭhassatissa bhāvo muṭṭhassaccaṁ, ivaṇṇalopo. Kusalassa bhāvo kosallaṁ. Evaṁ vepullaṁ,",
  "anya-e0805n4:148_4": "samānānaṁ bhāvo sāmaññaṁ, gilānassa bhāvo gelaññaṁ, “kvacādimajjhuttarā”disuttena",
  "anya-e0805n4:148_5": "saṁyoge pare rassattaṁ.",
  "anya-e0805n4:149_0": "Suhadassa bhāvosohajjaṁ. Evaṁ vesārajjaṁ, kusīdassabhāvokosajjaṁ, “tesu vuddhī”tiādinā",
  "anya-e0805n4:149_1": "īkārassa akāro. Tathā “purisassa bhāvo porisa”ntiādīsu “yavataṁ talanā”disutte kāraggahaṇena",
  "anya-e0805n4:149_2": "yavataṁ sakārakacaṭapavaggānaṁ sakārakacaṭapavaggādesā. Sumanassa bhāvo somanassaṁ.",
  "anya-e0805n4:149_3": "Evaṁ domanassaṁ, sovacassaṁ, dovacassaṁ, ettha sakārāgamo. Tathā nipakassa bhāvo",
  "anya-e0805n4:149_4": "nepakkaṁ, dvittaṁ. Evaṁ ādhikkaṁ, dubhagassa bhāvo dobhaggaṁ, vāṇijassa bhāvo vāṇijjaṁ,",
  "anya-e0805n4:149_5": "rājino bhāvo rajjaṁ, “kvacā”dinā rassattaṁ. Sarūpassa bhāvo sāruppaṁ. Evaṁ opammaṁ, sokhummaṁ.",
  "anya-e0805n4:150_0": "Tathassa bhāvo tacchaṁ, dummedhassa bhāvo dummejjhaṁ, samaṇassa bhāvo sāmaññaṁ. Evaṁ",
  "anya-e0805n4:150_1": "brāhmaññaṁ, nipuṇassa bhāvo nepuññaṁ. “Taccha”ntiādīsupi kāraggahaṇeneva yavataṁ",
  "anya-e0805n4:150_2": "thadhaṇakārānaṁ chajhañakārādesā.",
  "anya-e0805n4:151_0": "Ttatāpaccayesu – paṁsukūlikassa bhāvo paṁsukūlikattaṁ, paṁsukūlikatā. Evaṁ tecīvarikattaṁ,",
  "anya-e0805n4:151_1": "tecīvarikatā, odarikattaṁ, odarikatā, manussattaṁ, manussatā jāti, nīlattaṁ, nīlatā",
  "anya-e0805n4:151_2": "guṇo, yācakattaṁ, yācakatā kriyā, daṇḍittaṁ, daṇḍitā dabbaṁ, saccavāditā, pāramitā,",
  "anya-e0805n4:151_3": "kataññutā, sabbaññutā, “kvacā”dinā tāpaccaye rassattaṁ, appicchatā, asaṁsaggatā,",
  "anya-e0805n4:151_4": "bhassārāmatā, niddārāmatā, lahutā iccādi.",
  "anya-e0805n4:152": "Ttanapaccaye – puthujjanassa bhāvo puthujjanattanaṁ, vedanattanaṁ, jāyattanaṁ.",
  "anya-e0805n4:153": "Ṇeyye – sucissa bhāvo soceyyaṁ. Evaṁ ādhipabheyyaṁ, kavissa bhāvokāveyyaṁ, thenassa bhāvo theyyaṁ, mahāvuttinā nakārassa lopo.",
  "anya-e0805n4:154_0": "“Ṇyattatā”ti yogavibhāgena kammani, sakatthe ca ṇyādayo, vīrānaṁ bhāvo, kammaṁ vā",
  "anya-e0805n4:154_1": "vīriyaṁ, paribhaṭassa kammaṁ pāribhaṭyaṁ, pāribhaṭyassa bhāvo pāribhaṭyatā. Evaṁ",
  "anya-e0805n4:154_2": "sovacassatā, bhisaggassa kammaṁ bhesajjaṁ, byāvaṭassa kammaṁ veyyāvaccaṁ, saṭhassa",
  "anya-e0805n4:154_3": "bhāvo, kammaṁ vā sāṭheyyaṁ.",
  "anya-e0805n4:155": "Sakatthe pana – yathābhūtameva yathābhuccaṁ, karuṇāyeva kāruññaṁ, pattakālameva pattakallaṁ, ākāsānantameva ākāsānañcaṁ, kāyapāguññameva kāyapāguññatā iccādi.",
  "anya-e0805n4:156": "“Visamassa bhāvo”ti viggahe –",
  "anya-e0805n4:157": "“Ttatā, bhāve”ti ca vattate.",
  "anya-e0805n4:158": "388.Ṇa visamādīhi.",
  "anya-e0805n4:159_0": "Visamaiccevamādīhi chaṭṭhiyantehi ṇappaccayo hoti, tta tā ca “tassa bhāvo” iccetasmiṁ",
  "anya-e0805n4:159_1": "atthe. Ākatigaṇoyaṁ. Vesamaṁ, visamattaṁ, visamatā. Sucissa bhāvo socaṁ, sucittaṁ,",
  "anya-e0805n4:159_2": "sucitā, garuno bhāvo gāravo, ādivuddhi, “o sare cā”ti sutte casaddaggahaṇena ukārassa",
  "anya-e0805n4:159_3": "ca avādeso. Paṭuno bhāvo pāṭavaṁ, paṭuttaṁ, paṭutā.",
  "anya-e0805n4:160_0": "Ujuno bhāvo ajjavaṁ, muduno bhāvo maddavaṁ iccatra “āttañcā”ti ṇamhi ikārukārānaṁ",
  "anya-e0805n4:160_1": "āttaṁ, dvibhāvo, saṁyoge ādirassattañca. Ujutā, mudutā. Evaṁ isissa bhāvo ārisyaṁ,",
  "anya-e0805n4:160_2": "āsabhaṁ, kumārassa bhāvokomāraṁ, yuvassa bhāvo yobbanaṁ, mahāvuttinā nakārāgamo,",
  "anya-e0805n4:160_3": "paramānaṁ bhāvo, kammaṁ vā pāramī dānādikriyā, “ṇavaṇikā”disuttena īpaccayo, samaggānaṁ bhāvo sāmaggī.",
  "anya-e0805n4:161": "389.Ramaṇīyādito kaṇa.",
  "anya-e0805n4:162_0": "Ramaṇīyaiccevamādito kaṇapaccayo hoti, tta tā ca bhāvatthe. Ramaṇīyassa bhāvo rāmaṇīyakaṁ,",
  "anya-e0805n4:162_1": "ramaṇīyattaṁ, ramaṇīyatā. Evaṁ mānuññakaṁ, manuññattaṁ, manuññatā, piyarūpakaṁ, piyarūpattaṁ,",
  "anya-e0805n4:162_2": "piyarūpatā, kalyāṇakaṁ, kalyāṇattaṁ, kalyāṇatā, corakaṁ, corikā vā, corattaṁ, coratā,",
  "anya-e0805n4:162_3": "aḍḍhakaṁ, aḍḍhattaṁ, aḍḍhatā iccādi.",
  "anya-e0805n4:163": "Bhāvataddhitaṁ.",
  "anya-e0805n4:164": "Visesataddhita",
  "anya-e0805n4:165": "“Sabbe ime pāpā ayamimesaṁ visesena pāpo”ti viggahe –",
  "anya-e0805n4:166": "390.Visese taratamisikiyiṭṭhā.",
  "anya-e0805n4:167_0": "Visesatthe tara tama isika iya iṭṭhaiccete paccayā honti. Pāpataro, pāpatarā, pāpataraṁ.",
  "anya-e0805n4:167_1": "Tatopi adhiko pāpatamo, pāpatamā, pāpatamaṁ. Pāpisiko, pāpisikā, pāpisikaṁ. Pāpiyo,",
  "anya-e0805n4:167_2": "pāpiyā, pāpiyaṁ. Pāpiṭṭho, pāpiṭṭhā, pāpiṭṭhaṁ. Atisayena pāpiṭṭho, pāpiṭṭhataro.",
  "anya-e0805n4:167_3": "Evaṁ paṭutaro, paṭutamo, paṭisiko, paṭiyo, paṭiṭṭho. Sabbesaṁ atisayena varo varataro,",
  "anya-e0805n4:167_4": "varatamo, varisiko, variyo, variṭṭho. Evaṁ paṇītataro, paṇītatamo.",
  "anya-e0805n4:168": "“Sabbe ime vuḍḍhā ayamimesaṁ visesena vuḍḍho”ti atthe iyaiṭṭhappaccayā honti.",
  "anya-e0805n4:169": "391.Vuḍḍhassajo iyiṭṭhesu.",
  "anya-e0805n4:170_0": "Sabbasseva vuḍḍhasaddassa jo hoti iya iṭṭhaiccetesu paccayesu. Jeyyo, jeṭṭho, ettha",
  "anya-e0805n4:170_1": "ca “saralopādi”sutte tuggahaṇena lopamakatvā “sarā sare lopa”nti pubbasare lutte",
  "anya-e0805n4:170_2": "“kvacāsavaṇṇaṁ lutte”ti ekāro.",
  "anya-e0805n4:171": "“Iyiṭṭhesū”ti adhikāro, “jo”ti ca vattate.",
  "anya-e0805n4:172": "392.Pasatthassa so ca.",
  "anya-e0805n4:173": "Sabbasseva pasatthasaddassa sādeso hoti, jo ca iyiṭṭhesu. Ayañca pasattho ayañca pasattho sabbe ime pasatthā ayamimesaṁ visesena pasatthoti seyyo, seṭṭho, jeyyo, jeṭṭho.",
  "anya-e0805n4:174": "393.Antikassa nedo.",
  "anya-e0805n4:175": "Sabbasseva antikasaddassa nedādeso hoti iyiṭṭhesu. Visesena antikoti nediyo, nediṭṭho.",
  "anya-e0805n4:176": "394.Bāḷhassa sādho.",
  "anya-e0805n4:177": "Sabbasseva bāḷhasaddassa sādhādeso hoti iyiṭṭhesu. Visesena bāḷhoti sādhiyo, sādhiṭṭho.",
  "anya-e0805n4:178": "395.Appassa kaṇa.",
  "anya-e0805n4:179": "Sabbassa appasaddassa kaṇa hoti iyiṭṭhesu. Visesena appoti kaṇiyo, kaṇiṭṭho.",
  "anya-e0805n4:180": "“Visesena yuvā”ti atthe “kaṇa”iti vattate.",
  "anya-e0805n4:181": "396.Yuvānañca.",
  "anya-e0805n4:182": "Sabbassa yuvasaddassa kaṇa hoti iyiṭṭhesu. “Tesu vuddhī”tiādinā ṇakārassa nakāro. Kaniyo, kaniṭṭho.",
  "anya-e0805n4:183": "397.Vantu mantu vīnañca lopo.",
  "anya-e0805n4:184_0": "Vantumantuvī iccetesaṁ paccayānaṁ lopo hoti iyiṭṭhesu. Sabbe ime guṇavanto ayamimesaṁ",
  "anya-e0805n4:184_1": "visesena guṇavāti guṇiyo, guṇiṭṭho, visesena satimāti satiyo, satiṭṭho, visesena",
  "anya-e0805n4:184_2": "medhāvīti medhiyo, medhiṭṭho iccādi.",
  "anya-e0805n4:185": "Visesataddhitaṁ.",
  "anya-e0805n4:186": "Assatthitaddhita",
  "anya-e0805n4:187": "“Medhā yassa atthi, tasmiṁ vā vijjatī”ti viggahe –",
  "anya-e0805n4:188": "398.Tadassatthīti vī ca.",
  "anya-e0805n4:189_0": "Paṭhamāvibhatyantā “tadassa atthi, tasmiṁ vā vijjati” iccetesvatthesu vīpaccayo hoti.",
  "anya-e0805n4:189_1": "Medhāmāyā saddehi cāyaṁ. Medhāvī, medhāvino. Itthiyaṁ īkārantattā “patibhikkhurājīkārantehi",
  "anya-e0805n4:189_2": "inī”ti inī, medhāvinī, medhāviniyo. Napuṁsake medhāvi kulaṁ. Evaṁ māyāvī, māyāvinī, māyāvi cittaṁ.",
  "anya-e0805n4:190_0": "Caggahaṇena so i lava ālādippaccayā ca. Yathā – sumedhā yassa atthi, tasmiṁ vā vijjatīti",
  "anya-e0805n4:190_1": "sumedhaso, rassattaṁ. Evaṁ lomaso. Picchaṁ assa atthi, tasmiṁ vā vijjatīti picchilo.",
  "anya-e0805n4:190_2": "Evaṁ phenilo, tuṇḍilo, jaṭilo. Kesā assa atthīti kesavo, vācālo iccādi.",
  "anya-e0805n4:191": "“Tapo assa atthi, tasmiṁ vā vijjatī”ti viggahe –",
  "anya-e0805n4:192": "“Tadassatthī”ti adhikāro.",
  "anya-e0805n4:193": "399.Tapādito sī.",
  "anya-e0805n4:194": "Tapaiccevamādito sīpaccayo hoti “tadassatthi” iccetasmiṁ atthe. Sassa dvibhāvo. Tapassī, tapassino, tapassinī, tapassi. Evaṁ tejassī, yasassī, manassī, payassī.",
  "anya-e0805n4:195": "“Daṇḍo assa atthi, tasmiṁ vā vijjatī”ti viggahe –",
  "anya-e0805n4:196": "400.Daṇḍādito ikaī.",
  "anya-e0805n4:197_0": "Ādisaddoyaṁ pakārattho, daṇḍaiccevamādito avaṇṇantā ika ī iccete paccayā honti “tadassatthi”",
  "anya-e0805n4:197_1": "iccetasmiṁ atthe. Daṇḍiko, daṇḍī, daṇḍino, daṇḍinī. Evaṁ māliko, mālī, mālinī, chattiko,",
  "anya-e0805n4:197_2": "chattī, rūpiko, rūpī, kesiko, kesī, saṅghī, ñāṇī, hatthī iccādi.",
  "anya-e0805n4:198": "401.Madhvādito ro.",
  "anya-e0805n4:199_0": "Madhuādito rappaccayo hoti “tadassatthī”ti atthe. Madhu assa atthi, tasmiṁ vā vijjatīti",
  "anya-e0805n4:199_1": "madhuro guḷo, madhurā sakkharā, madhuraṁ khīraṁ, kuñjā hanū etassa santīti kuñjaro,",
  "anya-e0805n4:199_2": "sabbasmiṁ vattabbe mukhamassa atthīti mukharo, susi assa atthīti susiro. Evaṁ ruciro, nagaro.",
  "anya-e0805n4:200": "“Guṇo assa atthi, tasmiṁ vā vijjatī”ti viggahe –",
  "anya-e0805n4:201": "402.Guṇāditovantu.",
  "anya-e0805n4:202_0": "Guṇaiccevamādito vantuppaccayo hoti “tadassa atthī”ti atthe. Vibhattilope, nāmabyapadese",
  "anya-e0805n4:202_1": "ca kate syādyuppatti. Guṇavantu si, “savibhattissa, ntussā”ti adhikicca “ā simhī”ti",
  "anya-e0805n4:202_2": "āttaṁ, guṇavā puriso, sesaṁ ñeyyaṁ. Evaṁ gaṇavā, kulavā iccādayo. Itthiyaṁ “ṇava",
  "anya-e0805n4:202_3": "ṇika ṇeyyaṇantūhī”ti īpaccayo, “vā”ti vattamāne “ntussa tamīkāre”ti takāro, guṇavatī,",
  "anya-e0805n4:202_4": "guṇavantī iccādi. Napuṁsake “aṁ napuṁsake”ti savibhattissa ntussa amādeso, guṇavaṁ iccādi.",
  "anya-e0805n4:203": "“Sati assa atthi, tasmiṁ vā vijjatī”ti viggahe –",
  "anya-e0805n4:204": "“Tadassatthī”ti vattate.",
  "anya-e0805n4:205": "493.Satyādīhi mantu.",
  "anya-e0805n4:206_0": "Satiiccevamādīhi avaṇṇantarahitehi paṭhamāvibhatyantehi liṅgehi mantuppaccayo hoti",
  "anya-e0805n4:206_1": "“tadassatthī”ti atthe. Sesaṁ guṇavantusamaṁ. Satimā, satimatī, satimantī, satimaṁ.",
  "anya-e0805n4:206_2": "Evaṁ dhitimā, gatimā iccādayo.",
  "anya-e0805n4:207": "Tathā “āyu assa atthīti āyu mantu”iccatra –",
  "anya-e0805n4:208": "404.Āyussukārāsamantumhi.",
  "anya-e0805n4:209": "Āyussa ukāro asa hoti mantumhīti asādeso. Āyasmā, sesaṁ samaṁ. Gāvo assa santīti gomā, gomanto, gomatī, gomantī, gomaṁ kulaṁ iccādi.",
  "anya-e0805n4:210": "“Saddhā assa atthī”ti viggahe –",
  "anya-e0805n4:211": "405.Saddhādito ṇa.",
  "anya-e0805n4:212_0": "Saddhā paññāiccevamādito ṇappaccayo hoti “tadassatthi”iccetasmiṁ atthe. Saddho puriso,",
  "anya-e0805n4:212_1": "saddhā kaññā, saddhaṁ kulaṁ. Evaṁ pañño, amaccharo, tathā buddhaṁ, buddhi assa atthīti buddho iccādi.",
  "anya-e0805n4:213": "Assatthitaddhitaṁ.",
  "anya-e0805n4:214": "Saṅkhyātaddhita",
  "anya-e0805n4:215": "“Pañcannaṁ pūraṇo”ti viggahe –",
  "anya-e0805n4:216": "406.Saṅkhyāpūraṇe mo.",
  "anya-e0805n4:217_0": "Pūrayati saṅkhyā anenāti pūraṇo, saṅkhyāya pūraṇo saṅkhyāpūraṇo, tasmiṁ saṅkhyāpūraṇatthe",
  "anya-e0805n4:217_1": "chaṭṭhiyantato mappaccayo hoti. Pañcamo, pañcannaṁ pūraṇī pañcamī, “nadādito vā ī”ti",
  "anya-e0805n4:217_2": "īpaccayo. “Itthiyamato āpaccayo”ti āpaccayo, pañcamā vīriyapāramī, pañcamaṁ jhānaṁ.",
  "anya-e0805n4:217_3": "Evaṁ sattamo, sattamī, sattamā, sattamaṁ, aṭṭhamo, aṭṭhamī, aṭṭhamā, aṭṭhamaṁ, navamo,",
  "anya-e0805n4:217_4": "navamī, navamā, navamaṁ, dasamo, dasamī, dasamā, dasamaṁ iccādi.",
  "anya-e0805n4:218": "“Saṅkhyāpūraṇe”ti adhikāro.",
  "anya-e0805n4:219": "407.Catucchehi thaṭhā.",
  "anya-e0805n4:220_0": "Catuchaiccetehi thaṭhaiccete paccayā honti saṅkhyāpūraṇatthe. Catunnaṁ pūraṇo catuttho,",
  "anya-e0805n4:220_1": "dvittaṁ, catutthī, catutthā, catutthaṁ, channaṁ pūraṇo chaṭṭho, chaṭṭhī, chaṭṭhā,",
  "anya-e0805n4:220_2": "chaṭṭhaṁ, chaṭṭho eva chaṭṭhamo.",
  "anya-e0805n4:221": "Chāhaṁ, chaḷāyatanaṁ iccatra –",
  "anya-e0805n4:222": "408.Sa chassa vā.",
  "anya-e0805n4:223": "Chassa sakārādeso hoti vā saṅkhyāne. Chāhamassa jīvitaṁ sāhaṁ, chāhaṁ vā, saḷāyatanaṁ.",
  "anya-e0805n4:224": "“Dvinnaṁ pūraṇo”ti viggahe –",
  "anya-e0805n4:225": "409.Dvitīhi tiyo.",
  "anya-e0805n4:226": "Dvitiiccetehi tiyappaccayo hoti saṅkhyāpūraṇatthe. Vipariṇāmena “dvi tiṇṇa”nti vattamāne –",
  "anya-e0805n4:227": "410.Tiye dutāpi ca.",
  "anya-e0805n4:228_0": "Dvitiiccetesaṁ dutaiccādesā honti tiyappaccaye pare. Dutiyo puriso, dutiyā, dutiyaṁ.",
  "anya-e0805n4:228_1": "Evaṁ tiṇṇaṁ pūraṇo tatiyo, tatiyā, tatiyaṁ. Apiggahaṇena aññatthāpi dvisaddassa duādeso",
  "anya-e0805n4:228_2": "hoti, casaddena di ca. Dve rattiyo durattaṁ, duvidhaṁ, duvaṅgaṁ, dirattaṁ, diguṇaṁ, digu.",
  "anya-e0805n4:229": "411.Tesamaḍḍhūpapadena aḍḍhuḍḍhadivaḍḍhadiyaḍḍhaḍḍhatiyā.",
  "anya-e0805n4:230": "Tesaṁ catutthadutiyatatiyānaṁ aḍḍhūpapadānaṁ aḍḍhūpapadena saha aḍḍhuḍḍhadivaḍḍhadiyaḍḍhaaḍḍhatiyādesā honti.",
  "anya-e0805n4:231": "Ettha ca –",
  "anya-e0805n4:232": "Aḍḍhūpapadapādāna-sāmatthā aḍḍhapubbakā;",
  "anya-e0805n4:233": "Tesaṁsaddena gayhante, catutthadutiyādayo.",
  "anya-e0805n4:234": "Aḍḍhena catuttho aḍḍhuḍḍho, aḍḍhena dutiyo divaḍḍho, diyaḍḍho, aḍḍhena tatiyo aḍḍhatiyo.",
  "anya-e0805n4:235": "“Ekañca dasa cā”ti atthe dvandasamāse, “ekena adhikā dasā”ti atthe tappurisasamāse vā kate “saṅkhyāne”ti vattamāne “dvekaṭṭhānamākāro vā”ti āttaṁ. Vavatthitavibhāsatthoyaṁ vāsaddo.",
  "anya-e0805n4:236": "Tena cettha –",
  "anya-e0805n4:237": "Dvekaṭṭhānaṁ dase niccaṁ, dvissā’navutiyā navā;",
  "anya-e0805n4:238": "Itaresa’masantañca, āttaṁ dīpeti vāsuti.",
  "anya-e0805n4:239": "“Ekādito dasara saṅkhyāne”ti rattaṁ.",
  "anya-e0805n4:240": "Rādeso vaṇṇamattattā, vaṇṇamattappasaṅgipi;",
  "anya-e0805n4:241": "Siyā dasassa dasseva, nimittāsannabhāvato.",
  "anya-e0805n4:242": "Tato bahuvacanaṁ yo, “pañcādīnamakāro”ti savibhattissa antassa attaṁ. Ekārasa, ekādasa, liṅgattayepi samānaṁ.",
  "anya-e0805n4:243": "“Vā”ti vattate.",
  "anya-e0805n4:244": "412.Ekāditodasassī.",
  "anya-e0805n4:245": "Ekādito parassa dasassa ante īpaccayo hoti vā pūraṇatthe.",
  "anya-e0805n4:246": "Dasassa paccayāyogā, laddhamanteti atthato;",
  "anya-e0805n4:247": "Tadantassa sabhāvena, itthiyaṁyeva sambhavo.",
  "anya-e0805n4:248": "Ekādasannaṁ pūraṇī ekādasī, aññatra ekādasamo, ekādasamaṁ.",
  "anya-e0805n4:249": "Dve ca dasa ca, dvīhi vā adhikā dasāti “dvi dasa”iccatra “vā”ti vattate.",
  "anya-e0805n4:250": "“Vīsati dasesu bā dvissa tū”ti bādeso, dassa rādeso. Bārasa, aññatra āttaṁ, dvādasa. Dvādasannaṁ pūraṇo bārasamo, dvādasamo, dvādasī.",
  "anya-e0805n4:251": "Tayo ca dasa ca, tīhi vā adhikā dasāti terasa, “tesu vuddhi lopā”dinā tissa teādaso ānavutiyā, terasamo, terasī.",
  "anya-e0805n4:252_0": "Cattāro ca dasa ca, catūhi vā adhikā dasāti catuddasa iccatra “gaṇane dasassā”ti",
  "anya-e0805n4:252_1": "ca vattamāne “catūpapadassa lopo tuttarapadādi cassa cucopi navā”ti tulopo, cuco",
  "anya-e0805n4:252_2": "ca. Cuddasa, coddasa, catuddasa. Cuddasamo, catuddasamo, cakuddasī, cātuddasī vā.",
  "anya-e0805n4:253_0": "Pañca ca dasa ca, pañcahi vā adhikā dasāti pañcadasa, “tesu vuddhi lopā”dinā pañcasaddassa",
  "anya-e0805n4:253_1": "dasa vīsesu pannapaṇṇaādesāpi, “aṭṭhādito cā”ti rattaṁ. Pannarasa, pañcadasa. Pannarasamo,",
  "anya-e0805n4:253_2": "pañcadasamo, pannarasī, pañcadasī.",
  "anya-e0805n4:254_0": "“Cha ca dasa ca, chahi vā adhikā dasā”ti samāse kate “chassā”ti vattamāne “dase so",
  "anya-e0805n4:254_1": "niccañcā”ti so, “saṅkhyānaṁ, vā”ti ca vattate, “la darāna”nti lattaṁ, vavatthitavibhāsatthoyaṁ vāsaddo.",
  "anya-e0805n4:255": "Ḷo niccaṁ soḷase dassa, cattālīse ca terase;",
  "anya-e0805n4:256": "Aññatra na ca hotāyaṁ, vavatthitavibhāsato.",
  "anya-e0805n4:257": "Laḷānamaviseso kvaci, soḷasa. Teḷasa, cattālīsaṁ, cattārīsaṁ. Soḷasamo, soḷasī.",
  "anya-e0805n4:258_0": "“Vā, dasara saṅkhyāne”ti adhikicca “aṭṭhādito cā”ti rattaṁ. Aṭṭhārasa, aṭṭhādasa,",
  "anya-e0805n4:258_1": "āttaṁ. Aṭṭhārasannaṁ pūraṇo aṭṭhārasamo, aṭṭhādasamo. Evaṁ sattarasa, sattadasa.",
  "anya-e0805n4:258_2": "Sattarasamo, sattadasamo.",
  "anya-e0805n4:259": "Aṭṭhāditoti kimatthaṁ? Catuddasa.",
  "anya-e0805n4:260_0": "Ekena ūnā vīsatīti tappuriso, ekūnavīsati. Ekūnavīsatādayo ānavutiyā ekavacanantā,",
  "anya-e0805n4:260_1": "itthiliṅgā ca daṭṭhabbā, te ca saṅkhyāne, saṅkhyeyye ca vattante, yadā saṅkhyāne",
  "anya-e0805n4:260_2": "vattante, tadā bhikkhūnamekūnavīsati tiṭṭhati, bhoti bhikkhūnamekūnavīsati tiṭṭhatu,",
  "anya-e0805n4:260_3": "bhikkhūnamekūnavīsatiṁ passa, bhikkhūnamekūnavīsatiyā kataṁ iccādi.",
  "anya-e0805n4:261_0": "Saṅkhyeyye pana ekūnavīsati bhikkhavo tiṭṭhanti, bhonto ekūnavīsati bhikkhavo tiṭṭhatha,",
  "anya-e0805n4:261_1": "ekūnavīsatiṁ bhikkhū passa, ekūnavīsatiyā bhikkhūhi kataṁ iccādi. Evaṁ vīsatādīsupi",
  "anya-e0805n4:261_2": "yojetabbaṁ, ekūnavīsatiyā pūraṇo ekūnavīsatimo.",
  "anya-e0805n4:262": "Dasa ca dasa cāti atthe dvandasamāsaṁ katvā “dasadasā”ti vattabbe “sarūpānamekasesvasaki”nti ekasese kate dasasaddato paṭhamābahuvacanaṁ yo. “Dasa yo”itīdha –",
  "anya-e0805n4:263": "413.Gaṇane dasassa dviti catu pañca cha satta aṭṭhanavakānaṁ vīti cattāra paññā cha sattāsa navā yosu yonañcī samāsaṁ ṭhiri tītuti.",
  "anya-e0805n4:264_0": "Gaṇane dasassa sambandhīnaṁ dvika tika catukka pañcaka chakkasattaka aṭṭhaka navakānaṁ",
  "anya-e0805n4:264_1": "katekasesānaṁ yathākkamaṁ vīti cattāra paññā cha satta asa nava iccādesā honti yosu",
  "anya-e0805n4:264_2": "paresu, yonañca īsaṁ āsaṁ ṭhi riti īti utiiccete ādesā hontīti dvidasatthavācakassa",
  "anya-e0805n4:264_3": "dasassa vīādeso hoti, yovacanassa īsañca, saralopādi.",
  "anya-e0805n4:265": "“Saṅkhyānaṁ, vā, ante”ti ca vattate.",
  "anya-e0805n4:266": "414.Ti ca.",
  "anya-e0805n4:267": "Tāsaṁ saṅkhyānamante tikārāgamo hoti vā. Vavatthitavibhāsatthoyaṁ vāsaddo.",
  "anya-e0805n4:268": "Vibhāsā vīsa tiṁsāna-mante hoti tiāgamo;",
  "anya-e0805n4:269": "Aññattha na ca hoteva, vavatthitavibhāsato.",
  "anya-e0805n4:270_0": "“Byañjane cā”ti niggahītalopo, puna taddhitattā nāmabyapadese syādyuppatti. Bhikkhūnaṁ",
  "anya-e0805n4:270_1": "vīsati, vīsaṁ vā, vīsati bhikkhū, vīsaṁ vā iccādi. Vīsatimo. Tathā ekavīsati kusalacittāni,",
  "anya-e0805n4:270_2": "ekavīsaṁ vā. Ekavīsatimo. Bāvīsati, bāvīsaṁ vā. Bāvīsatimo. Dvāvīsati, dvāvīsaṁ vā.",
  "anya-e0805n4:270_3": "Dvāvīsatimo. Tevīsati, tevīsaṁ vā. Tevīsatimo. Catuvīsati, catuvīsaṁ vā. Catuvīsatimo.",
  "anya-e0805n4:270_4": "Paṇṇavīsati, paṇṇavīsaṁ vā. Paṇṇavīsatimo. Pañcavīsati, pañcavīsaṁ vā. Pañcavīsatimo.",
  "anya-e0805n4:270_5": "Chabbīsati, chabbīsaṁ vā. Chabbīsatimo. Sattavīsati, sattavīsaṁ vā. Sattavīsatimo.",
  "anya-e0805n4:270_6": "Aṭṭhavīsati, aṭṭhavīsaṁ vā. Aṭṭhavīsatimo. Ekūnatiṁsati, ekūnatiṁsaṁvā. Ekūnatiṁsatimo.",
  "anya-e0805n4:271_0": "Dasa ca dasa ca dasa cāti “dasa dasa dasā”ti vattabbe ekasese kate “gaṇane dasassā”tiādinā",
  "anya-e0805n4:271_1": "tiīsamādesā, “kvacā”dinā rassattaṁ, niggahītāgamo ca, sesaṁ vīsatisamaṁ. Tiṁsati,",
  "anya-e0805n4:271_2": "tiṁsaṁ, tiṁsa vassāni, niggahītalopo, tiṁsaṁ, tiṁsāya iccādi. Ekatiṁsati, ekatiṁsaṁ",
  "anya-e0805n4:271_3": "vā, bāttiṁsaṁ, dvattiṁsaṁ, tettiṁsaṁ iccādi.",
  "anya-e0805n4:272_0": "Catudasatthavācakassa katekasesassa dasassa cattāra, yovacanassa īsaṁ, cattālīsaṁ,",
  "anya-e0805n4:272_1": "“la darāna”nti rassa lattaṁ, tālīsaṁ vā. Cattālīsatimo. Ekacattālīsaṁ, dvācattālīsaṁ,",
  "anya-e0805n4:272_2": "dvicattālīsaṁ, tecattālīsaṁ, ticattālīsaṁ iccādi.",
  "anya-e0805n4:273": "Pañcadasatthavācakassa dasassa paññā, yovacanassa āsañca. Paññāsaṁ, “tesu vuddhi lopā”dinā paṇṇādeso, paṇṇāsaṁ vā. Ekapaññāsaṁ, dvepaññāsaṁ, dvipaññāsaṁ.",
  "anya-e0805n4:274": "Chadasatthavācakassa dasassa cha, yovacanassa ṭhiādeso, “sa chassa vā”ti sakārādeso, saṭṭhi, dvāsaṭṭhi, dvesaṭṭhi, dvisaṭṭhi, tesaṭṭhi, tisaṭṭhi.",
  "anya-e0805n4:275": "Sattadasatthavācakassa dasassa satta, yovacanassa ri, ti ca. Sattari, sattati, dvāsattari, dvāsattati, dvisattari, disattati, tesattati, tisattati iccādi.",
  "anya-e0805n4:276": "Aṭṭhadasatthavācakassa dasassa asa, yovacanassa ītiādeso ca. Asīti, ekāsīti, dveasīti, teasīti, caturāsīti, “kvacā”dinā dīgho.",
  "anya-e0805n4:277": "Navadasatthavācakassa dasassa nava, yovacanassa uti ca, navuti, dvānavuti, dvenavuti, dvinavuti, tenavuti, tinavuti, catunavuti, channavutiyā, channavutīnaṁ pāsaṇḍānaṁ.",
  "anya-e0805n4:278": "“Gaṇane, dasassā”ti ca vattate.",
  "anya-e0805n4:279": "415.Dasadasakaṁ sataṁ dasakānaṁ sataṁ sahassañca yomhi.",
  "anya-e0805n4:280_0": "Gaṇane pariyāpannassa dasadasakatthavācakassa dasasaddassa sataṁ hoti, satadasakatthavācakassa",
  "anya-e0805n4:280_1": "dasassa sahassaṁ hoti yomhi. Iminā nipātanena yolopo, taddhitattā puna nāmabyapadese",
  "anya-e0805n4:280_2": "syādyuppatti, niggahītassa lopo, “si”nti amādeso, yojanānaṁ sataṁ, sahassaṁ. Sataṁ",
  "anya-e0805n4:280_3": "napuṁsakamekavacanantañca, tathā sahassaṁ, vaggabhede sabbattha bahuvacanampi bhavati.",
  "anya-e0805n4:280_4": "Dve vīsatiyo. Evaṁ tiṁsādīsupi, dve satāni, bahūni satāni, dve sahassāni, bahūni sahassāni.",
  "anya-e0805n4:281_0": "Satassa dvikanti atthe chaṭṭhītappurisaṁ katvā “sataṁ dvika”nti vattabbe “dvikādīnaṁ",
  "anya-e0805n4:281_1": "taduttarapadānañca nipaccante”ti vuttiyaṁ vacanato iminā nipātanena uttarapadassa",
  "anya-e0805n4:281_2": "pubbanipāto, kakāralopo ca hoti. Dvisataṁ. Evaṁ satassa tikaṁ tisataṁ, tathā catusataṁ,",
  "anya-e0805n4:281_3": "pañcasataṁ, chasataṁ, sattasataṁ, aṭṭhasataṁ, navasataṁ, dasasataṁ sahassaṁ hoti.",
  "anya-e0805n4:281_4": "Atha vā dve satāni dvisatanti digusamāso. Evaṁ tisataṁ, catusataṁ iccādi.",
  "anya-e0805n4:282": "416.Yāva taduttari dasaguṇitañca.",
  "anya-e0805n4:283_0": "Yāva tāsaṁ saṅkhyānamuttari, tāva dasaguṇitañca kātabbaṁ, ettha dakāro sandhijo.",
  "anya-e0805n4:283_1": "Yathā – dasassa gaṇanassa dasaguṇitaṁ sataṁ hoti, satassa dasaguṇitaṁ sahassaṁ, sahassassa",
  "anya-e0805n4:283_2": "dasaguṇitaṁ dasasahassaṁ, idaṁ nahutantipi vuccati, dasasahassassa dasaguṇitaṁ satasahassaṁ,",
  "anya-e0805n4:283_3": "taṁ lakkhantipi vuccati, satasahassassa dasaguṇitaṁ dasasatasahassaṁ.",
  "anya-e0805n4:284": "“Yadanupapannā nipātanā sijjhantī”ti vattate.",
  "anya-e0805n4:285": "417.Sakanāmehi.",
  "anya-e0805n4:286_0": "Yāsaṁ pana saṅkhyānaṁ aniddiṭṭhanāmadheyyānaṁ yāni rūpāni, tāni sakehi nāmehi nipaccante.",
  "anya-e0805n4:286_1": "Satasahassānaṁ sataṁ koṭi, itthiliṅgā, ekavacanantā ca, vaggabhede bahuvacanañca",
  "anya-e0805n4:286_2": "bhavati, koṭisatasahassānaṁ sataṁ pakoṭi, pakoṭisatasahassānaṁ sataṁ koṭippakoṭi.",
  "anya-e0805n4:286_3": "Evaṁ nahutaṁ, ninnahutaṁ, akkhobhinī, bindu, abbudaṁ, nirabbudaṁ, ahahaṁ, ababaṁ,",
  "anya-e0805n4:286_4": "aṭaṭaṁ, sogandhikaṁ, uppalaṁ, kumudaṁ, puṇḍarīkaṁ, padumaṁ, kathānaṁ, mahākathānaṁ, asaṅkhyeyyanti.",
  "anya-e0805n4:287": "Iccevaṁ ṭhānato ṭhānaṁ, satalakkhaguṇaṁ mataṁ;",
  "anya-e0805n4:288": "Koṭippabhutinaṁ vīsa-saṅkhyānañca yathākkamaṁ.",
  "anya-e0805n4:289": "“Dve parimāṇāni etassā”ti viggahe –",
  "anya-e0805n4:290": "418.Dvādito konekatthe ca.",
  "anya-e0805n4:291_0": "Dviiccevamādito gaṇanato kappaccayo hoti anekatthe. Dviko rāsi dvikaṁ. Evaṁ tikaṁ,",
  "anya-e0805n4:291_1": "catukkaṁ, pañcakaṁ, chakkaṁ, sattakaṁ, aṭṭhakaṁ, navakaṁ, dasakaṁ, paṇṇāsakaṁ, satakaṁ, sahassakaṁ iccādi.",
  "anya-e0805n4:292": "Saṅkhyātaddhitaṁ.",
  "anya-e0805n4:293": "Abyayataddhita",
  "anya-e0805n4:294": "“Ekasmiṁ vāre bhuñjati, dvivāre bhuñjatī”ti viggahe –",
  "anya-e0805n4:295": "419.Ekādito sakissa kkhattuṁ.",
  "anya-e0805n4:296_0": "Ekadvitiiccevamādito gaṇanato sakissa ṭhāne vāratthe kkhattuṁpaccayo hoti. Ekakkhattuṁ,",
  "anya-e0805n4:296_1": "dvikkhattuṁ bhuñjati, “sabbāsamāvuso”tiādinā silopo. Evaṁ tikkhattuṁ, catukkhattuṁ,",
  "anya-e0805n4:296_2": "pañcakkhattuṁ, chakkhattuṁ, sattakkhattuṁ, aṭṭhakkhattuṁ, navakkhattuṁ, dasakkhattuṁ,",
  "anya-e0805n4:296_3": "satakkhattuṁ, sahassakkhattuṁ, bahukkhattuṁ, katikkhattuṁ.",
  "anya-e0805n4:297": "“Ekena vibhāgenā”ti viggahe –",
  "anya-e0805n4:298": "Maṇḍūkagatiyā saṅkhyāggahaṇamanuvattate.",
  "anya-e0805n4:299": "420.Vibhāge dhā ca.",
  "anya-e0805n4:300_0": "Vibhāgatthe ekādisaṅkhyāto dhāpaccayo hoti. Casaddena ekadvito jjha ca, suttādito",
  "anya-e0805n4:300_1": "so ca. Ekadhā. Dvīhi vibhāgehi dvidhā, dudhā vā, dvedhā. Tīhi vibhāgehi tidhā, tedhā",
  "anya-e0805n4:300_2": "vā, “tesu vuddhī”tiādinā ikārassekāro. Evaṁ catudhā, pañcadhā, chadhā, sattadhā,",
  "anya-e0805n4:300_3": "aṭṭhadhā, navadhā, dasadhā, satadhā, sahassadhā, katidhā, bahudhā.",
  "anya-e0805n4:301": "Jjhappaccaye ekadhā karotīti ekajjhaṁ. Evaṁ dvejjhaṁ.",
  "anya-e0805n4:302": "Sopaccaye suttena vibhāgena suttaso. Evaṁ byañjanaso, padaso, atthaso, bahuso, sabbākārena sabbaso, upāyaso, hetuso, ṭhānaso, yoniso.",
  "anya-e0805n4:303": "421.Sabbanāmehi pakāravacane tu thā.",
  "anya-e0805n4:304_0": "Sabbanāmehi pakāravacanatthe thāpaccayo hoti, tusaddena thattāpaccayo ca. Sāmaññassa",
  "anya-e0805n4:304_1": "bhedako viseso pakāro, tassābhidhāneti attho, so pakāro tathā, taṁ pakāraṁ tathā,",
  "anya-e0805n4:304_2": "tena pakārena tathā, yena pakārena yathā. Evaṁ sabbathā, aññathā, itarathā, ubhayathā,",
  "anya-e0805n4:304_3": "thattāpaccaye tena pakārena tathattā. Evaṁ yathattā, aññathattā.",
  "anya-e0805n4:305": "Ko pakāroti atthe –",
  "anya-e0805n4:306": "422.Kimimehi thaṁ.",
  "anya-e0805n4:307_0": "Kiṁimaiccetehi thaṁpaccayo hoti pakāravacanatthe. “Kissa ka ve cā”ti ettha casaddena",
  "anya-e0805n4:307_1": "kissa kādeso. Kathaṁ, kaṁ pakāraṁ kathaṁ, kena pakārena kathaṁ, ayaṁ pakāro itthaṁ,",
  "anya-e0805n4:307_2": "imaṁ pakāraṁ itthaṁ. Anena pakārena itthaṁ, “imassi thaṁ dāniha to dhesu cā”ti imasaddassa",
  "anya-e0805n4:307_3": "ikāro, dvittaṁ. Ettha hi kkhattuṁ ādithaṁpariyosānappaccayantānaṁ abyayataddhitattā",
  "anya-e0805n4:307_4": "nāmabyapadesaṁ katvā vibhattimhi kate “sabbāsamāvuso”tiādinā vibhattilopo, “kvaci",
  "anya-e0805n4:307_5": "to pañcamyatthe”tiādinā vuttatoādippaccayantā ca idheva abyayataddhite saṅgayhanti.",
  "anya-e0805n4:308": "423.Yadanupapannānipātanā sijjhanti.",
  "anya-e0805n4:309": "Ye saddā lakkhaṇena anupapannā aniddiṭṭhalakkhaṇā akkharādito, nāmopasagganipātato vā samāsataddhitādito vā, te nipātanā sijjhanti.",
  "anya-e0805n4:310": "Taddhitato tāva –",
  "anya-e0805n4:311": "Imasmā jja siyā kāle, samānāparato jju ca;",
  "anya-e0805n4:312": "Imasaddassa’kāro ca, samānassa ca so siyā.",
  "anya-e0805n4:313_0": "Imasmiṁ kāle, imasmiṁ divase vā ajja, samāne kāle sajju, aparasmiṁdivase aparajju.",
  "anya-e0805n4:313_1": "Nipātehi bhavatthe tanappaccayo. Ajja bhavaṁ ajjatanaṁ, ajja bhavā ajjatanī, sve",
  "anya-e0805n4:313_2": "bhavaṁ svātanaṁ. Evaṁ purātanaṁ, hiyyo bhavaṁ hiyyattanaṁ, hiyyo bhavā hiyyattanī iccādi.",
  "anya-e0805n4:314": "Abyayataddhitaṁ.",
  "anya-e0805n4:315": "Sāmaññavuttibhāvatthā-byayato taddhitaṁ tidhā;",
  "anya-e0805n4:316": "Tatrādi catudhāpaccā-nekatthassatthisaṅkhyāto.",
  "anya-e0805n4:317": "Iti padarūpasiddhiyaṁ taddhitakaṇḍo",
  "anya-e0805n4:318": "Pañcamo."
}