{
  "anya-e1102n0:0": "Namo tassa bhagavato arahato sammāsambuddhassa.",
  "anya-e1102n0:1": "Sīmavisodhanī",
  "anya-e1102n0:2": "Varadaṃ varadaṃ aggaṃ, diccaṃ diccaṃva vanajaṃ;",
  "anya-e1102n0:3": "Bodhakaṃ bodhakaṃ pāṇaṃ, deva’devaṃ namāma’haṃ.",
  "anya-e1102n0:4": "Santaṃ santaṃ sadā vaṭṭaṃ, pajaṃ’bhave sutaṃ;",
  "anya-e1102n0:5": "Nibbudaṃ nibbudaṃ tāraṃ, dhammavaraṃ namāma’haṃ.",
  "anya-e1102n0:6": "Sutaṃ sutaṃ bhavane yaṃ, natanaṃ natanā’rahaṃ;",
  "anya-e1102n0:7": "Narā’narā sadā’kaṃsu, saṅghavaraṃ namāma’haṃ.",
  "anya-e1102n0:8": "Icceva’maccantanatassaneyyaṃ, natayyamāno ratanattayaṃ yaṃ;",
  "anya-e1102n0:9": "Puññābhivaḍḍhiṃ mahagghaṃ alatthaṃ, tassānubhāvena hatantarāyo.",
  "anya-e1102n0:10": "Vinaye sati ṭhite yaṃ, sāsanaṃ saṇṭhitaṃ bhave;",
  "anya-e1102n0:11": "Vinaye sati naṭṭhe yaṃ, vinaṭṭhaṃ sāsanaṃ bhave.",
  "anya-e1102n0:12": "Tasmā dittaṃ mame’dāni, jotayitvāna sāsane;",
  "anya-e1102n0:13": "Bhinditvā dveḷhakaṃ vādaṃ, ekībhāvaṃ karoma’haṃ.",
  "anya-e1102n0:14": "Attukkaṃsana-bhāvañca, paravambhanakampica;",
  "anya-e1102n0:15": "Tesu cittaṃ apesetvā, sāsanassa suvuḍḍhiyā.",
  "anya-e1102n0:16": "Yadi me īdisaṃ cittaṃ, bhaveyyuṃ pāpasaṅkappā;",
  "anya-e1102n0:17": "Paccissaṃ niraye bhayaṃ, hīna’jjhāsayakāraṇā.",
  "anya-e1102n0:18": "Sāsanassa sulabhaṃ’va patthayanto satā’cāro;",
  "anya-e1102n0:19": "Saṃsandissamahaṃ dāni, ciraṃ saddhamma’suddhiyā.",
  "anya-e1102n0:20": "Sudullabhaṃ labhitvāna, pabbajjaṃ jinasāsane;",
  "anya-e1102n0:21": "Sambuddhassa varaṃ vādaṃ, katvā dveḷhaka’mekikaṃ.",
  "anya-e1102n0:22": "Sīmavisodhaniṃ nāma, nānāganthasamāhaṭaṃ;",
  "anya-e1102n0:23": "Karissaṃ me nisāmentu, sādhavo kavipuṅgavā.",
  "anya-e1102n0:24": "Pāḷiṃ aṭṭhakathañceva, mātikaṃ padabhājaniṃ;",
  "anya-e1102n0:25": "Ogāhetvāna taṃ sabbaṃ, punappunaṃ asesato.",
  "anya-e1102n0:26": "Attanomatiganthesu, ṭīkāgaṇṭhipadesuca;",
  "anya-e1102n0:27": "Vinicchayavimatīsu, mātikā’ṭṭhakathāsupi.",
  "anya-e1102n0:28": "Sabbaṃ asesakaṃ katvā, saṃsanditvāna ekato;",
  "anya-e1102n0:29": "Pavattā vaṇṇanā esā, tosayantī vicakkhaṇeti.",
  "anya-e1102n0:30": "Buddhuppādo hi dullabho, tato pabbajjā ca upasampadā ca, vuttañhetaṃ",
  "anya-e1102n0:31": "Buddho ca dullabho loke, saddhammasavanampi ca;",
  "anya-e1102n0:32": "Saṅgho ca dullabho loke, sappūrisā’tidullabhā.",
  "anya-e1102n0:33": "Dullabhañca manussattaṃ, buddhuppādo ca dullabho;",
  "anya-e1102n0:34": "Dullabhā khaṇasampatti, saddhammo paramadullabho’ti.",
  "anya-e1102n0:35": "1. Upasampadākaṇḍo",
  "anya-e1102n0:36_0": "Imasmiñhi ṭhāne ṭhatvā buddhaguṇapaṭisaṃyuttāya kathāya vuccamānāya sādhūnaṃ cittasampahaṃsanañceva,",
  "anya-e1102n0:36_1": "imasseva pakaraṇassa anummattavacanabhāvo ca bhaveyya, anummattavacanatte ca siddhe",
  "anya-e1102n0:36_2": "sotabbaṃ maññissanti, tasmā buddhaguṇaṃ vaṇṇayissāma. Amhākaṃ kira bhagavā brahmadevabuddhamādiṃ",
  "anya-e1102n0:36_3": "katvā yāva porāṇasakyagotamā manopaṇidhivasena, kaṭṭhavāhanajātakaṃādiṃkatvā yāva",
  "anya-e1102n0:36_4": "majjhimadīpaṅkarā vācaṅgavasena majjhimadīpaṅkarapādamūlato paṭṭhāya kāyavācaṅgavasena",
  "anya-e1102n0:36_5": "sabbaṃ sampiṇḍetvā yāva vessantarattabhāvā vīsati asaṅkhyeyyāni pāramiyo pūrentassa",
  "anya-e1102n0:36_6": "sabbaññutaññāṇatthāya yeva alaṅkataṃ sīsaṃ chinditvā dentassa sabbaññubodhisattassa",
  "anya-e1102n0:36_7": "sīsaṃ jambudīpavāsīnaṃ uddhanatopi bahutaraṃ, añjitanayanaṃ uppāṭetvā dentassa nayanaṃ",
  "anya-e1102n0:36_8": "ajaṭākāse gaganatale tārāgaṇatopi bahutaraṃ, hadayamaṃsaṃ vā dakkhiṇabāhuṃ vā chinditvā",
  "anya-e1102n0:36_9": "dentassa maṃsaṃ chanahuta aṭṭhasa hassādhikasatasahassapamāṇasinerurājatopi bahutaraṃ,",
  "anya-e1102n0:36_10": "lohitaṃ uppāṭetvā dentassa ruhiraṃ catūsu mahāsamuddesu udakatopi bahutaraṃ, maddīsadise",
  "anya-e1102n0:36_11": "ca bhariye jālīkaṇhājinasadise ca putte paresaṃ dāsatthāya dentassa gaṇanapathaṃ",
  "anya-e1102n0:36_12": "vītivattā. Evaṃ pāramiyo pūrentasseva.",
  "anya-e1102n0:37": "Cintitaṃ sattasaṅkhyeyyaṃ, navasaṅkhyeyya’vācakaṃ;",
  "anya-e1102n0:38": "Kāyavācā catukhyātaṃ, buddhattaṃ samupāgamīti.",
  "anya-e1102n0:39_0": "Jātattakīsotattakiyā vuttanayena asūro hutvā buddhattaṃ cintentasseva sattaasaṅkhyeyyāni",
  "anya-e1102n0:39_1": "vītivattāni. Atisūro ahutvā vācāmattameva nava asaṅkhyeyyāni vītivattāni. Atisūro",
  "anya-e1102n0:39_2": "hutvā kāyaṅgavācaṅgavasena pūrentassa cattāri asaṅkhyeyyāni vītivattāni. Imāni cattāri",
  "anya-e1102n0:39_3": "asaṅkhyeyyāni dīpaṅkarapādamūlato paṭṭhāya veditabbāni. Satasahassakappamatthake",
  "anya-e1102n0:39_4": "pana ajjhattapāramī pūritāti veditabbā. Vessantarattabhāvena ca sattakamahādānaṃ",
  "anya-e1102n0:39_5": "datvā sattakkhattuṃ pathaviṃ kampetvā vaṅkapabbataṃ gantvā nayanasadise dve putte",
  "anya-e1102n0:39_6": "brāhmaṇassa dāsatthāya datvā dutiyadivase brāhmaṇavaṇṇena āgatassa sakkassa devarañño",
  "anya-e1102n0:39_7": "attasamaṃ maddiṃ nāma bhariyaṃ datvā tasmiṃ bhave aparimeyyāni puññāni katvā tato",
  "anya-e1102n0:39_8": "tusitapuraṃ gantvā tattha yāvatāyukaṃ ṭhatvā dasahi cakkavāḷasahassehi āgantvā devatāvisesehi.",
  "anya-e1102n0:40": "Kālo deva mahāvīra, uppajja mātukucchiyaṃ;",
  "anya-e1102n0:41": "Sadevakaṃ tārayanto, bujjhassu amataṃ padanti.",
  "anya-e1102n0:42_0": "Yāciyamāno kālaṃ dīpañca desañca kulaṃ mātaramevacāti imāni pañca mahāvilokanāni",
  "anya-e1102n0:42_1": "viloketvā tusitapurato cavitvā mahāsammatavaṃsajassa okkākarañño puttānaṃ kusalambhedabhayena",
  "anya-e1102n0:42_2": "bhaginīhiyeva saddhiṃ āvāhakaraṇaṃ sutvā sakyā vata bho rājakumārāti okkākamahārājena",
  "anya-e1102n0:42_3": "vuttavacanaṃ pavattanimittaṃ katvā sakyāti laddhanāmānaṃ rājūnamabbhantare pavattassa",
  "anya-e1102n0:42_4": "suddhodanamahārājassa jeṭṭhamahesiyā sirimahāmāyāya kucchimhi nibbattitvā dasamāsaccayena",
  "anya-e1102n0:42_5": "devadahanagarassa kapilavatthussa ca majjhe lumbinīvane mātukucchito nikkhamitvā",
  "anya-e1102n0:42_6": "jātakkhaṇeyeva uttarābhimukhaṃ sattapadavītihārena gantvā achambhivācaṃ nicchāretvā",
  "anya-e1102n0:42_7": "pitaraṃ vandāpetvā anukkamena soḷasavassuddesikakāle rajjasiriṃ anubhavitvā rāhulabhaddassa",
  "anya-e1102n0:42_8": "jātadivase nikkhamitvā chabbassāni dukkaracariyaṃ caritvā vesākhapuṇṇamadivase anuttaraṃ",
  "anya-e1102n0:42_9": "sammāsambodhiṃ abhisambujjhitvā pañcacattālīsa vassāni devamanussānaṃ ratanadāmaṃ",
  "anya-e1102n0:42_10": "ganthento viya dhammaratanavassaṃ vassāpetvā yāva subhaddaparibbājakavinayanā katabuddhakicce",
  "anya-e1102n0:42_11": "kusinārāyaupavaṭṭane mallānaṃ sālavane vesākhapuṇṇamadivase paccūsasamaye anupādisesāya",
  "anya-e1102n0:42_12": "nibbānadhātuyā parinibbute bhagavatilokanāthe subhaddena vuḍḍhapabbajitena “alaṃ",
  "anya-e1102n0:42_13": "āvuso mā socittha mā paridevittha, sumuttā mayaṃ tena mahāsamaṇena, upaddutā ca homa’idaṃ",
  "anya-e1102n0:42_14": "vo kappati idaṃ vo na kappatī’ti. Idāni pana mayaṃ yaṃ icchissāma taṃ karissāma,",
  "anya-e1102n0:42_15": "yaṃ na icchissāma na taṃ karissāmā”ti vuttavacanaṃ sallakkhetvā gaṇapāmokkhānaṃ sattannaṃ",
  "anya-e1102n0:42_16": "bhikkhusatasahassānaṃ saṅghatthero āyasmā mahākassapo dhammasaṅgītiṃ katvā parisuddhe",
  "anya-e1102n0:42_17": "dhammavinaye tato aparabhāge vassasatassa accayena vesāliyā vajjiputtakā dasavatthūni",
  "anya-e1102n0:42_18": "dassetvā sāsanavipattiṃ karonte disvā āyasmatā yasattherena kākaṇḍakaputtena samussāhiyamāno",
  "anya-e1102n0:42_19": "dutiyasaṅgītiṃ katvā tato aparabhāge tathāgatassa parinibbānato dvinnaṃ vassasatānaṃ",
  "anya-e1102n0:42_20": "upari aṭṭhārasame vasse dhammāsokonāma rājā sakalajambudīpatale ekarajjābhisekaṃ",
  "anya-e1102n0:42_21": "pāpuṇitvā buddhasāsane mahantaṃ lābhasakkāraṃ pavattetvā parihīnalābhasakkārā titthiyā",
  "anya-e1102n0:42_22": "antamaso ghāsacchādanamattampi alabhantā lābhasakkāraṃ patthayamānā sāsane pabbajitvā",
  "anya-e1102n0:42_23": "sakāni sakāni diṭṭhigatāni dīpetvā sāsane mahantaṃ abbudañca malañca pavattesuṃ.",
  "anya-e1102n0:42_24": "Tadā dhammāsokarañño pattābhisekato sattarasame vasse saṭṭhisatasahassa bhikkhūsu",
  "anya-e1102n0:42_25": "sahassabhikkhuṃ gahetvā moggaliputtatisso nāma saṅghatthero mahāpavāraṇāya parappavādaṃ",
  "anya-e1102n0:42_26": "bhinditvā kathāvatthuppakaraṇaṃ desetvā tatiyadhammasaṅgītiṃ katvā parisuddhe dhammavinaye",
  "anya-e1102n0:42_27": "sāṭṭhakathebuddhavacane dharanteva pāḷiyaṭṭhakathāsu atthacchāyaṃ gahetvā attano",
  "anya-e1102n0:42_28": "mativasena nānāganthavisesāni karonti, tesu attanomativasena atthacchāyaṃ gahetvā",
  "anya-e1102n0:42_29": "kāraṇapatirūpakaṃ katvā vuttavacanaṃ sārato sallakkhetvā sutta-suttānulomaācariyavāde",
  "anya-e1102n0:42_30": "muñcitvā pāḷiyā aṭṭhakathaṃ, aṭṭhakathāya ca pāḷiṃ tabbivaraṇabhūtaṃ sāratthadīpaniñca",
  "anya-e1102n0:42_31": "aññāni ca ganthavisesāni asaṃsanditvā attanomatiyāpi pubbāparaṃ asamānetvā vādappakāsanamattameva",
  "anya-e1102n0:42_32": "ṭhapetvā garukalahukesu garukeyeva ṭhātabbepi garuke aṭṭhatvā keci bhikkhū nadiyā",
  "anya-e1102n0:42_33": "udakukkhepaṃ akatvā karonti. Evaṃ sāsane dvidhā bhinnā honti. Idañca bhindanaṃ kosambakakkhandhake",
  "anya-e1102n0:42_34": "bhinnatopi sataguṇena sahassaguṇena balavatarameva sāsanassa vipattikāraṇattā, tathā",
  "anya-e1102n0:42_35": "hi na idaṃ manussaloke bhikkhūnaṃyeva hoti, bhikkhūnaṃ, upāsakamanussānaṃ, ārakkhakadevatānampi,",
  "anya-e1102n0:42_36": "tāsaṃ sahāyakānaṃ bhummanissitadevatānampi tāsaṃ sahāyakānaṃ rukkhanissitadevatānampi",
  "anya-e1102n0:42_37": "tāsaṃsahāyakānaṃ ākāsaṭṭhakadevatānampi, tāsaṃ sahāyakānaṃ cātumahārājikadevatānampi,",
  "anya-e1102n0:42_38": "tāsaṃ sahāyakānaṃ tāvatiṃsadevatānampi, evaṃ mittaparamparavasena chakāmāvacaradevatānampi",
  "anya-e1102n0:42_39": "tāsaṃ mittānaṃ brahmapārisajjānampīti evaṃ yāvaakaniṭṭhabrahmalokā ariyapuggale ṭhapetvā",
  "anya-e1102n0:42_40": "sabbe puthujjanā devamanussā bhinnā honti, tesaṃ bhinnattā bahu ca pāpaṃ pasavati,",
  "anya-e1102n0:42_41": "tasmā pāḷiyā aṭṭhakathaṃ, aṭṭhakathāya ca pāḷiṃ saṃsanditvā tāni tāni ganthavisesāni",
  "anya-e1102n0:42_42": "ca ekato katvā gaṅgodake na yamunodakaṃ viya missitvā ekībhāvaṃ katvā sīmavisodhaniṃ",
  "anya-e1102n0:42_43": "nāma karissāmi, taṃ suṇātha sādhukaṃ manasikarotha dhammarājassa sāvakāti.",
  "anya-e1102n0:43_0": "Tattha buddhuppādo dullabho ti buddhassa uppādakālo dullabho tathā hi anuppannakāle",
  "anya-e1102n0:43_1": "buddhe buddhoti saddampi asutvā vītivattānaṃ kappānaṃ gaṇanapathaṃ vītivattā. Buddhakāraṇassa",
  "anya-e1102n0:43_2": "dukkarattaṃ heṭṭhā vuttameva.",
  "anya-e1102n0:44_0": "Tato pabbajā ca upasampadācā tiettha topaccayo lāmakatthe, pañcamyatthe vā. Buddhuppādo",
  "anya-e1102n0:44_1": "dullabho, tamanupabbajjā ca upasampadā ca dullabhāyevāti adhippāyo. Yathā ca loke",
  "anya-e1102n0:44_2": "kiñcideva mahagghaṃ alabhitabbaṃ labhitvā vā tena sahakārīkāraṇabhūtaṃ appagghampi",
  "anya-e1102n0:44_3": "mahagghaṃ mahagghaṃ dullabhaṃ dullabhanti vuccati, evameva atidullabhaṃ buddhuppādaṃ",
  "anya-e1102n0:44_4": "āgamma tamanupabbajitampi dullabhanti vuccati, yathā ca nidiyā uparimabhāge sattāhavaṭṭalikādibhāvena",
  "anya-e1102n0:44_5": "udakapūraṇe heṭṭhā kismiñci ṭhāne tarituṃ avisahantā idameva ṭhānaṃ dukkaranti vuccati,",
  "anya-e1102n0:44_6": "evameva buddhakāraṇassa dukkarabhāve na tamanupabbajjupasampadāpi dukkaraṃ dullabhanti",
  "anya-e1102n0:44_7": "vuccati. Aññathā buddhabhagavato pi pabbajjupasampadabhāvoyeva seṭṭho bhaveyya. Athavā",
  "anya-e1102n0:44_8": "kāraṇūpacāravasenāpi evaṃ vuttanti daṭṭhabbaṃ, yathā semhoguḷoti tathā hi guḷassa",
  "anya-e1102n0:44_9": "pi vanapaccayā semho ussanno, taṃ jano guḷenasemhoti vattabbepi kāraṇasmiṃ guḷe phalabhūtaṃ",
  "anya-e1102n0:44_10": "semhaṃ ropetvā semho guḷoti vuccati, evaṃ kāraṇassa dukkarattā dullabhe buddhuppāde",
  "anya-e1102n0:44_11": "tamanukriyā pabbajjāpi taṃ mūlakāraṇabhūte buddhuppāde ropetvā dullabhā pabbajjāti",
  "anya-e1102n0:44_12": "vuccati. Buddhuppādakālepi buddhadassanaṃ dullabhameva, anuppannakāle pana pageva,",
  "anya-e1102n0:44_13": "sabbakhaṇesu navamakhaṇattā ca tathā hi milakkhudesaarūpabhūmiasaññasattanirayapetatiracchānabhūmīsu",
  "anya-e1102n0:44_14": "jāyamānesu vā majjhimadese jāyamānopi micchādiṭṭhibhūtā vā, sammādiṭṭhikule jāyamānāpi",
  "anya-e1102n0:44_15": "cakkhusota vikalabhāvena aṅgavikalā vā buddhadassanaṃ na arahanti, dassanampi dassanamattameva.",
  "anya-e1102n0:44_16": "Supaṇṇanāgarājādīnaṃ tasmiṃ bhave maggaphalabhāgino na honti, honti cettha.",
  "anya-e1102n0:45": "“Paccantajo arūpino, vikalaṅgo asaññajo;",
  "anya-e1102n0:46": "Micchādiṭṭhi tiracchāno, peto nerayikopica.",
  "anya-e1102n0:47": "Ete aṭṭhakkhaṇā vuttā, buddhenādiccabandhunā;",
  "anya-e1102n0:48": "Buddhuppādo khaṇo eko, navamoti pavuccatīti”.",
  "anya-e1102n0:49_0": "Pabbajjā ticettha sāmaññena vuttepi sāmaṇerāva adhippetā, upasampadā cāti visuṃ vuttattā.",
  "anya-e1102n0:49_1": "Sāmaṇerā ca nāma buddhaṃ saraṇaṃ gacchāmityādinā tikkhattuṃ vatvā ubhatosuddhivaseneva",
  "anya-e1102n0:49_2": "sāmaṇerabhūmiyaṃ tiṭṭhanti. Dasasīlāni pana tesaṃ sikkhāpadamattameva. Tāni pāḷivasena",
  "anya-e1102n0:49_3": "asakkonto atthavasena “idañca samādāya vattehī”ti ācikkhitumpi vaṭṭatiyeva. Idha",
  "anya-e1102n0:49_4": "vattabbaṃ natthi. Upasampadā pana aṭṭhavidhā honti ehibhikkhūpasampadā, saraṇagamanūpasampadā,",
  "anya-e1102n0:49_5": "ovāda paṭiggahaṇūpasampadā, pañhābyākaraṇūpasampadā, aṭṭhagarudhammapaṭiggahaṇūpasampadā,",
  "anya-e1102n0:49_6": "dūtenūpasampadā, aṭṭhavācikūpasampadā, ñatticatutthūpasampadā cāti. Tattha bhagavā",
  "anya-e1102n0:49_7": "ehi bhikkhubhāvāya upanissayasampannaṃ puggalaṃ disvā rattapaṃsukūlantarato suvaṇṇavaṇṇaṃ",
  "anya-e1102n0:49_8": "dakkhiṇahatthaṃ nīharitvā brahmaghosaṃ nicchārento “ehi bhikkhu cara brahmacariyaṃ",
  "anya-e1102n0:49_9": "sammā dukkhassa antakiriyāyā”ti vadati. Tassānantarameva gihiliṅgaṃ antaradhāyitvā.",
  "anya-e1102n0:50": "Ticīvarañca patto ca, vāsi sūcica bandhanaṃ;",
  "anya-e1102n0:51": "Parissāvanamaṭṭhete, yuttayogassa bhikkhunoti.",
  "anya-e1102n0:52_0": "Evaṃ vuttehi aṭṭhahiparikkhārehi sarīre paṭimuttoyeva vassasatikatthero viya iriyāpathasampanno",
  "anya-e1102n0:52_1": "buddhācariyako buddhupajjhāyako sammāsambuddhaṃ vandamānova tiṭṭhati. Ayaṃ ehi bhikkhūpasampadā",
  "anya-e1102n0:52_2": "nāma. Bhagavā hi paṭhamabodhiyaṃ etasmiṃ kāle ehi bhikkhupasampadāya eva upasampādeti.",
  "anya-e1102n0:52_3": "Tāni pana pañcavaggiyādayo aṅgulimālattherapariyosānā.",
  "anya-e1102n0:53": "Tīṇisataṃ sahassañca, cattālīsaṃ punāparo;",
  "anya-e1102n0:54": "Eko ca thero sappañño; Sabbe te ehi bhikkhukāti.",
  "anya-e1102n0:55": "Ete vinayapiṭake niddiṭṭhaehibhikkhū nāma vinayapiṭake aniddiṭṭhā pana tisataparivāraselabrāhmaṇādayo.",
  "anya-e1102n0:56": "Sattavīsa sahassāni, tīṇiyeva satāni ca;",
  "anya-e1102n0:57": "Ete hi sabbe saṅkhātā, sabbe te ehibhikkhukāti.",
  "anya-e1102n0:58": "Taṃ sabbaṃ sampiṇḍetvā aṭṭhavīsasahassāni chasatāni ekacattālīsuttarāni ca honti. Paṭhamabodhica nāmesā vīsativassāni honti.",
  "anya-e1102n0:59_0": "Bhagavā hi anuttaraṃ dhammacakkaṃ pavattetvā aṭṭhārasakoṭibrāhmaṇānaṃ amataṃ pāyetvā",
  "anya-e1102n0:59_1": "paṭhamavassaṃ vasi. Dutiyatatiyacatutthavassesu rājagahe veḷuvanavihāre vassaṃ vasi,",
  "anya-e1102n0:59_2": "bhagavā hi āsāḷhinakkhattapuṇṇamiyaṃ bārāṇasiyā isipatane migadāye paṭhamavassaṃ",
  "anya-e1102n0:59_3": "vasitvā phagguṇamāse phagguṇapuṇṇamiyaṃ rājagahaṃ patvā bimbisāraraññā kārite veḷuvana",
  "anya-e1102n0:59_4": "vihāre ekamāsamattaṃ vasitvā citramāse vīsatikhīṇāsavasahassaparivuto kapilavatthuṃ",
  "anya-e1102n0:59_5": "gantvā asītiyā ñātisahassānaṃ majjhe vippaṭipannānaṃ rājūnaṃ matthake paṃsurajaṃ",
  "anya-e1102n0:59_6": "okiritvā te vandāpetvā pokkharavassañca vassāpetvā tamāgamma asītiyā ñātisahassānaṃ",
  "anya-e1102n0:59_7": "vessantara jātakaṃ kathetvā rāhulamātaramāgamma candakinnarījātakañca kathetvā pitaraṃ",
  "anya-e1102n0:59_8": "anāgāmiphale patiṭṭhāpetvā rājagahameva āgantvā vāsaṃ kappesi, tena vuttaṃ dutiya",
  "anya-e1102n0:59_9": "tatiya catuttha vassesu rājagahe veḷuvanavihāre vassaṃ vasī”ti. Pañcame pana vesāliyaṃ",
  "anya-e1102n0:59_10": "ekavāsaṃ vasi. Chaṭṭhe makuḷapabbate ekavāsaṃ vasi. Puṇṇo vā tattha. Tatrāyaṃ anupubbikathā",
  "anya-e1102n0:59_11": "sunāparantaraṭṭhe kira ekasmiṃ vāṇijakagāme dve bhātaro. Tesu kadāci jeṭṭho pañcasakaṭasatāni",
  "anya-e1102n0:59_12": "gahetvā janapadaṃ gantvā bhaṇḍaṃ āharati, kadāci kaniṭṭho. Imasmiṃ pana samaye kaniṭṭhaṃ",
  "anya-e1102n0:59_13": "ghare ṭhapetvā jeṭṭhabhātiko pañca sakaṭasatāni gahetvā janapadacārikaṃ caranto anupubbena",
  "anya-e1102n0:59_14": "sāvatthiṃ patvā jetavanassa avidūre pañcasakaṭasatāni ṭhapetvā bhuttapātarāso parijanaparivuto",
  "anya-e1102n0:59_15": "phāsukaṭṭhāne nisīdi. Tena ca samayena sāvatthivāsino bhuttapātarāsā uposathaṅgāni",
  "anya-e1102n0:59_16": "adhiṭṭhāya suṭṭhuttarāsaṅgā gandhapupphādihatthā yenabuddho, yenadhammo, yenasaṅgho,",
  "anya-e1102n0:59_17": "tanninnā tappoṇā tappabbharā hutvā dikkhiṇadvārena nikkhamitvā jetavanaṃ gacchanti.",
  "anya-e1102n0:59_18": "So te disvā “kahaṃ ime gacchantī”ti ekaṃ manussaṃ pucchi. Kiṃ tvaṃ ayyo na jānāsi,",
  "anya-e1102n0:59_19": "loke buddhadhammasaṅgharatanāni nāma uppannāni, icceva mahājano satthusantike dhammakathaṃ",
  "anya-e1102n0:59_20": "sotuṃ gacchatīti. Tassa “buddho”ti vacanaṃ chavicammādīni chinditvā aṭṭhimiñjaṃ āhacca",
  "anya-e1102n0:59_21": "aṭṭhāsi. Atha attano parijanaparivuto tāya parisāyasaddhiṃ vihāraṃ gantvā satthāmadhurassarena",
  "anya-e1102n0:59_22": "dhammaṃ desentassa parisa pariyante ṭhito dhammaṃ sutvā pabbajjāya cittaṃ uppādesi.",
  "anya-e1102n0:59_23": "Atha tathāgatena kālaṃ viditvā parisāya uyyojitāya satthāraṃ upasaṅkamitvā vanditvā",
  "anya-e1102n0:59_24": "svātanāya nimantetvā dutiyadivase maṇḍapaṃ karetvā āsanāni paññāpetvā buddhappamukhassa",
  "anya-e1102n0:59_25": "saṅghassa mahādānaṃ datvā bhattakiccāvasāne bhagavā anumodanaṃ katvā pakkami. Bhuttapātaraso",
  "anya-e1102n0:59_26": "uposathaṅgāni adhiṭṭhāya bhaṇḍāgārikaṃ pakkosāpetvā “ettakaṃ bhaṇḍaṃ vissajjitaṃ",
  "anya-e1102n0:59_27": "ettakaṃ pana na vissajjita”nti sabbaṃ ācikkhitvā “imaṃ sāpateyyaṃ mayhaṃ kaniṭṭhassa",
  "anya-e1102n0:59_28": "dehī”ti sabbaṃ niyyotetvā satthu santike pabbajitvā kammaṭṭhāna parāyaṇo ahosi. Athassa",
  "anya-e1102n0:59_29": "kammaṭṭhānaṃ manasikarontassa kammaṭṭhānaṃ na upaṭṭhāti, tato cintesi “ayaṃ janapado",
  "anya-e1102n0:59_30": "mayhaṃ asappāyo, yaṃnūnāhaṃ satthu santike kammaṭṭhānaṃ gahetvā sakaṭṭhānameva gaccheyya”nti.",
  "anya-e1102n0:59_31": "Atha pubbaṇhasamaye piṇḍāya caritvā sāyanhasamaye paṭisallānā vuṭṭhito bhagavantaṃ",
  "anya-e1102n0:59_32": "upasaṅkamitvā kammaṭṭhānaṃ kathāpetvā satthā sīhanādaṃ naditvā pakkami. Atha kho",
  "anya-e1102n0:59_33": "āyasmā puṇṇo sūnāparantaraṭṭhaṃ patvā sammatapabbataṃ nāma pavisitvā vāṇijakagāmaṃ",
  "anya-e1102n0:59_34": "piṇḍāya pāvisi. Atha naṃ kaniṭṭhabhātā sagehaṃ netvā bhikkhaṃ datvā “bhante aññattha",
  "anya-e1102n0:59_35": "agantvā idheva vasathā”ti paṭiññaṃ kāretvā vasāpesi. Tato samuddagirivihāraṃ nāma",
  "anya-e1102n0:59_36": "agamāsi. Tattha samuddavīciyo āgantvā ayakaṇṭapāsāṇesu paharitvā mahāsaddaṃ karonti.",
  "anya-e1102n0:59_37": "Thero kammaṭṭhānaṃ manasikaronto na phāsuvihāro hotīti samuddaṃ nisaddaṃ katvā adhiṭṭhāsi.",
  "anya-e1102n0:59_38": "Tato mātulagiriṃ nāma āgamāsi. Tattha sakuṇasaṅgho ussanno rattiñca divā ca saddo",
  "anya-e1102n0:59_39": "eko baddho hoti. Thero “idaṃ ṭhānaṃ aphāsukanti tato makuḷakārāmavihāraṃ nāma gato.",
  "anya-e1102n0:59_40": "So vāṇijagāmassa nātidūro nāccāsanno gamanāgamanasampanno vivitto appasaddo. Thero",
  "anya-e1102n0:59_41": "“idaṃ ṭhānaṃ phāsuka”nti tattha rattiṭṭhānadivāṭhāne caṅkamanādīni kāretvā vassaṃ",
  "anya-e1102n0:59_42": "upagacchati. Evaṃ catūsu ṭhānesu vihāsi. Athekadivasaṃ tasmiṃyeva antovasse pañca",
  "anya-e1102n0:59_43": "vāṇijakasatāni “parasamuddaṃ gacchāmā”ti nāvāya bhaṇḍaṃ pakkhipiṃsu. Nāvārohanadivase",
  "anya-e1102n0:59_44": "therassa kaniṭṭhabhātā theraṃ bhojetvā therassa santike sikkhāpadāni gahetvā gacchanto",
  "anya-e1102n0:59_45": "“bhante mahāsamuddo nāma assaddheyyo cānekantarāyo ca, amhe āvajjeyyāthā”ti vatvā",
  "anya-e1102n0:59_46": "nāvaṃ ārūyhi. Nāvā ūmijavena gacchamānā aññataraṃ dīpaṃ pāpuṇi. Manussā “pātarāsaṃ",
  "anya-e1102n0:59_47": "karissāmā”ti dīpake otiṇṇā. Tasmiṃ dīpake aññaṃ kiñci natthi, candanavanameva ahosi.",
  "anya-e1102n0:59_48": "Atheko vā siyā rukkhaṃ ākoṭetvā lohitacandanabhāvaṃ ñatvā “bho mayaṃ lābhatthāya",
  "anya-e1102n0:59_49": "parasamuddaṃ gacchāma, ito ca uttari lābhā nāma natthi, caturaṅgula mattāpi ghaṭikā",
  "anya-e1102n0:59_50": "satasahassaṃ agghati, saṃhāretabbakayuttaṃ bhaṇḍaṃ hāretvā gacchāmā”ti. Te tathā",
  "anya-e1102n0:59_51": "kariṃsu candanavane adhivatthā amanussā kujjhitvā imehi amhākaṃ candanavanaṃ nāsitaṃ,",
  "anya-e1102n0:59_52": "ghātessāma ne”ti cintetvā na imesu ghāṭitesu sabbaṃ ekakuṇapaṃ bhavissati, samuddamajjhe",
  "anya-e1102n0:59_53": "nesaṃ nāvaṃ osīdessāmā”ti āhaṃsu. Atha tesaṃ nāvaṃ ārūyha muhuttaṃ gatakāleyeva uppādikaṃ",
  "anya-e1102n0:59_54": "upaṭṭhāpetvā sayampi te amanussā bhayānakāni rūpāni dassayiṃsu. Bhītā manussā attano",
  "anya-e1102n0:59_55": "devatā namassanti. Therassa kaniṭṭho cūḷapuṇṇakuṭumbiko “mayhaṃ bhātā avassayo hotū”ti",
  "anya-e1102n0:59_56": "therassa namassamāno aṭṭhāsi. Thero pi kira tasmiṃyeva khaṇe āvajjetvā tesaṃ byasanappattiṃ",
  "anya-e1102n0:59_57": "ñatvā vehāsaṃ uppatitvā abhimukho aṭṭhāsi. Amanussā theraṃ disvāva “ayyapuṇṇatthero",
  "anya-e1102n0:59_58": "ehī” ti pakkamiṃsu. Uppādikaṃ sannisīdi. Thero “mā bhāyathā”ti tesaṃ assāsetvāva",
  "anya-e1102n0:59_59": "kahaṃ gantukāmatthā”ti pucchi. “Bhante amhākaṃ sakaṭṭhānameva gacchāmā”ti thero nāvaṃ",
  "anya-e1102n0:59_60": "phale akkamitvā “etesaṃ icchitaṭṭhānaṃ gacchatū”ti adhiṭṭhāti. Vāṇijā sakaṭṭhānaṃ",
  "anya-e1102n0:59_61": "gantvā taṃ pavattiṃ puttadārassa ārocetvā “etha theraṃ saraṇaṃ gacchāmā”ti pañcasatāni",
  "anya-e1102n0:59_62": "attano attano pañcamātugāmasatehi saddhiṃ tīsu saraṇesu patiṭṭhāya upāsakattaṃ paṭivedesuṃ.",
  "anya-e1102n0:59_63": "Tato nāvāya bhaṇḍaṃ otāretvā therassa ekaṃ koṭṭhāsaṃ katvā “ayaṃ bhante tumhākaṃ",
  "anya-e1102n0:59_64": "koṭṭhāso”ti āhaṃsu. Thero “mayhaṃ visuṃ koṭṭhāsa kiccaṃ natthi”. Satthā pana tumhehi",
  "anya-e1102n0:59_65": "diṭṭhapubbo’ti. Na diṭṭhapubbo bhante’ti, tenahi iminā satthu maṇḍalamāḷaṃ karotha.",
  "anya-e1102n0:59_66": "Evaṃ satthāraṃ passissathāti te sādhu bhante’ti tena ca koṭṭhāsena attano ca koṭṭhāsena",
  "anya-e1102n0:59_67": "maṇḍalamāḷaṃ kātuṃ ārabhiṃsu. Satthā kirassa āraddhakālato paṭṭhāya paribhogaṃ akāsi.",
  "anya-e1102n0:59_68": "Tatho manussā rattiṃ obhāsaṃ disvā “mahesakkhā devatā atthī”ti saññaṃkariṃsu. Upāsakā",
  "anya-e1102n0:59_69": "maṇḍalamāḷañca bhikkhusaṅghassa senāsanāni ca niṭṭhapetvā dānasambhāraṃ sajjetvā",
  "anya-e1102n0:59_70": "“kataṃ bhante amhehi attanokiccaṃ, satthāraṃ pakkosathā”ti therassa ārocesuṃ. Thero",
  "anya-e1102n0:59_71": "sāyanhasamaye iddhiyāsāvatthiṃ patvā “bhante vāṇijagāmavāsino tumhe daṭṭhukāmā, tesaṃ",
  "anya-e1102n0:59_72": "anukampaṃ karothā”ti. Bhagavā adhivāsesi. Thero bhagavato adhivāsanaṃ viditvā sakaṭṭhānameva",
  "anya-e1102n0:59_73": "paccāgato. Bhagavā ānandattheraṃ āmantesi “ānanda sve sūnāparante vāṇijagāme piṇḍāya",
  "anya-e1102n0:59_74": "carissāma, tvaṃ ekūnapañcasatānaṃ bhikkhūnaṃ salākaṃ dehī”ti. Thero sādhu bhante’ti",
  "anya-e1102n0:59_75": "bhikkhusaṅghassa tamatthaṃ ārocetvā “cārikā salākaṃ gaṇhantū”ti āha. Taṃ divasaṃ",
  "anya-e1102n0:59_76": "kuṇḍadhānatthero paṭhamaṃ salākaṃ aggahoti. Vāṇijagāmavāsinopi “sve kira satthā āgamissatī”ti",
  "anya-e1102n0:59_77": "gāmamajjhe maṇḍapaṃ katvā dānaggaṃ sajjayiṃsu. Bhagavā pātova sarīrapaṭijagganaṃ",
  "anya-e1102n0:59_78": "katvā gandhakuṭiṃ pavisitvā phalasamāpattiṃ appetvā nisīdi. Sakkassa paṇḍukambalasilāsanaṃ",
  "anya-e1102n0:59_79": "uṇhaṃ ahosi. So kiṃ idanti āvajjetvā satthu sūnāparantagamanaṃ disvā visukammaṃ āmantesi",
  "anya-e1102n0:59_80": "“tāta ajja bhagavā tīṇimattāni yojanasatāni piṇḍācāraṃ gamissati, pañca kūṭāgārasatāni",
  "anya-e1102n0:59_81": "māpetvā jetavanadvāra koṭṭhamatthake gamanasajjāniṃ katvā ṭhapehī”ti, so tathā akāsi.",
  "anya-e1102n0:59_82": "Bhagavato kūṭāgāraṃ catumukhaṃ ahosi, dvinnaṃ aggasāvakānaṃ dvimukhaṃ, sesānaṃ ekamukhaṃ,",
  "anya-e1102n0:59_83": "satthā gandhakuṭito nikkhamma paṭipāṭiyā ṭhapita kūṭāgāresu dhurakūṭāgāraṃ pāvisi.",
  "anya-e1102n0:59_84": "Dve aggasāvake ādiṃ katvā ekūnapañcabhikkhusatānipi kūṭāgāraṃ gantvā nisinnā ahesuṃ,",
  "anya-e1102n0:59_85": "ekaṃ tucchakūṭāgāraṃ ahosi. Pañcapi kūṭāgārasatāni ākāse uppatiṃsu. Satthā saccabandhapabbataṃ",
  "anya-e1102n0:59_86": "nāma patvā kūṭāgāraṃ ākāse ṭhapetvā tasmiṃ pabbate saccabandho nāma micchādiṭṭhi,",
  "anya-e1102n0:59_87": "so mahājanaṃ micchādiṭṭhiṃ uggaṇhāpento lābhaggayasaggappatto hutvā vasati. Abbhantare",
  "anya-e1102n0:59_88": "cassa antocāṭiyaṃ padīpo viya arahattassa upanissayo jalati, taṃ disvā “dhammamassa",
  "anya-e1102n0:59_89": "kathessāmī”ti gantvā dhammaṃ deseti. Tāpaso desanāpariyosāne arahattaṃ pāpuṇi. Maggenevassa",
  "anya-e1102n0:59_90": "abhiññā āgatā, ehi bhikkhu hutvā iddhimayapattacīvaro kūṭāgāraṃ pāvisi. Bhagavā kūṭāgāragatehi",
  "anya-e1102n0:59_91": "pañcahi bhikkhusatehisaddhiṃ vāṇijagāmaṃ gantvā kūṭāgārāni adissamānāni katvā vāṇijagāmaṃ",
  "anya-e1102n0:59_92": "pāvisi. Vāṇijā buddhappamukhassa bhikkhusaṅghassa mahādānaṃ datvā sasatthāraṃ makuḷakārāmaṃ",
  "anya-e1102n0:59_93": "nayiṃsu. Satthā maṇḍalamāḷaṃ pāvisi. Mahājano yāva satthā bhattadarathaṃ paṭippassambheti,",
  "anya-e1102n0:59_94": "tāva pātarāsaṃ katvā uposathaṅgāni samādāya gandhañca pupphañca ādāya dhammasavanatthāya",
  "anya-e1102n0:59_95": "ārāmaṃ paccāgamāsi. Satthā dhammaṃ desesi. Mahājanassa bandhanā mokkho jāto, mahanta",
  "anya-e1102n0:59_96": "buddhakolāhalaṃ ahosi. Satthā mahājanassa saṅgahatthaṃ katipāhaṃ tattheva vasi, aruṇaṃ",
  "anya-e1102n0:59_97": "pana mahāgandhakuṭiyaṃyeva uṭṭhapesi. Tattha katipāhaṃ vasitvā vāṇijagāme piṇḍāya",
  "anya-e1102n0:59_98": "caritvā “tvaṃ idheva vasāhī”ti puṇṇattheraṃ nivattetvā antare nammadānadī nāma atthi,",
  "anya-e1102n0:59_99": "tassā tīraṃ agamāsi. Nammadānāgarājā satthu paccuggantvā nāgabhavanaṃ pavesetvā tiṇṇaṃ",
  "anya-e1102n0:59_100": "ratanānaṃ sakkāraṃ akāsi. Satthā tassa dhammaṃ kathetvā nāgabhavanā nikkhami. So",
  "anya-e1102n0:59_101": "“mayhaṃ bhante paricaritabbaṃ dethā”ti yāci. Bhagavā nammadānadītīre padacetiyaṃ",
  "anya-e1102n0:59_102": "dassesi. Taṃ vīcīsu āgahāsu pidhiyati vīcīsu gatāsu vivarati, mahāsakkārappattaṃ",
  "anya-e1102n0:59_103": "ahosi. Satthā tato nikkhamma saccabandhapabbataṃ gantvā saccabandhaṃ āha “tayā mahājano",
  "anya-e1102n0:59_104": "apāyamagge otārito. Tvaṃ idheva vasitvā etesaṃ laddhiṃ vissajjāpetvā nibbānamagge",
  "anya-e1102n0:59_105": "patiṭṭhāpehī”ti. Sopi paricaritabbaṃ yāci. Satthā ghanapiṭṭhipāsāṇe allamattikapiṇḍamhi",
  "anya-e1102n0:59_106": "lañchanaṃ viya padacetiyaṃ dassesi. Evaṃ sūnāparantaraṭṭheyeva dve cakkaratanacetiyāni",
  "anya-e1102n0:59_107": "yāvasāsanantaradhānaṃ patiṭṭhāpesi. Sattame pana vasse sāvatthiyaṃ kaṇḍambarukkhamūle",
  "anya-e1102n0:59_108": "titthi maddanaṃ karonto yamakapāṭihāriyaṃ katvā dasahi cakkavāḷa sahassehi āgatānaṃ",
  "anya-e1102n0:59_109": "devatānaṃ mātaraṃ kāyasakkhiṃ katvā abhidhammaṃ desente tāvatiṃsabhavane pāricchattakamūle",
  "anya-e1102n0:59_110": "paṇḍukambalasilāyaṃ vassaṃ vasi. Aṭṭhame saṃsumāranagare ekavassaṃ vasi. Navame kosambiyaṃ",
  "anya-e1102n0:59_111": "ekavassaṃ vasi. Tadā bhaddiyo, kimilo, bhagu, ānando, anuruddho, devadatto, cāti",
  "anya-e1102n0:59_112": "cha khattiyā pabbajiṃsu. Tesaṃ vitthāro dhammapade āgato. Dasame pana vasse pālileyyāgāme",
  "anya-e1102n0:59_113": "dakkhiṇavanasaṇḍe bhaddasālamūle pālileyyakena hatthinā upaṭṭhiyamāno phāsukaṃ vassāvāsaṃ",
  "anya-e1102n0:59_114": "vasi. Ekādasame nālandhabrāhmaṇagāme ekavāsaṃ vasi. Dvādasame verañjāyaṃ ekavāsaṃ",
  "anya-e1102n0:59_115": "vasi duccaritassa vipākaṃ anubhavamāno, bhagavatā kira phussassa bhagavato kāle sāvakānaṃ",
  "anya-e1102n0:59_116": "vacīduccaritavasena katupacitassa akusalakammassa tadā laddhokāsavasena upaṭṭhitattā",
  "anya-e1102n0:59_117": "verañjabrāhmaṇena nimantitopi samāno mārāvaṭṭana vasena asallakkhetvā assavāṇijakānaṃ",
  "anya-e1102n0:59_118": "nibaddhavattasaṅkhepena paññattaṃ patthapatthamūlakaṃ yavataṇḍulameva temāsaṃ bhuñjati,",
  "anya-e1102n0:59_119": "vuttañhetaṃ apadāne.",
  "anya-e1102n0:60": "“Phussassāhaṃ pāvacane, sāvake paribhāsissaṃ;",
  "anya-e1102n0:61": "Yavaṃ khādatha bhuñjatha, māca bhuñjatha sālino.",
  "anya-e1102n0:62": "Tena kammavipākena, temāsaṃ khāditaṃ yavaṃ;",
  "anya-e1102n0:63": "Nimantito brāhmaṇena, verañjāyaṃ vasiṃ tadāti”.",
  "anya-e1102n0:64_0": "Tena vuttaṃ “dvādasame verañjāyaṃ ekavāsaṃ vasi duccaritassa vipākaṃ anubhavamāno”ti.",
  "anya-e1102n0:64_1": "Terasame jāliyapabbate ekavāsaṃ vasi. Catuddasame sāvatthiyaṃ anāthapiṇḍikassa ārāme",
  "anya-e1102n0:64_2": "jetavanavihāre paṭhamavāsaṃ vasitvā pannarasame vasse ñātijanasaṅgahatthaṃ kapilavatthuṃ",
  "anya-e1102n0:64_3": "gantvā ekameva vāsaṃ kappesi. Soḷasame vasse āḷavakayakkhadamanatthaṃ aggāḷavīnagare",
  "anya-e1102n0:64_4": "ekavāsaṃ vasi. Sattarasame vasse rājagahameva nivattitvā vāsaṃ kappesi. Aṭṭhārasame",
  "anya-e1102n0:64_5": "vasse jāliyapabbatameva nivattitvā vasi. Ekūnavīsatimepi vasse tattheva jāliyapabbatameva",
  "anya-e1102n0:64_6": "vasi. Vīsatime vasse rājagahassa avidūre bhīsanake bhesakalavanasaṇḍe vāsaṃ kappesī”ti",
  "anya-e1102n0:64_7": "imāni vīsati vassāni paṭhamabodhīti veditabbāni. Etasmiṃ kāle ehibhikkhūpasampadāyaeva",
  "anya-e1102n0:64_8": "upasampādesīti yebhuyyena bhagavantaṃyeva uddissa ācariyupajjhāyaṃ katvā ehibhikkhu",
  "anya-e1102n0:64_9": "bhāvamāpanne puññavantapuggaleyeva sandhāya vuttaṃ, aññesampi ariyabhāvamanāpannānaṃ",
  "anya-e1102n0:64_10": "sudinnādīnaṃ vā yamakapāṭihāriye pasīditvā āyasmato sāriputtattherassa santike pabbajitānaṃ",
  "anya-e1102n0:64_11": "pubbe kassapabuddhakāle vaggulibhūtapubbānaṃ pañcannaṃ bhikkhusatānaṃ therasseva",
  "anya-e1102n0:64_12": "santike pabbajitabhāvassa dissanato tena vuttaṃ “bhagavā hi paṭhamabodhiyaṃ etasmiṃ",
  "anya-e1102n0:64_13": "kāle ehi bhikkhūpasampadāya eva upasampādesī”ti. Ito paresu pana pañcavīsativassesu",
  "anya-e1102n0:64_14": "anāthapiṇḍikena kārite jetavanamahāvihāre ekūnavīsativassā vāsaṃ vasi. Visākhāya",
  "anya-e1102n0:64_15": "sattavīsati koṭidhanapariccāgena kārite pubbārāme chabbassāni vasi. Dvinnaṃ kulānaṃ",
  "anya-e1102n0:64_16": "guṇamahattaṃ paṭicca sāvatthiyaṃ nissāya pañcavīsati vassāni vāsaṃ vasi. Antime pana",
  "anya-e1102n0:64_17": "vasse beḷuvagāme vasitvā maraṇantikā vedanā uppajji, āyusaṅkhārossajjanañca tattha",
  "anya-e1102n0:64_18": "akāsi. Imāni idha nādhippetāni, bhagavato vassakkamajānanatthaṃyeva vuttanti.",
  "anya-e1102n0:65": "Saraṇagamanūpasampadā nāma “buddhaṃ saraṇaṃ gacchāmi”tyādinā tikkhattuṃ vācaṃ bhinditvā vuttehi tīhi saraṇagamanehi upasampanno.",
  "anya-e1102n0:66_0": "Ovādapaṭiggahaṇūpasampadā nāma “tasmā tiha te kassapa evaṃ sikkhitabbaṃ tibbameva",
  "anya-e1102n0:66_1": "hirottappaṃ paccupaṭṭhitaṃ bhavissati theresu navesu majjhimesu cāti, evañhi te kassapa",
  "anya-e1102n0:66_2": "sikkhitabbaṃ tasmā tiha te kassapa evaṃ sikkhitabbaṃ yaṃ kiñci dhammaṃ sossāmi kusalūpasañhitaṃ",
  "anya-e1102n0:66_3": "sabbantaṃ aṭṭhiṃ katvā manasikatvā sabbameva cetaso samannāharitvā ohitasoto dhammaṃ",
  "anya-e1102n0:66_4": "sossāmīti, evañhi te kassapa sikkhitabbaṃ tasmā tiha te kassapa evaṃ sikkhitabbaṃ",
  "anya-e1102n0:66_5": "sātasahagataṃ me kāyagatā satiṃ na jahissatīti, evañhi te kassapa sikkhitabbanti",
  "anya-e1102n0:66_6": "iminā ovādapaṭiggaṇena mahākassapattherassa anuññātaupasampadā nāma.",
  "anya-e1102n0:67_0": "Pañhābyākaraṇūpasampadā nāma sopākassa anuññātaupasampadā, bhagavā kira pubbārāme",
  "anya-e1102n0:67_1": "anucaṅkamanto sopākasāmaṇeraṃ “uddhumātakasaññāti vā sopāka rūpasaññāti vā ime dhammā",
  "anya-e1102n0:67_2": "nānatthā nānābyañjanā, udāhu ekatthā byañjanameva nāna”nti dasaasubhanissite pañhe",
  "anya-e1102n0:67_3": "pucchi. So te byākāsi. Bhagavā tassa sādhukāraṃ datvā “kativassosi tvaṃ sopākā”ti",
  "anya-e1102n0:67_4": "pucchi. “Sattavasso ahaṃ bhagavā”ti, “sopāka tvaṃ mama sabbaññutaññāṇena saddhiṃ",
  "anya-e1102n0:67_5": "saṃsanditvā pañhe byākāsī”ti āraddhacitto upasampadaṃ anujānāti, ayaṃ pañhābyākaraṇūpasampadā.",
  "anya-e1102n0:68_0": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena bhikkhusaṅghato",
  "anya-e1102n0:68_1": "ñatticatutthenāti imehi dvīhi kammehi upasampadā. Ñatticatutthakammūpasampadā nāma",
  "anya-e1102n0:68_2": "bhikkhūnaṃ etarahi upasampadā, ayameva idhādhippetā, sampattivipattivasena sambhavato.",
  "anya-e1102n0:68_3": "Kasmā hesa upasampanno nāmāti. Samaggena saṅghena ñatticatutthena kammena akuppena",
  "anya-e1102n0:68_4": "ṭhānārahena uparibhāvaṃ samāpanno pattoti upasampanno, seṭṭhabhāvaṃ pattotiattho",
  "anya-e1102n0:68_5": "tathā hi gihibhāvato sāmaṇerabhāvo seṭṭho nāma, tatopi upasampannabhāvoyeva seṭṭho.",
  "anya-e1102n0:68_6": "Tattha samaggena saṅghenāti sabbantimena pariyāyena pañcavaggakaraṇīye kamme yāvatikā",
  "anya-e1102n0:68_7": "bhikkhū kammappattā, tesaṃ āgatattā chandārahānaṃ chandassa āhaṭattā, sammukhībhūtānañca",
  "anya-e1102n0:68_8": "appaṭikkosanato etasmiṃ kamme samaggabhāvaṃ upagatena. Ñatticatutthenāti tīhi anusāvanāhi",
  "anya-e1102n0:68_9": "ekāya ca ñattiyā kattabbena. Ettha ca kiñcāpi ñatti sabbapaṭhamaṃ vuttā, tissannaṃ",
  "anya-e1102n0:68_10": "pana anusāvanānaṃ atthabyañjanabhedābhāvato atthabyañjanabhinnā ñatti tāsaṃ catutthanti",
  "anya-e1102n0:68_11": "katvā ñatticatutthanti vuccati. Kammenā ti dhammikena kammena, vinayakammenātiattho.",
  "anya-e1102n0:68_12": "Akuppenā ti vatthu ñatti anusāvana sīma parisasampatti sampannattā akopetabbataṃ",
  "anya-e1102n0:68_13": "appaṭikkositabbatañca upagatena. Ṭhānārahenā ti kāraṇārahena, satthusāsanārahenāti",
  "anya-e1102n0:68_14": "attho. Etehi kāraṇehi seṭṭhabhāvamāpannoti attho. Tattha sampattivipattivasena sambhavato",
  "anya-e1102n0:68_15": "ti vatthusampatti ñattisampatti anusāvanasampattisīmasampattiparisasampattivasena",
  "anya-e1102n0:68_16": "pañcahi sampattīhi upasampadakammassa sijjhanatoti attho. Tattha vatthu sampattināma",
  "anya-e1102n0:68_17": "paripuṇṇavīsativassabhāvo idāni purisattabhāvo ca. Unnavīsativassaṃ, antimavatthuajjhāpannapubbaṃ,",
  "anya-e1102n0:68_18": "paṇḍako, theyyasaṃvāsako, titthiyapakkantako, tiracchānagato, mātughātako, pitughātako,",
  "anya-e1102n0:68_19": "arahantaghātako, bhikkhunidūsako, saṅghabhedako, lohituppādako, ubhatobyañjanako,",
  "anya-e1102n0:68_20": "ti ime terasa puggalā upasampadāya avatthu. Tattha ūnavīsativassanti sāmaññena vuttepi",
  "anya-e1102n0:68_21": "mātukucchito nikkhamanato paṭṭhāya ekūnavīsaparipuṇṇo purisapuggalo upasampadāya",
  "anya-e1102n0:68_22": "vatthu, tato oraṃ na upasampadāya vatthu tatho hi ekasmiṃ saṃvacchare hemantagimhavassavasena",
  "anya-e1102n0:68_23": "tiṇṇaṃ utūnaṃ sambhavattā tayo utū honti, honti cettha.",
  "anya-e1102n0:69": "“Kattikantikapakkhamhā, hemaṃ phagguṇapuṇṇamā;",
  "anya-e1102n0:70": "Tassanti kapakkhamhā, gimhaṃ āsāḷhipuṇṇamā;",
  "anya-e1102n0:71": "Vassakālaṃ tato sesaṃ, catuvīsatūposathā.",
  "anya-e1102n0:72": "Cātuddasī cha etesu, pakkhā tatiyasattamā;",
  "anya-e1102n0:73": "Sesā pannarasī ñeyyā, aṭṭhārasa uposathāti”.",
  "anya-e1102n0:74_0": "Ettha ca kattikassa kāḷapakkhapāṭipadato paṭṭhāya yāva phagguṇapuṇṇamā cattāro māsā",
  "anya-e1102n0:74_1": "hemautu nāma. Phagguṇassa kāḷapakkhapāṭipadato paṭṭhāya yāva āsāḷhīpuṇṇamā cattāro",
  "anya-e1102n0:74_2": "māsā gimhautu nāma. Asāḷhakāḷapakkhapāṭipadato paṭṭhāya yāva aparakattikapuṇṇamā",
  "anya-e1102n0:74_3": "cattāro māsā vassautu nāma. Evaṃ ekasmiṃ saṃvacchare tayo utū honti. Tattha ekasmiṃ",
  "anya-e1102n0:74_4": "utumhi pakkhassa tatiyasattamesu dve dve katvā cha catuddasikā, paṭhamadutiyacatutthapañcamachaṭṭhaaṭṭhamesu",
  "anya-e1102n0:74_5": "cha cha katvā aṭṭhārasa pannarasikāti evaṃ ekasaṃvacchare catuvīsati uposathā honti.",
  "anya-e1102n0:74_6": "Imesu catuvīsatuposathesu cātuddasiyā ekūnatiṃsa divasā hontīti katvā ekasaṃvacchare",
  "anya-e1102n0:74_7": "cha ūnā divasā honti. Iminā nayena ekūnavīsatime vasse chamāsādhikāni aṭṭhārasavassāni",
  "anya-e1102n0:74_8": "honti. Tasmiṃ mātukucchimhi nibbattakāle dasamāse pakkhipitvā cattāri māsādhikāni",
  "anya-e1102n0:74_9": "ekūnavīsavassāni paripuṇṇāni. Rājāno pana tiṇṇaṃ tiṇṇaṃ vassānaṃ accayena māsaṃ ākaḍḍhanti,",
  "anya-e1102n0:74_10": "divasena saha māsampi, tasmā aṭṭhārasavasse yeva cha māsādhikāni honti. Taṃ heṭṭhācatumāsādhika",
  "anya-e1102n0:74_11": "ekūnavīsatime vasse pakkhipitvā ekamāsādhikāni vīsativassāni sabbaso paripuṇṇāni",
  "anya-e1102n0:74_12": "honti. Evaṃ ekūnavīsativassato paṭṭhāya gabbhavīso upasampadāya vatthūti veditabbo.",
  "anya-e1102n0:74_13": "Idāni purisattabhāvo ti bhikkhuniyā abhāvato purisapuggalova idāni vaṭṭatīti adhippeto",
  "anya-e1102n0:74_14": "tathā hi mātugāmassa pabbajitatthā pañcavassasatāni saddhammo tiṭṭheyya, paññattattā",
  "anya-e1102n0:74_15": "pana aparāni pañcavassasatāni ṭhassatīti evaṃ vassasahassameva paṭisambhidāppattasaddhammassa",
  "anya-e1102n0:74_16": "patiṭṭhitabhāvo vutto. Mātugāmā ca nāma duppaññā tibbakilesā lāmakā ca. Bhagavatā",
  "anya-e1102n0:74_17": "ca paṭhamabodhiyaṃ ādito paṭṭhāyameva mahāpajāpatiyā gotamiyā aṭṭhagarudhammapaṭiggahaṇena",
  "anya-e1102n0:74_18": "upasampadatte anuññātepi sāsanassa aciraṭṭhitikabhāvo vutto. Duppaññattā itthiyo",
  "anya-e1102n0:74_19": "sāsane ciraṃ na tiṭṭhanti, tibbakilesattā yathā paññatta sikkhāpadānurūpaṃ saṃvarampi",
  "anya-e1102n0:74_20": "rakkhituṃ na sakkonti. Lāmakattāpi tā aṭṭhasamāpattiṃ labhantāpi brāhmapārisajjaṃ",
  "anya-e1102n0:74_21": "nātikkamanti, evaṃ bhikkhuniyā abhāvato idāni purisapuggaloti vuttaṃ. Imasmiṃ ṭhāne",
  "anya-e1102n0:74_22": "ṭhatvā cattāri khettāni veditabbāni tathā hi mātugāmassa pabbajitattā vassasahassameva",
  "anya-e1102n0:74_23": "ṭhassatīti cetaṃ paṭisambhidāppattakhīṇāsavavasena vuttaṃ, tato paraṃ uttaripi sukkhavipassakakhīṇāsavavasena",
  "anya-e1102n0:74_24": "vassasahassaṃ, anāgāmivasena vassasahassaṃ, sakadāgāmivasena vassasahassaṃ, sotāpannavasena",
  "anya-e1102n0:74_25": "vassasahassanti evaṃ pañcavassasahassāni paṭivedhasaddhammo tiṭṭhati. Pariyattisaddhammopi",
  "anya-e1102n0:74_26": "tāniyeva na hi pariyattiyā asati paṭivedho atthi. Nāpi pariyattiyā sati paṭivedho",
  "anya-e1102n0:74_27": "na hoti. Liṅgaṃ pana pariyattiyā antarahitāya ciraṃ pavattissati, idaṃ khandhakabhāṇakānaṃ",
  "anya-e1102n0:74_28": "matena vuttanti veditabbaṃ. Dīghanikāyaṭṭhakathāyaṃ pana evaṃ vuttaṃ “paṭisambhidāppattehi",
  "anya-e1102n0:74_29": "vassasahassaṃ aṭṭhāsi, chaḷabhiññehi vassasahassaṃ, tevijjehi vassasahassaṃ, sukkhavipassakehi",
  "anya-e1102n0:74_30": "vassasahassaṃ, pātimokkhena vassasahassaṃ aṭṭhāsī”ti. Idampi dīghabhāṇakattherānaṃ",
  "anya-e1102n0:74_31": "matena vuttaṃ. Aṅguttaranikāyaṭṭhakathāyampi buddhānaṃ parinibbānato vassasahassameva",
  "anya-e1102n0:74_32": "paṭisambhidā nibbattetuṃ sakkonti, tato paraṃ cha abhiññā, tato tāpi asakkontā tisso",
  "anya-e1102n0:74_33": "vijjā nibbattanti. Gacchantekāle tānipi nibbattetuṃ asakkontā sukkhavipassakā honti.",
  "anya-e1102n0:74_34": "Eteneva upāyena anāgāmino sakadāgimino, sotāpannāti vuttaṃ. Idampi aṅguttaranikāye",
  "anya-e1102n0:74_35": "vuttaṃ. Saṃyuttanikāyaṭṭhakathāyaṃ pana paṭhamabodhiyaṃ bhikkhū paṭisambhidāppattā.",
  "anya-e1102n0:74_36": "Atha kāle gacchante paṭisambhidā pāpuṇituṃ na sakkhiṃsu, chaḷabhiññā ahesuṃ. Tato",
  "anya-e1102n0:74_37": "chapi abhiññā pattuṃ asakkontā tisso vijjā pāpuṇiṃsu. Idāni kāle gacchante tisso",
  "anya-e1102n0:74_38": "vijjā pāpuṇituṃ asakkontā āsavakkhayaṃ pāpuṇissanti, tampi asakkontā anāgāmiphalaṃ,",
  "anya-e1102n0:74_39": "tampi asakkontā sakadāgāmiphalaṃ, tampi asakkontā sotāpattiphalaṃ. Gacchantekāle",
  "anya-e1102n0:74_40": "sotāpattiphalampi pattuṃ na sakkhissantī’ti vuttaṃ. Yasmā ce te ācariyā bhinnavādā,",
  "anya-e1102n0:74_41": "tasmā tesaṃ ācariyānaṃ bhāṇakānaṃ matameva buddhaghosācariyena tattha tattha likhitanti",
  "anya-e1102n0:74_42": "gahetabbaṃ, aññathā ācariyasseva pubbāparavirodhappasaṅgo siyā ācariyabuddhaghoseneva",
  "anya-e1102n0:74_43": "hi sīhaḷabhāsaṃ apanetvā māgadhabhāsāya sāṭṭhakathaṃ buddhavacanaṃ likhitaṃ, na aññena",
  "anya-e1102n0:74_44": "ācariyena tasmā aṭṭhakathāya vuttavacanameva pamāṇanti gahetabbaṃ. Nanu cattāropi",
  "anya-e1102n0:74_45": "nikāyaṭṭhakathāsaṅgītiṃ ārūḷhā, atha kasmā evaṃ bhinnāti. Saccaṃ, tathāpi kesañci",
  "anya-e1102n0:74_46": "therānaṃ vādappakāsanatthaṃ vuttaṃ. Na saṅgāhakattherānaṃ, tasmā aṭṭhakathāvacanameva pamāṇanti vuttaṃ.",
  "anya-e1102n0:75": "Antimavatthuajjhāpannapubbanti pārājikabhikkhu, so abhabbo sāsane upasampadakammassa laddhuṃ.",
  "anya-e1102n0:76_0": "Paṇḍakoticetta pañcavidho hoti āsittapaṇḍako, ussūyapaṇḍako, opakkamikapaṇḍako, napuṃsako,",
  "anya-e1102n0:76_1": "pakkhapaṇḍakoti. Tattha yassa paresaṃ aṅgajātaṃ mukhena gaṇhitvā asucinā āsittassa",
  "anya-e1102n0:76_2": "pariḷāho vūpasamati, ayaṃ āsittapaṇḍako nāma. Yassa paresaṃ ajjhācāraṃ passato ussūyāya",
  "anya-e1102n0:76_3": "uppannāya pariḷāho vūpasamati, ayaṃ ussūyapaṇḍako nāma. Yassa upakkamena bījāni apanītāni",
  "anya-e1102n0:76_4": "honti, ayaṃ opakkamikapaṇḍako nāma. Yo pana paṭisandhiyaṃ yeva abhāvako uppanno hoti,",
  "anya-e1102n0:76_5": "ayaṃ napuṃsako nāma. Ekacco pana akusalavipākānubhāvena kāḷapakkhe paṇḍako hoti,",
  "anya-e1102n0:76_6": "juṇhapakkhe panassa pariḷāhovūpasamati, ayaṃ pakkhapaṇḍako nāma, keci pana yo kāḷapakkhe",
  "anya-e1102n0:76_7": "itthī hoti, juṇhapakkhe puriso, ayaṃ pakkhapaṇḍakoti vadanti, taṃ tesaṃ matimattameva.",
  "anya-e1102n0:76_8": "Etesu āsittapaṇḍakassa ca ussūyapaṇḍakassa ca pabbajjā na vāritā. Opakkamikanapuṃsakapakkhapaṇḍakānaṃ",
  "anya-e1102n0:76_9": "pana vāritā. Tesupi pakkhapaṇḍakassa yasmiṃ pakkhe paṇḍako hoti, tasmiṃyeva pabbajjā",
  "anya-e1102n0:76_10": "vāritā. Ettha ca apaṇḍakapakkhe pabbajitvā paṇḍakapakkhe nāsetabboti tīsupi gaṇṭhipadesu",
  "anya-e1102n0:76_11": "vuttaṃ. Keci pana “apaṇḍakapakkhepabbajito sato kilesakkhayaṃ pāpuṇāti, na nāsetabbo”ti",
  "anya-e1102n0:76_12": "vadanti, taṃ tesaṃ matimattameva, paṇḍakassa kilesakkhayā sambhavato khīṇakilesassa",
  "anya-e1102n0:76_13": "ca paṇḍakabhāvānupapattito ahetuka paṭisandhikathāyañhi avisesena paṇḍakassa ahetukapaṭisandhi",
  "anya-e1102n0:76_14": "katā vuttā, āsitta ussūyapakkhapaṇḍakānañca paṭisandhito paṭṭhāyeva paṇḍakabhāvo,",
  "anya-e1102n0:76_15": "na pavattiyaṃyevāti vadanti. Teneva ahetukapaṭisandhiniddese jaccandha-jaccabadhirādayo",
  "anya-e1102n0:76_16": "viya paṇḍako jātisaddena visesetvā niddiṭṭho. Catutthapārājikasaṃvaṇṇanāyaṃ pana",
  "anya-e1102n0:76_17": "abhabbapuggale dassentena paṇḍakatiracchānagataubhato byañjanakā tayo vatthuvipannā",
  "anya-e1102n0:76_18": "ahetukapaṭisandhikā, tesaṃ saggo avāritoti avisesena vuttaṃ, evaṃ pañcavidhā paṇḍakā",
  "anya-e1102n0:76_19": "te paṇḍakasāmaññena avisesetvā “paṇḍakāti evameva vatvā paṇḍako bhikkhave na upasampādetabbo”ti",
  "anya-e1102n0:76_20": "vuttanti daṭṭhabbaṃ.",
  "anya-e1102n0:77_0": "Theyyasaṃvāsako ti yo sayameva pabbajjāliṅgaṃ gahetvā bhikkhuvassaṃ gaṇetvā bhikkhūti",
  "anya-e1102n0:77_1": "paṭiññaṃ sampaṭicchati, yathāvuḍḍhaṃ vandanaṃ sādiyati, so liṅgassa saṃvāsassa ca",
  "anya-e1102n0:77_2": "thenattā ubhayatthenako nāma. Yo pana yathāvuḍḍhaṃ vandanaṃ na sādiyati, asuddhacittavasena",
  "anya-e1102n0:77_3": "liṅgassathenattāliṅgatthenako nāma. Yo vā pana sāmaṇerabhūmiyaṃ ṭhatvā musāvādena",
  "anya-e1102n0:77_4": "bhikkhuti paṭiññaṃ gahetvā bhikkhuvassaggena vandanādiṃ sādiyati, so bhikkhūhi dinnaliṅgattā",
  "anya-e1102n0:77_5": "liṅgatthenako na hoti, saṃvāsassa thenattā saṃvāsatthenako nāma. Ettha ca ubhayatthenakopi",
  "anya-e1102n0:77_6": "asuddhacittena liṅgatthenakeeva paviṭṭhoti veditabbo. Yopi sāmaṇero vuḍḍhasāmaṇerānaṃ",
  "anya-e1102n0:77_7": "vandanaṃ sādiyati, daharabhikkhūpi vuḍḍhabhikkhūnaṃ vandanaṃ sādiyati, sopi theyyasaṃvāsako",
  "anya-e1102n0:77_8": "nāpi hoti, athenattā. Yo vā pana bhikkhupārājikamāpannova bhikkhuliṅge ṭhito yāva",
  "anya-e1102n0:77_9": "paṭijānāti, tāva attheva tassa bhikkhubhāvo, na so anupasampannasaṅkhyaṃ gacchati,",
  "anya-e1102n0:77_10": "tathā hi so saṃvāsaṃ sādiyantopi theyyasaṃvāsako na hoti, so sahaseyyādiāpattimpi",
  "anya-e1102n0:77_11": "na janeti, omasavāde pācittiyañca na janeti teneva “asuddho hoti puggalo aññataraṃ",
  "anya-e1102n0:77_12": "pārājikaṃ dhammaṃ ajjhāpanno, tañce suddhadiṭṭhi samāno okāsaṃ kārāpetvā akkosādhippāyo",
  "anya-e1102n0:77_13": "vadati āpatti omasavādassā”ti omasavāde pācittiyaṃ vuttaṃ. Asati hi bhikkhubhāve",
  "anya-e1102n0:77_14": "dukkaṭaṃ vadeyya. Yo pana sāmaṇero sāmaṇeraliṅgeneva pāṇātipātādipañcavidhaṃ silavipattiṃ",
  "anya-e1102n0:77_15": "pāpuṇāti, sopi āgato liṅganāsanāya nāsetvā saraṇasīlaṃ dātabbaṃ, athenattā upasampadāya",
  "anya-e1102n0:77_16": "avatthubhāvampi na pāpuṇāti. Vikālabhojanādikaṃ karontassa pana “accayo maṃ bhante",
  "anya-e1102n0:77_17": "accāgamā”tyādinā saṅghamajjhe accayaṃ desāpetvā vā daṇḍakammaṃ vā katvā sīlaṃ dātabbameva.",
  "anya-e1102n0:77_18": "Titthiyapakkantako uttānoyeva.",
  "anya-e1102n0:78_0": "Tiracchānagatoti yokoci amanussabhūto cattāro apāyikāpi upasampadāya avatthuyeva.",
  "anya-e1102n0:78_1": "Te paṭisandhiyā lāmakattā abhabbā sāsane pabbajituṃ. Yadi cattāro apāyikā upasampadāya",
  "anya-e1102n0:78_2": "avatthu bhaveyya, atha kasmā sese anapadisitvā tiracchānagatova avatthūti vuttanti.",
  "anya-e1102n0:78_3": "Sesānaṃ apākaṭavatthuttā, tathā hi sambuddhakāle tiracchānayoniyaṃ nibbatto eko nāgarājā",
  "anya-e1102n0:78_4": "nāgayoniyā aṭṭīyati harāyati jigucchati. Athakho tassa nāgassa etadahosi kenanukho",
  "anya-e1102n0:78_5": "ahaṃ upāyena nāgayoniyā parimucceyyaṃ khippañca manussattaṃ labheyyanti. Athakho",
  "anya-e1102n0:78_6": "tassa nāgassa etadahosi “ime kho samaṇāsakyaputtiyā dhammacārino samacārino brahmacārino",
  "anya-e1102n0:78_7": "saccavādino sīlavanto kalyāṇadhammā sace kho ahaṃ samaṇesu sakyaputtiyesu pabbajeyyaṃ,",
  "anya-e1102n0:78_8": "evāhaṃ nāgayoniyā parimucceyyaṃ khippañca manussattaṃ paṭilabheyya”nti. Atha kho",
  "anya-e1102n0:78_9": "so nāgo māṇavakavaṇṇena bhikkhū upasaṅkamitvā pabbajjaṃ yāci. Taṃ bhikkhū pabbājesuṃ",
  "anya-e1102n0:78_10": "upasampādesuṃ. Tena kho pana samayena so nāgo aññatarena bhikkhunā saddhiṃ paccantime",
  "anya-e1102n0:78_11": "vihāre paṭivasati. Atha kho so bhikkhu rattiyā paccūsasamayaṃ paccūṭṭhāya ajjhokāse",
  "anya-e1102n0:78_12": "caṅkamati. Atha kho so nāgo tassa bhikkhuno nikkhante vissaṭṭho niddaṃ okkamesi.",
  "anya-e1102n0:78_13": "Sabbo vihāro ahinā puṇṇo, vātapānehi bhogā nikkhantā honti. Athakho so bhikkhu “vihāraṃ",
  "anya-e1102n0:78_14": "pavisissāmī”ti kavāṭaṃ paṇāmento addasa sabbaṃ vihāraṃ ahināpuṇṇaṃ vātapānehi bhoge",
  "anya-e1102n0:78_15": "nikkhante. Disvāna bhīto vissaramakāsi. Bhikkhū upadhāvitvā taṃ bhikkhuṃ etadavocuṃ",
  "anya-e1102n0:78_16": "“kissa tvaṃ āvuso vissaramakāsī”ti. Ayaṃ āvuso sabbo vihāro ahinā puṇṇo vātapānehi",
  "anya-e1102n0:78_17": "bhogā nikkhantāti. Atha kho so nāgo tena saddena pabujjhitvā sake āsane nisīdi. Bhikkhū",
  "anya-e1102n0:78_18": "evamāhaṃsu “koci tvaṃ āvuso”ti. “Ahaṃ bhante nāgo”ti. “Kissa pana tvaṃ āvuso evarūpaṃ",
  "anya-e1102n0:78_19": "akāsī”ti. Atha kho so nāgo bhikkhūnaṃ etamatthaṃ ārocesī. Bhikkhū bhagavato etamatthaṃ",
  "anya-e1102n0:78_20": "ārocesuṃ. Atha kho bhagavā etasmiṃ nidāne etasmiṃ pakaraṇe bhikkhusaṅghaṃ sannipātāpetvā",
  "anya-e1102n0:78_21": "taṃ nāgaṃ etadavoca “tumhe khvattha nāgā avirūḷhidhammā imasmiṃ dhammavinaye, gaccha",
  "anya-e1102n0:78_22": "tvaṃ nāga, tattheva cātuddase pannarase aṭṭhamiyā ca pakkhassa uposathaṃ upavasa,",
  "anya-e1102n0:78_23": "evaṃ tvaṃ nāgayoniyā parimuccissasi khippañca manussattaṃ paṭilabhissasī”ti. Atha",
  "anya-e1102n0:78_24": "kho so nāgo “avirūḷhadhammo kirāhaṃ imasmiṃ dhammavinayeti dukkhī dummano assūni",
  "anya-e1102n0:78_25": "pavattayamāno vissaraṃ katvā pakkami. Atha kho bhagavā bhikkhū āmantesi “dve me bhikkhave",
  "anya-e1102n0:78_26": "paccayā nāgassa sabhāvapātukammāya. Yadā ca sajātiyā methunaṃ dhammaṃ paṭisevati,",
  "anya-e1102n0:78_27": "yadā ca vissaṭṭho niddaṃ okkamati. Ime kho bhikkhave dve paccayā nāgassa sabhāva",
  "anya-e1102n0:78_28": "pātukammāya. Tiracchānagato bhikkhave na upasampādetabbo, upasampanno nāsetabbo”ti",
  "anya-e1102n0:78_29": "evaṃ tiracchānasseva pākaṭavattuttāti. Ettha ca pavattiyaṃ abhiṇhaṃ sabhāvapātukammadassanavasena",
  "anya-e1102n0:78_30": "“dve paccayā”ti vuttaṃ. Nāgassa pana pañcasu kālesu sabhāvapātukammaṃ hoti paṭisandhikāle,",
  "anya-e1102n0:78_31": "tacapajahananakāle, sajātiyā methunakāle, vissaṭṭha niddokkamanakāle, cutikāleti.",
  "anya-e1102n0:78_32": "Nanu ca devāpi upasampadāya avatthuyeva, atha kasmā cattāro apāyikāva upasampadāya",
  "anya-e1102n0:78_33": "avatthūti vuttanti. Saccaṃ, tathāpi devānaṃ abhabbattā paṭivedhasāsanassa ṭhitattā",
  "anya-e1102n0:78_34": "te abhabbato visuṃ karaṇatthāya evaṃ vuttanti daṭṭhabbaṃ. Vakkhati hi samantapāsādikāya",
  "anya-e1102n0:78_35": "vinayaṭṭhakathāya mahāvagge “tiracchānagato bhikkhaveti ettha nāgo vā hotu supaṇṇamāṇavakādīnaṃ",
  "anya-e1102n0:78_36": "vā aññataro antamaso sakkaṃ devarājānaṃ upādāya yo koci amanussajātiyo sabbova imasmiṃ",
  "anya-e1102n0:78_37": "atthe tiracchānagatoti veditabbo”ti, tena “tiracchānagatoti yokoci amanussabhūto”ti",
  "anya-e1102n0:78_38": "vuttanti. Ettha cāha yadi nāgasupaṇṇā paṭisandhiyā lāmakā bhaveyya, atha kasmā vidhurajātake",
  "anya-e1102n0:78_39": "cattāro janā nāgasupaṇṇasakkadhanañcayakorabyesu bhavanesu taṃ tadeva ṭhānaṃ patthentā",
  "anya-e1102n0:78_40": "dānādīni puññāni karonti, tesu eko āyupariyosāne saputtadāro nāgabhavane nāgarājā",
  "anya-e1102n0:78_41": "hutvā nibbatti, eko supaṇṇabhavane simbalivimāne supaṇṇarājā hutvā nibbatti, eko",
  "anya-e1102n0:78_42": "tāvatiṃsabhavane sakko hutvā nibbatti, eko dhanañcayakorabyarañño aggamahesiyā kucchimhi",
  "anya-e1102n0:78_43": "nibbattīti catunnampi janānaṃ paṭisandhiyaṃ kusalakammeneva pavattabhāvo vutto yadi",
  "anya-e1102n0:78_44": "kusalakammena bhaveyya, “kusalā cetanā vipākānaṃ khandhānaṃ kaṭattā ca rūpānaṃ kammapaccayena",
  "anya-e1102n0:78_45": "paccayo”ti imissāpi paṭṭhānapāḷiyā ahetukānampi paṭisandhikkhaṇe kammapaccayabhāvo",
  "anya-e1102n0:78_46": "vutto bhaveyya, na panevaṃ vattabbaṃ atha kathañcidaṃ paccetabbanti. Vuccate, nikantiyā",
  "anya-e1102n0:78_47": "balavattā sattavidhamethunasaṃyogattā ca aparisuddhā tesaṃ kusalacetanā, aparisuddhāyeva",
  "anya-e1102n0:78_48": "sugatibhūmiyaṃ janetuṃ na sakkonti. Duggatibhūmiyaṃ pavattamānāpi kammā yūhanakāle",
  "anya-e1102n0:78_49": "taṃ taṃ bhūmipatthanā taṇhāsampayuttāpubbabhāgacetanā balena tesu tiracchānabhūmīsu",
  "anya-e1102n0:78_50": "nibbattanti, na aññena akusalena. Evañhi patthitapatthanā siddhāpi bhaveyya. Yadi",
  "anya-e1102n0:78_51": "aññena akusalakammena bhaveyya, icchitapatthanāpi asiddhāva bhaveyya. Nikantica nāmesā",
  "anya-e1102n0:78_52": "balavajhānasampayuttacetanāpi paṭibāhituṃ sakkā tathā hi gopakadevadattassa ācariyasamaṇo",
  "anya-e1102n0:78_53": "jhānabalena brahmabhūmīsu anibbattitvā jhānaṃ paṭibāhitvā aññakammena gandhabbadevesuyeva",
  "anya-e1102n0:78_54": "uppajjati “sīlavato hi bhikkhave cetopaṇidhi samijjhati visuddhattā”ti tesaṃ vitthāro",
  "anya-e1102n0:78_55": "dīghanikāye āgato, atthikehi tattha oloketabbo. Sattavidhamethunasaṃyogavasenāpi",
  "anya-e1102n0:78_56": "sattā dukkhato na muccanti vuttañhi bhagavatā “idha brāhmaṇa ekacco samaṇo vā brāhmaṇo",
  "anya-e1102n0:78_57": "vā sammā brahmacārī paṭijānamāno na heva kho mātugāmena saddhiṃ dvayaṃdvaya samāpattiṃ",
  "anya-e1102n0:78_58": "samāpajjati, api ca kho mātugāmassa ucchādanaṃ nhāpanaṃ parimaddanaṃ sambāhanaṃ sādiyati,",
  "anya-e1102n0:78_59": "so tadassādeti taṃ nikāmeti, tenacavittiṃ āpajjati. Idampikho brāhmaṇabrahmacariyassa",
  "anya-e1102n0:78_60": "khaṇḍampi chiddampi sabalampi kammāsampi. Ayaṃ vuccati brāhmaṇa aparisuddhaṃ brahmacariyaṃ",
  "anya-e1102n0:78_61": "carati. Saṃyutto methunasaṃyogena na parimuccati jātiyā jarāmaraṇena…pe… na parimuccati",
  "anya-e1102n0:78_62": "dukkhasmāti vadāmi. Punaca paraṃ brāhmaṇa idhekacco samaṇovā…pe… paṭijānamāno. Na",
  "anya-e1102n0:78_63": "heva kho mātugāmenasaddhiṃ dvayaṃdvayasamāpattiṃ samāpajjati, na pi mātugāmassa ucchādanaṃ…pe…",
  "anya-e1102n0:78_64": "sādiyati, api ca kho mātugāmena saddhiṃ saṃjagghati saṃkīḷati saṃkeḷāyati, so tadassādeti…pe…",
  "anya-e1102n0:78_65": "dukkhasmāti vadāmi. Punaca paraṃ brāhmaṇa idhekacco samaṇo vā…pe… na heva kho mātugāmena",
  "anya-e1102n0:78_66": "saddhiṃ samāpajjati. Napi mātugāmassa ucchādanaṃ sādiyati. Napi mātugāmena saddhiṃ",
  "anya-e1102n0:78_67": "saṃjagghati saṃkīḷati saṃkeḷāyati. Apica kho mātugāmassa cakkhuṃ upanijjhāyati pekkhati,",
  "anya-e1102n0:78_68": "so tadassādeti…pe… dukkhasmāti vadāmi. Punaca paraṃ brāhmaṇa idhekacco samaṇovā brāhmaṇo",
  "anya-e1102n0:78_69": "vā…pe… na heva kho mātugāmena, na mātugāmassa, napi mātugāmena pekkhati. Api ca kho",
  "anya-e1102n0:78_70": "mātugāmassa saddaṃ suṇāti tirokuṭṭaṃvā tiropākāraṃvā hasantiyā vā bhaṇantiyā vā gāyantiyā",
  "anya-e1102n0:78_71": "vā rodantiyā vā, so tadassādeti…pe… dukkhasmāti vadāmi. Punaca paraṃ brāhmaṇa idhekacco",
  "anya-e1102n0:78_72": "samaṇo vā brahmaṇo vā…pe… naheva kho mātugāmena, napi mātugāmassa, napi mātugāmena,",
  "anya-e1102n0:78_73": "napi mātugāmassa rodantiyā vā…pe… api ca kho yānitāni pubbe mātugāmena saddhiṃ hasitalapitakīḷitāni",
  "anya-e1102n0:78_74": "anussarati. So tadassā deti…pe… dukkhasmāti vadāmi. Punaca paraṃ brāhmaṇa idhekacco",
  "anya-e1102n0:78_75": "samaṇo vā brahmaṇo vā…pe… na heva kho mātugāmena, napi mātugāmassa…pe… na pi yāni",
  "anya-e1102n0:78_76": "tāni pubbe mātugāmena saddhiṃ hasitalapitakīḷitāni anussarati, api ca kho gahapatiṃ",
  "anya-e1102n0:78_77": "vā gahapatiputtaṃ vā pañcahi kāmaguṇehi sahitaṃ samaṅgībhūtaṃ paricārayamānaṃ, so",
  "anya-e1102n0:78_78": "tadassādeti…pe… dukkhasmāti vadāmi. Punaca paraṃ brāhmaṇa…pe… na heva kho mātugāmena…pe…",
  "anya-e1102n0:78_79": "napi anussarati gahapatiṃ vā gahapatiputtaṃ vā paricārayamānaṃ, api ca kho aññataraṃ",
  "anya-e1102n0:78_80": "devanikāyaṃ paṇidhāya brahmacariyaṃ carati imināhaṃ sīlena vā vatena vā tapenavā",
  "anya-e1102n0:78_81": "brahmacariyena vā devo vā bhavissāmi devaññataro vāti, so tadassādeti, taṃ nikāmeti,",
  "anya-e1102n0:78_82": "tena ca vittiṃ āpajjati. Idaṃ kho brāhmaṇa brahmacariyassa khaṇḍampi chiddampi sabalampi",
  "anya-e1102n0:78_83": "kammāsampī”ti evaṃ lābhādihetukena bhedena ca sattavidhamethunasaṃyogena khaṇḍādibhāvo",
  "anya-e1102n0:78_84": "saṅgahitoti veditabbo.",
  "anya-e1102n0:79_0": "Mātughātake pana yena manussitthibhūtāpi ajanikā posā vanikā mātā vā mahāmātā vā",
  "anya-e1102n0:79_1": "cūḷamātā vā janikāpi amanussitthibhūtā mātā ghātitā, tassa pabbajjā na vāritā, na",
  "anya-e1102n0:79_2": "ca anantariko hoti. Tiracchānitthiyopi manussapurisamāgamma manussabhūtaṃ puttaṃ",
  "anya-e1102n0:79_3": "vijāyanti kontaputtā dvebhātikattherā viya tepi hi aṇḍajāyeva, tathā hi petaloke",
  "anya-e1102n0:79_4": "tiracchāne manusse cāti imesu tīsu bhūmīsu catasso yoniyo sambhavanti. Manussesu",
  "anya-e1102n0:79_5": "panettha kecideva opapātikā honti, seyyathāpi mahāpadumakumārādayo. Aṇḍajāpi konta",
  "anya-e1102n0:79_6": "puttā dvebhātikattherā viya. Vitthāro pana sīhaḷavatthusmiṃ oloketabbo. Ettha ca",
  "anya-e1102n0:79_7": "kontāti kinnarī, tassā puttā kontaputtā, sā hi rañño asokadhammarājassa kāle vanacarakena",
  "anya-e1102n0:79_8": "labhitvā manussasaṃvāsamāgamma dve putte vijāyitvā “idāni dārake pahāya na gamissatī”ti",
  "anya-e1102n0:79_9": "saññāya vanacarako tassā potthaṃ adāsi, sā potthaṃ labhitvā pakkhanditvā sakaṭṭhānameva",
  "anya-e1102n0:79_10": "gatā kinnariyo hi potthaṃ vinā pakkhandituṃ na sakkonti, teneva tāpaso “mā potthaṃ",
  "anya-e1102n0:79_11": "assā adāsī”ti āha. Kammapaccaya utusamuṭṭhānañhi tāsaṃ potthaṃ, rañño cakkavattissa",
  "anya-e1102n0:79_12": "cakkaratanaṃ viya, tathā hi cakkavattino vehāsagamanādi puññavato iddhināma, na tena",
  "anya-e1102n0:79_13": "cakkaratanaṃ vā hatthiassaratanaṃ vā vinā attano sabhāveneva gantuṃ sakkonti. Tattha",
  "anya-e1102n0:79_14": "cakkaratanaṃ rañño cakkavattissa kammabalena nibbattattā samuddamajjhe jāyamānampi",
  "anya-e1102n0:79_15": "kammapaccayautusamuṭṭhānaṃ nāma. Hatthiassaratanāni pana kammapaccayakammasamuṭṭhānāni",
  "anya-e1102n0:79_16": "nāma. Pakkhīnaṃ vehāsagamanādikā kammavipākajā iddhi. Kinnariyo pana potthaṃ vinā",
  "anya-e1102n0:79_17": "attano sabhāvena pakkhandituṃ na sakkonti, tasmā tāsaṃ potthaṃ kammapaccayautusamuṭṭhānanti",
  "anya-e1102n0:79_18": "daṭṭhabbaṃ. Keci pana devānaṃ alaṅkārā viya paṭisandhiyā saha āgatoti vadanti, na",
  "anya-e1102n0:79_19": "taṃ paccetabbaṃ, aṇḍajajalābujānaṃ tathā asambhavato. Kecipi pavatti kāle katanti",
  "anya-e1102n0:79_20": "vadanti, tampi ayuttameva, saṃsedajāpi padumagabbhevā veḷugabbhe vā nibbattā pokkharasātibrāhmaṇapadumavatīveḷuvatīdevīādayo",
  "anya-e1102n0:79_21": "viya. Jalābujā pana pākaṭāyeva. Yena sayaṃ tiracchānabhūtena manussitthibhūtā mātā",
  "anya-e1102n0:79_22": "ghātitā, sopi ānantariko na hoti tiracchānagatattā panassa pabbajjā paṭikkhittā,",
  "anya-e1102n0:79_23": "kammaṃ panassa bhāriyaṃ hoti, ānantariyaṃ āhacca tiṭṭhati. Manussitthiyopi tiracchānamāgamma",
  "anya-e1102n0:79_24": "gabbhaṃ janenti, seyyathāpi bhūridattassa mātā itthiyo hi aṭṭhahi kāraṇehi gabbhaggahaṇaṃ",
  "anya-e1102n0:79_25": "hoti - ajjhācārena, kāyasaṃsaggena, coḷaggahaṇena, asucipānena, nābhiparāmasanena,",
  "anya-e1102n0:79_26": "rūpadassanena, saddena gandhenāti. Tattha ajjhācārena sudinnassa purāṇadutiyikā gabbhaṃ",
  "anya-e1102n0:79_27": "gaṇhitvā pacchimabhavikaṃ suvaṇṇabimbasadisaṃ bījakaṃ nāma puttaṃ vijāyi. Kadāci",
  "anya-e1102n0:79_28": "ekaccā utusamaye chandarāgarattā purisānaṃ hatthagāhaveṇigāhaaṅgapaccaṅgaparāmasanaṃ",
  "anya-e1102n0:79_29": "sādiyantiyopi gabbhaṃ gaṇhanti. Evaṃ kāyasaṃsaggena gabbhaggahaṇaṃ hoti. Udāyittherassa",
  "anya-e1102n0:79_30": "pana purāṇadutiyikā bhikkhunī taṃ asuciṃ ekadesaṃ mukhena aggahesi, ekadesaṃ coḷakeneva",
  "anya-e1102n0:79_31": "saddhiṃ aṅgajāte pakkhipi, sā tena gabbhaṃ gaṇhi. Evaṃ coḷaggahaṇena gabbhaggahaṇaṃ",
  "anya-e1102n0:79_32": "hoti. Migasiṅgatāpasassa mātā migī utusamaye tāpasassa passāvaṭṭhānaṃ āgantvā sasambhavaṃ",
  "anya-e1102n0:79_33": "pivi, sā tena gabbhaṃ gaṇhitvā migasiṅgaṃ nāma tāpasadārakaṃ vijāyi. Evaṃ asucipānena",
  "anya-e1102n0:79_34": "gabbhaggahaṇaṃ hoti. Sāmassa pana bodhisattassa mātā utusamaye nābhiparāmasanena",
  "anya-e1102n0:79_35": "gabbhaṃ gaṇhitvā sāmatāpasadārakaṃ vijāyi, evaṃ maṇḍabyassa ca caṇḍapajjo tassa ca",
  "anya-e1102n0:79_36": "mātā utusamaye nābhiparāmasanavasena, tattha ca diṭṭhamaṅgalikāya nābhiparāmasanena",
  "anya-e1102n0:79_37": "maṇḍabyassa nibbatti ahosi. Caṇḍapajjotassa mātu nābhiyaṃ vicchiko pharitvā gato,",
  "anya-e1102n0:79_38": "tena caṇḍapajjotassa nibbatti ahosi. Idhekaccā itthī utusamaye purisasaṃsaggaṃ alabhamānā",
  "anya-e1102n0:79_39": "chandarāgavasena antogehegatāva purisaṃ upanijjhāyati, rājorodho viya, sā tena gabbhaṃ",
  "anya-e1102n0:79_40": "gaṇhāti. Evaṃ rūpadassanena gabbhaggahaṇaṃ hoti. Balākāsu pana purisonāma natthi,",
  "anya-e1102n0:79_41": "tā utusamaye meghasaddaṃ sutvā gabbhaṃ gaṇhanti. Gāvīeva vā kadāci usabhagandhena",
  "anya-e1102n0:79_42": "gabbhaṃ gaṇhanti. Evaṃ gandhena gabbhaggahaṇaṃ hoti. Evaṃ aṭṭhahi kāraṇehi itthiyo",
  "anya-e1102n0:79_43": "gabbhaṃ gaṇhanti. Ettha ca pitusadisāyeva puttā honti, tasmā bhūridattādayo dhataraṭṭhaṃ",
  "anya-e1102n0:79_44": "nāgarājānaṃ paṭicca nāgāyeva honti. Caṇḍapajjotassa pana vicchikaṃ paṭicca manusso",
  "anya-e1102n0:79_45": "jāto, sambhavena ajātattā. Pitughātakepi eseva nayo.",
  "anya-e1102n0:80_0": "Arahantaghātako pana amanussa arahantadevataṃ vā manussajātiyaṃ vā avasesaṃ ariyapuggalaṃ",
  "anya-e1102n0:80_1": "ghātetvā anantariyo na hoti, pabbajjāpissa na vāritā, kammaṃ pana balavaṃ hoti. Tiracchāno",
  "anya-e1102n0:80_2": "pana amanussaarahantampi ghātetvā ānantariko na hoti, kammaṃ pana bhāriyaṃ tiracchānagatattā",
  "anya-e1102n0:80_3": "panassa pabbajjā vāritā. Bhikkhunidūsakasaṅghabhedakāni pākaṭāyeva.",
  "anya-e1102n0:81_0": "Lohituppādako pana yo tathāgatassa abhejjakāyatāya parūpakkamena cammaṃ chinditvā",
  "anya-e1102n0:81_1": "lohitaṃ paggharituṃ na sakkoti, sarīrassa pana antoyeva ekasmiṃ ṭhāne lohitaṃ samosarati,",
  "anya-e1102n0:81_2": "āghātena patubbanamānaṃ sañcitaṃ hoti, tassa bahu apuññaṃ pasavati, ānantariko ca",
  "anya-e1102n0:81_3": "hoti, pabbajjāpissa vāritā, seyyathāpi devadatto. Yo pana jīvako viya rogavūpasamanatthaṃ",
  "anya-e1102n0:81_4": "phāletvā pūtimaṃsañca lohitañca nīharitvā phāsuṃ karoti, ayaṃ lohituppādako na hoti,",
  "anya-e1102n0:81_5": "bahupuññaṃ pasavati brahmapuññaṃ pasavati, seyyathāpi jīvakokomārabhacco.",
  "anya-e1102n0:82_0": "Ubbhatobyañjanako pana itthi-purisavasena duvidho tattha itthiubhatobyañjanakassa",
  "anya-e1102n0:82_1": "itthinimittaṃ pākaṭaṃ, purisanimittaṃ paṭicchannaṃ. Purisaubhatobyañjanakassa purisanimittaṃ",
  "anya-e1102n0:82_2": "pākaṭaṃ, itthinimittaṃ paṭicchannaṃ. Itthiubhatobyañjanakassa itthīsu purisattaṃ",
  "anya-e1102n0:82_3": "karontassa itthinimittaṃ paṭicchannaṃ hoti, purisanimittaṃ pākaṭaṃ hoti. Purisaubhatobyañjanakassa",
  "anya-e1102n0:82_4": "purisānaṃ itthibhāvaṃ upagacchantassa purisanimittaṃ paṭicchannaṃ hoti, itthinimittaṃ",
  "anya-e1102n0:82_5": "pākaṭaṃ. Itthiubhatobyañjanako sayañca gabbhaṃ gaṇhāti, parañca gaṇhāpeti. Purisa",
  "anya-e1102n0:82_6": "ubhato byañjanako pana sayaṃ na gaṇhāti, paraṃ gaṇhāpeti. Idameva tesaṃ nānākaraṇaṃ.",
  "anya-e1102n0:82_7": "Ubhatobyañjananti cettha “byañjananti nimittaṃ. Ubhato byañjanaṃ assa atthīti viggahena",
  "anya-e1102n0:82_8": "“ubhatobyañja”nti vakkhatha, ekassa dve indriyāni honti, atha ekamevāti. Ekameva",
  "anya-e1102n0:82_9": "na dve, “yassa itthindriyaṃ uppajjati, tassa purisindriyaṃ uppajjatīti no. Yassa",
  "anya-e1102n0:82_10": "vā pana purisindriyaṃ uppajjati, tassa itthindriyaṃ uppajjatīti noti ekasmiṃ santāne",
  "anya-e1102n0:82_11": "indriya dvayassa paṭisevitattā. Tañca kho itthiubhatobyañjanakassa itthindriyaṃ,",
  "anya-e1102n0:82_12": "purisaubhatobyañjanakassa purisindriyamevāti. Yadi ekameva indriyaṃ, evaṃ ubhatobyañjanakabhāvo",
  "anya-e1102n0:82_13": "kathaṃ siyā. Indriyaṃ byañjanakāraṇanti vuttaṃ, tañca tassa natthīti. Vuccate na",
  "anya-e1102n0:82_14": "itthindriyaṃ purisabyañjanassa kāraṇaṃ, tathā purisindriyampi itthibyañjanakassa,",
  "anya-e1102n0:82_15": "kasmā sadā abhāvatoti, tathā hi itthi ubhatobyañjanakassa yadā itthiyā rattaṃ hoti,",
  "anya-e1102n0:82_16": "tadā purisabyañjanaṃ pākaṭaṃ hoti, itthibyañjanaṃ paṭicchannaṃ tathā purisaubhatobyañjanakassapi.",
  "anya-e1102n0:82_17": "Yadi tesaṃ indriyadvayaṃ byañjanānaṃ kāraṇaṃ bhaveyya, sadā byañjana dvayaṃ ekato",
  "anya-e1102n0:82_18": "tiṭṭheyya na pana tiṭṭhati, tasmā ekameva indriyanti niṭṭhametthāva gantabbaṃ. Byañjanakāraṇaṃ",
  "anya-e1102n0:82_19": "indriyaṃ pahāya rāgacittamevettha byañjanadvayassa kāraṇanti daṭṭhabbaṃ, tasmā itthiubhatobyañjanako",
  "anya-e1102n0:82_20": "sayampi gabbhaṃ gaṇhāti, parampi gaṇhāpeti, purisaubhatobyañjanako paraṃ gaṇhāpeti,",
  "anya-e1102n0:82_21": "sayaṃ pana na gaṇhāti, itthindriyasamaṅgisseva gabbhasambhavatoti. Kurundiyaṃ pana",
  "anya-e1102n0:82_22": "“yadi paṭisandhiyaṃ purisaliṅgaṃ, pavatte itthiliṅgaṃ nibbattati, yadi paṭisandhiyaṃ",
  "anya-e1102n0:82_23": "itthiliṅgaṃ, pavatte purisaliṅgaṃ nibbatī”ti paṭisandhiyaṃ liṅgasambhavo vutto, so",
  "anya-e1102n0:82_24": "ayuttova. Kasmā, pavattiyaṃyeva itthiliṅgādīni samuṭṭhahanti. Paṭisandhiyameva samuṭṭhāti,",
  "anya-e1102n0:82_25": "na liṅgādīni. Indriyameva liṅganti na sakkā vattuṃ, indriyaliṅgānaṃ bhinnasabhāvattā,",
  "anya-e1102n0:82_26": "yathā ca bīje sati rukkho sambhavati, nāsati, evameva indriye sati liṅgādīni sambhavanti",
  "anya-e1102n0:82_27": "bījasadisañhi indriyaṃ, rukkhasadisāni liṅgādīni evameva tesu puggalesu paṇḍakādayo",
  "anya-e1102n0:82_28": "ekādasapuggalā tasmiṃ yeva bhave niyāmaṃ okkamituṃ na arahanti, tasmā abhabbā nāma.",
  "anya-e1102n0:82_29": "Ūnavīsati antimavatthuajjhāpannapubbā dve upasampadāya avatthumattameva, upanissaye",
  "anya-e1102n0:82_30": "sati tasmiṃyeva bhave niyāmaṃ okkamituṃ arahanti, tasmā bhabbānāma honti.",
  "anya-e1102n0:83": "Vatthusampattikathā niṭṭhitā.",
  "anya-e1102n0:84": "Ñattisampatti nāma.",
  "anya-e1102n0:85": "“Sithilaṃ dhanitañca dīgharassaṃ, garukaṃ lahukañca niggahitaṃ;",
  "anya-e1102n0:86": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti.",
  "anya-e1102n0:87_0": "Evaṃ vuttaṃ dasavidhaṃ byañjanaṃ apekkhitvā vā evaṃ asakkontenāpi sithiladhanita",
  "anya-e1102n0:87_1": "vimuttaniggahitavasena vuttāni byañjanāni akopetvā vā duruttaṃ vā akatvā vuttaṃ ñattisampatti",
  "anya-e1102n0:87_2": "nāma. Ñattivipatti nāma sabbaso ñattiṃ aṭṭhapetvā vā vatthusaṅghapuggalañattīnaṃ",
  "anya-e1102n0:87_3": "aparāmasanāni pacchā ñattiṭṭhapanañcāti ime tāva pañca ñattidosā. Tattha ayaṃ itthanāmoti",
  "anya-e1102n0:87_4": "upasampadāpekkhassa api akittanaṃ vatthuaparāmasanaṃ nāma. Suṇātu me bhante saṅghoti",
  "anya-e1102n0:87_5": "ettha suṇātu me bhanteti vatvā saṅghoti abhaṇanaṃ saṅghaaparāmasanaṃ nāma. Itthannāmassa",
  "anya-e1102n0:87_6": "upasampadāpekkhoti upajjhāyassa akittanaṃ puggalaaparāmasanaṃ nāma. Sabbena sabbaṃ",
  "anya-e1102n0:87_7": "ñattiyā anuccāraṇaṃ ñattiaparāmasanaṃ nāma. Paṭhamaṃ kammavācaṃ niṭṭhāpetvā esā ñattīti",
  "anya-e1102n0:87_8": "vatvā khamati saṅghassāti evaṃ ñatti kittanaṃ pacchā ñattiṭṭhapanaṃ nāma. Iti ime",
  "anya-e1102n0:87_9": "pañca ñattidosā ñattivipatti nāma. Imehi dosehi vimuttāya ñattiyā sampannaṃ ñattisampatti nāma.",
  "anya-e1102n0:88": "Ñattisampattikathā niṭṭhitā.",
  "anya-e1102n0:89_0": "Anusāvanasampatti nāma vatthu saṅghapuggalānaṃ aparāmasanāni, sāvanāya hāpanaṃ, akāle",
  "anya-e1102n0:89_1": "sāvananti ime pañca anusāvanadose vajjetvā kathanaṃ anusāvanasampatti nāma. Tattha",
  "anya-e1102n0:89_2": "vatthādīnaṃ aparāmasanāni ñattiyaṃ vuttasadisāneva. Tīsu pana anusāvanāsu yattha",
  "anya-e1102n0:89_3": "katthaci etesaṃ aparāmasanaṃ aparāmasanameva. Sabbena sabbaṃ pana kammavācaṃ avatvā",
  "anya-e1102n0:89_4": "catukkhattuṃ ñattikittanameva vā kammavācabbhantarepi cattāri byañjanāni kopetvā",
  "anya-e1102n0:89_5": "vā akkharassa vā padassa vā duruccāraṇaṃ vā katvā sāvanaṃ sāvanāya hāpanaṃ nāma,",
  "anya-e1102n0:89_6": "tathā hi sithiladhanitavimuttaniggahitavasena cattāri byañjanāni antokammavācāya",
  "anya-e1102n0:89_7": "kammaṃ kopenti. Tattha “suṇātu me ti sithile vattabbe suṇāthu me”ti vacanaṃ sithile",
  "anya-e1102n0:89_8": "dhanitaṃ nāma. “Bhante”ti vattabbe bhanteti vacanaṃ dhanite sithilaṃ nāma. “Suṇātu",
  "anya-e1102n0:89_9": "esā ñattī”ti vattabbe “suṇantu esaṃ ñattī”ti vacanaṃ vimutte niggahitaṃ nāma. “Pattakalla”nti",
  "anya-e1102n0:89_10": "vattabbe “pattakallā”ti vacanaṃ niggahite vimuttaṃ nāma. Evaṃ imāni cattāri byañjanāni",
  "anya-e1102n0:89_11": "antokammavācāya kammaṃ dūsenti. Imāni cattāri akopetvā vadantenāpi aññasmiṃ akkhare",
  "anya-e1102n0:89_12": "vattabbe aññaṃ akkharaṃ vadanto duruttaṃ karoti nāma. Itaresu dīgharassādīsu chasu",
  "anya-e1102n0:89_13": "ṭhānesu dīghaṭṭhāne dīghaṃ, rassaṭṭhāne rassamevāti evaṃ yathāṭhāne taṃ tadeva akkharaṃ",
  "anya-e1102n0:89_14": "bhāsantena anukkamāgataṃ paveṇiṃ avināsetvā kammavācā kātabbā. Sace pana evaṃ akatvā",
  "anya-e1102n0:89_15": "dīghe vattabbe rassaṃ, rasse vattabbe dīghaṃ vadati, tathā garuke vattabbe lahukaṃ,",
  "anya-e1102n0:89_16": "lahuke vattabbe garukaṃ vadati. Sambandhe vā vattabbe vavatthitaṃ, vavatthite vā",
  "anya-e1102n0:89_17": "vattabbe sambandhaṃ vadati, evampi kammavācā na kuppati. Imāni cha byañjanāni kammaṃ",
  "anya-e1102n0:89_18": "na kopenti. Idameva ācariyānaṃ samānakathā. Apare pana idāni byañjanāni antokammavācāya",
  "anya-e1102n0:89_19": "kammaṃ dūsentīti vadanti, evaṃ sati anupasampannāva bahutarā bhaveyyuṃ, vīmaṃsitvā",
  "anya-e1102n0:89_20": "pana gahetabbaṃ. Suṭṭhutarā vā kammavācā sikkhitabbā. Sāvanāya anokāse paṭhamaṃ ñattiṃ",
  "anya-e1102n0:89_21": "aṭṭhapetvā anusāvanaṃ akāle sāvanaṃ nāma. Iti imehi dosehi vimuttāya anusāvanāya",
  "anya-e1102n0:89_22": "sampannaṃ anusāvanasampattisampannaṃ nāma. Yadi pattacīvararahitaṃ puggalaṃ upasampādeti,",
  "anya-e1102n0:89_23": "“paripuṇṇassa pattacīvara”nti anusāvanāya katattā kammakopo na hoti, kārakasaṅgho",
  "anya-e1102n0:89_24": "pana sātisāro tenevāha vimativinodaniyampi pattacīvarānaṃ abhāvepi’paripuṇṇassa pattacīvara’nti",
  "anya-e1102n0:89_25": "kammavācāya sāvitattā kammakopaṃ avatvā dukkaṭameva vuttanti. Sace anupajjhāyako",
  "anya-e1102n0:89_26": "upasampādeti, “itthannāmassa upasampadāpekkho, itthannāmena upajjhāyenā”ti vā upajjhāyaṃ",
  "anya-e1102n0:89_27": "sāveti, sūpasampannova hoti. Upajjhāyaṃ na sāveti nupasampanno. Vakkhati hi vimativinodaniyaṃ",
  "anya-e1102n0:89_28": "“kammaṃ na kuppatīti idaṃ upajjhāyābhāvepi itthannāmassa upasampadāpekkho itthannāmena",
  "anya-e1102n0:89_29": "upajjhāyenā”ti matassa vā vibbhamantassa vā purāṇaupajjhāyassa vā yassa kassaci avijjamānassāpi",
  "anya-e1102n0:89_30": "nāmena sabbattha upajjhāyakittanassa katattā vuttaṃ. Yadi hi upajjhāyakittanaṃ na",
  "anya-e1102n0:89_31": "kareyya,’puggalaṃ na parāmasatī’ti vuttakammavipattieva siyā, teneva pāḷiyaṃ “anupajjhāyakanti",
  "anya-e1102n0:89_32": "vutta”nti. Sace saṅghupajjhāyena gaṇupajjhāyena upasampādeti, kārakasaṅgho sātisāro,",
  "anya-e1102n0:89_33": "kammaṃ pana na kuppati, vakkhati hi vimativinodaniyaṃ “saṅghena upajjhāyenā”ti ayaṃ",
  "anya-e1102n0:89_34": "itthannāmo saṅghassa upasampadāpekkho, itthannāmo saṅghaṃ upasampadaṃ yācati. Saṅghena",
  "anya-e1102n0:89_35": "upajjhāyenā”ti evaṃ kammavācāya saṅghameva upajjhāyaṃ kittetvāti attho. Evaṃ’gaṇena",
  "anya-e1102n0:89_36": "upajjhāyenā’ti etthāpi ayaṃ itthannāmogaṇassa upasampadāpekkho’ti ādinā yojanā veditabbā.",
  "anya-e1102n0:89_37": "Evaṃ vuttepi kammaṃ na kuppati eva, dukkaṭasseva vuttattā, aññathā so ca puggalo",
  "anya-e1102n0:89_38": "anupasampannoti vadeyyā’ti. Sace paṇḍakādinā anupasampannakena upajjhāyena upasampādeti,",
  "anya-e1102n0:89_39": "te vajjetvā pañcavaggādigaṇo hatthapāsaṃ avijahitvā pūrati, kammaṃ na kuppati, kārakasaṅgho",
  "anya-e1102n0:89_40": "pana sātisāro tena vuttaṃ vimativinodaniyaṃ “paṇḍakādīhi upajjhāyehi kariyamānesu",
  "anya-e1102n0:89_41": "paṇḍakādikena vināva pañcavaggādigaṇo pūrati, kammaṃ na kuppati. Itarathā kuppatī”ti.",
  "anya-e1102n0:89_42": "Sace cattāro ācariyā ekato anusāventi, ettha pana kathanti vuccate, sabbaaṭṭhakathāsu",
  "anya-e1102n0:89_43": "dvīhi vā tīhi vā ācariyehi visuṃ visuṃ ekena ekassāti ekappahāreneva dve tisso vā",
  "anya-e1102n0:89_44": "kammavācā kātabbā. Sace pana nānācariyā nānupajjhāyā honti, tissatthero sumanattherassa",
  "anya-e1102n0:89_45": "saddhivihārikaṃ, sumanatthero tissattherassa saddhivihārikaṃ anusāveti, gaṇapūrakā",
  "anya-e1102n0:89_46": "honti vaṭṭati. Sace pana nānupajjhāyā honti, eko ācariyo hoti, natveva’nānupajjhāyenā’ti",
  "anya-e1102n0:89_47": "paṭikkhittattā na vaṭṭatīti ettakameva vuttaṃ. Catunnaṃ pana janānaṃ vicāraṇakathāya",
  "anya-e1102n0:89_48": "nāpi kammavipattichāyā dissati, tathāpi na kattabbameva, sabbaaṭṭhakathāsu avicāritattā.",
  "anya-e1102n0:89_49": "Sace vatthālaṅkārādisahitaparūḷhakesamassuṃ upasampādeti, sūpasampannova hoti, pacchā",
  "anya-e1102n0:89_50": "kesamassuṃ ohāretvā kāsāyāni vatthāni acchādetuṃ vaṭṭati terasavatthuvimuttattā sampatti",
  "anya-e1102n0:89_51": "yevetthapamāṇattā ca.",
  "anya-e1102n0:90": "Anusāvanasampattikathā niṭṭhitā.",
  "anya-e1102n0:91": "Idāni sīmavisodhaniṃ nāma, nānāganthasamāhanti imissā gāthāya saṃvaṇṇanākkamo anuppatto.",
  "anya-e1102n0:92": "Paññāva sabbañeyyesu, dayā yassa mahesino;",
  "anya-e1102n0:93": "Anantesupi sattesu, pavattittha yathāruci.",
  "anya-e1102n0:94": "Tāya ussāhito satthā, bhikkhūnaṃ hitakāraṇaṃ;",
  "anya-e1102n0:95": "Yaṃ sīmaṃ anujānāti, tattha pañho pavattati.",
  "anya-e1102n0:96": "Dveḷhakā saṃsayā honti, dese sabbattha bhikkhavo;",
  "anya-e1102n0:97": "Ganthāpi visamā honti, attanomatikāraṇā.",
  "anya-e1102n0:98": "Yadi me īdisaṃ vādaṃ, sutvāvupekkhako bhave;",
  "anya-e1102n0:99": "Pabbajjā nipphalā mayhaṃ, vare sambuddhasāsane;",
  "anya-e1102n0:100": "Gambhīro nipuṇo attho, sabbaññujinagocaro.",
  "anya-e1102n0:101": "Sāriputto mahāpañño, therassapi avisayo;",
  "anya-e1102n0:102": "Kathaṃ tvaṃ sakkuṇeyyāsi, sabbaññujinagocare;",
  "anya-e1102n0:103": "Iti me upavadeyyuṃ, dharateva mahāmuni.",
  "anya-e1102n0:104": "Pāliphullo mahāsālo, ucco merunagūpamo;",
  "anya-e1102n0:105": "Parinibbānakālamhi, sambuddho iccamabravi.",
  "anya-e1102n0:106": "Mā tvaṃ ānanda rodasi, mā tvaṃ ānanda socasi;",
  "anya-e1102n0:107": "Ahamekova nibbāyi, dharanteva bahū buddhā.",
  "anya-e1102n0:108": "Sambuddhā caturāsīti, sahassāni imāni te;",
  "anya-e1102n0:109": "Ovadissanti tvaṃ bhikkhu, katapuññosi hohisi.",
  "anya-e1102n0:110": "Vare sāṭṭhakathe pāḷi, ṭhite sabbaññugocare;",
  "anya-e1102n0:111": "Nibbutopi sambuddho, asuññova pajaṃ imaṃ.",
  "anya-e1102n0:112": "Evāhaṃ cintayitvāna, rattidivaṃ atandito;",
  "anya-e1102n0:113": "Dharanteyeva sambuddhe, bhinnavādo avisayo.",
  "anya-e1102n0:114": "Taṃ vādaṃ bhindayitvāna, jahitvā vattanomatiṃ;",
  "anya-e1102n0:115": "Vissajjissamahaṃ dāni, ciraṃ saddhammasuddhiyāti.",
  "anya-e1102n0:116_0": "Tattha sīmavisodhani'nti sīmavipattijahanaṃ sīmavipattiṃ pahāya sampattilakkhaṇappakāsakaṃ",
  "anya-e1102n0:116_1": "pakaraṇaṃ karissanti attho. Tattha sīmāti pannarasavidhā sīmā. Katame pannarasa.",
  "anya-e1102n0:116_2": "Khaṇḍasīmā, upacārasīmā, samānasaṃvāsasīmā, avippavāsasīmā, lābhasīmā, gāmasīmā,",
  "anya-e1102n0:116_3": "nigamasīmā, nagarasīmā, abbhantarasīmā, udakukkhepasīmā, janapadasīmā, raṭṭhasīmā,",
  "anya-e1102n0:116_4": "rajjasīmā, dīpasīmā, cakkavāḷasīmā’ti. Tattha khaṇḍasīmā nāma pabbajjupasampadādīnaṃ",
  "anya-e1102n0:116_5": "saṅghakammānaṃ sukhakaraṇatthaṃ mahāsīmāya vā gāmakhette vā khaṇḍitvā paricchinditvā",
  "anya-e1102n0:116_6": "sammatā. Tassāvitthāro ''paṭhamaṃ nimittā kittetabbā''ti ādinā dvāsattatippabhedāya",
  "anya-e1102n0:116_7": "samantapāsādikāya vinayaṭṭhakathāya mahāvagge vutto, idha vuttopi tatheva vutto bhaveyya,",
  "anya-e1102n0:116_8": "tasmā na vakkhāma, duviññeyyaṭṭhānameva kiñciṭhānaṃ nīharitvā pākaṭaṃ karissāma.",
  "anya-e1102n0:116_9": "Tattha sace pana heṭṭhā uparimassa sīmāparicchedassa parato anto leṇaṃ hoti, bahi",
  "anya-e1102n0:116_10": "sīmā na otarati. Athāpi uparimassa sīmāparicchedassa orato bahi leṇaṃ hoti, antosīmā",
  "anya-e1102n0:116_11": "na otaratīti ime dve ekatthā byañjanameva nānaṃ. Ayañhetthatthouparimassa sīmāparicchedassa",
  "anya-e1102n0:116_12": "orimabhāgato heṭṭhā pabbatapāde umaṅgasaṇṭhānena pabbatapasse vijjhitvā leṇaṃ hoti,",
  "anya-e1102n0:116_13": "sīmāparicchedassa parato leṇe ca leṇassa bahibhūte heṭṭhā pabbate ca bhūmibhāge sīmā",
  "anya-e1102n0:116_14": "na otarati, leṇassa upariyeva sīmā hotīti. Tassa uparimassa sīmāparicchedassa orimabhāgato",
  "anya-e1102n0:116_15": "bahibhūte heṭṭhā pabbatapāde umaṅgasaṇṭhānena vijjhitvā pabbatapasse leṇaṃ athāpi",
  "anya-e1102n0:116_16": "hoti, leṇe ca leṇassa parabhūte heṭṭhā pabbate ca bhūmibhāge sīmā na otarati, leṇassa",
  "anya-e1102n0:116_17": "uparibhāge va sīmā hotīti. Esā ca vicāraṇā vimativinodaniyampi katā. Anto ti pabbatassa",
  "anya-e1102n0:116_18": "anto, pabbatamūleti attho. Tameva antosaddaṃ sīmāparicchedena visesetuṃ “uparimassa",
  "anya-e1102n0:116_19": "sīmāparicchedassa parato”ti vuttaṃ. Pabbatapādaṃ pana apekkhitvā “orato”ti vattabbepi",
  "anya-e1102n0:116_20": "sīmānissayaṃ pabbataggaṃ sandhāya “parato”ti vuttanti daṭṭhabbaṃ teneva bahileṇanti",
  "anya-e1102n0:116_21": "ettha bahisaddaṃ visesento “uparimassa sīmāparicchedassa orato”ti āha. Bahi sīmā",
  "anya-e1102n0:116_22": "na otaratīti ettha bahī ti pabbatapādeleṇaṃ sandhāya vuttaṃ. Leṇassa bahibhūte upari",
  "anya-e1102n0:116_23": "sīmāparicchedassa heṭṭhābhāge sīmā na otaratīti attho. Antosīmāti leṇassa ca pabbatapādassa",
  "anya-e1102n0:116_24": "ca anto attano otaraṇārahaṭṭhāne na otaratīti attho. Bahi sīmā na otaratīti attho,",
  "anya-e1102n0:116_25": "sīmā na otaratī ti cettha attano otaraṇārahaṭṭhāne leṇabhāvena sīmā sabbathā “anotaraṇameva",
  "anya-e1102n0:116_26": "dassitanti gahetabbaṃ. Tattha pi anotaraṇanti uparieva sīmā hotī”ti vimativinodanī.",
  "anya-e1102n0:116_27": "Keci pana veḷususiro viya susirameva leṇanti vadanti, taṃ ayuttaṃ.",
  "anya-e1102n0:117_0": "Upacārasīmā nāma gāmāraññanigamādivasā yāva brahmalokā tesaṃ tesaṃ sattānaṃ nivāsagehassa",
  "anya-e1102n0:117_1": "vā devavimānakapparukkhādīnaṃ vā upacārārahaṭṭhānameva upacārasīmā te idha nādhippetā,",
  "anya-e1102n0:117_2": "bhikkhūnaṃ avisayatāya. Yaṃ pana padesaṃ paricchinditvā pariveṇaṃ katvā pākārādiparikkhittaṃ",
  "anya-e1102n0:117_3": "vā katvā aparikkhittepi upacārārahaṭṭhānaṃ paricchinditvā vā yasmiṃ padese bhikkhū",
  "anya-e1102n0:117_4": "vasanti, ayameva upacārasīmāti adhippetā. Bhikkhūnaṃ vassūpagamanakathinatthārakaraṇaṭṭhānattā,",
  "anya-e1102n0:117_5": "tathā hi “kathinatthatasīmāya”nti upacārasīmaṃ sandhāya vuttaṃ, khandhasīmāya tatruppādābhāvatoti",
  "anya-e1102n0:117_6": "tīsupi gaṇṭhipadesu vuttaṃ. Tatruppādenā bhatanti vihārasantakena khettavatthuādinā",
  "anya-e1102n0:117_7": "ābhataṃ kiñci saṅghikaṃ cīvaraṃ uppajjati, taṃ tesaṃ kathinatthārakabhikkhūnaṃ yeva",
  "anya-e1102n0:117_8": "bhavissatīti yojanā kātabbā. Khettavatthuādinā ti ettha ādisaddena matakacīvaraṃ",
  "anya-e1102n0:117_9": "vā hotu saṃghaṃ uddissa dinnaṃ vā saṅghikena vā ti mahāaṭṭhakathāyaṃ vuttaṃ. Tasmiṃ",
  "anya-e1102n0:117_10": "upacārasīme pavattacīvaraṃ sabbaṃ saṅgaṇhāti, teneva “tena kho pana samayena aññatarena",
  "anya-e1102n0:117_11": "upāsakena saṅghaṃ uddissa vihāro kārito hoti, so tassa vihārassa kate ubhatosaṅghassa",
  "anya-e1102n0:117_12": "akālacīvaraṃ dātukāmo hoti. Tena kho pana samayena ubhatosaṅghassa kathinaṃ atthataṃ",
  "anya-e1102n0:117_13": "hoti. Atha kho so upāsako saṅghaṃ upasaṅkamitvā kathinuddhāraṃ yācī”ti imasmiṃ vatthusmiṃ",
  "anya-e1102n0:117_14": "ānisaṃsapasambhanatthaṃ kathinuddhāraṃ bhagavatā paññattaṃ, teneva thullanandā bhikkhunī",
  "anya-e1102n0:117_15": "ānisaṃsaṃ appaṭippassambhentā cīvaraṃ amhākaṃ bhavissatīti kathinuddhāraṃ paṭibāhi,",
  "anya-e1102n0:117_16": "tasmā kathinatthatasīmāyaṃ anuddhaṭe kathine yāva phagguṇapuṇṇamā pañca māsā etthantare",
  "anya-e1102n0:117_17": "matakacīvaraṃ vā hotu cātuddisaṃ saṅghaṃ uddissa matānaṃ ñātijanānaṃ vā, bhikkhāpaññattiyā",
  "anya-e1102n0:117_18": "vā vihāramahādikiccena vā yenakenaci ākārena saṅghikaṃ cīvaraṃ dinnaṃ hoti, taṃ sabbaṃ",
  "anya-e1102n0:117_19": "tesaṃ kathinatthārakabhikkhūnaṃyeva hoti. Chinnavassānaṃ vā pacchimikāya upagatānaṃ",
  "anya-e1102n0:117_20": "vā tattha sampattānaṃ sīmaṭṭhakabhikkhūnaṃ vā na hoti. Ajānitvā ce gaṇhanti dātabbameva.",
  "anya-e1102n0:117_21": "Yadi taṃ cīvaraṃ taṇḍulādikhādanīyabhojanaṃ karoti, itaresampi hotiyeva. Kasmāti",
  "anya-e1102n0:117_22": "ce ānisaṃsa vigatattā. Teneva gaṇapūraṇavasena sampattānaṃ chinnaṃ vassānaṃ vā pacchimikāya",
  "anya-e1102n0:117_23": "upagatānaṃ vā aññasmiṃ vihāre vutthavassanaṃ vā khādanīyabhojanīyādīni pāpuṇanti.",
  "anya-e1102n0:117_24": "Kathinatthatasāṭakassa dānakammavācā pana khaṇḍasīmāyameva vaṭṭasi. Tasmiṃ vihāre",
  "anya-e1102n0:117_25": "asati aññavihāre baddhasīmāya vā udakukkhepasīmādīsu vā kātabbameva.",
  "anya-e1102n0:118_0": "Kasmāti ce, tasmiṃ vihāre purimikāya upagatā kathinatthārakusalā na honti. Atthārakusalā",
  "anya-e1102n0:118_1": "khandhakabhāṇakattherā pariyesitvā ānetabbā. Kammavācaṃ sāvetvā kathinaṃ attharāpetvā",
  "anya-e1102n0:118_2": "dānañca bhuñjitvā gamissanti, ānisaṃso pana itaresaṃ vahotī’ti. Aññasīmaṭṭhakabhikkhūnampi",
  "anya-e1102n0:118_3": "kammavāca sāvanassa aṭṭhakathāyaṃ vuttattā. Chinnavassāvā pacchimikāya upagatā vā",
  "anya-e1102n0:118_4": "aññasmiṃ vihāre vutthavassāpi vā purimikāya upagatānaṃ gaṇapūraṇamattameva labhanti,",
  "anya-e1102n0:118_5": "ānisaṃso itaresaṃyeva hoti. Sacepi te chinnavassādayo anumodenti, bhinno kathinatthāro,",
  "anya-e1102n0:118_6": "idaṃ aṭṭhakathāyaṃ vicāritaṃ. Apare pana “kathinatthatasīmanti upacārasīmaṃ sandhāya",
  "anya-e1102n0:118_7": "vutta”nti vuttattā upacārasīmāyameva kathinanatthāraka ñattiṃ karonti, taṃ ayuttaṃ,",
  "anya-e1102n0:118_8": "sodhetuṃ dukkarattā. Tathā hi upacārasīmāyameva paviṭṭhagāmasīmāyaṃ tattha otiṇṇe",
  "anya-e1102n0:118_9": "bhikkhū tattha pāsānayanaṃ vā bahisīmakaraṇaṃ vā ko sakkhissati. “Kathinatthatasīmāya”nti",
  "anya-e1102n0:118_10": "imināpipadena kathinatthatabhāvoyeva vutto, na kathinatthatasāṭakassa dānakammavācā,",
  "anya-e1102n0:118_11": "sā ca vicāraṇā kammacatukkena dīpetabbā. Tattha apalokanakammaṃ ñattikammaṃ ñattidutiyakammaṃ",
  "anya-e1102n0:118_12": "ñatticatutthakammanti. Tattha apalokanakammaṃ nāma sīmaṭṭhakasaṅghaṃ sodhetvā chandārahānaṃ",
  "anya-e1102n0:118_13": "chandaṃ āharitvā samaggassa saṅghassa anumatiyā saṅghaṃ kittetvā “ruccati saṅghassā”ti",
  "anya-e1102n0:118_14": "tikkhuttuṃ anusāvetvā kattabbaṃ vuccati. Ñattikammaṃ nāma vuttanayeneva samaggassa",
  "anya-e1102n0:118_15": "saṅghassa anumatiyā ekāya ñattiyā kattabbaṃ kammaṃ. Ñattidutiyakammaṃ nāma vuttanayeneva",
  "anya-e1102n0:118_16": "samaggassa saṅghassa anumatiyā ekāya ñattiyā ekāya ca anusāvanāyāti evaṃ ñattidutiyāya",
  "anya-e1102n0:118_17": "anusāvanāya kattabbaṃ kammaṃ. Ñatticatutthakammaṃ nāma vuttanayeneva samaggassa saṅghassa",
  "anya-e1102n0:118_18": "anumatiyā ekāya ñattiyā tīhi ca anusāvanāhīti evaṃ ñatticatutthāhi tīhi anusāvanāhi",
  "anya-e1102n0:118_19": "kattabbaṃ kammaṃ. Tattha apalokanakammaṃ phalabhājanakālādīsu lahukakammeyeva labbhati.",
  "anya-e1102n0:118_20": "Kathinatthatasāṭakadānepi anatthateyeva kathine tato bahuānisaṃsacīvarasāṭakaṃ labhitvā",
  "anya-e1102n0:118_21": "teneva sāṭakena attharitabbā, puna kammavācāya dānakiccaṃ natthi apalokanakammena",
  "anya-e1102n0:118_22": "saṅghassa anumatiyā dātabbaṃ. Kathinatthatasāṭakadānakammavācā ekā ce vaṭṭati. Puna",
  "anya-e1102n0:118_23": "kamma vācāyakiccaṃ natthi. Ñattikammaṃ pana dhammasaṅgāhakakāle mahākassapattherādīhi",
  "anya-e1102n0:118_24": "attanāva attānaṃ sammannanakāle lahukakammeyeva labbhati. Ñattidutiyakammaṃ pana",
  "anya-e1102n0:118_25": "sīmāsammuti, sīmāsamūhanaṃ, kathinadānaṃ, kathinuddhāro, kuṭivatthudesanā, vihāravatthudesanāti",
  "anya-e1102n0:118_26": "imāni cha garukammāni apaloketvā kātuṃ na vaṭṭati. Ñattidutiyakammavācaṃ sāvetvāva",
  "anya-e1102n0:118_27": "kātabbaṃ. Ito paresu cīvaravippavāsasammutiādīsu ñattidutiyakammesu apaloketvāpi",
  "anya-e1102n0:118_28": "kātabbaṃ, lahukakammattā. Ñatticatutthakammaṃ pana idāni upasampadākammaṃ idāni cattāri",
  "anya-e1102n0:118_29": "kammāni baddhasīmāya vā, tasmiṃ asati udakukkhepasīmāya vā sodhetuṃ asakkonte sati",
  "anya-e1102n0:118_30": "abaddhasīmāya vā kātabbameva. Apare evaṃ vadanti “kuṭivatthukāravihāravatthukārakāle",
  "anya-e1102n0:118_31": "tāni kuṭivihāravatthūni kathaṃ sīmaṭṭhā kātuṃ sakkhissanti, tasmā tattha tattheva",
  "anya-e1102n0:118_32": "kuṭivihārakaraṇaṭṭhāneyeva kātabba”nti, taṃ tesaṃ vacanamattameva, na sārato paccetabbaṃ.",
  "anya-e1102n0:118_33": "Vatthuparāmasanamevettha pamāṇaṃ, tathā hi saṅghakuṭivatthuṃ olokentaṃ yācatityādinā",
  "anya-e1102n0:118_34": "vatthuparāmasanaṃ katvā heṭṭhā vatthuñattidose ca vipatti lakkhaṇe ca vajjetvā ñattidutiyakammena",
  "anya-e1102n0:118_35": "sammatabhikkhūhi tattha kuṭivihāraṭṭhānaṃ gantvā oloketabbaṃ teneva pāḷiyaṃ “tehi",
  "anya-e1102n0:118_36": "sammatehi bhikkhūhi tattha gantvā kuṭivatthu oloketabba”nti vuttaṃ. Aññathā pattacīvaravirahitaṃ",
  "anya-e1102n0:118_37": "puggalaṃ vā anupajjhāyakaṃ vā katvā upasampādentehi “paripuṇṇassa pattacīvara”nti",
  "anya-e1102n0:118_38": "vā “itthannāmassa upasampadāpekkho, itthannāmena upajjhāyenā”ti kammavācāya sāvitepi",
  "anya-e1102n0:118_39": "kammassa asijjhanaṃ bhaveyya. Apare evaṃ vadanti “sīmāsammutikāle pana kataṃ, tathā",
  "anya-e1102n0:118_40": "hi sīmāsammutikāle bhikkhū tasmiṃ yeva ṭhāne ṭhatvā kammavācaṃ sāventi, tasmimpi",
  "anya-e1102n0:118_41": "ṭhāne abaddhasīmāva hoti. Yadi baddhasīmā bhaveyya, sīmajjhottharaṇaṃ vā sīmasambhedo",
  "anya-e1102n0:118_42": "vā siyā”ti. Saccaṃ, tathāpi taṃ sīmāsammutiṭṭhānaṃ bhujissaṃ katvā sīmasammutikammassakatattā",
  "anya-e1102n0:118_43": "visuṃgāme sammatānaṃ bhikkhūnaṃ gāmasīme ṭhitā bhikkhū kammaṃ kopetuṃ na sakkonti.",
  "anya-e1102n0:118_44": "Yadi sīmasammutiṭṭhānaṃ bhujissaṃ katvāva sīmaṃ sammanneyya, kathaṃ bhagavato dharamānakāle",
  "anya-e1102n0:118_45": "chabbaggiyā bhikkhu yathāsukhaṃ sīmaṃ sammannissantīti na panevaṃ daṭṭhabbaṃ tathā",
  "anya-e1102n0:118_46": "hi vāsākhā migāramātāpi navakoṭīhi bhūmiṃ gaṇhitvā pubbārāmaṃ nāma mahā vihāraṃ kāresi,",
  "anya-e1102n0:118_47": "tathā anāthapiṇḍiko kahāpaṇasanthatena jetassa rājakumārassa uyyānaṭṭhānaṃ kiṇāpetvā",
  "anya-e1102n0:118_48": "gaṇhitvā jetavanaṃ nāma mahāvihāraṃ kāresi evaṃ puññakāmā pariveṇaṃ katvā vihāraṃ",
  "anya-e1102n0:118_49": "karonti tasmā chabbaggiyā bhikkhū yathāsukhaṃ sīmaṃ bandhantīti daṭṭhabbanti. Ayaṃ",
  "anya-e1102n0:118_50": "upacārasīmāya vicāraṇā.",
  "anya-e1102n0:119_0": "Samānasaṃvāsasīmā nāma diṭṭhisīlasāmaññasaṅghātasaṅkhātehi bhikkhugaṇehi uposathādisaṅghakammena",
  "anya-e1102n0:119_1": "samānaṃ ekībhāvaṃ hutvā vasituṃ sammatā sīmā. Avippavāsasīmā nāma ticīvarena vippavasituṃ",
  "anya-e1102n0:119_2": "sammatā sīmā, etā dvesīmā tiyojanaparamatāyapi sambhavato mahāsīmā tipi nāmaṃ labhanti,",
  "anya-e1102n0:119_3": "tāsaṃ vicāraṇā mahāaṭṭhakathāyaṃ sabbaso paripuṇṇaṃ katvā vuttā, tasmā idha na vakkhāma",
  "anya-e1102n0:119_4": "vuccamānampi avisesetvā vuttaṃ bhaveyya, tasmā na vakkhāma.",
  "anya-e1102n0:120_0": "Lābhasīmā nāma yaṃ gāmaṃ vā nigamaṃ vā pokkharaṇītaḷākavanādikaṃ vā yaṃ yaṃ padesaṃ",
  "anya-e1102n0:120_1": "saṅghassa catuccappayatthāya rājarājamahāmattehi paricchinditvā ṭhapitā, esā lābhasīmā",
  "anya-e1102n0:120_2": "nāma. Neva sammāsambuddhena anuññātā, na dhammasaṅgahakattherehi ṭhapitā, api ca",
  "anya-e1102n0:120_3": "kho lābhadāyakehi ṭhapitāva. Mātikāṭṭhakathāya līnatthappakāsaniyampi lābhasīmāti",
  "anya-e1102n0:120_4": "yaṃ rājarājamahāmattādayo vihāraṃ kāretvā gāvutaṃ vā aḍḍhayojanaṃ vā yojanaṃ vā samantā",
  "anya-e1102n0:120_5": "paricchinditvā “ayaṃ amhākaṃ vihārassa lābhasīmā, yaṃ etthantare uppajjati, taṃ sabbaṃ",
  "anya-e1102n0:120_6": "amhākaṃ vihārassa demā”ti ṭhapenti, ayaṃ lābhasīmā nāmā’ti vuttaṃ. Imasmiṃ lābhasīmādhikāre",
  "anya-e1102n0:120_7": "rañño mahācetiyadāyakassa divaṅgatakālato ekasmiṃ saṃvacchare atīte tassa jeṭṭhaputtassa",
  "anya-e1102n0:120_8": "dhammarañño kāle īdisaṃ puññaṃ bhūtapubbaṃ. Yadi hi rājarājamahāmattādīsu yo koci",
  "anya-e1102n0:120_9": "yassa vihārassa yāni taḷākakhettavatthādīni datvā taṃ sahitavihāraṃ puggalassa deti,",
  "anya-e1102n0:120_10": "evaṃ sati kiṃ tassa puggalassa taṃ sahitavihāraṃ puggalikabhāvena paṭiggahetuṃ vaṭṭati,",
  "anya-e1102n0:120_11": "udāhu saṅghikabhāvenevāti taḷākakhettavatthādivirahito pana kevalo puggalikavihāro",
  "anya-e1102n0:120_12": "aññesaṃ dammīti adatvā puggale mate saṅghiko hoti, udāhu puggalikoyevāti. Tatrāyaṃ",
  "anya-e1102n0:120_13": "vissajjanā, yadi hi rājarājamahāmattādīsu yokoci vihārassa taḷākakhettāvatthādīni",
  "anya-e1102n0:120_14": "deti, evaṃ sati paṭikkhipituṃ na vaṭṭatītidaṭṭhabbaṃ tena vuttaṃ vinayaṭṭhakathāyaṃ",
  "anya-e1102n0:120_15": "“imaṃ taḷākaṃ, imaṃ khettaṃ, imaṃ vatthuṃ vihārassa demāti vutte paṭikkhipituṃ na",
  "anya-e1102n0:120_16": "labbhatī”ti. “Pāsādassa dāsiṃ, dāsaṃ, khettaṃ, vatthuṃ, gomahiṃsaṃ demāti vadanti,",
  "anya-e1102n0:120_17": "pāṭekkaṃ gahaṇakiccaṃ natthi, pāsāde paṭiggahite paṭiggahitameva hotī”ti ca. Vinayavinicchayapakaraṇe ca.",
  "anya-e1102n0:121": "“Khettavatthutaḷākaṃ vā, dema goajikādikaṃ;",
  "anya-e1102n0:122": "Vihārassāti vuttepi, nisedhetuṃ na vaṭṭatī”ti.",
  "anya-e1102n0:123_0": "Khuddasikkhāpakaraṇe ca “khettādīni vihārassa, vutte dammīti vaṭṭatī”ti vuttaṃ. “Vihārassa",
  "anya-e1102n0:123_1": "demā”ti cettha saṅghikavihārasseva, na puggalikavihārassāti daṭṭhabbaṃ, tathā hi",
  "anya-e1102n0:123_2": "vuttaṃ vimativinodaniyaṃ vihārassa demāti saṅghikavihāraṃ sandhāya vuttanti. “Pāsādassā”ti",
  "anya-e1102n0:123_3": "ca sāmaññena vuttepi “tena kho pana samayena visākhā migāramātā saṅghassa atthāya",
  "anya-e1102n0:123_4": "sāḷindaṃ pāsādaṃ kārāpetukāmo hoti hatthinakhaka”nti imasmiṃ vatthusmiṃ pāsādaparibhogassa",
  "anya-e1102n0:123_5": "anuññātattā saṅghikaṃyeva pāsādaṃ sandhāya vuttanti viññāyati tathā hi vuttaṃ vimativinodaniyaṃ",
  "anya-e1102n0:123_6": "sabbaṃ pāsādaparibhoga’nti. Pāḷiyā aṭṭhakathāya vaṇṇanādhikāre “suvaṇṇarajatādivicitrānī”tiādi",
  "anya-e1102n0:123_7": "saṅghikasenāsanaṃ sandhāya vuttaṃ. Puggalikaṃ pana suvaṇṇādivicitraṃ bhikkhussa sampaṭicchitumeva",
  "anya-e1102n0:123_8": "na vaṭṭati, “na kenaci pariyāyena jātarūpajataṃ sādiyitabba”nti vuttattā, tenevettha",
  "anya-e1102n0:123_9": "aṭṭhakathāyaṃ saṅghikavihāre vā puggalikavihāre vāti na vutta’nti. “Bhikkhūnaṃ dhammavinayavaṇṇanaṭṭhāne”ti",
  "anya-e1102n0:123_10": "vuttattā saṅghikameva suvaṇṇādimayaṃ senāsanaṃ senāsanaparikkhārā ca vaṭṭanti, na",
  "anya-e1102n0:123_11": "puggalikānīti gahetabbanti ca, tasmā taḷākakhettavatthādisahitavihāro saṅghikoyeva",
  "anya-e1102n0:123_12": "hoti, na puggalikoti vinayakovidehi daṭṭhabbo. Sace pana rājarājamahāmattādīsu yokoci",
  "anya-e1102n0:123_13": "taḷākakhettavatthādisahitaṃ vihāraṃ puggalassa taṃ sahitavihārabhāvamārocetvā deti,",
  "anya-e1102n0:123_14": "evaṃ sati puggalassa saṅghikavihārabhāveneva paṭiggahetuṃ vaṭṭati, na puggalikavihārabhāvenāti",
  "anya-e1102n0:123_15": "daṭṭhabbaṃ. “Kasmā, vihārassa demā”ti vatvā dinnānaṃ taḷākakhettavatthādīnaṃ saṅghasseva",
  "anya-e1102n0:123_16": "vaṭṭamānattā. Tenevāha vimativinodaniyaṃ “vihārassa demāti vuttaṃ saṅghassa vaṭṭati,",
  "anya-e1102n0:123_17": "na puggalassa, khettādi viya daṭṭhabba”nti. Tatrāyaṃ yojanā vihārassādemāti vatvā",
  "anya-e1102n0:123_18": "dinnaṃ khettādi saṅghassa vaṭṭati, na puggalassa, evaṃ vihārassa demāti vuttaṃ suvaṇṇādivicittaṃ",
  "anya-e1102n0:123_19": "akappiyamañcaṃ saṅghassa vaṭṭati, na puggalassāti daṭṭhabbanti. Saṅghasseva kappiyavohārena",
  "anya-e1102n0:123_20": "khettādīni paṭiggahetuṃ vaṭṭati, tathā hi vuttaṃ vimativinodaniyaṃ “cattāropaccaye",
  "anya-e1102n0:123_21": "paribhuñjatūti deti vaṭṭatītiettha bhikkhusaṅghassa catupaccayaparibhogatthāya taḷākaṃ",
  "anya-e1102n0:123_22": "dammīti vā bhikkhusaṅgho cattāro paccaye paribhuñjituṃ taḷākaṃ dammīti vā ito taḷākato",
  "anya-e1102n0:123_23": "uppanne cattāro paccaye dammīti vā vuttampi vaṭṭati. Idañca saṅghassa diyyamānaññeva",
  "anya-e1102n0:123_24": "sandhāya vuttaṃ, puggalassa pana evampi dinnaṃ taḷākakhettādi na vaṭṭati. Suddhacittassa",
  "anya-e1102n0:123_25": "pana udakaparibhogatthaṃ kūpapokkharaṇīādayo vaṭṭanti. Saṅghassataḷākaṃatthi, taṃkathantiādināhisabbattha",
  "anya-e1102n0:123_26": "saṅghassavaseneva vuttanti. “Khettādayo pana sabbesaṅghasseva vaṭṭanti, pāḷiyaṃ puggalikavasena",
  "anya-e1102n0:123_27": "gahetuṃ ananuññātattāti daṭṭhabba”nti ca. Puggalassa pana puggalānañca khettavatthādīni",
  "anya-e1102n0:123_28": "kappiyavohārenāpi paṭiggahetuṃ na vaṭṭati. Evañcakatvā vimativinodaniyaṃ “khettavatthādīnipi",
  "anya-e1102n0:123_29": "kappiyavohārenāpi puggalānaṃ gahetuṃ na vaṭṭati, tathā anuññātattāti viññāyati khettavatthupaṭiggahaṇā",
  "anya-e1102n0:123_30": "paṭivirato hotī”ti ādinā hi paṭikkhittāsu ekasseva puggalikavasena gahaṇe ananuññāte",
  "anya-e1102n0:123_31": "taditarānaṃ tathāgahetabbatā siddhāva hotī’ti vuttaṃ, tasmā taḷākakhettavatthādisahitassa",
  "anya-e1102n0:123_32": "vihārassa saṅghikabhāveneva paṭiggahetabbatā siddhā hotīti daṭṭhabbā. Ayaṃ paṭhamapañhe vissajjanā.",
  "anya-e1102n0:124_0": "Taḷākakhettavatthādivirahitaṃ pana vihāraṃ puggalikabhāvenāpi paṭiggahetuṃ vaṭṭati.",
  "anya-e1102n0:124_1": "So ca vihāro tasmiṃ puggale jīvante puggaliko hoti. Aññesaṃ dammīti adatvā mate avissajjanīyo",
  "anya-e1102n0:124_2": "avebhaṅgiyo, saṅghikoyeva hotīti daṭṭhabbo. Yathāha, bhikkhussa bhikkhave kālaṅkate",
  "anya-e1102n0:124_3": "saṅgho sāmi pattacīvare. Api ca gilānupaṭṭhākā bahūpakārā, anujānāmi bhikkhave saṅghena",
  "anya-e1102n0:124_4": "ticīvarañca gilānupaṭṭhākānaṃ dātuṃ. Yaṃ tattha lahubhaṇḍaṃ lahuparikkhāraṃ, taṃ",
  "anya-e1102n0:124_5": "sammukhībhūtena saṅghena bhājetabbaṃ. Yaṃ tattha garubhaṇḍaṃgaruparikkhāraṃ taṃ āgatānāgatassa",
  "anya-e1102n0:124_6": "cātuddisassa saṅghassa avissajjiyaṃ avebhaṅgiyanti. Vinayaṭṭhakathāyañca “tasmiṃ",
  "anya-e1102n0:124_7": "jīvante puggaliko, mate saṅghikoyevāti aññesaṃ adatvā ṭhapitaparikkhārāpi tattha",
  "anya-e1102n0:124_8": "saṅghasseva honti. Dvinnaṃ santakaṃ hoti avibhattaṃ, ekasmiṃ kālaṅkate itaro sāmi.",
  "anya-e1102n0:124_9": "Bahūnaṃ santakepi eseva nayo, sabbesu matesu saṅghikaṃ hotī”ti vuttaṃ.",
  "anya-e1102n0:125_0": "Ettha ca yaṃ tattha garubhaṇḍa’nti ādīsu garubhaṇḍaṃ nāma rāsivasena pañcavidhaṃ,",
  "anya-e1102n0:125_1": "sarūpavasena pana pañcavīsatividhaṃ hoti, tasmā matakasantakabhūtassāpi vihārassa",
  "anya-e1102n0:125_2": "garubhaṇḍabhāvo veditabbo, tenāha aṭṭhakathāyaṃ “yaṃ tattha lahubhaṇḍaṃ yaṃ tattha garubhaṇḍa”nti.",
  "anya-e1102n0:126": "Iti pañcahi rāsīhi, pañcanimmalalocano;",
  "anya-e1102n0:127": "Pañcavīsavidhaṃ nātho, garubhaṇḍaṃ pakāsayīti.",
  "anya-e1102n0:128": "Ettha vihārassa garubhaṇḍabhāvo veditabbo. Ayaṃ dutiyapañhe vissajjanā.",
  "anya-e1102n0:129_0": "Ayaṃ haṃsāvatiyā pāmokkhamahātherānaṃ vissajjanā. Rāmaññaraṭṭhavāsino pana mahātherā",
  "anya-e1102n0:129_1": "puggalikabhāvenāpi paṭiggahetabbamevāti vadanti, tathā jaṃmāyaraṭṭhavāsinopi mahātherā,",
  "anya-e1102n0:129_2": "tathā sūnāparantaraṭṭhavāsinopi mahātherā tathā isinagaravāsinopi mahātherā puggalikabhāvena",
  "anya-e1102n0:129_3": "paṭiggahaṇe doso natthī’ti vadanti tesaṃ mahātherānaṃ ayamadhippāyo lābhasīmānāmesā",
  "anya-e1102n0:129_4": "neva sammāsambuddhena anuññātā. Na dhammasaṅgāhakattherehipi ṭhapitā. Api ca kho",
  "anya-e1102n0:129_5": "puññatthikehi lābhadāyakehi ṭhapitā tasmā puññatthikā rājarājamahāmattādayo vihāraṃ",
  "anya-e1102n0:129_6": "kārāpetvā tassa vihārassa lābhatthāya padesaṃ paricchinditvā ṭhapenti “yaṃ etthantare",
  "anya-e1102n0:129_7": "uppajjati, taṃ sabbaṃ amhākaṃ vihārassa demā”ti. Taṃ pana vihāraṃ attano rucitassa",
  "anya-e1102n0:129_8": "yassakassaci puggalassa “imaṃ vihāraṃ tuyhaṃ dammi, tava vihāro hotū”tivā attano",
  "anya-e1102n0:129_9": "ruciyā deti sopi puggalo “anujānāmi bhikkhave pañcaleṇāni vihāra”nti ādinā anuññātavihārameva",
  "anya-e1102n0:129_10": "paṭiggaṇhāti, bhagavato anuññātavihāramattasseva paṭiggahitattāti. Tasmiṃ vihāre",
  "anya-e1102n0:129_11": "khettavatthādīni atthīti ce. “Khettavatthupaṭiggahaṇā paṭivirato hotī”ti ādinā yaṃ",
  "anya-e1102n0:129_12": "khettādivatthupaṭiggahaṇaṃ paṭikkhittaṃ, tassa khettādivatthussa appaṭiggahitattā",
  "anya-e1102n0:129_13": "vihāramattameva hi paṭiggahite tappaṭibaddhā khettādivatthusmiṃ uppannacīvara piṇḍapātagilānapaccayabhesajjaparikkhārāpi",
  "anya-e1102n0:129_14": "tasseva puggalassa kappiyabhāveneva pavattanti, puggalassa paṭiggahaṇe vā paribhutte",
  "anya-e1102n0:129_15": "vā doso natthi, bhagavatā eva anuññātassa kappiyapaccayassa paribhuñjitattā. Suttaṃ",
  "anya-e1102n0:129_16": "āharāti ce, “anujānāmi bhikkhave sabbaṃ pāsādaparibhoga”nti. Nanu ca visākhā migāramātā",
  "anya-e1102n0:129_17": "saṅghasseva atthāya sāḷindaṃ pāsādaṃ hatthinakhakanti. Saccaṃ, tathāpi puggalo saṅghapariyāpanno",
  "anya-e1102n0:129_18": "saṅghassa pāsādaparibhoge anuññāte tadantogadhassapi puggalassa anuññātameva hoti.",
  "anya-e1102n0:129_19": "Aññathā puggale antovihāre nisinnoyeva saṅgho tasmiṃ yeva vihārasīme kammaṃ karontopi",
  "anya-e1102n0:129_20": "kammakopo na bhaveyya, avaggārahattāti vakkhati ca sāratthadīpaniyaṃ “anujānāmi bhikkhave",
  "anya-e1102n0:129_21": "sabbaṃ pāsādaparibhoga”nti vacanato puggalikepi senāsane se nāsanaparibhogavasena",
  "anya-e1102n0:129_22": "niyamitaṃ suvaṇṇaghaṭādikaṃ paribhuñjituṃ vaṭṭamānampi kevalaṃ attano santakaṃ katvā",
  "anya-e1102n0:129_23": "paribhuñjituṃ na vaṭṭatī”ti, imināpi vacanena puggalikavihārassapi sabbakappiyabhāvo",
  "anya-e1102n0:129_24": "viññāyati “anujānāmi bhikkhave sabbaṃ pāsādaparibhoga”nti ñāpakassa dassanato. Suvaṇṇaghaṭādikanti",
  "anya-e1102n0:129_25": "ettha ādisaddo mariyādattho, pakārattho vā, tena rajatahārakūṭa-jātiphalikādīni akappiyaghaṭāni",
  "anya-e1102n0:129_26": "suvaṇṇarajatahārakūṭa jātiphalikādibhājanasaravādīni ca senāsanaparikkhārāni saṅgaṇhāti,",
  "anya-e1102n0:129_27": "tāni bhikkhussa parikkhārabhāvena na vaṭṭanti tathā dāsidāsagomahiṃsāpi, tathā khettādivatthumpi",
  "anya-e1102n0:129_28": "bhikkhussa attano santakabhāvena paṭiggahetuṃ na vaṭṭanti, vihārassa pana paṭisedhetabbaṃ",
  "anya-e1102n0:129_29": "natthi, sabbasaddassa dassanato tenevāha samantapāsādikāya vinayaṭṭhakathāya “senāsane",
  "anya-e1102n0:129_30": "pana dvārakavāṭa vātapānakavāṭādīsu sabbaṃ ratanamayampi vaṇṇamaṭṭhakammaṃ vaṭṭati.",
  "anya-e1102n0:129_31": "Senāsane kiñci paṭisedhetabbaṃ natthi aññatra viruddhasenāsanā”ti, iminā ṭhapetvā’gāmañca",
  "anya-e1102n0:129_32": "gāmūpacārañcā’ti ettha viruddhasenāsanaṃ ṭhapetvā sabbakappiyākappiyaṃ vihārassa",
  "anya-e1102n0:129_33": "kappati, kiñciappamattakampi paṭisedhetabbaṃ nāma natthīti viññāyati, tenevāha vinayavinicchaye.",
  "anya-e1102n0:130": "“Khettavatthu taḷākaṃvā, dema goajikādikaṃ;",
  "anya-e1102n0:131": "Vihārassāti vuttepi, nisedhetuṃ na vaṭṭatī”ti.",
  "anya-e1102n0:132_0": "Nanuca vihārassa demāti saṅghikavihāraṃ sandhāya vuttanti vimativinodaniyaṃ vuttanti.",
  "anya-e1102n0:132_1": "Vuttaṃ ettha hi ācariyassaadhippāyena bhavitabbaṃ “khettavattādīnipuggalikavihārassa",
  "anya-e1102n0:132_2": "demā”ti vutte “na kappati upāsakā”ti paṭikkhipitabbaṃ. Kasmā puggalo tassa vihārassa",
  "anya-e1102n0:132_3": "sāmi, vihārassa dinne puggalassa dinnameva hoti, evaṃ sati ca “khettavatthupaṭiggahaṇā",
  "anya-e1102n0:132_4": "paṭivirato hotī”ti ādinā vuttasikkhāpadena kāretabbataṃ āpajjati. Saṅghikavihārassa",
  "anya-e1102n0:132_5": "pana na paṭikkhipitabbaṃ. Kasmā so puggalo tassa saṅghikavihārassa anissaro. Cātuddisaṃ",
  "anya-e1102n0:132_6": "saṅghaṃ uddissa dinnaṃ yaṃkiñci khuddakaṃ vā mahantaṃ vā padesaṃ acchinditvā gaṇhantassapi",
  "anya-e1102n0:132_7": "pārājiko na hoti, sabbasseva cātuddisikassa saṅghassa dhuranikkhepassa asambhavato",
  "anya-e1102n0:132_8": "tasmā saṅghikavihārassa dinne paṭikkhitte saṅghassa lābhantarāyakaro hotīti. Imamevatthaṃ",
  "anya-e1102n0:132_9": "sandhāya vihārassa demāti saṅghikavihāraṃ sandhāya vutta’nti vuttaṃ bhaveyya, na",
  "anya-e1102n0:132_10": "puggalikabhāvenāpi paṭiggahetabbanti. Evañca sati sāmikānaṃ dhuranikkhepenā’ti ettha",
  "anya-e1102n0:132_11": "ekassa santake taḷāke khette ca jāte tasseva dhuranikkhepena pārājikaṃ. Yadi pana",
  "anya-e1102n0:132_12": "taṃ taḷākaṃ sabbasādhāraṇaṃ, khettāni pāṭipuggalikāni, tassa ca dhuranikkhepe avahāro.",
  "anya-e1102n0:132_13": "Atha khettānipi sabbasādhāraṇāni, sabbesaṃ dhuranikkhepeyeva pārājikaṃ, nāsatīti",
  "anya-e1102n0:132_14": "daṭṭhabbanti vimativinodaniyaṃ vuttavacanena avirodho siyā, tathā hi khettavatthādisahitassa",
  "anya-e1102n0:132_15": "vihārassa puggalikabhāvena akappiye sati. Kathaṃ puggalassa khettavatthādikamārabbha",
  "anya-e1102n0:132_16": "abhiyuñjabhāvo bhaveyya, evañca pana vadeyya “dhuraṃ nikkhipatīti ettha ekassa santake",
  "anya-e1102n0:132_17": "taḷāke khette cātiettha gihisantakameva sandhāya vutta”nti. Tathāpi na vattabbaṃ.",
  "anya-e1102n0:132_18": "Kasmā “dhuraṃ nikkhipatīti yadā pana sāmiko ayaṃ thaddho kakkhaḷo, jīvitabrahmacariyantarāyampi",
  "anya-e1102n0:132_19": "me kareyya, alaṃ dāni mayhaṃ iminā”ti padassa dissanato teneva “khettāni pāṭipuggalikāni,",
  "anya-e1102n0:132_20": "tassa ca dhuranikkhepe”ti vimativinodaniyaṃ vuttaṃ. Tathā “anujānāmi bhikkhave sabbaṃ",
  "anya-e1102n0:132_21": "pāsādaparibhoga”nti vacanato puggalikepi senāsane senāsanaparibhogavasena niyamitaṃ",
  "anya-e1102n0:132_22": "suvaṇṇaghaṭādikaṃ paribhuñjituṃ na vaṭṭamānampi kevalaṃ attano santakaṃ katvā paribhuñjituṃ",
  "anya-e1102n0:132_23": "na vaṭṭatī”ti sāratthadīpaniyaṃ vutta vacanenāpi avirodho siyā, tathā “senāsane kiñci",
  "anya-e1102n0:132_24": "paṭisedhetabbaṃ natthi aññatra viruddhasenāsananā”ti aṭṭhakathāvacanenāpi saṃsandameva.",
  "anya-e1102n0:132_25": "Tathā “yaṃ bhikkhave mayā idaṃ na kappatīti appaṭikkhittaṃ, taṃ ce kappiyaṃ anulometi,",
  "anya-e1102n0:132_26": "akappiyaṃ paṭibāhati, taṃ vo kappatī”ti iminā suttānulomenapisaṃndameva. Kathaṃ “anujānāmi",
  "anya-e1102n0:132_27": "bhikkhave pañcaleṇāni vihārantyā”dinā anuññātavihārassa paṭiggahitatthā. Tappaṭibaddhacīvarādikappiyapaccayasseva",
  "anya-e1102n0:132_28": "paribhuñjitattā ca vihārapiṇḍapātagilānapaccayabhesajjaparikkhārāpi bhikkhussa sabbakappiyā",
  "anya-e1102n0:132_29": "kappiyānulomā ca honti. Evaṃ suttasuttānulomaācariyavādaattanomatīhi saṃsandanato",
  "anya-e1102n0:132_30": "aññadatthu gaṅgodakena yamunodakaṃ viya khettavatthādisahitavihāro puggalikabhāvenāpi",
  "anya-e1102n0:132_31": "paṭiggahetabboti kappiyā kappiyāni vinayakovidehi daṭṭhabbo. Ayaṃ isinagaravāsīnaṃ",
  "anya-e1102n0:132_32": "mahātherānaṃ samānavissajjanā.",
  "anya-e1102n0:133": "“Ye ca janā garubhaṇḍaṃ saṃvidhāya avaharuṃ. Dhuranikkhepo ca hoti, pārājikamanāpannā, pañhāmesā kusalehi cintitā”ti.",
  "anya-e1102n0:134_0": "Ayaṃ pañhā saṅghikabhūmithenake bhikkhu sandhāya vuttā, tattha hi paccuppannasaṅghassa",
  "anya-e1102n0:134_1": "dhuranikkhepena cātuddisikasaṅghassa dhuranikkhepābhāvato avahāro natthīti. Ayaṃ",
  "anya-e1102n0:134_2": "lābhasimāya vicāraṇā.",
  "anya-e1102n0:135_0": "Gāmasīmānigamasīmānagarasīmā pana pākaṭāyeva. Tāsaṃ pana viseso evaṃ veditabbo yasmiṃ",
  "anya-e1102n0:135_1": "pana padese āpaṇameva atthi, na pākāraparikkhittaṃ pākāraparikkhittameva vā atthi",
  "anya-e1102n0:135_2": "na āpaṇaṃ ayaṃ padeso gāmo nāma. Yasmiṃ pana ṭṭhāne gāmoyeva atthi, na pana āpaṇapākārā",
  "anya-e1102n0:135_3": "santi, ayaṃ padeso nigamo nāma. Yattha pana āpaṇampi atthi pākāraparikkhittampi,",
  "anya-e1102n0:135_4": "ayaṃ padeso nagaraṃ nāma. Ayaṃ padeso nāgāravanti etthāti vacanatthena rājūnaṃ vā",
  "anya-e1102n0:135_5": "mahāmattānaṃ vā nivāsanayogyaṭṭhānattā nagaranti vuccati. Lokiyasatthe pana.",
  "anya-e1102n0:136": "“Vicittadevāyatanaṃ, pāsādāpaṇamandiraṃ;",
  "anya-e1102n0:137": "Nagaraṃ dassaye vidvā, rājamaggo pasobhita”nti.",
  "anya-e1102n0:138_0": "Vuttaṃ. Evaṃ gāmanigamanagarānaṃ visesaṃ ñatvā gāmoyeva gāmasīmā, nigamoyeva nigamasīmā,",
  "anya-e1102n0:138_1": "nagarameva nagarasīmāti tāsaṃ vacanattho veditabbo. Tattha yaṃ padesaṃ asammatāya",
  "anya-e1102n0:138_2": "bhikkhave sīmāya aṭhapitāya yaṃ gāmaṃ vā nigamaṃ vā upanissāya viharati, yā tassa",
  "anya-e1102n0:138_3": "gāmassa vā gāmasīmā nigamassa vā nigamasīmā, ayaṃ tattha samānasaṃvāsā ekūposathā’ti",
  "anya-e1102n0:138_4": "anuññātaṃ, tasmiṃ padese sabbopi vā gāmapadeso. Yampi ekasmiṃyeva gāmakhette ekaṃ",
  "anya-e1102n0:138_5": "padesaṃ “ayaṃ visuṃ gāmo hotū”ti paricchinditvā rājā kassaci deti sopi visuṃgāmasīmā",
  "anya-e1102n0:138_6": "hotiyeva tasmā sā ca itarā ca pakatigāmanagaranigamasīmā baddhasīmāsadisāyeva honti.",
  "anya-e1102n0:138_7": "Kevalaṃ pana ticīvaravippavāsaparihāraṃ na labhanti. Ettha ca apare evaṃ vadanti,",
  "anya-e1102n0:138_8": "“rājā pasenadīkosalādayo pokkharasātipabhutīnaṃ dakkhiṇodakapātanavasena denti viya",
  "anya-e1102n0:138_9": "brahmadeyyavasena dinnameva visuṃ gāmasīmā hoti, na āyamattassa, chejjabhejjassa",
  "anya-e1102n0:138_10": "anissarattā”ti taṃ na panevaṃ daṭṭhabbaṃ, chejjabhejjassa rājārahattā tathā hi lokavohārasaṅketavasena",
  "anya-e1102n0:138_11": "ayaṃ padeso imassa gāmassa paricchedo”ti issarehi kataparicchinnameva pamāṇaṃ hoti.",
  "anya-e1102n0:138_12": "Yadi chejjabhejjakaro bhaveyya, rājātveva saṅkhyaṃ gacchati. Sopi gāmadeso nagararajjasīmā",
  "anya-e1102n0:138_13": "bhaveyya, na pana gāmasīmāmattameva, tenevāha samantapāsādikāya vinayaṭṭhakathāya",
  "anya-e1102n0:138_14": "“yattake padese tassa gāmassa gāmabhojakā baliṃ labhanti, so padeso appo vā hotu",
  "anya-e1102n0:138_15": "mahanto vā, gāmasīmātveva saṅkhyaṃ gacchati. Nagaranigamasīmāsupi eseva nayo”ti.",
  "anya-e1102n0:138_16": "Ayaṃ gāma nigamanagarasīmānaṃ vicāraṇā.",
  "anya-e1102n0:139_0": "Abbhantarasīmā nāma yaṃ paṭapadesaṃ agāmake bhikkhave araññe samantā sattabbhantarā,",
  "anya-e1102n0:139_1": "ayaṃ tattha samānasaṃvāsā ekūposathā’ti anuññātā abbhantarasīmā nāma. Tattha samantā",
  "anya-e1102n0:139_2": "sattabbhantarāti yasmiṃ viñjhāṭavisadise araññe bhikkhu vasati, athassa ṭhitokāsato",
  "anya-e1102n0:139_3": "samantā puratthimāya sattabbhantarā pacchimāya sattabbhantarā dakkhiṇāya sattabbhantarā",
  "anya-e1102n0:139_4": "uttarāya sattabbhantarāti samantā sattabbhantarā. Vinibbedhena cuddasā ti puratthimapacchimavasena",
  "anya-e1102n0:139_5": "cuddasabbhantarā, dakkhiṇuttaravasenapi cuddasabbhantarāti evaṃ nibbedhena cuddasa",
  "anya-e1102n0:139_6": "cuddasa katvā samantā aṭṭhavīsati abbhantarā honti. Ettha ca ekaṃ abbhantaraṃ aṭṭhavīsati",
  "anya-e1102n0:139_7": "hatthappamāṇaṃ hoti, tasmā puratthimāya sattabbhantare channavutisatahatthappamāṇaṃ",
  "anya-e1102n0:139_8": "hoti, evaṃ dakkhiṇuttarapacchimesupīti sabbaṃ sampiṇḍetvā caturāsītisattasatahatthappamāṇaṃ",
  "anya-e1102n0:139_9": "hoti. Parimaṇḍalavasena pana sabbaṃ chasattatiekasatuttarāni ca ekaṃ sahassañca hoti.",
  "anya-e1102n0:139_10": "Pakatiayanavasena minite pana –",
  "anya-e1102n0:140": "“Pañcahattho mato daṇḍo, vīsadaṇḍo usabho;",
  "anya-e1102n0:141": "Athītiusabhā gāvī, catugāvī yojana”nti.",
  "anya-e1102n0:142_0": "Vuttattā ayanavasena vinibbedhe cuddasabbhantare dvehatthādhikaaṭṭhasattati hoti.",
  "anya-e1102n0:142_1": "Sabbaṃ aṭṭhavīsati abbhantaraṃ sampiṇḍetvā catuhatthādhikachappaññāsuttara ekasataṃ",
  "anya-e1102n0:142_2": "hoti. Parimaṇḍalavasena pana chahatthādhikacatutiṃsuttaradvesatāni honti, usabhavasena",
  "anya-e1102n0:142_3": "pana vinibbedhena cuddasa abbhantare dvehi ūnāni cattāri usabhāni ca dveratanañca",
  "anya-e1102n0:142_4": "honti. Sabbaṃ sampiṇḍetvā aṭṭhavīsatiyā abbhantare caturatanañca soḷasa ayanāni adhikāni",
  "anya-e1102n0:142_5": "satta usabhāni honti. Parimaṇḍalavasena pana charatanañca cuddasaayanāni ca adhikāni",
  "anya-e1102n0:142_6": "ekādasa usabhāni honti. Ayamettha sārato vinicchayo. Keci pana abbhantarasaddaṃ hattharatanavācakaṃ",
  "anya-e1102n0:142_7": "parikappetvā evaṃ vadanti majjhe ṭhitassa samantā satta vinibbedhena cuddasā’ti vuttattā",
  "anya-e1102n0:142_8": "puratthimāya satta hatthā dakkhiṇuttarapacchimesupi satta satta hatthāti katvā evaṃ",
  "anya-e1102n0:142_9": "nibbedhena cuddasa hatthā honti. Sabbaṃ sampiṇḍetvā aṭṭhavīsatihatthaṃ abbhantaranti",
  "anya-e1102n0:142_10": "taṃ tesaṃ matimattameva, na sārato paccetabbaṃ. Kasmā aṭṭhakathāyaṃ tattha ekaṃ abbhantaraṃ",
  "anya-e1102n0:142_11": "aṭṭhavīsatihattha’nti vuttattā. Yadi tesaṃ matena sabbaṃ sampiṇḍetvā aṭṭhavīsatihatthabbhantaraṃ",
  "anya-e1102n0:142_12": "bhaveyya, aṭṭhakathāyaṃ tattha abbhantaraṃ nāma aṭṭhavīsatihatthappamāṇaṃ hoti, majjhe",
  "anya-e1102n0:142_13": "ṭhitassa samantā sattavinibbedhena cuddasā hontī’ti vattabbaṃ bhaveyya, na panevaṃ",
  "anya-e1102n0:142_14": "vuttaṃ, tasmā taṃ tesaṃ matimattamevāti daṭṭhabbaṃ. Tattha ayañhetthattho tattha",
  "anya-e1102n0:142_15": "tatthā’ti niddhāraṇe bhummaṃ. Ekanti gaṇanaparicchedo. Abbhantaranti paricchinnaniddeso,",
  "anya-e1102n0:142_16": "niyamitaparidīpanaṃ vā. Aṭṭhavīsatihatthappamāṇanti paricchinditabbadhammasamudāyaniddeso",
  "anya-e1102n0:142_17": "tattha tesu samantā sattabbhantaresu ekaṃ abbhantaraṃ nāma aṭṭhavīsatihatthappamāṇaṃ",
  "anya-e1102n0:142_18": "hotīti attho daṭṭhabbo. Ettha pana saṅkhyā kathetabbā. Sā duvidhā parimāṇaminanavasena.",
  "anya-e1102n0:142_19": "Tattha parimāṇa saṅkhyā evaṃ veditabbā catasso muṭṭhiyo eko kuḍuvo. Cattāro kuḍuvā",
  "anya-e1102n0:142_20": "eko pattho, cattāro patthā eko āḷhako. Cattāro āḷhakā ekaṃ doṇaṃ, cattāri doṇāni",
  "anya-e1102n0:142_21": "ekā mānikā. Catasso mānikā ekā khārī. Vīsati khārikā eko vāho. Tadeva ekaṃ sakaṭanti",
  "anya-e1102n0:142_22": "suttanipātaṭṭhakathādīsu vuttaṃ. Sāratthadīpaniyaṃ pana nava vāhasahassānīti ettha",
  "anya-e1102n0:142_23": "catasso muṭṭhiyo kuḍuvo, cattāro kuḍuvā eko pattho, cattāro patthā eko āḷhako. Cattāro",
  "anya-e1102n0:142_24": "āḷhakā ekaṃ doṇaṃ, cattāri doṇāni ekā mānikā, cattasso mānikā ekā khārī. Vīsatikhārikā",
  "anya-e1102n0:142_25": "eko vāho. Tadeva ekaṃ sakaṭanti suttanipātaṭṭhakathādīsu vutta’nti vatvā “idha pana",
  "anya-e1102n0:142_26": "dve sakaṭāni eko vāhoti vadantī”ti likhitaṃ paccantavohārena minite pana saṭṭhisataṃ",
  "anya-e1102n0:142_27": "eko vāhoti rañño dhammāsokassa sūvakāhatasāliyā minite pana paccantavohārena vīsādhikatisataṃ",
  "anya-e1102n0:142_28": "hoti eko vāhoti vadanti. Minana saṅkhyā pana evaṃ veditabbā. Tathā hi –",
  "anya-e1102n0:143": "“Chattiṃsa paramāṇūnaṃ, aṇumattanti vuccati;",
  "anya-e1102n0:144": "Chattiṃ saaṇumattaṃ, tajjārīti pavuccati.",
  "anya-e1102n0:145": "Chattiṃ samattātajjārī, rathareṇupamāṇaṃ;",
  "anya-e1102n0:146": "Chattiṃsa rathareṇū ca, ekā likkhāti vuccati.",
  "anya-e1102n0:147": "Sattalikkhā ca ekūkā, sattūkā dhaññamāsako;",
  "anya-e1102n0:148": "Sattadhaññaṅguli ekā, vidatthi dvādasaṅguli.",
  "anya-e1102n0:149": "Dve vidatthitu ratanaṃ, sattahatthaṃ ekayaṭṭhi;",
  "anya-e1102n0:150": "Vīsayaṭṭhitu usabhaṃ, usabhāsīti gāvutaṃ;",
  "anya-e1102n0:151": "Gāvutāni cattāri, meruyojananti vuccatī”ti.",
  "anya-e1102n0:152_0": "Vuttattā ekā rajo paramāṇu atisukhumā acakkhuviññeyyā, sarīrampi ghanaselamayaṃ sinerupabbatarājampi",
  "anya-e1102n0:152_1": "vinijjhitvā gatā. Tassā chattiṃsaparimāṇaṃ ekoaṇu tajjāritassa chattiṃsaparimāṇaṃ",
  "anya-e1102n0:152_2": "ekārathareṇu. Tassā chattiṃsaparimāṇaṃ ekalikkhā. Sattalikkhā ekā ūkā. Satta ūkā",
  "anya-e1102n0:152_3": "ekaṃ dhaññaṃ. Sattadhaññaṃ ekā aṅguli, dvādasaaṅguli ekā vidatthi. Dve vidatthi ekaratanaṃ.",
  "anya-e1102n0:152_4": "Sattahatthaṃ ekayaṭṭhi, vīsayaṭṭhi ekā usabhā, asīti usabhā gāvutaṃ. Cattāri gāvutāni",
  "anya-e1102n0:152_5": "meruyojananti vuccati. Tattha aṇurajo kiḷañjakuṭṭachiddādīsu vāte pahaṭakāle sūriyālokesu",
  "anya-e1102n0:152_6": "dissati. Tajjārī pana sakaṭamaggādīsu dakkhiṇavāma passādīsu dissati. Rathareṇu pana",
  "anya-e1102n0:152_7": "tassā allīyanaṭṭhānesu dissati. Likkhā pana atioḷārikā pākaṭā hoti. Ayaṃ meruayanavasena vuttaṃ.",
  "anya-e1102n0:153": "Aparampi",
  "anya-e1102n0:154": "“Dasa kesā ekatilaṃ, chatilaṃ yavakaṃ bhave;",
  "anya-e1102n0:155": "Catuyavañca aṅguli, pañcadasa ekapāda”nti.",
  "anya-e1102n0:156": "Vuttattā dasa kesā ekatilaṃ nāma. Chatilaṃ ekaṃ yavaṃ nāma. Catuyavaṃ eko aṅguli nāma. Pañcadasaṅguliyo eko pādoti vuccati. Idaṃ tīsu vedesu āgatavasena vuttaṃ.",
  "anya-e1102n0:157": "Aparampi",
  "anya-e1102n0:158": "“Dasa kesā ekatilaṃ, chatilaṃ yavakaṃ bhave;",
  "anya-e1102n0:159": "Catuyavañca aṅguli, aṭṭhaṅguli ekā muṭṭhi, ratanaṃ timuṭṭhi bhave”ti.",
  "anya-e1102n0:160_0": "Vuttattā dasakesā ekaṃ tilaṃ nāma. Chatilaṃ ekaṃ yavaṃ nāma. Catuyavaṃ ekāaṅguli",
  "anya-e1102n0:160_1": "nāma. Aṭṭhaṅgulaṃ ekāmuṭṭhi. Trimuṭṭhi ekaratanaṃ. Pañca ratanāni ekodaṇḍo. Vīsati",
  "anya-e1102n0:160_2": "daṇḍāni ekousabho. Asīti usabhā ekā gāvī. Catasso gāviyo ekayojananti vuttaṃ, tenevāha.",
  "anya-e1102n0:161": "“Pañcahattho mato daṇḍo, vīsadaṇḍo ca usabho;",
  "anya-e1102n0:162": "Asīti usabhā gāvī, catugāvī ca yojana”nti.",
  "anya-e1102n0:163": "Idaṃ pakatiayanavasena vuttaṃ. Cakkavāḷaayanayojanavasena pana",
  "anya-e1102n0:164": "“Sattahattho mato daṇḍo, vīsadaṇḍo ca usabho;",
  "anya-e1102n0:165": "Asīti usabhā gāvī, catugāvī ca yojana”nti vuttaṃ.",
  "anya-e1102n0:166": "Aparampi.",
  "anya-e1102n0:167": "“Dasa kesā ekatilaṃ; Chatilaṃ ekaṃ yavaṃ;",
  "anya-e1102n0:168": "Catuyavaṃ ekaṅguli; Aṭṭhaṅgulaṃ ekāmuṭṭhi;",
  "anya-e1102n0:169": "Trimuṭṭhi ekaratanaṃ, aṭṭhavīsatiratanaṃ ekaṃabbhantaranti.",
  "anya-e1102n0:170": "Vuttaṃ. Tenevāha “tattha ekaṃ aṭṭhavīsatihattappamāṇaṃ hotī”ti. Ettha ca agāmake ceti ettha akāro kataratthoti, tathā hi akāro.",
  "anya-e1102n0:171": "Paṭisedhe vuddhitabbhāve, aññatthe sadisepica;",
  "anya-e1102n0:172": "Viruddhe garahe suññe, akāro viraha’ppake’ti.",
  "anya-e1102n0:173_0": "Vuttesu dissati tathā hi ajanetvā tiādīsu paṭisedhe dissati. “Aparihānīyā dhammā”ti",
  "anya-e1102n0:173_1": "ādīsu vuddhimhi. “Anavajjaṃ bhante”ti ādīsu tabbhāve akkharā’ti ādīsu aññatthe. “Amaru",
  "anya-e1102n0:173_2": "rājā”tiādīsu sadise. “Amala”nti ādīsu viruddhe. “Aseṭṭhoyaṃ brāhmaṇo abrahmacārī”ti",
  "anya-e1102n0:173_3": "ādīsu garahe. “Agāmo”ti ādīsu suññe. “Apatikāyaṃitthī”ti ādīsu virahe. “Atha nāyaṃ",
  "anya-e1102n0:173_4": "kaññā”ti ādīsu appake. Idha pana suññe virahe vā daṭṭhabbo. Suññatthena pana agāmake",
  "anya-e1102n0:173_5": "nimanusse kevalāraññeti attho. Virahattho vā agāmake gāmavirahite padeseti attho",
  "anya-e1102n0:173_6": "daṭṭhabbo. Teneva suññatthena virahatthena “agāmake”timināpadena gāmanadījātassarasamudde",
  "anya-e1102n0:173_7": "muñcitvā yaṃ anavasesaṃ heṭṭhā pathavīsandhārakaudakampiudakasandhārako vātopi ajaṭākāsampi,",
  "anya-e1102n0:173_8": "tathā yāva uparibrahmalokaṃ upādāya sabbaṃ asurayakkhasurādiākāsaṭṭhakadevabrahmavimānānipi",
  "anya-e1102n0:173_9": "araññantveva saṅgahitā. Nadīsamuddantaresupi macchabandhānaṃ agamanapatho dīpako",
  "anya-e1102n0:173_10": "vā pabbato vā, sopi araññasīmātveva saṅkhyaṃ gacchati, tasmā ayaṃ sattabbhantarasīmā",
  "anya-e1102n0:173_11": "nimanusse kevalāraññe pathavīmaṇḍalepi devaloke vimānakapparukkhādīsupi labbhateva.",
  "anya-e1102n0:173_12": "Pathaviyaṃ pana yasmiṃ gāmakhette heṭṭhā pathaviyā yattha vā suvaṇṇamaṇiādīni khaṇitvā",
  "anya-e1102n0:173_13": "gahetuṃ sakkonti, taṃ padesaṃ gāmakhettameva. Tato parā yāva pathavīsandhārakaudakā",
  "anya-e1102n0:173_14": "ajaṭākāsepi labbhateva. Nanu chakāmāvacara devalokesupi devavimānakapparukkhagāmanigamādayopi",
  "anya-e1102n0:173_15": "attheva. Atha kasmā “araññā”ti kathitāti amanussā vā sattā jātibhinnattā ca te agāmāyeva,",
  "anya-e1102n0:173_16": "teneva “nimanussamhi araññamhī”ti vuttaṃ. Tiracchānavatthusmimpi “nāgo vā hotu supaṇṇamāṇavakādīnaṃ",
  "anya-e1102n0:173_17": "vā aññataro antamaso sakkaṃ devarājānaṃ upādāya yo koci amanussajātiko sabbova imasmiṃ",
  "anya-e1102n0:173_18": "atthe tiracchānagatoti veditabbo”ti vuttaṃ, tasmā jātibhinnatāya amanussāvāso araññanti",
  "anya-e1102n0:173_19": "veditabbo. Abbhantarasīmāya vicāraṇā.",
  "anya-e1102n0:174_0": "Idāni udakukkhepasīmāya saṃvaṇṇanākkamo sampatto. Tattha “sabbā bhikkhave nadī asīmā.",
  "anya-e1102n0:174_1": "Sabbo samuddo asīmo. Sabbo jātassaro asīmo. Nadiyā vā bhikkhave samudde vā jātassare",
  "anya-e1102n0:174_2": "vā yaṃ majjhimassa purisassa samantā udakukkhepā, ayaṃ tattha samānasaṃvāsā ekūposathā”ti",
  "anya-e1102n0:174_3": "paññattā, ayaṃ udakukkhepasīmā nāma. Tattha “sabbā bhikkhave nadī asīmā”ti ettha",
  "anya-e1102n0:174_4": "asīmasadde akāro virahattho, asīmā baddhasīmā virahitāti attho. Ñattidutiyakammavācaṃ",
  "anya-e1102n0:174_5": "sāvetvāpi bandhasīmāvirahitāti vuttaṃ hoti. Paṭisedhattho vā, asammannitabbāti attho.",
  "anya-e1102n0:174_6": "Vuḍḍhiattho vā, “asekkhā dhammā”ti yathā sikkhitasikkhā niṭṭhitasikkhāti vuttaṃ hoti.",
  "anya-e1102n0:174_7": "Evaṃ asīmāsīmakiccaniṭṭhappattāti attho. Ñattidutiyakamma vācaṃ sāvetvā sammatāpi",
  "anya-e1102n0:174_8": "asammatāyeva, attano sabhāveneva gāmasīmā viya baddhasīmāsadisāti vuttaṃ hoti. Etena",
  "anya-e1102n0:174_9": "nadījātassarasamuddānaṃ baddhasīmāya akhettabhāvo dassito hoti. Evaṃ “sabbā bhikkhave",
  "anya-e1102n0:174_10": "nadī asīmā”tiādinā nadīsamuddajātassarānaṃ baddhasīmābhāvaṃ paṭikkhipitvā tattha",
  "anya-e1102n0:174_11": "lokavohārasiddhāsu etāsu nadīādīsu abaddhasīmāsu puna vaggakammaparihāratthaṃ vālikādīhi",
  "anya-e1102n0:174_12": "sīmaparicchindanaṃ kattukāmo bhagavā “nadiyā vā bhikkhave samudde vā jātassare vā",
  "anya-e1102n0:174_13": "yaṃ majjhimassa purisassa samantā udakukkhepā”ti ādimāha. Tattha majjhimassa purisassati",
  "anya-e1102n0:174_14": "thāmamajjhimassa purisassa tenevāha samantapākādikāya vinayaṭṭhakathāyaṃ “thāmamajjhimena",
  "anya-e1102n0:174_15": "purisenā”ti. Yadi vaḍḍhakīpurisamiccheyya, “vaḍḍhakīpurisenā”ti vuttaṃ bhaveyya,",
  "anya-e1102n0:174_16": "na panevaṃ vuttaṃ, tena ñāyati “thāmamajjhimassa purisassā”ti. Tividhā hi purisā",
  "anya-e1102n0:174_17": "uttamapuriso majjhimapuriso pakatipurisoti. Tattha uttamapuriso nāma sabbaññu bhagavā,",
  "anya-e1102n0:174_18": "so hi bhagavā sabbasattuttamo thāmayasasampattiissariyādīhi tathā hi tathāgatassa thāmo.",
  "anya-e1102n0:175": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "anya-e1102n0:176": "Gandhamaṅgalahemañca, uposathaṃ chaddantime”ti.",
  "anya-e1102n0:177_0": "Vuttānaṃ dasannaṃ hatthikulānaṃ balānusārena veditabbo. Tattha kāḷāvaka nti pakatihatthikulaṃ",
  "anya-e1102n0:177_1": "yaṃ dasannaṃ purisānaṃ kāyabalaṃ, taṃ ekassa kāḷāvakassa hatthino balaṃ. Yaṃ dasannaṃ",
  "anya-e1102n0:177_2": "kāḷāvakānaṃ balaṃ, taṃ ekassa gaṅgeyyassa balaṃ. Yaṃ dasannaṃ gaṅgeyyānaṃ balaṃ,",
  "anya-e1102n0:177_3": "taṃ ekassa paṇḍarassa balaṃ, yaṃ dasannaṃ paṇḍarānaṃ balaṃ, taṃ ekassa tambassa balaṃ.",
  "anya-e1102n0:177_4": "Yaṃ dasannaṃ tambānaṃ balaṃ, taṃ ekassa piṅgalassa balaṃ. Yaṃ dasannaṃ piṅgalānaṃ",
  "anya-e1102n0:177_5": "balaṃ, taṃ ekassa gandhahatthino balaṃ. Yaṃ dasannaṃ gandhahatthīnaṃ balaṃ, taṃ ekassa",
  "anya-e1102n0:177_6": "maṅgalassa balaṃ. Yaṃ dasannaṃ maṅgalānaṃ balaṃ, taṃ ekassa hemassa balaṃ. Yaṃ dasannaṃ",
  "anya-e1102n0:177_7": "hemavatānaṃ balaṃ, taṃ ekassa uposathassa balaṃ. Yaṃ dasannaṃ uposathānaṃ balaṃ,",
  "anya-e1102n0:177_8": "taṃ ekassa chaddantassa balaṃ. Yaṃ dasannaṃ chaddantānaṃ balaṃ, taṃ ekassa tathāgatassa",
  "anya-e1102n0:177_9": "kāyabalaṃ. “Nārāyanasaṅkhātaṃ bala”ntipi idameva vuccati. Tattha nārā vuccanti rasmiyo,",
  "anya-e1102n0:177_10": "tā bahū nānāvidhā tato uppajjantīti nārayanaṃ, vajiraṃ, tasmā vajirasaṅkhātaṃ balanti",
  "anya-e1102n0:177_11": "pi attho, tadetaṃ pakatihatthigaṇanāya hatthikoṭisahassaṃ, purisagaṇanāya dasannaṃ",
  "anya-e1102n0:177_12": "purisakoṭisahassānaṃ balaṃ hoti, idaṃ tathāgatassa kāyabalaṃ. Issariyādibalavidhānaṃ",
  "anya-e1102n0:177_13": "pana taṃtaṃ suttānusārena veditabbaṃ. Majjhimapuriso nāma vaḍḍhakipuriso so hi tathāgatassa",
  "anya-e1102n0:177_14": "balaṃ paṭicca sinerupabbatarājaṃ sāsapabījena minanto viya satenapisahassenapi satasahassenapi",
  "anya-e1102n0:177_15": "minetuṃ abhabbo, antamaso pādaṅguṭṭha so pādaṅguṭṭhakampi gaṇhetuṃ abhabbova. Tassa",
  "anya-e1102n0:177_16": "pakatipurisato mahantabhāvena majjhe bhavattā majjhimapuriso nāma jāto, tathā hi",
  "anya-e1102n0:177_17": "sugatavidatthi vaḍḍhakissa tisso vidatthiyo, vaḍḍhakihatthena diyaḍḍhahattho hoti,",
  "anya-e1102n0:177_18": "tathā vaḍḍhakividatthi pakatipurisassa dve vidatthiyo, pakatipurisahatthena paripuṇṇahattho",
  "anya-e1102n0:177_19": "hoti tathā hi sugatavidatthi nāma idāni majjhimassa purisassa tisso vidatthiyo, vaḍḍhakihatthena",
  "anya-e1102n0:177_20": "diyaḍḍho hattho hotīti kuṭikārasikkhāpadaṭṭhakathāyaṃ vuttaṃ. Ayaṃ idha majjhimapurisoti",
  "anya-e1102n0:177_21": "nādhippetā. Kasmā kuṭikārasikkhāpadeyeva tihatthāti vaḍḍhakihatthena tihatthā. Pamāṇayutto",
  "anya-e1102n0:177_22": "mañcoti pakatividatthiyā navavidatthippamāṇo mañcoti vuccati yathā, evaṃ majjhimapurisenā’ti",
  "anya-e1102n0:177_23": "idha avatvā’thāmamajjhimena purisenā’ti aṭṭhakathāyaṃ vuttattā. Pakatipuriso nāma’yaṃ",
  "anya-e1102n0:177_24": "dasannaṃ purisānaṃ kāyabalaṃ, taṃ ekassa kāḷāvakassa hatthino bala’nti vuttapuriso",
  "anya-e1102n0:177_25": "pakatipuriso nāma. Tattha kiñcāpi ekacce puññavantā rājā ajātasattu jīvako komārabhacco",
  "anya-e1102n0:177_26": "itthiyāpi visākhā migāramātāti evamādayo pañcannaṃ hatthīnaṃ balaṃ dhārenti, na pana",
  "anya-e1102n0:177_27": "te majjhimapurisā nāma honti, pakatipuriso yeva, puññavantabhāvena visesapurisattā.",
  "anya-e1102n0:177_28": "Idha pana pakatipurisoyeva thāma majjhimapurisoti adhippeto. Udakukkhepāti udakukkhepena",
  "anya-e1102n0:177_29": "paricchinnā, tenevāha mātikāṭṭhakathāyaṃ līnatthappakāsaniyaṃ udakukkhepāti karaṇatthe",
  "anya-e1102n0:177_30": "nissakkavacananti āha. Udakukkhepenā’ti ayañhetthattho. Nadīsamuddajātassaresu yaṃṭhānaṃ",
  "anya-e1102n0:177_31": "majjimassa purisassa samantā parisapariyantato udakukkhepena paricchinnaṃ, ayaṃ tattha",
  "anya-e1102n0:177_32": "nadīādīsu lokavohāra siddhāsu tāsueva abaddhasīmāsu aparāpi samānasaṃvāsā ekūposathāti",
  "anya-e1102n0:177_33": "kaṅkhāvitaraṇiyaṃ pana yaṃ majjhimassa purisassa samantā udakukkhepāti yaṃ ṭhānaṃ",
  "anya-e1102n0:177_34": "thāmamajjhimassa purisassa samantato udakukkhepena paricchinnaṃ. Tattha yathā akkhadhuttā",
  "anya-e1102n0:177_35": "dāruguḷaṃ khipanti, evaṃ udakaṃ vā vālikaṃ vā hatthena gahetvā majjhimena purisena",
  "anya-e1102n0:177_36": "sabbathāmena khipitabbaṃ. Yattha evaṃ khittaṃ udakaṃ vā vālikā patati, ayaṃ udakukkhepo",
  "anya-e1102n0:177_37": "nāma. Ayaṃ tattha samāna saṃvāsā ekūposathāti, ayaṃ tesu nadīādīsu udakukkhepaparicchinnā",
  "anya-e1102n0:177_38": "sīmā samānasaṃvāsāceva ekūposathācā’ti atthayojanaṃ katvā ayaṃ etesaṃ nadīādīnaṃ",
  "anya-e1102n0:177_39": "antoyeva labbhati, na bahi, tasmā nadiyā vā jātassare vā yattakaṃ padesaṃ pakativassakāle",
  "anya-e1102n0:177_40": "catūsu māsesu udakaṃ ottharati, samudde yasmiṃ padese pakativīciyo osaritvā saṇṭhahanti,",
  "anya-e1102n0:177_41": "tatopaṭṭhāya kappiyabhūmi. Dubbuṭṭhikāle vā gimhe vā nadījātassaresu sukkhesupi sāeva",
  "anya-e1102n0:177_42": "kappiyabhūmi. Sace pana sukkhe jātassare vāpiṃ vā khaṇanti vappaṃ vā karonti, taṃ",
  "anya-e1102n0:177_43": "ṭhānaṃ gāmakhettaṃ hoti. Yā panesā kappiyabhūmīti vuttā, tato bahi udakukkhepasīmā",
  "anya-e1102n0:177_44": "na gacchati, antoyeva gacchati, tasmā tesaṃ antoparisapariyantato paṭṭhāya samantāudakukkhepa",
  "anya-e1102n0:177_45": "paricchedo kātabbo”ti vuttaṃ. Gaṇṭhipade pana yaṃ majjhimassa purisassa samantā udakukkhepāti",
  "anya-e1102n0:177_46": "pana etissā nadiyā catuvaggādīnaṃ saṅghānaṃ visuṃ catuvaggakaraṇīyādikammakaraṇakāle",
  "anya-e1102n0:177_47": "sīmāparicchedadassanatthaṃ vuttaṃ, ticīvarena vippavāsaparicchedadassanatthampi sattabbhantarasīmāya",
  "anya-e1102n0:177_48": "paricchedadassanaṃ viyāti ācariyā, tasmā udakukkhepaparicchedābhāvepi antonadiyaṃ",
  "anya-e1102n0:177_49": "kātuṃ vaṭṭatīti siddha’nti likhitaṃ. Tattha udakukkhepaparicchedābhāvepī’ti idaṃ",
  "anya-e1102n0:177_50": "padaṃ samantato udakukkhepena paricchinna’nti mahāaṭṭhakathāvacanena vā samantā udakukkhepaparicchedo",
  "anya-e1102n0:177_51": "kātabbo’ti mātikāṭṭhakathāya kaṅkhā vitaraṇiyañca vuttavacanena vā, “tatthāpi hi",
  "anya-e1102n0:177_52": "majjhimapuriso na ñāyati, tathā sabbathāmena khipana”nti vā, “etadatthameva hi vālikādīhi",
  "anya-e1102n0:177_53": "sīmaparicchindana”nti vā vimativinodanīvacanehi vā na sameti. Ganthakārenāpi parūpavādavivajjanatthaṃ",
  "anya-e1102n0:177_54": "“ayaṃ amhākaṃ khantī”ti avatvā’acariyā’ti aññakattāre nidassitvā parato nigamane",
  "anya-e1102n0:177_55": "“idaṃ sabbaṃ suṭṭhu vicāretvā garukule payirupāsitvā gahetabbaṃ yuttaṃ gahetabbaṃ,",
  "anya-e1102n0:177_56": "itaraṃ chaḍḍetabba”nti vuttaṃ tasmā aññesaṃ ācariyānaṃ matena likhitanti daṭṭhabbaṃ.",
  "anya-e1102n0:177_57": "Aññathā tissopi saṅgītiyo ārūḷhe aṭṭhakathāvacane ca kaṅkhāvitaraṇī-vimativinodanīvacanāni",
  "anya-e1102n0:177_58": "ca makkhetabbāni bhaveyyuṃ, ganthāpi aññamaññaviruddhā bhaveyyuṃ, bhagavatā paññattasikkhāpadampi",
  "anya-e1102n0:177_59": "sāvakānaṃ matena paṭisaṅkharitabbaṃ bhaveyya bhagavatā paññattasikkhāpadaṃ pana na",
  "anya-e1102n0:177_60": "makkhetabbaṃ, yathā paññatteyeva vattitabbaṃ vakkhati hi vatthuṃ jānitvāpi majjaṃ",
  "anya-e1102n0:177_61": "pivato bhikkhussa pācittiyaṃ, sāmaṇerassa pana jānitvā pivato sīlabhedo, na ajānitvāti",
  "anya-e1102n0:177_62": "vuttaṃ tattha kāraṇaṃ maggitabbaṃ, sikkhāpada paññattiyā buddhānameva visayattā na",
  "anya-e1102n0:177_63": "vā maggitabbaṃ, yathā paññatteyeva vattitabba’nti tasmā samantā udakukkhepāti paññattasikkhāpadānurūpaṃ",
  "anya-e1102n0:177_64": "samantato udakukkhepena paricchinnanti vā udakaṃ ukkhipitabbanti vā udakukkhepena",
  "anya-e1102n0:177_65": "pi paricchinnā sīmātivā samantā udakukkhepaparicchedo kātabboti vā vuttadhammasaṅgāhakattherānaṃ",
  "anya-e1102n0:177_66": "vacanameva pamāṇaṃ te hi buddhamataññuno, idañca vacanaṃ bhagavato na paccakkhavacanaṃ",
  "anya-e1102n0:177_67": "nāpisaṅgāhakattherānaṃ vacanaṃ athavā “yaṃ majjhimassa purisassa samantā udakukkhepā”ti",
  "anya-e1102n0:177_68": "pana etissā nadiyā…pe… sattabbhantarasīmāya paricchedadassanaṃ viya sīmaparicchedadassanatthaṃ",
  "anya-e1102n0:177_69": "vutta’nti ācariyā yasmā vadanti, tasmā udakukkhepaparicchedābhāvepi antonadiyaṃ kātuṃ",
  "anya-e1102n0:177_70": "vaṭṭatīti siddhanti imissā atthayojanāya na dhammasaṅgāhakattherāpi paviṭṭhā, ganthakāropi",
  "anya-e1102n0:177_71": "apaviṭṭho. Kasmāti ce tissopi saṅgītiyo ārūḷhesu vinayaṭṭhakathāsuceva tabbivaraṇabhūtāsu",
  "anya-e1102n0:177_72": "silokaṭīkāsu ca “udakukkhepena paricchinnaṃ, udakaṃ ukkhipitabbaṃ, udakukkhepaparicchedo",
  "anya-e1102n0:177_73": "kātabbo”ti ādinā bahūhi ākārehi udakukkhepaparicchedameva likhanti, tasmā dhammasaṅgāhakattherāpi",
  "anya-e1102n0:177_74": "appaviṭṭhāti viññāyati ganthakāro pi parūpavādavivajjanatthaṃ “ācariyā”ti aññakattāre",
  "anya-e1102n0:177_75": "nidasseti, tasmā gantthakāropi appaviṭṭhoti viññāyati, idañca vacanaṃ kesañci therānaṃ",
  "anya-e1102n0:177_76": "attanomati, attanomatica nāmesā sabbadubbalā, sinerupabbatarājaṃ sāsapabījena minento",
  "anya-e1102n0:177_77": "viya sabbaññubuddhena paññattassa udakukkhepāti sikkhāpadassa atthaṃ vadantānaṃ mahākassapayasamoggaliputtatissapabhutīnañca",
  "anya-e1102n0:177_78": "tesaṃ sissānusissānaṃ mahāvihāravāsīnañca vacanaṃ ko nāma puggalo makkhetuṃ sakkhissati,",
  "anya-e1102n0:177_79": "upasampadādikammassa ca garukammattā sāsanassa mūlattā ca garukeyeva ṭhātabbaṃ. “Yaṃ",
  "anya-e1102n0:177_80": "majjhimassa purisassa samantā udakukkhepā”ti bhagavatā paññattaṃ, kathaṃ majjhimassa",
  "anya-e1102n0:177_81": "purisassa udakukkhepārahaṭṭhānameva udakukkhepasīmā, udāhu udakukkhepeneva udakukkhepasīmāti",
  "anya-e1102n0:177_82": "codanaṃ pariharanto aṭṭhakathācariyo kathaṃ pana udakaṃ ukkhipitabbantyādimāha. Tattha",
  "anya-e1102n0:177_83": "kathanti kathetukamyatā pucchā, kathaṃ kena kāraṇena udakaṃ ukkhipitabbaṃ udakāsiñcanasaṅkhepena",
  "anya-e1102n0:177_84": "ukkhipitabbaṃ atha kho leḍḍukhipanadāruguḷakhipanākārena ukkhipitabbanti attho. Akkhadhuttāti",
  "anya-e1102n0:177_85": "sāmaññena vuttepi “sīho gāyati naṅguṭṭhaṃ, sīho cāleti vāladhi”nti ettha viya dāruguḷaṃ",
  "anya-e1102n0:177_86": "khipanti saddantarasannidhānato atthavasena dāruguḷakīḷakā dhuttajanāti viññāyati",
  "anya-e1102n0:177_87": "akkhasaddo hi jūtepi nirūḷho. Dāruguḷanti bhamaṃ āropetvā āraggena katadāruvikati",
  "anya-e1102n0:177_88": "ayañhetthattho… yathā akkhadhuttā dāruguḷakā dhuttajanā dāruguḷaṃ hatthena gahetvā",
  "anya-e1102n0:177_89": "attano balaṃ dassentā viya sabbathāmena attānaṃ onamitvā khipanti, evameva thāmamajjhimena",
  "anya-e1102n0:177_90": "purisena udakaṃ vā vālikaṃ vā hatthena gahetvā attano balaṃ dassentāviya onamitvā",
  "anya-e1102n0:177_91": "sabbathāmena nisinnassa vā ṭhitassa vā parisapariyantato anupariyāyitvā khipitabbaṃ,",
  "anya-e1102n0:177_92": "evaṃ cittaṃ udakaṃ vā vālikaṃ vā yattha yasmiṃ ṭhāne patati, ayameko udakukkhepo",
  "anya-e1102n0:177_93": "nāmāti “ayameko udakukkhepo”ti iminā padena dvinnaṃ saṅghānaṃ visuṃvisuṃ kammakaraṇādhikāre",
  "anya-e1102n0:177_94": "sīmantarikattā aññassāpi udakukkhepassa sambhavaṃ dasseti, teneva mātikāṭṭhakathāyaṃ",
  "anya-e1102n0:177_95": "“sace pana dve saṅghā visuṃvisuṃ uposathādikammaṃ karonti, dvinnaṃ udakukkhepānaṃ",
  "anya-e1102n0:177_96": "antare añño eko udakukkhepo upacāratthāya ṭhapetabbo”ti vuttaṃ, vimativinodaniyampi",
  "anya-e1102n0:177_97": "“tassa antoti tassa udakukkhepaparicchinnassa ṭhānassa anto na kevalañca tasseva",
  "anya-e1102n0:177_98": "anto, tato bahipi ekassa udakukkhepassa anto ṭhātuṃ na vaṭṭatīti vacanaṃ udakukkhepaparicchedassa",
  "anya-e1102n0:177_99": "dubbijānato kammakopasaṅkā hotī”ti vuttaṃ, sāratthadīpaniyaṃ pana “tassa anto hatthapāsaṃ",
  "anya-e1102n0:177_100": "vijahitvā ṭhito kammaṃ kopetīti iminā paricchedato bahi yattha katthaci ṭhito kammaṃ",
  "anya-e1102n0:177_101": "na kopetīti dīpetī”ti vatvā mātikāṭṭhakathāvacanampi paṭikkhipi, taṃ ekasaṅghaṃ sannipātaṃ",
  "anya-e1102n0:177_102": "sandhāya vuttanti daṭṭhabbaṃ, yathā ca mahāsīmāya khaṇḍitvā baddhānaṃ khaṇḍasīmānaṃ",
  "anya-e1102n0:177_103": "aññamaññasaṅkaravivajjanatthaṃ sīmantarikā ṭhapitā, evameva attano sabhāvena gāmasīmā",
  "anya-e1102n0:177_104": "viya sayaṃ jātasīmāyaṃ nadīsamuddajātassarānaṃ atimahantabhāvena udakukkhepena udakukkhepasīmā",
  "anya-e1102n0:177_105": "bhagavatā anuññātā, tathāpi dvinnaṃ baddhasīmānamiva aññamaññasaṅkaravivajjanatthaṃ",
  "anya-e1102n0:177_106": "dvinnaṃ udakukkhepasīmānaṃ antare sīmantarikatthāya añño udakukkhepo ṭhapetabbo’ti",
  "anya-e1102n0:177_107": "vuttaṃ, sanimittā baddhasīmā, saudakukkhepā udakukkhepasīmā, sīmantarikā viya eko",
  "anya-e1102n0:177_108": "udakukkhepo daṭṭhabbo, teneva vimativinodaniyaṃ “idañcettha sīmantarikāvidhānaṃ dvinnaṃ",
  "anya-e1102n0:177_109": "baddhasīmānaṃ sīmantarikāanujānanasuttānulomato siddhanti daṭṭhabba”nti vuttaṃ, ekasmiṃ",
  "anya-e1102n0:177_110": "saṅghasannipāte pana ekassa udakukkhepassa bahi tiṭṭhantopi kammaṃ na kopetīti daṭṭhabbaṃ",
  "anya-e1102n0:177_111": "vuttañhi vimativinodaniyaṃ bhagavatā nidānavasena ekagāmasīmanissitānaṃ ekasabhāgānañca",
  "anya-e1102n0:177_112": "dvinnaṃ baddhasīmānameva aññamaññaṃ sambhedajjhottharaṇaṃ sīmantarikaṃ vinā abyavadhāne",
  "anya-e1102n0:177_113": "ṭhānañca bhagavatā anumatamevāti ñatvā aṭṭhakathācariyā idhāpi sīmantarikāvidhānamakaṃsu",
  "anya-e1102n0:177_114": "visabhāgasīmānampi hi ekasīmanissitattaṃ ekasabhāvattañcāti dvīhaṅgehi samannāgate",
  "anya-e1102n0:177_115": "sati eva sīmantarikaṃ vinā ṭhānaṃ sambhedāya hoti, nāsatīti daṭṭhabba’nti. Evaṃ nadīsamuddajātassaresu",
  "anya-e1102n0:177_116": "samantāudakukkhepāti paññattasikkhāpadānurūpaṃ udakukkhepena paricchedaṃ dassetvā",
  "anya-e1102n0:177_117": "rassapabhave nadījātassarapadese udakukkhepena vināva attano sabhāvena gāmasīmāyamiva",
  "anya-e1102n0:177_118": "sabbathā kappiyabhāvaṃ dassetuṃ sace pana nātidīghā hoti, pabhavato paṭṭhāya tyādimāha.",
  "anya-e1102n0:177_119": "Tattha pabhavato paṭṭhāyāti yasmiṃ padese catumāsaparamā nadī sandati, tassa uparimabhāgato",
  "anya-e1102n0:177_120": "paṭṭhāyāti attho. Yāva mukhadvārā ti yāva nadītīramevettha mukhadvārāti adhippetā.",
  "anya-e1102n0:177_121": "Sabbatthā’ti sabbasmiṃ nadīpadese udakukkhepasīmākammaṃ natthī ti udakukkhepena pavattā",
  "anya-e1102n0:177_122": "sīmā udakukkhepasīmā. Karitabbanti kammaṃ, karakaraṇeti dhātu, rammapaccayo. Karaṇeti",
  "anya-e1102n0:177_123": "manodvāravīthiyā sattamakusalajavanacittasamuṭṭhāpitavāyodhātuyā vikārabhūto kāyapayogo,",
  "anya-e1102n0:177_124": "tena kāyapayogena khipitabbaṃ uddhaṭaṃ kammanti vuccati paramatthavasena pana kāyapayogasaṅkhātāya",
  "anya-e1102n0:177_125": "cittaṃ javāyodhātuyā vipphārena desantarappattisamuṭṭhāpikā aṭṭhakalāpapuñjāyeva.",
  "anya-e1102n0:177_126": "Udakukkhepasīmāya kammaṃ udakukkhepasīmākammaṃ taṃ ettha rassapabhavanadiyā natthīti",
  "anya-e1102n0:177_127": "attho. Ayañhetthattho sace nadī nātidīghā hoti aḍḍhayojanaṃ vā gāvutaṃ vā aḍḍhagāvutaṃ",
  "anya-e1102n0:177_128": "vā, tassā pavattanaṭṭhānato paṭṭhāya yāva nadītīrā sabbattha nadīpadese ajjhottharitvā",
  "anya-e1102n0:177_129": "saṅgho nisīdati, tattha tasmiṃ nadīpadese samantato avasesanadiyā abhāvā vaggakammasaṅkābhāvena",
  "anya-e1102n0:177_130": "udakukkhepasīmā kammaṃ natthi, kevalā nadī sīmāyevāti sāratthadīpaniyampi mātikāṭṭhakathāyalīnatthappakāsaniyampi",
  "anya-e1102n0:177_131": "etadeva sanniṭṭhānaṃ vuttaṃ vimativinodaniyaṃ pana yattha khuddake araññe mahantehi",
  "anya-e1102n0:177_132": "vā bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi,",
  "anya-e1102n0:177_133": "tattha satthabbhantarasīmā na uppajjati, kevalāraññasīmāyeva tattha saṅghena kammaṃ",
  "anya-e1102n0:177_134": "kātabbaṃ nadīādīsupi eseva nayo vakkhati hi sace nadī nātidīghā hoti, pabhavato paṭṭhāya",
  "anya-e1102n0:177_135": "yāvamukhadvārā sabbattha saṅgho nisīdati, udakukkhepasīmākammaṃ natthī’ti ādi ca",
  "anya-e1102n0:177_136": "ubhayatthāpi ca. Yassaṃ disāyaṃ sattabbhantarassa vā udakukkhepassa vā okāso nappahoti,",
  "anya-e1102n0:177_137": "tattha kathaṃ minanaṃ khipanaṃ vā bhaveyya, gāmakhettādīsu pavisanato akhette sīmā",
  "anya-e1102n0:177_138": "paviṭṭhā nāmātisīmā vipajjeyya, apekkhāya sīmuppattiyaṃ pana yato pahoti, tattha",
  "anya-e1102n0:177_139": "sattabbhantaraudakukkhepasīmā sayameva paripuṇṇā jāyanti. Yato pana nappahoti, tattha",
  "anya-e1102n0:177_140": "attano khettappamāṇeneva jāyanti, na bahīti vuttaṃ, ettha ca’sīmāpekkhāya sattabbhantaraudakukkhepasīmā",
  "anya-e1102n0:177_141": "sayameva paripuṇṇā jāyantī’ti vuttattā udakukkhepaṃ vināyeva apekkhāya sīmāya udakukkhepasīmā",
  "anya-e1102n0:177_142": "uppajjatī’ti atthaṃ vadanti, taṃ ayuttarūpaṃ viya dissati. Kasmāti ce pāḷinayavirodhato",
  "anya-e1102n0:177_143": "vimativinodaniyaṃ parato vuttavacanenāpi virodhato ca. Idañca vacanaṃ ācariyassa",
  "anya-e1102n0:177_144": "kesañci puggalānaṃ vādappakāsanatthaṃ vuttaṃ bhaveyya. Kasmā parato vuttavacanena",
  "anya-e1102n0:177_145": "aghaṭiyattā ca pāḷiyaṭṭhakathāṭīkāvacanehipi virujjhanato ca, taṃ parato vaṇṇayissāma.",
  "anya-e1102n0:177_146": "Yathā ca loke vatiṃ aparikkhipitvā “idaṃ vatiyā ṭhāna”nti ca yathā ca naṅgalakoṭiyā",
  "anya-e1102n0:177_147": "akasitvā “idaṃ kasikaṭṭhāna”nti ca yathā ca vatthuṃ karontā manussā kudhārīpharasuādinā",
  "anya-e1102n0:177_148": "rukkhe acchinditvā “idaṃ mama kudhāripatanaṭṭhāna”nti ca yathā ca dāttena alāyitvā",
  "anya-e1102n0:177_149": "“idaṃ mama lāyitaṭṭhāna”nti ca na sakkā vattuṃ, evameva udakaṃ vā vālikaṃ vā hatthena",
  "anya-e1102n0:177_150": "akhipitvā “ayameko udakukkhepoti ca, udakapatanaṭṭhānanti ca na sakkā vattuṃ. Ettha",
  "anya-e1102n0:177_151": "ca dve bhikkhū evaṃ vivādaṃ karonti vimativinodaniyaṃ “yattha khuddake araññe mahantehi",
  "anya-e1102n0:177_152": "bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi, tattha",
  "anya-e1102n0:177_153": "sattabbhantarasīmā na uppajjati, kevalāraññasīmāyeva tattha saṅghena kammaṃ kattabbaṃ",
  "anya-e1102n0:177_154": "nadī ādīsupi eseva nayo. Vakkhati hi sace nadī nātidīghā hoti. Pabhavato paṭṭhāya",
  "anya-e1102n0:177_155": "yāva mukhadvārā sabbattha saṅgho nisīdati, udakukkhepasīmākammaṃ natthī’tiādiṃ, iminā",
  "anya-e1102n0:177_156": "eva vacanena vaggakammaparihāratthaṃ sīmāpekkhāya sati eva udakukkhepasīmā sattabbhantarasīmā",
  "anya-e1102n0:177_157": "uppajjanti, nāsatīti daṭṭhabba’nti vuttattā udakukkhepaṃ vināva parisapariyantato",
  "anya-e1102n0:177_158": "paṭṭhāya sīmāpekkhāya saheva udakukkhepasīmā uppajjati tasmā udakukkhepena payojanaṃ",
  "anya-e1102n0:177_159": "natthevāti te evaṃ vattabbā “mā sappurisā evaṃ vadeyyātha ācariyavarañca mā abbhācikkhatha",
  "anya-e1102n0:177_160": "idañca vacanaṃ ācariyavarassa neyyavacanaṃ, paratopi ācariyavaro sanniṭṭhānaṃ vakkhati",
  "anya-e1102n0:177_161": "vinayaṭṭhakathāsuceva sāratthadīpaniyañca vuttavacanehipi tava vacanaṃ asaṃsandeva,",
  "anya-e1102n0:177_162": "vimativinodaniyameva parato vuttavacanenāpi na ghaṭiyati. Kathaṃ neyyavacanaṃ hotīti.",
  "anya-e1102n0:177_163": "“Sīmāpekkhāya sati eva…pe… nassatī”ti ettha sīmāpekkhāya vinā maggagamananhānādi",
  "anya-e1102n0:177_164": "atthehi bhikkhūhi araññe vā nadīādīsupivā paviṭṭhakkhaṇeyeva nuppajjati, sīmāpekkhāya",
  "anya-e1102n0:177_165": "satieva araññe samantā sattabbhantarā’ti paññattasikkhāpadānurūpaṃ abbhantarasīmā",
  "anya-e1102n0:177_166": "uppajjati’ nadīsamuddajātassaresupi majjhimassa purisassa samantā udakukkhe’pāti",
  "anya-e1102n0:177_167": "paññatta sikkhāpadānurūpaṃ udakukkhepena saha udakukkhepasīmā uppajjati, na udakukkhepena",
  "anya-e1102n0:177_168": "vināti ayaṃ neyyattho. Nāsatītiettha udakukkhepena vināti atthopi na labbhate. Evañca",
  "anya-e1102n0:177_169": "sati vimativinodaniyaṃ yeva puna tatthāti lokavohārasiddhāsu etāsu nadīādīsu tīsu",
  "anya-e1102n0:177_170": "abaddhasīmāsu punavaggakammaparihāratthaṃ sāsanavohārasiddhāya abaddhasīmāya paricchedaṃ",
  "anya-e1102n0:177_171": "dassentoti adhippāyo. Pāḷiyaṃ “yaṃ majjhimassa purisassā”ti ādīsu udakaṃ ukkhipitvā",
  "anya-e1102n0:177_172": "khipiyati etthāti udakukkhepo, udakassa pathanokāso, tasmā udakukkhepā. Ayañhettha",
  "anya-e1102n0:177_173": "padasambandhavasena attho… “parisa pariyantato paṭṭhāya samantā yāva majjhimassa",
  "anya-e1102n0:177_174": "purisassa udakukkhepo udakapatanaṭṭhānaṃ, tāva yaṃ taṃ paricchinnaṃ ṭṭhānaṃ, ayaṃ",
  "anya-e1102n0:177_175": "tattha nadīādīsu aparā samānasaṃvāsā udakukkhepasīmā”ti vuttaatthapadehipi samānaṃ",
  "anya-e1102n0:177_176": "bhaveyya ācariyameva hi kecipana samantā abbhantaraṃ minitvā paricchedakaraṇeneva",
  "anya-e1102n0:177_177": "sīmā sañjāyati, na sayamevāti vadanti, taṃ na gahetabbhantyādinā kecivādaṃ paṭikkhipitvā",
  "anya-e1102n0:177_178": "minanakhipane dosaṃ dassetvā ca yaṃ panettha abbhantaraminanappamāṇassa vālikādikhipanakammassa",
  "anya-e1102n0:177_179": "ca dassanaṃ, taṃ sayaṃjātasīmānaṃ ṭhitaṭṭhānaparicchedadassanatthaṃ kataṃ, gāmūpacāragharūpacārajānanatthaṃ",
  "anya-e1102n0:177_180": "leḍḍusuppādikhipanavijānanadassanaṃ viya, teneva mātikāṭṭhakathāyaṃ sīmaṃ vā bandhanti",
  "anya-e1102n0:177_181": "udakukkhepaṃ vā pariccheda’nti vuttaṃ, evaṃ katepi tassa paricchedassa pabhavato",
  "anya-e1102n0:177_182": "ñātuṃ asakkuṇeyyattena thūlato ñatvā antotiṭṭhantehi nirāsaṅkaṭṭhāne ṭhātabbaṃ aññaṃ",
  "anya-e1102n0:177_183": "bahikarontehi atidūre nirāsaṅkaṭṭhāne pesetabbanti vā, tasmā yathā vuttasīmāpekkhavaseneva",
  "anya-e1102n0:177_184": "tāsaṃ sattabbhantaraudakukkhepasīmānaṃ uppatti, tabbigamena vināso ca gahetabboti",
  "anya-e1102n0:177_185": "amhākaṃ khanti, vīmaṃsitvā gahetabbaṃ, añño vā pakāro ito yuttataro gavesitabbo’ti",
  "anya-e1102n0:177_186": "āha. Vīmaṃsitvā gahetabbaṃ. Añño vā pakāro ito yuttataro gavesitabbo’ti iminā ācariyassa",
  "anya-e1102n0:177_187": "vacanena imassa vacanassa attanomatibhāvañca ācariyassa apaṭisambhidāpattabhāvañca",
  "anya-e1102n0:177_188": "dasseti. Idañca vacanaṃ na bhagavato paccakkhavacanaṃ, nāpidhammasaṅgāhakattherānaṃ",
  "anya-e1102n0:177_189": "vacanaṃ, tissopi saṅgītiyo anārūḷhā, nāpi aṭṭhakathāya saṃvaṇṇanācariyassa vādappakāsanameva",
  "anya-e1102n0:177_190": "tasmā asallakkhitabbameva sāratthadīpaniyampi sace nadī nātidīghā hotīti imissā saṃvaṇṇanādhikāre",
  "anya-e1102n0:177_191": "udakukkhepasīmā kammaṃ natthīti yasmā sabbopi nadīpadeso bhikkhūhi ajjhotthaṭo, tasmā",
  "anya-e1102n0:177_192": "samantato nadiyā abhāvā udakukkhepena payojanaṃ natthī’ti vuttaṃ tathā hi samantato",
  "anya-e1102n0:177_193": "nadiyā abhāvā udakukkhepena payojanaṃ natthī’tiimassa anvayavasena vā atthāpattivasena",
  "anya-e1102n0:177_194": "vā samantato nadiyā bhāve sati udakukkhepena payojanaṃ attheva vaggakammaparihāratthanti",
  "anya-e1102n0:177_195": "attho labbhate mātikāṭṭhakathāya līnatthappakāsaniyampi “samantā udakukkhepaparicchedo",
  "anya-e1102n0:177_196": "kātabboti pahonakaṭṭhānaṃ sandhāya vuttaṃ yattha pana kunnadiyaṃ nappahoti. Tattha",
  "anya-e1102n0:177_197": "pahonakaṭṭhāne udakukkhepaparicchedo kātabbo’tivuttaṃ. Udakukkhepaparicchedo kātabbo’ti",
  "anya-e1102n0:177_198": "iminā vacanena sīmāpekkhāya saha udakukkhepaṃ vinā attano sabhāveneva nuppajjatīti",
  "anya-e1102n0:177_199": "viññāyati, tathā hi udakukkhepaparicchedake kattāre asati kathaṃ udakukkhepaparicchedo",
  "anya-e1102n0:177_200": "kātabbo bhaveyya tasmā “vaggakammaparihāratthaṃ sīmāpekkhāya sati eva udakukkhepasattabbhantarasīmā",
  "anya-e1102n0:177_201": "uppajjanti, nāsatī’ti idaṃ vacanaṃ sāratthadīpaniyañca mātikāṭṭhakathāyañca vuttavacanehi",
  "anya-e1102n0:177_202": "aññamaññaviruddhaṃ viya dissati vimativinodaniyaṃyeva ca “mahoghena pana unnataṭṭhānato",
  "anya-e1102n0:177_203": "ninnaṭṭhāne patantena khato khuddako vā mahanto vā lakkhaṇayutto jātassarova etthāpi",
  "anya-e1102n0:177_204": "khuddake udakukkhepakiccaṃ natthi samudde pana sabbathā udakukkhepasīmāyameva kammaṃ",
  "anya-e1102n0:177_205": "kātabbaṃ, sodhetuṃ dukkarattā”ti vuttaṃ tathā hi ayamācariyavaro pubbe “vaggakammaparihāratthaṃ",
  "anya-e1102n0:177_206": "sīmāpekkhāya sati eva udakukkhepasattabbhantarasīmā uppajjanti, nāsatī”ti vatvā parato",
  "anya-e1102n0:177_207": "kathamācariyavarena “etthāpi khuddake udakukkhepakiccaṃ natthi”tyādivacanamuccate,",
  "anya-e1102n0:177_208": "tatthāyaṃ viggaho udakaṃ ukkhipitvā khipīyati etthāti udakukkhepo udakassa patanokāso",
  "anya-e1102n0:177_209": "kintuṃ, ṭhānaṃ karitabbaṃ kiccaṃ kara karaṇeti dhātu riccapaccayo yaṃ. “Ajjeva kiccaṃ",
  "anya-e1102n0:177_210": "ātappa”nti yathā, udakukkhepassa kiccaṃ karaṇaṃ udakukkhepakiccaṃ. Samudde panā ti",
  "anya-e1102n0:177_211": "ettha pana saddo visesattho, pakkhantaratthotipi apare visesatthe pana nadījātassaresu",
  "anya-e1102n0:177_212": "mahantesu udakukkhepasīmāyameva kātabbaṃ, khuddake pana kevale nadījātassarepi kātabbaṃ",
  "anya-e1102n0:177_213": "samudde pana visesato udakukkhepasīmāyameva kātabbanti ayaṃ pana saddassa visesattho.",
  "anya-e1102n0:177_214": "Sabbathā ti sabbena sabbaṃ. Udakukkhepasīmāyamevā ti ettha evakāro sanniṭṭhānattho,",
  "anya-e1102n0:177_215": "udakukkhepasīmāyameva kammaṃ kātabbaṃ, na samuddasīmāya kadācīti attho yujjateva.",
  "anya-e1102n0:177_216": "Nadījātassaresu pana mahantesu udakukkhepasīmāya kātabbaṃ, khuddake nadījātassareyeva",
  "anya-e1102n0:177_217": "na kātabbanti ayaṃ attho sāmatthiyato labbhateva nadījātassaresu khuddakamahantabhāvena",
  "anya-e1102n0:177_218": "nadījātassaraudakukkhepāti dve dve sīmā labbhanti samudde pana kasmā samuddaudakukkhepavasena",
  "anya-e1102n0:177_219": "dve na labbhantīti samudde pana kasmā samuddaudakukkhepavasena dve na labbhantīti",
  "anya-e1102n0:177_220": "codanaṃ manasisandhāyāha “sodhetuṃ dukkarattā”ti. Tattha sodhetuṃ dukkarattā ti samuddassa",
  "anya-e1102n0:177_221": "atimahantabhāvena samuddamotiṇṇe bhikkhū hatthapāsanayanaṃ vā bahisamuddakaraṇaṃ",
  "anya-e1102n0:177_222": "vā kātuṃ atidukkaraṃ tasmā sabbathā sabbena sabbaṃ udakukkhepasīmāyameva kātabbanti",
  "anya-e1102n0:177_223": "ayamācariyavarassa adhippāyo. Yadi vaggakammaparihāratthaṃ sīmāpekkhāya sati eva",
  "anya-e1102n0:177_224": "udakukkhepasīmā uppajjeyya, evaṃ sati samuddamotiṇṇe bhikkhusamūheva hatthapāsato",
  "anya-e1102n0:177_225": "bahi kareyya, evañca sati sodhetuṃ dukkarattā’ti hetupadampi niratthakaṃ bhaveyya",
  "anya-e1102n0:177_226": "na panevaṃ sakkā vattuṃ, tena ñāyati “vaggakammaparihāratthaṃ udakukkhepapayojana”nti.",
  "anya-e1102n0:177_227": "Apica tesaṃ ācariyānaṃ adhippāyena “mayaṃ udakukkhepasīmāya na karoma, kevalaṃ samuddeyeva",
  "anya-e1102n0:177_228": "karomā”ti icchamāne sati kathaṃ karissanti. Tasmā tesaṃ matena sīmāpekkhāya saheva",
  "anya-e1102n0:177_229": "udakukkhepasīmāya sambhavato gatagataṭṭhāne udakukkhepasīmā bhaveyya evañca sati",
  "anya-e1102n0:177_230": "“samudde pana sabbathā udakukkhepasīmāyameva kammaṃ kātabbaṃ, sodhetuṃ dukkarattā”ti",
  "anya-e1102n0:177_231": "vacanampi niratthakaṃ bhaveyya evañca pana vadeyya… sabbaso samuddasīmāya alabbhamānataṃ",
  "anya-e1102n0:177_232": "sandhāya “samudde panā”tyādivacanaṃ ācariyavarena vuttanti tathāpi na vattabbaṃ kasmā",
  "anya-e1102n0:177_233": "evañca atthe icchamāne sati “samudde pana sabbattha udakukkhe pasīmāva labbhatī”ti",
  "anya-e1102n0:177_234": "vattabbaṃ siyā nanevaṃ vuttaṃ. Athavā pakaraṇādivasena saddatthe vibhajjīyamānepi",
  "anya-e1102n0:177_235": "virujjhateva kathaṃ saṃyogavasena “savacchaṃ dhenumānehī”ti vutte “gāvī”ti viññāyati,",
  "anya-e1102n0:177_236": "na vaḷavā. “Avacchaṃ dhenu”nti vutte gāvīti viññāyati, na vaḷavāti ettha viya kadācipi",
  "anya-e1102n0:177_237": "evasaddena nivattetabbassa samuddassa nadiyamiva nātidīghabhāve alabbhamāne sati",
  "anya-e1102n0:177_238": "“samudde pana sabbathā udakukkhepasīmāyameva kammaṃ kātabba”nti evakārena avattabbaṃ",
  "anya-e1102n0:177_239": "siyā, tathā hi saṃyogavippayogavasena “savacchaṃ dhenuṃ, avacchaṃ dhenu”nti vutte",
  "anya-e1102n0:177_240": "gāvīti viññāyati, na vaḷavā. Vaḷavā ca nāma yonimaggassa atisambādhattā vijāyituṃ",
  "anya-e1102n0:177_241": "na sakkonti, gabbhassa pariṇatakāle kucchiṃ phāletvā ājaññapotakaṃ gaṇhanti evaṃ",
  "anya-e1102n0:177_242": "ekagabbheneva maranti tasmā “vaḷavaṃ savaccha”ntivā avaccha”nti vā vattuṃ nārahati",
  "anya-e1102n0:177_243": "evameva kadācipi nātidīghasamuddassapi anupalabbhamānattā taṃ nivattāpakena evasaddena",
  "anya-e1102n0:177_244": "“samudde pana sabbathā udakukkhepasīmāyameva kammaṃ kātabba”nti apadisituṃ nārahatiyeva",
  "anya-e1102n0:177_245": "tasmā udakukkhepena sīmā uppajjatīti niṭṭhametthāva gantabbaṃ tena vuttaṃ “evañca",
  "anya-e1102n0:177_246": "atthe icchamāne sati samudde pana sabbathā udakukkhepasīmāva labbhatīti vattabbaṃ",
  "anya-e1102n0:177_247": "siyā na panevaṃ vutta”nti tena ñāyati vaggakammaparihāratthaṃ vālikādīhi khipananti",
  "anya-e1102n0:177_248": "apica vimativinodaniyaṃyeva “gacchantiyā pana nāvāya kātuṃ na vaṭṭati. Kasmā udakukkhepamattameva",
  "anya-e1102n0:177_249": "hi sīmā, taṃ nāvā sīghameva atikkameti evaṃ sati aññissā sīmāya ñatti, aññissā anusāvanā",
  "anya-e1102n0:177_250": "hotī”ti imassa saṃvaṇṇanādhikāre tanti sīmaṃ. Sīghameva atikkametīti iminā taṃ anatikkamitvā",
  "anya-e1102n0:177_251": "anto eva parivattamānāya kātuṃ vaṭṭatīti dasseti. Etadatthameva hi vālikādīhi sīmāparicchindanaṃ.",
  "anya-e1102n0:177_252": "Itarathā “bahiparivattā nukho no vā”ti kammakopasaṅkā bhaveyya. Aññissā anusāvanāti",
  "anya-e1102n0:177_253": "kevalāya nadīsīmāya anusāvanā’ti ācariyavarena vuttaṃ. Yadisī māpekkhāya saha attano",
  "anya-e1102n0:177_254": "sabhāvena udakukkhepasīmā uppajjeyya, evaṃ sati nāvāya gatagataṭṭhāne samantato sabhā",
  "anya-e1102n0:177_255": "viya parikhipitvā udakukkhepasīmā uppajjeyya, uppajjamānepi ca aññissā anusāvanāti",
  "anya-e1102n0:177_256": "ca aparāya udakukkhepasīmāya anusāvanāti vattabbaṃ bhaveyya na panevaṃ vuttaṃ athāpi",
  "anya-e1102n0:177_257": "vadeyya “paṭhamotiṇṇaṭṭhāneyeva sīmāpekkhā hoti, gatagataṭṭhāne natthī”ti, tampi",
  "anya-e1102n0:177_258": "vacanaṃ ayuttameva. Kasmā yāva kammaṃ na nipphannaṃ, tāva sīmāpekkhāya vinā asambhavato",
  "anya-e1102n0:177_259": "tena ñāyati “vaggakammaparihāratthaṃ udakukkhepaṃ vinā sīmāpekkhāya saheva attano",
  "anya-e1102n0:177_260": "sabhāvena udakukkhepasīmā nuppajjatī”ti niṭṭhametthāva gantabbaṃ tasmā nāvāya kammaṃ",
  "anya-e1102n0:177_261": "karontehi thirataraṃ katvā nāvaṃ agamanīyaṃ katvāva kātabbaṃ. Sāratthadīpaniyampi",
  "anya-e1102n0:177_262": "“gacchantiyā pana nāvāya kātuṃnavaṭṭatīti ettha udakukkhepaṃ anatikkamitvā parivattamānāya",
  "anya-e1102n0:177_263": "kātuṃ vaṭṭatīti veditabba”nti vuttaṃ. Evañca pana vadeyya “yāva parisā vaḍḍhati,",
  "anya-e1102n0:177_264": "tāva sīmāpi vaḍḍhati parisapariyantato udakukkhepoyeva pamāṇanti vinayaṭṭhakathāyaṃ",
  "anya-e1102n0:177_265": "vuttattā parisavasena vaḍḍhamānā udakakhipanaṃ vināyeva vaḍḍhati upacārasīmā viya",
  "anya-e1102n0:177_266": "tasmā udakukkhepena payojanaṃ natthevā”ti. Taṃ nu, ayañhetthattho… udakukkhepasīmā",
  "anya-e1102n0:177_267": "nāmesā vaḍḍhamānā parisavaseneva vaḍḍhati baddhasīmāyaṃ pana vaḍḍhamānā samūhavasena",
  "anya-e1102n0:177_268": "vaḍḍhati. Kasmā parisavasena vaḍḍhamānā parisapariyantato udakukkhepo kātabboti.",
  "anya-e1102n0:177_269": "Apare evaṃ vadanti pubbe udakukkhepoyeva pamāṇaṃ, puna udakukkhepakiccaṃ natthi,",
  "anya-e1102n0:177_270": "kathinatthatasāṭakadānakammavācāviya tathā hi kathinatthatasāṭakadānakāle vuttakammavācā",
  "anya-e1102n0:177_271": "ekāyevavaṭṭati, atthateyeva kathine puna varasāṭakaṃ labhitvā kammavācāya dānakiccaṃ",
  "anya-e1102n0:177_272": "natthi evameva etthāpi pubbe udakukkhepoyeva pamāṇaṃ, puna udakukkhepakiccaṃ natthīti",
  "anya-e1102n0:177_273": "te upacārasīmāyamiva maññitvā vadanti upacārasīmāyañhi purisāya nisinnaṭṭhānameva",
  "anya-e1102n0:177_274": "upacārasīmābhāvena vaḍḍhati idha pana parisapariyantato udakukkhepappamāṇena vaḍḍhatiyeva",
  "anya-e1102n0:177_275": "na udakukkhepaṃ vināva ijjhate “kathaṃ pana udakaṃ ukkhipitabbaṃ yathā akkhadhuttā",
  "anya-e1102n0:177_276": "dāruguḷaṃ khipanti, evaṃ udakaṃ vā vālikaṃ vā hatthena gahetvā thāmamajjhimena purisena",
  "anya-e1102n0:177_277": "sabbathāmena khipitabbaṃ, yattha evaṃ khittaṃ udakaṃ vā vālikaṃ vā patati, ayameko",
  "anya-e1102n0:177_278": "udakukkhepo”ti aṭṭhakathāvacanaṃ bhindanti nāma. Kimivāti ce, ye pana “kammameva",
  "anya-e1102n0:177_279": "kammakaraṇaṃ karoti, natthi nirayapālā”ti vadanti, te “atthi bhikkhave niraye nirayapālā”ti",
  "anya-e1102n0:177_280": "devadūtasuttaṃ bhindanti viyāti. Evañcapana vadeyya ye udakukkhepena saha ijjhanti,",
  "anya-e1102n0:177_281": "tepi “sacepi hi bhikkhusahassaṃ tiṭṭhati, tassa ṭhitokāsassa bāhirantato paṭṭhāya",
  "anya-e1102n0:177_282": "bhikkhūnaṃ vaggakammaparihāratthaṃ sīmāpekkhāya uppannāya tāya saha sayameva sañjātā",
  "anya-e1102n0:177_283": "sattabbhantarasīmā samānasaṃvāsakāti adhippāyo. Yattha pana khuddake araññe mahantehi",
  "anya-e1102n0:177_284": "vā bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi,",
  "anya-e1102n0:177_285": "tattha sattabbhantarasīmā na uppajjati, kevalāraññasīmāyameva tattha saṅghena kammaṃ",
  "anya-e1102n0:177_286": "kātabbaṃ nadīādīsupi esevanayo”ti vimati vinodaniyaṃ vuttavacanaṃ bhindanti nāmāti.",
  "anya-e1102n0:177_287": "Taṃ na, tena no kā hāni evampi amhākaṃ vāde koci virodho na vijjateva. Kasmāti ce,",
  "anya-e1102n0:177_288": "ime dve saddaracanāpi asambandhāva bhinnalakkhaṇā bhinnavisayā cetā sīmā. Kathaṃ",
  "anya-e1102n0:177_289": "saddaracanā asambandhā. Yathā araññe tattha sattabbhantarasīmā na uppajjati, kevalāraññamevāti",
  "anya-e1102n0:177_290": "vuccati, eva meva “nadiyāpi sabbattha saṅgho nisīdati, udakukkhepasīmā nuppajjatī”ti",
  "anya-e1102n0:177_291": "avatvā “udakukkhepasīmā kammaṃ natthī”ti kriyāparāmasanavasena vuttaṃ. Karitabbaṃ",
  "anya-e1102n0:177_292": "kammaṃ. Kiṃ taṃ, khipanaṃ. Evampi saddaracanā asambandhāva. “Vaggakammaparihāratthaṃ…pe…",
  "anya-e1102n0:177_293": "udakukkhepasīmā sattabbhantarasīmā uppajjati, nāsatī”ti ettha “nāsatī”ti imassa udakukkhepena",
  "anya-e1102n0:177_294": "vināpīti atthopi yujjateva. Kasmāti ce “sīmāpekkhāya satievā”ti iminā anulomanayavasena",
  "anya-e1102n0:177_295": "“sīmāpekkhāya asati nuppajjatī”ti attho yujjateva. Kecipana “samantā abbhantaraṃ",
  "anya-e1102n0:177_296": "minitvā paricchedakaraṇeneva sīmā sañjāyati, na sayamevā”ti vadanti taṃ na gahetabbaṃ.",
  "anya-e1102n0:177_297": "Yadi hi…pe… yathā cettha, evaṃ udakukkhepasīmāyapi nadīādīsupi tatthāpi hi majjhimapuriso",
  "anya-e1102n0:177_298": "na ñāyati, tathā sabbathāmena khipananti imināpi vacanena ācariyavarassa udakukkhepena",
  "anya-e1102n0:177_299": "saheva sīmāpekkhāya sati udakukkhepasīmā uppajjati, nāsatīti adhippāyo ñāyati. Kathaṃ",
  "anya-e1102n0:177_300": "bhinnalakkhaṇā, gāmasīmasattabbhantaraudakukkhepasīmā kiñcāpi abaddhasīmasāmaññena",
  "anya-e1102n0:177_301": "samānā, na pana samānalakkhaṇā tathā hi “asammatāya bhikkhave sīmāya aṭṭhapitāya",
  "anya-e1102n0:177_302": "yaṃ gāmaṃ vā nigamaṃ vā upanissāya viharati, yā tassa gāmassa vā gāmasīmā, nigamassa",
  "anya-e1102n0:177_303": "vā nigamasīmā, ayaṃ tattha samānasaṃvāsā ekūposathā”ti imasmiṃ sikkhāpade khuddako",
  "anya-e1102n0:177_304": "vā mahanto vā sabbopi gāmapadeso gāmasīmāti anuññātā, na sattabbhantarasīmāya viya",
  "anya-e1102n0:177_305": "samantā leḍḍupātukkhepena anuññātā abbhantarasīmāyapi agāmake ce araññe yaṃ nissāya",
  "anya-e1102n0:177_306": "viharati, tassa araññassa araññasīmāti nānuññātā tathā nadīsamuddajātassaresupi gāmasīmāyamiva",
  "anya-e1102n0:177_307": "sabbo nadīsamuddajātassarapadeso nadīsamuddajātassa rasīmāti evameva na anuññātā",
  "anya-e1102n0:177_308": "tathā abbhantarasīmāyamiva samantā sattabbhantarāti vā nānuññātā evamimā gāmasīmasattabbhantaraudakukkhepasīmā",
  "anya-e1102n0:177_309": "bhinnalakkhaṇā, tasmā bhagavatā paññattasikkhāpadānusāreneva gāmasīmāyapi khuddako",
  "anya-e1102n0:177_310": "vā mahanto vā sabbo gāmapadeso gāmasīmāva hoti, sattabbhantarasīmāyapi “samantā sattabbhantarā”ti",
  "anya-e1102n0:177_311": "paññattasikkhāpadānusārena samantā sattabbhantarasīmā sīmāpekkhāya saha sayameva",
  "anya-e1102n0:177_312": "uppajjatī”ti minanāminanavicāraṇā pana niratthakāva tathā udakukkhepasīmāyapi “majjhimassa",
  "anya-e1102n0:177_313": "purisassa samantā udakukkhepā”ti paññattasikkhāpadānurūpaṃ udakukkhepena saheva uppajjatīti",
  "anya-e1102n0:177_314": "natthi khipanākhipana vicāraṇāya payojananti. Kathaṃ bhinnavisayā sattabbhantarasīmā",
  "anya-e1102n0:177_315": "araññavisayā, udakukkhepasīmā nadīsamuddajātassaravisayā, evampi etā gāmasīmasattabbhantaraudakukkhepasīmā",
  "anya-e1102n0:177_316": "bhinnavisayāva tasmā “nadīādīsu eseva nayo”ti vuttepi sattabbhantarasīmā apekkhāya",
  "anya-e1102n0:177_317": "saheva attano sabhāveneva sattabbhantarasīmā uppajjati yathā. Evameva udakukkhepasīmāyapi",
  "anya-e1102n0:177_318": "apekkhāya saha udakukkhepaṃ katvāva vaggakammaparihāratthaṃ udakukkhepasīmā uppajjati,",
  "anya-e1102n0:177_319": "na vināti sanniṭṭhānaṃ kātabbaṃ. Nanu ca mātikāṭṭhakathāyaṃ paricchedabbhantare hatthapāsaṃ",
  "anya-e1102n0:177_320": "vijahitvā ṭhitopi, paricchedā bahi aññaṃ tattakaṃyeva paricchedaṃ anatikkamitvā ṭhitopi",
  "anya-e1102n0:177_321": "kammaṃ kopeti, idaṃ sabbaaṭṭhakathāsu sinniṭṭhāna’nti vuttavacane navirujjhatīti",
  "anya-e1102n0:177_322": "ce. Taṃ na, mātikāṭṭhakathāyaṃ “sace pana dvesaṅghā visuṃvisuṃ uposathādikammaṃ karonti,",
  "anya-e1102n0:177_323": "dvinnaṃ udakukkhepānaṃ antare añño eko udakukkhepo upacāratthāya ṭhapetabbo”ti dvinnaṃ",
  "anya-e1102n0:177_324": "saṅghānaṃ visuṃ visuṃ kammakaraṇādhikāre vuttattā. Sāratthadīpaniyampi “tattha aññaṃ",
  "anya-e1102n0:177_325": "tattakaṃyeva paricchedaṃ anatikkamitvā ṭhitopi kammaṃ kopetīti idaṃ neva pāḷiyaṃ,",
  "anya-e1102n0:177_326": "na aṭṭhakathāyaṃ upalabbhati. Yadi cetaṃ dvinnaṃ saṅghānaṃ visuṃvisuṃ uposathādikammakaraṇādhikāre",
  "anya-e1102n0:177_327": "vuttattā udakukkhepato bahi aññaṃ udakukkhepaṃ anatikkamitvā uposathādikaraṇatthaṃ.",
  "anya-e1102n0:177_328": "Ṭhito saṅgho sīmāsambhedasambhavato kammaṃ kopetīti iminā adhippāyena vuttaṃ siyā.",
  "anya-e1102n0:177_329": "Evaṃ sati yujjeyya, teneva mātikāṭṭhakathāyaṃ līnatthappakāsaniyaṃ aññaṃ tattakaṃyeva",
  "anya-e1102n0:177_330": "paricchedanti dutiyaṃ udakukkhepaṃ anatikkamantopi kopeti. Kasmā, attano udakukkhepasīmāya",
  "anya-e1102n0:177_331": "paresaṃ udakukkhepasīmāya ajjhotthatattā sīmāsambhedo hoti, tasmā kopetī’ti “idaṃ",
  "anya-e1102n0:177_332": "sabbaaṭṭhakathāsu sanniṭṭhāna”nti ca iminā adhippāyena vuttanti gahetabbaṃ. Sabbāsupi",
  "anya-e1102n0:177_333": "aṭṭhakathāsu sīmāsambhedassa anicchitattā teneva attano ca aññesañca udakukkhepaparicchedassa",
  "anya-e1102n0:177_334": "antarā añño udakukkhepo sīmantarikatthāya ṭhapetabboti vuttaṃ. Aññe panettha aññathāpi",
  "anya-e1102n0:177_335": "papañcenti, taṃ na gahetabba’nti vatvā paṭikkhittaṃ. Tassa “antohatthapāsaṃ vijahitvā",
  "anya-e1102n0:177_336": "ṭhito kammaṃ kopetī”ti iminā paricchedato bahi yatthakatthaci ṭhito kammaṃ na kopetīti",
  "anya-e1102n0:177_337": "dīpetīti sāratthadīpanīvacanenāpi ekasmiṃ saṅghasannipāte paricchedato bahi aññaṃ",
  "anya-e1102n0:177_338": "tattakaṃyeva paricchedaṃ anatikkamitvā ṭhitopi kammaṃ na kopetīti veditabbametaṃ",
  "anya-e1102n0:177_339": "sāratthadīpaniyaṃyeva imamatthaṃ daḷhikaraṇavasena udakukkhepappamāṇā sīmantarikā",
  "anya-e1102n0:177_340": "suviññeyyatarā hoti, sīmāsambhedasaṅkā ca na siyāti sāmicidassanatthaṃ añño udakukkhepo",
  "anya-e1102n0:177_341": "sīmantarikatthāya ṭhapetabbo’ti vuttaṃ. Yattakena pana sīmāsambhedo na hoti, tattakaṃ",
  "anya-e1102n0:177_342": "ṭhapetuṃ vaṭṭatiyeva, tenāhu porāṇā “yattakena sīmasaṅkaro na hoti, tattakampi ṭhapetuṃ",
  "anya-e1102n0:177_343": "vaṭṭati. Khuddakaṃ pana na vaṭṭatī”ti idampi udakukkhepasīmāya parisavasena vaḍḍhanato",
  "anya-e1102n0:177_344": "sīmasambhedasaṅkā siyā. Taṃ nivāraṇatthameva vuttanti.",
  "anya-e1102n0:178": "Pāḷiṃ aṭṭhakathañceva, ṭīkāvimatiādike;",
  "anya-e1102n0:179": "Oloketvā punappunaṃ, maññantu kavipuṅgavāti;",
  "anya-e1102n0:180": "Ayamettha udakukkhepasīmāya vicāraṇā.",
  "anya-e1102n0:181": "Janapadasīmā nāma ekassa rañño vijite pavatto mahāmaccānaṃ nivāsabhūto ekameko padeso janapadasīmā nāma.",
  "anya-e1102n0:182_0": "Raṭṭhasīmā nāma kāsikosalādikā soḷasa mahājanapadā. “Soḷasamahānagara”ntipi tesaṃ",
  "anya-e1102n0:182_1": "nāmaṃ. Tattha soḷasa mahājanapadāni nāma. Aṅgaraṭṭhaṃ, magadharaṭṭhaṃ, kosalaraṭṭhaṃ,",
  "anya-e1102n0:182_2": "vajjiraṭṭhaṃ, cetiyaraṭṭhaṃ, kururaṭṭhaṃ, pañcālaraṭṭhaṃ, majjharaṭṭhaṃ, surasenaraṭṭhaṃ,",
  "anya-e1102n0:182_3": "assakaraṭṭhaṃ, avantiraṭṭhaṃ, gandhālaraṭṭhaṃ, mallaraṭṭhaṃ, kambojaraṭṭhanti imāni",
  "anya-e1102n0:182_4": "soḷasamahājanapadāni nāma. Ime soḷasamahājanapadā majjhimapadeseyeva pavattā mahāraṭṭhā",
  "anya-e1102n0:182_5": "nāma tadaññepi sunāparantaraṭṭhādikā bahutarāva. Tathā paccantavisayepi rāmaññādikā",
  "anya-e1102n0:182_6": "anekappabhedā mahāraṭṭhā attheva tepi sabbe raṭṭhasīmā nāma. Lokiyasatthesu pana",
  "anya-e1102n0:182_7": "yasmiṃ padese khattiyabrāhmaṇavessasuddavasena catuvaṇṇāni vasanti, so padeso “mahāraṭṭho”ti",
  "anya-e1102n0:182_8": "pavuccati. Vuttañhe taṃ porāṇehi.",
  "anya-e1102n0:183": "“Pavattā catuvaṇṇānaṃ, yasmiṃ padese na vijjate;",
  "anya-e1102n0:184": "So milakkhudeso vutto, puññabhūmi tato para”nti.",
  "anya-e1102n0:185": "Rajjasīmā nāma ekassa rañño āṇāpavattaṭṭhānaṃ rajjasīmā nāma.",
  "anya-e1102n0:186_0": "Dīpasīmā nāma samuddantare vā nadimajjhe vā pavattā dīpā dīpasīmā nāma. Yasmiṃ pana",
  "anya-e1102n0:186_1": "dīpe gāmā vasanti, so gāmasīmātveva saṅkhyaṃ gacchati, vakkhati hi sukkhe jātassare",
  "anya-e1102n0:186_2": "vāpiṃ vā khaṇanti vappaṃ vā karonti, taṃ ṭhānaṃ gāmakhettaṃ hotīti.",
  "anya-e1102n0:187": "Cakkavāḷasīmā nāma “āyāmato ca vitthārato ca yojanānaṃ dvādasasatasahassāni tīṇisahassāni cattārisatāni paññāsañcayojanāni.",
  "anya-e1102n0:188": "Parikkhepato",
  "anya-e1102n0:189": "“Sabbaṃ satasahassāni, chattiṃsaparimaṇḍalaṃ;",
  "anya-e1102n0:190": "Dasañceva sahassāni, aḍḍhuḍḍhāni satānicā”ti.",
  "anya-e1102n0:191_0": "Vuttaṃ ekaṃ cakkavāḷaṃ cakkavāḷasīmā nāma. Evaṃ pannarasappabhedā hoti sīmā. Tattha",
  "anya-e1102n0:191_1": "iddhimā puggalo yasmiṃ yasmiṃ vā sīme uposathādisaṅghakammaṃ karoti, tattha tattha",
  "anya-e1102n0:191_2": "gate bhikkhū hatthapāsanayanaṃ vā bahisīmakaraṇaṃ vā kātuṃ chandārahānaṃ, chandaṃ",
  "anya-e1102n0:191_3": "āharitvā kātuṃ sakkuṇeyyabhāvoyeva pamāṇaṃ. Evamasakkonte aniddhimapuggale sandhāya",
  "anya-e1102n0:191_4": "atimahantāraññe samantā sattabbhantarasīmā anuññātā. Tattha sīmāpekkhāya saha samantā",
  "anya-e1102n0:191_5": "sattabbhantarasīmā attano sabhāveneva jātā tathā nadīsamuddajātassaresupi majjhimassa",
  "anya-e1102n0:191_6": "purisassa samantā udakukkhepasīmā anuññātā tatthapi vaggakammaparihāratthaṃ sīmāpekkhaṃ",
  "anya-e1102n0:191_7": "katvā udakukkhepena saha udakukkhepasīmā uppajjati tathā gāmanigamajanapadanagararaṭṭharajjasīmāsupi",
  "anya-e1102n0:191_8": "vaggakammaparihāratthaṃ baddhasīmā anuññātā. Tato paresu pana gāmasīmasattabbhantaraudakukkhepasīmā",
  "anya-e1102n0:191_9": "nuññātasuttānulomanayasāmatthiyato khuddakesu gāmanigamajanapadanagaresu tattha tattha",
  "anya-e1102n0:191_10": "gate bhikkhū sodhetvā chandārahānaṃ chandaṃ āharitvā samaggassa saṅghassa anumatiyāva",
  "anya-e1102n0:191_11": "uposathādisaṅghakammaṃ kātabbameva tathā khuddake araññepi nadījātassarepi yathāsukhaṃ",
  "anya-e1102n0:191_12": "uposathādisaṅghakammaṃ kātabbamevāti.",
  "anya-e1102n0:192_0": "Evaṃ paricchindanalakkhaṇena abhedepi baddhābaddhavasena duvidhā. Tappabhedena pannarasavidhā,",
  "anya-e1102n0:192_1": "sarūpavasena pana khaṇḍasīmā, upacārasīmā, samānasaṃvāsasīmā, avippavāsasīmā, lābhasīmā,",
  "anya-e1102n0:192_2": "gāmasīmā. Nigamasīmā, nagarasīmā, abbhantarasīmā, araññasīmā, udakukkhepasīmā, nadīsīmā,",
  "anya-e1102n0:192_3": "jātassarasīmā, samuddasīmā, janapadasīmā, raṭṭhasīmā, rajjasīmā, dīpasīmā, cakkavāḷasīmātiekūnavīsappabhede",
  "anya-e1102n0:192_4": "pi sīme vipattilakkhaṇaṃ pahāya sampattilakkhaṇappakāsakaṃ sīmavisodhanīnāma pakaraṇaṃ samattaṃ.",
  "anya-e1102n0:193": "Iti",
  "anya-e1102n0:194": "“Sīmavisodhaniṃ nāma, nānāganthasamāhaṭaṃ;",
  "anya-e1102n0:195": "Karissaṃ me nisāmentu, sādhavo kavipuṅgavā.",
  "anya-e1102n0:196": "Pāḷiṃ aṭṭhakathañceva, mātikāpadabhājaniṃ;",
  "anya-e1102n0:197": "Ogāhetvāna taṃ sabbaṃ, punappunamasesato.",
  "anya-e1102n0:198": "Attanomatiganthesu, ṭīkāgaṇṭhipadesu ca;",
  "anya-e1102n0:199": "Vinicchayavimatīsu, mātikāṭṭhakathāsupi.",
  "anya-e1102n0:200": "Sabbaṃ asesakaṃ katvā, saṃsanditvāna ekato;",
  "anya-e1102n0:201": "Pavattā vaṇṇanā esā, tosayantī vicakkhaṇe”ti.",
  "anya-e1102n0:202": "Imesaṃ gāthāpadānaṃ attho sabbaso saṃvaṇṇito hoti.",
  "anya-e1102n0:203": "Sīmasampattikathā niṭṭhitā.",
  "anya-e1102n0:204_0": "Parisasampattināma ekavīsativajjanīyapuggale vajjetvā etarahi ñatticatutthakammena",
  "anya-e1102n0:204_1": "upasampannā bhikkhū paccantimesu janapadesu pañcavaggato paṭṭhāya, majjhimesu janapadesu",
  "anya-e1102n0:204_2": "dasavaggato paṭṭhāya sabbe hatthapāsaṃ avijahitvā nisinnā honti, ayaṃ parisasampatti",
  "anya-e1102n0:204_3": "nāma. Tattha ekavīsati vajjanīyā nāma “na bhikkhave saga ṭṭhāya parisāyā”ti vacanato",
  "anya-e1102n0:204_4": "heṭṭhā “na bhikkhave bhikkhuniyā nisinnaparisāya pātimokkhaṃ uddisitabba”nti ādinānayena",
  "anya-e1102n0:204_5": "vuttā bhikkhunī, sikkhamānā, sāmaṇero, sāmaṇerī, sikkhāpaccakkhātako, antimavatthuajjhāpannako,",
  "anya-e1102n0:204_6": "āpattiyā adassane ukkhittako, āpattiyā appaṭikamme ukkhittako, pāpikāya diṭṭhiyā",
  "anya-e1102n0:204_7": "appaṭinissagge ukkhittako, paṇḍako, theyyasaṃvāsako, titthiyapakkantako, tiracchānagato,",
  "anya-e1102n0:204_8": "māghātutako, pitughātako, arahantaghātako, bhikkhunidūsako, saṅghabhedako, lohituppādako,",
  "anya-e1102n0:204_9": "ubhatobyañjanakoti te bahisīmakaraṇavasena nisinnāti attho. Yadi te hatthapāse vā",
  "anya-e1102n0:204_10": "sīmeyeva vā honti, te avajjetvā pañcavaggādiko pakatattagaṇo hatthapāsaṃ avijahitvā",
  "anya-e1102n0:204_11": "nisinno hoti, kārakasaṅgho sāvajjo, kammaṃpana na kuppati kasmā avaggārahattā. Aparepana",
  "anya-e1102n0:204_12": "evaṃ vadanti antimavatthuajjhāpannassa avandanīyesu avuttattā, tena saddhiṃ sayantassa",
  "anya-e1102n0:204_13": "sahaseyyāpattiyā abhāvato tassa ca paṭiggahaṇassa rūhanatoti tadeva yuttataranti",
  "anya-e1102n0:204_14": "viññāyati, kiñcāpi yāva so bhikkhubhāvaṃ paṭijānāti, tāva vanditabbo. Yadā pana “assamaṇomhī”ti",
  "anya-e1102n0:204_15": "paṭijānāti, tadā na vanditabboti ayamettha viseso veditabbo. Antimavatthuajjhāpannassa",
  "anya-e1102n0:204_16": "hi bhikkhubhāvaṃ paṭijānantasseva bhikkhubhāvo, na tatoparaṃ. Bhikkhubhāvaṃ appaṭijānanto",
  "anya-e1102n0:204_17": "hi anupasampannapakkhaṃ bhajatīti majjhimagaṇṭhipade sāratthadīpaniyañca vuttattā",
  "anya-e1102n0:204_18": "antimavatthu ajjhāpannapubbo bhikkhu attano kāraṇaṃ ajānitvāva tena saha pañcavaggagaṇo",
  "anya-e1102n0:204_19": "uposathādisaṅghakammaṃ karoti, kārakasaṅgho anavajjo, kammampi na kuppatīti, tesaṃ",
  "anya-e1102n0:204_20": "matimattameva. Kasmā sahaseyyāpatti abhāvopi tassa bhikkhusaññāya patiṭṭhitattā,",
  "anya-e1102n0:204_21": "paṭiggahaṇaruhaṇassa ca tasmiṃ puggale bhikkhūti saddahitattā tena puggalena sahaseyyāpattipi",
  "anya-e1102n0:204_22": "natthi, paṭiggahaṇañca ruhati, ekavīsativajjanīyapuggalepi tathāvidhassa avicārikattā",
  "anya-e1102n0:204_23": "tena saha pañcavaggagaṇo uposathādisaṅghakammaṃ karonto kārakasaṅgho asañcicca anupavajjo.",
  "anya-e1102n0:204_24": "Kammaṃ pana kuppatīti amhākaṃ khanti, ito yuttataro labbhamāno pariyesitabbova.",
  "anya-e1102n0:205": "Parisasampattikathā niṭṭhitā.",
  "anya-e1102n0:206_0": "Evaṃ vatthuñattianusāvanasīmaparisasampattivasena pañcahi aṅgehi sampannoti pañcaṅgoti",
  "anya-e1102n0:206_1": "vā samaggena saṅghena ñatticatutthena kammena akuppena ṭhānārahena uparibhāvaṃ samāpannoti",
  "anya-e1102n0:206_2": "vā dvīhi kāraṇehi laddhanāmo ñatti catutthaupasampannabhāvo atidullabhova.",
  "anya-e1102n0:207": "Evaṃ buddhuppādo dullabho, tato pabbajjā ca upasampadā cā ti imesaṃ tiṇṇaṃ padānaṃ atto vuttoyeva hoti.",
  "anya-e1102n0:208": "Iti sāgarabuddhittheraviracite sīmavisodhane",
  "anya-e1102n0:209": "Upasampadākaṇḍo paṭhamo paricchedo.",
  "anya-e1102n0:210": "2. Kappavināsakaṇḍo",
  "anya-e1102n0:211": "Idāni buddhuppādadullabhakathā",
  "anya-e1102n0:212": "“Buddho ca dullabho loke, saddhammasavanampi ca;",
  "anya-e1102n0:213": "Saṅgho ca dullabho loke, sappurisāti dullabhā”ti.",
  "anya-e1102n0:214_0": "Imissā gāthāya saṃvaṇṇanākkamo sampatto. Tattha imasmiṃ sattaloke okāsaloke vā sabbaññusammāsambuddho",
  "anya-e1102n0:214_1": "dullabhova tathā hesa loko saṅkhāraloko, sattaloko, okāsalokoti tippabhedo hoti tesaṃ",
  "anya-e1102n0:214_2": "sampattivipatti ca evaṃ veditabbā tattha lujjati palujjatīti lokoti vacanatthena",
  "anya-e1102n0:214_3": "sattaloko veditabbo. Lokiyanti patiṭṭhahanti ettha sattanikāyāti vacanatthena okāsaloko",
  "anya-e1102n0:214_4": "veditabbo. Tathā hesa sattā avakasanti etthātiokāsoti vuccati so bhūmivasena apāyabhūmi,",
  "anya-e1102n0:214_5": "kāmasugatibhūmi, rūpāvacarabhūmi, arūpāvacarabhūmiceti catubbidhā hoti. Tattha nirayaṃ,",
  "anya-e1102n0:214_6": "tiracchānayoni, pettivisayo, asurakāyo, ti catasso apāyabhūmi nāma. Manussā, cātumahārājikā,",
  "anya-e1102n0:214_7": "tāvatiṃsā, yāmā, tusitā, nimmānarati, paranimmitavasavattī ceti sattavidhā hoti kāmasugatibhūmi",
  "anya-e1102n0:214_8": "sāpanāyaṃ ekādasavidhāpi kāmataṇhā avacarati etthāti vacanatthena kāmāvacarabhūmi",
  "anya-e1102n0:214_9": "nāma. Brahmapārisajjā, brahmapurohitā, mahābrahmā ca paṭhamajjhānabhūmi idaṃ agginā",
  "anya-e1102n0:214_10": "pariggahitaṭṭhānaṃ. Parittābhā, appamāṇābhā, ābhassarā ca dutiyajjhānabhūmi idaṃ",
  "anya-e1102n0:214_11": "āpena pariggahitaṭṭhānaṃ. Parittasubhā, appamāṇasubhā, subhakiṇhā ca tatiyajjhānabhūmi",
  "anya-e1102n0:214_12": "idaṃ vātena pariggahitaṭṭhānaṃ, tesaṃ vipattiṃ parato vaṇṇayissāma. Vehapphalā, asaññasattā,",
  "anya-e1102n0:214_13": "suddhāvāsā ca catutthajjhānabhūmiceti rūpāvacarabhūmi soḷasavidhā hoti. Avihā, atappā,",
  "anya-e1102n0:214_14": "sudassā, sudassī, akaniṭṭhāceti suddhāvāsabhūmi pañcavidhā hoti. Ākāsānañcāyatanabhūmi,",
  "anya-e1102n0:214_15": "viññāṇañcāyatanabhūmi, ākiñcaññāyatanabhūmi, nevasaññānāsaññāyatanabhūmiceti catubbidhā",
  "anya-e1102n0:214_16": "hoti arūpabhūmi. Ettāvatā ekatiṃsappabhedāpi bhūmi avakasanti ettha sattanikāyāti",
  "anya-e1102n0:214_17": "vacanatthena okāsoti vuccati. Tattha aṭṭha mahānirayāni apāyabhūmi nāma. Tiracchānaṃ",
  "anya-e1102n0:214_18": "pettivisayo asurakāyoti imesaṃ visuṃ bhūmi nāma natthi, manussabhūmiyaṃyeva yattha",
  "anya-e1102n0:214_19": "katthaci araññavanapatthādīsu nibaddhavāsaṃ vasanti soyeva padeso tesaṃ bhūmi. Manussabhūmito",
  "anya-e1102n0:214_20": "dvitālīsasahassayojano yugandharappamāṇo sineruno pañcamāḷindho cātumahārājikabhūmi.",
  "anya-e1102n0:214_21": "Tatupari dvitālīsasahassayojanaṃ sinerumatthakaṃ tāvatiṃsānaṃ bhūmi. Tatupari dvetālīsasahassayojanaṃ",
  "anya-e1102n0:214_22": "ṭhānaṃ yāmānaṃ bhūmi. Iminā nayena yāva vasavattibhūmi dvitālīsasahassayojane tiṭṭhati,",
  "anya-e1102n0:214_23": "tasmā manussabhūmito yāva vasavattibhūmi dvesahassānipañcana hutāni duvesatasahassāni",
  "anya-e1102n0:214_24": "yojanāni honti, tenetaṃ vuccati.",
  "anya-e1102n0:215": "“Manussabhūmito yāva, bhūmi vasavattantarā;",
  "anya-e1102n0:216": "Duve satasahassāni, pañcanahutameva ca.",
  "anya-e1102n0:217": "Dvesahassañca madhikaṃ, yojanānaṃ pamāṇato;",
  "anya-e1102n0:218": "Gaṇanā nāma bhūmīsu, saṅkhyā evaṃ pakāsitā”ti.",
  "anya-e1102n0:219_0": "Tatupari brahmapārisajjādayo tayo brahmuno pañcapaññāsasatasahassa aṭṭhasahassayojane",
  "anya-e1102n0:219_1": "samatale ṭhāne tiṭṭhanti. Dutiyatatiyabhūmībrahmunopi tappamāṇesu samatalesu tiṭṭhanti.",
  "anya-e1102n0:219_2": "Catutthabhūmiyaṃ pana vehapphalaasaññasattā tappamāṇe samatale ṭhāne tiṭṭhanti. Tatuparisuddhāvāsabhūmiyo",
  "anya-e1102n0:219_3": "taṃtaṃ pamāṇe ṭhāne uparūpari tiṭṭhanti. Catassopi arūpabhūmiyo tappamāṇe ṭhāne uparūpari",
  "anya-e1102n0:219_4": "tiṭṭhanti. Ettāvatā ca manussabhūmito yāva bhavaggā yojanānaṃ sattakoṭi ca aṭṭhārasalakkhā",
  "anya-e1102n0:219_5": "ca pañcanahutāni ca chasahassāni ca honti tenetaṃ vuccati porāṇehi.",
  "anya-e1102n0:220": "“Heṭṭhimā brahmalokamhā, patitā mahatī silā;",
  "anya-e1102n0:221": "Ahorattena ekena, uggatā aṭṭhatālīsaṃ.",
  "anya-e1102n0:222": "Yojanānaṃ sahassāni, cātumāsehi bhūmi;",
  "anya-e1102n0:223": "Evaṃ vuttappamāṇena, sāyaṃ heṭṭhimabhūmi.",
  "anya-e1102n0:224": "Ito satasahassāni, sattapaññāsa cāparaṃ;",
  "anya-e1102n0:225": "Saṭṭhi ceva sahassāni, ubbedhena pakāsitā.",
  "anya-e1102n0:226": "Yojanesupi vuttesu, hitvā kāmappamāṇakaṃ;",
  "anya-e1102n0:227": "Sesāni vasavattīnaṃ, pārisajjāna mantaraṃ.",
  "anya-e1102n0:228": "Tañca pañcahi paññāsa, satasahassāni cāparaṃ;",
  "anya-e1102n0:229": "Aṭṭha ceva sahassāni, yojanāni pavuccare.",
  "anya-e1102n0:230": "Ito parāsu sabbāsu, brahmabhūmīsu yojanā;",
  "anya-e1102n0:231": "Tappamāṇāva daṭṭhabbā, nayaggāhena dhīmatā.",
  "anya-e1102n0:232": "Bhūmito ābhavaggamhā, sattakoṭi aṭṭhārasa;",
  "anya-e1102n0:233": "Lakkhā pañca nahutāni, chasahassāni sabbadāti.",
  "anya-e1102n0:234": "Esā ca vicāraṇā ṭīkā cariyamatena katā;",
  "anya-e1102n0:235": "Idameva sandhāya, yāvatā candimasūriyā.",
  "anya-e1102n0:236": "Pariharanti disā bhanti, virocamānā yāvatā;",
  "anya-e1102n0:237": "Tāva sahassadhā loke, ettha te vattatī vaso”ti.",
  "anya-e1102n0:238_0": "Vuttaṃ. Etthantare sattā tiṭṭhanti, tesaṃ vitthāro apubbaṃ katvā kathetuṃ asakkuṇeyyattā",
  "anya-e1102n0:238_1": "na vakkhāma imasmiṃ sattaloke okāsaloke ca sabbaññusammāsambuddhova dullabho, tathā",
  "anya-e1102n0:238_2": "hi cattāro buddhā anubuddho, sāvakabuddho, paccekabuddho, sammāsambuddhoti. Tattha",
  "anya-e1102n0:238_3": "bahussutaṃ bhikkhuṃ pasaṃsantena ca na so tumhākaṃ sāvako nāma, buddhonāmesa cundāti",
  "anya-e1102n0:238_4": "bahussutassa bhikkhuno buddhabhāvaṃ anujānantena ca.",
  "anya-e1102n0:239": "Dhammakāyo yato satthā, dhammo satthukāyo mato;",
  "anya-e1102n0:240": "Dhammāsikoso saṅgho ca, satthusaṅkhyampi gacchatīti.",
  "anya-e1102n0:241_0": "Vutte puthujjanopi upacāravasena vācanāmaggassa bodhattā anubuddho nāma. Ariyasāvako",
  "anya-e1102n0:241_1": "pana parato yosavasena cattāri saccāni bujjhati bujjhanamattameva vāti vacanatthena",
  "anya-e1102n0:241_2": "bujjhanasabhāvattā sāvakabuddho nāma. Yo pana khaggavisāṇakappo sayambhūñāṇena anaññabodhako",
  "anya-e1102n0:241_3": "hutvā sāmaṃ bujjhanatthena paccekabujjhattā paccekabuddho nāma. Sambuddhotipi etasseva",
  "anya-e1102n0:241_4": "nāmaṃ. Yo pana saṅkhatāsaṅkhatappabhedaṃ sakalampi dhammajātaṃ yāthāvasarasalakkhaṇappaṭivedhavasena",
  "anya-e1102n0:241_5": "sammā pakārena sayaṃ pacitupāramitāsayambhūtena sayambhūñāṇena sayameva anaññabodhito",
  "anya-e1102n0:241_6": "hutvā savāsanasammohaniddāya accantaṃ vigato dinakarakiraṇasamāgamena paramarucirasirīsobhaggappattiyā",
  "anya-e1102n0:241_7": "vikasitamiva padumaṃ aggamaggañāṇasamāgamena aparimitaguṇagaṇālaṅkatasabbaññutaññāṇappattiyā",
  "anya-e1102n0:241_8": "sabbadhamme bujjhi abujjhi aññāsīti sammāsambuddho, bhagavā, sova loke dullabho paccekasambuddhānampi",
  "anya-e1102n0:241_9": "hi ekasmiṃ kāle satasahassādivasena ekato pavattattā te dullabhāpi anacchariyajātattā",
  "anya-e1102n0:241_10": "paresaṃ maggaphalādhigamāya upanissayarahitattā ca sammāsambuddhova loke dullabho,",
  "anya-e1102n0:241_11": "ayaṃ lokasampattivicāraṇā.",
  "anya-e1102n0:242_0": "Kathaṃ lokassa vipatti veditabbā tathā hesa loko vinassamāno tejenapi āpenapi vāyunāpi",
  "anya-e1102n0:242_1": "vinassati. Tassa vitthāro visuddhimaggādīsu vuccamānopi kesañci puggalānaṃ matena",
  "anya-e1102n0:242_2": "micchāgāhattā brahmūnaṃ āyunā minitepi asamānaṃ saṃvaṭṭasīmāpi viruddhā, tasmā tesaṃ",
  "anya-e1102n0:242_3": "vādaṃ apanetvā ganthato samānetvā vakkhāma. Tattha cattāri asaṅkhyeyyāni. Katamāni",
  "anya-e1102n0:242_4": "cattāri asaṅkhyeyyāni saṃvaṭṭo, saṃvaṭṭaṭṭhāyī, vivaṭṭo, vaṭṭaṭṭhāyīti. Tayo saṃvaṭṭā",
  "anya-e1102n0:242_5": "āposaṃvaṭṭo, tejosaṃvaṭṭo, vāyosaṃvaṭṭo. Tisso saṃvaṭṭasīmā ābhassarā, subhakiṇhā,",
  "anya-e1102n0:242_6": "vehapphalāti. Ayamettha uddeso. Tattha saṃvaṭṭo nāma parihāyamāno kappo. Tena saṃvaṭṭaṭṭhāyīpi",
  "anya-e1102n0:242_7": "gahito hoti, taṃ mūlakattā. Vaḍḍhayamāno vivaṭṭakappo nāma. Tena vivaṭṭaṭṭhāyīpi",
  "anya-e1102n0:242_8": "gahito taṃ mūlakattā. Tattha saṃvaṭṭoti vināso. Yadā kappo vinassamāno tejena saṃvaṭṭati,",
  "anya-e1102n0:242_9": "ābhassarato heṭṭhā paṭhamajjhānabhūmi agginā dayhati. Yadā āpena saṃvaṭṭati, subhakiṇhato",
  "anya-e1102n0:242_10": "heṭṭhā yāva dutiyajjhānabhūmi udakena vilīyati. Yadā vāyunā saṃvaṭṭati, vehapphalato",
  "anya-e1102n0:242_11": "heṭṭhā yāva tatiyajjhānabhūmi vātena saṃvaṭṭati. Vitthārato pana jātikhetta āṇākhettavisayakhettavasena",
  "anya-e1102n0:242_12": "tiṇṇaṃ buddhakhettānaṃ āṇākhettaṃ vinassati. Tasmiṃ vinaṭṭhe jātikhettampi vinassateva.",
  "anya-e1102n0:242_13": "Tattha jātikhettaṃ dasasahassacakkavāḷapariyantaṃ hoti. Taṃ tathāgatassa paṭisandhiggahaṇaāyusaṅkhārossajjanādikālesupi",
  "anya-e1102n0:242_14": "kampati. Āṇākhettaṃ koṭisatasahassacakkavāḷapariyantaṃ. Yattha ratanasuttaṃ khandhaparittaṃ",
  "anya-e1102n0:242_15": "dhajaggaparittaṃ āṭānāṭiyaparittaṃ moraparittanti imesaṃ parittānaṃ ānubhāvo pavattati.",
  "anya-e1102n0:242_16": "Visayakhettaṃ anantaṃ aparimāṇaṃ. Tattha jātikhettaāṇākhettāvasena dve khettāni ekato",
  "anya-e1102n0:242_17": "vinassanti. Saṇṭhahantampi ekato saṇṭhahati. Tassa vināsoca saṇṭhahantañca evaṃ veditabbaṃ",
  "anya-e1102n0:242_18": "yasmiṃ samaye kappo agginā nassati, tadā ādito kappavināsakamahāmegho vuṭṭhahitvā",
  "anya-e1102n0:242_19": "koṭisatasahassacakkavāḷaṃ ekameghavassaṃ vasi, tuṭṭhā manussā bījāni vappenti, sassesu",
  "anya-e1102n0:242_20": "gokhāyitamattesu jātesu gadrabharavaṃ viravanto ekabindupi na patati. Yadā pacchinnameva",
  "anya-e1102n0:242_21": "hoti tadā vassūpajīvino sattā kālaṃ katvā parittābhesu brahmabhūmīsu uppajjanti puññaphalūpajīvinopi",
  "anya-e1102n0:242_22": "devatā tattheva brahmaloke uppajjanti, evaṃ dīghassa addhuno accayena tattha tattha",
  "anya-e1102n0:242_23": "udakaṃ parikkhayaṃ gacchati, macchakacchapādi udakanissitā pāṇā kālaṃ katvā manussadevalokesu",
  "anya-e1102n0:242_24": "nibbattitvā jhānaṃ uppādetvā brahmaloke nibbattanti. Nerayikasattāpi sattamasūriyapātubhāvā",
  "anya-e1102n0:242_25": "vinassanti, tepi devaloke paṭiladdhajjhānavasena brahmaloke uppajjanti, tadā hi lokabyūhā",
  "anya-e1102n0:242_26": "nāma kāmāvacaradevā ukkhittasirā vikiṇṇakesā rudamukhā assūni hatthehi muñcamānā",
  "anya-e1102n0:242_27": "rattavatthanivatthā ativiya virūpavesadhārino hutvā manussapathe vicarantā evaṃ ārocenti",
  "anya-e1102n0:242_28": "“mārisā bho ito vassasata sahassaccayena kappavuṭṭhānaṃ bhavissati ayaṃ loko vinassissati",
  "anya-e1102n0:242_29": "mahāsamuddopisussissati ayañca mahāpathavī sinerupabbatarājā ḍayhissati vinassissati",
  "anya-e1102n0:242_30": "yāvabrahmalokā vināso bhavissati mettaṃ mārisā bhāvetha. Karuṇaṃ, muditaṃ, upekkhaṃ",
  "anya-e1102n0:242_31": "mārisā bhāvetha mātaraṃ upaṭṭhahatha, pitaraṃ upaṭṭhahatha, kule jeṭṭhāpacāyino hothā”ti.",
  "anya-e1102n0:242_32": "Tesaṃ vacanaṃ sutvā yebhuyyena manussā ca bhummadevatā ca saṃvegajātā aññamaññaṃ",
  "anya-e1102n0:242_33": "muducittā hutvā mettādīni puññāni karitvā devaloke nibbattanti. Tattha sudhābhojanaṃ",
  "anya-e1102n0:242_34": "bhuñjitvā vāyo parikammaṃ katvā jhānaṃ paṭilabhanti, evaṃ nerayikasattāpi aparāpariyakammena",
  "anya-e1102n0:242_35": "devalokaṃ nibbattanti. Ye pana niyatamicchādiṭṭhikā tesaṃ kammassa aparikkhayā aññacakkavāḷesu",
  "anya-e1102n0:242_36": "attano kammānurūpaṃ vipākamanubhonti. Teneva ahosikamme micchādiṭṭhivasena akattabbaṃ",
  "anya-e1102n0:242_37": "nāma pāpaṃ natthi, yato saṃsārakhāṇubhāvova nāma hotīti āha “diṭṭhi paramāni bhikkhave",
  "anya-e1102n0:242_38": "vajjānī”ti. “Aparāpariyavedanīyakammarahitopi saṃsaranto satto nāma natthī”ti vuttattā.",
  "anya-e1102n0:242_39": "“Aparāpariyakammavasena yato micchādiṭṭhisamādānato sappurisūpanissayavasena virājetvā",
  "anya-e1102n0:242_40": "bhavato vuṭṭhānaṃ nāma bhaveyyāti amhākaṃ khanti. Evaṃ devaloke paṭiladdhajjhānavasena",
  "anya-e1102n0:242_41": "sabbepi brahmaloke nibbattanti. Vassupacchedato pana uddhaṃ dīghassa addhuno accayena",
  "anya-e1102n0:242_42": "dutiyo sūriyo pātubhavati. Pātubhūte ca tasmiṃ neva rattiparicchedo, na divā paricchedo",
  "anya-e1102n0:242_43": "paññāyati, eko sūriyo uṭṭheti, eko sūriyo atthaṃ gacchati. Avicchinnasūriyasantāpova loko hoti.",
  "anya-e1102n0:243_0": "Pakatisūriye sūriyadevaputto atthi kappavināsakasūriye pana natthi. Pakatisūriyobhāsena",
  "anya-e1102n0:243_1": "ākāse valāhakā dhūmasikhāpi caranti. Kappavināsakasūriyobhāsena vigatadhūmavalāhakaṃ",
  "anya-e1102n0:243_2": "ādāsamaṇḍalaṃ viya nimmalaṃ hoti nabhaṃ ṭhapetvā gaṅgā, yamunā, sarabhū, aciravatī,",
  "anya-e1102n0:243_3": "mahīti, imā pañca mahānadiyo ṭhapetvā avasesapañcasatakunnadīādīsu udakaṃ sussati",
  "anya-e1102n0:243_4": "tato dīghassa addhuno accayena tatiyo sūriyo pātubhavati tasmiṃ pātubhūte pañca mahānadiyopi",
  "anya-e1102n0:243_5": "sussanti. Tato dīghassa addhuno accayena catuttho sūriyo pātubhavati. Yassa pātubhāvā",
  "anya-e1102n0:243_6": "himavatī mahānadīnaṃ pabhavā sīhapatano, haṃsapatano, mandākinī, kaṇṇamuṇḍako, rathakāradaho,",
  "anya-e1102n0:243_7": "anotattadaho, chaddantadaho, kuṇāladahoti ime satta mahāsarā sussanti. Tato dīghassa",
  "anya-e1102n0:243_8": "addhuno accayena pañcamo sūriyo pātubhavati, yassa pātubhāvā anupubbena mahāsamuddo",
  "anya-e1102n0:243_9": "aṅgulipabbatemanamattampi udakaṃ na saṇṭhāti. Tato dīghassa addhuno accayena chaṭṭho",
  "anya-e1102n0:243_10": "sūriyo pātubhavati, yasmiṃ pātubhāve sakalacakkavāḷaṃ ekadhūmaṃ hoti, pariyādinnasinehadhūmena",
  "anya-e1102n0:243_11": "yathā ca evaṃ koṭisatasahassacakkavāḷampi. Tatopi dīghassa addhuno accayena sattamo",
  "anya-e1102n0:243_12": "sūriyo pātubhavati, yassa pātubhāvā sakalacakkavāḷaṃ ekajālaṃ hoti saddhiṃ koṭisatasahassacakkavāḷehi",
  "anya-e1102n0:243_13": "yojanasatikādibhedā sinerukūṭāni palujjitvā ākāseyeva antaradhāyanti. Sāpi aggijālā",
  "anya-e1102n0:243_14": "uṭṭhahitvā cātumahārājike gaṇhāti, tattha kanakavimānaratanavimānāni jhāpetvā tāvatiṃsabhavanaṃ",
  "anya-e1102n0:243_15": "gaṇhāti etenūpāyena yāva paṭhamajjhānabhūmi gaṇhāti. Tattha tayopi brahmaloke jhāpetvā",
  "anya-e1102n0:243_16": "ābhassare āhacca aṭṭhāsi. Sā yāva aṇumattampi saṅkhāragataṃ atthi, tāva nanibbāyi.",
  "anya-e1102n0:243_17": "Sabbasaṅkhāraparikkhayā pana sappitelajhāpanaaggisikhā viya chārikampi anavasesetvā",
  "anya-e1102n0:243_18": "nibbāyi. Heṭṭhā ākāsena saha upari ākāso eko hoti mahandhakāro. Evaṃ kappavināsakamahāmeghato",
  "anya-e1102n0:243_19": "yāvajālaparicchedā saṃvaṭṭo nāma ekamasaṅkhyeyyaṃ nāma. Atha dīghassa addhuno accayena",
  "anya-e1102n0:243_20": "mahāmegho vuṭṭhahitvā paṭhamaṃ sukhumaṃ vassati. Anupubbena kumudanāḷayaṭṭhimusalatālakkhandhādippamāṇāhi",
  "anya-e1102n0:243_21": "dhārāhi vassanto koṭisatasahassacakkavāḷesu sabbaḍaḍḍhaṭṭhānaṃ pūretvā antaradhāyati.",
  "anya-e1102n0:243_22": "Taṃ udakaṃ heṭṭhā ca tiriyañca vāto samuṭṭhahitvā ghanaṃ karoti. Parivaṭumaṃ paduminipatte",
  "anya-e1102n0:243_23": "udakabindusadisaṃ. Evaṃ aggijālanibbāyanato yāva koṭisatasahassacakkavāḷaparipūrato",
  "anya-e1102n0:243_24": "sampattimahāmegho, idaṃ saṃvaṭṭaṭṭhāyī nāma, dutiyamasaṅkhyeyyaṃ nāma. Kathaṃ tāva",
  "anya-e1102n0:243_25": "mahantaṃ udakarāsiṃ vāto ghanaṃ karotīti ce. Vivarasampadānato taṃ vā tena piṇḍiyamānaṃ",
  "anya-e1102n0:243_26": "ghanaṃ kariyamānaṃ parikkhayamānaṃ anupubbena heṭṭhā otarati. Otiṇṇotiṇṇe udake pubbe",
  "anya-e1102n0:243_27": "brahmalokaṭṭhāne brahmapāri sajja-brahmapurohitamahābrahmāvasena paṭhamajjhānabhūmi",
  "anya-e1102n0:243_28": "paṭhamaṃ pātubhavati. Tato otiṇṇotiṇṇe udake catukāmāvacaradevalokaṭṭhāne anukkamena",
  "anya-e1102n0:243_29": "paranimmitavasavattī, nimmānaratī, tusitā, yāmāti cattāro kāmāvacaradevalokā pātubhavanti.",
  "anya-e1102n0:243_30": "Tato purimapathaviṭṭhānaṃ otiṇṇe pana udake balavavātā uppajjanti. Te taṃ pidahitadvāre",
  "anya-e1102n0:243_31": "dhamakaraṇe ṭhitaudakamiva nirussāsaṃ katvā nirujjhanti. Madhurodakaṃ parikkhayaṃ",
  "anya-e1102n0:243_32": "gacchamānaṃ upari rasapathaviṃ samuṭṭhāpeti sā vaṇṇasampannāceva hoti gandharasasampannā",
  "anya-e1102n0:243_33": "ca, nirudakapāyāsassa upari paṭalaṃ viya tadā ca ābhassarabrahmaloke paṭhamatarābhinibbattā",
  "anya-e1102n0:243_34": "sattā āyukkhayā vā puññakkhayā vā tato cavitvā idhūpapajjanti. “Puññakkhayā vā”ti",
  "anya-e1102n0:243_35": "iminā brahmūnaṃ āyuparicchedaṃ appatvāva kammakkhayena maraṇaṃ viññāyati. Te honti",
  "anya-e1102n0:243_36": "sayaṃpabhā antalikkhacarā. Te aggaññasutte vuttanayena taṃ rasapathaviṃ sāyitvā taṇhābhibhūtā",
  "anya-e1102n0:243_37": "āluppakāraṃ paribhuñjituṃ upakkamanti. Atha nesaṃ sayaṃ pabhā antaradhāyati, andhakāro",
  "anya-e1102n0:243_38": "hoti te andhakāraṃ disvā bhāyanti. Tato nesaṃ bhayaṃ nāsetvā sūrabhāvaṃ janayantaṃ",
  "anya-e1102n0:243_39": "paripuṇṇapaṇṇāsayojanaṃ sūriyamaṇḍalaṃ vā pātubhavati. Te taṃ disvā “ālokaṃ paṭilabhimhā”ti",
  "anya-e1102n0:243_40": "haṭṭhatuṭṭhā hutvā “amhākaṃ bhayaṃ nāsetvā sūrabhāvaṃ janayanto uṭṭhito, tasmā sūriyo",
  "anya-e1102n0:243_41": "hotū”ti sūriyo tvevassa nāmaṃ karonti. Atha sūriye divasaṃ ālokaṃ katvā atthaṅgate",
  "anya-e1102n0:243_42": "“yampi ālokaṃ labhimhā, sopi no naṭṭho”ti puna bhītā honti. Tesaṃ evaṃ hoti “sādhuvatassa",
  "anya-e1102n0:243_43": "aññaṃ ālokaṃ labheyyāmā”ti. Tesaṃ cittaṃ ñatvā viya ekūnapaññāsayojanaṃ candamaṇḍalaṃ",
  "anya-e1102n0:243_44": "pātubhavati. Te taṃ disvā bhiyyosomattāya haṭṭhatuṭṭhā hutvā “amhākaṃ chandaṃ ñatvā",
  "anya-e1102n0:243_45": "viya uṭṭhito, tasmā cando hotū”ti candotvevassa nāmaṃ karonti. Tato pabhuti rattidivā",
  "anya-e1102n0:243_46": "paññāyanti. Anukkamena ca māsaddhamāsautusaṃvaccharā. Candimasūriyānaṃ pana pātubhūtadivaseyeva",
  "anya-e1102n0:243_47": "sinerucakkavāḷahimavantapabbatā pātubhavanti, te ca kho apubbaṃ acarimaṃ phagguṇapuṇṇamadivaseyeva",
  "anya-e1102n0:243_48": "pātubhavanti. Kathaṃ yathānāma kaṅgubhatte paccamāne ekappahāreneva bubbuḷakāni uṭṭhahanti.",
  "anya-e1102n0:243_49": "Eke padesā thūpathūpā honti, eke ninnaninnā, eke samasamā evameva thūpathūpaṭṭhāne",
  "anya-e1102n0:243_50": "pabbatā honti, ninnaninnaṭṭhāne samuddā, samasamaṭṭhāne dīpāti evaṃ manussaloke saṇṭhite",
  "anya-e1102n0:243_51": "cātumahārājikā, tāvatiṃsāti dve kāmāvacaradevalokā pacchato pātubhavanti. Bhūmanissitā",
  "anya-e1102n0:243_52": "nāma hete dve devalokā. Evaṃ sampattimahāmeghato yāva candimasūriyapātubhāvo, idaṃ",
  "anya-e1102n0:243_53": "vivaṭṭo nāma tatiyamasaṅkhyeyyaṃ nāma. Atha tesaṃ sattānaṃ rasapathaviṃ paribhuñjantānaṃ",
  "anya-e1102n0:243_54": "kammena ekacce vaṇṇavanto, ekacce dubbaṇṇā honti tattha vaṇṇavanto dubbaṇṇe atimaññanti.",
  "anya-e1102n0:243_55": "Tesaṃ mānātimānapaccayā sāpi rasapathavī antaradhāyati. Bhūmipappaṭako pātubhavati",
  "anya-e1102n0:243_56": "atha nesaṃ teneva nayena sopi antaradhāyati, patālatā pātubhavati, teneva nayena",
  "anya-e1102n0:243_57": "sāpi antaradhāyati. Akaṭṭhapāko sāli pātubhavati akaṇo athuso suddho sugandho taṇḍulapphalo.",
  "anya-e1102n0:243_58": "Tato nesaṃ bhājanāni uppajjanti te sālī bhājane ṭhapetvā pāsāṇapiṭṭhiyā ṭhapenti,",
  "anya-e1102n0:243_59": "sayameva jālasikhā uṭṭhahitvā pacati. So hoti odano sumanajātipupphasadiso, na tassa",
  "anya-e1102n0:243_60": "sūpena vā byañjanena vā karaṇīyaṃ atthi. Yaṃyaṃ rasaṃ bhuñjitukāmā honti, taṃtaṃ",
  "anya-e1102n0:243_61": "rasova hoti. Tesaṃ taṃ oḷārikaṃ āhāraṃ āharataṃ tato pabhuti muttakarīsaṃ sañjāyati.",
  "anya-e1102n0:243_62": "Atha nesaṃ tassa nikkhamanatthāya vaṇamukhāni pabhijjanti. Purisassa purisabhāvo,",
  "anya-e1102n0:243_63": "itthiyā itthibhāvo pātubhavati. Tatrasudaṃ itthī purisaṃ, puriso ca itthiṃ ativelaṃ",
  "anya-e1102n0:243_64": "upanijjhāyati. Tesaṃ ativelaṃ upanijjhāyanabhāvā kāmapariḷāho uppajjati. Tato methunadhammaṃ",
  "anya-e1102n0:243_65": "paṭisevanti. Te asaddhammapaṭisevanapaccayā viññūhi garahiyamānā viheṭhiyamānā tassa",
  "anya-e1102n0:243_66": "asaddhammassa paṭicchādanahetu agārāni karonti.",
  "anya-e1102n0:244_0": "Te agāraṃ ajjhāvasamānā anukkamena aññatarassa alasajātikassa sattassa diṭṭhānugatiṃ",
  "anya-e1102n0:244_1": "āpajjantā sannidhiṃ karonti. Tato pabhuti kaṇopi thusopi taṇḍulaṃ pariyonaddhanti,",
  "anya-e1102n0:244_2": "lāyitaṭṭhānampi nappaṭivirūhati. Te sannipatitvā anuṭṭhunanti “pāpakā vata bho dhammā",
  "anya-e1102n0:244_3": "sattesu pātubhūtā, mayaṃ pubbe manomayā ahumhā”ti. Aggaññasutte vuttanayena vittharetabbaṃ.",
  "anya-e1102n0:244_4": "Tato mariyādaṃ ṭhapenti. Athaññataro satto aññassa bhāgaṃ adinnaṃ ādiyati. Taṃ dvikkhattuṃ",
  "anya-e1102n0:244_5": "paribhāsitvā tatiyavāre leḍḍudaṇḍehi paharanti. Te evaṃ adinnādānakalahamusāvādadaṇḍadānesu",
  "anya-e1102n0:244_6": "uppannesu sannipatitvā cintayanti, “yaṃnūna mayaṃ ekaṃ sattaṃ sammanneyyāma, yo no",
  "anya-e1102n0:244_7": "sammā khiyitabbaṃ khiyeyya, garahitabbaṃ garaheyya, pabbājetabbaṃ pabbājeyya, mayaṃ",
  "anya-e1102n0:244_8": "panassa sālīnaṃ bhāgaṃ anupadassāmā”ti. Evaṃ katasanniṭṭhānesu pana sattesu imasmiṃ",
  "anya-e1102n0:244_9": "tāva kappe ayameva bhagavā bodhisattabhūto tena samayena tesu sattesu abhirūpataro",
  "anya-e1102n0:244_10": "ca dassanīyataro ca mahesakkhataro ca buddhisampanno paṭibalo niggahapaggahaṃ kātuṃ",
  "anya-e1102n0:244_11": "te taṃ upasaṅkamitvā yācitvā sammaniṃsu. So tena mahājanena sammatotipi mahāsammato,",
  "anya-e1102n0:244_12": "khettānaṃ adhipatīti khattiyo, dhammena samena paresaṃ rañjetīti rājāti, tīhi nāmehi",
  "anya-e1102n0:244_13": "paññāyittha. Yañhi loke acchariyaṃ ṭhānaṃ bodhisattova tattha ādi purisoti evaṃ bodhisattaṃ",
  "anya-e1102n0:244_14": "ādiṃ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṃsu.",
  "anya-e1102n0:244_15": "Evaṃ candimasūriyapātu bhāvato yāva puna kappavināsakamahāmegho, idaṃ vivaṭṭaṭṭhāyī",
  "anya-e1102n0:244_16": "nāma catutthamasaṅkhyeyyaṃ nāma. Tenetaṃ vuccati megho jālaparicchinno saṃvaṭṭoti",
  "anya-e1102n0:244_17": "jālā meghaparicchinno saṃvaṭṭaṭṭhāyīti vuccati. Meghā sūriyaparicchinno vivaṭṭoti",
  "anya-e1102n0:244_18": "vuccati. Sūriyā meghaparicchinno vivaṭṭaṭṭhāyīti vuccati. Cattāri imāni kappāni mahākappoti",
  "anya-e1102n0:244_19": "vuccati. Vivaṭṭaṭṭhāyikappeyeva uppajjanti buddhādayoti. Tathā hi imasmiṃyeva vivaṭṭaṭṭhāyiasaṅkhyayyakappe",
  "anya-e1102n0:244_20": "buddhapacceka buddhasāvakacakkavattino uppajjanti, na tīsu asaṅkhyeyyakappesu. Tañca",
  "anya-e1102n0:244_21": "kho asuññakappeyeva, na suññakappe. Tattha buddhapaccekabuddhasāvakacakkavattīhi",
  "anya-e1102n0:244_22": "puññavantapuggalehi asuññattā asuññakappo nāma. Tabbigamena suññakappo veditabbo.",
  "anya-e1102n0:244_23": "Tesupi asuññakappo pañcavidho hoti sārakappo, maṇḍakappo, varakappo, sāramaṇḍakappo,",
  "anya-e1102n0:244_24": "bhaddakappoti, tesu yasmiṃ kappe ekova buddho uppajjati, so sārakappo nāma. Yasmiṃ",
  "anya-e1102n0:244_25": "kappe dve buddhā uppajjanti, so maṇḍakappo nāma. Yasmiṃ kappe tayo uppajjanti, so",
  "anya-e1102n0:244_26": "varakappo nāma. Yasmiṃ kappe cattāro buddhā uppajjanti, so sāramaṇḍakappo nāma. Yasmiṃ",
  "anya-e1102n0:244_27": "kappe pañca buddhā uppajjanti, so bhaddakapponāma. Imāni pañcakappāniyeva saheva",
  "anya-e1102n0:244_28": "samodhānetvā jātattakīsotattakiyā nidāne.",
  "anya-e1102n0:245": "“Nando sunando pathavī, maṇḍo dharaṇī sāgaro;",
  "anya-e1102n0:246": "Puṇḍarīko ime satta, asaṅkhyeyyā pakāsitā.",
  "anya-e1102n0:247": "Pañca buddhasahassāni, honti nande asaṅkhyeyye;",
  "anya-e1102n0:248": "Nava buddhasahassāni, sunandamhi asaṅkhyeyye.",
  "anya-e1102n0:249": "Dasa buddhasahassāni, pathavimhi asaṅkhyeyye;",
  "anya-e1102n0:250": "Ekādasa sahassāni, tamhi maṇḍe asaṅkhyeyye.",
  "anya-e1102n0:251": "Vīsati buddhasahassāni, dharaṇimhi asaṅkhyeyye;",
  "anya-e1102n0:252": "Tiṃsa buddhasahassāni, sāgaramhi asaṅkhyeyye.",
  "anya-e1102n0:253": "Cattālīsa sahassāni, puṇḍarīke asaṅkhyeyye;",
  "anya-e1102n0:254": "Asaṅkhyeyyesu sattasu, ettakāti pavuccati.",
  "anya-e1102n0:255": "Ekaṃsatasahassāni, vīsati ca sahassañca;",
  "anya-e1102n0:256": "Sesā pañcasahassāni, sabbabuddhehi maṇḍitā”ti.",
  "anya-e1102n0:257": "Vuttaṃ. Aparampi vuttaṃ.",
  "anya-e1102n0:258": "“Bhaddo sabbaphullo, sabbaratano usabhakkhandho;",
  "anya-e1102n0:259": "Mānitabhaddo ca padumo, usabhakkhantuttameva ca;",
  "anya-e1102n0:260": "Sabbabhāso asaṅkhyeyyo, navamoti pavuccati.",
  "anya-e1102n0:261": "Paṇṇāsa buddhasahassāni, sabbabhadde asaṅkhyeyye;",
  "anya-e1102n0:262": "Saṭṭhi buddhasahassāni, sabbaphulle asaṅkhyeyye.",
  "anya-e1102n0:263": "Sattati buddhasahassāni, sabbaratane asaṅkhyeyye;",
  "anya-e1102n0:264": "Asīti buddhasahassāni, usabhakkhandhe asaṅkhyeyye.",
  "anya-e1102n0:265": "Navuti buddhasahassāni, mānitabhadde asaṅkhyeyye;",
  "anya-e1102n0:266": "Vīsati buddhasahassāni, padumamhi asaṅkhyeyye.",
  "anya-e1102n0:267": "Dasa buddhasahassāni usabhamhi asaṅkhyeyye;",
  "anya-e1102n0:268": "Pañca buddhasahassāni, khantuttame asaṅkhyeyye.",
  "anya-e1102n0:269": "Dve ca buddhasahassāni, sabbabhāse asaṅkhyeyye;",
  "anya-e1102n0:270": "Aṅkhyeye navasmiṃ, ettakāti pavuccati.",
  "anya-e1102n0:271": "Tīṇi satasahassāni, sattāsītisahassañca;",
  "anya-e1102n0:272": "Gaṇanānañca buddhānaṃ, sabbabuddhehi maṇḍitā”ti.",
  "anya-e1102n0:273": "Te sabbepi sammāsambuddhe yāva arimetteyyā samodhānetvā",
  "anya-e1102n0:274": "“Sambuddhe aṭṭhavīsañca, dvādasañca sahassake;",
  "anya-e1102n0:275": "Pañcasatasahassāni, namāmi sirasā mahaṃ;",
  "anya-e1102n0:276": "Tesaṃ dhammañca saṅghañca, ādarena namāmahaṃ.",
  "anya-e1102n0:277": "Namakkārānubhāvena, hitvā sabbe upaddave;",
  "anya-e1102n0:278": "Anekaantarāyāpi, vinassantu asesato”ti.",
  "anya-e1102n0:279_0": "Namassanagāthā pavattā sā ūnasaṅkhyāvaseneva katāva bhavitabbaṃ, tathā hi amhākaṃ",
  "anya-e1102n0:279_1": "bhagavā porāṇabrahmadevabuddhaṃ ādiṃ katvā yāva porāṇasakyagotamā manasāva cintentassa",
  "anya-e1102n0:279_2": "sattaasaṅkhyeyyāni vītivattāni porāṇasakyagotamabuddhaṃ ādiṃ katvā yāva majjhimadīpaṅkarā",
  "anya-e1102n0:279_3": "vācāmattena nava asaṅkhyeyyāni vītivattāni. Majjhimadīpaṅkarato paṭṭhāya yāva padumuttarabuddhā",
  "anya-e1102n0:279_4": "kāyaṅgavācaṅgavasena cattāri asaṅkhyeyyāni vītivattāni. Padumuttarabuddhato yāva",
  "anya-e1102n0:279_5": "kakusandhā ekamasaṅkhyeyyaṃ vītivattaṃ. Evamimesu vīsatiasaṅkhyeyyesu brahmadevaporāṇasakyagotamabuddhānamantare",
  "anya-e1102n0:279_6": "satta asaṅkhyeyye sabbaṃ sampiṇḍetvā ekasatasahassañca vīsati sahassañca pañcasahassāni",
  "anya-e1102n0:279_7": "ca honti. Porāṇasakyagotamamajjhimadīpaṅkarānamantare nava asaṅkhyeyye sabbaṃ sampiṇḍetvā",
  "anya-e1102n0:279_8": "tīṇisatasahassāni sattāsītisahassāni ca honti. Majjhimadīpaṅkarato yāva metteyyā",
  "anya-e1102n0:279_9": "aṭṭhavīsāti sabbaṃ samodhānetvā aṭṭhavīsañca dvādasasahassañca pañcasatasahassāni",
  "anya-e1102n0:279_10": "ca honti tasmā ūnasaṅkhyāti veditabbā. Paripuṇṇasaṅkhyāvasena icchamānehi cintetabbāva.",
  "anya-e1102n0:279_11": "Esā ca saṅkhyāvicāraṇā nidāne vuttāva.",
  "anya-e1102n0:280": "Evaṃ “cintitaṃ sattasaṅkhyeyyaṃ, navasaṅkhyeyyavācakaṃ;",
  "anya-e1102n0:281": "Kāyavācā catusaṅkhyeyyaṃ, buddhattaṃsamupāgamī”ti.",
  "anya-e1102n0:282_0": "Vuttesu vīsatiasaṅkhyeyyesu pavattaasaṅkhyeyyakappavaseneva katā. Atthato pana sārakappamaṇḍakappavarakappasāramaṇḍakappabhaddakappavasena",
  "anya-e1102n0:282_1": "pañcavidhāti veditabbā. Imāni pañcanāmāni buddhuppādakappeyeva labbhanti, anuppannakappe",
  "anya-e1102n0:282_2": "pana suññakappotveva nāmaṃ labbhati tathā hi kappasaṇṭhahanakāle sabbapaṭhamaṃ mahābodhipallaṅkaṭṭhāneyeva",
  "anya-e1102n0:282_3": "paduminigabbhā uppajjati. Sā yasmiṃ kāle eko buddho uppajjissati, eko paduminigabbho",
  "anya-e1102n0:282_4": "aṭṭhaparikkhārehi saha uppajjati. Taṃ disvā suddhāvāsabrahmuno nemittapāṭhakā arahanto",
  "anya-e1102n0:282_5": "imasmiṃ kappe eko buddho uppajjissatīti sañjātapītisomanassā hutvā aṭṭhaparikkhāre",
  "anya-e1102n0:282_6": "gahetvā brahmaloke ṭhapenti “yadā buddho uppajjissati, tadā dassāmā”ti. Evaṃ dve",
  "anya-e1102n0:282_7": "tayo cattāro pañca buddhā uppajjissanti, tadā dve tīṇi cattāri pañca paduminigabbhā",
  "anya-e1102n0:282_8": "aṭṭhaparikkhārehi saha uppajjanti. Tañca kho ekasmiṃ yeva nāḷekeka baddhā hutvā uppajjanti.",
  "anya-e1102n0:282_9": "Evaṃ kappasaṇṭhahanakālato paṭṭhāyeva imāni pañca nāmāni labbhantīti veditabbāni.",
  "anya-e1102n0:282_10": "Ettāvatā imasmiṃyeva vivaṭṭaṭṭhāyīasaṅkhyeyyakappe buddhādayo mahesakkhā puññavanto",
  "anya-e1102n0:282_11": "cakkavattirājāno uppajjanti, tathā āyukappantarakappānipi. Tattha āyukappo nāma tesaṃ",
  "anya-e1102n0:282_12": "tesaṃ sattānaṃ āyuparicchedo. Antarakappo nāma tattha sattharogadubbhikkhānaṃ aññatarasaṃvaṭṭanena",
  "anya-e1102n0:282_13": "bahūsu vināsamupagatesu avasiṭṭhasattasantā nappavattakusalakammānubhāvena dasavassato",
  "anya-e1102n0:282_14": "paṭṭhāya anukkamena asaṅkhyeyyāyukappappamāṇesu sattesu pana adhammasamādānavasena",
  "anya-e1102n0:282_15": "kamena parihāyitvā dasavassāyukesu jātesu rogādīnamaññatarasaṃvaṭṭanena sattānaṃ",
  "anya-e1102n0:282_16": "vināsappatti yāva ayameko antarakappo. Evaṃ paricchinnaantarakappavasena catusaṭṭhiantarakappo",
  "anya-e1102n0:282_17": "eko asaṅkhyeyyakappo vīsati antarakappappamāṇoti apare vadanti. Imāni cattāri asaṅkhyeyyakappāni",
  "anya-e1102n0:282_18": "eko mahākappo nāma. Evaṃ tejo saṃvaṭṭavasena tāva mahākappānaṃ antaraṃ aggināva vinassati.",
  "anya-e1102n0:282_19": "Yasmiṃ pana samaye kappo udakena nassati, tadā āditova kappavināsakamahāmegho vuṭṭhahitvāti",
  "anya-e1102n0:282_20": "pubbe vuttanayeneva vitthāretabbaṃ ayaṃ pana viseso yathā tattha dutiyasūriyo, evamidhapi",
  "anya-e1102n0:282_21": "kappavināsako khārudakamahāmegho vuṭṭhāti so ādito sukhumaṃ vassanto anukkamena mahādhārāhi",
  "anya-e1102n0:282_22": "koṭisatasahassacakkavāḷaṃ pūrento vassati. Khārudakena phuṭṭhaphuṭṭhā pathavīpabbatādayo",
  "anya-e1102n0:282_23": "vilīyanti taṃ udakaṃ vātena samantato dhāritaṃ pathavito yāva parittābhā appamāṇābhā",
  "anya-e1102n0:282_24": "ābhassarāti tayopi dutiyajjhānabhūmi udakaṃ gaṇhāti. Tattha tayopi brahmaloke vilīyāpetvā",
  "anya-e1102n0:282_25": "subha kiṇhe āhacca tiṭṭhati yāva aṇumattaṃ saṅkhāragataṃ atthi, tāva na vūpasamati.",
  "anya-e1102n0:282_26": "Udakānugataṃ pana sabbasaṅkhāragataṃ abhibhavitvā sahasā vūpasamati antaradhānaṃ",
  "anya-e1102n0:282_27": "gacchati, heṭṭhā ākāsena saha upari ākāso eko hoti mahandhakāroti sabbaṃ vuttasadisameva.",
  "anya-e1102n0:282_28": "Kevalaṃ panidha otiṇṇotiṇṇe udake ābhassarabrahmalokaṃ ādiṃ katvā lokapātubhāvo veditabbo.",
  "anya-e1102n0:282_29": "Subhakiṇhato cavitvā ābhassaraṭṭhānādīsu sattā nibbattanti etthāpi kappavināsakamahāmeghato",
  "anya-e1102n0:282_30": "yāva kappavināsakaudakaparicchedo saṃvaṭṭo nāma paṭhamamasaṅkhyeyyakappo nāmāti cattāriasaṅkhyeyyakappāni",
  "anya-e1102n0:282_31": "vuttasadisāni evaṃ satta mahākappāni sattakkhattuṃ agginā vilīyitvā aṭṭhame mahākappe",
  "anya-e1102n0:282_32": "udakenapi vināso ca saṇṭhahanañca veditabbaṃ, evaṃ sattasattamahākappo sattasattavāraṃ",
  "anya-e1102n0:282_33": "agginā vilīyitvā aṭṭhame aṭṭhame vāre āpena vilīyitvā anukkamena tesaṭṭhimahākappāni",
  "anya-e1102n0:282_34": "paripuṇṇāni tadā āpavāraṃ paṭibāhitvā catusaṭṭhime mahākappe vātena vinassati tadā",
  "anya-e1102n0:282_35": "ādito kappavināsakamahāvāto vuṭṭhahitvāti sabbaṃ pubbe vuttanayameva. Ayaṃ pana viseso",
  "anya-e1102n0:282_36": "yathā agginā vināsakappe dutiyasūriyo, evamidhāpi kappavināsanatthaṃ vāto samuṭṭhāti",
  "anya-e1102n0:282_37": "so paṭhamaṃ sukhumarajaṃ uṭṭhāpeti, tato thūlarajaṃ saṇharajaṃ sukhumavālikaṃ sakkharapāsāṇādayoti",
  "anya-e1102n0:282_38": "yāva kūṭāgāramatte pāsāṇepi visamaṭṭhāne ṭhitamahārukkheca uṭṭhāpeti, te pathavito",
  "anya-e1102n0:282_39": "nabhamuggatā na puna patanti, tattheva cuṇṇavicuṇṇā hutvā abhāvaṃ gacchanti. Yathānukkamena",
  "anya-e1102n0:282_40": "heṭṭhā mahāpathaviyā vāto samuṭṭhahitvā pathaviṃ parivattetvā uddhaṃmūlaṃ katvā ākāse",
  "anya-e1102n0:282_41": "khipati yojanasatappamāṇāpi pathavippadesā dviyojanatiyojanacatuyojanapañcayojanachayojanasattayojanappamāṇāpi",
  "anya-e1102n0:282_42": "bhijjitvā te vegakkhittā ākāseyeva cuṇṇavicuṇṇā hutvā abhāvaṃ gacchanti cakkavāḷapabbatampi",
  "anya-e1102n0:282_43": "vāto ukkhipitvā ākāse khipati te aññamaññaṃ ghaṭṭayantā cuṇṇavicuṇṇā hutvā vinassanti",
  "anya-e1102n0:282_44": "eteneva bhūmaṭṭhakavimānāni ākāsaṭṭhakavimānāni ca vināsento chakāmāvacaradevaloke",
  "anya-e1102n0:282_45": "nāsetvā koṭisatasahassacakkavāḷāni vināseti. Tattha cakkavāḷā cakkavāḷehi, himavantā",
  "anya-e1102n0:282_46": "himavantehi, sinerū sinerūhi aññamaññaṃ samāgantvā cuṇṇavicuṇṇā hutvā vinassanti.",
  "anya-e1102n0:282_47": "Pathavito yāva parittasubhā, appamāṇasubhā, subhaṇiṇhāti tayopi tatiyajjhānabhūmī",
  "anya-e1102n0:282_48": "vāto gaṇhāti tattha tayopi brahmaloke vināsetvā vehapphalaṃ āhacca aṭṭhāsi. Evaṃ",
  "anya-e1102n0:282_49": "sabbaṃ saṅkhāragataṃ vināsetvā sayaṃ vinassati, heṭṭhā ākāsena saha upari ākāso eko",
  "anya-e1102n0:282_50": "hoti mahandhakāroti sabbaṃ vuttasadisaṃ. Idha pana subhakiṇhabrahmalokaṃ ādiṃ katvā",
  "anya-e1102n0:282_51": "loko pātubhavati. Vehapphalato cavitvā subhakiṇhādīsu sattā nibbattanti, tatthakappavinā",
  "anya-e1102n0:282_52": "sakamahāmeghato yāva kappavināsakavātupacchedo, idaṃ saṃvaṭṭo nāma, paṭhamamasaṅkhyeyyaṃ",
  "anya-e1102n0:282_53": "nāmāti cattāri asaṅkhyeyyakappāni eko mahākappo nāmāti sabbaṃ tejosaṃvaṭṭe vuttanayameva.",
  "anya-e1102n0:283": "Vuttampi cetaṃ.",
  "anya-e1102n0:284": "“Satta satta gginā vārā, aṭṭhame aṭṭhame dakā;",
  "anya-e1102n0:285": "Catusaṭṭhi yadā puṇṇā, eko vāyuvaro siyā.",
  "anya-e1102n0:286": "Agginā’bhassarā heṭṭhā, āpena subhakiṇhato;",
  "anya-e1102n0:287": "Vehapphalato vātena, evaṃ loko vinassatī”ti.",
  "anya-e1102n0:288_0": "Tasmā tiṇṇampi paṭhamajjhānatalānaṃ ekakappepi avināsābhāvato sakalakappe tesaṃ sambhavo",
  "anya-e1102n0:288_1": "natthīti asaṅkhyeyya kappavasena tesaṃ āyuparicchedo daṭṭhabbo. Dutiyajjhānatalato",
  "anya-e1102n0:288_2": "paṭṭhāya pana paripuṇṇamahākappavasena āyuparicchedo daṭṭhabbo, na asaṅkhyeyyakappavasena.",
  "anya-e1102n0:288_3": "Yadi dutiyajjhānatalato paṭṭhāya paripuṇṇamahākappavasena āyuparicchedo siyā, kathaṃ",
  "anya-e1102n0:288_4": "ābhassarādīsu brahmūnaṃ aṭṭhamahākappādivasena āyu paripuṇṇaṃ siyā, tathā hi paṭhamajjhānatalaṃ",
  "anya-e1102n0:288_5": "sattasu vāresu agginā vinassati. Aṭṭhame vāre yāva ābhassarā udakena vinassati puna",
  "anya-e1102n0:288_6": "sattavāresu agginā paṭhamajjhānatalaṃ, puna aṭṭhamevāre udakena dutiyajjhānatalaṃ",
  "anya-e1102n0:288_7": "vinassatīti evaṃ aṭṭhame vāre āpavāraṃ paṭibāhitvā yāva subhakiṇhā vātena vinassati",
  "anya-e1102n0:288_8": "evaṃ catusaṭṭhi paripuṇṇā hotīti saccaṃ, heṭṭhāvivaṭṭaṭṭhāyī asaṅkhyeyyakappavasena",
  "anya-e1102n0:288_9": "eko satta mahākappāni cāti aṭṭha kappāni ābhassarabrahmūnaṃ āyuppamāṇaṃ hoti. Catusaṭṭhikappesupi",
  "anya-e1102n0:288_10": "vivaṭṭaṭṭhāyīasaṅkhyeyyakappavasena eko te saṭṭhimahākappāni cāti catusaṭṭhikappāni",
  "anya-e1102n0:288_11": "subhakiṇhānaṃ brahmūnaṃ āyuppamāṇaṃ hoti tena vuttaṃ porāṇehi.",
  "anya-e1102n0:289": "Satta satta’gginā vārā, aṭṭhame aṭṭhame dakā;",
  "anya-e1102n0:290": "Catusaṭṭhi yadā puṇṇā, eko vāyuvaro siyā’ti.",
  "anya-e1102n0:291": "Keci pana.",
  "anya-e1102n0:292": "“Agginā’bhassarā heṭṭhā, āpena subhakiṇhato;",
  "anya-e1102n0:293": "Vehapphalato vātena, evaṃ loko vinassatī”ti.",
  "anya-e1102n0:294_0": "Imissā gāthāya “ābhassarāti”ca “subhakiṇhato”ti ca “vehapphalato”ti ca abhividhivasena",
  "anya-e1102n0:294_1": "vuttabhāvañca samatalabhāvepi seṭṭhabhūmittā paṭṭhānavasena vuttabhāvañca amaññitvā",
  "anya-e1102n0:294_2": "suddhāvāsabhūmīsu viya uparūparivasena bhūmikkamoti maññitvā.",
  "anya-e1102n0:295": "“Pañcabhūmi naṭṭhā aggi, aṭṭha bhūmi naṭṭhā dakā;",
  "anya-e1102n0:296": "Navabhūmi naṭṭhā vātā, lokanaṭṭhā tadā siyuṃ.",
  "anya-e1102n0:297": "Paṭhame aggi dvattiṃsa, dutiye ādi soḷasa;",
  "anya-e1102n0:298": "Dutiyabhūme majjhe aṭṭhamaṃ, taṃ chappaññāsa vārakaṃ.",
  "anya-e1102n0:299": "Ābhassaramhi catutthaṃ, parittasubhamhi dve jalaṃ;",
  "anya-e1102n0:300": "Appamāṇasubhaṃ ekavāraṃ, mataṃ udakasattama”nti.",
  "anya-e1102n0:301_0": "Vadanti tesaṃ vāde ābhassarato heṭṭhā pañcabhūmi agginaṭṭhā, subhakiṇhato heṭṭhā",
  "anya-e1102n0:301_1": "aṭṭhabhūmi udakanaṭṭhāti vadanti. Samataladīpanatthaṃ sandehacchedanatthaṃ evaṃ gahitāti",
  "anya-e1102n0:301_2": "ekabhavapariyosānaṃ sandhāya paṭisandhibhavañcāti ādi vuttanti. Imissāpi atthaṃ duggahitena",
  "anya-e1102n0:301_3": "gahetvā paṭisandhibhavaṅgavasena sadisabhāvameva sandhāya vuttanti parikappenti so",
  "anya-e1102n0:301_4": "ayuttarūpo viya dissati ativiya micchāgāho ca hoti aggaññasuttavisuddhimaggādīhi",
  "anya-e1102n0:301_5": "virujjhanato saṃvaṭṭasīmāpi viruddhā tattha paṭhamajjhānatalaṃ upādāya agginā, dutiyajjhānatalaṃ",
  "anya-e1102n0:301_6": "upādāya udakena, catutthajjhānatalaṃ upādāya vātena vinassatīti vuttavacanenāpi virujjhateva",
  "anya-e1102n0:301_7": "tasmā “ābhassarā”ti ca “subhakiṇhato”ti ca “vehapphalato”ti ca etthābhividhivasena",
  "anya-e1102n0:301_8": "attho gahetabbo. Aññathā “upari pabbatā devo vassatī”ti ettha viya ābhassarasubhakiṇhavehapphalānaṃ",
  "anya-e1102n0:301_9": "tena tena saṃvaṭṭena vināsopi na bhaveyya. Ayaṃ lokavipattiparicchedo. Evaṃ buddho",
  "anya-e1102n0:301_10": "ca dullabho loke ti imassa attho vuttoyeva.",
  "anya-e1102n0:302": "Iti sāgarabuddhittheraviracite sīmavisodhane",
  "anya-e1102n0:303": "Kappavināsakaṇḍo dutiyo paricchedo.",
  "anya-e1102n0:304": "3. Nibbānakaṇḍo",
  "anya-e1102n0:305_0": "Idāni “saddhammasavanampi cāti imassa saṃvaṇṇanākkamo sampatto tattha saddhammasavanampi",
  "anya-e1102n0:305_1": "ca loke dullabhameva tathā hi saddhammo nāma tividho hoti. Pariyattisaddhammo, paṭipattisaddhammo,",
  "anya-e1102n0:305_2": "paṭivedhasaddhammoti. Tattha pariyattisaddhammo nāma tepiṭakaṃ buddhavacanaṃ. Paṭipattisaddhammo",
  "anya-e1102n0:305_3": "nāma terasadhutaṅgāni asīti khandhakavattādayo abhisamācāravattādīni. Paṭivedhasaddhammo",
  "anya-e1102n0:305_4": "nāma catusaccappaṭivedho. Tesu pariyattisaddhammo dvinnaṃ saddhammānaṃ pubbaṅgamoyeva",
  "anya-e1102n0:305_5": "padaṭṭhānañca. Kasmā taṃmūlakattā tathā hi pariyattiyā asati paṭivedho nāma natthi.",
  "anya-e1102n0:305_6": "Pariyattiyā antarahitāya paṭipatti, paṭipattiyā antarahitāya adhigamo antaradhāyati.",
  "anya-e1102n0:305_7": "Kiṃ kāraṇā ayañhi pariyatti paṭipattiyā paccayo hoti. Paṭipattiadhigamassāpi pariyattiyeva",
  "anya-e1102n0:305_8": "pamāṇaṃ. Tattha paṭivedho ca paṭipatti ca hotipi nahotipi. Ekasmiñhi kāle paṭivedhadharā",
  "anya-e1102n0:305_9": "bhikkhū bahū honti, “esa bhikkhu puthujjano”ti aṅguliṃ paharitvā dassetabbo hoti.",
  "anya-e1102n0:305_10": "Imasmiṃ yeva dīpe ekavāraṃ puthujjanabhikkhunāma nāhosi. Paṭipattipūrakāpi kadāci",
  "anya-e1102n0:305_11": "bahū honti kadāci appā. Iti paṭivedho ca paṭipatti ca hotipi na hotipi. Sāsanassa",
  "anya-e1102n0:305_12": "ṭhitiyā pana pariyattiyeva pamāṇaṃ paṇḍito hi tepiṭakaṃ sutvā dvepi pūreti, yathā",
  "anya-e1102n0:305_13": "amhākaṃ bodhisatto āḷārassa santike pañca abhiññā satta ca samāpattiyo nibbattetvā",
  "anya-e1102n0:305_14": "nevasaññānāsaññāyatana samāpattiyā parikammaṃ pucchi. So “na jānāmī”ti āha. Tato",
  "anya-e1102n0:305_15": "udakassa santikaṃ gantvā adhigatavisesaṃ saṃsanditvā nevasaññānāsaññāyatanassa parikammaṃ",
  "anya-e1102n0:305_16": "pucchi. So ācikkhi, tassa vacanasamanantarameva mahāsatto taṃ sampādesi evameva paññavā",
  "anya-e1102n0:305_17": "bhikkhu pariyattiṃ sutvā dvepi pūreti tasmā pariyattiyā ṭhitāya sāsanaṃ ṭhitaṃ hoti",
  "anya-e1102n0:305_18": "yathā mahātaḷākassa pāḷiyā thirāya udakaṃ na ṭhassatīti na vattabbaṃ udake sati padumādīni",
  "anya-e1102n0:305_19": "pupphāni na pupphissantīti na vattabbaṃ evameva mahātaḷākassa thirapāḷisadise tepiṭake",
  "anya-e1102n0:305_20": "buddhavacane sati mahātaḷāke udakasadisā paṭipattipūrakā kulaputtā natthīti na vattabbaṃ.",
  "anya-e1102n0:305_21": "Tesu sati mahātaḷākesu padumādīni pupphāni viya sotāpannādayo ariyapuggalā natthīti",
  "anya-e1102n0:305_22": "na vattabbaṃ, ekantato pariyattiyeva pamāṇaṃ pariyattiyā antarahitāya paṭipattipaṭivedhānaṃ",
  "anya-e1102n0:305_23": "antaradhānato. Tattha pariyattināma tepiṭakaṃ buddhavacanaṃ sāṭṭhakathā pāḷiyāva",
  "anya-e1102n0:305_24": "sā tiṭṭhati, tāva pariyatti paripuṇṇā hoti. Gacchante kāle kaliyugarājāno adhammikā",
  "anya-e1102n0:305_25": "honti tesu adhammikesu rājāmaccādayo adhammikā honti tathā raṭṭhajanapadavāsinopi",
  "anya-e1102n0:305_26": "adhammikā etesaṃ adhammikatāya na devo sammā vassati, tato sassāni na sampajjanti.",
  "anya-e1102n0:305_27": "Tesu sampajjantesu paccayadāyakā bhikkhusaṅghassa paccaye dātuṃ na sakkonti. Bhikkhū",
  "anya-e1102n0:305_28": "paccayehi kilamantā antevāsike saṅgahetuṃ na sakkonti. Gacchante gacchante kāle pariyatti",
  "anya-e1102n0:305_29": "parihāyati, atthavasena dhāretuṃ na sakkonti, pāḷivaseneva dhārenti. Tato kāle gacchante",
  "anya-e1102n0:305_30": "pāḷimpi sakalaṃ dhāretuṃ na sakkonti paṭhamaṃ abhidhammapiṭakaṃ parihāyati. Parihāyamānaṃ",
  "anya-e1102n0:305_31": "matthakato paṭṭhāya pariyatti hāyati paṭhamañhi mahāpakaraṇaṃ parihāyati. Tasmiṃ",
  "anya-e1102n0:305_32": "parihāyamāne yamakaṃ, kathāvatthu, puggalapaññatti, dhātukathā, vibhaṅgo, dhammasaṅgahoti",
  "anya-e1102n0:305_33": "evaṃ abhidhammapiṭake parihīne matthakato paṭṭhāya suttantapiṭakaṃ parihāyati. Paṭhamañhi",
  "anya-e1102n0:305_34": "aṅguttaranikāyo parihāyati. Tasmimpi paṭhamaṃ ekādasanipāto…pe… tato ekanipātoti",
  "anya-e1102n0:305_35": "evaṃ aṅguttare parihīne matthakato paṭṭhāya saṃyuttanikāyo parihāyati, paṭhamaṃ mahāvaggo",
  "anya-e1102n0:305_36": "parihāyati. Tato paṭṭhāya saḷāyatanavaggo, khandhavaggo, nidānavaggo, sagāthāvaggoti",
  "anya-e1102n0:305_37": "evaṃ saṃyuttanikāye parihīne matthakato paṭṭhāya majjhimanikāyo parihāyati paṭhamañhi",
  "anya-e1102n0:305_38": "uparipaṇṇāsako parihāyati. Tato majjhimapaṇṇāsako, tato mūlapaṇṇāsakoti evaṃ majjhimanikāye",
  "anya-e1102n0:305_39": "parihīne matthakato paṭṭhāya dīghanikāyo parihāyati, paṭhamañhi pāthiyavaggo parihāyati",
  "anya-e1102n0:305_40": "tato mahāvaggo, tato khandhakavaggoti dīghanikāye parihīne suttantapiṭakaṃ parihīnaṃ",
  "anya-e1102n0:305_41": "nāma hoti. Vinayapiṭakena saddhiṃ jātakameva dhārenti. Vinayapiṭakaṃ lajjino dhārenti.",
  "anya-e1102n0:305_42": "Lābhakāmā pana suttante kathitepi sallakkhentā natthīti jātakameva dhārenti. Gacchante",
  "anya-e1102n0:305_43": "kāle jātakampi dhāretuṃ na sakkonti. Atha nesaṃ paṭhamaṃ vessantarajātakaṃ parihāyati.",
  "anya-e1102n0:305_44": "Tato paṭilomakkamena puṇṇakajākatakaṃ, mahānāradakassapajātakaṃ parihāyati. Vinayapiṭakameva",
  "anya-e1102n0:305_45": "dhārenti. Gacchante kāle tampi matthakato parihāyati paṭhamañhi parivāro parihāyati,",
  "anya-e1102n0:305_46": "tato khandhako bhikkhunīvibhaṅgo mahāvibhaṅgoti anukkamena uposathakkhandhakamattameva",
  "anya-e1102n0:305_47": "dhārenti, tadā pariyatti anantarahitāva hoti. Yāva pana manussesu catuppadikagāthāpi",
  "anya-e1102n0:305_48": "pavattati, tāva pariyatti anantarahitāva hoti. Yadā saddho pasanno rājā hatthikkhandhe",
  "anya-e1102n0:305_49": "suvaṇṇacaṅkoṭakamhi sahassatthavikaṃ ṭhapāpetvā “buddhehi kathitaṃ catuppadikaṃ gāthaṃ",
  "anya-e1102n0:305_50": "jānanto imaṃ sahassaṃ gaṇhatū”ti nagare bheriṃ carāpetvā gaṇhakaṃ alabhitvā ekavāraṃ",
  "anya-e1102n0:305_51": "carāpite na suṇantāpi honti asuṇantāpi, yāva tatiyaṃ carāpetvā gaṇhakaṃ alabhitvā",
  "anya-e1102n0:305_52": "rājapurisā sahassatthavikaṃ puna rājakulaṃ pavesenti, tadā pariyattiantarahitā nāma",
  "anya-e1102n0:305_53": "hoti. Evaṃ pariyattiyā antarahitāya paṭipattipi paṭivedhopi antarahitova hoti. Saddhammasavanassa",
  "anya-e1102n0:305_54": "dullabhabhāvo dhammasoṇḍakavatthunā dīpetabbo amhākaṃ kira sammāsambuddho kassapasammāsambuddhassa",
  "anya-e1102n0:305_55": "dhammarājassa sāsanantaradhānato nacireneva kālena bārāṇasirañño putto dhammasoṇḍakarājakumāro",
  "anya-e1102n0:305_56": "hutvā pituaccayena rajje patiṭṭhāya kassapadasabalena desitaṃ dhammaṃ sotukāmo hutvā",
  "anya-e1102n0:305_57": "māsamattaṃ rajjaṃ katvā amhākaṃ sammāsambuddho imasmiṃ yeva bhaddakappe rajjaṃ kāretvā",
  "anya-e1102n0:305_58": "devanagarasadise bārāṇasinagare cakkavattirajjasadisaṃ rajjaṃ karonto evaṃ cintesi…",
  "anya-e1102n0:305_59": "“mayhaṃ evarūpaṃ rajjaṃ kiṃ vilāsaṃ rajjānubhāvaṃ saddhammaviyogena, divākaravirahito",
  "anya-e1102n0:305_60": "ākāso viya, sasaṅkavirahitaratti viya, dāṭhāvirahitagajo viya, velantavirahitamahāsamuddo",
  "anya-e1102n0:305_61": "viya cakkhuvirahita susajjitavadanaṃ viya, sugandhavirahitapārichattapupphaṃ viya,",
  "anya-e1102n0:305_62": "catuakkharaniyamitadhammadesanāviyogena mayhaṃ idaṃ rajjaṃ na sobhatī”ti cintetvā",
  "anya-e1102n0:305_63": "suvaṇṇacaṅkoṭakena sahassatthavikaṃ bhaṇḍakaṃ susajjitaṃ maṅgalahatthikumbhe ṭhapetvā",
  "anya-e1102n0:305_64": "bārāṇasīnagare mahāvīthiyaṃ bheriṃ carāpeti “ekapadikaṃ vā dvipadikaṃ vā tipadikaṃ",
  "anya-e1102n0:305_65": "vā catuppadikaṃ vā dhammapadaṃ jānantassa dammī”ti evaṃ bheriṃ carāpetvā dhammajānanakaṃ",
  "anya-e1102n0:305_66": "alabhitvā punappunaṃ dvisahassaṃ tisahassaṃ yāva satasahassaṃ koṭi dve sahassakoṭi,",
  "anya-e1102n0:305_67": "satasahassakoṭi gāmanigamajanapadasenāpatiṭṭhānaṃ uparājaṭṭhānaṃ. Pariyosāne dhammadesakaṃ",
  "anya-e1102n0:305_68": "alabhitvā attano suvaṇṇapīṭhakaṃ setacchattaṃ cajitvāpi dhammadesakaṃ alabhitvā rajjasiriṃ",
  "anya-e1102n0:305_69": "pahāya attānaṃ cajitvā “dhammadesakassa dāso hutvāpi dhammaṃ sossāmī”ti vatvā evampi",
  "anya-e1102n0:305_70": "dhamma desakaṃ alabhitvā vippaṭisārī hutvā “kiṃ me saddhammaviyogena rajjenāti amaccānaṃ",
  "anya-e1102n0:305_71": "rajjaṃ niyyātetvā saddhammagavesako hutvā dhammasoṇḍakamahārājā mahāvanaṃ pāvisi",
  "anya-e1102n0:305_72": "dhammasoṇḍakamahārājassa saddhammasavanaṃ sandhāya paviṭṭhakkhake sakkadevamahārājassa",
  "anya-e1102n0:305_73": "vejayantapāsādo saheva kiṇṇikāya kampo ahosi, paṇḍukambalasilāsanaṃ uṇhākāraṃ ahosi.",
  "anya-e1102n0:305_74": "Sakkodevarājā kenakāraṇena paṇḍukambalasilāsanaṃ uṇhākāraṃ ahosī”ti cintetvā attano",
  "anya-e1102n0:305_75": "sahassanettena devamanussesu vitthāretvā olokento dhammagavesako hutvā vanaṃ paviṭṭhaṃ",
  "anya-e1102n0:305_76": "dhammasoṇḍakamahārājānaṃ disvā cintesi… “ajja me attānampi jahāya rakkhasavesaṃ māpetvā",
  "anya-e1102n0:305_77": "etaṃ aniccaparidīpanaṃ jātijarābyādhimaraṇaṃ sakalasarīre dosaṃ dassetvā dhammaṃ",
  "anya-e1102n0:305_78": "desetvā etaṃ sakarajjeyeva patiṭṭhāpetabba”nti cintetvā sakko devarājā yakkhasarūpaṃ",
  "anya-e1102n0:305_79": "māpetvā bodhisattassa abhimukho avidūre attānaṃ dassesi. Taṃ disvā dhammasoṇḍakamahārājā",
  "anya-e1102n0:305_80": "evaṃ cintesi… “evaṃrūpo nāma rakkhaso dhammaṃ jāneyyā”ti, cintetvā avidūre ṭhāne",
  "anya-e1102n0:305_81": "ṭhatvā pucchāmīti rakkhasena saddhiṃ sallapanto āha “sāmipuññadevarāja imasmiṃ pana",
  "anya-e1102n0:305_82": "vanaghane vasanakadevarājā kiṃ nukho dhammaṃ jānāsī”ti, devatā “mahārāja dhammaṃ",
  "anya-e1102n0:305_83": "jānāmī”ti āha. “Yadi dhammaṃ jānāsi, mayhaṃ dhammakathaṃ kathethā”ti āha. “Ahaṃ tuyhaṃ",
  "anya-e1102n0:305_84": "dhammaṃ kathessāmi, tvaṃ mayhaṃ kīdisaṃ dhammakathikassa sakkāraṃ karissasī”ti āha.",
  "anya-e1102n0:305_85": "“Evaṃ sante mayhaṃ dhammaṃ kathetvā pacchā mayhaṃ sarīre maṃsaṃ khādissasī”ti āha.",
  "anya-e1102n0:305_86": "“Ahaṃ mahārāja chāto hutvā dhammaṃ kathetuṃ na sakkomī”ti āha. “Yadi tumhe paṭhamaṃ",
  "anya-e1102n0:305_87": "maṃsaṃ khādatha, dhammaṃ ko suṇissatī”ti āha. Puna so rakkhaso “nāhaṃ dhammaṃ desetuṃ",
  "anya-e1102n0:305_88": "sakkomī”ti. Puna rājā “mayhaṃ dhammapaṭilābhañca tumhākaṃ maṃsapaṭilābhañca tumhe",
  "anya-e1102n0:305_89": "jānitvā mayhaṃ dhammaṃ desethā”ti āha. Atha sakko devarājā “sādhu hothā”ti vatvā",
  "anya-e1102n0:305_90": "avidūre ṭhāne ubbedhena tigāvutamattaṃ mahantaṃ añjanapabbataṃ māpetvā evamāha… “sace",
  "anya-e1102n0:305_91": "mahārāja imaṃ pabbatamuddhaniṃ ārūyha ākāsā uppatitvā tvaṃ mama mukhe patissasi,",
  "anya-e1102n0:305_92": "ahaṃ te ākāsagatakāle dhammaṃ desessāmi, evaṃ sante tuyhañca dhammappalābho mayhañca",
  "anya-e1102n0:305_93": "maṃsapaṭilābho bhavissatī”ti āha. Tassa kathaṃ sutvā dhammasoṇḍakamahārājā “anamatagge",
  "anya-e1102n0:305_94": "saṃsāre puriso hutvā adhammasamaṅgī hutvā adhammasseva atthāya pāṇātipāto adinnādāno",
  "anya-e1102n0:305_95": "kāmesumicchācāro sūkariko orabbhiko sākuṇi ko coro paradāriko taṃ gahetvā sīsacchinnānaṃ",
  "anya-e1102n0:305_96": "lohitaṃ catūsu mahāsamuddesu udakatopi bahutaraṃ mātāpituādīnampi manāpānaṃ atthāya",
  "anya-e1102n0:305_97": "rodantānaṃ assu catūsumahāsamuddesu udakatopi bahutaraṃ, imaṃ pana sarīraṃ dhammassa",
  "anya-e1102n0:305_98": "atthāya vikkiṇāmi taṃ mahapphalañca manāpañcā”ti cintetvā “sādhu mārisa evaṃ karomī”ti",
  "anya-e1102n0:305_99": "pabbataṃ ārūyha pabbatagge ṭhito “mama rajjena saddhiṃ mayhaṃ sajīvasarīraṃ saddhammassatthāya",
  "anya-e1102n0:305_100": "dassāmī”ti somanasso hutvā “dhammaṃ kathethā”ti saddhammatthāya jīvitaṃ pariccajitvā",
  "anya-e1102n0:305_101": "ākāsato uppatitvā dhammaṃ kathethāti āha. Atha sakko devarājā sakattabhāvena sabbālaṅkārehi",
  "anya-e1102n0:305_102": "paṭimaṇḍito ativiya sotuṃ somanasso ākāsato patantaṃ dibbaphassena parāmasanto urena",
  "anya-e1102n0:305_103": "paṭiggaṇhitvā devalokaṃ netvā paṇḍukambalasilāsane nisīdāpetvā mālāgandhādīhi pūjetvā",
  "anya-e1102n0:305_104": "dhammasoṇḍakamahārājassa dhammaṃ desento imaṃ gāthamāha.",
  "anya-e1102n0:306": "“Aniccā vata saṅkhārā, uppādavayadhammino;",
  "anya-e1102n0:307": "Uppajjitvā nirujjhanti, tesaṃ vūpasamo sukho”ti.",
  "anya-e1102n0:308_0": "Evaṃ sakko dhammasoṇḍakamahārājassa dhammaṃ desetvā devalokasampattiṃ dassetvā devalokato",
  "anya-e1102n0:308_1": "ānetvā sakarajje patiṭṭhāpetvā appamādena ovaditvā devalokameva agamāsi evaṃ saddhammasavanassāpi",
  "anya-e1102n0:308_2": "dullabhabhāvo veditabbo. Evaṃ pariyattiantaradhānena paṭipatti paṭivedhāpi antaradhāyanti.",
  "anya-e1102n0:308_3": "Ettha ca tīṇi parinibbānāni veditabbāni katamāni tīṇi parinibbānāni. Kilesaparinibbānaṃ,",
  "anya-e1102n0:308_4": "khandhaparinibbānaṃ, dhātuparinibbānanti. Tattha kilesaparinibbānaṃ bodhimaṇḍeyeva",
  "anya-e1102n0:308_5": "hoti, bhagavā hi bodhimaṇḍeyeva vīriyapādehi sīlapathaviyaṃ patiṭṭhāya saddhāhatthena",
  "anya-e1102n0:308_6": "kammakkhayakaraṃ ñāṇapharasuṃ gahetvā sabbo lobhadosamohaviparītamanasikāraahirīkānottappakodhūpanāhamakkhapaḷāsa-",
  "anya-e1102n0:308_7": "issāmacchariyamāyāsāṭheyyathambhasārambhamānāti mānamadapamādataṇhā’vijjātividhākusalamūladuccaritasaṃkilesamalavisamasaññāvitakka",
  "anya-e1102n0:308_8": "papañcacatubbidhavipariyesaāsavaganthaoghayogā’gatiganthu’ pādānapañcacetokhilavinibandhanīvaraṇā’bhinandana",
  "anya-e1102n0:308_9": "chavivādamūlataṇhākāyasattānusaya aṭṭhamicchattanavataṇhāmūlakadasākusalakammapatha",
  "anya-e1102n0:308_10": "dvāsaṭṭhidiṭṭhigata aṭṭhasatataṇhāvicaritappa bheda sabbadarathapariḷāhakilesasatasahassāni,",
  "anya-e1102n0:308_11": "saṅkhepato vā pañca kilesaabhisaṅkhārakhandhamaccudevaputtamāre asesato hatā vihatā",
  "anya-e1102n0:308_12": "anabhāvaṃkatā tasmā sabbepi kilesā bodhimaṇḍeyeva nibbānaṃ nirodhaṃ gacchantīti kilesanibbānaṃ",
  "anya-e1102n0:308_13": "bodhimaṇḍeyeva hoti ettha ca bodhīti arahattamaggaññāṇaṃ adhippetaṃ tathā hi sabbesampi",
  "anya-e1102n0:308_14": "buddhapaccekabuddhaariyasāvakānaṃ arahattamaggakkhaṇeyeva sabbepi kilesā asesaṃ nirodhaṃ",
  "anya-e1102n0:308_15": "nibbānaṃ gacchanti tepi buddhā ugghaṭitaviññūvibhajjitaññūneyyavasena tividhā honti",
  "anya-e1102n0:308_16": "vuttañhetaṃ jātattakīsotattakīnidāne.",
  "anya-e1102n0:309": "“Ugghaṭitaññunāmako, vibhajjitaññuno duve;",
  "anya-e1102n0:310": "Tatiyo neyyo nāmena, bodhisatto tidhā mato.",
  "anya-e1102n0:311": "Ugghaṭitaññubodhisatto, paññādhikoti nāmaso;",
  "anya-e1102n0:312": "Vibhajjitaññubodhisatto, vutto vīriyādhiko.",
  "anya-e1102n0:313": "Mato neyyo saddhādhiko nāma, bodhisattā ime tayo;",
  "anya-e1102n0:314": "Kappeca satasahasse, caturo ca asaṅkhyeyye.",
  "anya-e1102n0:315": "Pūretvā bodhisambhāre, laddhabyākaraṇo pure;",
  "anya-e1102n0:316": "Ugghaṭitaññubodhisatto, patto sambodhimuttamaṃ.",
  "anya-e1102n0:317": "Aṭṭhame ca asaṅkhyeyye, kappe ca satasahasse;",
  "anya-e1102n0:318": "Pūretvā bodhisambhāre, laddhabyākaraṇo pure.",
  "anya-e1102n0:319": "Vipañcitaññubodhisatto, patto sambodhimuttamaṃ;",
  "anya-e1102n0:320": "Neyyo tu bodhisatto ca, soḷase asaṅkhyeyye.",
  "anya-e1102n0:321": "Kappe ca satasahasse, laddhabyākaraṇo pure;",
  "anya-e1102n0:322": "Pūretvā bodhisambhāre, patto sambodhimuttama” nti.",
  "anya-e1102n0:323_0": "Suttanipātaapadānaṭṭhakathāsu pana “buddhānaṃ ānanda heṭṭhimaparicchedena cattāri",
  "anya-e1102n0:323_1": "asaṅkhyeyyāni kappasatasahassañca, majjhimaparicchedena aṭṭha asaṅkhyeyyāni kappasatasahassañca,",
  "anya-e1102n0:323_2": "uparimaparicchedena soḷasāsaṅkhyyeyyāni kappasatasahassañca. Eteca paññādhikasaddhādhikavīriyādhikavasena",
  "anya-e1102n0:323_3": "veditabbāti vuttaṃ tesu paññādhiko cattāri asaṅkhyeyyāni kappasatasahassañca, saddhādhiko",
  "anya-e1102n0:323_4": "aṭṭhaasaṅkheyyeyyāni kappasatasahassañca, vīriyādhiko soḷasaasaṅkhyeyyāni kappasatasahassañcāti",
  "anya-e1102n0:323_5": "veditabbaṃ. Tattha paññādhiko yonigativiññāṇaṭṭhitisattāvāsesu saṃsarantopi paññābahullavasena",
  "anya-e1102n0:323_6": "sampannajjhāsaya sambhavato khippaññeva tassa sambodhi. Saddhādhiko pana mandapaññattā",
  "anya-e1102n0:323_7": "assaddahitabbepi saddahati, tasmā tassa mandaññeva sambodhi. Vīriyādhiko pana ubhayamando",
  "anya-e1102n0:323_8": "assaddahitabbampi saddahati, akattabbampi karoti, rājā passenadīkosalo yathā so hi",
  "anya-e1102n0:323_9": "sabbaññubuddhe dharamāneyeva agamanīyampi paradāraṃ gantuṃ cittaṃ uppādetvā paraṃ",
  "anya-e1102n0:323_10": "jīvitā voropetuṃ āraddho nerayikānaṃ viravantānaṃ du-sa-na-soti saddampi sutvā ativimūḷho",
  "anya-e1102n0:323_11": "sabbaññubuddhaṃ ṭhapetvā micchādiṭṭhibrāhmaṇaṃ pucchitvā tassa vacanena sabbajanānaṃ",
  "anya-e1102n0:323_12": "yaññatthāya dukkhaṃ uppādesi ko panavādo anuppanne buddhe, tathā hi esa kassapabhagavato",
  "anya-e1102n0:323_13": "sāsanantaradhānena andhabhūte loke bārāṇasiyaṃ rājā hutvāpi nigrodharukkhadevatāya",
  "anya-e1102n0:323_14": "yaññatthāya ekasatarājāno mahesīhi saddhiṃ māretuṃ āraddho. Evaṃ vīriyādhiko ubhayamando,",
  "anya-e1102n0:323_15": "tasmā tassa sambodhi atimandoti evaṃ paññādhikasaddhādhikavīriyādhikavasena kālassāpi",
  "anya-e1102n0:323_16": "rassadīghabhāvo veditabboti. Pacchimanayoeva pasaṃsitabboti ayamettha amhākaṃ attanomati.",
  "anya-e1102n0:323_17": "Khandhaparinibbānaṃ pana kusinārāya upavattane mallānaṃ sālavane yamakasālānamantare",
  "anya-e1102n0:323_18": "vesākhapuṇṇamadivase paccūsasamaye ekūnavīsatiyā cuticittesu mettāpubbabhāgassa somanassañāṇasampayuttaasaṅkhārikakusalacittasadisena",
  "anya-e1102n0:323_19": "mahāvipākacittena abyākatena carimakaṃ katvā katthaci bhave paṭisandhiviññāṇassa",
  "anya-e1102n0:323_20": "anantarapaccayo hutvā kammataṇhākilesehi anupādāno sabbupadhipaṭinissaggo upādinnakakkhandhapariccāgo",
  "anya-e1102n0:323_21": "hotīti veditabbaṃ. Vitthāro pana dīghanikāye mahāvagge mahāparinibbānasuttavaṇṇanāyaṃ",
  "anya-e1102n0:323_22": "oloketabbo. Tattha videsaṃ gacchanto puriso sabbaṃ ñātijanaṃ āliṅgetvā sīse cumbitvā",
  "anya-e1102n0:323_23": "gacchati viya bhagavāpi nibbānapuraṃ pavisanto sabbepi catuvīsatikoṭisatasahassasamāpattiyo",
  "anya-e1102n0:323_24": "anavasesaṃ samāpajjitvā yāva saññāvedayitaṃ, tatopi vuṭṭhāya yāva nevasaññānāsaññāyatanaṃ",
  "anya-e1102n0:323_25": "samāpajjitvā vuṭṭhāya jhānaṅgāni paccavekkhitvā bhavaṅgacittena abyākatena dukkhasaccena",
  "anya-e1102n0:323_26": "parinibbāyi. Pāḷiyaṃ pana “catutthajjhānā vuṭṭhahitvā samanantarā bhagavā parinibbāyī”ti",
  "anya-e1102n0:323_27": "vuttaṃ tattha dve samanantarā jhānasamanantarā, paccavekkhaṇasamanantarāti. Tattha",
  "anya-e1102n0:323_28": "jhānā vuṭṭhāya bhavaṅgaṃ otiṇṇassa tattheva parinibbānaṃ jhānasamanantaraṃ nāma.",
  "anya-e1102n0:323_29": "Jhānā vuṭṭhahitvā puna jhānaṅgāni paccavekkhitvā bhavaṅgaṃ otiṇṇassa tattheva parinibbānaṃ",
  "anya-e1102n0:323_30": "paccavekkhaṇasamanantaraṃ nāma. Bhagavā pana jhānasamanantarā apari nibbāyittā paccavekkhaṇasamanantarameva",
  "anya-e1102n0:323_31": "parinibbāyīti veditabbaṃ, tenevāha “bhagavā pana jhānaṃ samāpajjitvā jhānā vuṭṭhāya",
  "anya-e1102n0:323_32": "jhānaṅgāni paccavekkhitvā bhavaṅgacittena abyākatena dukkhasaccena parinibbāyī”ti.",
  "anya-e1102n0:323_33": "Ettha bhagavato parinibbānacittassa kiṃ ārammaṇaṃ kammaṃ vā hoti, udāhu kammanimittagatinimittāni,",
  "anya-e1102n0:323_34": "atha nibbānanti apare evaṃ vadanti.",
  "anya-e1102n0:324": "Nāhu assāsapassāsā, ṭhitacittassa tādino;",
  "anya-e1102n0:325": "Anejo santi’mārabbha, yaṃkāla’makarī muni.",
  "anya-e1102n0:326": "Asallīnena cittena, vedanaṃ ajjhavāsayi;",
  "anya-e1102n0:327": "Pajjotasse’va nibbānaṃ, vimokkho cetaso ahū’ti.",
  "anya-e1102n0:328_0": "Imissāgāthāya “yaṃ yo muni anejo santi nibbānaṃ ārabbha kālaṃ akarī”ti yojetvā bhagavato",
  "anya-e1102n0:328_1": "parinibbānacittassa nibbānārammaṇanti tamayuttaṃ, paṭisandhibhavaṅgacutīnaṃ nibbānārammaṇassa",
  "anya-e1102n0:328_2": "anārahattā “nibbānaṃ gotrabhussa vodānassa maggassa ārammaṇapaccayenapaccayo, nibbānaṃ",
  "anya-e1102n0:328_3": "phalassa āvajjanāyā”ti paṭṭhānapāḷiyā javanaāvajjanānameva adhippetattā tasmā ettha",
  "anya-e1102n0:328_4": "“yaṃ yo muni phalasamāpattiyā anejo anejasaṅkhāto taṇhārahito santiṃ nibbānaṃ ārabbha",
  "anya-e1102n0:328_5": "ārammaṇaṃ katvā kālaṃ asītivassaparimāṇaṃ akari atikkamī”ti yojanā kātabbā. Keci",
  "anya-e1102n0:328_6": "pana evaṃ vadanti… “katthaci pana anuppajjamānassa khīṇāsavassa yathopaṭṭhitaṃ nāmarūpadhammādikameva",
  "anya-e1102n0:328_7": "cutipariyosānānaṃ gocarabhāvaṃ gacchati, na kamma-kammanimittādayo”ti vuttattā kammanittagatinimittāni",
  "anya-e1102n0:328_8": "arahato cuticittassa ārammaṇabhāvaṃ na gacchantīti tampi ayuttameva ayañhetthattho",
  "anya-e1102n0:328_9": "katthaci pana bhave anuppajjamānassa khīṇāsavassa arahato yathā yathā yena yena pakārena",
  "anya-e1102n0:328_10": "upaṭṭhitaṃ nāmarūpadhammādikameva cutipariyosānaṃ āvajjanajavanacittānaṃ gocarabhāvaṃ",
  "anya-e1102n0:328_11": "gacchati, puna bhavābhinibbattiyā abhāvato. Kiṃ kāraṇaṃ bhūtāni kammakammanimittagatinimittāni",
  "anya-e1102n0:328_12": "gocarabhāvaṃ na gacchantīti. Cuticittassa pana paṭisandhicittena gahitaṃ atītārammaṇameva",
  "anya-e1102n0:328_13": "gocarabhāvaṃ gacchati. “Nāmarūpādikamevā ti ettha nāma”nti cittacetasikanibbānaṃ",
  "anya-e1102n0:328_14": "rūpanti aṭṭhārasavidhaṃ rūpaṃ saṅgaṇhāti. Nāmañca rūpañca nāmarūpā. Nāmarūpā ca te",
  "anya-e1102n0:328_15": "dhammā ceti tathā. Te ādi yesaṃ teti nāmarūpadhammādi tameva nāmarūpadhammādikaṃ.",
  "anya-e1102n0:328_16": "Ādisaddena cha paññattiyo saṅgaṇhāti, tena nibbānampi arahato maraṇāsannakāle kriyajavanassapi",
  "anya-e1102n0:328_17": "ārammaṇabhāvo bhaveyyāti amhākaṃ khanti vīmaṃsitvā pana gahetabbaṃ. Bhagavato nibbānacittassa",
  "anya-e1102n0:328_18": "pana tusitapurato cavitvā sirīmahāmāyāya kucchimhi vasitapaṭisandhicittena gahitārammaṇameva",
  "anya-e1102n0:328_19": "ārammaṇaṃ hotīti daṭṭhabbaṃ tañca kho gatinimittameva, na kammakammanimittāni. Yuttitopi",
  "anya-e1102n0:328_20": "āgamatopi gatinimittameva yujjati tathā hi tusitapureyeva setaketudevaputto hutvā",
  "anya-e1102n0:328_21": "dibbagaṇanāya cattāri sahassāni, manussagaṇanāya sattapaññāsavassakoṭi,saṭṭhivassasatasahassāni",
  "anya-e1102n0:328_22": "ṭhatvā pariyosāne pañca pubbanimittāni disvā suddhāvāse arahantabrahmunā dasahi cakkavāḷasahassehi",
  "anya-e1102n0:328_23": "āgamma devatāvisesehi ca.",
  "anya-e1102n0:329": "“Kālo deva mahāvīra, uppajja mātukucchayaṃ;",
  "anya-e1102n0:330": "Sadevakaṃ tārayanto, bujjhassu amataṃ pada”nti.",
  "anya-e1102n0:331_0": "Yāciyamāno “kālaṃ dīpañca desañca, kulaṃ mātarameva cā”ti vuttāni pañca mahāvilokanāni",
  "anya-e1102n0:331_1": "viloketvā tusitapurato cavitvā āsāḷhīpuṇṇamāyaṃ uttarāsāḷhanakkhatteneva saddhiṃ",
  "anya-e1102n0:331_2": "ekūnavīsatiyā paṭisandhicittesu mettāpubbabhāgamassa somanassañāṇasampayuttaasaṅkhārikakusalacittassa",
  "anya-e1102n0:331_3": "sadisena mahāvipākacittena paṭisandhiṃ aggahesi. Tadārammaṇāsannavīthito pubbabhāge",
  "anya-e1102n0:331_4": "ālokitāni kāladīpadesakulamātaravasena imāni pañca paṭisandhicittassa gatinimittārammaṇabhāvena",
  "anya-e1102n0:331_5": "gocarabhāvaṃ gacchantīti amhākaṃ khanti tanninnatappoṇatappabbhāravasena bāhullappavattito",
  "anya-e1102n0:331_6": "teneva abhidhammatthasaṅgahādīsu abhidhammattha vibhāvaniyaṃ “maraṇakāle yathārahaṃ",
  "anya-e1102n0:331_7": "abhimukhībhūtaṃ bhavantare paṭisandhijanakaṃ kammaṃ vā taṃ kammakaraṇakāle rūpādikamupaladdhapubbamupakaraṇabhūtañca",
  "anya-e1102n0:331_8": "kammanimittaṃ vā anantaramuppajjamānabhave upalabhitabbaṃ upabhogabhūtaṃ gatinimittaṃ",
  "anya-e1102n0:331_9": "vā kammabalena channaṃ dvārānamaññatarasmiṃ paccupaṭṭhāsi, tato paraṃ tameva tathopaṭṭhitamālambaṇaṃ",
  "anya-e1102n0:331_10": "ārabbha vipaccamānakakammānurūpaṃ parisuddhaṃ vā, upakkiliṭṭhaṃ vā upapajjitabbabhavānurūpaṃ",
  "anya-e1102n0:331_11": "tatthoṇataṃva cittasantānamabhiṇhaṃ pavattati bāhullena. Tameva vā pana janakabhūtaṃ",
  "anya-e1102n0:331_12": "kammaṃ abhinavakaraṇavasena dvārappattaṃ hoti. Paccāsannamaraṇassa pana tassa vīthicittāvasāne",
  "anya-e1102n0:331_13": "bhavaṅgakkhayevā cavanavasena paccuppannabhavapariyosānabhūtaṃ cuticittaṃ uppajjitvā",
  "anya-e1102n0:331_14": "nirujjhati. Tasmiṃ niruddhāvasāne tassānantarameva tathā gahitamālambaṇamārabbha",
  "anya-e1102n0:331_15": "savatthukamavatthukameva vā yathārahaṃ avijjānusayaparikkhittena taṇhānusayamūlakena",
  "anya-e1102n0:331_16": "saṅkhārena janiyamānaṃ sampayuttehi pariggayhamānaṃ sahajātānamadhiṭṭhānabhāvena",
  "anya-e1102n0:331_17": "pubbaṅgamabhūtaṃ bhavantarapaṭisandhānavasena paṭisandhisaṅkhātaṃ mānasamuppajjamānameva",
  "anya-e1102n0:331_18": "patiṭṭhāti bhavantare”ti vuttaṃ. Tattha “tatthoṇataṃva cittasantānamabhiṇhaṃ pavattati",
  "anya-e1102n0:331_19": "bāhullenā”ti iminā kammabalena upaṭṭhitaṃ gatinimittaṃ maraṇāsannavīthito pubbe ekāhadvīhādivasena",
  "anya-e1102n0:331_20": "sattāhampi, sattāhato uttaripi uppajjate vāti dasseti tathā hi parisuddhaṃ vā upakkiliṭṭhaṃ",
  "anya-e1102n0:331_21": "vā vipaccamānakakammānurūpaṃ gatinimittaṃ cirakālampi tiṭṭhati, ariyagālatissacoraghātakādayo",
  "anya-e1102n0:331_22": "viya tathā hi ariyagālatisso nāma upāsako sīhaḷadīpe attano bhariyāya sumanāya saddhiṃ",
  "anya-e1102n0:331_23": "yāvajīvaṃ dānādi puññakammāni katvā āyūhapariyosāne ariyagālatissassa maraṇamañce",
  "anya-e1102n0:331_24": "nipannassa chadevalokato rathaṃ ānetvā attano attano devalokaṃ vaṇṇesuṃ. Upāsako",
  "anya-e1102n0:331_25": "devatānaṃ kathaṃ sutvā tusitapurato āhaṭarathaṃ ṭhapetvā avasesarathe “gahetvā gacchathā”ti",
  "anya-e1102n0:331_26": "āha. Sumanā pana attano sāmikassa vacanaṃ sutvā “kiṃ tissa maraṇāsanne vilāpaṃ akāsī”ti",
  "anya-e1102n0:331_27": "āha. Tisso attano bhariyāya kathaṃ sutvā āha… “ahaṃ vilāpaṃ na karomi, devalokato",
  "anya-e1102n0:331_28": "devatā cha rathe ānesuṃ tāhi devatāhi saddhaṃ kathemī”ti. Taṃ napassāmi kuhi”nti",
  "anya-e1102n0:331_29": "vutte pupphadāmaṃ āharāpetvā ākāse khipāpesi. Sā taṃ pupphadāmaṃ rathasīse olambamānaṃ",
  "anya-e1102n0:331_30": "disvā gabbhaṃ pavisitvā sayane sayitvā nāsikavātaṃ sannirujjhitvā cavitvā pāturahosi.",
  "anya-e1102n0:331_31": "Sā attano sāmikassa sāsanaṃ pesesi… “ahaṃ pana paṭhamaṃ āgatomhi, tvaṃ kasmā cirāyasī”ti.",
  "anya-e1102n0:331_32": "Ubhopi rathe ṭhatvā sabbe olokentānaṃyeva tusitapuraṃ agamaṃsu. Imasmiñhi vatthusmiṃ",
  "anya-e1102n0:331_33": "sāmikassa upaṭṭhitagatinimittaṃ bhariyāya pākaṭaṃ hutvā puretaratusitapure nibbattitvā",
  "anya-e1102n0:331_34": "sāmikassa sāsanaṃ pesesi tena ariyagālatissassa cirakālaṃ gatinimittaṃ upaṭṭhātīti",
  "anya-e1102n0:331_35": "veditabbaṃ. Manussaloke hi cirakālaṃ tusitapure muhuttaṃva hoti. Evaṃ parisuddhaṃ",
  "anya-e1102n0:331_36": "vipaccamānakakammānurūpaṃ gatinimittaṃ cirakālaṃ pavattati iminā nayena duṭṭhagāmaṇiabhayadhammikaupsakādīnampi",
  "anya-e1102n0:331_37": "vatthu vitthāretabbaṃ. Coraghātakassa pana mahāniraye vipaccamānakakammānurūpaṃ nerayaggijālādikaṃ",
  "anya-e1102n0:331_38": "sattāhaṃ upaṭṭhāti. Sāvatthinagare kira pañcasatā corā bahinagare corakammaṃ karonti.",
  "anya-e1102n0:331_39": "Athekadivasaṃ janapadapuriso tesaṃ abbhantaro hutvā corakammaṃ akāsi, tadā te sabbepi",
  "anya-e1102n0:331_40": "rājapurisā aggahesuṃ. Rājā te disvā “tumhākaṃ antare ime sabbe māretuṃ samatthassa",
  "anya-e1102n0:331_41": "jīvitaṃ dammī”ti āha. Pañcasatā corā aññamaññaṃ sambandhā aññamaññaṃ sahāyakāti aññamaññaṃ",
  "anya-e1102n0:331_42": "māretuṃ na icchiṃsu, janapadamanusso pana “ahaṃ māremī”ti vatvā sabbe māresi. Rājā",
  "anya-e1102n0:331_43": "tassa tussitvā coraghātakakammaṃ adāsi. So pañcavīsativassāni coraghātakakammaṃ ākāsi.",
  "anya-e1102n0:331_44": "Rājā tassa mahallakoti vatvā aññassa coraghātaka kammaṃ dāpesi. So coraghātakakammā",
  "anya-e1102n0:331_45": "apanīto aññatarassa santike nāsikavātaṃ uggaṇhitvā hatthapādakaṇṇanāsādīhi chinditabbānaṃ",
  "anya-e1102n0:331_46": "ūrūthanakaṭṭhānaṃ bhindantamāretabbayuttānaṃ nāsikavātaṃ vissajjetvā māretabbaṃ mantaṃ",
  "anya-e1102n0:331_47": "labhi. So rājānaṃ ārocetvā nāsikavātena coraghātakakammaṃ karontasseva tiṃsa vassāni",
  "anya-e1102n0:331_48": "atikkami. So pacchā mahallako hutvā maraṇamañce nipajji “sattadivasena kālaṃ karissatī”ti.",
  "anya-e1102n0:331_49": "Maraṇakāle mahantaṃ vedanaṃ ahosi. So mahāniraye nibbatto viya mahāsaddaṃ katvā dukkhito",
  "anya-e1102n0:331_50": "hoti. Tassa saddena bhītā manussā ubhatopasse gehaṃ chaḍḍetvā palāyiṃsu. Tassa maraṇadivase",
  "anya-e1102n0:331_51": "sāriputtatthero dibbacakkhunā lokaṃ olokento etassa kālaṃ katvā mahāniraye nibbattamānaṃ",
  "anya-e1102n0:331_52": "disvā tassa anukampaṃ paṭicca gehadvāre pākaṭo ahosi. So kujjhitvā nāsikavātaṃ vissajjesi.",
  "anya-e1102n0:331_53": "Yāva tatiyaṃ vissajjamānopi vissajjāpetuṃ asakkonto theraṃ atirekena virocamānaṃ",
  "anya-e1102n0:331_54": "disvā cittaṃ pasādetvā pāyāsaṃ therassa dāpesi. Thero maṅgalaṃ vaḍḍhetvā agamāsi.",
  "anya-e1102n0:331_55": "Coraghātako therassa dinnadānaṃ anussaritvā cavitvā sagge nibbatti, nirayajālādayo",
  "anya-e1102n0:331_56": "antaradhāyanti. So anāgatepi paccekabuddho bhavissati. Evaṃ upakkiliṭṭhaṃ vā vipaccamāna",
  "anya-e1102n0:331_57": "kakammānurūpaṃ gatinimittampi sattāhaparamaṃ upaṭṭhāti. Atthikehi pana sahassavatthu",
  "anya-e1102n0:331_58": "sagāthāvaggesu oloketabbo. Bhagavato pana parisuddhaṃ mettāpubbabhāgassa somanassa",
  "anya-e1102n0:331_59": "ñāṇasampayuttakusalassa kammassa vegena kāladīpadesakulamātaravasena imāni pañcagatinimittāni",
  "anya-e1102n0:331_60": "cirakālaṃ hutvā upaṭṭhahanti. Cirakālanti manussaloke sattāhamattaṃ, tusitapuremuhuttameva,",
  "anya-e1102n0:331_61": "tathāpi manussaloke sattāhamatte kāle devatānaṃ pañcapubbanimittāni paññāyanti tañca",
  "anya-e1102n0:331_62": "kho puññavantānaṃyeva paññāyanti, na sabbesaṃ manussaloke puññavantānaṃ rājarājamahāmattādīnaṃ",
  "anya-e1102n0:331_63": "viya taṃ disvā mahesakkhā devatā jānanti, na appesakkhā, manussaloke nemittakā brāhmaṇapaṇḍitādayoviya.",
  "anya-e1102n0:331_64": "Mahesakkhā devatā taṃ pubbanimittaṃ disvā nandavanaṃ netvā “kālo devā”ti ādīhi yācanti.",
  "anya-e1102n0:331_65": "Mahāsakko tattheva nandavanuyyāne kāladīpadesakulamātaravasena pañca viloketvā cavitvā",
  "anya-e1102n0:331_66": "tamārammaṇaṃ katvā mahāmāyāya kucchimhi paṭisandhiṃ aggahesīti sanniṭṭhānamavagantabbaṃ.",
  "anya-e1102n0:332_0": "Tattha kālanti manussaloke ekūnatiṃsatime vasse vesākhapuṇṇamadivase buddho bhavissāmīti",
  "anya-e1102n0:332_1": "kālaṃ olokesi. Dīpanti jambudīpeyeva bhavissāmi, na aññadīpesūti dīpaṃ olokesi. Desanti",
  "anya-e1102n0:332_2": "majjhimadeseyeva, tañca kho mahābodhimaṇḍeyeva, na aññadeseti desaṃ olokesi. Kulanti",
  "anya-e1102n0:332_3": "dve kulāni khattiyakulabrāhmaṇakulavasena. Tattha yasmiṃ kāle khattiyakulaṃ loke",
  "anya-e1102n0:332_4": "seṭṭhabhāvena “ayameva loke aggo”ti sammannati, tadā khattiyakuleyeva buddhā uppajjanti.",
  "anya-e1102n0:332_5": "Yasmiṃ pana kāle brāhmaṇakulaṃ ayameva loke aggoti, tadā brāhmaṇakuleyeva buddhā",
  "anya-e1102n0:332_6": "uppajjanti. Idāni pana khattiyakulameva aggoti sammannanti. Khattiyakulepi sakyarājānova",
  "anya-e1102n0:332_7": "loke uttamā, asambhinnakhattiyakulattā tasmā sakyarājakuleyeva bhavissāmīti kulaṃ",
  "anya-e1102n0:332_8": "olokesi. Mātaranti mama mātaraṃ dasa māsāni satta ca divasāni ṭhassati, etthantare",
  "anya-e1102n0:332_9": "mama mātuyā arogo bhavissatīti mātarampi olokesi. Bodhisattamātā pana pacchimavaye",
  "anya-e1102n0:332_10": "ṭhitā. Evaṃ yuttitopi āgamatopi bhagavato nibbānacittassa paṭasandhicittena gahitanimittameva",
  "anya-e1102n0:332_11": "ārammaṇaṃ hotīti veditabbaṃ.",
  "anya-e1102n0:333": "Sabbaññujinanibbāna, cittassa gocaraṃ subhaṃ;",
  "anya-e1102n0:334": "Viññeyyaṃ gatinimittaṃ, ganthehi avirodhato.",
  "anya-e1102n0:335_0": "Dhātuparinibbānampi bodhimaṇḍeyeva bhavissati vuttañhetaṃ uparipaṇṇāsake “dhātuparinibbānaṃ",
  "anya-e1102n0:335_1": "anāgate bhavissati sāsanassa hi osakkanakāle imasmiṃ tambapaṇṇidīpe dhātuyo sannipatitvā",
  "anya-e1102n0:335_2": "mahācetiyato nāgadīpe rājāyatanacetiyaṃ, tato mahābodhipallaṅkaṃ gamissanti. Nāgabhavanatopi",
  "anya-e1102n0:335_3": "devalokatopi dhātuyo mahābodhipallaṅkameva gamissanti sāsapamattāpi dhātuyo antarā",
  "anya-e1102n0:335_4": "na nassissanti, sabbā dhātuyo mahābodhipallaṅke rāsibhūtā suvaṇṇakkhandhā viya ekagghanā",
  "anya-e1102n0:335_5": "hutvā chabbaṇṇarasmiyo vissajjissanti, tā dasasahassalokadhātuṃ pharissanti. Tato",
  "anya-e1102n0:335_6": "dasasahassacakkavāḷesu devatā sannipatitvā ''ajja satthā parinibbāyati ajja sāsanaṃ",
  "anya-e1102n0:335_7": "osakkati pacchimadassanaṃ idaṃ amhāka”nti dasabalassa parinibbutadivasato mahantataraṃ",
  "anya-e1102n0:335_8": "kāruññaṃ karissanti ṭhapetvā anāgāmikhīṇāsave avasesā sakattabhāvena sandhāretuṃ",
  "anya-e1102n0:335_9": "nāsakkhiṃsu, dhātusarīrato tejodhātu uṭṭhahitvā yāva brahmalokā uggacchissati. Sāsapamattāyapi",
  "anya-e1102n0:335_10": "dhātuyā sati ekajālā bhavissati dhātūsu pariyādānaṃ gatāsu pacchijjissati. Evaṃ mahantaṃ",
  "anya-e1102n0:335_11": "ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti. Yāva evaṃ",
  "anya-e1102n0:335_12": "na antaradhāyati, tāva anantaradhānameva sāsanaṃ. Parinibbānakālato paṭṭhāya yāva",
  "anya-e1102n0:335_13": "sāsapamattā dhātu tiṭṭhati, tāva buddhakālato pacchāti na veditabbaṃ dhātūsu hi ṭhitāsu",
  "anya-e1102n0:335_14": "buddhā ṭhitā va honti, tasmā etthantare aññassa buddhassa uppatti nivāritāva hoti. Teneva vadāma.",
  "anya-e1102n0:336": "Parinibbānakālato, pacchā dharanti dhātuyo;",
  "anya-e1102n0:337": "Anibbutova sambuddho, aññabuddhassa vāritā.",
  "anya-e1102n0:338": "Jīvamānepi sambuddhe, nibbute vā tathāgate;",
  "anya-e1102n0:339": "Yo karoti samaṃ pūjaṃ, phalaṃ tāsa samaṃ siyā’ti.",
  "anya-e1102n0:340": "Iti sāgarabuddhittheravicarite sīmavisodhane dhammavaṇṇanāya",
  "anya-e1102n0:341": "Nibbānakaṇḍo tatiyo paricchedo.",
  "anya-e1102n0:342": "4. Samasīsikaṇḍo",
  "anya-e1102n0:343_0": "Idāni saṅgho ca dullabho loketi padassa vaṇṇanākkamo sampatto. Tattha saṅghoti paramatthasammutivasena",
  "anya-e1102n0:343_1": "duvidho hoti. Tesu paramatthasaṅgho cattāri purisayugāni, aṭṭhapurisapuggalā, cattālīsampi",
  "anya-e1102n0:343_2": "puggalā, aṭṭhasatampi purisapuggalāti catubbidho hoti. Tattha saṅkhepavasena sotāpattimaggaṭṭho",
  "anya-e1102n0:343_3": "phalaṭṭhoti ekaṃ yugaṃ, sakadāmimaggaṭṭho phalaṭṭhoti ekaṃ, anāgāmimaggaṭṭho phalaṭṭhoti",
  "anya-e1102n0:343_4": "ekaṃ, arahattamaggaṭṭho phalaṭṭhoti ekanti cattāri purisayugāni honti. Cattāro maggaṭṭhā",
  "anya-e1102n0:343_5": "cattāro phalaṭṭhāti aṭṭhapurisapuggalā honti. Cattālīsampi puggalāti sotāpattimaggaṭṭho",
  "anya-e1102n0:343_6": "paṭhamajhānikādivasena pañca, tathā sakadāgāmianāgāmiarahattamaggaṭṭhāpi pañca pañcāti",
  "anya-e1102n0:343_7": "vīsati maggaṭṭhapuggalā, tathā phalaṭṭhāpi sotapattiphalaṭṭhādivasena pañca pañcāti",
  "anya-e1102n0:343_8": "vīsati phalaṭṭhāti cattālīsapuggalā honti. Ettha ca maggassa ekacittakkhaṇikattā",
  "anya-e1102n0:343_9": "kathaṃ vīsatimaggaṭṭhā puggalā bhaveyyunti.",
  "anya-e1102n0:344_0": "Vuccatepādakajjhānasammasitajjhānapuggalajjhāsayesupi hi aññataravasena taṃ taṃ jhānasadisavitakkādiaṅgapātubhāvena",
  "anya-e1102n0:344_1": "cattāropi maggaṭṭhā paṭhamajjhānikādivohāraṃ labhantā paccekaṃ pañcapañcadhā vibhajiyanti,",
  "anya-e1102n0:344_2": "tasmā vīsati maggaṭṭhā honti. Tattha paṭhamajjhānādīsu yaṃ yaṃ jhānaṃ samāpajjitvā",
  "anya-e1102n0:344_3": "tato vuṭṭhāya saṅkhāre sammasantassa vuṭṭhānagāminīvipassanā pavattā, taṃ pādakajjhānaṃ",
  "anya-e1102n0:344_4": "vuṭṭhānagāminivipassanāya padaṭṭhānabhāvato. Yaṃ yaṃ jhānaṃ sammasantassa sā pavattā,",
  "anya-e1102n0:344_5": "taṃ sammasitajjhānaṃ. “Aho vata me paṭhamajjhānasadiso maggo pañcaṅgiko, dutiyajjhānādīsu",
  "anya-e1102n0:344_6": "vā aññatarasadiso caturaṅgikādibhedo maggo bhaveyyā”ti evaṃ yogāvacarassa uppannajjhāsayo",
  "anya-e1102n0:344_7": "puggalajjhāsayo nāma. Tattha yena paṭhamajjhānādīsu aññataraṃ jhānaṃ samāpajjitvā",
  "anya-e1102n0:344_8": "tato vuṭṭhāya pakiṇṇakasaṅkhāre sammasitvā maggo uppādito hoti, tassa so maggo paṭhamajjhānādi",
  "anya-e1102n0:344_9": "taṃ taṃ pādakajjhānasadiso hoti. Sace pana vipassanāpādakaṃ kiñcijhānaṃ natthi, kevalaṃ",
  "anya-e1102n0:344_10": "paṭhamajjhānādīsu aññataraṃ jhānaṃ sammasitvā maggo uppādito hoti, tassa so sammasitajjhānasadiso",
  "anya-e1102n0:344_11": "hoti. Yadā panayaṃ kiñci jhānaṃ samāpajjitvā tato aññaṃ sammasitvā maggo uppādito",
  "anya-e1102n0:344_12": "hoti, tadā puggalajjhāsayavasena dvīsu aññatarasadiso hoti. Evaṃ samathayānikassa",
  "anya-e1102n0:344_13": "puthujjanassa ariyānaṃ vā pādakajjhānasammasitajjhānapuggalajjhāsayavasena paṭhamajjhānādīnaṃ",
  "anya-e1102n0:344_14": "aññatarajhānasadisassa maggaṅgikassa pavattanato puggalabhedavasena vīsati maggaṭṭhā",
  "anya-e1102n0:344_15": "puggalā honti, tathā phalaṭṭhāpi vīsatīti cattālīsaariyapuggalā honti. Aparampi sace",
  "anya-e1102n0:344_16": "pana puggalassa tathā vidho ajjhāsayo natthi, anulomavasena heṭṭhimaheṭṭhimajhānato",
  "anya-e1102n0:344_17": "vuṭṭhāya uparūparijhānadhamme sammasitvā uppāditamaggo pādakajjhānamanapekkhitvā",
  "anya-e1102n0:344_18": "sammasitajjhānasadiso hoti. Paṭilomavasena uparūparijhānato vuṭṭhāya heṭṭhimaheṭṭhimajhānadhamme",
  "anya-e1102n0:344_19": "sammasitvā uppāditamaggo sammasitajjhānamanapekkhitvā pādakajjhānasadiso hoti, heṭṭhimaheṭṭhimajhānato",
  "anya-e1102n0:344_20": "hi uparūparijhānaṃ balavataranti, aṭṭhasatampi purisapuggalāti tattha ekabījī, kolaṃkolo,",
  "anya-e1102n0:344_21": "sattakkhattuparamoti tayo sotāpannā. Kāmarūpārūpabhavesu adhigataphalā tayo sakadāgāminoti",
  "anya-e1102n0:344_22": "te sabbepi dukkhapaṭipadā dandhābhiññaṃ, dukkhapaṭipadā khippābhiññaṃ, sukhāpaṭipadā",
  "anya-e1102n0:344_23": "dandhābhiññaṃ, sukhāpaṭipadā khippābhiññanti catunnaṃ paṭipadānaṃ vasena catuvīsati,",
  "anya-e1102n0:344_24": "antarāparinibbāyī, upahaccapari nibbāyī, sasaṅkhāraparinibbāyī, asaṅkhāraparinibbāyī,",
  "anya-e1102n0:344_25": "uddhaṃsoto akaniṭṭhagāmīti avihāsu pañca anāmigāno, tathā atappāsudassāsudassīsupi",
  "anya-e1102n0:344_26": "pañca. Akaniṭṭhesu pana uddhaṃsotavajjā antarāparinibbāyī, upahaccaparinibbāyī, sasaṅkhāraparinibbāyī,",
  "anya-e1102n0:344_27": "asaṅkhāraparibbāyīti cattāroti catuvīsati anāgāmino. Sukkhavipassako, samathayānikoti",
  "anya-e1102n0:344_28": "dve arahanto, cattāro maggaṭṭhāti catupaññāsa te sabbepi saddhādhurapaññādhurānaṃvasena",
  "anya-e1102n0:344_29": "dveguṇe hutvā aṭṭhasataṃ ariyapuggalā honti. Te sabbepi “aṭṭhasataṃ vā”ti vitthāravasena",
  "anya-e1102n0:344_30": "uddiṭṭhā ariyapuggalā te saṅkhepato yugavasena sotāpatti maggaṭṭho phalaṭṭhoti ekaṃ",
  "anya-e1102n0:344_31": "yugantyādinā cattārova honti. Tenevāha ratanaparitte “ye puggalā aṭṭhasataṃ pasatthā,",
  "anya-e1102n0:344_32": "cattāri etāni yugāni hontī”ti ayaṃ pabhedomaggaṭṭhaphalaṭṭhesu missakavasena labbhati",
  "anya-e1102n0:344_33": "jhānikavipassakapabhedo pana phalaṭṭheyeva labbhati maggassa ekacittakkhatikattā",
  "anya-e1102n0:344_34": "maggaṭṭhesu na labbhati. Tattha sotāpattiphalaṭṭho jhānikasukkhavipassakavasena duvidho.",
  "anya-e1102n0:344_35": "Tesu jhāniko puggalo tasmiṃ bhave arahattappatto parinibbāyati. Appatto brahmalokagato",
  "anya-e1102n0:344_36": "hoti, so jhāniko nāma. Mūlaṭīkāyaṃ pana nikantiyā sati puthujjanādayo yathāladdhajjhānassa",
  "anya-e1102n0:344_37": "bhūmibhūte suddhāvāsavajjite yattha katthaci nibbattanti tathā kāmabhavepi kāmāvacarakammabalena",
  "anya-e1102n0:344_38": "“ijjhati hi bhikkhave sīlavato cetopaṇidhi visuddhattā”ti vuttaṃ. Anāgāmino pana",
  "anya-e1102n0:344_39": "kāmarāgassa sabbaso pahīnattā kāmabhavesu nikantiṃ na uppādentīti kāmalokavajjite",
  "anya-e1102n0:344_40": "yathāladdhassa bhūmi bhūte yattha katthaci nibbattantī’ti vuttaṃ tathā hi anāgāmisseva",
  "anya-e1102n0:344_41": "kāmabhave nikantiyā pahīnattā sotāpannasakadāgāmīnampi nikantiyā sati kāmabhave kāmāvacarakammabalena",
  "anya-e1102n0:344_42": "uppattibhāvo avāritova hotīti viññāyati tasmā “appatte brahmalokagato hoti, so jhāniko",
  "anya-e1102n0:344_43": "nāmāti idaṃ yebhuyyavasena vutta”nti daṭṭhabbaṃ. Sukkhavipassako pana tividho ekabījī,",
  "anya-e1102n0:344_44": "kolaṃkolo, sattakkhattuparamoti. Tattha eko manussaloke vā hotu chadevaloke vā, ekapaṭisandhiko",
  "anya-e1102n0:344_45": "hutvā arahattaṃ patvā parinibbāyati, ayaṃ ekabījī nāma eko manussaloke ekā paṭisandhi",
  "anya-e1102n0:344_46": "devaloke ekāti dvepaṭisandhiko vā, evaṃ ticatupañcachaparamo hutvā arahattaṃ patvā",
  "anya-e1102n0:344_47": "parinibbāyati, ayaṃ kolaṃkolo nāma. Eko manussaloke sotāpanno hutvā devaloke ekā",
  "anya-e1102n0:344_48": "paṭisandhi tato punāgantvā manussaloke ekāti evaṃ manussadevalokamissakavasena tattha",
  "anya-e1102n0:344_49": "cattāri idha tīṇityādinā tattha cha, idha ekoti yāva sattapaṭisandhiko hutvā parinibbāyati,",
  "anya-e1102n0:344_50": "ayaṃ sattakkhattuparamo nāma. Kevalaṃ pana manussaloke yeva satta devalokeyeva vā",
  "anya-e1102n0:344_51": "sattāti evaṃ amisso hutvā paṭisandhiko gahetabbo apare pana “ito satta, tato satta",
  "anya-e1102n0:344_52": "saṃsāre vicarantī”ti vuttattā manussalokasattapaṭisandhidevaloka sattapaṭisandhivasena",
  "anya-e1102n0:344_53": "sattakkhattuparamaṃ vadanti. Taṃ ayuttaṃ kasmā “kiñcāpi te honti bhusaṃpamattā, na",
  "anya-e1102n0:344_54": "te bhavaṃ aṭṭhamamādiyantī”ti pāḷiyā virodhattā. Apica dvibhavaparicchinno sakadāgāmīpi",
  "anya-e1102n0:344_55": "dvikkhattuṃ manussalokaṃ āgato bhaveyya, tassapi tattha ekaṃ, idha ekanti vārassa",
  "anya-e1102n0:344_56": "labbhitabbato na panevaṃ daṭṭhabbaṃ. Sakiṃ imaṃ manussalokaṃ āgacchatīti sakadāgāmī",
  "anya-e1102n0:344_57": "idha patvā idha parinibbāyī, tattha patvā tattha parinibbāyī, tattha patvā idha parinibbāyī,",
  "anya-e1102n0:344_58": "idha patvā tattha parinibbāyīti pañcasu sakadāgāmīsu pañcamako idha adhippeto. Yadi",
  "anya-e1102n0:344_59": "evaṃ idha patvā idha parinibbāyīti ādayo cattāro kathaṃ sakadāgāmīnāmāti. Te sakiṃ",
  "anya-e1102n0:344_60": "puna āgacchatīti vacanatthena sakadāgāmī nāma. Kāmataṇhāya sabbaso pahīnattā imaṃ",
  "anya-e1102n0:344_61": "kāmadhātuṃ anāgacchatīti anāgāmī, niccaṃ brahmalokeyeva paṭisandhi vasena āgacchatīti",
  "anya-e1102n0:344_62": "adhippāyo. Jhānikassa evaṃ hotu, sukkhavipassakassa kathanti sopi jhānikova hutvā",
  "anya-e1102n0:344_63": "gacchati tassa hi maggantare sīhabyagghādīhi hatassāpi lakkhaṇattayaṃ āropetvā jhāniko",
  "anya-e1102n0:344_64": "hutvāva maraṇaṃ hoti ayaṃ pana rūpārūpabhavena ekakkhattuparamo nāma. Sattakkhattuparamādayo",
  "anya-e1102n0:344_65": "ariyā rūpārūpalokesu anekakkhattupaṭisandhikāpi brahmalokasāmaññena ekapaṭisandhikā",
  "anya-e1102n0:344_66": "nāma honti. Arahā pana pāpakaraṇe rahābhāvā dakkhiṇaṃ arahattā puna bhavā bhinibbattiyārahābhāvātyādinā",
  "anya-e1102n0:344_67": "vacanatthena arahā nāma. Sopi tividho jhānika sukkhavipassaka samasīsīvasena. Tattha",
  "anya-e1102n0:344_68": "jhāniko maggeneva āgato, so paṭisambhidāppatto nāma. Aparopi puthujjanasekkhasantāne",
  "anya-e1102n0:344_69": "jhāniko hutvā jhānaṃ pādakaṃ katvā maggaṃ uppādeti, sopi jhānikova. Sukkhavipassako",
  "anya-e1102n0:344_70": "pana kilesakkhayamattameva maggena saha anāgatajhānaṃ nāma natthi, taṃ pacchā parihāyatītipi",
  "anya-e1102n0:344_71": "vadanti. Samasīsī pana tividho hoti iriyāpathasamasīsī, rogasamasīsī, jīvitasamasīsīti.",
  "anya-e1102n0:344_72": "Tattha yo ṭhānādīsu iriyāpathesu yeneva iriyapathena samannāgato hutvā vipassanaṃ",
  "anya-e1102n0:344_73": "ārabhati, teneva iriyāpathena arahattaṃ patvā parinibbāyati ayaṃ iriyāpathasamasīsī",
  "anya-e1102n0:344_74": "nāma. Yo pana ekaṃ rogaṃ patvā antoroge eva vipassanaṃ paṭṭhapetvā arahattaṃ patvā",
  "anya-e1102n0:344_75": "teneva rogena parinibbāyati ayaṃ rogasamasīsi nāma. Yo pana terasasu sīsesu kilesasīsaṃ",
  "anya-e1102n0:344_76": "avijjaṃ arahattamaggo pariyādiyati, pavattisīsaṃ jīvitindriyaṃ cuticittaṃ pariyādiyati,",
  "anya-e1102n0:344_77": "ayaṃ jīvitasamasīsīnāma. Tattha terasa sīsāni katamāni terasa sīsāni. Palibodhasīsaṃ,",
  "anya-e1102n0:344_78": "taṇhābandhanasīsaṃ, mānaparāmāsasīsaṃ, diṭṭhivikkhepasīsaṃ, uddhaccakilesasīsaṃ,",
  "anya-e1102n0:344_79": "avijjāadhimokkhasīsaṃ, saddhāpaggahasīsaṃ, vīriyaupaṭṭhānasīsaṃ, satiavikkhepasīsaṃ,",
  "anya-e1102n0:344_80": "samādhidassanasīsaṃ, paññāpavattisīsaṃ, jīvitindriyagocarasīsaṃ, vimokkhasaṅkhārasīsanti.",
  "anya-e1102n0:344_81": "Ettha ca avijjā pariyādāyakaṃ maggacittaṃ jīvitindriyaṃ pariyādātuṃ sakkoti, jīvitapariyādāyakaṃ",
  "anya-e1102n0:344_82": "cuticittaṃ avijjaṃ pariyādātuṃ na sakkoti, avijjā pariyādāyakaṃ cittaṃ aññaṃ, jīvitindriyapariyādāyakaṃ",
  "anya-e1102n0:344_83": "cittaṃ aññaṃ. Kathaṃ panidaṃ sīsaṃ samaṃ hotīti. Vārasamatāya, yasmiñhi vāre maggavuṭṭhānaṃ",
  "anya-e1102n0:344_84": "hoti, sotāpattimagge maggaphalanibbānapahīnasesakilesapaccavekkhaṇāvasena pañca paccavekkhaṇāni,",
  "anya-e1102n0:344_85": "tathā sakadāmimagge pañca, anāgāmimagge pañca, arahattamagge sesakilesābhāvā cattārīti",
  "anya-e1102n0:344_86": "ekūnavīsatime paccavekkhaṇañāṇe patiṭṭhāya bhavaṅgaṃ otaritvā parinibbāyato imāya",
  "anya-e1102n0:344_87": "vārasamatāya idaṃ ubhayasīsa pariyādānampi samaṃ hoti nāma. Arahattamagge ca pavattisīsaṃ",
  "anya-e1102n0:344_88": "jīvitindriyaṃ pavattito vuṭṭhahanto maggo cutito uddhaṃ appavattikaraṇavasena yadipi",
  "anya-e1102n0:344_89": "pariyādiyati. Yāva pana cuti, tāva pavattisabhāvato pavattisīsaṃ jīvitindriyaṃ cuticittaṃ",
  "anya-e1102n0:344_90": "pariyādiyati nāma. Kilesapariyādānena maggacittena attano anantaraṃ viya nipphādetabbā",
  "anya-e1102n0:344_91": "paccavekkhaṇavārāva paripuṇṇā. Paripuṇṇavasena pahīnakilese paccavekkhaṇato kilesapariyādānasseva",
  "anya-e1102n0:344_92": "vārāti vattabbataṃ arahanti, teneva kilesasīsaṃ avijjāpariyādānañca pavattisīsaṃ",
  "anya-e1102n0:344_93": "jīvitindriyapariyādānañca samaṃ katvā imāya vārasamatāya kilesapariyādānaṃ jīvitapariyādānānaṃ",
  "anya-e1102n0:344_94": "apubbacarimatā veditabbāti vuttaṃ. Saṃyuttaṭhakathāyaṃ pana yassa puggalassa apubbaṃ",
  "anya-e1102n0:344_95": "acarimaṃ āsavapariyādānañca hoti jīvitapariyādānañca, ayaṃti puggalo samasīsī. Ettha",
  "anya-e1102n0:344_96": "ca pavattisīsaṃ kilesasīsanti dve sīsāni. Tattha pavattisīsaṃ nāma jīvitindriyaṃ.",
  "anya-e1102n0:344_97": "Kilesasīsaṃ nāma avijjā. Tesu jīvitindriyaṃ cuticittaṃ khepeti. Avijjaṃ maggacittaṃ.",
  "anya-e1102n0:344_98": "Dvinnaṃ cittānaṃ ekato uppādo natthi. Maggānantaraṃ pana phalaṃ, phalānantaraṃ bhavaṅgaṃ,",
  "anya-e1102n0:344_99": "bhavaṅgato vuṭṭhāya paccavekkhaṇaṃ paripuṇṇaṃ hoti, taṃ aparipuṇṇaṃ vāti. Tikhiṇena",
  "anya-e1102n0:344_100": "asinā sīse chindantepi hi eko vā dve vā paccavekkhaṇavārā avassaṃ uppajjantiyeva,",
  "anya-e1102n0:344_101": "cittānaṃ pana lahuparivattitāya āsavakkhayo ca jīvitapariyādānañca ekakkhaṇe viya",
  "anya-e1102n0:344_102": "sañjāyatī’ti vuttaṃ. Taṭṭīkāyañca “dvinnaṃ cittānanti cuticittamaggacittānaṃ. Tanti",
  "anya-e1102n0:344_103": "paccayavekallaṃ. Paripuṇṇaṃ javanacittānaṃ sattakkhattuṃ pavattiyā. Aparipuṇṇaṃ pañcakkhattuṃ",
  "anya-e1102n0:344_104": "pavattiyā. Kiñcāpi eko vā dve vā ti vuttaṃ, taṃ pana vacana siliṭṭhavasena vuttaṃ.",
  "anya-e1102n0:344_105": "Yāva ekaṃ vā dve vā tadārammaṇacittānīti heṭṭhimantena dve pavattantīti vadantī”ti",
  "anya-e1102n0:344_106": "vuttaṃ. Ettha ca “paripuṇṇaṃ javanacittānaṃ sattakkhattuṃ pavattiyā, aparipuṇṇaṃ",
  "anya-e1102n0:344_107": "pañchakkhattuṃ pavattiyā”ti iminā aṭṭhakathāṭīkāvacanena samasīsīnaṃ paccavekkhaṇāvasena",
  "anya-e1102n0:344_108": "maraṇāsannavīthiyaṃ paripuṇṇavasena sattakkhattuṃ, aparipuṇṇavasena pañcakkhattuṃ",
  "anya-e1102n0:344_109": "kriyajavanāni javantīti sanniṭṭhānametthāva gantabbaṃ. “Asammūḷho kālaṃ karotī”ti",
  "anya-e1102n0:344_110": "vuttattā ca viññāyati sattakkhattuṃ paripuṇṇavasena maraṇāsannakāle javanapavatti.",
  "anya-e1102n0:344_111": "Evañca sati “mandappavattiyaṃ pana maraṇakālādīsu pañcavāramevā”ti ettha “mandappavattiya”nti",
  "anya-e1102n0:344_112": "visesanaṃ sātthakaṃ siyā. “Pañcavāramevā”ti ettha evakārena mandappavattikāle chasattakkhattuṃ",
  "anya-e1102n0:344_113": "nivatteti. Asammūḷhakāle pana chasattakkhattumpi anujānāti. Kāmāvacarajavanānañca",
  "anya-e1102n0:344_114": "aniyataparimāṇā balavakālepi parisampuṇṇabhāvā tathā hi “kāmāvacarajavanānibalavakāle",
  "anya-e1102n0:344_115": "sattakkhattuṃ chakkhattuṃ vā, mandappavattiyaṃ pana maraṇakālādīsu pañcavārameva.",
  "anya-e1102n0:344_116": "Bhagavato yamakapāṭihāriyakālādīsu lahukappavattiyaṃ cattāri pañcavā paccavekkhaṇajavanacittāni",
  "anya-e1102n0:344_117": "bhavantī”ti aniyamitappamāṇavasena uppattibhāvo āgato imasmiṃ samasīsiniddesavārepi",
  "anya-e1102n0:344_118": "maraṇāsannavīthicittassa visuṃ alabbhanato paccavekkhaṇanteyeva bhavaṅgacittena parinibbānato",
  "anya-e1102n0:344_119": "paripuṇṇavasena satta javanacittāni pāṭikaṅkhitabbānīti amhākaṃ khanti vīmaṃsitvā",
  "anya-e1102n0:344_120": "gahetabbo ito yuttataro vā pakāro labbhamāno gavesitabbo. Evaṃ paramatthasaṅghavasena",
  "anya-e1102n0:344_121": "cattāri purisayugāni, aṭṭha purisapuggalā, cattālīsampipuggalā aṭṭhasatampi purisapuggalāti",
  "anya-e1102n0:344_122": "sabbaṃ samodhānetvā imasmiṃ loke saṅghopi dullabhoti veditabbo tathā hi ariyapuggalā",
  "anya-e1102n0:344_123": "atidullabhāva sāsanassa vijjamānakālepi idāni sotāpannassāpi avijjamānato ayaṃ paramatthasaṅghavicāraṇā.",
  "anya-e1102n0:344_124": "Sammutisaṅgho pana ñatticatutthena upasampanno puthujjanasaṅghova, sopi dullabhoyeva.",
  "anya-e1102n0:344_125": "Kasmā buddhuppādakāleyeva labbhanato tathā hi anuppanne buddhe paccekabuddhānaṃ satasahassādigaṇane",
  "anya-e1102n0:344_126": "uppajjamānepi tesaṃ santike upasampadābhāvassa alabbhamānato paccekabuddhānañhi santike",
  "anya-e1102n0:344_127": "pabbajitānaṃ kulaputtānaṃ saraṇagamanakammaṭṭhānassāpi dātuṃ asakkuṇeyyattā. Paccekabuddhā",
  "anya-e1102n0:344_128": "ca nāma mūgassa supinadassanaṃ viya attanā paṭiladdhasaccadhamme paresaṃ ācikkhituṃ",
  "anya-e1102n0:344_129": "na sakkonti, tasmā te pabbājetvā kammaṭṭhāne niyojetuṃ asamatthā “evaṃ te nivāsetabbaṃ,",
  "anya-e1102n0:344_130": "evaṃ te pārupitabba”nti ādinānayena abhisamācārikameva sikkhāpesuṃ tasmā buddhuppādakāleyeva",
  "anya-e1102n0:344_131": "sammutisaṅgho labbhati. Apica na te dullabhāyeva honti, atha kho tasmiṃ uddissa appamattakassāpi",
  "anya-e1102n0:344_132": "katākārassa asaṅkhyeyyaphalāpi honti vuttañhetaṃ bhagavatā “bhavissanti kho panānanda",
  "anya-e1102n0:344_133": "anāgatamaddhānaṃ gotrabhuno kāsāvakaṇṭhā dussīlā pāpadhammā tesu dussīlesu saṅghaṃ",
  "anya-e1102n0:344_134": "uddissa dānaṃ dassanti, tadā pāhaṃ ānanda saṅghagataṃ dakkhiṇaṃ asaṅkhyeyyaṃ appameyyaṃ",
  "anya-e1102n0:344_135": "vadāmi na tvevāhaṃ ānanda kenaci pariyāyena saṅghagatā dakkhiṇā pāṭipuggalikaṃ dakkhiṇaṃ",
  "anya-e1102n0:344_136": "mahapphalanti vadāmī”ti. Tathā hi uparipaṇṇāsake dakkhiṇavibhaṅgavaṇṇanāyaṃ “kāsāvakaṇṭhānaṃ",
  "anya-e1102n0:344_137": "saṅghe dinne dakkhiṇāpi guṇāsaṅkhyāya asaṅkhyeyyā”ti vuttaṃ. Saṅghagatadakkhiṇā hi",
  "anya-e1102n0:344_138": "saṅghe cittīkāraṃ kātuṃ sakkontassa hoti. Saṅghe pana cittīkāro dukkaro yo hi “saṅghagataṃ",
  "anya-e1102n0:344_139": "dakkhiṇaṃ dassāmī”ti deyyadhammaṃ paṭiyādetvā vihāraṃ gantvā bhante saṅghaṃ uddissa",
  "anya-e1102n0:344_140": "ekaṃ theraṃ dethā’ti vadati, atha saṅghato sāmaṇeraṃ labhitvā “sāmaṇero me laddho”ti",
  "anya-e1102n0:344_141": "aññathattaṃ āpajjati, tassa dakkhiṇā saṅghagatā na hoti. Mahātheraṃ labhitvā pi “mahāthero",
  "anya-e1102n0:344_142": "me laddho”ti somanassaṃ uppādentassāpi na hotiyeva. Tassa dakkhiṇā saṅghagatā na",
  "anya-e1102n0:344_143": "hoti. Yo pana sāmaṇeraṃ upasampannaṃ vā daharaṃ vā theraṃ vā bālaṃ vā paṇḍitaṃ vā",
  "anya-e1102n0:344_144": "yaṃkiñci saṅghato labhitvā nibbematiko hutvā “saṅghassa dammī”ti saṅghe cittīkāraṃ",
  "anya-e1102n0:344_145": "kātuṃ sakkoti, tassa dakkhiṇā saṅghagatā nāma hoti. Parasamuddavāsino kira evaṃ karonti",
  "anya-e1102n0:344_146": "tattha hi eko vihārassāmikuṭumbiko “saṅghagataṃ dakkhiṇaṃ dassāmī”ti saṅghato uddisitvā",
  "anya-e1102n0:344_147": "“ekaṃ bhikkhuṃ dethā”ti yācitvā so ekaṃ dussīlabhikkhuṃ labhitvā nisīdanaṭṭhānaṃ",
  "anya-e1102n0:344_148": "opuñjāpetvā āsanaṃ paññapetvā upari vitānaṃ bandhitvā gandhadhūmapupphehi pūjetvā",
  "anya-e1102n0:344_149": "pāde dhovitvā makkhetvā buddhassa nipaccakāraṃ karonto viya saṅghe cittīkārena deyyadhammaṃ",
  "anya-e1102n0:344_150": "adāsi so bhikkhu pacchābhattaṃ vihāraṃ jagganatthāya “kudālakaṃ dethā”ti gharadvāraṃ",
  "anya-e1102n0:344_151": "āgato upāsako nisinnova kudālaṃ pādena khipitvā “gaṇhā”ti adāsi tamenaṃ manussā āhaṃsu",
  "anya-e1102n0:344_152": "“tumhehi pātova etassa katasakkāro vattuṃ na sakkā, idāni apacayamattakampi natthi,",
  "anya-e1102n0:344_153": "kiṃ nāmeta”nti. Upāsako “saṅghassa so ayyo cittīkāro, na etassā”ti āha. Kāsāvakaṇṭhasaṅghadinnadakkhiṇaṃ",
  "anya-e1102n0:344_154": "pana ko sodheti, sāriputtamoggalānādayo asītimahātherā sodhenti api ca therā ciraparinibbutā,",
  "anya-e1102n0:344_155": "there ādiṃ katvā yāvajjatanā dharamānakhīṇāsavā sodhentiyeva, tathā hi dāyakato paṭiggāhatopi",
  "anya-e1102n0:344_156": "mahapphalaṃ hoti dānaṃ. Dāyakato vessantarajātakaṃ kathetabbaṃ vessantaro hi dussīlassa",
  "anya-e1102n0:344_157": "jūjakābrāhmaṇassa nayanasadise dve jālīkaṇhājine putte datvā pathaviṃ kampesi. Sabbaññutaññāṇaṃ",
  "anya-e1102n0:344_158": "ārabbha pavattacetanāya mahantabhāvena pathaviṃ kampesi. Evaṃ dāyakatopi mahapphalaṃ",
  "anya-e1102n0:344_159": "hoti. Paṭiggāhakato pana sāriputtattherassa dinnacoraghātakavatthu kathetabbaṃ coraghātako",
  "anya-e1102n0:344_160": "nāma hi sāvatthiyaṃ eko janapadapuriso pañcavīsati vassāni coraghātakakammaṃ katvā",
  "anya-e1102n0:344_161": "mahallakakālepi tiṃsa vassāni nāsikavāteneva kaṇṇanāsādīni chinditvā coraghātakakammaṃ",
  "anya-e1102n0:344_162": "karontasseva pañcapaññāsa vassāni vītivattāni. So maraṇa mañce nipannova attano kammabalena",
  "anya-e1102n0:344_163": "mahāniraye nibbatto viya mahāsaddaṃ katvā dukkhito hoti, tassa saddena bhītā manussā",
  "anya-e1102n0:344_164": "ubhato passe gehaṃ chaḍḍetvā palāyiṃsu. Tadā sāriputtatthero dibbacakkhu nā lokaṃ",
  "anya-e1102n0:344_165": "volokento taṃ disvā tassa anukampaṃ paṭicca tassa gehadvāre aṭṭhāsi. So kujjhitvā",
  "anya-e1102n0:344_166": "tikkhattuṃ nāsikavātena vissajjamānopi vissajjituṃ asakkonto ativirocamānaṃ theraṃ",
  "anya-e1102n0:344_167": "disvā ativiya pasīditvā attano atthāya sampāditaṃ pāyāsaṃ adāsi. Theropi maṅgalaṃ",
  "anya-e1102n0:344_168": "vaḍḍhetvā pakkami. Coraghātako therassa dinnadānaṃ anussaritvā sagge nibbatti, evaṃ",
  "anya-e1102n0:344_169": "paṭiggāhakatopi mahapphalaṃ hoti. Ubhayatopi mahapphalaṃ, anāthapiṇḍikavisākhādayo",
  "anya-e1102n0:344_170": "buddhappamukhassa dinnadānaṃ veditabbaṃ.",
  "anya-e1102n0:345": "Vuttañhetaṃ bhagavatā.",
  "anya-e1102n0:346": "“Tathāgate ca sambuddhe, athavā tassa sāvake;",
  "anya-e1102n0:347": "Natthi citte pasannamhi, appakā nāma dakkhiṇā.",
  "anya-e1102n0:348": "Evaṃ acintiyā buddhā, buddhadhammā acintiyā;",
  "anya-e1102n0:349": "Acintiye pasannānaṃ, vipāko hoti acintiyo”ti.",
  "anya-e1102n0:350_0": "Evaṃ ubhayavasena mahapphalabhāvo veditabbo. Dāyakatopi paṭiggāhakatopi nipphalameva.",
  "anya-e1102n0:350_1": "Seyyathāpi makkhaligosālachasatthārādīnaṃ attano upāsakamicchādiṭṭhīhi pūjāvisesā",
  "anya-e1102n0:350_2": "vuttañhetaṃ bhagavatā.",
  "anya-e1102n0:351": "“Māse māse kusaggena, bālo bhuñjeyya bhojanaṃ;",
  "anya-e1102n0:352": "Na so saṅkhatadhammānaṃ, kalaṃ nāgghati soḷasi”nti.",
  "anya-e1102n0:353": "Tenevāha bhagavā cattārimāni ānanda dakkhiṇavisuddhiyo”ti. Imāni tīṇi buddhadhammasaṅgharatanāni sādhūnaṃ ratijananatthena ratanāni nāma.",
  "anya-e1102n0:354": "Vuttañhetaṃ.",
  "anya-e1102n0:355": "“Cittīkataṃ mahagghañca, atulaṃ dullabhadassanaṃ;",
  "anya-e1102n0:356": "Anomasattaparibhogaṃ, ratanaṃ tena vuccatī”ti.",
  "anya-e1102n0:357_0": "Ratanañca nāma duvidhaṃ saviññāṇakāviññāṇakavasena. Tattha aviññāṇakaṃ cakkaratanaṃ,",
  "anya-e1102n0:357_1": "maṇiratanaṃ yaṃ vā panaññampi anindriyabaddhasuvaṇṇarajatādi. Saviññāṇakaṃ hatthiassaratanādipariṇāyakaratanapariyosānaṃ,",
  "anya-e1102n0:357_2": "yaṃ vā panaññampi indriyabaddhaṃ. Evaṃ duvidhe cettha saviññāṇakaratanaṃ aggamakkhāyati,",
  "anya-e1102n0:357_3": "kasmā yasmā aviññāṇakaṃ suvaṇṇarajatamaṇimuttādiratanaṃ saviññāṇakānaṃ hattiratanādīnaṃ",
  "anya-e1102n0:357_4": "alaṅkāratthāya upanīyati. Saviññāṇakaratanampi duvidhaṃ tiracchānagataratanaṃ manussaratanañca.",
  "anya-e1102n0:357_5": "Tattha manussaratanaṃ aggamakkhāyati. Kasmā yasmā tiracchānagataratanaṃ manussaratanassa",
  "anya-e1102n0:357_6": "opavayhaṃ hoti. Manussaratanampi duvidhaṃ itthiratanaṃ purisaratanañca. Tattha purisaratanaṃ",
  "anya-e1102n0:357_7": "aggamakkhāyati. Kasmā yasmā itthiratanaṃ purisaratanassa paricārikattaṃ āpajjati.",
  "anya-e1102n0:357_8": "Purisaratanampi duvidhaṃ agārikaratanaṃ anagārikaratanañca tattha anagārikaratanaṃ",
  "anya-e1102n0:357_9": "aggamakkhāyati. Kasmā yasmā agārikaratanesu aggo cakkavattīpi sīlādiguṇayuttaṃ anagārikaratanaṃ",
  "anya-e1102n0:357_10": "pañcapatiṭṭhitena vanditvā upaṭṭhahitvā payirupāsitvā dibbamānussikā sampattiyo pāpuṇitvā",
  "anya-e1102n0:357_11": "ante nibbānasampattiṃ pāpuṇāti. Anagārikaratanampi duvidhaṃ ariyaputhujjanavasena.",
  "anya-e1102n0:357_12": "Ariyaratanampi duvidhaṃ sekkhāsekkhavasena. Asekkharatanampi duvidhaṃ sukkhavipassakasamathayānikavasena.",
  "anya-e1102n0:357_13": "Samathayānikaratanampi duvidhaṃ sāvakapāramippattamapattañca. Tattha sāvakapāramippattaṃ",
  "anya-e1102n0:357_14": "aggamakkhāyati. Kasmā guṇamahattatāya. Sāvakapāramippattaratanatopi paccekabuddharatanaṃ",
  "anya-e1102n0:357_15": "aggamakkhāyati. Kasmā guṇamahattatāya. Sāriputtamoggalānasadisāpi hi anekasatā sāvakā",
  "anya-e1102n0:357_16": "paccekabuddhassa guṇānaṃ satabhāgampi na upanenti. Paccekabuddhato sambuddharatanaṃ",
  "anya-e1102n0:357_17": "aggamakkhāyati. Kasmā guṇamahattatāya sakalampi jambudīpaṃ pallaṅke na pallaṅkaṃ",
  "anya-e1102n0:357_18": "ghaṭṭento nisinnā paccekasambuddhā ekassa guṇānaṃ neva saṅkhyaṃ kalaṃ gaṇanabhāgaṃ",
  "anya-e1102n0:357_19": "upanenti, vuttañhetaṃ bhagavatā “yāvatā bhikkhave sattā apadā vā…pe… tathāgato tesaṃ",
  "anya-e1102n0:357_20": "aggamakkhāyatī”ti ādi. Evaṃ “buddho ca dullabho loke, saddhammasavanampi ca, saṅgho",
  "anya-e1102n0:357_21": "ca dullabho loke”ti imesaṃ tiṇṇaṃ padānaṃ atthuddhāravasena sabbaso attho vuttoyeva hoti.",
  "anya-e1102n0:358": "Iti sāgarabuddhittheraviracite sīmavisodhane saṅghavaṇṇanāya",
  "anya-e1102n0:359": "Samasīsikaṇḍo catuttho paricchedo.",
  "anya-e1102n0:360": "Pakiṇṇakakaṇḍo",
  "anya-e1102n0:361_0": "Idāni sappurisāti dullabhāti imassa saṃvaṇṇanākkamo sampatto tathā hi loke sappurisāpi",
  "anya-e1102n0:361_1": "atidullabhāyeva. Sappurisāti kalyāṇaguṇasampannā uttamapurisā. Te nissāya jātidhammā",
  "anya-e1102n0:361_2": "sattā jātiyā, maraṇadhammā sattā maraṇato muccanti vuttañhetaṃ bhagavatā “mamañhi",
  "anya-e1102n0:361_3": "ānanda kalyāṇamittaṃ āgamma jātiyā parimuccanti, jarādhammā sattā jarāya muccantī”ti",
  "anya-e1102n0:361_4": "ādi vacanato pana sammāsambuddhoyeva sabbākārasampanno kalyāṇamitto nāma. Taṃ alabhantena",
  "anya-e1102n0:361_5": "sāriputtamoggalānādayo ariyapuggalā vā. Tepi alabhantena ekantajahitaṃ sivaṭṭhikaṃ",
  "anya-e1102n0:361_6": "kalyāṇamittaṃ labhitabbaṃ, vuttañhetaṃ porāṇehi.",
  "anya-e1102n0:362": "“Piyo garu bhāvanīyo, vattā ca vacanakkhamo;",
  "anya-e1102n0:363": "Gambhīrañca kathaṃ kattā, nocāṭhāne niyojaye”ti.",
  "anya-e1102n0:364_0": "Evamādiguṇasamannāgato vaḍḍhipakkhe ṭhitapaṇḍitapuggalo loke dullabhova. Katamo paṇḍitapuggalo",
  "anya-e1102n0:364_1": "buddhapaccekabuddhā asīti ca mahāsāvakā aññe ca tathāgatassa sāvakā sunettamahāgovindavidhurasarabhaṅgamahosadhasutasomanimirājaayogharakumāraka",
  "anya-e1102n0:364_2": "akattipaṇḍitādayo ca paṇḍitāti veditabbā. Te bhaye viya rakkhā, andhakāre viya padīpā,",
  "anya-e1102n0:364_3": "khuppipāsādidukkhābhibhave viya annapānādipaṭilābho, attano vacanakarānaṃ sabbabhayaupaddavūpasaggaviddhaṃsanasamatthā",
  "anya-e1102n0:364_4": "honti tathā hi tathāgataṃ āgamma asaṅkhyeyyā aparimāṇā devamanussā āsavakkhayaṃ pattā",
  "anya-e1102n0:364_5": "brahmaloke patiṭṭhitā, devaloke uppannā. Sāriputtatthere cittaṃ pasādetvā catūhi",
  "anya-e1102n0:364_6": "ca paccayehi theraṃ upaṭṭhahitvā asīti kusalahassāni sagge nibbattāni, tathā mahāmoggalānamahākassapapabhuti",
  "anya-e1102n0:364_7": "sunettassa satthuno sāvakā appekacce brahmaloke upapajjiṃsu, appekacce paranimmitavasavattīnaṃ",
  "anya-e1102n0:364_8": "devānaṃ sahabyataṃ…pe… appekacce gahapatimahāsālakulānaṃ sahabyataṃ upapajjiṃsu,",
  "anya-e1102n0:364_9": "vuttañhetaṃ “natthi bhikkhave paṇḍitato bhayaṃ, natthi paṇḍitato upaddavo, natthi",
  "anya-e1102n0:364_10": "paṇḍitato upasaggo”ti. Apica taggaramālādigandhabhaṇḍasadiso paṇḍito, taggaramālādigandhabhaṇḍapaliveṭhanapattasadiso",
  "anya-e1102n0:364_11": "tadupasevī vuttañhetaṃ nāradajātake.",
  "anya-e1102n0:365": "“Taggarañca palāsena, yo naro upanayhati;",
  "anya-e1102n0:366": "Pattāpi surabhi vāyanti, evaṃ dhīrūpasevanā”ti.",
  "anya-e1102n0:367": "Akittipaṇḍito sakkena devānamindena vare diyyamāne evamāha",
  "anya-e1102n0:368": "“Dhīraṃ passe suṇe dhīraṃ, dhīrena saha saṃvase;",
  "anya-e1102n0:369": "Dhīrenā’lāpasallāpaṃ, taṃ kare tañca rocaye.",
  "anya-e1102n0:370": "Kiṃ nu te akaraṃ dhīro, vada kassapa kāraṇaṃ;",
  "anya-e1102n0:371": "Kena kassapa dhīrassa, dassanaṃ abhikaṅkhasi.",
  "anya-e1102n0:372": "Nayaṃ nayati medhāvī, adurāyaṃ na yuñjati;",
  "anya-e1102n0:373": "Sanaro seyyaso hoti, sammā vutto na kuppati;",
  "anya-e1102n0:374": "Vinayaṃ so pajānāti, sādhu tena samāgamo”ti.",
  "anya-e1102n0:375": "Apica tepi sappurise saṅgamma assutapubbampi ubhayalokahitāvahaṃ vācaṃ suyyateva, vuttampi cetaṃ.",
  "anya-e1102n0:376": "“Subhāsitaṃ uttamamāhu santo, dhammaṃ bhaṇe nādhammaṃ taṃ dutiyaṃ;",
  "anya-e1102n0:377": "Piyaṃ bhaṇe nāppiyaṃ taṃ tatiyaṃ, saccaṃ bhaṇe nālīkaṃ taṃ catuttha”nti ca.",
  "anya-e1102n0:378": "“Yaṃ buddho bhāsati vācaṃ, khemaṃ nibbānapattiyā;",
  "anya-e1102n0:379": "Dukkhassantakiriyāya, sā ve vācānamuttamā”ti.",
  "anya-e1102n0:380_0": "Sappurisūpanissayasevanapaccayāyeva dānādikusalasamāyogena apāyadukkhato muccanti",
  "anya-e1102n0:380_1": "vuttañhetaṃ “apica nerayikādidukkhaparittāṇato puññāni eva pāṇīnaṃ bahūpakārāni,",
  "anya-e1102n0:380_2": "yato tesampi upakārānussaraṇatā kataññutā sappurisehi pasaṃsanīyādinānappakāravisesādhigamahetūca",
  "anya-e1102n0:380_3": "honti vuttañhetaṃ bhagavatā, “dve me bhikkhave puggalā dullabhā lokasmiṃ, katame",
  "anya-e1102n0:380_4": "dve, yo ca pubbakārī, yo ca kataññu katavedī”ti. Apica vidhuramahosadhajātakādikālepi",
  "anya-e1102n0:380_5": "idhalokaparalokasampattiatthameva attano vacanakare sammā yojenti. Anākulakammantādhiṭṭhānena",
  "anya-e1102n0:380_6": "kālaññutāya patirūpakāritāya analasatāya uṭṭhānavīriyasamatāya abyasaniyatāca kālānatikkamanaappatirūpakaraṇaakaraṇasithilakaraṇāhi",
  "anya-e1102n0:380_7": "akusalādīhi rahitakasigorakkhavāṇijjādayo kammantā, ete attano vā puttadārassa vā",
  "anya-e1102n0:380_8": "dāsakammakarānaṃ vā byattatāya evaṃ payojitā diṭṭheva dhamme dhanadhaññavitti paṭilābhahetū",
  "anya-e1102n0:380_9": "honti, vuttañhetaṃ bhagavatā.",
  "anya-e1102n0:381": "Patirūpakārīri dhuravā, uṭṭhānatā vindate dhananti ca;",
  "anya-e1102n0:382": "Na divā soppasīle, rattiṃ uṭṭhānadassinā;",
  "anya-e1102n0:383": "Niccappamattena soṇḍena, sakkā āvasituṃ gharaṃ.",
  "anya-e1102n0:384": "Atīsitaṃ atiuṇhaṃ, atisāramidaṃ ahu;",
  "anya-e1102n0:385": "Iti vissaṭṭhakammante, atthā accenti māṇave.",
  "anya-e1102n0:386": "Yo ca sītañca uṇhañca; Tiṇāni yo na maññati;",
  "anya-e1102n0:387": "Sappurisakiccāni, so sukhaṃ na vihāyatī”ti ca.",
  "anya-e1102n0:388": "Bhoge saṃharamānassa, parasseva irayato;",
  "anya-e1102n0:389": "Bhogā sannicayaṃ yanti, vammikovūpacīyatīti.",
  "anya-e1102n0:390_0": "Evamādippabhedā sappurisā loke atidullabhāva. Tabbigamena duppurisā bālajanā agavesantopi",
  "anya-e1102n0:390_1": "labbhanteva te bālā attānaṃ sevamāne parajane saṃsāradukkheyeva osīdenti bhavato",
  "anya-e1102n0:390_2": "vuṭṭhānaṃ na denti tathā hi pūraṇakassapādayo chasatthārā devadattakokālika-modakatissa",
  "anya-e1102n0:390_3": "khaṇḍadeviyāputtasamuddadattaciñcamāṇavikādayo atītakāle ca dīghadukkhassa lābhāti",
  "anya-e1102n0:390_4": "ime aññe ca evarūpā sattā bālā aggipadittamiva agāraṃ attanā duggahitena attānañca",
  "anya-e1102n0:390_5": "attano vacanakārake ca vināsenti tathā hi devadattamāgamma rājā ajātasattu-kokālikādayo",
  "anya-e1102n0:390_6": "tadaññepi puggalā apāye nibbattanti. Rājā ajātasattu sāmaññaphalasuttantasavanakāle",
  "anya-e1102n0:390_7": "yadi pitaraṃ aghāteyya, sotāpanno bhaveyya pitaraṃ ghātitattā maggaphalampi appatvā",
  "anya-e1102n0:390_8": "lohakumbhiyaṃ saṭṭhivassasahassāni paccitvā muccissati anāgatepi paccekabuddho bhavissati.",
  "anya-e1102n0:390_9": "Kokālikopi sāriputtamoggalānatthere anapacāyitvā mahāniraye padumagaṇanāya paccanokāse",
  "anya-e1102n0:390_10": "nirayapadese padumaniraye…pe… padumaṃ kho pana aññataro bhikkhu nirayaṃ kokāliko",
  "anya-e1102n0:390_11": "bhikkhu upapanno sāriputtamoggalānesu cittaṃ āghātetvā”ti āha. Tattha aññataro bhikkhūti",
  "anya-e1102n0:390_12": "nāmagottena apākaṭaṃ “kiṃ va dīghaṃ nukho bhante padume niraye āyuppamāṇa”nti pañhaṃ",
  "anya-e1102n0:390_13": "pucchitvā nisinnaṃ ekaṃ bhikkhuṃ evamāha “dīghaṃ kho bhikkhu niraye āyuppamāṇaṃ,",
  "anya-e1102n0:390_14": "taṃ na sukaraṃ saṅkhātuṃ ettakāni vassānīti vā ettakāni vassasatānīti vā ettakāni",
  "anya-e1102n0:390_15": "vassasahassānīti vā ettakāni vassasatasahassānī”ti vā sakkā pana bhante upamaṃ kātunti.",
  "anya-e1102n0:390_16": "“Sakkā bhikkhū”ti bhagavā avoca. Seyyathāpi bhikkhu vīsatikhāriko kosalako tilavāho",
  "anya-e1102n0:390_17": "hoti, tato puriso vassasatassa vassasahassassa accayena ekamekaṃ tilaṃ uddhareyya,",
  "anya-e1102n0:390_18": "khippataraṃ kho so bhikkhu vīsatikhāriko kosalako tilavāho iminā upakkamena parikkhayaṃ",
  "anya-e1102n0:390_19": "pariyādānaṃ gaccheyya, na tveva eko abbudo nirayo. Seyyathāpi bhikkhu vīsa abbudo",
  "anya-e1102n0:390_20": "nirayo, evameko nirabbudo nirayo”ti ādi. Vīsatikhāriko ti māgadhikena patthena cattāro",
  "anya-e1102n0:390_21": "patthā kosalaraṭṭhe eko pattho hoti. Tena patthena cattāro patthā āḷhakaṃ. Cattāri",
  "anya-e1102n0:390_22": "āḷhakāni doṇaṃ. Catudoṇā mānikā. Catumānikā khārī. Tāyakhāriyā vīsatikhāriko tilavāho.",
  "anya-e1102n0:390_23": "Tilavāhoti tilasakaṭaṃ. Abbudo nirayoti abbudo nāma eko paccekanirayo natthi, avīcimhi",
  "anya-e1102n0:390_24": "eva pana abbudagaṇanāya paccanokāso “abbudo nirayo”ti vutto. Esa nayo nirabbudādīsupi.",
  "anya-e1102n0:390_25": "Tattha vassagaṇanāpi evaṃ veditabbā yathāha “sataṃsatasahassāni koṭi hoti evaṃ sataṃsahassakoṭiyo",
  "anya-e1102n0:390_26": "pakoṭi nāma. Sataṃsatasahassapakoṭiyo koṭipakoṭi nāma. Sataṃ satasahassakoṭipakoṭiyo",
  "anya-e1102n0:390_27": "nahutaṃ. Sataṃsatasahassanahutāni ninnahutaṃ. Sataṃsatasahassaninnahutāni eko abbudo.",
  "anya-e1102n0:390_28": "Tato vīsatiguṇo nirabbudo. Esa nayo sabbattha ayañca gaṇanā aparicitānaṃ dukkarā”ti",
  "anya-e1102n0:390_29": "vuttaṃ taṃ na sukaraṃ saṅkhātu’nti keci pana tattha paridevanānattenapi kammakaraṇanānattenapi",
  "anya-e1102n0:390_30": "imāni nāmāni laddhānīti vadanti. Aparepi vānakāraṇehīti ṭīkānetti. Yathā ca dīghavidassaāghātā",
  "anya-e1102n0:390_31": "ca buddhantaraṃ saṭṭhiyojanamattena attabhāvena uttāno patito mahāniraye paccati",
  "anya-e1102n0:390_32": "yathā ca, tassa diṭṭhiabhirucitāni pañca kulasatāni tasseva sahabyataṃ uppannāni",
  "anya-e1102n0:390_33": "mahāniraye paccanti. Vuttañcetaṃ bhagavatā “seyyathāpi bhikkhave naḷāgāraṃ vā tiṇāgāraṃ",
  "anya-e1102n0:390_34": "vā aggiphuṭṭho kūṭāgārāni dahati ullittāvalittāni nivātāni phusitaggaḷāni pihita",
  "anya-e1102n0:390_35": "vātapānāni evameva kho bhikkhave yānikānici bhayāni uppajjanti, sabbāni bālato uppajjanti,",
  "anya-e1102n0:390_36": "no paṇḍitato yekeci upaddavā uppajjanti, no paṇḍitato, yekeci upasaggā…pe… no paṇḍitato.",
  "anya-e1102n0:390_37": "Iti kho bhikkhave sappaṭibhayo bālo appaṭibhayo paṇḍito saupaddavo bālo anupaddavo",
  "anya-e1102n0:390_38": "paṇḍito, saupasaggo bālo anupasaggo paṇḍitoti. Api ca pūtimacchasadiso bālo, pūtimacchabaddhapatta",
  "anya-e1102n0:390_39": "putisadiso hoti tadupasevī. Chaḍḍanīyataṃ jigucchanīyatañca āpajjati viññūnaṃ vuttampi cetaṃ nāradajātake.",
  "anya-e1102n0:391": "“Pūtimacchaṃ kusaggena, yo naro upanayhati;",
  "anya-e1102n0:392": "Kusāpi pūti vāyanti, evaṃ bālūpasevanā”ti.",
  "anya-e1102n0:393": "Akattipaṇḍitocāpi sakkena devānamindena vare diyyamāne evamāha",
  "anya-e1102n0:394": "“Bālaṃ na passe na suṇe, na ca bālena saṃvase;",
  "anya-e1102n0:395": "Bālenā’llāpasallāpaṃ, na kare na ca rocaye.",
  "anya-e1102n0:396": "Kiṃnu te akaraṃ bālo, vada kassapa kāraṇaṃ;",
  "anya-e1102n0:397": "Kena kassapa bālassa, dassanaṃ nābhikaṅkhasi.",
  "anya-e1102n0:398": "Anayaṃ nayati dummedho, adhurāyaṃ niyuñjati;",
  "anya-e1102n0:399": "Dunnayo seyyaso hoti, sammā vutto pakuppati;",
  "anya-e1102n0:400": "Vinayaṃ so na jānāti, sādhu tassa adassana”nti.",
  "anya-e1102n0:401": "Evaṃ bāladujjanasaṃsaggavaseneva sabbāni bhayupaddavāni uppajjanti, no paṇḍitasevanavasenātisabbaso sappurisā atidullabhāva.",
  "anya-e1102n0:402": "Idāni.",
  "anya-e1102n0:403": "“Dullabhañca manussattaṃ, buddhuppādo ca dullabho;",
  "anya-e1102n0:404": "Dullabhā khaṇasampatti, saddhammo paramadullabho”ti.",
  "anya-e1102n0:405_0": "Imissā gāthāya vaṇṇanākkamo sampatto. Tattha dullabhañca manussattanti manussabhāvopi",
  "anya-e1102n0:405_1": "dullabhoyeva manussassa dullabhabhāvo kāṇakacchapopamādīhi veditabbo eko kira kassako",
  "anya-e1102n0:405_2": "gaṅgātīre tīṇi saṃvaccharāni kasitvā kiñcimattampi alabhitvā naṅgalaphālaṃ dvedhā",
  "anya-e1102n0:405_3": "bhinditvā gaṅgāyaṃ khipi tena gaṅgānadiyā vāhena eko uddhaṃ eko heṭṭhāti evaṃ dve",
  "anya-e1102n0:405_4": "naṅgalaphālakā gaṅgāyaṃ vuyhantā cirena eko uddhaṃ eko heṭṭhāti dve ekato hutvā pākatikā",
  "anya-e1102n0:405_5": "yujjanti tasmiṃ khaṇe vassasatavassasahassaccayena ekavāraṃ ummujjamāno kāṇakacchapo",
  "anya-e1102n0:405_6": "ummujjamānakkhaṇe tassa gīvā dvinnaṃ naṅgalaphālānamantare hoti ayaṃ kālo dullabhova",
  "anya-e1102n0:405_7": "evameva manussattabhāvopi dullabhoyeva tathāhi manussattabhāvaṃ alabhitvāva nirayapetaasurakāyatiracchānabhūmīsuyeva",
  "anya-e1102n0:405_8": "saṃsaritvā sīsampi ukkhipituṃ alabhantā ekabuddhantarā dve buddhantarā tayo buddhantarā",
  "anya-e1102n0:405_9": "cattāro buddhantarā ekāsaṅkhyeyyavasena niraye paccanakasattānaṃ gaṇanapathaṃ vītivattā,",
  "anya-e1102n0:405_10": "tathā petaasurakāyatiracchānabhūmīsupi atikhuddakena attabhāvena tilabījasāsapabījassa",
  "anya-e1102n0:405_11": "catupañcachasattaaṭṭhakalabhāgamatteneva aṅguliyā patiṭṭhitaṭṭhānamatteyeva bhūmipadese",
  "anya-e1102n0:405_12": "nisinnānaṃ atikhuddakasattānaṃ gaṇanapathampi vītivattā te hi gaṇituṃ iddhimantapuggale",
  "anya-e1102n0:405_13": "ṭhapetvā añño ko nāma sakkhissati tehi mohandhabhāvena kaṇhasukkapakkhampi ajānantā",
  "anya-e1102n0:405_14": "anekesu buddhasatesu vā buddhasahassesu vā uppajjamānesupi buddhotisaddaṃ asutvā",
  "anya-e1102n0:405_15": "vītivattā, evaṃ manussattabhāvopi dullabhoyeva. Manussattabhāve labhamānepi buddhuppādakālo",
  "anya-e1102n0:405_16": "atidullabhova. Buddhuppādakālepi sammādiṭṭhi hutvā kusalūpapattisaṅkhātā khaṇasampatti",
  "anya-e1102n0:405_17": "dullabhāva, saddhammadesakassāpi dullabhattā, tasmimpi sati aṅgavikalabhāvena saddhammasavanassāpi",
  "anya-e1102n0:405_18": "dullabhattāti evamādippabhedā manussattabhāvādikā khaṇasampattiyo dullabhāti veditabbā.",
  "anya-e1102n0:405_19": "Dullabhā khaṇasampattīti kusalūpapattisaṅkhātā khaṇasampatti dullabhāyeva tathā hi",
  "anya-e1102n0:405_20": "paccantavisaya arūpaasaññasattatiracchānapetanerayikakāle vā majjhimadesepi cakkhādiaṅgavikalevā",
  "anya-e1102n0:405_21": "paripuṇṇaaṅgabhāvepi micchādiṭṭhibhūtā vā kusalūpapattisaṅkhātā khaṇā na honti paccantavisaye",
  "anya-e1102n0:405_22": "hi pavattā janā pāṇātipātādidasaakusalakammapatheyeva ramanti abhiramanti, caṇḍasabhāvā",
  "anya-e1102n0:405_23": "ca te honti, ratanattayaguṇampi na jānanti. Arūpinopi puggalā paratoghosavirahitattā",
  "anya-e1102n0:405_24": "sotāpattimaggapaṭilābhopi tesaṃ natthi, buddhadassanādīnipi na labhanti. Asaññasattatiracchānapetanerayikakālesu",
  "anya-e1102n0:405_25": "pana pageva pūritapāramīnaṃ sattānaṃ pavattanampi abbohārikaṃ, sammādiṭṭhikule jāyamānāpi",
  "anya-e1102n0:405_26": "cakkhuvikalena buddhasaṅgharatanānaṃ adassanaṃ, sotavikalena dhammasavanatopi hāyati",
  "anya-e1102n0:405_27": "eḷamūgādibhāvena kusalasamādānā na honti. Aṅgasampannepi micchādiṭṭhibhāvena dvattiṃsamahāpurisalakkhaṇaasītianubyañjanabyāmappabhāparikkhittaṃ",
  "anya-e1102n0:405_28": "sabbajanānaṃ nayanarasāyatanabhūtaṃ sabbaññubuddhampi disvā pasādasommena cakkhunā",
  "anya-e1102n0:405_29": "oloketabbampi na maññanti manopadosavaseneva yugaggāhā hutvā yamakapāṭihāriyakālādīsu",
  "anya-e1102n0:405_30": "anekepi micchādiṭṭhino mahāniraye uppajjanti. Evaṃ kusalūpapattikhaṇasampattipi dullabhāyeva.",
  "anya-e1102n0:406": "“Dullabhañca manussattaṃ, buddhuppādo ca dullabho;",
  "anya-e1102n0:407": "Dullabhā khaṇasampatti, saddhammo paramadullabho”ti.",
  "anya-e1102n0:408": "Imissā gāthāya attho vuttoyeva.",
  "anya-e1102n0:409": "Iti sāgarabuddhittheraviracite sīmavisodhane",
  "anya-e1102n0:410": "Pakiṇṇakakaṇḍo nāma pañcamo paricchedo.",
  "anya-e1102n0:411_0": "Evaṃ satthuparinibbānato vassasataccayena patiṭṭhite isinā kāritattā’ isinagara’nti",
  "anya-e1102n0:411_1": "laddhanāme dvattapādibhūpālānaṃ nivāsaṭṭhānabhūte sīrikhettanagare erāvatiyā nadiyā",
  "anya-e1102n0:411_2": "pārimatīrabhūte pabbatasānumhi patiṭṭhitassa kañcanavaramahāthūpassa dāyakassa satvivamahādhammarañño",
  "anya-e1102n0:411_3": "kāle sāsanassa dvisahassasatādhikaekatiṃsatime vasse sāsane paṭiladdhasaddhānaṃ kulaputtānaṃ",
  "anya-e1102n0:411_4": "mahājānikaraṇavasena vimativinodaniyā vuttavacanaṃ saddayuttiatthayuttivasena sādhukaṃ",
  "anya-e1102n0:411_5": "avicinitvā nadiyā udakukkhepaṃ akatvā upasampadā kammassa kāritattā sāsane parājayamāpanne",
  "anya-e1102n0:411_6": "kulaputte upārambhakaraṇavasena sīmavipattihārako sīmasampattippakāsako gantho pavattati.",
  "anya-e1102n0:412_0": "Ettāvatā ca sirikhettanagaragocaragāmena satvivamahādhammarājagurubhūtena mahāveyyākaraṇena",
  "anya-e1102n0:412_1": "tipiṭakadharena’saddhammakovido’ti pākaṭa nāmadheyyena mahātherena upajjhāyo hutvā",
  "anya-e1102n0:412_2": "paññādhipatīnaṃ nivāsabhūte pacchimajinacakkasāsanavare vāsigaṇācariyena gaṇavācakena",
  "anya-e1102n0:412_3": "vinayadharena mahāsāminā ca, rājagurunā tipiṭakanāgattherena ca ācariyo hutvā vejjakammajaṅghapesanakammādivasena",
  "anya-e1102n0:412_4": "anesanaṃ pahāya sammā ājīvena visuddhājīvehi saṅghagaṇehi kārakasaṅghā hutvā sirikhettanagarassa",
  "anya-e1102n0:412_5": "dakkhiṇadisābhāge dīghapabbatasānumhi erāvatiyā nadiyā tīre vālikapuḷine sīmāpekkhāya",
  "anya-e1102n0:412_6": "saha udakukkhepaṃ katvā pavattāya udakukkhepasīmāya dasadhā byañjanavipattiṃ akatvā",
  "anya-e1102n0:412_7": "ṭhānārahena ñatticatutthena kammena upasampadāya vīsativassena sāgarabuddhīti garūhi",
  "anya-e1102n0:412_8": "gahitanāmadheyyena bhikkhunā racito sāsanavipattihārako sīmavisodhanī nāma gantho samatto.",
  "anya-e1102n0:413": "Ettāvatā vibhattā hi, sappabhedappavattikā;",
  "anya-e1102n0:414": "Sīmavisodhanīhesā, nipuṇā sādhucintitā.",
  "anya-e1102n0:415": "Sirikhettāti paññāte, pure aparanāmake;",
  "anya-e1102n0:416": "Dakkhiṇeyyadisābhāge, uccanena katālaye.",
  "anya-e1102n0:417": "Vasanto bhikkhu nāmena, sāgarabuddhīti vissuto;",
  "anya-e1102n0:418": "Puṇṇe vīsativassamhi, ganthoyaṃ sādhucintito.",
  "anya-e1102n0:419": "Mayāyaṃ racito gantho, niṭṭhappatto anākulo;",
  "anya-e1102n0:420": "Evaṃ pāṇinaṃ sabbe, sīghaṃ sijjhantu saṅkappā.",
  "anya-e1102n0:421": "Yāva buddhotināmampi lokajeṭṭhassa tādino;",
  "anya-e1102n0:422": "Tāva tiṭṭhatu yaṃ gantho, sāsane hārayaṃ tamaṃ.",
  "anya-e1102n0:423": "Uddhaṃ yāva bhavaggā ca, adho yāva avīcito;",
  "anya-e1102n0:424": "Samantā cakkavāḷesu, ye sattā pathavīcarā.",
  "anya-e1102n0:425": "Tepi sabbe mayā hontu, samasamavipākino;",
  "anya-e1102n0:426": "Ciraṃ jīvatu no rājā, sāsanassa ujjotako.",
  "anya-e1102n0:427": "Dibbanto rājadhammena, arogo saha ñātibhi;",
  "anya-e1102n0:428": "Anena puññakammena, bhaveyyaṃ jātijātiyaṃ.",
  "anya-e1102n0:429": "Sāsanaṃ jotayantova, sakyaputtassa sāsane;",
  "anya-e1102n0:430": "Yadā nassati saddhammo, andhībhūto mahītale;",
  "anya-e1102n0:431": "Devaloke tadā hessaṃ, tusite ṭhānamuttameti.",
  "anya-e1102n0:432": "Sīmavisodhanī niṭṭhitā."
}