{
  "atk-vin02a2:6": "Namo tassa bhagavato arahato sammāsambuddhassa",
  "atk-vin02a2:7": "Vinayapiṭake",
  "atk-vin02a2:8": "Mahāvagga-aṭṭhakathā",
  "atk-vin02a2:9": "1. Mahākhandhakaṃ",
  "atk-vin02a2:10": "Bodhikathā",
  "atk-vin02a2:11": "Ubhinnaṃ pātimokkhānaṃ, saṅgītisamanantaraṃ;",
  "atk-vin02a2:12": "Saṅgāyiṃsu mahātherā, khandhakaṃ khandhakovidā.",
  "atk-vin02a2:13": "Yaṃ tassa dāni sampatto, yasmā saṃvaṇṇanākkamo;",
  "atk-vin02a2:14": "Tasmā hoti ayaṃ tassa, anuttānatthavaṇṇanā.",
  "atk-vin02a2:15": "Padabhājaniye atthā, yehi yesaṃ pakāsitā;",
  "atk-vin02a2:16": "Te ce puna vadeyyāma, pariyosānaṃ kadā bhave.",
  "atk-vin02a2:17": "Uttānā ceva ye atthā, tesaṃ saṃvaṇṇanāya kiṃ;",
  "atk-vin02a2:18": "Adhippāyānusandhīhi, byañjanena ca ye pana.",
  "atk-vin02a2:19": "Anuttānā na te yasmā, sakkā ñātuṃ avaṇṇitā;",
  "atk-vin02a2:20": "Tesaṃyeva ayaṃ tasmā, hoti saṃvaṇṇanānayoti.",
  "atk-vin02a2:21_0": "1. Tena samayena buddho bhagavā uruvelāyaṃ viharati najjā nerañjarāya tīre bodhirukkhamūle",
  "atk-vin02a2:21_1": "paṭhamābhisambuddhoti ettha kiñcāpi “tena samayena buddho bhagavā verañjāya”ntiādīsu",
  "atk-vin02a2:21_2": "viya karaṇavacane visesakāraṇaṃ natthi, vinayaṃ patvā pana karaṇavacaneneva ayamabhilāpo",
  "atk-vin02a2:21_3": "āropitoti ādito paṭṭhāya āruḷhābhilāpavasenevetaṃ vuttanti veditabbaṃ. Esa nayo aññesupi",
  "atk-vin02a2:21_4": "ito paresu evarūpesu.",
  "atk-vin02a2:22_0": "Kiṃ panetassa vacane payojananti? Pabbajjādīnaṃ vinayakammānaṃ ādito paṭṭhāya nidānadassanaṃ.",
  "atk-vin02a2:22_1": "Yā hi bhagavatā “anujānāmi, bhikkhave, imehi tīhi saraṇagamanehi pabbajjaṃ upasampada”nti",
  "atk-vin02a2:22_2": "evaṃ pabbajjā ceva upasampadā ca anuññātā, yāni ca rājagahādīsu upajjhāyaupajjhāyavattaācariyaācariyavattādīni",
  "atk-vin02a2:22_3": "anuññātāni, tāni abhisambodhiṃ patvā sattasattāhaṃ bodhimaṇḍe vītināmetvā bārāṇasiyaṃ",
  "atk-vin02a2:22_4": "dhammacakkaṃ pavattetvā iminā anukkamena idañcidañca ṭhānaṃ patvā imasmiñca imasmiñca",
  "atk-vin02a2:22_5": "vatthusmiṃ paññattānīti evametesaṃ pabbajjādīnaṃ vinayakammānaṃ ādito paṭṭhāya nidānadassanaṃ",
  "atk-vin02a2:22_6": "etassa vacane payojananti veditabbaṃ.",
  "atk-vin02a2:23_0": "Tattha uruvelāyanti mahāvelāyaṃ; mahante vālikarāsimhīti attho. Atha vā “urū”ti vālikā",
  "atk-vin02a2:23_1": "vuccati; “velā”ti mariyādā; velātikkamanahetu āhaṭā uru uruvelāti evampettha attho",
  "atk-vin02a2:23_2": "daṭṭhabbo. Atīte kira anuppanne buddhe dasasahassakulaputtā tāpasapabbajjaṃ pabbajitvā",
  "atk-vin02a2:23_3": "tasmiṃ padese viharantā ekadivasaṃ sannipatitvā katikavattaṃ akaṃsu – “kāyakammavacīkammāni",
  "atk-vin02a2:23_4": "nāma paresampi pākaṭāni honti, manokammaṃ pana apākaṭaṃ; tasmā yo kāmavitakkaṃ vā",
  "atk-vin02a2:23_5": "byāpādavitakkaṃ vā vihiṃsāvitakkaṃ vā vitakketi, tassa añño codako nāma natthi, so",
  "atk-vin02a2:23_6": "attanāva attānaṃ codetvā pattapuṭena vālikaṃ āharitvā imasmiṃ ṭhāne ākiratu, idamassa",
  "atk-vin02a2:23_7": "daṇḍakamma”nti. Tato paṭṭhāya yo tādisaṃ vitakkaṃ vitakketi, so tattha pattapuṭena",
  "atk-vin02a2:23_8": "vālikaṃ ākirati. Evaṃ tattha anukkamena mahāvālikarāsi jāto, tato naṃ pacchimā janatā",
  "atk-vin02a2:23_9": "parikkhipitvā cetiyaṭṭhānamakāsi. Taṃ sandhāya vuttaṃ – “uruvelāyanti mahāvelāyaṃ;",
  "atk-vin02a2:23_10": "mahante vālikarāsimhīti attho”ti. Tameva sandhāya vuttaṃ – “atha vā urūti vālikā",
  "atk-vin02a2:23_11": "vuccati; velāti mariyādā; velātikkamanahetu āhaṭā uru uruvelāti evampettha attho daṭṭhabbo”ti.",
  "atk-vin02a2:24_0": "Bodhirukkhamūleti bodhi vuccati catūsu maggesu ñāṇaṃ; taṃ bodhiṃ bhagavā ettha pattoti",
  "atk-vin02a2:24_1": "rukkhopi “bodhirukkho”tveva nāmaṃ labhi, tassa bodhirukkhassa mūle bodhirukkhamūle.",
  "atk-vin02a2:24_2": "Paṭhamābhisambuddhoti paṭhamaṃ abhisambuddho; abhisambuddho hutvā sabbapaṭhamaṃyevāti",
  "atk-vin02a2:24_3": "attho. Ekapallaṅkenāti sakimpi anuṭṭhahitvā yathāābhujitena ekeneva pallaṅkena. Vimuttisukhapaṭisaṃvedīti",
  "atk-vin02a2:24_4": "vimuttisukhaṃ phalasamāpattisukhaṃ paṭisaṃvedayamāno.",
  "atk-vin02a2:25_0": "Paṭiccasamuppādanti paccayākāraṃ. Paccayākāro hi aññamaññaṃ paṭicca sahite dhamme",
  "atk-vin02a2:25_1": "uppādetīti “paṭiccasamuppādo”ti vuccati. Ayamettha saṅkhepo. Vitthāro pana sabbākārasampannaṃ",
  "atk-vin02a2:25_2": "vinicchayaṃ icchantena visuddhimaggato gahetabbo. Anulomapaṭilomanti anulomañca paṭilomañca.",
  "atk-vin02a2:25_3": "Tattha “avijjāpaccayā saṅkhārā”tiādinā nayena vutto avijjādiko paccayākāro attanā",
  "atk-vin02a2:25_4": "kattabbakiccakaraṇato “anulomo”ti vuccati. “Avijjāya tveva asesavirāganirodhā saṅkhāranirodho”tiādinā",
  "atk-vin02a2:25_5": "nayena vutto sveva anuppādanirodhena nirujjhamāno taṃ kiccaṃ na karotīti tassa akaraṇato",
  "atk-vin02a2:25_6": "“paṭilomo”ti vuccati. Purimanayena vā vutto pavattiyā anulomo, itaro tassā paṭilomoti",
  "atk-vin02a2:25_7": "evampettha attho daṭṭhabbo. Ādito pana paṭṭhāya yāva antaṃ, antato ca paṭṭhāya yāva",
  "atk-vin02a2:25_8": "ādiṃ pāpetvā avuttattā ito aññenatthena anulomapaṭilomatā na yujjati.",
  "atk-vin02a2:26_0": "Manasākāsīti manasi akāsi. Tattha yathā anulomaṃ manasi akāsi, idaṃ tāva dassetuṃ",
  "atk-vin02a2:26_1": "“avijjāpaccayā saṅkhārā”tiādi vuttaṃ. Tattha avijjā ca sā paccayo cāti avijjāpaccayo.",
  "atk-vin02a2:26_2": "Tasmā avijjāpaccayā saṅkhārā sambhavantīti iminā nayena sabbapadesu attho veditabbo.",
  "atk-vin02a2:26_3": "Ayamettha saṅkhepo. Vitthāro pana sabbākārasampannaṃ vinicchayaṃ icchantena visuddhimaggatova gahetabbo.",
  "atk-vin02a2:27_0": "Yathā pana paṭilomaṃ manasi akāsi, idaṃ dassetuṃ avijjāya tveva asesavirāganirodhā",
  "atk-vin02a2:27_1": "saṅkhāranirodhotiādi vuttaṃ. Tattha avijjāya tvevāti avijjāya tu eva. Asesavirāganirodhāti",
  "atk-vin02a2:27_2": "virāgasaṅkhātena maggena asesanirodhā. Saṅkhāranirodhoti saṅkhārānaṃ anuppādanirodho",
  "atk-vin02a2:27_3": "hoti. Evaṃ niruddhānaṃ pana saṅkhārānaṃ nirodhā viññāṇaṃ niruddhaṃ, viññāṇādīnañca",
  "atk-vin02a2:27_4": "nirodhā nāmarūpādīni niruddhāniyeva hontīti dassetuṃ saṅkhāranirodhā viññāṇanirodhotiādīni",
  "atk-vin02a2:27_5": "vatvā evametassa kevalassa dukkhakkhandhassa nirodho hotīti vuttaṃ. Tattha kevalassāti",
  "atk-vin02a2:27_6": "sakalassa; suddhassa vā sattavirahitassāti attho. Dukkhakkhandhassāti dukkharāsissa.",
  "atk-vin02a2:27_7": "Nirodho hotīti anuppādo hoti.",
  "atk-vin02a2:28_0": "Etamatthaṃ viditvāti yvāyaṃ “avijjādivasena saṅkhārādikassa dukkhakkhandhassa samudayo",
  "atk-vin02a2:28_1": "ca avijjānirodhādivasena ca nirodho hotī”ti vutto, sabbākārena etamatthaṃ viditvā.",
  "atk-vin02a2:28_2": "Tāyaṃ velāyanti tāyaṃ tassa atthassa viditavelāyaṃ. Imaṃ udānaṃ udānesīti imaṃ tasmiṃ",
  "atk-vin02a2:28_3": "vidite atthe hetuno ca hetusamuppannadhammassa ca pajānanāya ānubhāvadīpakaṃ “yadā",
  "atk-vin02a2:28_4": "have pātubhavantī”tiādikaṃ somanassayuttañāṇasamuṭṭhānaṃ udānaṃ udānesi, attamanavācaṃ",
  "atk-vin02a2:28_5": "nicchāresīti vuttaṃ hoti.",
  "atk-vin02a2:29_0": "Tassattho – yadā haveti yasmiṃ bhave kāle. Pātubhavantīti uppajjanti. Dhammāti anulomapaccayākārapaṭivedhasādhakā",
  "atk-vin02a2:29_1": "bodhipakkhiyadhammā. Atha vā pātubhavantīti pakāsanti; abhisamayavasena byattā pākaṭā",
  "atk-vin02a2:29_2": "honti. Dhammāti catuariyasaccadhammā. Ātāpo vuccati kilesasantāpanaṭṭhena vīriyaṃ;",
  "atk-vin02a2:29_3": "ātāpinoti sammappadhānavīriyavato. Jhāyatoti ārammaṇūpanijjhānalakkhaṇena ca lakkhaṇūpanijjhānalakkhaṇena",
  "atk-vin02a2:29_4": "ca jhānena jhāyantassa. Brāhmaṇassāti bāhitapāpassa khīṇāsavassa. Athassa kaṅkhā",
  "atk-vin02a2:29_5": "vapayantīti athassa evaṃ pātubhūtadhammassa kaṅkhā vapayanti. Sabbāti yā etā “ko",
  "atk-vin02a2:29_6": "nu kho bhante phusatīti; no kallo pañhoti bhagavā avocā”tiādinā, tathā “katamaṃ nu",
  "atk-vin02a2:29_7": "kho bhante jarāmaraṇaṃ; kassa ca panidaṃ jarāmaraṇanti; no kallo pañhoti bhagavā",
  "atk-vin02a2:29_8": "avocā”tiādinā ca nayena paccayākāre kaṅkhā vuttā, yā ca paccayākārasseva appaṭividdhattā",
  "atk-vin02a2:29_9": "“ahosiṃ nu kho ahaṃ atītamaddhāna”ntiādikā soḷasa kaṅkhā āgatā, tā sabbā vapayanti",
  "atk-vin02a2:29_10": "apagacchanti nirujjhanti. Kasmā? Yato pajānāti sahetudhammanti yasmā avijjādikena",
  "atk-vin02a2:29_11": "hetunā sahetukaṃ imaṃ saṅkhārādiṃ kevalaṃ dukkhakkhandhadhammaṃ pajānāti aññāti paṭivijjhatīti.",
  "atk-vin02a2:30_0": "2. Dutiyavāre – imaṃ udānaṃ udānesīti imaṃ tasmiṃ vidite atthe “avijjāya tveva asesavirāganirodhā",
  "atk-vin02a2:30_1": "saṅkhāranirodho”ti evaṃ pakāsitassa nibbānasaṅkhātassa paccayakkhayassa avabodhānubhāvadīpakaṃ",
  "atk-vin02a2:30_2": "vuttappakāraṃ udānaṃ udānesīti attho. Tatrāyaṃ saṅkhepattho – yasmā paccayānaṃ khayasaṅkhātaṃ",
  "atk-vin02a2:30_3": "nibbānaṃ avedi aññāsi paṭivijjhi, tasmā yadāssa ātāpino jhāyato brāhmaṇassa vuttappakārā",
  "atk-vin02a2:30_4": "dhammā pātubhavanti, athassa yā nibbānassa aviditattā uppajjeyyuṃ, tā sabbāpi kaṅkhā vapayantīti.",
  "atk-vin02a2:31_0": "3. Tatiyavāre – imaṃ udānaṃ udānesīti imaṃ yena maggena so dukkhakkhandhassa samudayanirodhasaṅkhāto",
  "atk-vin02a2:31_1": "attho kiccavasena ca ārammaṇakiriyāya ca vidito, tassa ariyamaggassa ānubhāvadīpakaṃ",
  "atk-vin02a2:31_2": "vuttappakāraṃ udānaṃ udānesīti attho. Tatrāpāyaṃ saṅkhepattho – yadā have pātubhavanti",
  "atk-vin02a2:31_3": "dhammā ātāpino jhāyato brāhmaṇassa, tadā so brāhmaṇo tehi vā uppannehi bodhipakkhiyadhammehi,",
  "atk-vin02a2:31_4": "yassa vā ariyamaggassa catusaccadhammā pātubhūtā, tena ariyamaggena vidhūpayaṃ tiṭṭhati",
  "atk-vin02a2:31_5": "mārasenaṃ “kāmā te paṭhamā senā”tiādinā nayena vuttappakāraṃ mārasenaṃ vidhūpayanto",
  "atk-vin02a2:31_6": "vidhamento viddhaṃsento tiṭṭhati. Kathaṃ? Sūriyova obhāsayamantalikkhaṃ, yathā sūriyo",
  "atk-vin02a2:31_7": "abbhuggato attano pabhāya antalikkhaṃ obhāsentova andhakāraṃ vidhamento tiṭṭhati,",
  "atk-vin02a2:31_8": "evaṃ sopi brāhmaṇo tehi dhammehi tena vā maggena saccāni paṭivijjhantova mārasenaṃ",
  "atk-vin02a2:31_9": "vidhūpayanto tiṭṭhatīti.",
  "atk-vin02a2:32_0": "Evamettha paṭhamaṃ udānaṃ paccayākārapaccavekkhaṇavasena, dutiyaṃ nibbānapaccavekkhaṇavasena,",
  "atk-vin02a2:32_1": "tatiyaṃ maggapaccavekkhaṇavasena uppannanti veditabbaṃ. Udāne pana “rattiyā paṭhamaṃ",
  "atk-vin02a2:32_2": "yāmaṃ paṭiccasamuppādaṃ anulomaṃ, dutiyaṃ yāmaṃ paṭilomaṃ, tatiyaṃ yāmaṃ anulomapaṭiloma”nti",
  "atk-vin02a2:32_3": "vuttaṃ; taṃ sattāhassa accayena “sve āsanā vuṭṭhahissāmī”ti rattiṃ uppāditamanasikāraṃ",
  "atk-vin02a2:32_4": "sandhāya vuttaṃ. Tadā hi bhagavā yassa paccayākārapajānanassa ca paccayakkhayādhigamassa",
  "atk-vin02a2:32_5": "ca ānubhāvadīpikā purimā dve udānagāthā, tassa vasena ekekameva koṭṭhāsaṃ paṭhamayāmañca",
  "atk-vin02a2:32_6": "majjhimayāmañca manasākāsi, idha pana pāṭipadarattiyā evaṃ manasākāsi. Bhagavā hi",
  "atk-vin02a2:32_7": "visākhapuṇṇamāya rattiyā paṭhamayāme pubbenivāsaṃ anussari, majjhimayāme dibbacakkhuṃ",
  "atk-vin02a2:32_8": "visodhesi, pacchimayāme paṭiccasamuppādaṃ anulomapaṭilomaṃ manasi katvā “idāni aruṇo",
  "atk-vin02a2:32_9": "uggamissatī”ti sabbaññutaṃ pāpuṇi. Sabbaññutappattisamanantarameva ca aruṇo uggacchi.",
  "atk-vin02a2:32_10": "Tato taṃ divasaṃ teneva pallaṅkena vītināmetvā sampattāya pāṭipadarattiyā tīsu yāmesu",
  "atk-vin02a2:32_11": "evaṃ manasi katvā imāni udānāni udānesi. Iti pāṭipadarattiyā evaṃ manasi katvā taṃ",
  "atk-vin02a2:32_12": "“bodhirukkhamūle sattāhaṃ ekapallaṅkena nisīdī”ti evaṃ vuttasattāhaṃ tattheva vītināmesi.",
  "atk-vin02a2:33": "Bodhikathā niṭṭhitā.",
  "atk-vin02a2:34": "Ajapālakathā",
  "atk-vin02a2:35_0": "4. Atha kho bhagavā sattāhassa accayena tamhā samādhimhā vuṭṭhahitvā bodhirukkhamūlā",
  "atk-vin02a2:35_1": "yena ajapālanigrodho tenupasaṅkamīti ettha na bhagavā tamhā samādhimhā vuṭṭhahitvā",
  "atk-vin02a2:35_2": "anantarameva bodhirukkhamūlā yena ajapālanigrodho tenupasaṅkami. Yathā pana “bhutvā",
  "atk-vin02a2:35_3": "sayatī”ti vutte na “hatthe adhovitvā mukhaṃ avikkhāletvā sayanasamīpaṃ agantvā aññaṃ",
  "atk-vin02a2:35_4": "kiñci ālāpasallāpaṃ akatvā sayati”cceva vuttaṃ hoti, bhojanato pana pacchā sayati,",
  "atk-vin02a2:35_5": "na nasayatīti idamevattha dīpitaṃ hoti. Evamidhāpi “na tamhā samādhimhā vuṭṭhahitvā",
  "atk-vin02a2:35_6": "anantarameva pakkāmī”ti vuttaṃ hoti, vuṭṭhānato ca pana pacchā pakkāmi, na napakkāmīti",
  "atk-vin02a2:35_7": "idamevettha dīpitaṃ hoti.",
  "atk-vin02a2:36_0": "Anantaraṃ pana apakkamitvā bhagavā kiṃ akāsīti? Aparānipi tīṇi sattāhāni bodhisamīpeyeva",
  "atk-vin02a2:36_1": "vītināmesi. Tatrāyaṃ anupubbikathā – bhagavati kira buddhattaṃ patvā sattāhaṃ ekapallaṅkena",
  "atk-vin02a2:36_2": "nisinne “na bhagavā vuṭṭhāti; kiṃ nu kho aññepi buddhattakarā dhammā atthī”ti ekaccānaṃ",
  "atk-vin02a2:36_3": "devatānaṃ kaṅkhā udapādi. Atha bhagavā aṭṭhame divase samāpattito vuṭṭhāya devatānaṃ",
  "atk-vin02a2:36_4": "kaṅkhaṃ ñatvā kaṅkhāvidhamanatthaṃ ākāse uppatitvā yamakapāṭihāriyaṃ dassetvā tāsaṃ",
  "atk-vin02a2:36_5": "kaṅkhaṃ vidhamitvā pallaṅkato īsakaṃ pācīnanissite uttaradisābhāge ṭhatvā cattāri",
  "atk-vin02a2:36_6": "asaṅkhyeyyāni kappasatasahassañca upacitānaṃ pāramīnaṃ balādhigamanaṭṭhānaṃ pallaṅkaṃ",
  "atk-vin02a2:36_7": "bodhirukkhañca animisehi akkhīhi olokayamāno sattāhaṃ vītināmesi, taṃ ṭhānaṃ animisacetiyaṃ",
  "atk-vin02a2:36_8": "nāma jātaṃ. Atha pallaṅkassa ca ṭhitaṭṭhānassa ca antarā puratthimato ca pacchimato",
  "atk-vin02a2:36_9": "ca āyate ratanacaṅkame caṅkamanto sattāhaṃ vītināmesi, taṃ ṭhānaṃ ratanacaṅkamacetiyaṃ",
  "atk-vin02a2:36_10": "nāma jātaṃ. Tato pacchimadisābhāge devatā ratanagharaṃ māpayiṃsu. Tattha pallaṅkena",
  "atk-vin02a2:36_11": "nisīditvā abhidhammapiṭakaṃ visesato cettha anantanayaṃ samantapaṭṭhānaṃ vicinanto",
  "atk-vin02a2:36_12": "sattāhaṃ vītināmesi, taṃ ṭhānaṃ ratanagharacetiyaṃ nāma jātaṃ.",
  "atk-vin02a2:37_0": "Evaṃ bodhisamīpeyeva cattāri sattāhāni vītināmetvā pañcame sattāhe bodhirukkhamūlā",
  "atk-vin02a2:37_1": "yena ajapālanigrodho tenupasaṅkami. Tassa kira nigrodhassa chāyāya ajapālakā gantvā",
  "atk-vin02a2:37_2": "nisīdanti; tenassa ajapālanigrodhotveva nāmaṃ udapādi. Sattāhaṃ vimuttisukhapaṭisaṃvedīti",
  "atk-vin02a2:37_3": "tatrāpi dhammaṃ vicinantoyeva vimuttisukhaṃ paṭisaṃvedento nisīdi. Bodhito puratthimadisābhāge",
  "atk-vin02a2:37_4": "esa rukkho hoti. Evaṃ nisinne ca panettha bhagavati eko brāhmaṇo gantvā pañhaṃ pucchi.",
  "atk-vin02a2:37_5": "Tena vuttaṃ “atha kho aññataro”tiādi. Tattha huṃhuṅkajātikoti so kira diṭṭhamaṅgaliko",
  "atk-vin02a2:37_6": "nāma, mānavasena kodhavasena ca “huṃhu”nti karonto vicarati, tasmā “huṃhuṅkajātiko”ti",
  "atk-vin02a2:37_7": "vuccati. “Huhukkajātiko”tipi paṭhanti.",
  "atk-vin02a2:38_0": "Etamatthaṃ viditvāti etaṃ tena vuttassa vacanassa sikhāpattamatthaṃ viditvā tāyaṃ",
  "atk-vin02a2:38_1": "velāyaṃ imaṃ udānaṃ udānesi. Tassattho – yo bāhitapāpadhammatāya brāhmaṇo na diṭṭhamaṅgalikatāya,",
  "atk-vin02a2:38_2": "huṃhuṅkārakabhāvādipāpadhammayutto hutvā kevalaṃ jātimattakena brahmaññaṃ paṭijānāti,",
  "atk-vin02a2:38_3": "so brāhmaṇo bāhitapāpadhammattā huṃhuṅkārappahānena nihuṃhuṅko, rāgādikasāvābhāvena",
  "atk-vin02a2:38_4": "nikkasāvo, bhāvanānuyogayuttacittatāya yatatto, sīlasaṃvarena vā saññatacittatāya",
  "atk-vin02a2:38_5": "yatatto, catumaggañāṇasaṅkhātehi vedehi antaṃ, vedānaṃ vā antaṃ gatattā vedantagū,",
  "atk-vin02a2:38_6": "maggabrahmacariyassa vusitattā vusitabrahmacariyo. Dhammena brahmavādaṃ vadeyya,",
  "atk-vin02a2:38_7": "“brāhmaṇo, aha”nti etaṃ vādaṃ dhammena vadeyya, yassa sakale lokasannivāse kuhiñci",
  "atk-vin02a2:38_8": "ekārammaṇepi rāgussado dosussado mohussado mānussado diṭṭhussadoti ime ussadā natthīti.",
  "atk-vin02a2:39": "Ajapālakathā niṭṭhitā.",
  "atk-vin02a2:40": "Mucalindakathā",
  "atk-vin02a2:41_0": "5. Akālameghoti asampatte vassakāle uppannamegho. Ayaṃ pana gimhānaṃ pacchime māse",
  "atk-vin02a2:41_1": "udapādi. Sattāhavaddalikāti tasmiṃ uppanne sattāhaṃ avicchinnavuṭṭhikā ahosi. Sītavātaduddinīti",
  "atk-vin02a2:41_2": "sā ca pana sattāhavaddalikā udakaphusitasammissena sītavātena samantā paribbhamantena",
  "atk-vin02a2:41_3": "dūsitadivasattā sītavātaduddinī nāma ahosi. Atha kho mucalindo nāgarājāti tasseva",
  "atk-vin02a2:41_4": "mucalindarukkhassa samīpe pokkharaṇiyā nibbatto mahānubhāvo nāgarājā. Sattakkhattuṃ",
  "atk-vin02a2:41_5": "bhogehi parikkhipitvāti evaṃ bhogehi parikkhipitvā uparimuddhani mahantaṃ phaṇaṃ",
  "atk-vin02a2:41_6": "karitvāva ṭhite; tasmiṃ tassa parikkhepabbhantaraṃ lohapāsāde bhaṇḍāgāragabbhappamāṇaṃ",
  "atk-vin02a2:41_7": "ahosi, tasmā bhagavā nivāte pihitadvāravātapāne kūṭāgāre nisinno viya jāto. Mā bhagavantaṃ",
  "atk-vin02a2:41_8": "sītantiādi tassa tathā karitvā ṭhānakāraṇaparidīpanaṃ. So hi “mā bhagavantaṃ sītaṃ",
  "atk-vin02a2:41_9": "bādhayittha, mā uṇhaṃ, mā ḍaṃsādisamphasso bādhayitthā”ti tathā karitvā aṭṭhāsi.",
  "atk-vin02a2:41_10": "Tattha kiñcāpi sattāhavaddalikāya uṇhameva natthi, sace pana antarantarā megho vigaccheyya",
  "atk-vin02a2:41_11": "uṇhaṃ bhaveyya, tampi naṃ mā bādhayitthāti evaṃ tassa cintetuṃ yuttaṃ. Viddhanti",
  "atk-vin02a2:41_12": "ubbiddhaṃ; meghavigamena dūrībhūtanti attho. Vigatavalāhakanti apagatameghaṃ. Devanti",
  "atk-vin02a2:41_13": "ākāsaṃ. Sakavaṇṇanti attano rūpaṃ.",
  "atk-vin02a2:42_0": "Sukho vivekoti nibbānasaṅkhāto upadhiviveko sukho. Tuṭṭhassāti catumaggañāṇasantosena",
  "atk-vin02a2:42_1": "santuṭṭhassa. Sutadhammassāti pakāsitadhammassa. Passatoti taṃ vivekaṃ yaṃ vā kiñci",
  "atk-vin02a2:42_2": "passitabbaṃ nāma, taṃ sabbaṃ attano vīriyabalādhigatena ñāṇacakkhunā passantassa.",
  "atk-vin02a2:42_3": "Abyāpajjanti akuppanabhāvo; etena mettāpubbabhāgo dassito. Pāṇabhūtesu saṃyamoti",
  "atk-vin02a2:42_4": "sattesu ca saṃyamo; avihiṃsanabhāvo sukhoti attho. Etena karuṇāpubbabhāgo dassito.",
  "atk-vin02a2:42_5": "Sukhā virāgatā loketi vītarāgatāpi sukhāti dīpeti. Kāmānaṃ samatikkamoti yā “kāmānaṃ",
  "atk-vin02a2:42_6": "samatikkamo”ti vuccati; sā virāgatāpi sukhāti attho. Etena anāgāmimaggo kathito.",
  "atk-vin02a2:42_7": "Asmimānassa yo vinayoti iminā pana arahattaṃ kathitaṃ; arahattañhi asmimānassa “passaddhivinayo”ti",
  "atk-vin02a2:42_8": "vuccati. Ito parañca sukhaṃ nāma natthi, tenāha “etaṃ ve paramaṃ sukha”nti.",
  "atk-vin02a2:43": "Mucalindakathā niṭṭhitā.",
  "atk-vin02a2:44": "Rājāyatanakathā",
  "atk-vin02a2:45_0": "6. Mucalindamūlāti mahābodhito pācīnakoṇe ṭhitamucalindarukkhamūlā. Rājāyatananti",
  "atk-vin02a2:45_1": "dakkhiṇadisābhāge ṭhitaṃ rājāyatanarukkhaṃ upasaṅkami. Tena kho pana samayenāti katarena",
  "atk-vin02a2:45_2": "samayena. Bhagavato kira rājāyatanamūle sattāhaṃ ekapallaṅkena nisinnassa samādhito",
  "atk-vin02a2:45_3": "vuṭṭhānadivase aruṇuggamanavelāyameva “bhojanakiccena bhavitabba”nti ñatvā sakko",
  "atk-vin02a2:45_4": "devarājā osadhaharītakaṃ upanesi. Bhagavā taṃ paribhuñji, paribhuttamattasseva sarīrakiccaṃ",
  "atk-vin02a2:45_5": "ahosi. Sakko mukhodakaṃ adāsi. Bhagavā mukhaṃ dhovitvā tasmiṃyeva rukkhamūle nisīdi.",
  "atk-vin02a2:45_6": "Evaṃ uggate aruṇamhi nisinne bhagavati.",
  "atk-vin02a2:46_0": "Tena kho pana samayena tapussabhallikā vāṇijāti tapusso ca bhalliko cāti dve bhātaro",
  "atk-vin02a2:46_1": "vāṇijā. Ukkalāti ukkalajanapadato. Taṃ desanti yasmiṃ dese bhagavā viharati. Katarasmiñca",
  "atk-vin02a2:46_2": "dese bhagavā viharati? Majjhimadese. Tasmā majjhimadesaṃ gantuṃ addhānamaggappaṭipannā",
  "atk-vin02a2:46_3": "hontīti ayamettha attho. Ñātisālohitā devatāti tesaṃ ñātibhūtapubbā devatā. Etadavocāti",
  "atk-vin02a2:46_4": "sā kira nesaṃ sabbasakaṭāni appavattīni akāsi. Tato te kiṃ idanti maggadevatānaṃ",
  "atk-vin02a2:46_5": "baliṃ akaṃsu. Tesaṃ balikammakāle sā devatā dissamāneneva kāyena etaṃ avoca. Manthena",
  "atk-vin02a2:46_6": "ca madhupiṇḍikāya cāti abaddhasattunā ca sappimadhuphāṇitādīhi yojetvā baddhasattunā",
  "atk-vin02a2:46_7": "ca. Patimānethāti upaṭṭhahatha. Taṃ voti taṃ patimānanaṃ tumhākaṃ bhavissati dīgharattaṃ",
  "atk-vin02a2:46_8": "hitāya sukhāya. Yaṃ amhākanti yaṃ paṭiggahaṇaṃ amhākaṃ assa dīgharattaṃ hitāya sukhāya.",
  "atk-vin02a2:46_9": "Bhagavato etadahosīti yo kirassa padhānānuyogakāle patto ahosi, so sujātāya pāyāsaṃ",
  "atk-vin02a2:46_10": "dātuṃ āgacchantiyā eva antaradhāyi. Tenassa etadahosi – “patto me natthi, purimakāpi",
  "atk-vin02a2:46_11": "ca na kho tathāgatā hatthesu paṭiggaṇhanti, kimhi nu kho ahaṃ paṭiggaṇheyyaṃ manthañca madhupiṇḍakañcā”ti.",
  "atk-vin02a2:47_0": "Parivitakkamaññāyāti ito pubbeva bhagavato sujātāya dinnabhojanaṃyeva ojānuppabandhanavasena",
  "atk-vin02a2:47_1": "aṭṭhāsi, ettakaṃ kālaṃ neva jighacchā na pipāsā na kāyadubbalyaṃ ahosi. Idāni panassa",
  "atk-vin02a2:47_2": "āhāraṃ paṭiggahetukāmatāya “na kho tathāgatā”tiādinā nayena parivitakko udapādi.",
  "atk-vin02a2:47_3": "Taṃ evaṃ uppannaṃ attano cetasā bhagavato cetoparivitakkamaññāya. Catuddisāti catūhi",
  "atk-vin02a2:47_4": "disāhi. Selamaye patteti muggavaṇṇaselamaye patte. Idaṃyeva bhagavā paṭiggahesi,",
  "atk-vin02a2:47_5": "teyeva sandhāya vuttaṃ. Cattāro pana mahārājāno paṭhamaṃ indanīlamaṇimaye patte upanāmesuṃ,",
  "atk-vin02a2:47_6": "na te bhagavā aggahesi. Tato ime cattāropi muggavaṇṇasilāmaye patte upanāmesuṃ, bhagavā",
  "atk-vin02a2:47_7": "cattāropi patte aggahesi tesaṃ pasādānurakkhaṇatthāya, no mahicchatāya. Gahetvā ca",
  "atk-vin02a2:47_8": "pana cattāropi yathā ekova patto hoti tathā adhiṭṭhahi, catunnampi ekasadiso puññavipāko",
  "atk-vin02a2:47_9": "ahosi. Evaṃ ekaṃ katvā adhiṭṭhite paṭiggahesi bhagavā paccagghe selamaye patte manthañca",
  "atk-vin02a2:47_10": "madhupiṇḍikañca. Paccaggheti paccagghasmiṃ; pāṭekkaṃ mahagghasminti attho. Atha vā",
  "atk-vin02a2:47_11": "paccaggheti abhinave abbhuṇhe; taṅkhaṇe nibbattasminti attho. Dve vācā etesaṃ ahesunti",
  "atk-vin02a2:47_12": "dvevācikā. Atha vā dvīhi vācāhi upāsakabhāvaṃ pattāti attho. Te evaṃ upāsakabhāvaṃ",
  "atk-vin02a2:47_13": "paṭivedetvā bhagavantaṃ āhaṃsu – “kassa dāni bhante amhehi ajja paṭṭhāya abhivādanapaccuṭṭhānaṃ",
  "atk-vin02a2:47_14": "kātabba”nti? Atha bhagavā sīsaṃ parāmasi, kesā hatthe laggiṃsu. Te tesaṃ adāsi “ime",
  "atk-vin02a2:47_15": "tumhe pariharathā”ti. Te kesadhātuyo labhitvā amateneva abhisittā haṭṭhatuṭṭhā bhagavantaṃ",
  "atk-vin02a2:47_16": "vanditvā pakkamiṃsu.",
  "atk-vin02a2:48": "Rājāyatanakathā niṭṭhitā.",
  "atk-vin02a2:49": "Brahmayācanakathā",
  "atk-vin02a2:50_0": "7. Atha kho bhagavā sattāhassa accayena tamhā samādhimhā vuṭṭhahitvā vuttappakārametaṃ",
  "atk-vin02a2:50_1": "sabbaṃ kiccaṃ niṭṭhāpetvā rājāyatanamūlā punapi yena ajapālanigrodho tenupasaṅkami.",
  "atk-vin02a2:50_2": "Parivitakko udapādīti tasmiṃ nisinnamattasseva sabbabuddhānaṃ āciṇṇasamāciṇṇo ayaṃ",
  "atk-vin02a2:50_3": "cetaso parivitakko udapādi. Kasmā panāyaṃ sabbabuddhānaṃ uppajjatīti? Dhammassa mahantabhāvaṃ",
  "atk-vin02a2:50_4": "garubhāvaṃ bhāriyabhāvaṃ paccavekkhaṇāya brahmunā yācite desetukāmatāya ca. Jānanti",
  "atk-vin02a2:50_5": "hi buddhā “evaṃ parivitakkite brahmā āgantvā dhammadesanaṃ yācissati, tato sattā",
  "atk-vin02a2:50_6": "dhamme gāravaṃ uppādessanti, brahmagaruko hi lokasannivāso”ti. Iti imehi dvīhi kāraṇehi",
  "atk-vin02a2:50_7": "ayaṃ vitakko uppajjatīti.",
  "atk-vin02a2:51_0": "Tattha adhigato kho myāyanti adhigato kho me ayaṃ. Ālayarāmāti sattā pañca kāmaguṇe",
  "atk-vin02a2:51_1": "allīyanti, tasmā te “ālayā”ti vuccanti. Tehi ālayehi ramantīti ālayarāmā. Ālayesu",
  "atk-vin02a2:51_2": "ratāti ālayaratā. Ālayesu suṭṭhumuditāti ālayasammuditā. Yadidanti nipāto. Tassa",
  "atk-vin02a2:51_3": "ṭhānaṃ sandhāya “yaṃ ida”nti paṭiccasamuppādaṃ sandhāya “yo aya”nti evamattho daṭṭhabbo.",
  "atk-vin02a2:51_4": "Idappaccayatāpaṭiccasamuppādoti imesaṃ paccayā idappaccayā, idappaccayāva idappaccayatā,",
  "atk-vin02a2:51_5": "idappaccayatā ca sā paṭiccasamuppādo cāti idappaccayatāpaṭiccasamuppādo. So mamassa",
  "atk-vin02a2:51_6": "kilamathoti yā ajānantānaṃ desanā nāma, so mama kilamatho assa; sā mama vihesā assāti",
  "atk-vin02a2:51_7": "attho. Bhagavantanti bhagavato. Anacchariyāti anu acchariyā. Paṭibhaṃsūti paṭibhānasaṅkhātassa",
  "atk-vin02a2:51_8": "ñāṇassa gocarā ahesuṃ, parivitakkayitabbabhāvaṃ pāpuṇiṃsu.",
  "atk-vin02a2:52_0": "Halanti ettha hakāro nipātamatto; alanti attho. Pakāsitunti desituṃ. Alaṃ dāni me",
  "atk-vin02a2:52_1": "imaṃ kicchena adhigataṃ dhammaṃ desetunti vuttaṃ hoti. Paṭisotagāminti paṭisotaṃ",
  "atk-vin02a2:52_2": "vuccati nibbānaṃ; nibbānagāminti attho. Rāgarattāti kāmarāgabhavarāgadiṭṭhirāgena",
  "atk-vin02a2:52_3": "rattā. Na dakkhantīti na passissanti. Tamokhandhena āvuṭāti avijjārāsinā ajjhotthaṭā.",
  "atk-vin02a2:52_4": "Appossukkatāyāti nirussukkabhāvena; adesetukāmatāyāti attho.",
  "atk-vin02a2:53_0": "8. Yatra hi nāmāti yasmiṃ nāma loke. Bhagavato purato pāturahosīti dhammadesanāyācanatthaṃ",
  "atk-vin02a2:53_1": "dasasu cakkavāḷasahassesu mahābrahmāno gahetvā āgamma bhagavato purato pāturahosi.",
  "atk-vin02a2:53_2": "Apparajakkhajātikāti paññāmaye akkhimhi appaṃ rāgadosamoharajaṃ etesaṃ evaṃsabhāvāti",
  "atk-vin02a2:53_3": "apparajakkhajātikā. Bhavissanti dhammassa aññātāroti paṭivijjhitāro.",
  "atk-vin02a2:54_0": "Pāturahosīti pātubhavi. Samalehi cintitoti rāgādīhi malehi samalehi chahi satthārehi",
  "atk-vin02a2:54_1": "cintito. Apāpuretanti vivara etaṃ. Amatassa dvāranti amatassa nibbānassa dvārabhūtaṃ",
  "atk-vin02a2:54_2": "ariyamaggaṃ. Suṇantu dhammaṃ vimalenānubuddhanti ime sattā rāgādimalānaṃ abhāvato",
  "atk-vin02a2:54_3": "vimalena sammāsambuddhena anubuddhaṃ catusaccadhammaṃ suṇantu.",
  "atk-vin02a2:55_0": "Sele yathā pabbatamuddhaniṭṭhitoti selamaye ekagghane pabbatamuddhani yathāṭhitova",
  "atk-vin02a2:55_1": "yathā cakkhumā puriso samantato janataṃ passeyya, tvampi sumedha sundarapañña sabbaññutaññāṇena",
  "atk-vin02a2:55_2": "samantacakkhu bhagavā dhammamayaṃ paññāmayaṃ pāsādamāruyha sayaṃ apetasoko sokāvatiṇṇaṃ",
  "atk-vin02a2:55_3": "jātijarābhibhūtañca janataṃ avekkhassu upadhāraya.",
  "atk-vin02a2:56_0": "Uṭṭhehīti bhagavato dhammadesanatthaṃ cārikacaraṇaṃ yācanto bhaṇati. Vīrātiādīsu",
  "atk-vin02a2:56_1": "bhagavā vīriyavantatāya vīro. Devaputtamaccukilesābhisaṅkhāramārānaṃ vijitattā vijitasaṅgāmo.",
  "atk-vin02a2:56_2": "Jātikantārādinittharaṇasamatthatāya satthavāho. Kāmacchandaiṇassa abhāvato aṇaṇo.",
  "atk-vin02a2:57_0": "9. Ajjhesananti yācanaṃ. Buddhacakkhunāti indriyaparopariyattañāṇena ca āsayānusayañāṇena",
  "atk-vin02a2:57_1": "ca. Imesañhi dvinnaṃ ñāṇānaṃ buddhacakkhūti nāmaṃ. Apparajakkhāti paññācakkhumhi",
  "atk-vin02a2:57_2": "rāgādirajaṃ appaṃ yesaṃ, te apparajakkhā. Yesaṃ taṃ mahantaṃ te mahārajakkhā. Yesaṃ",
  "atk-vin02a2:57_3": "saddhādīni indriyāni tikkhāni te tikkhindriyā. Yesaṃ tāni mudūni te mudindriyā. Yesaṃ",
  "atk-vin02a2:57_4": "teyeva saddhādayo ākārā sundarā te svākārā. Yesaṃ teyeva saddhādayo ākārā asundarā",
  "atk-vin02a2:57_5": "te dvākārā. Ye kathitakāraṇaṃ sallakkhenti, sukhena sakkā honti viññāpetuṃ te suviññāpayā.",
  "atk-vin02a2:57_6": "Ye paralokañca vajjañca bhayato passanti te paralokavajjabhayadassāvino. Uppaliniyanti",
  "atk-vin02a2:57_7": "uppalavane. Itaresupi eseva nayo. Antonimuggaposīnīti yāni udakassa anto nimuggāneva",
  "atk-vin02a2:57_8": "posayanti. Samodakaṃ ṭhitānīti udakena samaṃ ṭhitāni. Udakaṃ accuggamma ṭhitānīti",
  "atk-vin02a2:57_9": "udakaṃ atikkamitvā ṭhitāni.",
  "atk-vin02a2:58_0": "Apārutāti vivaṭā. Amatassa dvārāti ariyamaggo. So hi amatasaṅkhātassa nibbānassa",
  "atk-vin02a2:58_1": "dvāraṃ. Pamuñcantu saddhanti sabbe attano saddhaṃ pamuñcantu. Pacchimapadadvaye ayamattho,",
  "atk-vin02a2:58_2": "ahañhi attano paguṇaṃ suppavattimpi imaṃ paṇītaṃ uttamaṃ dhammaṃ kāyavācākilamathasaññī",
  "atk-vin02a2:58_3": "hutvā manujesu devamanussesu na bhāsinti.",
  "atk-vin02a2:59": "Brahmayācanakathā niṭṭhitā.",
  "atk-vin02a2:60": "Pañcavaggiyakathā",
  "atk-vin02a2:61_0": "10. Paṇḍitoti paṇḍiccena samannāgato. Byattoti veyyattiyena samannāgato. Medhāvīti",
  "atk-vin02a2:61_1": "ṭhānuppattiyā paññāya samannāgato. Apparajakkhajātikoti samāpattiyā vikkhambhitattā",
  "atk-vin02a2:61_2": "nikkilesajātiko visuddhasatto. Ājānissatīti sallakkhessati paṭivijjhissati. Bhagavatopi",
  "atk-vin02a2:61_3": "kho ñāṇaṃ udapādīti sabbaññutaññāṇaṃ uppajji “ito sattamadivasamatthake kālaṃkatvā",
  "atk-vin02a2:61_4": "ākiñcaññāyatane nibbatto”ti. Mahājāniyoti sattadivasabbhantare pattabbamaggaphalato",
  "atk-vin02a2:61_5": "parihīnattā mahatī jāni assāti mahājāniyo akkhaṇe nibbattattā. Abhidosakālaṃkatoti",
  "atk-vin02a2:61_6": "hiyyo kālaṃkato, sopi nevasaññānāsaññāyatane nibbattoti addasa. Bahūkārāti bahūpakārā.",
  "atk-vin02a2:61_7": "Padhānapahitattaṃ upaṭṭhahiṃsūti padhānatthāya pesitattabhāvaṃ mukhodakadānādinā upaṭṭhahiṃsu.",
  "atk-vin02a2:62": "11. Antarā ca gayaṃ antarā ca bodhinti upako bodhimaṇḍassa ca gayāya ca antare bhagavantaṃ addasa. Addhānamaggappaṭipannanti addhānamaggaṃ paṭipannaṃ.",
  "atk-vin02a2:63_0": "Sabbābhibhūti sabbaṃ tebhūmakadhammaṃ abhibhavitvā ṭhito. Sabbavidūti sabbaṃ catubhūmakadhammaṃ",
  "atk-vin02a2:63_1": "avediṃ aññāsiṃ. Sabbesu dhammesu anūpalittoti sabbesu tebhūmakadhammesu kilesalepena",
  "atk-vin02a2:63_2": "alitto. Sabbañjahoti sabbaṃ tebhūmakadhammaṃ jahitvā ṭhito. Taṇhakkhaye vimuttoti",
  "atk-vin02a2:63_3": "taṇhakkhaye nibbāne ārammaṇato vimutto. Sayaṃ abhiññāyāti sabbaṃ catubhūmakadhammaṃ",
  "atk-vin02a2:63_4": "attanāva jānitvā. Kamuddiseyyanti kaṃ aññaṃ “ayaṃ me ācariyo”ti uddiseyyaṃ.",
  "atk-vin02a2:64_0": "Na me ācariyo atthīti lokuttaradhamme mayhaṃ ācariyo nāma natthi. Natthi me paṭipuggaloti",
  "atk-vin02a2:64_1": "mayhaṃ paṭibhāgapuggalo nāma natthi. Sītibhūtoti sabbakilesagginibbāpanena sītibhūto.",
  "atk-vin02a2:64_2": "Kilesānaṃyeva nibbutattā nibbuto.",
  "atk-vin02a2:65": "Kāsīnaṃ puranti kāsiraṭṭhe nagaraṃ. Āhañchaṃ amatadundubhinti dhammacakkappaṭilābhāya amatabheriṃ paharissāmīti gacchāmi.",
  "atk-vin02a2:66": "Arahasi anantajinoti anantajino bhavituṃ yutto. Hupeyyapāvusoti āvuso evampi nāma bhaveyya. Sīsaṃ okampetvāti sīsaṃ cāletvā.",
  "atk-vin02a2:67_0": "12. Saṇṭhapesunti katikaṃ akaṃsu. Bāhullikoti cīvarabāhullādīnaṃ atthāya paṭipanno.",
  "atk-vin02a2:67_1": "Padhānavibbhantoti padhānato vibbhanto bhaṭṭho parihīno. Āvatto bāhullāyāti cīvarādibahulabhāvatthāya",
  "atk-vin02a2:67_2": "āvatto. Odahatha bhikkhave sotanti upanetha bhikkhave sotaṃ; sotindriyaṃ dhammasavanatthaṃ",
  "atk-vin02a2:67_3": "abhimukhaṃ karothāti attho. Amatamadhigatanti amataṃ nibbānaṃ mayā adhigatanti dasseti.",
  "atk-vin02a2:67_4": "Iriyāyāti dukkarairiyāya. Paṭipadāyāti dukkarapaṭipadāya. Abhijānātha me noti abhijānātha",
  "atk-vin02a2:67_5": "nu me samanupassatha. Evarūpaṃ bhāsitametanti etaṃ evarūpaṃ vākyaṃ bhāsitanti attho.",
  "atk-vin02a2:67_6": "Asakkhi kho bhagavā pañcavaggiye bhikkhū saññāpetunti “ahaṃ buddho”ti jānāpetuṃ asakkhi.",
  "atk-vin02a2:68_0": "13. Cakkhukaraṇīti paññācakkhuṃ sandhāyāha. Ito paraṃ sabbaṃ padatthato uttānameva.",
  "atk-vin02a2:68_1": "Adhippāyānusandhiyojanādibhedato pana papañcasūdaniyā majjhimaṭṭhakathāyaṃ vuttanayena",
  "atk-vin02a2:68_2": "veditabbaṃ. Ito paṭṭhāya hi ativitthārabhīrukassa mahājanassa cittaṃ anurakkhantā",
  "atk-vin02a2:68_3": "suttantakathaṃ avaṇṇayitvā vinayakathaṃyeva vaṇṇayissāma.",
  "atk-vin02a2:69_0": "18. Sāva tassa āyasmato upasampadā ahosīti āsāḷhīpuṇṇamāya aṭṭhārasahi devatākoṭīhi",
  "atk-vin02a2:69_1": "saddhiṃ sotāpattiphale patiṭṭhitassa “ehi bhikkhū”ti bhagavato vacanena abhinipphannā",
  "atk-vin02a2:69_2": "sāva tassa āyasmato ehibhikkhūpasampadā ahosi.",
  "atk-vin02a2:70_0": "19. Atha kho āyasmato ca vappassāti ādimhi vappattherassa pāṭipadadivase dhammacakkhuṃ",
  "atk-vin02a2:70_1": "udapādi, bhaddiyattherassa dutiyadivase, mahānāmattherassa tatiyadivase, assajittherassa",
  "atk-vin02a2:70_2": "catutthiyanti. Imesañca pana bhikkhūnaṃ kammaṭṭhānesu uppannamalavisodhanatthaṃ bhagavā",
  "atk-vin02a2:70_3": "antovihāreyeva ahosi. Uppanne uppanne kammaṭṭhānamale ākāsena gantvā malaṃ vinodesi.",
  "atk-vin02a2:70_4": "Pakkhassa pana pañcamiyaṃ sabbe te ekato sannipātetvā anattasuttena ovadi. Tena vuttaṃ",
  "atk-vin02a2:70_5": "“atha kho bhagavā pañcavaggiye”tiādi.",
  "atk-vin02a2:71": "24. Tena kho pana samayena cha loke arahanto hontīti pañcamiyā pakkhassa lokasmiṃ cha manussā arahanto hontīti attho.",
  "atk-vin02a2:72": "Pañcavaggiyakathā niṭṭhitā.",
  "atk-vin02a2:73": "Pabbajjākathā",
  "atk-vin02a2:74_0": "31. Pubbānupubbakānanti paveṇivasena porāṇānuporāṇānanti attho. Tena kho pana samayena",
  "atk-vin02a2:74_1": "ekasaṭṭhi loke arahanto hontīti purimā cha ime ca pañcapaññāsāti antovassamhiyeva",
  "atk-vin02a2:74_2": "ekasaṭṭhi manussā arahanto hontīti attho.",
  "atk-vin02a2:75_0": "Tatra yasaādīnaṃ kulaputtānaṃ ayaṃ pubbayogo – atīte kira pañcapaññāsajanā sahāyakā",
  "atk-vin02a2:75_1": "vaggabandhena puññāni karontā anāthasarīrāni paṭijaggantā vicaranti, te ekadivasaṃ",
  "atk-vin02a2:75_2": "gabbhiniṃ itthiṃ kālaṃkataṃ disvā “jhāpessāmā”ti susānaṃ nīhariṃsu. Tesu pañca jane",
  "atk-vin02a2:75_3": "“tumhe jhāpethā”ti susāne ṭhapetvā sesā gāmaṃ paviṭṭhā. Yaso dārako taṃ sarīraṃ vijjhitvā",
  "atk-vin02a2:75_4": "parivattetvā ca jhāpayamāno asubhasaññaṃ paṭilabhi. So itaresampi catunnaṃ janānaṃ",
  "atk-vin02a2:75_5": "“passatha bho imaṃ asuciṃ paṭikūla”nti dassesi. Tepi tattha asubhasaññaṃ paṭilabhiṃsu.",
  "atk-vin02a2:75_6": "Te pañcapi janā gāmaṃ gantvā sesasahāyakānaṃ kathayiṃsu. Yaso pana dārako gehampi",
  "atk-vin02a2:75_7": "gantvā mātāpitūnnañca bhariyāya ca kathesi. Te sabbepi asubhaṃ bhāvayiṃsu. Ayametesaṃ",
  "atk-vin02a2:75_8": "pubbayogo. Tenāyasmato yasassa nāṭakajanesu susānasaññāyeva uppajji, tāyeva ca upanissayasampattiyā",
  "atk-vin02a2:75_9": "sabbesaṃ visesādhigamo nibbattīti.",
  "atk-vin02a2:76": "Atha kho bhagavā bhikkhū āmantesīti bhagavā yāva pacchimakattikapuṇṇamā, tāva bārāṇasiyaṃ viharanto ekadivasaṃ te khīṇāsave saṭṭhi bhikkhū āmantesi.",
  "atk-vin02a2:77_0": "32. Dibbā nāma dibbesu visayesu lobhapāsā. Mānusā nāma mānusakesu visayesu lobhapāsā.",
  "atk-vin02a2:77_1": "Mā ekena dveti ekena maggena dve mā agamittha. Assavanatāti assavanatāya. Parihāyantīti",
  "atk-vin02a2:77_2": "anadhigataṃ nādhigacchantā visesādhigamato parihāyanti.",
  "atk-vin02a2:78": "33. Antakāti lāmaka hīnasatta. Antalikkhacaroti rāgapāsaṃ sandhāyāha. Tañhi so “antalikkhacaro”ti mantvā āha.",
  "atk-vin02a2:79_0": "34. Nānādisā nānājanapadāti nānādisato ca nānājanapadato ca. Anujānāmi bhikkhave",
  "atk-vin02a2:79_1": "tumheva dāni tāsu tāsu disāsu tesu tesu janapadesu pabbājethātiādimhi pabbajjāpekkhaṃ",
  "atk-vin02a2:79_2": "kulaputtaṃ pabbājentena ye parato “na bhikkhave pañcahi ābādhehi phuṭṭho pabbājetabbo”tiādiṃ",
  "atk-vin02a2:79_3": "katvā yāva “na andhamūgabadhiro pabbājetabbo”ti evaṃ paṭikkhittā puggalā, te vajjetvā",
  "atk-vin02a2:79_4": "pabbajjādosavirahito puggalo pabbājetabbo. Sopi ca mātāpitūhi anuññātoyeva. Tassa",
  "atk-vin02a2:79_5": "anujānanalakkhaṇaṃ “na bhikkhave ananuññāto mātāpitūhi putto pabbājetabbo, yo pabbājeyya,",
  "atk-vin02a2:79_6": "āpatti dukkaṭassā”ti etasmiṃ sutte vaṇṇayissāma.",
  "atk-vin02a2:80_0": "Evaṃ pabbajjādosavirahitaṃ mātāpitūhi anuññātaṃ pabbājentenāpi ca sace acchinnakeso",
  "atk-vin02a2:80_1": "hoti, ekasīmāya ca aññepi bhikkhū atthi, kesacchedanatthāya bhaṇḍukammaṃ āpucchitabbaṃ.",
  "atk-vin02a2:80_2": "Tassa āpucchanākāraṃ “anujānāmi, bhikkhave, saṅghaṃ apaloketuṃ bhaṇḍukammāyā”ti ettha",
  "atk-vin02a2:80_3": "vaṇṇayissāma. Sace okāso hoti, sayaṃ pabbājetabbo. Sace uddesaparipucchādīhi byāvaṭo",
  "atk-vin02a2:80_4": "hoti, okāsaṃ na labhati, eko daharabhikkhu vattabbo “etaṃ pabbājehī”ti. Avuttopi",
  "atk-vin02a2:80_5": "ce daharabhikkhu upajjhāyaṃ uddissa pabbājeti, vaṭṭati. Sace daharabhikkhu natthi,",
  "atk-vin02a2:80_6": "sāmaṇeropi vattabbo “etaṃ khaṇḍasīmaṃ netvā pabbājetvā kāsāyāni acchādetvā ehī”ti.",
  "atk-vin02a2:80_7": "Saraṇāni pana sayaṃ dātabbāni. Evaṃ bhikkhunāva pabbajito hoti. Purisañhi bhikkhuto",
  "atk-vin02a2:80_8": "añño pabbājetuṃ na labhati, mātugāmaṃ bhikkhunito añño. Sāmaṇero pana sāmaṇerī vā",
  "atk-vin02a2:80_9": "āṇattiyā kāsāyāni dātuṃ labhati. Kesoropanaṃ yena kenaci kataṃ sukataṃ.",
  "atk-vin02a2:81_0": "Sace pana bhabbarūpo hoti sahetuko ñāto yasassī kulaputto, okāsaṃ katvāpi sayameva",
  "atk-vin02a2:81_1": "pabbājetabbo. “Mattikāmuṭṭhiṃ gahetvā nhāyitvā kese temetvā āgacchāhī”ti ca pana",
  "atk-vin02a2:81_2": "na vissajjetabbo. Pabbajitukāmānañhi paṭhamaṃ balavaussāho hoti, pacchā pana kāsāyāni",
  "atk-vin02a2:81_3": "ca kesaharaṇasatthakañca disvā utrasanti, ettoyeva palāyanti, tasmā sayameva nahānatitthaṃ",
  "atk-vin02a2:81_4": "netvā sace nātidaharo hoti, “nahāhī”ti vattabbo. Kesā panassa sayameva mattikaṃ gahetvā",
  "atk-vin02a2:81_5": "dhovitabbā. Daharakumārako pana sayaṃ udakaṃ otaritvā gomayamattikāhi ghaṃsitvā nahāpetabbo.",
  "atk-vin02a2:81_6": "Sacepissa kacchu vā piḷakā vā honti, yathā mātā puttaṃ na jigucchati, evameva ajigucchantena",
  "atk-vin02a2:81_7": "sādhukaṃ hatthapādasīsāni ghaṃsitvā nahāpetabbo. Kasmā? Ettakena hi upakārena kulaputtā",
  "atk-vin02a2:81_8": "ācariyupajjhāyesu ca sāsane ca balavasinehā tibbagāravā anivattidhammā honti, uppannaṃ",
  "atk-vin02a2:81_9": "anabhiratiṃ vinodetvā therabhāvaṃ pāpuṇanti, kataññū katavedino honti.",
  "atk-vin02a2:82_0": "Evaṃ nahāpanakāle pana kesamassuṃ oropanakāle vā “tvaṃ ñāto yasassī, idāni mayaṃ",
  "atk-vin02a2:82_1": "taṃ nissāya paccayehi na kilamissāmā”ti na vattabbo, aññāpi aniyyānikakathā na kathetabbā.",
  "atk-vin02a2:82_2": "Atha khvassa “āvuso, suṭṭhu upadhārehi satiṃ upaṭṭhāpehī”ti vatvā tacapañcakakammaṭṭhānaṃ",
  "atk-vin02a2:82_3": "ācikkhitabbaṃ, ācikkhantena ca vaṇṇasaṇṭhānagandhāsayokāsavasena asucijegucchapaṭikūlabhāvaṃ",
  "atk-vin02a2:82_4": "nijjīvanissattabhāvaṃ vā pākaṭaṃ karontena ācikkhitabbaṃ. Sace hi so pubbe madditasaṅkhāro",
  "atk-vin02a2:82_5": "hoti bhāvitabhāvano, kaṇṭakavedhāpekkho viya paripakkagaṇḍo, sūriyuggamanāpekkhaṃ",
  "atk-vin02a2:82_6": "viya ca pariṇatapadumaṃ, athassa āraddhamatte kammaṭṭhānamanasikāre indāsani viya",
  "atk-vin02a2:82_7": "pabbate kilesapabbate cuṇṇayamānaṃyeva ñāṇaṃ pavattati, khuraggeyeva arahattaṃ pāpuṇāti.",
  "atk-vin02a2:82_8": "Ye hi keci khuragge arahattaṃ pattā, sabbe te evarūpaṃ savanaṃ labhitvā kalyāṇamittena",
  "atk-vin02a2:82_9": "ācariyena dinnanayaṃ nissāya no anissāya. Tasmāssa āditova evarūpī kathā kathetabbāti.",
  "atk-vin02a2:83_0": "Kesesu pana oropitesu haliddicuṇṇena vā gandhacuṇṇena vā sīsañca sarīrañca ubbaṭṭetvā",
  "atk-vin02a2:83_1": "gihigandhaṃ apanetvā kāsāyāni tikkhattuṃ vā dvikkhattuṃ vā sakiṃ vā paṭiggāhetabbo.",
  "atk-vin02a2:83_2": "Athāpissa hatthe adatvā ācariyo vā upajjhāyo vā sayameva acchādeti, vaṭṭati. Sacepi",
  "atk-vin02a2:83_3": "aññaṃ daharaṃ vā sāmaṇeraṃ vā upāsakaṃ vā āṇāpeti “āvuso, etāni kāsāyāni gahetvā",
  "atk-vin02a2:83_4": "etaṃ acchādehī”ti taṃyeva vā āṇāpeti “etāni gahetvā acchādehī”ti sabbaṃ vaṭṭati.",
  "atk-vin02a2:83_5": "Sabbaṃ tena bhikkhunāva dinnaṃ hoti.",
  "atk-vin02a2:84_0": "Yaṃ pana nivāsanaṃ vā pārupanaṃ vā anāṇattiyā nivāseti vā pārupati vā, taṃ apanetvā",
  "atk-vin02a2:84_1": "puna dātabbaṃ. Bhikkhunā hi sahatthena vā āṇattiyā vā dinnameva kāsāvaṃ vaṭṭati,",
  "atk-vin02a2:84_2": "adinnaṃ na vaṭṭati, sacepi tasseva santakaṃ hoti, ko pana vādo upajjhāyamūlake! Ayaṃ",
  "atk-vin02a2:84_3": "“paṭhamaṃ kesamassuṃ ohāretvā kāsāyāni vatthāni acchādāpetvā ekaṃsaṃ uttarāsaṅgaṃ",
  "atk-vin02a2:84_4": "kārāpetvā”ti ettha vinicchayo.",
  "atk-vin02a2:85_0": "Bhikkhūnaṃ pāde vandāpetvāti ye tattha sannipatitā bhikkhū, tesaṃ pāde vandāpetvā;",
  "atk-vin02a2:85_1": "atha saraṇaggahaṇatthaṃ ukkuṭikaṃ nisīdāpetvā añjaliṃ paggaṇhāpetvā evaṃ vadehīti",
  "atk-vin02a2:85_2": "vattabbo. “Yamahaṃ vadāmi, taṃ vadehī”ti vattabbo. Athassa upajjhāyena vā ācariyena",
  "atk-vin02a2:85_3": "vā “buddhaṃ saraṇaṃ gacchāmī”tiādinā nayena saraṇāni dātabbāni yathāvuttapaṭipāṭiyāva",
  "atk-vin02a2:85_4": "na uppaṭipāṭiyā. Sace hi ekapadampi ekakkharampi uppaṭipāṭiyā deti, buddhaṃ saraṇaṃyeva",
  "atk-vin02a2:85_5": "vā tikkhattuṃ datvā puna itaresu ekekaṃ tikkhattuṃ deti, adinnāni honti saraṇāni.",
  "atk-vin02a2:86_0": "Imañca pana saraṇagamanūpasampadaṃ paṭikkhipitvā anuññātaupasampadā ekato suddhiyā",
  "atk-vin02a2:86_1": "vaṭṭati. Sāmaṇerapabbajjā pana ubhatosuddhiyāva vaṭṭati, no ekato suddhiyā. Tasmā",
  "atk-vin02a2:86_2": "upasampadāya sace ācariyo ñattidosañceva kammavācādosañca vajjetvā kammaṃ karoti,",
  "atk-vin02a2:86_3": "sukataṃ hoti. Pabbajjāya pana imāni tīṇi saraṇāni bukāradhakārādīnaṃ byañjanānaṃ",
  "atk-vin02a2:86_4": "ṭhānakaraṇasampadaṃ ahāpenteneva ācariyenapi antevāsikenapi vattabbāni. Sace ācariyo",
  "atk-vin02a2:86_5": "vattuṃ sakkoti, antevāsiko na sakkoti; antevāsiko vā sakkoti, ācariyo na sakkoti;",
  "atk-vin02a2:86_6": "ubhopi vā na sakkonti, na vaṭṭati. Sace pana ubhopi sakkonti, vaṭṭati.",
  "atk-vin02a2:87_0": "Imāni ca pana dadamānena “buddhaṃ saraṇaṃ gacchāmī”ti evaṃ ekasambandhāni anunāsikantāni",
  "atk-vin02a2:87_1": "vā katvā dātabbāni, “buddhaṃ saraṇaṃ gacchāmī”ti evaṃ vicchinditvā makārantāni vā",
  "atk-vin02a2:87_2": "katvā dātabbāni. Andhakaṭṭhakathāyaṃ nāmaṃ sāvetvā “ahaṃ bhante buddharakkhito yāvajīvaṃ",
  "atk-vin02a2:87_3": "buddhaṃ saraṇaṃ gacchāmī”ti vuttaṃ, taṃ ekaaṭṭhakathāyampi natthi, pāḷiyampi na vuttaṃ,",
  "atk-vin02a2:87_4": "tesaṃ rucimattameva, tasmā na gahetabbaṃ. Na hi tathā avadantassa saraṇaṃ kuppatīti.",
  "atk-vin02a2:88_0": "Anujānāmi bhikkhave imehi tīhi saraṇagamanehi pabbajjaṃ upasampadanti imehi buddhaṃ",
  "atk-vin02a2:88_1": "saraṇaṃ gacchāmītiādīhi evaṃ tikkhattuṃ ubhatosuddhiyā vuttehi tīhi saraṇagamanehi",
  "atk-vin02a2:88_2": "pabbajjañceva upasampadañca anujānāmīti attho. Tattha yasmā upasampadā parato paṭikkhittā,",
  "atk-vin02a2:88_3": "tasmā sā etarahi saraṇamatteneva na ruhati. Pabbajjā pana yasmā parato “anujānāmi,",
  "atk-vin02a2:88_4": "bhikkhave, imehi tīhi saraṇagamanehi sāmaṇerapabbajja”nti anuññātā eva, tasmā sā",
  "atk-vin02a2:88_5": "etarahipi saraṇamatteneva ruhati. Ettāvatā hi sāmaṇerabhūmiyaṃ patiṭṭhito hoti.",
  "atk-vin02a2:89": "Sace panesa matimā hoti paṇḍitajātiko, athassa tasmiṃyeva ṭhāne sikkhāpadāni uddisitabbāni. Kathaṃ? Yathā bhagavatā uddiṭṭhāni. Vuttañhetaṃ –",
  "atk-vin02a2:90_0": "“Anujānāmi, bhikkhave, sāmaṇerānaṃ dasa sikkhāpadāni, tesu ca sāmaṇerehi sikkhituṃ.",
  "atk-vin02a2:90_1": "Pāṇātipātā veramaṇī, adinnādānā veramaṇī, abrahmacariyā veramaṇī, musāvādā veramaṇī,",
  "atk-vin02a2:90_2": "surāmerayamajjapamādaṭṭhānā veramaṇī, vikālabhojanā veramaṇī, naccagītavāditavisūkadassanā",
  "atk-vin02a2:90_3": "veramaṇī, mālāgandhavilepanadhāraṇamaṇḍanavibhūsanaṭṭhānā veramaṇī, uccāsayanamahāsayanā",
  "atk-vin02a2:90_4": "veramaṇī, jātarūparajatapaṭiggahaṇā veramaṇī”ti.",
  "atk-vin02a2:91": "Andhakaṭṭhakathāyaṃ pana “ahaṃ, bhante, itthannāmo yāvajīvaṃ pāṇātipātā veramaṇisikkhāpadaṃ",
  "atk-vin02a2:92_0": "Samādiyāmī”ti evaṃ saraṇadānaṃ viya sikkhāpadadānampi vuttaṃ, taṃ neva pāḷiyaṃ na",
  "atk-vin02a2:92_1": "aṭṭhakathāsu atthi, tasmā yathāpāḷiyāva uddisitabbāni. Pabbajjā hi saraṇagamaneheva",
  "atk-vin02a2:92_2": "siddhā, sikkhāpadāni pana kevalaṃ sikkhāparipūraṇatthaṃ jānitabbāni. Tasmā tāni pāḷiyaṃ",
  "atk-vin02a2:92_3": "āgatanayena uggahetuṃ asakkontassa yāya kāyaci bhāsāya atthavasenapi ācikkhituṃ vaṭṭati.",
  "atk-vin02a2:92_4": "Yāva pana attanā sikkhitabbasikkhāpadāni na jānāti, saṅghāṭipattacīvaradhāraṇaṭṭhānanisajjādīsu",
  "atk-vin02a2:92_5": "pānabhojanādividhimhi ca na kusalo hoti, tāva bhojanasālaṃ vā salākabhājanaṭṭhānaṃ",
  "atk-vin02a2:92_6": "vā aññaṃ vā tathārūpaṭṭhānaṃ na pesetabbo, santikāvacaroyeva kātabbo, bāladārako",
  "atk-vin02a2:92_7": "viya paṭijaggitabbo, sabbamassa kappiyākappiyaṃ ācikkhitabbaṃ, nivāsanapārupanādīsu",
  "atk-vin02a2:92_8": "ābhisamācārikesu vinetabbo. Tenāpi “anujānāmi, bhikkhave, dasahaṅgehi samannāgataṃ",
  "atk-vin02a2:92_9": "sāmaṇeraṃ nāsetu”nti evaṃ parato vuttāni dasa nāsanaṅgāni ārakā parivajjetvā ābhisamācārikaṃ",
  "atk-vin02a2:92_10": "paripūrentena dasavidhe sīle sādhukaṃ sikkhitabbanti.",
  "atk-vin02a2:93": "Pabbajjākathā niṭṭhitā.",
  "atk-vin02a2:94": "Dutiyamārakathā",
  "atk-vin02a2:95": "35. Mayhaṃ kho bhikkhaveti mayā khoti attho. Atha vā yo mayhaṃ yoniso manasikāro, tena hetunāti attho. Puna anuppattāti ettha vibhattiṃ pariṇāmetvā mayāti vattabbaṃ.",
  "atk-vin02a2:96": "Dutiyamārakathā niṭṭhitā.",
  "atk-vin02a2:97": "Bhaddavaggiyakathā",
  "atk-vin02a2:98_0": "36. Bhaddavaggiyāti te kira rājakumārā rūpena ca cittena ca bhaddakā vaggabandhena",
  "atk-vin02a2:98_1": "ca vicaranti, tasmā “bhaddavaggiyā”ti vuccanti. Tena hi voti ettha vokāro nipātamatto.",
  "atk-vin02a2:98_2": "Dhammacakkhuṃ udapādīti kesañci sotāpattimaggo, kesañci sakadāgāmimaggo, kesañci",
  "atk-vin02a2:98_3": "anāgāmimaggo udapādi. Tayopi hi ete maggā “dhammacakkhū”ti vuccanti. Te kira tuṇḍilajātake",
  "atk-vin02a2:98_4": "tiṃsadhuttā ahesuṃ, atha tuṇḍilovādaṃ sutvā pañcasīlāni rakkhiṃsu; idaṃ nesaṃ pubbakammaṃ.",
  "atk-vin02a2:99": "Bhaddavaggiyakathā niṭṭhitā.",
  "atk-vin02a2:100": "Uruvelapāṭihāriyakathā",
  "atk-vin02a2:101": "37. Pamukhoti pubbaṅgamo. Pāmokkhoti uttamo visuddhapañño.",
  "atk-vin02a2:102_0": "38. Anupahaccāti avināsetvā. Tejasā tejanti attano tejena nāgassa tejaṃ. Pariyādiyeyyanti",
  "atk-vin02a2:102_1": "abhibhaveyyaṃ, vināseyyaṃ vāti. Makkhanti kodhaṃ. Natveva ca kho arahā yathā ahanti",
  "atk-vin02a2:102_2": "attānaṃ “arahā aha”nti maññamāno vadati.",
  "atk-vin02a2:103": "39. Nerañjarāyaṃ bhagavātiādikā gāthāyo pacchā pakkhittā.",
  "atk-vin02a2:104_0": "44-9. Vissajjeyyanti sukkhāpanatthāya pasāretvā ṭhapeyyanti attho. “Bhante āhara",
  "atk-vin02a2:104_1": "hattha”nti evaṃ vadanto viya oṇatoti āharahattho. Uyyojetvāti vissajjetvā. Mandāmukhiyoti",
  "atk-vin02a2:104_2": "aggibhājanāni vuccanti.",
  "atk-vin02a2:105": "51. Cirapaṭikāti cirakālato paṭṭhāya.",
  "atk-vin02a2:106": "52. Kesamissantiādīsu kesā eva kesamissaṃ. Esa nayo sabbattha. Khārikājanti khāribhāro.",
  "atk-vin02a2:107": "Uruvelapāṭihāriyakathā niṭṭhitā.",
  "atk-vin02a2:108": "Bimbisārasamāgamakathā",
  "atk-vin02a2:109_0": "55. Laṭṭhivaneti tāluyyāne. Suppatiṭṭhe cetiyeti aññatarasmiṃ vaṭarukkhe; tassa kiretaṃ",
  "atk-vin02a2:109_1": "nāmaṃ. Dvādasanahutehīti ettha ekaṃ nahutaṃ dasasahassāni. Ajjhabhāsīti tesaṃ kaṅkhācchedanatthaṃ abhāsi.",
  "atk-vin02a2:110_0": "Kisakovadānoti tāpasacariyāya kisasarīrattā “kisako”ti laddhanāmānaṃ tāpasānaṃ ovādako",
  "atk-vin02a2:110_1": "anusāsako samānoti attho. Atha vā sayaṃ kisako tāpaso samāno vadāno ca aññe ovadanto",
  "atk-vin02a2:110_2": "anusāsantotipi attho. Kathaṃ pahīnanti kena kāraṇena pahīnaṃ. Idaṃ vuttaṃ hoti –",
  "atk-vin02a2:110_3": "“tvaṃ uruvelavāsiaggiparicārakānaṃ tāpasānaṃ sayaṃ ovādācariyo samāno kiṃ disvā pahāsi,",
  "atk-vin02a2:110_4": "pucchāmi taṃ etamatthaṃ kena kāraṇena tava aggihuttaṃ pahīna”nti.",
  "atk-vin02a2:111_0": "Dutiyagāthāya ayamattho – ete rūpādike kāme itthiyo ca yaññā abhivadanti, svāhaṃ",
  "atk-vin02a2:111_1": "etaṃ sabbampi rūpādikaṃ kāmappabhedaṃ khandhupadhīsu malanti ñatvā yasmā ime yiṭṭhahutappabhedā",
  "atk-vin02a2:111_2": "yaññā malameva vadanti, tasmā na yiṭṭhe na hute arañjiṃ; yiṭṭhe vā hute vā nābhiraminti attho.",
  "atk-vin02a2:112": "Tatiyagāthāya – atha kocarahīti atha kvacarahi. Sesaṃ uttānameva.",
  "atk-vin02a2:113_0": "Catutthagāthāya – padanti nibbānapadaṃ. Santasabhāvatāya santaṃ. Upadhīnaṃ abhāvena",
  "atk-vin02a2:113_1": "anupadhikaṃ. Rāgakiñcanādīnaṃ abhāvena akiñcanaṃ. Tīsu bhavesu alaggatāya yaṃ kāmabhavaṃ",
  "atk-vin02a2:113_2": "yaññā vadanti, tasmimpi kāmabhave asattaṃ. Jātijarāmaraṇānaṃ abhāvena anaññathābhāviṃ.",
  "atk-vin02a2:113_3": "Attanā bhāvitena maggeneva adhigantabbaṃ, na aññena kenaci adhigametabbanti anaññaneyyaṃ.",
  "atk-vin02a2:113_4": "Yasmā īdisaṃ padamaddasaṃ, tasmā na yiṭṭhe na hute arañjiṃ. Tena kiṃ dasseti? Yo",
  "atk-vin02a2:113_5": "ahaṃ devamanussalokasampattisādhake na yiṭṭhe na hute arañjiṃ, so kiṃ vakkhāmi “ettha",
  "atk-vin02a2:113_6": "nāma me devamanussaloke rato mano”ti.",
  "atk-vin02a2:114_0": "56. Evaṃ sabbaloke anabhiratibhāvaṃ pakāsetvā atha kho āyasmā uruvelakassapo “sāvakohamasmī”ti",
  "atk-vin02a2:114_1": "evaṃ bhagavato sāvakabhāvaṃ pakāsesi. Tañca kho ākāse vividhāni pāṭihāriyāni dassetvā.",
  "atk-vin02a2:114_2": "Dhammacakkhunti sotāpattimaggañāṇaṃ.",
  "atk-vin02a2:115_0": "57. Assāsakāti āsīsanā; patthanāti attho. Esāhaṃ bhanteti ettha pana kiñcāpi maggappaṭivedhenevassa",
  "atk-vin02a2:115_1": "siddhaṃ saraṇagamanaṃ, tattha pana nicchayagamanameva gato, idāni vācāya attasanniyyātanaṃ",
  "atk-vin02a2:115_2": "karoti. Maggavasenevāyaṃ niyatasaraṇataṃ patto, taṃ paresaṃ vācāya pākaṭaṃ karonto",
  "atk-vin02a2:115_3": "paṇipātagamanañca gacchanto evaṃ vadati.",
  "atk-vin02a2:116_0": "58. Siṅgīnikkhasavaṇṇoti siṅgīsuvaṇṇanikkhena samānavaṇṇo. Dasavāsoti dasasu ariyavāsesu",
  "atk-vin02a2:116_1": "vutthavāso. Dasadhammavidūti dasakammapathavidū. Dasabhi cupetoti dasahi asekkhehi",
  "atk-vin02a2:116_2": "aṅgehi upeto. Sabbadhidantoti sabbesu danto; bhagavato hi cakkhuādīsu kiñci adantaṃ nāma natthi.",
  "atk-vin02a2:117_0": "59. Bhagavantaṃ bhuttāviṃ onītapattapāṇiṃ ekamantaṃ nisīdīti bhagavantaṃ bhuttavantaṃ",
  "atk-vin02a2:117_1": "pattato ca apanītapāṇiṃ sallakkhetvā ekasmiṃ padese nisīdīti attho. Atthikānanti",
  "atk-vin02a2:117_2": "buddhābhivādanagamanena ca dhammasavanena ca atthikānaṃ. Abhikkamanīyanti abhigantuṃ",
  "atk-vin02a2:117_3": "sakkuṇeyyaṃ. Appākiṇṇanti anākiṇṇaṃ. Appasaddanti vacanasaddena appasaddaṃ. Appanigghosanti",
  "atk-vin02a2:117_4": "nagaranigghosasaddena appanigghosaṃ. Vijanavātanti anusañcaraṇajanassa sarīravātena",
  "atk-vin02a2:117_5": "virahitaṃ. “Vijanavāda”ntipi pāṭho; anto janavādena rahitanti attho. “Vijanapāta”ntipi",
  "atk-vin02a2:117_6": "pāṭho; janasañcāravirahitanti attho. Manussarāhaseyyakanti manussānaṃ rahassakiriyaṭṭhāniyaṃ.",
  "atk-vin02a2:117_7": "Paṭisallānasāruppanti vivekānurūpaṃ.",
  "atk-vin02a2:118": "Sāriputtamoggallānapabbajjākathā",
  "atk-vin02a2:119_0": "60. Sāriputtamoggallānāti sāriputto ca moggallāno ca. Tehi katikā katā hoti “yo paṭhamaṃ",
  "atk-vin02a2:119_1": "amataṃ adhigacchati, so ārocetū”ti te kira ubhopi gihikāle upatisso kolitoti evaṃ",
  "atk-vin02a2:119_2": "paññāyamānanāmā aḍḍhateyyasatamāṇavakaparivārā giraggasamajjaṃ agamaṃsu. Tatra nesaṃ",
  "atk-vin02a2:119_3": "mahājanaṃ disvā etadahosi – “ayaṃ nāma evaṃ mahāsattanikāyo appatte vassasate maraṇamukhe",
  "atk-vin02a2:119_4": "patissatī”ti. Atha ubhopi uṭṭhitāya parisāya aññamaññaṃ pucchitvā ekajjhāsayā paccupaṭṭhitamaraṇasaññā",
  "atk-vin02a2:119_5": "sammantayiṃsu “samma maraṇe sati amatenāpi bhavitabbaṃ, handa mayaṃ amataṃ pariyesāmā”ti",
  "atk-vin02a2:119_6": "amatapariyesanatthaṃ sañcayassa channaparibbājakassa santike saparisā pabbajitvā",
  "atk-vin02a2:119_7": "katipāheneva tassa ñāṇavisaye pāraṃ gantvā amataṃ apassantā pucchiṃsu “kiṃ nu kho,",
  "atk-vin02a2:119_8": "ācariya, aññopettha sāro atthī”ti? “Natthāvuso, ettakameva ida”nti ca sutvā “tucchaṃ",
  "atk-vin02a2:119_9": "idaṃ āvuso nissāraṃ, yo dāni amhesu paṭhamaṃ amataṃ adhigacchati, so itarassa ārocetū”ti",
  "atk-vin02a2:119_10": "katikaṃ akaṃsu. Tena vuttaṃ – “tehi katikā katā hotī”tiādi.",
  "atk-vin02a2:120_0": "Pāsādikena abhikkantenātiādīsu itthambhūtalakkhaṇe karaṇavacanaṃ veditabbaṃ. Atthikehi",
  "atk-vin02a2:120_1": "upaññātaṃ magganti etaṃ anubandhanassa kāraṇavacanaṃ; idañhi vuttaṃ hoti – “yaṃnūnāhaṃ",
  "atk-vin02a2:120_2": "imaṃ bhikkhuṃ piṭṭhito piṭṭhito anubandheyyaṃ, kasmā? Yasmā idaṃ piṭṭhito piṭṭhito",
  "atk-vin02a2:120_3": "anubandhanaṃ nāma atthikehi upaññātaṃ maggaṃ ñāto ceva upagato ca maggo”ti attho.",
  "atk-vin02a2:120_4": "Atha vā atthikehi amhehi “maraṇe sati amatenāpi bhavitabba”nti evaṃ kevalaṃ atthīti",
  "atk-vin02a2:120_5": "upaññātaṃ nibbānaṃ nāma, taṃ magganto pariyesantoti evampettha attho daṭṭhabbo.",
  "atk-vin02a2:121_0": "Piṇḍapātaṃ ādāya paṭikkamīti sudinnakaṇḍe vuttappakāraṃ aññataraṃ kuṭṭamūlaṃ upasaṅkamitvā",
  "atk-vin02a2:121_1": "nisīdi. Sāriputtopi kho “akālo kho tāva pañhaṃ pucchitu”nti kālaṃ āgamayamāno ekamantaṃ",
  "atk-vin02a2:121_2": "ṭhatvā vattapaṭipattipūraṇatthaṃ katabhattakiccassa therassa attano kamaṇḍaluto udakaṃ",
  "atk-vin02a2:121_3": "datvā dhotahatthapādena therena saddhiṃ paṭisanthāraṃ katvā pañhaṃ pucchi. Tena vuttaṃ",
  "atk-vin02a2:121_4": "– “atha kho sāriputto paribbājako”tiādi. Na tāhaṃ sakkomīti na te ahaṃ sakkomi. Ettha",
  "atk-vin02a2:121_5": "ca paṭisambhidāppatto thero na ettakaṃ na sakkoti. Atha kho imassa dhammagāravaṃ",
  "atk-vin02a2:121_6": "uppādessāmīti sabbākārena buddhavisaye avisayabhāvaṃ gahetvā evamāha.",
  "atk-vin02a2:122_0": "Ye dhammā hetuppabhavāti hetuppabhavā nāma pañcakkhandhā; tenassa dukkhasaccaṃ dasseti.",
  "atk-vin02a2:122_1": "Tesaṃ hetuṃ tathāgato āhāti tesaṃ hetu nāma samudayasaccaṃ; tañca tathāgato āhāti",
  "atk-vin02a2:122_2": "dasseti. Tesañca yo nirodhoti tesaṃ ubhinnampi saccānaṃ yo appavattinirodho; tañca",
  "atk-vin02a2:122_3": "tathāgato āhāti attho. Tenassa nirodhasaccaṃ dasseti. Maggasaccaṃ panettha sarūpato",
  "atk-vin02a2:122_4": "adassitampi nayato dassitaṃ hoti, nirodhe hi vutte tassa sampāpako maggo vuttova",
  "atk-vin02a2:122_5": "hoti. Atha vā tesañca yo nirodhoti ettha tesaṃ yo nirodho ca nirodhupāyo cāti evaṃ",
  "atk-vin02a2:122_6": "dvepi saccāni dassitāni hontīti. Idāni tamevatthaṃ paṭipādento āha – “evaṃvādī mahāsamaṇo”ti.",
  "atk-vin02a2:123_0": "Eseva dhammo yadi tāvadevāti sacepi ito uttari natthi, ettakameva idaṃ sotāpattiphalamattameva",
  "atk-vin02a2:123_1": "pattabbaṃ, tathāpi eso eva dhammoti attho. Paccabyattha padamasokanti yaṃ mayaṃ pariyesamānā",
  "atk-vin02a2:123_2": "vicarāma, taṃ padamasokaṃ paṭividdhāttha tumhe; pattaṃ taṃ tumhehīti attho. Adiṭṭhaṃ",
  "atk-vin02a2:123_3": "abbhatītaṃ bahukehi kappanahutehīti amhehi nāma idaṃ padaṃ bahukehi kappanahutehi",
  "atk-vin02a2:123_4": "adiṭṭhameva abbhatītaṃ; iti tassa padassa adiṭṭhabhāvena dīgharattaṃ attano mahājānibhāvaṃ dīpeti.",
  "atk-vin02a2:124_0": "62. Gambhīre ñāṇavisayeti gambhīre ceva gambhīrassa ca ñāṇassa visayabhūte. Anuttare",
  "atk-vin02a2:124_1": "upadhisaṅkhayeti nibbāne. Vimutteti tadārammaṇāya vimuttiyā vimutte. Byākāsīti “etaṃ",
  "atk-vin02a2:124_2": "me sāvakayugaṃ bhavissati aggaṃ bhaddayuga”nti vadanto sāvakapāramiññāṇe byākāsi.",
  "atk-vin02a2:124_3": "Sāva tesaṃ āyasmantānaṃ upasampadā ahosīti sā ehibhikkhūpasampadāyeva tesaṃ upasampadā",
  "atk-vin02a2:124_4": "ahosi. Evaṃ upasampannesu ca tesu mahāmoggallānatthero sattahi divasehi arahatte",
  "atk-vin02a2:124_5": "patiṭṭhito, sāriputtatthero aḍḍhamāsena.",
  "atk-vin02a2:125_0": "Atīte kira anomadassī nāma buddho loke udapādi. Tassa sarado nāma tāpaso sake assame",
  "atk-vin02a2:125_1": "nānāpupphehi maṇḍapaṃ katvā pupphāsaneyeva bhagavantaṃ nisīdāpetvā bhikkhusaṅghassāpi",
  "atk-vin02a2:125_2": "tatheva maṇḍapaṃ katvā pupphāsanāni paññapetvā aggasāvakabhāvaṃ patthesi. Patthayitvā",
  "atk-vin02a2:125_3": "ca sirīvaḍḍhassa nāma seṭṭhino pesesi “mayā aggasāvakaṭṭhānaṃ patthitaṃ, tvampi āgantvā",
  "atk-vin02a2:125_4": "ekaṃ ṭhānaṃ patthehī”ti. Seṭṭhi nīluppalamaṇḍapaṃ katvā buddhappamukhaṃ bhikkhusaṅghaṃ,",
  "atk-vin02a2:125_5": "tattha bhojetvā dutiyasāvakabhāvaṃ patthesi. Tesu saradatāpaso sāriputtatthero jāto,",
  "atk-vin02a2:125_6": "sirīvaḍḍho mahāmoggallānattheroti idaṃ nesaṃ pubbakammaṃ.",
  "atk-vin02a2:126_0": "63. Aputtakatāyātiādīsu yesaṃ puttā pabbajanti, tesaṃ aputtakatāya. Yāsaṃ patī pabbajanti,",
  "atk-vin02a2:126_1": "tāsaṃ vedhabyāya vidhavābhāvāya. Ubhayenāpi kulupacchedāya. Sañcayānīti sañcayassa",
  "atk-vin02a2:126_2": "antevāsikāni. Magadhānaṃ giribbajanti magadhānaṃ janapadassa giribbajaṃ nagaraṃ.",
  "atk-vin02a2:126_3": "Mahāvīrāti mahāvīriyavanto. Nayamānānanti nayamānesu. Bhummatthe sāmivacanaṃ, upayogatthe",
  "atk-vin02a2:126_4": "vā. Kā usūyā vijānatanti dhammena nayantīti evaṃ vijānantānaṃ kā issā.",
  "atk-vin02a2:127": "Sāriputtamoggallānapabbajjākathā niṭṭhitā.",
  "atk-vin02a2:128": "Upajjhāyavattakathā",
  "atk-vin02a2:129_0": "64-5. Anupajjhāyakāti vajjāvajjaṃ upanijjhāyakena garunā virahitā. Anākappasampannāti",
  "atk-vin02a2:129_1": "na ākappena sampannā; samaṇasāruppācāravirahitāti attho. Uparibhojaneti bhojanassa",
  "atk-vin02a2:129_2": "upari. Uttiṭṭhapattanti piṇḍāya caraṇakapattaṃ. Tasmiñhi manussā ucchiṭṭhasaññino,",
  "atk-vin02a2:129_3": "tasmā uttiṭṭhapattanti vuttaṃ. Atha vā uṭṭhahitvā pattaṃ upanāmentīti evampettha",
  "atk-vin02a2:129_4": "attho daṭṭhabbo. Anujānāmi bhikkhave upajjhāyanti upajjhāyaṃ gahetuṃ anujānāmīti",
  "atk-vin02a2:129_5": "attho. Puttacittaṃ upaṭṭhapessatīti putto me ayanti evaṃ gehassitapemavasena cittaṃ",
  "atk-vin02a2:129_6": "upaṭṭhapessati. Esa nayo dutiyapadepi. Sagāravā sappatissāti garubhāvañceva jeṭṭhakabhāvañca",
  "atk-vin02a2:129_7": "upaṭṭhapetvā. Sabhāgavuttinoti sabhāgajīvikā. Sāhūti vātiādīni pañca padāni upajjhāyabhāvasampaṭicchanavevacanāni.",
  "atk-vin02a2:129_8": "Kāyena viññāpetīti evaṃ saddhivihārikena “upajjhāyo me bhante hohī”ti tikkhattuṃ",
  "atk-vin02a2:129_9": "vutte sace upajjhāyo “sāhū”tiādīsu pañcasu padesu yassa kassaci padassa vasena kāyena",
  "atk-vin02a2:129_10": "vā vācāya vā kāyavācāhi vā “gahito tayā upajjhāyo”ti upajjhāyaggahaṇaṃ viññāpeti,",
  "atk-vin02a2:129_11": "gahito hoti upajjhāyo. Idameva hi ettha upajjhāyaggahaṇaṃ, yadidaṃ upajjhāyassa imesu",
  "atk-vin02a2:129_12": "pañcasu padesu yassa kassaci padassa vācāya vā sāvanaṃ kāyena vā atthaviññāpananti.",
  "atk-vin02a2:129_13": "Keci pana sādhūti sampaṭicchanaṃ sandhāya vadanti. Na taṃ pamāṇaṃ, āyācanadānamattena",
  "atk-vin02a2:129_14": "hi gahito hoti upajjhāyo, na ettha sampaṭicchanaṃ aṅgaṃ. Saddhivihārikenāpi na kevalaṃ",
  "atk-vin02a2:129_15": "iminā me padena upajjhāyo gahitoti ñātuṃ vaṭṭati. “Ajjatagge dāni thero mayhaṃ bhāro,",
  "atk-vin02a2:129_16": "ahampi therassa bhāro”ti idampi ñātuṃ vaṭṭati.",
  "atk-vin02a2:130_0": "66. Tatrāyaṃ sammāvattanāti yaṃ vuttaṃ sammā vattitabbanti, tatra ayaṃ sammāvattanā.",
  "atk-vin02a2:130_1": "Kālasseva uṭṭhāya upāhanā omuñcitvāti sacassa paccūsakāle caṅkamanatthāya vā dhotapādapariharaṇatthāya",
  "atk-vin02a2:130_2": "vā paṭimukkā upāhanā pādagatā honti, tā kālasseva uṭṭhāya apanetvā. Dantakaṭṭhaṃ",
  "atk-vin02a2:130_3": "dātabbanti mahantaṃ majjhimaṃ khuddakanti tīṇi dantakaṭṭhāni upanetvā tato yaṃ tīṇi",
  "atk-vin02a2:130_4": "divasāni gaṇhāti, catutthadivasato paṭṭhāya tādisameva dātabbaṃ. Sace aniyamaṃ katvā",
  "atk-vin02a2:130_5": "yaṃ vā taṃ vā gaṇhāti, atha yādisaṃ labhati tādisaṃ dātabbaṃ.",
  "atk-vin02a2:131_0": "Mukhodakaṃ dātabbanti sītañca uṇhañca udakaṃ upanetvā tato yaṃ tīṇi divasāni vaḷañjeti,",
  "atk-vin02a2:131_1": "catutthadivasato paṭṭhāya tādisameva mukhadhovanodakaṃ dātabbaṃ. Sace aniyamaṃ katvā",
  "atk-vin02a2:131_2": "yaṃ vā taṃ vā gaṇhāti, atha yādisaṃ labhati tādisaṃ dātabbaṃ. Sace duvidhampi vaḷañjeti,",
  "atk-vin02a2:131_3": "duvidhampi upanetabbaṃ. Udakaṃ mukhadhovanaṭṭhāne ṭhapetvā vaccakuṭito paṭṭhāya sammajjitabbaṃ.",
  "atk-vin02a2:131_4": "There vaccakuṭiṃ gate pariveṇaṃ sammajjitabbaṃ; evaṃ pariveṇaṃ asuññaṃ hoti. There",
  "atk-vin02a2:131_5": "vaccakuṭito anikkhanteyeva āsanaṃ paññapetabbaṃ. Sarīrakiccaṃ katvā āgantvā tasmiṃ",
  "atk-vin02a2:131_6": "nisinnassa “sace yāgu hotī”tiādinā nayena vuttavattaṃ kātabbaṃ. Uklāpoti kenaci kacavarena",
  "atk-vin02a2:131_7": "saṅkiṇṇo, sace pana añño kacavaro natthi, udakaphusitāneva honti, hatthenapi pamajjitabbo.",
  "atk-vin02a2:132_0": "Saguṇaṃ katvāti dve cīvarāni ekato katvā, tā ekato katā dvepi saṅghāṭiyo dātabbā.",
  "atk-vin02a2:132_1": "Sabbañhi cīvaraṃ saṅghaṭitattā “saṅghāṭī”ti vuccati. Tena vuttaṃ – “saṅghāṭiyo dātabbā”ti.",
  "atk-vin02a2:132_2": "Nātidūre gantabbaṃ nāccāsanneti ettha sace upajjhāyaṃ nivattitvā olokentaṃ ekena",
  "atk-vin02a2:132_3": "vā dvīhi vā padavītihārehi sampāpuṇāti, ettāvatā nātidūre nāccāsanne gato hotīti",
  "atk-vin02a2:132_4": "veditabbaṃ. Pattapariyāpannaṃ paṭiggahetabbanti sace upajjhāyena bhikkhācāre yāguyā",
  "atk-vin02a2:132_5": "vā bhatte vā laddhe patto uṇho vā bhāriko vā hoti, attano pattaṃ tassa datvā so patto",
  "atk-vin02a2:132_6": "gahetabboti attho. Na upajjhāyassa bhaṇamānassa antarantarā kathā opātetabbāti antaraghare",
  "atk-vin02a2:132_7": "vā aññatra vā bhaṇamānassa aniṭṭhite tassa vacane aññā kathā na samuṭṭhāpetabbā.",
  "atk-vin02a2:132_8": "Ito paṭṭhāya ca pana yattha yattha nakārena paṭisedho kariyati, sabbattha dukkaṭāpatti",
  "atk-vin02a2:132_9": "veditabbā. Ayañhi khandhakadhammatā. Āpattisāmantā bhaṇamānoti padasodhammaduṭṭhullādivasena",
  "atk-vin02a2:132_10": "āpattiyā āsannavācaṃ bhaṇamāno. Nivāretabboti “kiṃ bhante īdisaṃ nāma vattuṃ vaṭṭati,",
  "atk-vin02a2:132_11": "āpatti na hotī”ti evaṃ pucchantena viya vāretabbo. Vāressāmīti pana katvā “mahallaka,",
  "atk-vin02a2:132_12": "mā evaṃ bhaṇā”ti na vattabbo.",
  "atk-vin02a2:133_0": "Paṭhamataraṃ āgantvāti sace āsanne gāmo hoti, vihāre vā gilāno bhikkhu hoti, gāmato",
  "atk-vin02a2:133_1": "paṭhamataraṃ āgantabbaṃ. Sace dūre gāmo hoti, upajjhāyena saddhiṃ āgacchanto natthi,",
  "atk-vin02a2:133_2": "teneva saddhiṃ gāmato nikkhamitvā cīvarena pattaṃ veṭhetvā antarāmaggato paṭhamataraṃ",
  "atk-vin02a2:133_3": "āgantabbaṃ. Evaṃ nivattantena paṭhamataraṃ āgantvā āsanapaññāpanādi sabbaṃ kiccaṃ",
  "atk-vin02a2:133_4": "kātabbaṃ. Sinnaṃ hotīti tintaṃ sedaggahitaṃ. Caturaṅgulaṃ kaṇṇaṃ ussāretvāti kaṇṇaṃ",
  "atk-vin02a2:133_5": "caturaṅgulappamāṇaṃ atirekaṃ katvā evaṃ cīvaraṃ saṃharitabbaṃ. Kiṃ kāraṇā? Mā majjhe",
  "atk-vin02a2:133_6": "bhaṅgo ahosīti. Samaṃ katvā saṃharitassa hi majjhe bhaṅgo hoti, tato niccaṃ bhijjamānaṃ",
  "atk-vin02a2:133_7": "dubbalaṃ hoti taṃ nivāraṇatthametaṃ vuttaṃ. Tasmā yathā ajja bhaṅgaṭṭhāneyeva sve",
  "atk-vin02a2:133_8": "na bhijjati, tathā divase divase caturaṅgulaṃ ussāretvā saṃharitabbaṃ. Obhoge kāyabandhanaṃ",
  "atk-vin02a2:133_9": "kātabbanti kāyabandhanaṃ saṃharitvā cīvarabhoge pakkhipitvā ṭhapetabbaṃ.",
  "atk-vin02a2:134_0": "Sace piṇḍapāto hotīti ettha yo gāmeyeva vā antaraghare vā paṭikkamane vā bhuñjitvā",
  "atk-vin02a2:134_1": "āgacchati, piṇḍaṃ vā na labhati, tassa piṇḍapāto na hoti, gāme abhuttassa pana laddhabhikkhassa",
  "atk-vin02a2:134_2": "vā hoti; tasmā “sace piṇḍapāto hotī”tiādi vuttaṃ. Sacepi tassa na hoti, bhuñjitukāmo",
  "atk-vin02a2:134_3": "ca hoti, udakaṃ datvā attanā laddhatopi piṇḍapāto upanetabbo. Pānīyena pucchitabboti",
  "atk-vin02a2:134_4": "bhuñjamāno tikkhattuṃ “pānīyaṃ bhante āhariyatū”ti pānīyena pucchitabbo. Sace kālo",
  "atk-vin02a2:134_5": "atthi, upajjhāye bhutte sayaṃ bhuñjitabbaṃ. Sace upakaṭṭho kālo, pānīyaṃ upajjhāyassa",
  "atk-vin02a2:134_6": "santike ṭhapetvā sayampi bhuñjitabbaṃ.",
  "atk-vin02a2:135_0": "Anantarahitāyāti taṭṭikadhammakhaṇḍādīsu yena kenaci anatthatāya paṃsusakkharamissāya",
  "atk-vin02a2:135_1": "bhūmiyā pattho na ṭhapetabboti attho. Sace pana kāḷavaṇṇakatā vā sudhābaddhā vā hoti",
  "atk-vin02a2:135_2": "nirajamattikā, tathārūpāya bhūmiyā ṭhapetuṃ vaṭṭati. Dhotavālikāyapi ṭhapetuṃ vaṭṭati.",
  "atk-vin02a2:135_3": "Paṃsurajasakkharādīsu na vaṭṭati. Tatra pana paṇṇaṃ vā ādhārakaṃ vā ṭhapetvā tatra",
  "atk-vin02a2:135_4": "nikkhipitabbo. Pārato antaṃ orato bhoganti idaṃ cīvaravaṃsādīnaṃ heṭṭhā hatthaṃ pavesetvā",
  "atk-vin02a2:135_5": "abhimukhena hatthena saṇikaṃ nikkhipanatthaṃ vuttaṃ. Ante pana gahetvā bhogena cīvaravaṃsādīnaṃ",
  "atk-vin02a2:135_6": "upari nikkhipantassa bhittiyaṃ bhogo paṭihaññati, tasmā tathā na kātabbaṃ.",
  "atk-vin02a2:136_0": "Cuṇṇaṃ sannetabbanti nhānacuṇṇaṃ udakena temetvā piṇḍi kātabbā. Ekamantaṃ nikkhipitabbanti",
  "atk-vin02a2:136_1": "ekasmiṃ niddhūme ṭhāne ṭhapetabbaṃ. Jantāghare parikammaṃ nāma aṅgāramattikauṇhodakadānādikaṃ",
  "atk-vin02a2:136_2": "sabbaṃ kiccaṃ. Udakepi parikammanti aṅgapaccaṅgaghaṃsanādikaṃ sabbaṃ kiccaṃ. Pānīyena",
  "atk-vin02a2:136_3": "pucchitabboti jantāghare uṇhasantāpena pipāsā hoti, tasmā pucchitabbo.",
  "atk-vin02a2:137_0": "Sace ussahatīti sace pahoti; na kenaci gelaññena abhibhūto hoti; agilānena hi saddhivihārikena",
  "atk-vin02a2:137_1": "saṭṭhivassenāpi sabbaṃ upajjhāyavattaṃ kātabbaṃ, anādarena akarontassa vattabhede",
  "atk-vin02a2:137_2": "dukkaṭaṃ. Nakārapaṭisaṃyuttesu pana padesu gilānassāpi paṭikkhittakiriyaṃ karontassa",
  "atk-vin02a2:137_3": "dukkaṭameva. Appaṭighaṃsantenāti bhūmiyaṃ appaṭighaṃsantena. Kavāṭapiṭṭhanti kavāṭañca",
  "atk-vin02a2:137_4": "piṭṭhasaṅghātañca acchupantena. Santānakanti yaṃkiñci kīṭakulāvakamakkaṭakasuttādi.",
  "atk-vin02a2:137_5": "Ullokā paṭhamaṃ ohāretabbanti ullokato paṭhamaṃ ullokaṃ ādiṃkatvā avaharitabbanti",
  "atk-vin02a2:137_6": "attho. Ālokasandhikaṇṇabhāgāti ālokasandhibhāgā ca kaṇṇabhāgā ca antarabāhiravātapānakavāṭakāni",
  "atk-vin02a2:137_7": "ca gabbhassa ca cattāro koṇā pamajjitabbāti attho.",
  "atk-vin02a2:138_0": "Yathāpaññattaṃ paññapetabbanti yathā paṭhamaṃ paññattaṃ ahosi, tatheva paññapetabbaṃ.",
  "atk-vin02a2:138_1": "Etadatthameva hi yathāpaññattaṃ sallakkhetvā nīharitvā ekamantaṃ nikkhipitabbanti",
  "atk-vin02a2:138_2": "purimavattaṃ paññattaṃ. Sace pana paṭhamaṃ ajānantena kenaci paññattaṃ ahosi, samantato",
  "atk-vin02a2:138_3": "bhittiṃ dvaṅgulamattena vā tivaṅgulamattena vā mocetvā paññapetabbaṃ. Idañhi paññāpanavattaṃ.",
  "atk-vin02a2:138_4": "Sace kaṭasārako hoti atimahanto ca, chinditvā koṭiṃ nivattetvā bandhitvā paññapetabbo.",
  "atk-vin02a2:138_5": "Sace koṭiṃ nivattetvā bandhituṃ na jānāti, na chinditabbo. Puratthimā vātapānā thaketabbāti",
  "atk-vin02a2:138_6": "puratthimāya vātapānā thaketabbā. Evaṃ sesāpi vātapānā thaketabbā.",
  "atk-vin02a2:139_0": "Vūpakāsetabboti aññattha netabbo. Vūpakāsāpetabboti añño bhikkhu vattabbo “theraṃ",
  "atk-vin02a2:139_1": "gahetvā aññattha gacchā”ti vivecetabbanti vissajjāpetabbaṃ. Vivecāpetabbanti añño",
  "atk-vin02a2:139_2": "vattabbo “theraṃ diṭṭhigataṃ vissajjāpehī”ti. Ussukkaṃ kātabbanti parivāsadānatthaṃ",
  "atk-vin02a2:139_3": "so so bhikkhu upasaṅkamitvā yācitabbo. Sace attanā paṭibalo hoti, attanāva dātabbo.",
  "atk-vin02a2:139_4": "No ce paṭibalo hoti, aññena dāpetabbo. Kinti nu khoti kena nu kho upāyena. Esa nayo",
  "atk-vin02a2:139_5": "sabbattha. Lahukāya vā pariṇāmeyyāti ukkhepanīyaṃ akatvā tajjanīyaṃ vā niyassaṃ vā",
  "atk-vin02a2:139_6": "kareyyāti attho. Tena hi “upajjhāyassa ukkhepanīyakammaṃ kattukāmo saṅgho”ti ñatvā",
  "atk-vin02a2:139_7": "ekamekaṃ bhikkhuṃ upasaṅkamitvā “mā bhante amhākaṃ upajjhāyassa kammaṃ karitthā”ti",
  "atk-vin02a2:139_8": "yācitabbā. Sace karontiyeva, “tajjanīyaṃ vā niyassaṃ vā karothā”ti yācitabbā. Sace",
  "atk-vin02a2:139_9": "karontiyeva, atha upajjhāyo “sammā vattatha bhante”ti yācitabbo. Iti taṃ sammā vattāpetvā",
  "atk-vin02a2:139_10": "“paṭippassambhetha bhante kamma”nti bhikkhū yācitabbā.",
  "atk-vin02a2:140_0": "Samparivattakaṃ samparivattakanti samparivattetvā samparivattetvā. Na ca acchinne",
  "atk-vin02a2:140_1": "theve pakkamitabbanti yadi appamattakampi rajanaṃ gaḷati, na tāva pakkamitabbaṃ.",
  "atk-vin02a2:140_2": "Na upajjhāyaṃ anāpucchā ekaccassa patto dātabbotiādi sabbaṃ upajjhāyassa visabhāgapuggalavasena",
  "atk-vin02a2:140_3": "kathitaṃ. Na upajjhāyaṃ anāpucchā gāmo pavisitabboti piṇḍāya vā aññena vā karaṇīyena",
  "atk-vin02a2:140_4": "pavisitukāmena āpucchitvāva pavisitabbo. Sace upajjhāyo kālasseva vuṭṭhāya dūraṃ",
  "atk-vin02a2:140_5": "bhikkhācāraṃ gantukāmo hoti, “daharā piṇḍāya pavisantū”ti vatvā gantabbaṃ. Avatvā",
  "atk-vin02a2:140_6": "gate pariveṇaṃ gantvā upajjhāyaṃ apassantena gāmaṃ pavisituṃ vaṭṭati. Sace gāmaṃ",
  "atk-vin02a2:140_7": "pavisantopi passati, diṭṭhaṭṭhānato paṭṭhāya āpucchituṃyeva vaṭṭati.",
  "atk-vin02a2:141_0": "Na susānaṃ gantabbanti vāsatthāya vā dassanatthāya vā na gantabbaṃ. Na disā pakkamitabbāti",
  "atk-vin02a2:141_1": "ettha pakkamitukāmena kammaṃ ācikkhitvā yāvatatiyaṃ yācitabbo. Sace anujānāti, sādhu;",
  "atk-vin02a2:141_2": "no ce anujānāti, taṃ nissāya vasato cassa uddeso vā paripucchā vā kammaṭṭhānaṃ vā",
  "atk-vin02a2:141_3": "na sampajjati, upajjhāyo bālo hoti abyatto, kevalaṃ attano santike vasāpetukāmatāya",
  "atk-vin02a2:141_4": "eva gantuṃ na deti, evarūpe nivārentepi gantuṃ vaṭṭati. Vuṭṭhānamassa āgametabbanti",
  "atk-vin02a2:141_5": "gelaññato vuṭṭhānaṃ assa āgametabbaṃ; na katthaci gantabbaṃ. Sace añño bhikkhu upaṭṭhāko",
  "atk-vin02a2:141_6": "atthi, bhesajjaṃ pariyesitvā tassa hatthe datvā “bhante ayaṃ upaṭṭhahissatī”ti vatvā gantabbaṃ.",
  "atk-vin02a2:142": "Upajjhāyavattakathā niṭṭhitā.",
  "atk-vin02a2:143": "Saddhivihārikavattakathā",
  "atk-vin02a2:144_0": "67. Upajjhāyena saddhivihārikamhi sammāvattanāyaṃ – saṅgahetabbo anuggahetabboti",
  "atk-vin02a2:144_1": "uddesādīhissa saṅgaho ca anuggaho ca kattabbo. Tattha uddesoti pāḷivācanaṃ. Paripucchāti",
  "atk-vin02a2:144_2": "pāḷiyā atthavaṇṇanā. Ovādoti anotiṇṇe vatthusmiṃ “idaṃ karohi, idaṃ mā karitthā”ti",
  "atk-vin02a2:144_3": "vacanaṃ. Anusāsanīti otiṇṇe vatthusmiṃ. Api ca otiṇṇe vā anotiṇṇe vā paṭhamaṃ vacanaṃ",
  "atk-vin02a2:144_4": "ovādo; punappunaṃ vacanaṃ anusāsanīti. Sace upajjhāyassa patto hotīti sace atirekapatto",
  "atk-vin02a2:144_5": "hoti. Esa nayo sabbattha. Parikkhāroti aññopi samaṇaparikkhāro. Idha ussukkaṃ nāma",
  "atk-vin02a2:144_6": "dhammikena nayena uppajjamānaupāyapariyesanaṃ. Ito paraṃ dantakaṭṭhadānaṃ ādiṃ katvā",
  "atk-vin02a2:144_7": "ācamanakumbhiyā udakāsiñcanapariyosānaṃ vattaṃ gilānasseva saddhivihārikassa kātabbaṃ.",
  "atk-vin02a2:144_8": "Anabhirativūpakāsanādi pana agilānassāpi kattabbameva. Cīvaraṃ rajantenāti “evaṃ",
  "atk-vin02a2:144_9": "rajeyyāsī”ti upajjhāyato upāyaṃ sutvā rajantena. Sesaṃ vuttanayeneva veditabbaṃ.",
  "atk-vin02a2:145": "Saddhivihārikavattakathā niṭṭhitā.",
  "atk-vin02a2:146": "Nasammāvattanādikathā",
  "atk-vin02a2:147_0": "68. Na sammā vattantīti yathāpaññattaṃ upajjhāyavattaṃ na pūrenti. Yo na sammā vatteyyāti",
  "atk-vin02a2:147_1": "yo yathāpaññattaṃ vattaṃ na pūreyya; so dukkaṭaṃ āpajjatīti attho. Paṇāmetabboti",
  "atk-vin02a2:147_2": "apasādetabbo. Na adhimattaṃ pemaṃ hotīti upajjhāyamhi adhimattaṃ gehassitapemaṃ na",
  "atk-vin02a2:147_3": "hoti. Nādhimattā bhāvanā hotīti adhimattā mettābhāvanā na hoti; vuttapaṭipakkhanayena",
  "atk-vin02a2:147_4": "sukkapakkho veditabbo. Alaṃ paṇāmetunti yutto paṇāmetuṃ.",
  "atk-vin02a2:148_0": "Appaṇāmento upajjhāyo sātisāro hotīti sadoso hoti, āpattiṃ āpajjati; tasmā na sammā",
  "atk-vin02a2:148_1": "vattanto paṇāmetabbova. Na sammāvattanāya ca yāva cīvararajanaṃ tāva vatte akariyamāne",
  "atk-vin02a2:148_2": "upajjhāyassa parihāni hoti. Tasmā taṃ akarontassa nissayamuttakassāpi amuttakassāpi",
  "atk-vin02a2:148_3": "āpattiyeva. Ekaccassa pattadānato paṭṭhāya amuttakanissayasseva āpatti.",
  "atk-vin02a2:149_0": "Saddhivihārikā sammā vattanti, upajjhāyo sammā na vattati, upajjhāyassa āpatti. Upajjhāyo",
  "atk-vin02a2:149_1": "sammā vattati, saddhivihārikā sammā na vattanti, tesaṃ āpatti. Upajjhāye vattaṃ sādiyante",
  "atk-vin02a2:149_2": "saddhivihārikā bahukāpi honti, sabbesaṃ āpatti. Sace upajjhāyo “mayhaṃ upaṭṭhāko",
  "atk-vin02a2:149_3": "atthi, tumhe attano sajjhāyamanasikārādīsu yogaṃ karothā”ti vadati, saddhivihārikānaṃ",
  "atk-vin02a2:149_4": "anāpatti. Sace upajjhāyo sādiyanaṃ vā asādiyanaṃ vā na jānāti, bālo hoti, saddhivihārikā",
  "atk-vin02a2:149_5": "bahukā. Tesu eko vattasampanno bhikkhu “upajjhāyassa kiccaṃ ahaṃ karissāmi, tumhe",
  "atk-vin02a2:149_6": "appossukkā viharathā”ti evañce attano bhāraṃ katvā itare vissajjeti, tassa bhārakaraṇato",
  "atk-vin02a2:149_7": "paṭṭhāya tesaṃ anāpatti.",
  "atk-vin02a2:150": "Nasammāvattanādikathā niṭṭhitā.",
  "atk-vin02a2:151": "Rādhabrāhmaṇavatthukathā",
  "atk-vin02a2:152_0": "69. Rādhabrāhmaṇavatthusmiṃ – kiñcāpi āyasmā sāriputto bhagavatā bārāṇasiyaṃ tīhi",
  "atk-vin02a2:152_1": "saraṇagamanehi anuññātaṃ pabbajjañceva upasampadañca jānāti, bhagavā pana taṃ lahukaṃ",
  "atk-vin02a2:152_2": "upasampadaṃ paṭikkhipitvā ñatticatutthakammena garukaṃ katvā upasampadaṃ anuññātukāmo.",
  "atk-vin02a2:152_3": "Athassa thero ajjhāsayaṃ viditvā “kathāhaṃ bhante taṃ brāhmaṇaṃ pabbājemi upasampādemī”ti",
  "atk-vin02a2:152_4": "āha. Buddhānañhi parisā ajjhāsayakusalā honti, ayañca buddhaparisāya aggo.",
  "atk-vin02a2:153_0": "Byattena bhikkhunā paṭibalenāti ettha byatto nāma yassa sāṭṭhakathaṃ vinayapiṭakaṃ",
  "atk-vin02a2:153_1": "vācuggataṃ pavattati, tasmiṃ asati yassa antamaso idaṃ ñatticatutthakammavācāmattampi",
  "atk-vin02a2:153_2": "suggahitaṃ hoti, vācuggataṃ pavattati, ayampi imasmiṃ atthe byatto. Yo pana kāsasosasemhādinā",
  "atk-vin02a2:153_3": "vā gelaññena oṭṭhadantajivhādīnaṃ vā asampattiyā pariyattiyaṃ vā akataparicayattā",
  "atk-vin02a2:153_4": "na sakkoti parimaṇḍalehi padabyañjanehi kammavācaṃ sāvetuṃ, byañjanaṃ vā padaṃ vā",
  "atk-vin02a2:153_5": "hāpeti, aññathā vā vattabbaṃ aññathā vadati, ayaṃ appaṭibalo. Tabbiparīto imasmiṃ",
  "atk-vin02a2:153_6": "atthe “paṭibalo”ti veditabbo. Saṅgho ñāpetabboti saṅgho jānāpetabbo. Tato paraṃ yaṃ",
  "atk-vin02a2:153_7": "saṅgho jānāpetabbo, taṃ dassetuṃ “suṇātu me bhante”tiādimāha.",
  "atk-vin02a2:154_0": "71. Upasampannasamanantarāti upasampanno hutvā samanantarā. Anācāraṃ ācaratīti paṇṇattivītikkamaṃ",
  "atk-vin02a2:154_1": "karoti. Ullumpatu manti uddharatu maṃ, akusalā vuṭṭhāpetvā kusale patiṭṭhapetu; sāmaṇerabhāvā",
  "atk-vin02a2:154_2": "vā uddharitvā bhikkhubhāve patiṭṭhāpetūti. Anukampaṃ upādāyāti anuddayaṃ paṭicca;",
  "atk-vin02a2:154_3": "mayi anukappaṃ katvāti attho.",
  "atk-vin02a2:155": "73. Aṭṭhitā hotīti niccappavattinī hoti. Cattāro nissayeti cattāro paccaye. Yasmā cattāro paccaye nissāya attabhāvo pavattati, tasmā te nissayāti vuccanti.",
  "atk-vin02a2:156": "Rādhabrāhmaṇavatthukathā niṭṭhitā.",
  "atk-vin02a2:157": "Ācariyavattakathā",
  "atk-vin02a2:158_0": "75. Kintāyaṃ bhikkhu hotīti kiṃ te ayaṃ bhikkhu hoti. Aññehi ovadiyo anusāsiyoti",
  "atk-vin02a2:158_1": "aññehi ovaditabbo ceva anusāsitabbo ca. Bāhullāya āvatto yadidaṃ gaṇabandhikanti",
  "atk-vin02a2:158_2": "gaṇabandho etassa bāhullassa atthīti gaṇabandhikaṃ, bāhullaṃ. Yaṃ idaṃ gaṇabandhikaṃ",
  "atk-vin02a2:158_3": "nāma bāhullaṃ, tadatthāya atilahuṃ tvaṃ āpannoti vuttaṃ hoti.",
  "atk-vin02a2:159_0": "76. Abyattāti paññāveyyattiyena virahitā. Aññattaropi aññatitthiyapubboti pasūro",
  "atk-vin02a2:159_1": "paribbājako. So kira “dhammaṃ thenessāmī”ti udāyittherassa santike pabbajitvā tena",
  "atk-vin02a2:159_2": "sahadhammikaṃ vuccamāno tassa vādaṃ āropesi. Anujānāmi bhikkhave byattena bhikkhunātiādimhi",
  "atk-vin02a2:159_3": "byatto pubbe bhikkhunovādakavaṇṇanāyaṃ vuttalakkhaṇoyeva. Yo pana antevāsino vā saddhivihārikassa",
  "atk-vin02a2:159_4": "vā gilānassa sakkoti upaṭṭhānādīni kātuṃ, ayaṃ idha paṭibaloti adhippeto. Vuttampi cetaṃ –",
  "atk-vin02a2:160_0": "“Pañcahupāli, aṅgehi samannāgatena bhikkhunā upasampādetabbaṃ, nissayo dātabbo, sāmaṇero",
  "atk-vin02a2:160_1": "upaṭṭhāpetabbo. Katamehi pañcahi? Paṭibalo hoti antevāsiṃ vā saddhivihāriṃ vā gilānaṃ",
  "atk-vin02a2:160_2": "upaṭṭhātuṃ vā upaṭṭhāpetuṃ vā, anabhirataṃ vūpakāsetuṃ vā vūpakāsāpetuṃ vā, uppannaṃ",
  "atk-vin02a2:160_3": "kukkuccaṃ dhammato vinodetuṃ, abhidhamme vinetuṃ, abhivinaye vinetū”nti.",
  "atk-vin02a2:161_0": "77. Pakkhasaṅkantesūti titthiyapakkhasaṅkantesu. Anujānāmi bhikkhave ācariyanti ācārasamācārasikkhāpanakaṃ",
  "atk-vin02a2:161_1": "ācariyaṃ anujānāmi. Ācariyo bhikkhave antevāsikamhītiādi sabbaṃ “upajjhāyo bhikkhave",
  "atk-vin02a2:161_2": "saddhivihārikamhī”tiādinā nayena vuttavaseneva veditabbaṃ. Nāmamattameva hi ettha nānaṃ.",
  "atk-vin02a2:162": "Ācariyavattakathā niṭṭhitā.",
  "atk-vin02a2:163": "Paṇāmanākhamanākathā",
  "atk-vin02a2:164_0": "80. Antevāsikā ācariyesu na sammā vattantīti ettha pana yaṃ pubbe “nasammāvattanāya",
  "atk-vin02a2:164_1": "ca yāva cīvararajanaṃ, tāva vatte akariyamāne upajjhāyassa parihāni hoti, tasmā taṃ",
  "atk-vin02a2:164_2": "akarontassa nissayamuttakassāpi amuttakassāpi āpattiyevā”ti ca, “ekaccassa pattadānato",
  "atk-vin02a2:164_3": "paṭṭhāya amuttakanissayasseva āpattī”ti ca lakkhaṇaṃ vuttaṃ, na teneva lakkhaṇena",
  "atk-vin02a2:164_4": "nissayantevāsikassa āpatti veditabbā. Nissayantevāsikena hi yāva ācariyaṃ nissāya",
  "atk-vin02a2:164_5": "vasati, tāva sabbaṃ ācariyavattaṃ kātabbaṃ. Pabbajjāupasampadādhammantevāsikehi pana",
  "atk-vin02a2:164_6": "nissayamuttakehipi ādito paṭṭhāya yāva cīvararajanaṃ, tāva vattaṃ kātabbaṃ; anāpucchitvā",
  "atk-vin02a2:164_7": "pattadānādimhi pana etesaṃ anāpatti. Etesu ca pabbajjantevāsiko ca upasampadantevāsiko",
  "atk-vin02a2:164_8": "ca ācariyassa yāvajīvaṃ bhāro. Nissayantevāsiko ca dhammantevāsiko ca yāva samīpe",
  "atk-vin02a2:164_9": "vasanti, tāvadeva. Tasmā ācariyenāpi tesu sammā vattitabbaṃ. Ācariyantevāsikesu hi",
  "atk-vin02a2:164_10": "yo yo na sammā vattati, tassa tassa āpatti.",
  "atk-vin02a2:165": "Paṇāmanākhamanākathā niṭṭhitā.",
  "atk-vin02a2:166": "Nissayapaṭippassaddhikathā",
  "atk-vin02a2:167_0": "83. Upajjhāyamhā nissayapaṭippassaddhīsu – upajjhāyo pakkanto vātiādīsu ayaṃ vinicchayo",
  "atk-vin02a2:167_1": "– pakkantoti tamhā āvāsā vippavasitukāmo pakkanto disaṃ gato. Evaṃ gate ca pana tasmiṃ",
  "atk-vin02a2:167_2": "sace vihāre nissayadāyako atthi, yassa santike aññadāpi nissayo vā gahitapubbo hoti,",
  "atk-vin02a2:167_3": "yo vā ekasambhogaparibhogo, tassa santike nissayo gahetabbo, ekadivasampi parihāro",
  "atk-vin02a2:167_4": "natthi. Sace tādiso natthi, añño lajjī pesalo atthi, tassa lajjīpesalabhāvaṃ jānantena",
  "atk-vin02a2:167_5": "tadaheva nissayo yācitabbo. Sace deti, iccetaṃ kusalaṃ. Atha pana “tumhākaṃ upajjhāyo",
  "atk-vin02a2:167_6": "lahuṃ āgamissatī”ti pucchati, upajjhāyena ca tathā vuttaṃ, “āma, bhante”ti vattabbaṃ.",
  "atk-vin02a2:167_7": "Sace vadati “tena hi upajjhāyassa āgamanaṃ āgamethā”ti vaṭṭati. Atha panassa pakatiyā",
  "atk-vin02a2:167_8": "pesalabhāvaṃ na jānāti, cattāri pañca divasāni tassa bhikkhuno sabhāgataṃ oloketvā",
  "atk-vin02a2:167_9": "okāsaṃ kāretvā nissayo gahetabbo.",
  "atk-vin02a2:168_0": "Sace pana vihāre nissayadāyako natthi, upajjhāyo ca “ahaṃ katipāhena āgamissāmi,",
  "atk-vin02a2:168_1": "mā ukkaṇṭhitthā”ti vatvā gato, yāva āgamanā parihāro labbhati. Athāpi naṃ tattha",
  "atk-vin02a2:168_2": "manussā paricchinnakālato uttaripi pañca vā dasa vā divasāni vāsentiyeva, tena vihāraṃ",
  "atk-vin02a2:168_3": "pavatti pesetabbā “daharā mā ukkaṇṭhantu, ahaṃ asukadivasaṃ nāma āgamissāmī”ti. Evampi",
  "atk-vin02a2:168_4": "parihāro labbhati. Atha āgacchato antarāmagge nadīpūrena vā corādīhi vā upaddavo",
  "atk-vin02a2:168_5": "hoti, thero udakosakkanaṃ vā āgameti, sahāye vā pariyesati, tañce pavattiṃ daharā",
  "atk-vin02a2:168_6": "suṇanti, yāva āgamanā parihāro labbhati. Sace pana so “idhevāhaṃ vasissāmī”ti pahiṇati,",
  "atk-vin02a2:168_7": "parihāro natthi. Yattha nissayo labbhati, tattha gantabbaṃ.",
  "atk-vin02a2:169_0": "Vibbhante pana kālaṅkate pakkhasaṅkante vā ekadivasampi parihāro natthi. Yattha nissayo",
  "atk-vin02a2:169_1": "labbhati, tattha gantabbaṃ. Āṇattīti pana nissayapaṇāmanā vuccati. Tasmā “paṇāmemi",
  "atk-vin02a2:169_2": "ta”nti vā “mā idha paṭikkamī”ti vā “nīhara te pattacīvara”nti vā “nāhaṃ tayā upaṭṭhātabbo”ti",
  "atk-vin02a2:169_3": "vāti iminā pāḷinayena “mā maṃ gāmappavesanaṃ āpucchī”tiādinā pāḷimuttakanayena vā",
  "atk-vin02a2:169_4": "yo nissayapaṇāmanāya paṇāmito hoti, tena upajjhāyo khamāpetabbo.",
  "atk-vin02a2:170_0": "Sace āditova na khamati, daṇḍakammaṃ āharitvā tikkhattuṃ tāva sayameva khamāpetabbo.",
  "atk-vin02a2:170_1": "No ce khamati, tasmiṃ vihāre mahāthere gahetvā khamāpetabbo. No ce khamati, sāmantavihāre",
  "atk-vin02a2:170_2": "bhikkhū gahetvā khamāpetabbo. Sace evampi na khamati, aññattha gantvā upajjhāyassa",
  "atk-vin02a2:170_3": "sabhāgānaṃ santike vasitabbaṃ “appeva nāma sabhāgānaṃ me santike vasatīti ñatvāpi",
  "atk-vin02a2:170_4": "khameyyā”ti. Sace evampi na khamati, tatreva vasitabbaṃ. Tatra ce dubbhikkhādidosena",
  "atk-vin02a2:170_5": "na sakkā hoti vasituṃ, taṃyeva vihāraṃ āgantvā aññassa santike nissayaṃ gahetvā vasituṃ",
  "atk-vin02a2:170_6": "vaṭṭati. Ayamāṇattiyaṃ vinicchayo.",
  "atk-vin02a2:171_0": "Ācariyamhā nissayapaṭippassaddhīsu ācariyo pakkanto vā hotīti ettha koci ācariyo",
  "atk-vin02a2:171_1": "āpucchitvā pakkamati, koci anāpucchitvā. Antevāsikopi evameva. Tatra sace antevāsiko",
  "atk-vin02a2:171_2": "ācariyaṃ āpucchati “asukaṃ nāma bhante ṭhānaṃ gantuṃ icchāmi kenacideva karaṇīyenā”ti,",
  "atk-vin02a2:171_3": "ācariyena ca “kadā gamissasī”ti vutto “sāyanhe vā rattiṃ vā uṭṭhahitvā gamissāmī”ti",
  "atk-vin02a2:171_4": "vadati, ācariyopi “sādhū”ti sampaṭicchati, taṅkhaṇaññeva nissayo paṭippassambhati.",
  "atk-vin02a2:172_0": "Sace pana “bhante asukaṃ nāma ṭhānaṃ gantukāmomhī”ti vutte ācariyo “asukasmiṃ nāma",
  "atk-vin02a2:172_1": "gāme piṇḍāya caritvā pacchā jānissasī”ti vadati, so ca “sādhū”ti sampaṭicchati, tato",
  "atk-vin02a2:172_2": "ce gato, sugato. Sace pana na gacchati, nissayo na paṭippassambhati. Athāpi “gacchāmī”ti",
  "atk-vin02a2:172_3": "vutte ācariyena “mā tāva gaccha, rattiṃ mantetvā jānissāmā”ti vutto mantetvā gacchati,",
  "atk-vin02a2:172_4": "sugato. No ce gacchati, nissayo na paṭippassambhati. Ācariyaṃ anāpucchā pakkamantassa",
  "atk-vin02a2:172_5": "pana upacārasīmātikkame nissayo paṭippassambhati. Antoupacārasīmato paṭinivattantassa",
  "atk-vin02a2:172_6": "na paṭippassambhati.",
  "atk-vin02a2:173_0": "Sace pana ācariyo antevāsikaṃ āpucchati “āvuso asukaṃ nāma ṭhānaṃ gamissāmī”ti, antevāsikena",
  "atk-vin02a2:173_1": "ca “kadā”ti vutte “sāyanhe vā rattibhāge vā”ti vadati, antevāsikopi “sādhū”ti sampaṭicchati,",
  "atk-vin02a2:173_2": "taṅkhaṇaññeva nissayo paṭippassambhati.",
  "atk-vin02a2:174_0": "Sace pana ācariyo “sve piṇḍāya caritvā gamissāmī”ti vadati, itaro ca “sādhū”ti sampaṭicchati,",
  "atk-vin02a2:174_1": "ekadivasaṃ tāva nissayo na paṭippassambhati, punadivase paṭippassaddho hoti. “Asukasmiṃ",
  "atk-vin02a2:174_2": "nāma gāme piṇḍāya caritvā jānissāmi mama gamanaṃ vā agamanaṃ vā”ti vatvā sace na",
  "atk-vin02a2:174_3": "gacchati, nissayo na paṭippassambhati. Athāpi “gacchāmī”ti vutte antevāsikena “mā",
  "atk-vin02a2:174_4": "tāva gacchatha, rattiṃ mantetvā jānissathā”ti vutto mantetvāpi na gacchati, nissayo",
  "atk-vin02a2:174_5": "na paṭippassambhati.",
  "atk-vin02a2:175_0": "Sace ubhopi ācariyantevāsikā kenaci karaṇīyena bahisīmaṃ gacchanti, tato ce ācariyo",
  "atk-vin02a2:175_1": "gamiyacitte uppanne anāpucchāva gantvā dvinnaṃ leḍḍupātānaṃ antoyeva nivattati, nissayo",
  "atk-vin02a2:175_2": "na paṭippassambhati. Sace dve leḍḍupāte atikkamitvā nivattati, paṭippassaddho hoti.",
  "atk-vin02a2:175_3": "Ācariyupajjhāyā dve leḍḍupāte atikkamma aññasmiṃ vihāre vasanti, nissayo paṭippassambhati.",
  "atk-vin02a2:176_0": "Ācariye vibbhante kālaṅkate pakkhasaṅkante ca taṅkhaṇaññeva paṭippassambhati. Āṇattiyaṃ",
  "atk-vin02a2:176_1": "pana sacepi ācariyo muñcitukāmova hutvā nissayapaṇāmanāya paṇāmeti, antevāsiko ca",
  "atk-vin02a2:176_2": "“kiñcāpi maṃ ācariyo paṇāmeti, atha kho hadayena muduko”ti sālayova hoti, nissayo",
  "atk-vin02a2:176_3": "na paṭippassambhatiyeva. Sacepi ācariyo sālayo, antevāsiko nirālayo, “na dāni imaṃ",
  "atk-vin02a2:176_4": "nissāya vasissāmī”ti dhuraṃ nikkhipati, evampi na paṭippassambhati. Ubhinnaṃ sālayabhāve",
  "atk-vin02a2:176_5": "pana na paṭippassambhatiyeva. Ubhinnaṃ dhuranikkhepena paṭippassambhati. Paṇāmitena",
  "atk-vin02a2:176_6": "daṇḍakammaṃ āharitvā tikkhattuṃ khamāpetabbo. No ce khamati, upajjhāye vuttanayena paṭipajjitabbaṃ.",
  "atk-vin02a2:177_0": "Upajjhāyena vā samodhānagatoti ettha dassanasavanavasena samodhānaṃ veditabbaṃ. Sace",
  "atk-vin02a2:177_1": "hi ācariyaṃ nissāya vasanto saddhivihāriko ekavihāre cetiyaṃ vā vandantaṃ ekagāme",
  "atk-vin02a2:177_2": "piṇḍāya vā carantaṃ upajjhāyaṃ passati, nissayo paṭippassambhati. Upajjhāyo passati,",
  "atk-vin02a2:177_3": "saddhivihāriko pana na passati, na paṭippassambhati. Maggappaṭipannaṃ vā ākāsena",
  "atk-vin02a2:177_4": "vā gacchantaṃ upajjhāyaṃ disvā dūrattā bhikkhūti jānāti, upajjhāyoti na jānāti, na",
  "atk-vin02a2:177_5": "paṭippassambhati. Sace jānāti, paṭippassambhati. Uparipāsāde upajjhāyo vasati, heṭṭhā",
  "atk-vin02a2:177_6": "saddhivihāriko, taṃ adisvāva yāguṃ pivitvā pakkamati, āsanasālāya vā nisinnaṃ adisvāva",
  "atk-vin02a2:177_7": "ekamante bhuñjitvā pakkamati, dhammassavanamaṇḍape vā nisinnampi taṃ adisvāva dhammaṃ",
  "atk-vin02a2:177_8": "sutvā pakkamati, nissayo na paṭippassambhati. Evaṃ tāva dassanavasena samodhānaṃ veditabbaṃ.",
  "atk-vin02a2:178_0": "Savanavasena pana sace upajjhāyassa vihāre vā antaraghare vā dhammaṃ kathentassa",
  "atk-vin02a2:178_1": "anumodanaṃ vā karontassa saddaṃ sutvā “upajjhāyassa me saddo”ti sañjānāti, nissayo",
  "atk-vin02a2:178_2": "paṭippassambhati. Asañjānantassa na paṭippassambhatīti ayaṃ samodhāne vinicchayo.",
  "atk-vin02a2:179": "Nissayapaṭippassaddhikathā niṭṭhitā.",
  "atk-vin02a2:180": "Upasampādetabbapañcakakathā",
  "atk-vin02a2:181_0": "84. Idāni yaṃ pubbe “anujānāmi bhikkhave byattena bhikkhunā paṭibalena dasavassena",
  "atk-vin02a2:181_1": "vā atirekadasavassena vā upasampādetuṃ, nissayaṃ dātu”nti saṅkhepato upajjhāyācariyānaṃ",
  "atk-vin02a2:181_2": "lakkhaṇaṃ vuttaṃ, taṃ vitthārato dassetuṃ “pañcahi, bhikkhave, aṅgehi samannāgatenā”tiādimāha.",
  "atk-vin02a2:181_3": "Tattha pañcahi aṅgehīti pañcahi aguṇaṅgehi. So hi sīlakkhandhādīhi asamannāgatattāva",
  "atk-vin02a2:181_4": "aguṇaṅgehi samannāgato hoti. Na upasampādetabbanti upajjhāyena hutvā na upasampādetabbaṃ.",
  "atk-vin02a2:181_5": "Na nissayo dātabboti ācariyena hutvā nissayo na dātabbo. Ettha ca na asekkhena sīlakkhandhenāti",
  "atk-vin02a2:181_6": "ca attanā na asekkhenāti ca assaddhoti ca ādīsu tīsu pañcakesu ayuttavasena paṭikkhepo",
  "atk-vin02a2:181_7": "kato, na āpattiaṅgavasena. Yo hi asekkhehi sīlakkhandhādīhi asamannāgato pare ca",
  "atk-vin02a2:181_8": "tattha samādapetuṃ asakkonto assaddhiyādidosayuttova hutvā parisaṃ pariharati, tassa",
  "atk-vin02a2:181_9": "parisā sīlādīhi parihāyatiyeva, na vaḍḍhati. Tasmā tena na upasampādetabbantiādi",
  "atk-vin02a2:181_10": "ayuttavasena vuttaṃ, na āpattiaṅgavasena. Na hi khīṇāsavasseva upajjhāyācariyabhāvo",
  "atk-vin02a2:181_11": "bhagavatā anuññāto. Yadi tasseva anuññāto abhavissa, “sace upajjhāyassa anabhirati",
  "atk-vin02a2:181_12": "uppannā hotī”tiādiṃ na vadeyya. Yasmā pana khīṇāsavassa parisā sīlādīhi na parihāyati,",
  "atk-vin02a2:181_13": "tasmā “pañcahi bhikkhave aṅgehi samannāgatena bhikkhunā upasampādetabba”ntiādi vuttaṃ.",
  "atk-vin02a2:182_0": "Adhisīle sīlavipannotiādīsu pārājikañca saṅghādisesañca āpanno adhisīle sīlavipanno",
  "atk-vin02a2:182_1": "nāma. Itare pañcāpattikkhandhe āpanno ajjhācāre ācāravipanno nāma. Sammādiṭṭhiṃ pahāya",
  "atk-vin02a2:182_2": "antaggāhikāya diṭṭhiyā samannāgato atidiṭṭhiyā diṭṭhivipanno nāma. Yattakaṃ sutaṃ",
  "atk-vin02a2:182_3": "parisaṃ pariharantassa icchitabbaṃ, tena virahitattā appassuto. Yaṃ tena jānitabbaṃ",
  "atk-vin02a2:182_4": "āpattādi, tassa ajānanato duppañño. Imasmiṃ pañcake purimāni tīṇi padāni ayuttavasena",
  "atk-vin02a2:182_5": "vuttāni, pacchimāni dve āpattiaṅgavasena.",
  "atk-vin02a2:183_0": "Āpattiṃ na jānātīti “idaṃ nāma mayā kata”nti vutte “imaṃ nāma āpattiṃ ayaṃ āpanno”ti",
  "atk-vin02a2:183_1": "na jānāti. Vuṭṭhānaṃ na jānātīti vuṭṭhānagāminito vā desanāgāminito vā āpattito evaṃ",
  "atk-vin02a2:183_2": "nāma vuṭṭhānaṃ hotīti na jānāti. Imasmiṃ pañcake purimāni dve padāni ayuttavasena",
  "atk-vin02a2:183_3": "vuttāni, pacchimāni tīṇi āpattiaṅgavasena.",
  "atk-vin02a2:184_0": "Ābhisamācārikāya sikkhāyāti khandhakavatte vinetuṃ na paṭibalo hotīti attho. Ādibrahmacariyakāyāti",
  "atk-vin02a2:184_1": "sekkhapaṇṇattiyaṃ vinetuṃ na paṭibaloti attho. Abhidhammeti nāmarūpaparicchede vinetuṃ",
  "atk-vin02a2:184_2": "na paṭibaloti attho. Abhivinayeti sakale vinayapiṭake vinetuṃ na paṭibaloti attho.",
  "atk-vin02a2:184_3": "Vinetuṃ na paṭibaloti ca sabbattha sikkhāpetuṃ na sakkotīti attho. Dhammato vivecetunti",
  "atk-vin02a2:184_4": "dhammena kāraṇena vissajjāpetuṃ. Imasmi pañcake sabbapadesu āpatti. Āpattiṃ na jānātītiādipañcakasmimpi",
  "atk-vin02a2:184_5": "sabbapadesu āpatti. Ūnadasavassapariyosānapañcakepi eseva nayo. Iti ādito tayo pañcakā,",
  "atk-vin02a2:184_6": "catutthe tīṇi padāni, pañcame dve padānīti sabbepi cattāro pañcakā ayuttavasena vuttā.",
  "atk-vin02a2:184_7": "Catutthapañcake dve padāni, pañcame tīṇi, chaṭṭhasattamaaṭṭhamā tayo pañcakāti sabbepi",
  "atk-vin02a2:184_8": "cattāro pañcakā āpattiaṅgavasena vuttā; sukkapakkhe aṭṭhasu anāpattiyevāti.",
  "atk-vin02a2:185": "Upasampādetabbapañcakakathā niṭṭhitā.",
  "atk-vin02a2:186": "Upasampādetabbachakkakathā",
  "atk-vin02a2:187_0": "85. Chakkesu ūnadasavassapadaṃ viseso, taṃ sabbattha āpattikaraṃ. Sesaṃ vuttanayeneva",
  "atk-vin02a2:187_1": "veditabbaṃ. Tattha ubhayāni kho panassa pātimokkhāni vitthārena na svāgatāni hontīti",
  "atk-vin02a2:187_2": "ubhatovibhaṅgavasena na svāgatāni. Na suvibhattānīti mātikāvibhaṅgavasena. Na suppavattīnīti",
  "atk-vin02a2:187_3": "vācuggatavasena. Na suvinicchitāni suttaso anubyañjanasoti mātikāto ca vibhaṅgato",
  "atk-vin02a2:187_4": "ca na suṭṭhu vinicchitāni.",
  "atk-vin02a2:188": "Upasampādetabbachakkakathā niṭṭhitā.",
  "atk-vin02a2:189": "Aññatitthiyapubbavatthukathā",
  "atk-vin02a2:190_0": "86. Aññatitthiyapubbavatthusmiṃ – yo tāva ayaṃ pasūro, so titthiyapakkantakattā na",
  "atk-vin02a2:190_1": "upasampādetabbo. Yo pana aññopi nayidha pabbajitapubbo āgacchati, tasmiṃ yaṃ kattabbaṃ",
  "atk-vin02a2:190_2": "taṃ dassetuṃ “yo so bhikkhave aññopī”tiādimāha. Tattha tassa cattāro māse parivāso",
  "atk-vin02a2:190_3": "dātabboti ayaṃ titthiyaparivāso nāma; appaṭicchannaparivāsotipi vuccati. Ayaṃ pana",
  "atk-vin02a2:190_4": "naggaparibbājakasseva ājīvakassa vā acelakassa vā dātabbo. Sace sopi sāṭakaṃ vā vāḷakambalādīnaṃ",
  "atk-vin02a2:190_5": "aññataraṃ titthiyaddhajaṃ vā nivāsetvā āgacchati, nāssa parivāso dātabbo. Aññassa",
  "atk-vin02a2:190_6": "pana tāpasapaṇḍaraṅgādikassa na dātabbova.",
  "atk-vin02a2:191_0": "Paṭhamaṃ kesamassuntiādinā tassa āditova sāmaṇerapabbajjaṃ dasseti. Evaṃ pabbājentehi",
  "atk-vin02a2:191_1": "pana tasmiṃ saṅghamajjhe nisinneyeva “tvaṃ pabbājehi, tvaṃ ācariyo hohi, tvaṃ upajjhāyo",
  "atk-vin02a2:191_2": "hohī”ti therā bhikkhū na vattabbā. Evaṃ vuttā hi sace tassa ācariyupajjhāyabhāvena",
  "atk-vin02a2:191_3": "jigucchantā na sampaṭicchanti, atha so “nayime mayhaṃ saddahantī”ti kujjhitvāpi gaccheyya.",
  "atk-vin02a2:191_4": "Tasmā taṃ ekamantaṃ netvā tassa ācariyupajjhāyā pariyesitabbā.",
  "atk-vin02a2:192_0": "87. Evaṃ kho bhikkhave aññatitthiyapubbo ārādhako hoti, evaṃ anārādhakoti ayamassa",
  "atk-vin02a2:192_1": "parivāsavattadassanatthaṃ mātikā. Kathañca bhikkhavetiādi tasseva vibhaṅgo. Tattha",
  "atk-vin02a2:192_2": "atikālena gāmaṃ pavisatīti bhikkhūnaṃ vattakaraṇavelāyameva gāmaṃ piṇḍāya pavisati.",
  "atk-vin02a2:192_3": "Atidivā paṭikkamatīti kulagharesu itthipurisadārakadārikādīhi saddhiṃ gehassitakathaṃ",
  "atk-vin02a2:192_4": "kathento tattheva bhuñjitvā bhikkhūsu pattacīvaraṃ paṭisāmetvā uddesaparipucchādīni",
  "atk-vin02a2:192_5": "vā karontesu paṭisallīnesu vā āgacchati; na upajjhāyavattaṃ nācariyavattaṃ karoti,",
  "atk-vin02a2:192_6": "aññadatthu vasanaṭṭhānaṃ pavisitvā niddāyati. Evampi bhikkhave aññatitthiyapubbo",
  "atk-vin02a2:192_7": "anārādhako hotīti evampi karonto parivāsavattassa sampādako pūrako na hoti.",
  "atk-vin02a2:193_0": "Vesiyāgocaro vātiādīsu vesiyāti āmisakiñcikkhasampadānādinā sulabhajjhācārā rūpūpajīvikā",
  "atk-vin02a2:193_1": "itthiyo. Vidhavāti matapatikā vā pavutthapatikā vā itthiyo; tā yena kenaci saddhiṃ",
  "atk-vin02a2:193_2": "mittabhāvaṃ patthenti. Thullakumārikāti yobbannappattā yobbannātītā vā kumāriyo;",
  "atk-vin02a2:193_3": "tā purisādhippāyāva vicaranti, yena kenaci saddhiṃ mittabhāvaṃ patthenti. Paṇḍakāti",
  "atk-vin02a2:193_4": "ussannakilesā avūpasantapariḷāhā napuṃsakā; te pariḷāhavegābhibhūtā yena kenaci saddhiṃ",
  "atk-vin02a2:193_5": "mittabhāvaṃ patthenti. Bhikkhuniyoti samānapabbajjā itthiyo; tāhi saddhiṃ khippameva",
  "atk-vin02a2:193_6": "vissāso hoti, tato sīlaṃ bhijjati.",
  "atk-vin02a2:194_0": "Tattha vesiyānaṃ kulesu kulupako hutvā piṇḍapātacariyādīhi vā apadisitvā sinehasanthavajātena",
  "atk-vin02a2:194_1": "hadayena abhiṇhadassanasallāpakāmatāya tāsaṃ santikaṃ upasaṅkamanto “vesiyāgocaro”ti",
  "atk-vin02a2:194_2": "vuccati, so nacirasseva “asukavesiyā saddhiṃ gato”ti vattabbataṃ pāpuṇāti. Esa nayo",
  "atk-vin02a2:194_3": "sabbattha. Sace pana vesiyādayo salākabhattādīni denti, bhikkhūhi saddhiṃ gantvā",
  "atk-vin02a2:194_4": "saddhiṃyeva bhuñjitvā vā gahetvā vā āgantuṃ vaṭṭati. Gilānā bhikkhuniyo ovadituṃ",
  "atk-vin02a2:194_5": "vā dhammaṃ vā desetuṃ uddesaparipucchādīni vā dātuṃ gacchantehi bhikkhūhi saddhiṃ",
  "atk-vin02a2:194_6": "gantuṃ vaṭṭati. Yo pana tathā āgantvā mittasanthavavasena gacchati, ayaṃ anārādhako hoti.",
  "atk-vin02a2:195_0": "Uccāvacāni karaṇīyānīti mahantakhuddakāni kammāni. Tattha ghaṇṭiṃ paharitvā samaggena",
  "atk-vin02a2:195_1": "saṅghena sannipatitvā kattabbāni cetiyamahāpāsādapaṭisaṅkharaṇādīni kammāni uccāni",
  "atk-vin02a2:195_2": "nāma. Cīvaradhovanarajanādīni khandhakapariyāpannāni ca aggisālavattādīni ābhisamācārikāni",
  "atk-vin02a2:195_3": "avacāni nāma. Tattha na dakkho hotīti tesu kammesu cheko susikkhito na hoti. Na analasoti",
  "atk-vin02a2:195_4": "uṭṭhānavīriyasampanno na hoti; “bhikkhusaṅghassa kammaṃ atthī”ti sutvā pageva bhattakiccaṃ",
  "atk-vin02a2:195_5": "katvā gabbhantaraṃ pavisitvā yāvadatthaṃ supitvā sāyaṃ nikkhamati. Tatrupāyāyāti",
  "atk-vin02a2:195_6": "tesu kammesu upāyabhūtāya. Vīmaṃsāyāti ṭhānuppattikavīmaṃsāya. “Idamevaṃ kattabbaṃ,",
  "atk-vin02a2:195_7": "idamevaṃ na kattabba”nti tasmiṃyeva khaṇe uppannapaññāya samannāgato na hoti. Na",
  "atk-vin02a2:195_8": "alaṃ kātuṃ na alaṃ saṃvidhātunti sahatthāpi kātuṃ samattho na hoti; “gaṇhatha bhante,",
  "atk-vin02a2:195_9": "gaṇha dahara, gaṇha sāmaṇera, sace tumhe vā na karissatha, amhe vā na karissāma,",
  "atk-vin02a2:195_10": "ko dāni imaṃ karissatī”ti evaṃ ussāhaṃ janetvā saṃvidhātuṃ aññamaññaṃ kāretumpi samattho",
  "atk-vin02a2:195_11": "na hoti. Bhikkhūhi “kammaṃ karissāmā”ti vutte kiñci rogaṃ apadisati, bhikkhūnaṃ kammaṃ",
  "atk-vin02a2:195_12": "karontānaṃ samīpeneva vicarati, sīsameva dasseti, ayampi anārādhako hoti.",
  "atk-vin02a2:196_0": "Na tibbacchando hotīti balavacchando na hoti. Uddeseti pāḷipariyāpuṇane. Paripucchāyāti",
  "atk-vin02a2:196_1": "atthasavane. Adhisīleti pātimokkhasīle. Adhicitteti lokiyasamādhibhāvanāya. Adhipaññāyāti",
  "atk-vin02a2:196_2": "lokuttaramaggabhāvanāya.",
  "atk-vin02a2:197_0": "Saṅkanto hotīti idhāgato hoti. Tassa satthunoti tassa titthāyatanasāmikassa. Tassa",
  "atk-vin02a2:197_1": "diṭṭhiyāti tassa santakāya laddhiyā. Idāni sāyeva laddhi yasmā tassa titthakarassa",
  "atk-vin02a2:197_2": "khamati ceva ruccati ca “idameva sacca”nti ca daḷhaggāhena gahitā; tasmā tassa khanti",
  "atk-vin02a2:197_3": "ruci ādāyoti vuccati. Tena vuttaṃ – “tassa khantiyā tassa ruciyā tassa ādāyassā”ti.",
  "atk-vin02a2:197_4": "Avaṇṇe bhaññamāneti garahāya bhaññamānāya. Anabhiraddhoti aparipuṇṇasaṅkappo; no",
  "atk-vin02a2:197_5": "paggahitacitto. Udaggoti abbhunnatakāyacitto. Idaṃ bhikkhave saṅghātanikaṃ aññatitthiyapubbassa",
  "atk-vin02a2:197_6": "anārādhanīyasminti bhikkhave yamidaṃ tassa satthuno tasseva ca laddhiyā avaṇṇe bhaññamāne",
  "atk-vin02a2:197_7": "“kiṃ ime paraṃ garahantī”ti kāyavacīvikāranibbattakaṃ anattamanattaṃ, buddhādīnañca",
  "atk-vin02a2:197_8": "avaṇṇe bhaññamāne attamanattaṃ, yañca tasseva satthuno tasseva ca laddhiyā vaṇṇe",
  "atk-vin02a2:197_9": "bhaññamāne attamanattaṃ, buddhādīnañca vaṇṇabhaṇane anattamanattaṃ, idaṃ aññatitthiyapubbassa",
  "atk-vin02a2:197_10": "anārādhanīyasmiṃ saṅghātanikaṃ, anārādhake parivāsavattaṃ apūrake kamme idaṃ liṅgaṃ,",
  "atk-vin02a2:197_11": "idaṃ lakkhaṇaṃ, idamacalappamāṇanti vuttaṃ hoti. Evaṃ anārādhako kho bhikkhave aññatitthiyapubbo",
  "atk-vin02a2:197_12": "āgato na upasampādetabboti ito ekenapi aṅgena samannāgato na upasampādetabbo. Sukkapakkhe",
  "atk-vin02a2:197_13": "sabbaṃ vuttavipallāsena veditabbaṃ.",
  "atk-vin02a2:198_0": "Evaṃ ārādhako kho bhikkhaveti evaṃ nātikālena gāmappavesanā nātidivā paṭikkamanaṃ,",
  "atk-vin02a2:198_1": "na vesiyādigocaratā, sabrahmacārīnaṃ kiccesu dakkhatādi, uddesādīsu tibbacchandatā,",
  "atk-vin02a2:198_2": "titthiyānaṃ avaṇṇabhaṇane attamanatā, buddhādīnaṃ avaṇṇabhaṇane anattamanatā, titthiyānaṃ",
  "atk-vin02a2:198_3": "vaṇṇabhaṇane anattamanatā, buddhādīnaṃ vaṇṇabhaṇane attamanatāti imesaṃ aṭṭhannaṃ",
  "atk-vin02a2:198_4": "titthiyavattānaṃ paripūraṇena ārādhako paritosako bhikkhūnaṃ aññatitthiyapubbo āgato upasampādetabbo.",
  "atk-vin02a2:199_0": "Sace pana upasampadamāḷakepi ekaṃ vattaṃ bhindati, puna cattāro māse parivasitabbaṃ.",
  "atk-vin02a2:199_1": "Yathā pana bhinnasikkhāya sikkhamānāya puna sikkhāpadāni ca sikkhāsammuti ca diyyati,",
  "atk-vin02a2:199_2": "evaṃ nayimassa kiñci puna dātabbamatthi. Pubbe dinnaparivāsoyeva hi tassa parivāso.",
  "atk-vin02a2:199_3": "Tasmā puna cattāro māse parivasitabbaṃ. Sace parivasanto antarā aṭṭha samāpattiyo",
  "atk-vin02a2:199_4": "nibbatteti, lokiyadhammo nāma kuppanasabhāvo, na upasampādetabbo. Cattāro māse pūritavattova",
  "atk-vin02a2:199_5": "upasampādetabbo. Sace pana parivasanto cattāri mahābhūtāni pariggaṇhati, upādārūpāni",
  "atk-vin02a2:199_6": "paricchindati, nāmarūpaṃ vavatthapeti, tilakkhaṇaṃ āropetvā vipassanaṃ ārabhati,",
  "atk-vin02a2:199_7": "lokiyadhammo nāma kuppanasabhāvo, neva upasampādetabbo. Sace pana vipassanaṃ vaḍḍhetvā",
  "atk-vin02a2:199_8": "sotāpattimaggaṃ paṭilabhati, paripuṇṇaṃyeva hoti vattaṃ. Samūhatāni sabbadiṭṭhigatāni",
  "atk-vin02a2:199_9": "abbuḷhaṃ vicikicchāsallaṃ taṃdivasameva upasampādetabbo. Sacepi titthiyaliṅge ṭhito",
  "atk-vin02a2:199_10": "sotāpanno hoti, parivāsakiccaṃ natthi, tadaheva pabbājetvā upasampādetabbo.",
  "atk-vin02a2:200_0": "Upajjhāyamūlakaṃ cīvaraṃ pariyesitabbanti upajjhāyaṃ issaraṃ katvā tassa cīvaraṃ",
  "atk-vin02a2:200_1": "pariyesitabbaṃ. Pattampi tatheva. Tasmā yadi upajjhāyassa pattacīvaraṃ atthi, “imassa",
  "atk-vin02a2:200_2": "dehī”ti vattabbo. Atha natthi, aññe dātukāmā honti, tehipi upajjhāyasseva dātabbaṃ",
  "atk-vin02a2:200_3": "“idaṃ tumhākaṃ katvā imassa dethā”ti. Kasmā? Titthiyā nāma vilomā honti “saṅghena",
  "atk-vin02a2:200_4": "me pattacīvaraṃ dinnaṃ, kiṃ mayhaṃ tumhesu āyatta”nti vatvā ovādānusāsaniṃ na kareyyuṃ,",
  "atk-vin02a2:200_5": "upajjhāyena pana āyattajīvikattā tassa vacanakaro bhavissati. Tenassa “upajjhāyamūlakaṃ",
  "atk-vin02a2:200_6": "cīvaraṃ pariyesitabba”nti vuttaṃ. Bhaṇḍukammāyāti kesoropanatthaṃ. Bhaṇḍukammakathā parato āgamissati.",
  "atk-vin02a2:201_0": "Aggikāti aggiparicaraṇakā. Jaṭilakāti tāpasā. Ete bhikkhave kiriyavādinoti ete kiriyaṃ",
  "atk-vin02a2:201_1": "na paṭibāhanti, “atthi kammaṃ, atthi kammavipāko”ti evaṃdiṭṭhikā. Sabbabuddhā hi",
  "atk-vin02a2:201_2": "nekkhammapāramiṃ pūrayamānā etadeva pabbajjaṃ pabbajitvā pūresuṃ, mayāpi tatheva",
  "atk-vin02a2:201_3": "pūritā, na etesaṃ sāsane pabbajjā vilomā, tasmā upasampādetabbā, na tesaṃ parivāso",
  "atk-vin02a2:201_4": "dātabboti. Imāhaṃ bhikkhave ñātīnaṃ āveṇikaṃ parihāraṃ dammīti imaṃ ahaṃ tesaṃ pāṭekkaṃ",
  "atk-vin02a2:201_5": "odissakaṃ parihāraṃ dadāmi. Kasmā evamāha? Te hi titthāyatane pabbajitāpi sāsanassa",
  "atk-vin02a2:201_6": "avaṇṇakāmā na honti, amhākaṃ ñātiseṭṭhassa sāsananti vaṇṇavādinova honti, tasmā evamāhāti.",
  "atk-vin02a2:202": "Aññatitthiyapubbavatthukathā niṭṭhitā.",
  "atk-vin02a2:203": "Pañcābādhavatthukathā",
  "atk-vin02a2:204_0": "88. Magadhesu pañca ābādhā ussannā hontīti magadhanāmake janapade manussānañca amanussānañca",
  "atk-vin02a2:204_1": "pañca rogā ussannā vuḍḍhippattā phātippattā honti. Jīvakakomārabhaccakathā cīvarakkhandhake",
  "atk-vin02a2:204_2": "āvibhavissati. Na bhikkhave pañcahi ābādhehi phuṭṭho pabbājetabboti ye te kuṭṭhādayo",
  "atk-vin02a2:204_3": "pañca ābādhā ussannā, tehi phuṭṭho abhibhūto na pabbājetabbo.",
  "atk-vin02a2:205_0": "Tattha kuṭṭhanti rattakuṭṭhaṃ vā hotu kāḷakuṭṭhaṃ vā, yaṃkiñci kiṭibhadaddukacchuādippabhedampi",
  "atk-vin02a2:205_1": "sabbaṃ kuṭṭhamevāti vuttaṃ. Tañce nakhapiṭṭhippamāṇampi vaḍḍhanakapakkhe ṭhitaṃ hoti,",
  "atk-vin02a2:205_2": "na pabbājetabbo. Sace pana nivāsanapārupanehi pakatipaṭicchanne ṭhāne nakhapiṭṭhippamāṇaṃ",
  "atk-vin02a2:205_3": "avaḍḍhanakapakkhe ṭhitaṃ hoti, vaṭṭati. Mukhe pana hatthapādapiṭṭhesu vā sacepi avaḍḍhanakapakkhe",
  "atk-vin02a2:205_4": "ṭhitaṃ nakhapiṭṭhito ca khuddakatarampi, na vaṭṭatiyevāti kurundiyaṃ vuttaṃ. Tikicchāpetvā",
  "atk-vin02a2:205_5": "pabbājentenāpi pakativaṇṇe jāteyeva pabbājetabbo. Godhāpiṭṭhisadisacuṇṇaokiraṇakasarīrampi",
  "atk-vin02a2:205_6": "pabbājetuṃ na vaṭṭati.",
  "atk-vin02a2:206_0": "Gaṇḍoti medagaṇḍo vā hotu añño vā yo koci kolaṭṭhimattakopi ce vaḍḍhanakapakkhe ṭhito",
  "atk-vin02a2:206_1": "gaṇḍo hoti, na pabbājetabbo. Paṭicchannaṭṭhāne pana kolaṭṭhimatte avaḍḍhanakapakkhe",
  "atk-vin02a2:206_2": "ṭhito vaṭṭati. Mukhādike appaṭicchannaṭṭhāne avaḍḍhanakapakkhe ṭhitopi na vaṭṭati.",
  "atk-vin02a2:206_3": "Tikicchāpetvā pabbājentenāpi sarīraṃ sañchaviṃ kāretvāva pabbājetabbo. Uṇṇigaṇḍā",
  "atk-vin02a2:206_4": "nāma honti gothanā viya aṅgulikā viya ca tattha tattha lambanti, etepi gaṇḍāyeva.",
  "atk-vin02a2:206_5": "Tesu sati pabbājetuṃ na vaṭṭati. Daharakāle khīrapiḷakā yobbannakāle ca mukhe kharapiḷakā",
  "atk-vin02a2:206_6": "nāma honti, mahallakakāle nassanti, na tā gaṇḍasaṅkhyaṃ gacchanti, tāsu sati pabbājetuṃ",
  "atk-vin02a2:206_7": "vaṭṭati. Aññe pana sarīre kharapiḷakā nāma aparā padumakaṇṇikā nāma honti, aññā sāsapabījakā",
  "atk-vin02a2:206_8": "nāma sāsapamattā eva sakalasarīraṃ pharanti, tā sabbā kuṭṭhajātikā eva. Tāsu sati na pabbājetabbo.",
  "atk-vin02a2:207_0": "Kilāsoti na bhijjanakaṃ na paggharaṇakaṃ padumapuṇḍarīkapattavaṇṇaṃ kuṭṭhaṃ, yena",
  "atk-vin02a2:207_1": "gunnaṃ viya sabalaṃ sarīraṃ hoti, tasmiṃ kuṭṭhe vuttanayeneva vinicchayo veditabbo.",
  "atk-vin02a2:207_2": "Sosoti sosabyādhi; tasmiṃ sati na pabbājetabbo. Apamāroti pittummāro vā yakkhummāro",
  "atk-vin02a2:207_3": "vā; tattha pubbaverikena amanussena gahito duttikiccho hoti. Appamattakepi pana apamāre",
  "atk-vin02a2:207_4": "sati na pabbājetabbo.",
  "atk-vin02a2:208": "Pañcābādhavatthukathā niṭṭhitā.",
  "atk-vin02a2:209": "Rājabhaṭavatthukathā",
  "atk-vin02a2:210_0": "90. Rājabhaṭavatthusmiṃ – paccantaṃ uccinathāti paccantaṃ vaḍḍhetha. Core palāpetvā",
  "atk-vin02a2:210_1": "corabhayena vuṭṭhite gāme āvāsāpetvā ārakkhaṃ datvā kasikammādīni pavattāpethāti",
  "atk-vin02a2:210_2": "vuttaṃ hoti. Rājā pana sotāpannattā “core ghātetha, hanathā”ti na āṇāpeti. Upajjhāyassa",
  "atk-vin02a2:210_3": "deva sīsaṃ chinditabbantiādi sabbaṃ “pabbajjāya upajjhāyo seṭṭho, tato ācariyo, tato",
  "atk-vin02a2:210_4": "gaṇo”ti cintetvā idaṃ vohāre aḍḍavinicchaye āgatanti āhaṃsu. Na bhikkhave rājabhaṭo",
  "atk-vin02a2:210_5": "pabbājetabboti ettha amacco vā hotu mahāmatto vā sevako vā kiñci ṭhānantaraṃ patto",
  "atk-vin02a2:210_6": "vā appatto vā, yo koci rañño bhattavetanabhaṭo, sabbo rājabhaṭoti saṅkhyaṃ gacchati,",
  "atk-vin02a2:210_7": "so na pabbājetabbo. Tassa pana puttanattabhātukā ye rājato bhattavetanaṃ na gaṇhanti,",
  "atk-vin02a2:210_8": "te pabbājetuṃ vaṭṭati. Yo pana rājato laddhaṃ nibaddhabhogaṃ vā māsasaṃvaccharaparibbayaṃ",
  "atk-vin02a2:210_9": "vā raññoyeva niyyāteti, puttabhātuke vā taṃ ṭhānaṃ sampaṭicchāpetvā rājānaṃ “na dānāhaṃ",
  "atk-vin02a2:210_10": "devassa bhaṭo”ti āpucchati, yena vā yaṃ kammakāraṇā vetanaṃ gahitaṃ, taṃ kammaṃ kataṃ",
  "atk-vin02a2:210_11": "hoti, yo vā pabbajassūti raññā anuññāto hoti, tampi pabbājetuṃ vaṭṭati.",
  "atk-vin02a2:211": "Rājabhaṭavatthukathā niṭṭhitā.",
  "atk-vin02a2:212": "Coravatthukathā",
  "atk-vin02a2:213_0": "91. Coravatthūsu – manussā passitvāti yehi gihikāle diṭṭhapubbo ye ca “ayaṃ so”ti",
  "atk-vin02a2:213_1": "aññesaṃ suṇanti, te passitvā ubbijjantipi…pe… dvārampi thakenti. Ye pana na jānanti,",
  "atk-vin02a2:213_2": "tesaṃ gharesu bhikkhaṃ labhati. Na bhikkhaveti bhagavā sayaṃ dhammassāmī, tasmā āyatiṃ",
  "atk-vin02a2:213_3": "akaraṇatthāya bhikkhūnaṃ sikkhāpadaṃ paññapento evamāha. Tattha dhajaṃ bandhitvā",
  "atk-vin02a2:213_4": "viya vicaratīti dhajabandho. Mūladevādayo viya loke pākaṭoti vuttaṃ hoti. Tasmā yo",
  "atk-vin02a2:213_5": "gāmaghātaṃ vā panthaduhanaṃ vā nagare sandhicchedādikammaṃ vā karonto vicarati, paññāyati",
  "atk-vin02a2:213_6": "ca “asuko nāma idaṃ idaṃ karotī”ti, so na pabbājetabbo. Yo pana rājaputto rajjaṃ",
  "atk-vin02a2:213_7": "patthento gāmaghātādīni karoti, so pabbājetabbo. Rājāno hi tasmiṃ pabbajite tussanti,",
  "atk-vin02a2:213_8": "sace pana na tussanti, na pabbājetabbo. Pubbe mahājane pākaṭo coro pacchā corakammaṃ",
  "atk-vin02a2:213_9": "pahāya pañcasīlādīni samādiyati, tañce manussā evaṃ jānanti, pabbājetabbo. Ye pana",
  "atk-vin02a2:213_10": "ambalabujādicorakā sandhicchedādicorā eva vā adissamānā theyyaṃ karonti, pacchāpi",
  "atk-vin02a2:213_11": "iminā nāma idaṃ katanti na paññāyanti, tepi pabbājetuṃ vaṭṭati.",
  "atk-vin02a2:214_0": "92. Kāraṃ bhinditvāti aṭṭabandhanādiṃ bhinditvā. Abhayūvarāti ettha bhayena uparamantīti",
  "atk-vin02a2:214_1": "bhayūvarā, ete pana laddhābhayattā na bhayūvarāti abhayūvarā; pakārassa cettha vakāro",
  "atk-vin02a2:214_2": "katoti veditabbo. Na bhikkhave kārabhedako pabbājetabboti kāro vuccati bandhanāgāraṃ.",
  "atk-vin02a2:214_3": "Idha pana andubandhanaṃ vā hotu saṅkhalikabandhanaṃ vā rajjubandhanaṃ vā gāmabandhanaṃ",
  "atk-vin02a2:214_4": "vā nigamabandhanaṃ vā nagarabandhanaṃ vā purisagutti vā janapadabandhanaṃ vā dīpabandhanaṃ",
  "atk-vin02a2:214_5": "vā, yo etesu yaṃkiñci bandhanaṃ bhinditvā vā chinditvā vā muñcitvā vā vivaritvā vā",
  "atk-vin02a2:214_6": "passamānānaṃ vā apassamānānaṃ vā palāyati, so kārabhedakoti saṅkhyaṃ gacchati. Tasmā",
  "atk-vin02a2:214_7": "īdiso kārabhedako coro dīpabandhanaṃ bhinditvā dīpantaraṃ gatopi na pabbājetabbo.",
  "atk-vin02a2:214_8": "Yo pana na coro, kevalaṃ hatthakammaṃ akaronto “evaṃ no apalāyanto karissatī”ti rājayuttādīhi",
  "atk-vin02a2:214_9": "baddho, so kāraṃ bhinditvā palātopi pabbājetabbo. Yo pana gāmanigamapaṭṭanādīni keṇiyā",
  "atk-vin02a2:214_10": "gahetvā taṃ asampādento bandhanāgāraṃ pavesito hoti, so palāyitvā āgato na pabbājetabbo.",
  "atk-vin02a2:214_11": "Yopi kasikammādīhi dhanaṃ sampādetvā jīvanto “nidhānaṃ iminā laddha”nti pesuññaṃ",
  "atk-vin02a2:214_12": "upasaṃharitvā kenaci bandhāpito hoti, taṃ tattheva pabbājetuṃ na vaṭṭati, palāyitvā",
  "atk-vin02a2:214_13": "gataṃ pana gataṭṭhāne pabbājetuṃ vaṭṭati.",
  "atk-vin02a2:215_0": "93. Na bhikkhave likhitakoti ettha likhitako nāma na kevalaṃ “yattha passati tattha",
  "atk-vin02a2:215_1": "hantabbo”ti, atha kho yo koci corikaṃ vā aññaṃ vā garuṃ rājāparādhaṃ katvā palāto,",
  "atk-vin02a2:215_2": "rājā ca naṃ paṇṇe vā potthake vā “itthannāmo yattha dissati, tattha gahetvā māretabbo”ti",
  "atk-vin02a2:215_3": "vā “hatthapādānissa chinditabbānī”ti vā “ettakaṃ nāma daṇḍaṃ āharāpetabbo”ti vā likhāpeti,",
  "atk-vin02a2:215_4": "ayaṃ likhitako nāma, so na pabbājetabbo.",
  "atk-vin02a2:216_0": "94. Kasāhato katadaṇḍakammoti ettha yo vacanapesanādīni akaronto haññati, na so katadaṇḍakammo.",
  "atk-vin02a2:216_1": "Yo pana keṇiyā vā aññathā vā kiñci gahetvā khāditvā puna dātuṃ asakkonto “ayameva",
  "atk-vin02a2:216_2": "te daṇḍo hotū”ti kasāhi haññati, ayaṃ kasāhato katadaṇḍakammo. So ca kasāhi vā hato",
  "atk-vin02a2:216_3": "hotu addhadaṇḍakādīnaṃ vā aññatarena, yāva allavaṇo hoti, tāva na pabbājetabbo. Vaṇe",
  "atk-vin02a2:216_4": "pana pākatike katvā pabbājetabbo. Sace pana jāṇūhi vā kapparehi vā nāḷikerapāsāṇādīhi",
  "atk-vin02a2:216_5": "vā ghātetvā mutto hoti, sarīre cassa gaṇṭhiyo paññāyanti, na pabbājetabbo. Phāsukaṃ",
  "atk-vin02a2:216_6": "katvā eva gaṇṭhīsu sannisinnāsu pabbājetabbo.",
  "atk-vin02a2:217_0": "95. Lakkhaṇāhato katadaṇḍakammoti ettha katadaṇḍakammabhāvo purimanayeneva veditabbo.",
  "atk-vin02a2:217_1": "Yassa pana nalāṭe vā ūruādīsu vā tattena lohena lakkhaṇaṃ āhataṃ hoti, so sace bhujisso",
  "atk-vin02a2:217_2": "yāva allavaṇo hoti, tāva na pabbājetabbo. Sacepissa vaṇā ruḷhā honti, chaviyā samaparicchedā,",
  "atk-vin02a2:217_3": "lakkhaṇaṃ na paññāyati, timaṇḍalavatthassa uttarāsaṅge kate paṭicchannokāse ce hoti,",
  "atk-vin02a2:217_4": "pabbājetuṃ vaṭṭati, appaṭicchannokāse ce na vaṭṭati.",
  "atk-vin02a2:218": "Coravatthukathā niṭṭhitā.",
  "atk-vin02a2:219": "Iṇāyikavatthukathā",
  "atk-vin02a2:220_0": "96. Na bhikkhave iṇāyikoti ettha iṇāyiko nāma yassa pitipitāmahehi vā iṇaṃ gahitaṃ",
  "atk-vin02a2:220_1": "hoti, sayaṃ vā iṇaṃ gahitaṃ hoti, yaṃ vā āthapetvā mātāpitūhi kiñci gahitaṃ hoti,",
  "atk-vin02a2:220_2": "so taṃ iṇaṃ paresaṃ dhāretīti iṇāyiko. Yaṃ pana aññe ñātakā āthapetvā kiñci gaṇhanti,",
  "atk-vin02a2:220_3": "so na iṇāyiko. Na hi te taṃ āthapetuṃ issarā, tasmā taṃ pabbājetuṃ vaṭṭati, itaraṃ",
  "atk-vin02a2:220_4": "na vaṭṭati. Sace panassa ñātisālohitā “mayaṃ dassāma, pabbājetha na”nti iṇaṃ attano",
  "atk-vin02a2:220_5": "bhāraṃ karonti, añño vā koci tassa ācārasampattiṃ disvā “pabbājetha naṃ, ahaṃ iṇaṃ",
  "atk-vin02a2:220_6": "dassāmī”ti vadati, pabbājetuṃ vaṭṭati. Tesu asati bhikkhunā tathārūpassa upaṭṭhākassāpi",
  "atk-vin02a2:220_7": "ārocetabbaṃ “sahetuko satto iṇapalibodhena na pabbajatī”ti. Sace so paṭipajjati,",
  "atk-vin02a2:220_8": "pabbājetabbo. Sacepi attano kappiyabhaṇḍaṃ atthi, “etaṃ dassāmī”ti pabbājetabbo.",
  "atk-vin02a2:220_9": "Sace pana neva ñātakādayo paṭipajjanti, na attano dhanaṃ atthi, “pabbājetvā bhikkhāya",
  "atk-vin02a2:220_10": "caritvā mocessāmī”ti pabbājetuṃ na vaṭṭati. Sace pabbājeti dukkaṭaṃ. Palātopi ānetvā",
  "atk-vin02a2:220_11": "dātabbo. No ce deti, sabbaṃ iṇaṃ gīvā hoti. Ajānitvā pabbājayato anāpatti. Passantena",
  "atk-vin02a2:220_12": "pana ānetvā iṇasāmikānaṃ dassetabbo. Apassantassa gīvā na hoti.",
  "atk-vin02a2:221_0": "Sace iṇāyiko aññaṃ desaṃ gantvā pucchiyamānopi “nāhaṃ kassaci kiñci dhāremī”ti vatvā",
  "atk-vin02a2:221_1": "pabbajati, iṇasāmiko ca taṃ pariyesanto tattha gacchati, daharo taṃ disvā palāyati,",
  "atk-vin02a2:221_2": "so ca theraṃ upasaṅkamitvā “ayaṃ bhante kena pabbājito, mama ettakaṃ nāma dhanaṃ",
  "atk-vin02a2:221_3": "gahetvā palāto”ti vadati, therena vattabbaṃ “mayā upāsaka ‘aṇaṇo aha’nti vadanto",
  "atk-vin02a2:221_4": "pabbājito, kiṃ dāni karomi, passa me pattacīvaramatta”nti ayaṃ tattha sāmīci. Palāte pana gīvā na hoti.",
  "atk-vin02a2:222_0": "Sace pana naṃ therassa sammukhāva disvā “ayaṃ mama iṇāyiko”ti vadati, “tava iṇāyikaṃ",
  "atk-vin02a2:222_1": "tvameva jānāhī”ti vattabbo. Evampi gīvā na hoti. Sacepi so “pabbajito ayaṃ idāni",
  "atk-vin02a2:222_2": "kuhiṃ gamissatī”ti vadati, therena “tvaṃyeva jānāhī”ti vattabbo. Evampissa palāte",
  "atk-vin02a2:222_3": "gīvā na hoti. Sace pana thero “kuhiṃ dāni ayaṃ gamissati, idheva acchatū”ti vadati,",
  "atk-vin02a2:222_4": "so ce palāyati, gīvā hoti. Sace so sahetukasatto hoti vattasampanno, therena “īdiso",
  "atk-vin02a2:222_5": "aya”nti vattabbaṃ. Iṇasāmiko ce “sādhū”ti vissajjeti, iccetaṃ kusalaṃ. Sace pana",
  "atk-vin02a2:222_6": "“upaḍḍhupaḍḍhaṃ dethā”ti vadati, dātabbaṃ. Aparena samayena atiārādhako hoti, “sabbaṃ",
  "atk-vin02a2:222_7": "dethā”ti vuttepi dātabbameva. Sace pana uddesaparipucchādīsu kusalo hoti bahūpakāro",
  "atk-vin02a2:222_8": "bhikkhūnaṃ, bhikkhācāravattena pariyesitvāpi iṇaṃ dātabbamevāti.",
  "atk-vin02a2:223": "Iṇāyikavatthukathā niṭṭhitā.",
  "atk-vin02a2:224": "Dāsavatthukathā",
  "atk-vin02a2:225_0": "97. Na bhikkhave dāsoti ettha cattāro dāsā – antojāto, dhanakkīto, karamarānīto,",
  "atk-vin02a2:225_1": "sāmaṃ dāsabyaṃ upagatoti. Tattha antojāto nāma jātidāso gharadāsiyā putto. Dhanakkīto",
  "atk-vin02a2:225_2": "nāma mātāpitūnaṃ santikā putto vā sāmikānaṃ santikā dāso vā dhanaṃ datvā dāsacārittaṃ",
  "atk-vin02a2:225_3": "āropetvā kīto. Ete dvepi na pabbājetabbā. Pabbājentena tattha tattha cārittavasena",
  "atk-vin02a2:225_4": "adāsaṃ katvā pabbājetabbā.",
  "atk-vin02a2:226_0": "Karamarānīto nāma tiroraṭṭhaṃ vilopaṃ vā katvā upalāpetvā vā tiroraṭṭhato bhujissamānusakāni",
  "atk-vin02a2:226_1": "āharanti, antoraṭṭheyeva vā katāparādhaṃ kiñci gāmaṃ rājā “vilumpathā”ti āṇāpeti,",
  "atk-vin02a2:226_2": "tato mānusakānipi āharanti. Tattha sabbe purisā dāsā, itthiyo dāsiyo. Evarūpo karamarānīto",
  "atk-vin02a2:226_3": "dāso yehi ānīto, tesaṃ santike vasanto vā bandhanāgāre baddho vā purisehi rakkhiyamāno",
  "atk-vin02a2:226_4": "vā na pabbājetabbo. Palāyitvā pana gato, gataṭṭhāne pabbājetabbo. Raññā tuṭṭhena",
  "atk-vin02a2:226_5": "“karamarānītake muñcathā”ti vatvā vā sabbasādhāraṇena vā nayena bandhanā mokkhe kate pabbājetabbova.",
  "atk-vin02a2:227_0": "Sāmaṃ dāsabyaṃ upagato nāma jīvitahetu vā ārakkhahetu vā “ahaṃ te dāso”ti sayameva",
  "atk-vin02a2:227_1": "dāsabhāvaṃ upagato. Rājūnaṃ hatthiassagomahiṃsagopakādayo viya, tādiso dāso na pabbājetabbo.",
  "atk-vin02a2:227_2": "Rañño vaṇṇadāsīnaṃ puttā honti amaccaputtasadisā, tepi na pabbājetabbā. Bhujissitthiyo",
  "atk-vin02a2:227_3": "asaṃyatā vaṇṇadāsīhi saddhiṃ vicaranti, tāsaṃ putte pabbājetuṃ vaṭṭati. Sace sayameva",
  "atk-vin02a2:227_4": "paṇṇaṃ āropenti, na vaṭṭati. Bhaṭiputtakagaṇādīnaṃ dāsāpi tehi adinnā na pabbājetabbā.",
  "atk-vin02a2:227_5": "Vihāresu rājūhi ārāmikadāsā nāma dinnā honti, tepi pabbājetuṃ na vaṭṭati. Bhujisse",
  "atk-vin02a2:227_6": "pana katvā pabbājetuṃ vaṭṭati. Mahāpaccariyaṃ “antojātadhanakkītake ānetvā bhikkhusaṅghassa",
  "atk-vin02a2:227_7": "ārāmike demāti denti, takkaṃ sīse āsittakasadisāva honti, te pabbājetuṃ vaṭṭatī”ti",
  "atk-vin02a2:227_8": "vuttaṃ. Kurundiyaṃ pana “ārāmikaṃ demāti kappiyavohārena denti, yena kenaci vohārena",
  "atk-vin02a2:227_9": "dinno hotu, neva pabbājetabbo”ti vuttaṃ. Duggatamanussā saṅghaṃ nissāya jīvissāmāti",
  "atk-vin02a2:227_10": "vihāre kappiyakārakā honti, etepi pabbājetuṃ vaṭṭati. Yassa mātāpitaro dāsā, mātā",
  "atk-vin02a2:227_11": "eva vā dāsī, pitā adāso, taṃ pabbājetuṃ na vaṭṭati. Yassa pana mātā adāsī, pitā dāso,",
  "atk-vin02a2:227_12": "taṃ pabbājetuṃ vaṭṭati. Bhikkhussa ñātakā vā upaṭṭhākā vā dāsaṃ denti “imaṃ pabbājetha,",
  "atk-vin02a2:227_13": "tumhākaṃ veyyāvaccaṃ karissatī”ti attanovāssa dāso atthi, bhujisso katova pabbājetabbo.",
  "atk-vin02a2:227_14": "Sāmikā dāsaṃ denti “imaṃ pabbājetha, sace abhiramissati, adāso vibbhamissati ce,",
  "atk-vin02a2:227_15": "amhākaṃ dāsova bhavissatīti ayaṃ tāvakāliko nāma, taṃ pabbājetuṃ na vaṭṭatī”ti kurundiyaṃ",
  "atk-vin02a2:227_16": "vuttaṃ. Nissāmikadāso hoti, sopi bhujisso katova pabbājetabbo. Ajānanto pabbājetvā",
  "atk-vin02a2:227_17": "vā upasampādetvā vā pacchā jānāti, bhujissaṃ kātumeva vaṭṭati.",
  "atk-vin02a2:228_0": "Imassa ca atthassa pakāsanatthaṃ idaṃ vatthuṃ vadanti – ekā kira kuladāsī ekena saddhiṃ",
  "atk-vin02a2:228_1": "anurādhapurā palāyitvā rohaṇe vasamānā puttaṃ paṭilabhi, so pabbajitvā upasampannakāle",
  "atk-vin02a2:228_2": "lajjī kukkuccako ahosi. Athekadivasaṃ mātaraṃ pucchi – “kiṃ upāsike tumhākaṃ bhātā",
  "atk-vin02a2:228_3": "vā bhaginī vā natthi, na kañci ñātakaṃ passāmī”ti. “Tāta, ahaṃ anurādhapure kuladāsī,",
  "atk-vin02a2:228_4": "tava pitarā saddhiṃ palāyitvā idha vasāmī”ti. Sīlavā bhikkhu “asuddhā kira me pabbajjā”ti",
  "atk-vin02a2:228_5": "saṃvegaṃ labhitvā mātaraṃ tassa kulassa nāmagottaṃ pucchitvā anurādhapuraṃ āgamma",
  "atk-vin02a2:228_6": "tassa kulassa gharadvāre aṭṭhāsi. “Aticchatha bhante”ti vuttepi nātikkami, te āgantvā",
  "atk-vin02a2:228_7": "“kiṃ bhante”ti pucchiṃsu. “Tumhākaṃ itthannāmā dāsī palātā atthī”ti? Atthi bhante.",
  "atk-vin02a2:228_8": "Ahaṃ tassā putto, sace maṃ tumhe anujānātha, pabbajjaṃ labhāmi, tumhe mayhaṃ sāmikāti.",
  "atk-vin02a2:228_9": "Te haṭṭhatuṭṭhā hutvā “suddhā bhante tumhākaṃ pabbajjā”ti taṃ bhujissaṃ katvā mahāvihāre",
  "atk-vin02a2:228_10": "vasāpesuṃ catūhi paccayehi paṭijaggantā. Thero taṃ kulaṃ nissāya vasamānoyeva arahattaṃ pāpuṇīti.",
  "atk-vin02a2:229": "Dāsavatthukathā niṭṭhitā.",
  "atk-vin02a2:230": "Kammārabhaṇḍuvatthādikathā",
  "atk-vin02a2:231_0": "98-9. Kammārabhaṇḍūti tulādhāramuṇḍako suvaṇṇakāraputto, pañcasikho taruṇadārakoti",
  "atk-vin02a2:231_1": "vuttaṃ hoti. Saṅghaṃ apaloketuṃ bhaṇḍukammāyāti saṅghaṃ bhaṇḍukammatthāya āpucchituṃ",
  "atk-vin02a2:231_2": "anujānāmīti attho. Tatrāyaṃ āpucchanavidhi – sīmāpariyāpanne bhikkhū sannipātetvā",
  "atk-vin02a2:231_3": "pabbajjāpekkhaṃ tattha netvā “saṅghaṃ bhante imassa dārakassa bhaṇḍukammaṃ āpucchāmī”ti",
  "atk-vin02a2:231_4": "tikkhattuṃ vā dvikkhattuṃ vā sakiṃ vā vattabbaṃ. Ettha ca “imassa dārakassa bhaṇḍukammaṃ",
  "atk-vin02a2:231_5": "āpucchāmī”tipi “imassa samaṇakaraṇaṃ āpucchāmī”tipi “imassa pabbājanaṃ āpucchāmī”tipi",
  "atk-vin02a2:231_6": "“ayaṃ samaṇo hotukāmo”tipi “ayaṃ pabbajitukāmo”tipi vattuṃ vaṭṭatiyeva.",
  "atk-vin02a2:232_0": "Sace sabhāgaṭṭhānaṃ hoti, dasa vā vīsaṃ vā tiṃsaṃ vā bhikkhū vasantīti paricchedo",
  "atk-vin02a2:232_1": "paññāyati, tesaṃ ṭhitokāsaṃ vā nisinnokāsaṃ vā gantvāpi purimanayeneva āpucchitabbaṃ.",
  "atk-vin02a2:232_2": "Pabbajjāpekkhaṃ vināva daharabhikkhū vā sāmaṇere vā pesetvāpi “eko bhante pabbajjāpekkho",
  "atk-vin02a2:232_3": "atthi tassa bhaṇḍukammaṃ āpucchāmā”tiādinā nayena āpucchāpetuṃ vaṭṭati.",
  "atk-vin02a2:233_0": "Sace keci bhikkhū senāsanaṃ vā gumbādīni vā pavisitvā niddāyanti vā samaṇadhammaṃ",
  "atk-vin02a2:233_1": "vā karonti, āpucchakā ca pariyesantāpi adisvā “sabbe āpucchitā amhehī”ti saññino",
  "atk-vin02a2:233_2": "honti, pabbajjā nāma lahukaṃ kammaṃ, tasmā pabbajito supabbajitova pabbājentassāpi anāpatti.",
  "atk-vin02a2:234_0": "Sace pana mahāvihāro hoti anekabhikkhusahassāvāso, sabbe bhikkhū sannipātetumpi dukkaraṃ,",
  "atk-vin02a2:234_1": "pageva paṭipāṭiyā āpucchituṃ, khaṇḍasīmāyaṃ vā ṭhatvā nadīsamuddādīni vā gantvā pabbājetabbo.",
  "atk-vin02a2:234_2": "Yo pana navamuṇḍo vā hoti vibbhantako vā nigaṇṭhādīsu aññataro vā dvaṅgulakeso vā",
  "atk-vin02a2:234_3": "ūnadvaṅgulakeso vā, tassa kesacchedanakiccaṃ natthi, tasmā bhaṇḍukammaṃ anāpucchitvāpi",
  "atk-vin02a2:234_4": "tādisaṃ pabbājetuṃ vaṭṭati. Dvaṅgulātirittakeso pana yo hoti antamaso ekasikhāmattadharopi,",
  "atk-vin02a2:234_5": "so bhaṇḍukammaṃ āpucchitvāva pabbājetabbo. Upālivatthu mahāvibhaṅge vuttanayameva.",
  "atk-vin02a2:235_0": "100. Ahivātakarogenāti māribyādhinā; yatra hi so rogo uppajjati, taṃ kulaṃ dvipadacatuppadaṃ",
  "atk-vin02a2:235_1": "sabbaṃ nassati, yo bhittiṃ vā chadanaṃ vā bhinditvā palāyati, tirogāmādigato vā hoti,",
  "atk-vin02a2:235_2": "so muccati. Tathā cettha pitāputtā mucciṃsu. Tena vuttaṃ – “pitāputtakā sesā hontī”ti.",
  "atk-vin02a2:236": "Kākuḍḍepakanti yo vāmahatthena leḍḍuṃ gahetvā nisinno sakkoti āgatāgate kāke uḍḍāpetvā purato nikkhittaṃ bhattaṃ bhuñjituṃ, ayaṃ kākuḍḍepako nāma, taṃ pabbājetuṃ vaṭṭati.",
  "atk-vin02a2:237": "102. Ittaroti appamattako; katipāhameva vāso bhavissatīti attho.",
  "atk-vin02a2:238_0": "103. Ogaṇenāti parihīnagaṇena; appamattakena bhikkhusaṅghenāti attho. Abyattena yāvajīvanti",
  "atk-vin02a2:238_1": "ettha sacāyaṃ vuḍḍhataraṃ ācariyaṃ na labhati, upasampadāya saṭṭhivasso vā sattativasso",
  "atk-vin02a2:238_2": "vā hotu, navakatarassāpi byattassa santike ukkuṭikaṃ nisīditvā añjaliṃ paggahetvā",
  "atk-vin02a2:238_3": "“ācariyo me āvuso hohi, āyasmato nissāya vacchāmī”ti evaṃ tikkhattuṃ vatvā nissayo",
  "atk-vin02a2:238_4": "gahetabbova. Gāmappavesanaṃ āpucchantenāpi ukkuṭikaṃ nisīditvā añjaliṃ paggahetvā",
  "atk-vin02a2:238_5": "gāmappavesanaṃ āpucchāmi ācariyā”ti vattabbaṃ. Esa nayo sabbaāpucchanesu. Pañcakachakkesu",
  "atk-vin02a2:238_6": "cettha yattakaṃ sutaṃ nissayamuttakassa icchitabbaṃ, taṃ bhikkhunovādakavaṇṇanāyaṃ",
  "atk-vin02a2:238_7": "vuttaṃ. Tassa natthitāya ca appassuto; atthitāya ca bahussutoti veditabbo. Sesaṃ vuttanayeneva.",
  "atk-vin02a2:239": "Kammārabhaṇḍuvatthādikathā niṭṭhitā.",
  "atk-vin02a2:240": "Rāhulavatthukathā",
  "atk-vin02a2:241_0": "105. Yena kapilavatthu tena cārikaṃ pakkāmīti ettha ayaṃ anupubbikathā. Suddhodanamahārājā",
  "atk-vin02a2:241_1": "kira bodhisattassa abhinikkhamanadivasato paṭṭhāya “mama putto buddho bhavissāmīti",
  "atk-vin02a2:241_2": "nikkhanto, jāto nu kho buddho”ti pavattisavanatthaṃ ohitasotova viharati. So bhagavato",
  "atk-vin02a2:241_3": "padhānacariyañca sambodhiñca dhammacakkappavattanādīni ca suṇanto “idāni kira me",
  "atk-vin02a2:241_4": "putto rājagahaṃ upanissāya viharatī”ti sutvā ekaṃ amaccaṃ āṇāpesi – “ahaṃ tāta vuḍḍho",
  "atk-vin02a2:241_5": "mahallako, sādhu me jīvantasseva puttaṃ dassehī”ti. So “sādhū”ti paṭissuṇitvā purisasahassaparivāro",
  "atk-vin02a2:241_6": "rājagahaṃ gantvā bhagavato pāde vanditvā nisīdi. Athassa bhagavā dhammakathaṃ kathesi,",
  "atk-vin02a2:241_7": "so pasīditvā pabbajjañceva upasampadañca yāci. Tato naṃ bhagavā ehibhikkhūpasampadāya",
  "atk-vin02a2:241_8": "upasampādesi, so sapariso arahattaṃ patvā tattheva phalasamāpattisukhaṃ anubhavamāno",
  "atk-vin02a2:241_9": "vihāsi. Rājā teneva upāyena aparepi aṭṭha dūte pahiṇi, tepi sabbe saparisā tatheva",
  "atk-vin02a2:241_10": "arahattaṃ patvā tattheva vihariṃsu. “Iminā nāma kāraṇena te nāgacchantī”ti rañño",
  "atk-vin02a2:241_11": "koci pavattimattampi ārocento natthi.",
  "atk-vin02a2:242_0": "Atha rājā bodhisattena saddhiṃ ekadivasaṃjātaṃ kāḷudāyiṃ nāma amaccaṃ pahiṇitukāmo",
  "atk-vin02a2:242_1": "purimanayeneva yāci, so “sace ahaṃ pabbajituṃ labhāmi, dassessāmī”ti āha. Taṃ rājā",
  "atk-vin02a2:242_2": "“pabbajitvāpi me puttaṃ dassehī”ti pahiṇi; sopi purisasahassaparivāro gantvā tatheva",
  "atk-vin02a2:242_3": "saparivāro arahattaṃ pāpuṇi. So ekadivasaṃ sambhatesu sabbasassesu vissaṭṭhakammantesu",
  "atk-vin02a2:242_4": "janapadamanussesu pupphitesu thalajajalajapupphesu paṭipajjanakkhame magge bhagavantaṃ",
  "atk-vin02a2:242_5": "vanditvā saṭṭhimattāhi gāthāhi gamanavaṇṇaṃ vaṇṇesi. Bhagavā “kimeta”nti pucchi.",
  "atk-vin02a2:242_6": "“Bhante tumhākaṃ pitā suddhodanamahārājā mahallakomhi, jīvantasseva me puttaṃ dassehī”ti",
  "atk-vin02a2:242_7": "maṃ pesesi, sādhu bhante bhagavā ñātakānaṃ saṅgahaṃ karotu, kālo cārikaṃ pakkamitunti.",
  "atk-vin02a2:242_8": "Tena hi saṅghassa ārocehi, “bhikkhū gamiyavattaṃ pūressantī”ti. “Sādhu bhante”ti",
  "atk-vin02a2:242_9": "thero tathā akāsi. Bhagavā aṅgamagadhavāsīnaṃ kulaputtānaṃ dasahi sahassehi kapilavatthuvāsīnaṃ",
  "atk-vin02a2:242_10": "dasahīti sabbeheva vīsatisahassehi khīṇāsavehi parivuto rājagahā nikkhamitvā rājagahato",
  "atk-vin02a2:242_11": "saṭṭhiyojanikaṃ kapilavatthuṃ divase divase yojanaṃ gacchanto dvīhi māsehi pāpuṇissāmīti",
  "atk-vin02a2:242_12": "aturitacārikaṃ pakkāmi. Tena vuttaṃ – “yena kapilavatthu tena cārikaṃ pakkāmī”ti.",
  "atk-vin02a2:243_0": "Evaṃ pakkante ca bhagavati udāyitthero nikkhantadivasato paṭṭhāya suddhodanamahārājassa",
  "atk-vin02a2:243_1": "gehe bhattakiccaṃ karoti. Rājā theraṃ parivisitvā pattaṃ gandhacuṇṇena ubbaṭṭetvā",
  "atk-vin02a2:243_2": "uttamabhojanassa pūretvā “bhagavato dehī”ti therassa hatthe ṭhapeti. Theropi tatheva",
  "atk-vin02a2:243_3": "karoti. Iti bhagavā antarāmagge raññoyeva piṇḍapātaṃ paribhuñji. Theropi ca bhattakiccāvasāne",
  "atk-vin02a2:243_4": "divase divase rañño āroceti “ajja bhagavā ettakaṃ āgato”ti, buddhaguṇapaṭisaṃyuttāya",
  "atk-vin02a2:243_5": "ca kathāya sākiyānaṃ bhagavati saddhaṃ uppādesi. Teneva naṃ bhagavā “etadaggaṃ, bhikkhave,",
  "atk-vin02a2:243_6": "mama sāvakānaṃ bhikkhūnaṃ kulappasādakānaṃ yadidaṃ kāḷudāyī”ti etadagge ṭhapesi.",
  "atk-vin02a2:244_0": "Sākiyāpi kho anuppatte bhagavati “amhākaṃ ñātiseṭṭhaṃ passissāmā”ti sannipatitvā",
  "atk-vin02a2:244_1": "bhagavato vasanaṭṭhānaṃ vīmaṃsamānā nigrodhasakkassa ārāmo ramaṇīyoti sallakkhetvā",
  "atk-vin02a2:244_2": "tattha sabbaṃ paṭijagganavidhiṃ kāretvā gandhapupphādihatthā paccuggamanaṃ karontā",
  "atk-vin02a2:244_3": "sabbālaṅkārapaṭimaṇḍite daharadahare nāgarikadārake ca dārikāyo ca paṭhamaṃ pahiṇiṃsu,",
  "atk-vin02a2:244_4": "tato rājakumāre ca rājakumārikāyo ca tesaṃ anantarā sāmaṃ gantvā gandhapupphacuṇṇādīhi",
  "atk-vin02a2:244_5": "pūjayamānā bhagavantaṃ gahetvā nigrodhārāmameva agamaṃsu. Tatra bhagavā vīsatisahassakhīṇāsavaparivuto",
  "atk-vin02a2:244_6": "paññattavarabuddhāsane nisīdi. Sākiyā mānajātikā mānathaddhā, te “siddhatthakumāro",
  "atk-vin02a2:244_7": "amhehi daharatarova amhākaṃ kaniṭṭho, bhāgineyyo, putto, nattā”ti cintetvā daharadahare",
  "atk-vin02a2:244_8": "rājakumāre āhaṃsu – “tumhe vandatha, mayaṃ tumhākaṃ piṭṭhito nisīdissāmā”ti.",
  "atk-vin02a2:245_0": "Tesu evaṃ nisinnesu bhagavā tesaṃ ajjhāsayaṃ oloketvā “na maṃ ñātī vandanti, handa",
  "atk-vin02a2:245_1": "ne vandāpayissāmī”ti abhiññāpādakaṃ catutthajjhānaṃ samāpajjitvā vuṭṭhāya iddhiyā",
  "atk-vin02a2:245_2": "ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambamūle yamakapāṭihāriyasadisaṃ",
  "atk-vin02a2:245_3": "pāṭihāriyamakāsi. Rājā taṃ acchariyaṃ disvā āha – “bhagavā tumhākaṃ maṅgaladivase",
  "atk-vin02a2:245_4": "brāhmaṇassa vandanatthaṃ upanītānaṃ pāde vo parivattitvā brāhmaṇassa matthake patiṭṭhite",
  "atk-vin02a2:245_5": "disvāpi ahaṃ tumhe vandiṃ, ayaṃ me paṭhamavandanā. Vappamaṅgaladivase jambucchāyāya",
  "atk-vin02a2:245_6": "sirisayane nipannānaṃ vo jambucchāyāya aparivattanaṃ disvāpi pāde vandiṃ, ayaṃ me",
  "atk-vin02a2:245_7": "dutiyavandanā. Idāni imaṃ adiṭṭhapubbaṃ pāṭihāriyaṃ disvāpi tumhākaṃ pāde vandāmi,",
  "atk-vin02a2:245_8": "ayaṃ me tatiyavandanā”ti.",
  "atk-vin02a2:246_0": "Suddhodanamahārājena pana vandite bhagavati avanditvā ṭhito nāma ekasākiyopi nāhosi,",
  "atk-vin02a2:246_1": "sabbeyeva vandiṃsu. Iti bhagavā ñātayo vandāpetvā ākāsato oruyha paññatte āsane nisīdi.",
  "atk-vin02a2:246_2": "Nisinne bhagavati sikhāppatto ñātisamāgamo ahosi, sabbe ekaggā sannipatiṃsu. Tato",
  "atk-vin02a2:246_3": "mahāmegho pokkharavassaṃ vassi, tambavaṇṇamudakaṃ heṭṭhā viravantaṃ gacchati. Kassaci",
  "atk-vin02a2:246_4": "sarīre ekabindumattampi na patati, taṃ disvā sabbe acchariyabbhutajātā ahesuṃ. Bhagavā",
  "atk-vin02a2:246_5": "“na idāneva mayhaṃ ñātisamāgame pokkharavassaṃ vassati, atītepi vassī”ti imissā aṭṭhuppattiyā",
  "atk-vin02a2:246_6": "vessantarajātakaṃ kathesi. Dhammadesanaṃ sutvā sabbe uṭṭhāya vanditvā padakkhiṇaṃ",
  "atk-vin02a2:246_7": "katvā pakkamiṃsu. Ekopi rājā vā rājamahāmatto vā “sve amhākaṃ bhikkhaṃ gaṇhathā”ti",
  "atk-vin02a2:246_8": "vatvā gato nāma natthi.",
  "atk-vin02a2:247_0": "Bhagavā dutiyadivase vīsatibhikkhusahassaparivāro kapilavatthuṃ piṇḍāya pāvisi, na",
  "atk-vin02a2:247_1": "koci paccuggantvā nimantesi vā pattaṃ vā aggahesi. Bhagavā indakhīle ṭhito āvajjesi",
  "atk-vin02a2:247_2": "– “kathaṃ nu kho pubbe buddhā kulanagare piṇḍāya cariṃsu, kiṃ uppaṭipāṭiyā issarajanānaṃ",
  "atk-vin02a2:247_3": "gharāni agamaṃsu, udāhu sapadānacārikaṃ cariṃsū”ti. Tato ekabuddhassapi uppaṭipāṭiyā",
  "atk-vin02a2:247_4": "gamanaṃ adisvā “mayāpi idāni ayameva vaṃso ayaṃ paveṇī paggahetabbā, āyatiñca me",
  "atk-vin02a2:247_5": "sāvakāpi mameva anusikkhantā piṇḍacāriyavattaṃ pūressantī”ti koṭiyaṃ niviṭṭhagehato",
  "atk-vin02a2:247_6": "paṭṭhāya sapadānaṃ piṇḍāya carati. “Ayyo kira siddhatthakumāro piṇḍāya caratī”ti",
  "atk-vin02a2:247_7": "catubhūmakādīsu pāsādesu sīhapañjaraṃ vivaritvā mahājano dassanabyāvaṭo ahosi. Rāhulamātāpi",
  "atk-vin02a2:247_8": "devī “ayyaputto kira imasmiṃyeva nagare mahatā rājānubhāvena suvaṇṇasivikādīhi vicaritvā",
  "atk-vin02a2:247_9": "idāni kesamassuṃ ohāretvā kāsāyavatthavasano kapālahattho piṇḍāya carati, “sobhati",
  "atk-vin02a2:247_10": "nu kho no vā”ti sīhapañjaraṃ vivaritvā olokayamānā bhagavantaṃ nānāvirāgasamujjalāya",
  "atk-vin02a2:247_11": "sarīrappabhāya nagaravīthiyo obhāsetvā buddhasiriyā virocamānaṃ disvā uṇhīsato paṭṭhāya",
  "atk-vin02a2:247_12": "yāva pādatalā narasīhagāthāhi nāma aṭṭhahi gāthāhi abhitthavitvā rañño santikaṃ gantvā",
  "atk-vin02a2:247_13": "“tumhākaṃ putto piṇḍāya caratī”ti rañño ārocesi. Rājā saṃviggahadayo hatthena sāṭakaṃ",
  "atk-vin02a2:247_14": "saṇṭhāpayamāno turitaturitaṃ nikkhamitvā vegena gantvā bhagavato purato ṭhatvā āha",
  "atk-vin02a2:247_15": "– “kiṃ bhante amhe lajjāpetha, kimatthaṃ piṇḍāya caratha, kiṃ ettakānaṃ bhikkhūnaṃ",
  "atk-vin02a2:247_16": "na sakkā bhattaṃ laddhunti evaṃsaññino ahuvatthā”ti. Vaṃsacārittametaṃ mahārāja amhākanti.",
  "atk-vin02a2:247_17": "Nanu bhante amhākaṃ mahāsammatakhattiyavaṃso nāma vaṃso, tattha ca ekakhattiyopi",
  "atk-vin02a2:247_18": "bhikkhācāro nāma natthīti. Ayaṃ mahārāja vaṃso nāma tava vaṃso, amhākaṃ pana buddhavaṃso",
  "atk-vin02a2:247_19": "vaṃso nāma, sabbabuddhā ca piṇḍacārikā ahesunti antaravīthiyaṃ ṭhitova –",
  "atk-vin02a2:248": "“Uttiṭṭhe nappamajjeyya, dhammaṃ sucaritaṃ care;",
  "atk-vin02a2:249": "Dhammacārī sukhaṃ seti, asmiṃ loke paramhi cā”ti.",
  "atk-vin02a2:250": "Imaṃ gāthamāha. Gāthāpariyosāne rājā sotāpattiphalaṃ sacchākāsi.",
  "atk-vin02a2:251": "“Dhammaṃ care sucaritaṃ, na naṃ duccaritaṃ care;",
  "atk-vin02a2:252": "Dhammacārī sukhaṃ seti, asmiṃ loke paramhi cā”ti.",
  "atk-vin02a2:253_0": "Imaṃ pana gāthaṃ sutvā sakadāgāmiphale patiṭṭhāsi, dhammapālajātakaṃ sutvā anāgāmiphale",
  "atk-vin02a2:253_1": "patiṭṭhāsi, maraṇasamaye setacchattassa heṭṭhā sirisayane nipannoyeva arahattaṃ pāpuṇi.",
  "atk-vin02a2:253_2": "Araññavāsena padhānānuyogakiccaṃ rañño nāhosi.",
  "atk-vin02a2:254_0": "Sotāpattiphalañca sacchikatvā eva pana bhagavato pattaṃ gahetvā saparisaṃ bhagavantaṃ",
  "atk-vin02a2:254_1": "mahāpāsādaṃ āropetvā paṇītena khādanīyena bhojanīyena parivisi. Bhattakiccāvasāne",
  "atk-vin02a2:254_2": "sabbaṃ itthāgāraṃ āgantvā bhagavantaṃ vandi ṭhapetvā rāhulamātaraṃ. Sā pana “gaccha",
  "atk-vin02a2:254_3": "ayyaputtaṃ vandāhī”ti parijanena vuccamānāpi “sace mayhaṃ guṇo atthi, sayameva ayyaputto",
  "atk-vin02a2:254_4": "āgamissati, āgataṃ naṃ vandissāmī”ti vatvā na agamāsi. Atha bhagavā rājānaṃ pattaṃ",
  "atk-vin02a2:254_5": "gāhāpetvā dvīhi aggasāvakehi saddhiṃ rājadhītāya sirigabbhaṃ gantvā “rājadhītā yathāruciyā",
  "atk-vin02a2:254_6": "vandamānā na kiñci vattabbā”ti vatvā paññatte āsane nisīdi. Sā vegena āgantvā gopphakesu",
  "atk-vin02a2:254_7": "gahetvā pādapiṭṭhiyaṃ sīsaṃ parivattetvā parivattetvā yathājjhāsayaṃ vandi.",
  "atk-vin02a2:255_0": "Rājā rājadhītāya bhagavati sinehabahumānādiguṇasampattiṃ kathesi. Bhagavā “anacchariyaṃ",
  "atk-vin02a2:255_1": "mahārāja yaṃ idāni paripakke ñāṇe tayā rakkhiyamānā rājadhītā attānaṃ rakkhi, sā",
  "atk-vin02a2:255_2": "pubbe anārakkhā pabbatapāde vicaramānā aparipakke ñāṇe attānaṃ rakkhī”ti vatvā candakinnarījātakaṃ kathesi.",
  "atk-vin02a2:256_0": "Taṃdivasameva ca nandarājakumārassa kesavissajjanaṃ paṭṭabandho gharamaṅgalaṃ āvāhamaṅgalaṃ",
  "atk-vin02a2:256_1": "chattamaṅgalanti pañca mahāmaṅgalāni honti. Bhagavā nandaṃ pattaṃ gāhāpetvā maṅgalaṃ",
  "atk-vin02a2:256_2": "vatvā uṭṭhāyāsanā pakkāmi. Janapadakalyāṇī kumāraṃ gacchantaṃ disvā “tuvaṭaṃ kho",
  "atk-vin02a2:256_3": "ayyaputta āgaccheyyāsī”ti vatvā gīvaṃ pasāretvā olokesi. Sopi bhagavantaṃ “pattaṃ",
  "atk-vin02a2:256_4": "gaṇhathā”ti vattuṃ avisahamāno vihāraṃyeva agamāsi. Taṃ anicchamānaṃyeva bhagavā",
  "atk-vin02a2:256_5": "pabbājesi. Iti bhagavā kapilapuraṃ āgantvā dutiyadivase nandaṃ pabbājesi.",
  "atk-vin02a2:257_0": "Sattame divase rāhulamātā kumāraṃ alaṅkaritvā bhagavato santikaṃ pesesi – “passa",
  "atk-vin02a2:257_1": "tāta etaṃ vīsatisahassasamaṇaparivutaṃ suvaṇṇavaṇṇaṃ brahmarūpavaṇṇaṃ samaṇaṃ, ayaṃ",
  "atk-vin02a2:257_2": "te pitā, etassa mahantā nidhayo ahesuṃ, tyassa nikkhamanato paṭṭhāya na passāma,",
  "atk-vin02a2:257_3": "gaccha naṃ dāyajjaṃ yāca, ahaṃ tāta kumāro chattaṃ ussāpetvā cakkavattī bhavissāmi,",
  "atk-vin02a2:257_4": "dhanena me attho, dhanaṃ me dehi, sāmiko hi putto pitusantakassā”ti. Rāhulakumāro",
  "atk-vin02a2:257_5": "bhagavato santikaṃ gantvāva pitusinehaṃ paṭilabhitvā haṭṭhacitto “sukhā te samaṇa",
  "atk-vin02a2:257_6": "chāyā”ti vatvā aññampi bahuṃ attano anurūpaṃ vadanto aṭṭhāsi. Bhagavā katabhattakicco",
  "atk-vin02a2:257_7": "anumodanaṃ katvā uṭṭhāyāsanā pakkāmi. Kumāropi “dāyajjaṃ me samaṇa dehi, dāyajjaṃ",
  "atk-vin02a2:257_8": "me samaṇa dehī”ti bhagavantaṃ anubandhi. Tena vuttaṃ – “anupubbena cārikaṃ caramāno",
  "atk-vin02a2:257_9": "yena kapilavatthu…pe… dāyajjaṃ me samaṇa dehī”ti.",
  "atk-vin02a2:258_0": "Atha kho bhagavā āyasmantaṃ sāriputtaṃ āmantesīti bhagavā kumāraṃ na nivattāpesi,",
  "atk-vin02a2:258_1": "parijanopi bhagavatā saddhiṃ gacchantaṃ nivattetuṃ na visahati. Atha ārāmaṃ gantvā",
  "atk-vin02a2:258_2": "“yaṃ ayaṃ pitusantakaṃ dhanaṃ icchati, taṃ vaṭṭānugataṃ savighātakaṃ, handassa bodhimaṇḍe",
  "atk-vin02a2:258_3": "paṭiladdhaṃ sattavidhaṃ ariyadhanaṃ demi, lokuttaradāyajjassa naṃ sāmikaṃ karomī”ti",
  "atk-vin02a2:258_4": "āyasmantaṃ sāriputtaṃ āmantesi. Āmantetvā ca panāha – “tena hi tvaṃ sāriputta rāhulakumāraṃ",
  "atk-vin02a2:258_5": "pabbājehī”ti. Yasmā ayaṃ dāyajjaṃ yācati, tasmā naṃ lokuttaradāyajjapaṭilābhāya pabbājehīti attho.",
  "atk-vin02a2:259_0": "Idāni yā sā bhagavatā bārāṇasiyaṃ tīhi saraṇagamanehi pabbajjā ca upasampadā ca anuññātā,",
  "atk-vin02a2:259_1": "tato yasmā upasampadaṃ paṭikkhipitvā garubhāve ṭhapetvā ñatticatutthena kammena upasampadā",
  "atk-vin02a2:259_2": "anuññātā, pabbajjā pana neva paṭikkhittā, na puna anuññātā, tasmā anāgate bhikkhūnaṃ",
  "atk-vin02a2:259_3": "vimati uppajjissati – “ayaṃ pabbajjā nāma pubbe upasampadāsadisā, kiṃ nu kho idānipi",
  "atk-vin02a2:259_4": "upasampadā viya kammavācāya eva kattabbā, udāhu saraṇagamanehī”ti. Imañca panatthaṃ",
  "atk-vin02a2:259_5": "viditvā bhagavā puna tīhi saraṇagamanehi sāmaṇerapabbajjaṃ anujānitukāmo, tasmā dhammasenāpati",
  "atk-vin02a2:259_6": "taṃ bhagavato ajjhāsayaṃ viditvā bhagavantaṃ puna pabbajjaṃ anujānāpetukāmo āha –",
  "atk-vin02a2:259_7": "“kathāhaṃ bhante rāhulakumāraṃ pabbājemī”ti.",
  "atk-vin02a2:260_0": "Atha kho āyasmā sāriputto rāhulakumāraṃ pabbājesīti kumārassa mahāmoggallānatthero",
  "atk-vin02a2:260_1": "kese chinditvā kāsāyāni datvā saraṇāni adāsi. Mahākassapatthero ovādācariyo ahosi.",
  "atk-vin02a2:260_2": "Yasmā pana upajjhāyamūlakā pabbajjā ca upasampadā ca, upajjhāyova tattha issaro,",
  "atk-vin02a2:260_3": "na ācariyo, tasmā vuttaṃ – “atha kho āyasmā sāriputto rāhulakumāraṃ pabbājesī”ti.",
  "atk-vin02a2:261_0": "Evaṃ “kumāro pabbajito”ti sutvā uppannasaṃvegena hadayena atha kho suddhodano sakkoti",
  "atk-vin02a2:261_1": "sabbaṃ vattabbaṃ. Tattha yasmā uñchācariyāya jīvato pabbajitassa avisesena “varaṃ",
  "atk-vin02a2:261_2": "yācāmī”ti vutte “yācassū”ti vacanaṃ appatirūpaṃ, na ca buddhānaṃ āciṇṇaṃ, tasmā “atikkantavarā",
  "atk-vin02a2:261_3": "kho gotama tathāgatā”ti vuttaṃ. Yañca bhante kappati yañca anavajjanti yaṃ tumhākañceva",
  "atk-vin02a2:261_4": "dātuṃ kappati, anavajjañca hoti, mama ca sampaṭicchanapaccayā viññūhi na garahitabbaṃ,",
  "atk-vin02a2:261_5": "taṃ yācāmīti attho. Tathā nande adhimattaṃ rāhuleti yatheva kira bodhisattaṃ evaṃ",
  "atk-vin02a2:261_6": "nandampi rāhulampi maṅgaladivase nemittakā “cakkavattī bhavissatī”ti byākariṃsu.",
  "atk-vin02a2:261_7": "Atha rājā “puttassa cakkavattisiriṃ passissāmī”ti ussāhajāto bhagavato pabbajjāya",
  "atk-vin02a2:261_8": "mahantaṃ icchāvighātaṃ pāpuṇi. Tato “nandassa cakkavattisiriṃ passissāmī”ti ussāhaṃ",
  "atk-vin02a2:261_9": "janesi, tampi bhagavā pabbājesi. Iti tampi dukkhaṃ adhivāsetvā “idāni rāhulassa cakkavattisiriṃ",
  "atk-vin02a2:261_10": "passissāmī”ti ussāhaṃ janesi, tampi bhagavā pabbājesi. Tenassa “idāni kulavaṃsopi",
  "atk-vin02a2:261_11": "pacchinno, kuto cakkavattisirī”ti adhikataraṃ dukkhaṃ uppajji. Tena vuttaṃ – “tathā",
  "atk-vin02a2:261_12": "nande adhimattaṃ rāhule”ti. Rañño pana ito pacchā anāgāmiphalappatti veditabbā.",
  "atk-vin02a2:262_0": "Sādhu bhante ayyāti idaṃ kasmā āha? So kira cintesi – “yatra hi nāma ahampi buddhamāmako",
  "atk-vin02a2:262_1": "dhammamāmako saṅghamāmako samāno attano piyataraputte pabbājiyamāne ñātiviyogadukkhaṃ",
  "atk-vin02a2:262_2": "adhivāsetuṃ na sakkomi, aññe janā puttanattakesu pabbājitesu kathaṃ adhivāsessanti,",
  "atk-vin02a2:262_3": "tasmā aññesampi tāva evarūpaṃ dukkhaṃ mā ahosī”ti āha. Bhagavā “sāsane niyyānikakāraṇaṃ",
  "atk-vin02a2:262_4": "rājā vadatī”ti dhammakathaṃ katvā “na bhikkhave ananuññāto mātāpitūhi putto pabbājetabbo”ti",
  "atk-vin02a2:262_5": "sikkhāpadaṃ paññapesi.",
  "atk-vin02a2:263_0": "Tattha mātāpitūhīti jananijanake sandhāya vuttaṃ. Sace dve atthi, dvepi āpucchitabbā.",
  "atk-vin02a2:263_1": "Sace pitā mato mātā vā, yo jīvati so āpucchitabbo. Pabbajitāpi āpucchitabbāva. Āpucchantena",
  "atk-vin02a2:263_2": "sayaṃ vā gantvā āpucchitabbaṃ, añño vā pesetabbo, so eva vā pesetabbo “gaccha mātāpitaro",
  "atk-vin02a2:263_3": "āpucchitvā ehī”ti. Sace “anuññātomhī”ti vadati, saddahantena pabbājetabbo. Pitā sayaṃ",
  "atk-vin02a2:263_4": "pabbajito puttampi pabbājetukāmo hoti, mātaraṃ āpucchitvāva pabbājetu. Mātā vā dhītaraṃ",
  "atk-vin02a2:263_5": "pabbājetukāmā, pitaraṃ āpucchitvāva pabbājetu. Pitā puttadārena anatthiko palāyi,",
  "atk-vin02a2:263_6": "mātā “imaṃ pabbājethā”ti puttaṃ bhikkhūnaṃ deti, “pitāssa kuhi”nti vutte “cittakeḷiyaṃ",
  "atk-vin02a2:263_7": "kīḷituṃ palāto”ti vadati, taṃ pabbājetuṃ vaṭṭati. Mātā kenaci purisena saddhiṃ palātā",
  "atk-vin02a2:263_8": "hoti, pitā pana “pabbājethā”ti deti, etthāpi eseva nayo. Pitā vippavuttho hoti, mātā",
  "atk-vin02a2:263_9": "puttaṃ “pabbājethā”ti anujānāti, “pitā tassa kuhi”nti vutte “kiṃ tumhākaṃ pitarā,",
  "atk-vin02a2:263_10": "ahaṃ jānissāmī”ti vadati, pabbājetuṃ vaṭṭatīti kurundiyaṃ vuttaṃ.",
  "atk-vin02a2:264_0": "Mātāpitaro matā, dārako cūḷamātādīnaṃ santike saṃvaddho, tasmiṃ pabbājiyamāne ñātakā",
  "atk-vin02a2:264_1": "kalahaṃ vā karonti, khiyyanti vā, tasmā vivādupacchedanatthaṃ āpucchitvāva pabbājetabbo.",
  "atk-vin02a2:264_2": "Anāpucchā pabbājentassa pana āpatti natthi. Daharakāle gahetvā posanakā mātāpitaro",
  "atk-vin02a2:264_3": "nāma honti, tesupi eseva nayo. Putto attānaṃ nissāya jīvati, na mātāpitaro. Sacepi",
  "atk-vin02a2:264_4": "rājā hoti, āpucchitvāva pabbājetabbo. Mātāpitūhi anuññāto pabbajitvā puna vibbhamati,",
  "atk-vin02a2:264_5": "sacepi satakkhattuṃ pabbajitvā vibbhamati, āgatāgatakāle punappunaṃ āpucchitvāva",
  "atk-vin02a2:264_6": "pabbājetabbo. Sace evaṃ vadanti – “ayaṃ vibbhamitvā gehaṃ āgato amhākaṃ kammaṃ na",
  "atk-vin02a2:264_7": "karoti, pabbajitvā tumhākaṃ vattaṃ na pūreti, natthi imassāpucchanakiccaṃ, āgatāgataṃ",
  "atk-vin02a2:264_8": "pabbājeyyāthā”ti evaṃ nissaṭṭhaṃ puna anāpucchāpi pabbājetuṃ vaṭṭati.",
  "atk-vin02a2:265_0": "Yopi daharakāleyeva “ayaṃ tumhākaṃ dinno, yadā icchatha, tadā pabbājeyyāthā”ti evaṃ",
  "atk-vin02a2:265_1": "dinno hoti, sopi āgatāgato puna anāpucchāva pabbājetabbo. Yaṃ pana daharakāleyeva",
  "atk-vin02a2:265_2": "“imaṃ bhante pabbājeyyāthā”ti anujānitvā pacchā vuḍḍhippattakāle nānujānanti, ayaṃ",
  "atk-vin02a2:265_3": "na anāpucchā pabbājetabbo. Eko mātāpitūhi saddhiṃ bhaṇḍitvā “pabbājetha ma”nti āgacchati,",
  "atk-vin02a2:265_4": "“āpucchitvā ehī”ti ca vutto “nāhaṃ gacchāmi, sace maṃ na pabbājetha, vihāraṃ vā jhāpemi,",
  "atk-vin02a2:265_5": "satthena vā tumhe paharāmi, tumhākaṃ ñātakaupaṭṭhākānaṃ vā ārāmacchedanādīhi anatthaṃ",
  "atk-vin02a2:265_6": "uppādemi, rukkhā vā patitvā marāmi, coramajjhaṃ vā pavisāmi, desantaraṃ vā gacchāmī”ti",
  "atk-vin02a2:265_7": "vadati, taṃ jīvasseva rakkhaṇatthāya pabbājetuṃ vaṭṭati. Sace panassa mātāpitaro",
  "atk-vin02a2:265_8": "āgantvā “kasmā amhākaṃ puttaṃ pabbājayitthā”ti vadanti, tesaṃ tamatthaṃ ārocetvā",
  "atk-vin02a2:265_9": "“rakkhaṇatthāya naṃ pabbājayimha, paññāyatha tumhe puttenā”ti vattabbā. “Rukkhā patissāmī”ti",
  "atk-vin02a2:265_10": "āruhitvā pana hatthapāde muñcantaṃ pabbājetuṃ vaṭṭatiyeva.",
  "atk-vin02a2:266_0": "Ekopi videsaṃ gantvā pabbajjaṃ yācati, āpucchitvā ce gato, pabbājetabbo. No ce daharabhikkhuṃ",
  "atk-vin02a2:266_1": "pesetvā āpucchāpetvā pabbājetabbo, atidūrañce hoti; pabbājetvāpi bhikkhūhi saddhiṃ",
  "atk-vin02a2:266_2": "pesetvā dassetuṃ vaṭṭati. Kurundiyaṃ pana vuttaṃ – “sace dūraṃ hoti maggo ca mahākantāro,",
  "atk-vin02a2:266_3": "‘gantvā āpucchissāmā’ti pabbājetuṃ vaṭṭatī”ti. Sace pana mātāpitūnaṃ bahū puttā honti,",
  "atk-vin02a2:266_4": "evañca vadanti – “bhante etesaṃ dārakānaṃ yaṃ icchatha, taṃ pabbājeyyāthā”ti. Dārake",
  "atk-vin02a2:266_5": "vīmaṃsitvā yaṃ icchati, so pabbājetabbo. Sacepi sakalena kulena vā gāmena vā anuññātaṃ",
  "atk-vin02a2:266_6": "hoti “bhante imasmiṃ kule vā gāme vā yaṃ icchatha, taṃ pabbājeyyāthā”ti. Yaṃ icchati, so pabbājetabboti.",
  "atk-vin02a2:267": "Yāvatake vā pana ussahatīti yattake sakkoti.",
  "atk-vin02a2:268": "Rāhulavatthukathā niṭṭhitā.",
  "atk-vin02a2:269": "Sikkhāpadadaṇḍakammavatthukathā",
  "atk-vin02a2:270": "106. Dasasu sikkhāpadesu purimānaṃ pañcannaṃ atikkamo nāsanavatthu, pacchimānaṃ atikkamo daṇḍakammavatthu.",
  "atk-vin02a2:271_0": "107. Appatissāti bhikkhū jeṭṭhakaṭṭhāne issariyaṭṭhāne na ṭhapenti. Asabhāgavuttikāti",
  "atk-vin02a2:271_1": "samānajīvikā na bhavanti, visabhāgajīvikāti attho. Alābhāya parisakkatīti yathā lābhaṃ",
  "atk-vin02a2:271_2": "na labhanti; evaṃ parakkamati. Anatthāyāti upaddavāya. Avāsāyāti “kinti imasmiṃ āvāse",
  "atk-vin02a2:271_3": "na vaseyyu”nti parakkamati. Akkosati paribhāsatīti akkosati ceva bhayadassanena ca",
  "atk-vin02a2:271_4": "tajjeti. Bhedetīti pesuññaṃ upasaṃharitvā bhedeti. Āvaraṇaṃ kātunti “mā idha pavisā”ti",
  "atk-vin02a2:271_5": "nivāraṇaṃ kātuṃ. Yattha vā vasati yattha vā paṭikkamatīti yattha vasati vā pavisati",
  "atk-vin02a2:271_6": "vā; ubhayenāpi attano pariveṇañca vassaggena pattasenāsanañca vuttaṃ.",
  "atk-vin02a2:272_0": "Mukhadvārikaṃ āhāraṃ āvaraṇaṃ karontīti “ajja mā khāda, mā bhuñjā”ti evaṃ nivārenti.",
  "atk-vin02a2:272_1": "Na bhikkhave mukhadvāriko āhāro āvaraṇaṃ kātabboti ettha “mā khāda, mā bhuñjā”ti",
  "atk-vin02a2:272_2": "vadatopi “āhāraṃ nivāressāmī”ti pattacīvaraṃ anto nikkhipatopi sabbapayogesu dukkaṭaṃ.",
  "atk-vin02a2:272_3": "Anācārassa pana dubbacasāmaṇerassa daṇḍakammaṃ katvā yāguṃ vā bhattaṃ vā pattacīvaraṃ",
  "atk-vin02a2:272_4": "vā dassetvā “ettake nāma daṇḍakamme āhaṭe idaṃ lacchasī”ti vattuṃ vaṭṭati. Bhagavatā",
  "atk-vin02a2:272_5": "hi āvaraṇameva daṇḍakammaṃ vuttaṃ. Dhammasaṅgāhakattherehi pana aparādhānurūpaṃ udakadāruvālikādīnaṃ",
  "atk-vin02a2:272_6": "āharāpanampi kātabbanti vuttaṃ, tasmā tampi kātabbaṃ. Tañca kho “oramissati viramissatī”ti",
  "atk-vin02a2:272_7": "anukampāya, na “nassissati vibbhamissatī”tiādinayappavattena pāpajjhāsayena “daṇḍakammaṃ",
  "atk-vin02a2:272_8": "karomī”ti ca uṇhapāsāṇe vā nipajjāpetuṃ pāsāṇiṭṭhakādīni vā sīse nikkhipāpetuṃ udakaṃ",
  "atk-vin02a2:272_9": "vā pavesetuṃ na vaṭṭati.",
  "atk-vin02a2:273": "Sikkhāpadadaṇḍakammavatthukathā niṭṭhitā.",
  "atk-vin02a2:274": "Anāpucchāvaraṇavatthuādikathā",
  "atk-vin02a2:275_0": "108. Na bhikkhave upajjhāyaṃ anāpucchāti ettha “tumhākaṃ sāmaṇerassa ayaṃ nāma aparādho,",
  "atk-vin02a2:275_1": "daṇḍakammamassa karothā”ti tikkhattuṃ vutte, sace upajjhāyo daṇḍakammaṃ na karoti,",
  "atk-vin02a2:275_2": "sayaṃ kātuṃ vaṭṭati. Sacepi āditova upajjhāyo vadati “mayhaṃ sāmaṇerānaṃ dose sati",
  "atk-vin02a2:275_3": "tumhe daṇḍakammaṃ karothā”ti kātuṃ vaṭṭatiyeva. Yathā ca sāmaṇerānaṃ evaṃ saddhivihārikantevāsikānampi",
  "atk-vin02a2:275_4": "daṇḍakammaṃ kātuṃ vaṭṭati.",
  "atk-vin02a2:276_0": "Apalāḷentīti “tumhākaṃ pattaṃ dassāma, cīvaraṃ dassāmā”ti attano upaṭṭhānakaraṇatthaṃ",
  "atk-vin02a2:276_1": "saṅgaṇhanti. Na bhikkhave aññassa parisā apalāḷetabbāti ettha sāmaṇerā vā hontu upasampannā",
  "atk-vin02a2:276_2": "vā, antamaso dussīlabhikkhussāpi parassa parisabhūte bhinditvā gaṇhituṃ na vaṭṭati,",
  "atk-vin02a2:276_3": "ādīnavaṃ pana vattuṃ vaṭṭati “tayā nhāyituṃ āgatena gūthamakkhanaṃ viya kataṃ dussīlaṃ",
  "atk-vin02a2:276_4": "nissāya viharantenā”ti. Sace so sayameva jānitvā upajjhaṃ vā nissayaṃ vā yācati, dātuṃ vaṭṭati.",
  "atk-vin02a2:277_0": "Anujānāmi bhikkhave dasahaṅgehi samannāgataṃ sāmaṇeraṃ nāsetunti ettha kaṇṭakasikkhāpadavaṇṇanāyaṃ",
  "atk-vin02a2:277_1": "vuttāsu tīsu nāsanāsu liṅganāsanāva adhippetā, tasmā yo pāṇātipātādīsu ekampi kammaṃ",
  "atk-vin02a2:277_2": "karoti, so liṅganāsanāya nāsetabbo. Yathā ca bhikkhūnaṃ pāṇātipātādīsu nānāāpattiyo",
  "atk-vin02a2:277_3": "honti, na tathā sāmaṇerānaṃ. Sāmaṇero hi kunthakipillikampi māretvā maṅguraṇḍakampi",
  "atk-vin02a2:277_4": "bhinditvā nāsetabbataṃyeva pāpuṇāti, tāvadevassa saraṇagamanāni ca upajjhāyaggahaṇañca",
  "atk-vin02a2:277_5": "senāsanaggāho ca paṭippassambhati, saṅghalābhaṃ na labhati, liṅgamattameva ekaṃ avasiṭṭhaṃ",
  "atk-vin02a2:277_6": "hoti. So sace ākiṇṇadosova hoti, āyatiṃ saṃvare na tiṭṭhati, nikkaḍḍhitabbo. Atha",
  "atk-vin02a2:277_7": "sahasā virajjhitvā “duṭṭhu mayā kata”nti puna saṃvare ṭhātukāmo hoti, liṅganāsanakiccaṃ",
  "atk-vin02a2:277_8": "natthi. Yathānivatthapārutasseva saraṇāni dātabbāni, upajjhāyo dātabbo, sikkhāpadāni",
  "atk-vin02a2:277_9": "pana saraṇagamaneneva ijjhanti. Sāmaṇerānañhi saraṇagamanaṃ bhikkhūnaṃ upasampadakammavācāsadisaṃ,",
  "atk-vin02a2:277_10": "tasmā bhikkhūnaṃ viya catupārisuddhisīlaṃ, imināpi dasasīlāni samādinnāneva honti,",
  "atk-vin02a2:277_11": "evaṃ santepi daḷhīkaraṇatthaṃ āyatiṃ saṃvare patiṭṭhāpanatthaṃ puna dātabbāni. Sace",
  "atk-vin02a2:277_12": "purimikāya puna saraṇāni gahitāni, pacchimikāya vassāvāsikaṃ lacchati. Sace pacchimikāya",
  "atk-vin02a2:277_13": "gahitāni, saṅghena apaloketvā lābho dātabbo.",
  "atk-vin02a2:278_0": "Adinnādāne tiṇasalākamattenāpi vatthunā, abrahmacariye tīsu maggesu yattha katthaci",
  "atk-vin02a2:278_1": "vippaṭipattiyā, musāvāde hassādhippāyatāyapi musā bhaṇite assamaṇo hoti, nāsetabbataṃ",
  "atk-vin02a2:278_2": "āpajjati. Majjapāne pana bhikkhuno ajānitvāpi bījato paṭṭhāya majjaṃ pivantassa pācittiyaṃ.",
  "atk-vin02a2:278_3": "Sāmaṇero jānitvā pivanto sīlabhedaṃ āpajjati, na ajānitvā. Yāni panassa itarāni pañca",
  "atk-vin02a2:278_4": "sikkhāpadāni, tesu bhinnesu na nāsetabbo, daṇḍakammaṃ kātabbaṃ. Sikkhāpade pana puna",
  "atk-vin02a2:278_5": "dinnepi adinnepi vaṭṭati. Daṇḍakammena pana pīḷetvā āyatiṃ saṃvare ṭhapanatthāya",
  "atk-vin02a2:278_6": "dātabbameva. Sāmaṇerānaṃ majjapānaṃ sacittakaṃ pārājikavatthu, ayaṃ viseso.",
  "atk-vin02a2:279_0": "Avaṇṇabhāsane pana arahaṃ sammāsambuddhotiādīnaṃ paṭipakkhavasena buddhassa vā, svākkhātotiādīnaṃ",
  "atk-vin02a2:279_1": "paṭipakkhavasena dhammassa vā, suppaṭipannotiādīnaṃ paṭipakkhavasena saṅghassa vā",
  "atk-vin02a2:279_2": "avaṇṇaṃ bhāsanto ratanattayaṃ nindanto garahanto ācariyupajjhāyādīhi “mā evaṃ avacā”ti",
  "atk-vin02a2:279_3": "avaṇṇabhāsane ādīnavaṃ dassetvā nivāretabbo. Sace yāvatatiyaṃ vuccamāno na oramati,",
  "atk-vin02a2:279_4": "kaṇṭakanāsanāya nāsetabboti kurundiyaṃ vuttaṃ. Mahāaṭṭhakathāyaṃ pana “sace evaṃ",
  "atk-vin02a2:279_5": "vuccamāno taṃ laddhiṃ nissajjati, daṇḍakammaṃ kāretvā accayaṃ desāpetabbo. Sace na",
  "atk-vin02a2:279_6": "nissajjati, tatheva ādāya paggayha tiṭṭhati, liṅganāsanāya nāsetabbo”ti vuttaṃ, taṃ",
  "atk-vin02a2:279_7": "yuttaṃ. Ayameva hi nāsanā idha adhippetāti.",
  "atk-vin02a2:280_0": "Micchādiṭṭhikepi eseva nayo. Sassatucchedānañhi aññataradiṭṭhiko sace ācariyādīhi",
  "atk-vin02a2:280_1": "ovadiyamāno nissajjati, daṇḍakammaṃ kāretvā accayaṃ desāpetabbo. Appaṭinissajjantova",
  "atk-vin02a2:280_2": "nāsetabboti. Bhikkhunidūsako cettha kāmaṃ abrahmacāriggahaṇena gahitova abrahmacāriṃ",
  "atk-vin02a2:280_3": "pana āyatiṃ saṃvare ṭhātukāmaṃ saraṇāni datvā upasampādetuṃ vaṭṭati. Bhikkhunidūsako",
  "atk-vin02a2:280_4": "āyatiṃ saṃvare ṭhātukāmopi pabbajjampi na labhati, pageva upasampadanti etamatthaṃ",
  "atk-vin02a2:280_5": "dassetuṃ “bhikkhunidūsako”ti idaṃ visuṃ dasamaṃ aṅgaṃ vuttanti veditabbaṃ.",
  "atk-vin02a2:281": "Anāpucchāvaraṇavatthuādikathā niṭṭhitā.",
  "atk-vin02a2:282": "Paṇḍakavatthukathā",
  "atk-vin02a2:283": "109. Dahare dahareti taruṇe taruṇe. Moḷigalleti thūlasarīre. Hatthibhaṇḍe assabhaṇḍeti hatthigopake ca assagopake ca.",
  "atk-vin02a2:284_0": "Paṇḍako bhikkhaveti ettha āsittapaṇḍako usūyapaṇḍako opakkamikapaṇḍako pakkhapaṇḍako",
  "atk-vin02a2:284_1": "napuṃsakapaṇḍakoti pañca paṇḍakā. Tattha yassa paresaṃ aṅgajātaṃ mukhena gahetvā",
  "atk-vin02a2:284_2": "asucinā āsittassa pariḷāho vūpasammati, ayaṃ āsittapaṇḍako. Yassa paresaṃ ajjhācāraṃ",
  "atk-vin02a2:284_3": "passato usūyāya uppannāya pariḷāho vūpasammati, ayaṃ usūyapaṇḍako. Yassa upakkamena",
  "atk-vin02a2:284_4": "bījāni apanītāni, ayaṃ opakkamikapaṇḍako. Ekacco pana akusalavipākānubhāvena kāḷapakkhe",
  "atk-vin02a2:284_5": "paṇḍako hoti, juṇhapakkhe panassa pariḷāho vūpasammati, ayaṃ pakkhapaṇḍako. Yo pana",
  "atk-vin02a2:284_6": "paṭisandhiyaṃyeva abhāvako uppanno, ayaṃ napuṃsakapaṇḍakoti. Tesu āsittapaṇḍakassa",
  "atk-vin02a2:284_7": "ca usūyapaṇḍakassa ca pabbajjā na vāritā, itaresaṃ tiṇṇaṃ vāritā. Tesupi pakkhapaṇḍakassa",
  "atk-vin02a2:284_8": "yasmiṃ pakkhe paṇḍako hoti, tasmiṃyevassa pakkhe pabbajjā vāritāti kurundiyaṃ vuttaṃ.",
  "atk-vin02a2:284_9": "Yassa cettha pabbajjā vāritā, taṃ sandhāya idaṃ vuttaṃ – “anupasampanno na upasampādetabbo",
  "atk-vin02a2:284_10": "upasampanno nāsetabbo”ti. Sopi liṅganāsaneneva nāsetabbo. Ito paraṃ “nāsetabbo”ti",
  "atk-vin02a2:284_11": "vuttesupi eseva nayo.",
  "atk-vin02a2:285": "Paṇḍavatthukathā niṭṭhitā.",
  "atk-vin02a2:286": "Theyyasaṃvāsakavatthukathā",
  "atk-vin02a2:287_0": "110. Purāṇakulaputtoti purāṇassa anukkamena pārijuññaṃ pattassa kulassa putto. Mātipakkhapitipakkhato",
  "atk-vin02a2:287_1": "kolaññā khīṇā vinaṭṭhā matā assāti khīṇakolañño. Anadhigatanti appattaṃ. Phātiṃkātunti",
  "atk-vin02a2:287_2": "vaḍḍhetuṃ. Iṅghāti uyyojanatthe nipāto. Anuyuñjiyamānoti ekamantaṃ netvā kesamassuoropanakāsāyapaṭiggahaṇasaraṇagamanaupajjhāyaggahaṇakammavācānissayadhamme",
  "atk-vin02a2:287_3": "pucchiyamāno. Etamatthaṃ ārocesīti etaṃ sayaṃ pabbajitabhāvaṃ ādito paṭṭhāya ācikkhi.",
  "atk-vin02a2:288_0": "Theyyasaṃvāsako bhikkhaveti ettha tayo theyyasaṃvāsakā – liṅgatthenako, saṃvāsatthenako,",
  "atk-vin02a2:288_1": "ubhayatthenakoti. Tattha yo sayaṃ pabbajitvā vihāraṃ gantvā na bhikkhuvassāni gaṇeti,",
  "atk-vin02a2:288_2": "na yathāvuḍḍhaṃ vandanaṃ sādiyati, na āsanena paṭibāhati, na uposathapavāraṇādīsu",
  "atk-vin02a2:288_3": "sandissati, ayaṃ liṅgamattasseva thenitattā liṅgatthenako nāma.",
  "atk-vin02a2:289_0": "Yo pana bhikkhūhi pabbājito sāmaṇero samānopi videsaṃ gantvā “ahaṃ dasavasso vā vīsativasso",
  "atk-vin02a2:289_1": "vā”ti musā vatvā bhikkhuvassāni gaṇeti, yathāvuḍḍhaṃ vandanaṃ sādiyati, āsanena paṭibāhati,",
  "atk-vin02a2:289_2": "uposathapavāraṇādīsu sandissati, ayaṃ saṃvāsamattasseva thenitattā saṃvāsatthenako",
  "atk-vin02a2:289_3": "nāma. Bhikkhuvassagaṇanādiko hi sabbopi kiriyabhedo imasmiṃ atthe “saṃvāso”ti veditabbo.",
  "atk-vin02a2:289_4": "Sikkhaṃ paccakkhāya “na maṃ koci jānātī”ti evaṃ paṭipajjantepi eseva nayo.",
  "atk-vin02a2:290_0": "Yo pana sayaṃ pabbajitvā vihāraṃ gantvā bhikkhuvassāni gaṇeti, yathāvuḍḍhaṃ vandanaṃ",
  "atk-vin02a2:290_1": "sādiyati, āsanena paṭibāhati, uposathapavāraṇādīsu sandissati, ayaṃ liṅgassa ceva",
  "atk-vin02a2:290_2": "saṃvāsassa ca thenitattā ubhayatthenako nāma. Ayaṃ tividhopi theyyasaṃvāsako anupasampanno",
  "atk-vin02a2:290_3": "na upasampādetabbo, upasampanno nāsetabbo, puna pabbajjaṃ yācantopi na pabbājetabbo.",
  "atk-vin02a2:291": "Ettha ca asammohatthaṃ idaṃ pakiṇṇakaṃ veditabbaṃ –",
  "atk-vin02a2:292": "“Rājadubbhikkhakantāra-rogaveribhayehi vā;",
  "atk-vin02a2:293": "Cīvarāharaṇatthaṃ vā, liṅgaṃ ādiyatīdha yo.",
  "atk-vin02a2:294": "Saṃvāsaṃ nādhivāseti, yāva so suddhamānaso;",
  "atk-vin02a2:295": "Theyyasaṃvāsako nāma, tāva esa na vuccatī”ti.",
  "atk-vin02a2:296_0": "Tatrāyaṃ vitthāranayo – idhekaccassa rājā kuddho hoti, so “evaṃ me sotthi bhavissatī”ti",
  "atk-vin02a2:296_1": "sayameva liṅgaṃ gahetvā palāyati. Taṃ disvā rañño ārocenti. Rājā “sace pabbajito,",
  "atk-vin02a2:296_2": "na taṃ labbhā kiñci kātu”nti tasmiṃ kodhaṃ paṭivineti, so “vūpasantaṃ me rājabhaya”nti",
  "atk-vin02a2:296_3": "saṅghamajjhaṃ anosaritvāva gihiliṅgaṃ gahetvā āgato pabbājetabbo. Athāpi “sāsanaṃ",
  "atk-vin02a2:296_4": "nissāya mayā jīvitaṃ laddhaṃ, handa dāni ahaṃ pabbajāmī”ti uppannasaṃvego teneva",
  "atk-vin02a2:296_5": "liṅgena āgantvā āgantukavattaṃ na sādiyati, bhikkhūhi puṭṭho vā apuṭṭho vā yathābhūtamattānaṃ",
  "atk-vin02a2:296_6": "āvikatvā pabbajjaṃ yācati, liṅgaṃ apanetvā pabbājetabbo. Sace pana vattaṃ sādiyati,",
  "atk-vin02a2:296_7": "pabbajitālayaṃ dasseti, sabbaṃ pubbe vuttaṃ vassagaṇanādibhedaṃ vidhiṃ paṭipajjati,",
  "atk-vin02a2:296_8": "ayaṃ na pabbājetabbo.",
  "atk-vin02a2:297_0": "Idha panekacco dubbhikkhe jīvituṃ asakkonto sayameva liṅgaṃ gahetvā sabbapāsaṇḍiyabhattāni",
  "atk-vin02a2:297_1": "bhuñjanto dubbhikkhe vītivatte saṅghamajjhaṃ anosaritvāva gihiliṅgaṃ gahetvā āgatoti",
  "atk-vin02a2:297_2": "sabbaṃ purimasadisameva.",
  "atk-vin02a2:298_0": "Aparo mahākantāraṃ nittharitukāmo hoti, satthavāho ca pabbajite gahetvā gacchati.",
  "atk-vin02a2:298_1": "So “evaṃ maṃ satthavāho gahetvā gamissatī”ti sayameva liṅgaṃ gahetvā satthavāhena",
  "atk-vin02a2:298_2": "saddhiṃ kantāraṃ nittharitvā khemantaṃ patvā saṅghamajjhaṃ anosaritvāva gihiliṅgaṃ",
  "atk-vin02a2:298_3": "gahetvā āgatoti sabbaṃ purimasadisameva.",
  "atk-vin02a2:299_0": "Aparo rogabhaye uppanne jīvituṃ asakkonto sayameva liṅgaṃ gahetvā sabbapāsaṇḍiyabhattāni",
  "atk-vin02a2:299_1": "bhuñjanto rogabhaye vūpasante saṅghamajjhaṃ anosaritvāva gihiliṅgaṃ gahetvā āgatoti",
  "atk-vin02a2:299_2": "sabbaṃ purimasadisameva.",
  "atk-vin02a2:300_0": "Aparassa eko veriko kuddho hoti, ghātetukāmo naṃ vicarati, so “evaṃ me sotthi bhavissatī”ti",
  "atk-vin02a2:300_1": "sayameva liṅgaṃ gahetvā palāyati. Veriko “kuhiṃ so”ti pariyesanto “pabbajitvā palāto”ti",
  "atk-vin02a2:300_2": "sutvā “sace pabbajito, na taṃ labbhā kiñci kātu”nti tasmiṃ kodhaṃ paṭivineti. So",
  "atk-vin02a2:300_3": "“vūpasantaṃ me veribhaya”nti saṅghamajjhaṃ anosaritvāva gihiliṅgaṃ gahetvā āgatoti",
  "atk-vin02a2:300_4": "sabbaṃ purimasadisameva.",
  "atk-vin02a2:301_0": "Aparo ñātikulaṃ gantvā sikkhaṃ paccakkhāya gihi hutvā “imāni cīvarāni idha vinassissanti,",
  "atk-vin02a2:301_1": "sacepi imāni gahetvā vihāraṃ gamissāmi, antarāmagge maṃ ‘coro’ti gahessanti, yaṃnūnāhaṃ",
  "atk-vin02a2:301_2": "kāyaparihāriyāni katvā gaccheyya”nti cīvarāharaṇatthaṃ nivāsetvā ca pārupitvā ca",
  "atk-vin02a2:301_3": "vihāraṃ gacchati. Taṃ dūratova āgacchantaṃ disvā sāmaṇerā ca daharā ca abbhuggacchanti,",
  "atk-vin02a2:301_4": "vattaṃ dassenti. So na sādiyati, yathābhūtamattānaṃ āvikaroti. Sace bhikkhū “na dāni",
  "atk-vin02a2:301_5": "mayaṃ taṃ muñcissāmā”ti balakkārena pabbājetukāmā honti, kāsāyāni apanetvā puna pabbājetabbo.",
  "atk-vin02a2:301_6": "Sace pana “nayime mama hīnāyāvattabhāvaṃ jānantī”ti taṃyeva bhikkhubhāvaṃ paṭijānitvā",
  "atk-vin02a2:301_7": "sabbaṃ pubbe vuttaṃ vassagaṇanādibhedaṃ vidhiṃ paṭipajjati, ayaṃ na pabbājetabbo.",
  "atk-vin02a2:302_0": "Aparo mahāsāmaṇero ñātikulaṃ gantvā uppabbajitvā kammantānuṭṭhānena ubbāḷho hutvā",
  "atk-vin02a2:302_1": "puna “dāni ahaṃ samaṇova bhavissāmi, theropi me uppabbajitabhāvaṃ na jānātī”ti tadeva",
  "atk-vin02a2:302_2": "pattacīvaraṃ ādāya vihāraṃ āgacchati, nāpi tamatthaṃ bhikkhūnaṃ āroceti, sāmaṇerabhāvaṃ",
  "atk-vin02a2:302_3": "paṭijānāti, ayaṃ theyyasaṃvāsakoyeva pabbajjaṃ na labhati. Sacepissa liṅgaggahaṇakāle",
  "atk-vin02a2:302_4": "evaṃ hoti, “nāhaṃ kassaci ārocessāmī”ti vihārañca gato āroceti, gahaṇeneva theyyasaṃvāsako.",
  "atk-vin02a2:302_5": "Athāpissa “gahaṇakāle ācikkhissāmī”ti cittaṃ uppannaṃ hoti, vihārañca gantvā “kuhiṃ",
  "atk-vin02a2:302_6": "tvaṃ āvuso gato”ti vutto “na dāni maṃ ime jānantī”ti vañcetvā nācikkhati, “nācikkhissāmī”ti",
  "atk-vin02a2:302_7": "saha dhuranikkhepena ayampi theyyasaṃvāsakova. Sace panassa gahaṇakālepi “ācikkhissāmī”ti",
  "atk-vin02a2:302_8": "cittaṃ uppannaṃ hoti, vihāraṃ gantvāpi ācikkhati, ayaṃ puna pabbajjaṃ labhati.",
  "atk-vin02a2:303_0": "Aparo daharasāmaṇero mahanto vā pana abyatto, so purimanayeneva uppabbajitvā ghare",
  "atk-vin02a2:303_1": "vacchakarakkhaṇādīni kammāni kātuṃ na icchati, tamenaṃ ñātakā tāniyeva kāsāyāni acchādetvā",
  "atk-vin02a2:303_2": "thālakaṃ vā pattaṃ vā hatthe datvā “gaccha samaṇova hohī”ti gharā nīharanti. So vihāraṃ",
  "atk-vin02a2:303_3": "gacchati, neva naṃ bhikkhū jānanti “ayaṃ uppabbajitvā puna sayameva pabbajito”ti,",
  "atk-vin02a2:303_4": "nāpi sayaṃ jānāti, “yo evaṃ pabbajati, so theyyasaṃvāsako nāma hotī”ti. Sace taṃ",
  "atk-vin02a2:303_5": "paripuṇṇavassaṃ upasampādenti, sūpasampanno. Sace pana anupasampannakāleyeva vinayavinicchaye",
  "atk-vin02a2:303_6": "vattamāne suṇāti, “yo evaṃ pabbajati, so theyyasaṃvāsako nāma hotī”ti. Tena “mayā",
  "atk-vin02a2:303_7": "evaṃ kata”nti bhikkhūnaṃ ācikkhitabbaṃ, evaṃ puna pabbajjaṃ labhati. Sace “na dāni",
  "atk-vin02a2:303_8": "maṃ koci jānātī”ti nāroceti, dhuraṃ nikkhittamatte theyyasaṃvāsako.",
  "atk-vin02a2:304_0": "Bhikkhu sikkhaṃ paccakkhāya liṅgaṃ anapanetvā dussīlakammaṃ katvā vā akatvā vā puna",
  "atk-vin02a2:304_1": "sabbaṃ pubbe vuttaṃ vassagaṇanādibhedaṃ vidhiṃ paṭipajjati, theyyasaṃvāsako hoti.",
  "atk-vin02a2:304_2": "Sikkhaṃ appaccakkhāya saliṅge ṭhito methunaṃ paṭisevitvā vassagaṇanādibhedaṃ vidhiṃ",
  "atk-vin02a2:304_3": "āpajjanto theyyasaṃvāsako na hoti, pabbajjāmattaṃ labhati. Andhakaṭṭhakathāyaṃ pana",
  "atk-vin02a2:304_4": "eso theyyasaṃvāsakoti vuttaṃ, taṃ na gahetabbaṃ.",
  "atk-vin02a2:305_0": "Eko bhikkhu kāsāye saussāhova odātaṃ nivāsetvā methunaṃ paṭisevitvā puna kāsāyāni",
  "atk-vin02a2:305_1": "nivāsetvā vassagaṇanādibhedaṃ sabbaṃ vidhiṃ āpajjati, ayampi theyyasaṃvāsako na hoti,",
  "atk-vin02a2:305_2": "pabbajjāmattaṃ labhati. Sace pana kāsāye dhuraṃ nikkhipitvā odātaṃ nivāsetvā methunaṃ",
  "atk-vin02a2:305_3": "paṭisevitvā puna kāsāyāni nivāsetvā vassagaṇanādibhedaṃ sabbaṃ vidhiṃ āpajjati, theyyasaṃvāsako hoti.",
  "atk-vin02a2:306_0": "Sāmaṇero saliṅge ṭhito methunādiassamaṇakaraṇadhammaṃ āpajjitvāpi theyyasaṃvāsako",
  "atk-vin02a2:306_1": "na hoti. Sacepi kāsāye saussāhova kāsāyāni apanetvā methunaṃ paṭisevitvā puna kāsāyāni",
  "atk-vin02a2:306_2": "nivāseti, neva theyyasaṃvāsako hoti. Sace pana kāsāye dhuraṃ nikkhipitvā naggo vā",
  "atk-vin02a2:306_3": "odātanivattho vā methunasevanādīhi assamaṇo hutvā kāsāyaṃ nivāseti, theyyasaṃvāsako",
  "atk-vin02a2:306_4": "hoti. Sacepi gihibhāvaṃ patthayamāno kāsāvaṃ ovaṭṭikaṃ vā katvā aññena vā ākārena",
  "atk-vin02a2:306_5": "gihinivāsanena nivāseti “sobhati nu kho me gihiliṅgaṃ, na sobhatī”ti vīmaṃsanatthaṃ,",
  "atk-vin02a2:306_6": "rakkhati tāva. “Sobhatī”ti sampaṭicchitvā pana puna liṅgaṃ sādiyanto theyyasaṃvāsako",
  "atk-vin02a2:306_7": "hoti. Odātaṃ nivāsetvā vīmaṃsanasampaṭicchanesupi eseva nayo.",
  "atk-vin02a2:307_0": "Sace pana nivatthakāsāyassa upari odātaṃ nivāsetvā vīmaṃsati vā sampaṭicchati vā,",
  "atk-vin02a2:307_1": "rakkhatiyeva. Bhikkhuniyāpi eseva nayo. Sāpi hi gihibhāvaṃ patthayamānā sace kāsāyaṃ",
  "atk-vin02a2:307_2": "gihinivāsanaṃ nivāseti, “sobhati nu kho me gihiliṅgaṃ, na sobhatī”ti vīmaṃsanatthaṃ,",
  "atk-vin02a2:307_3": "rakkhati tāva. Sace “sobhatī”ti sampaṭicchati, na rakkhati. Odātaṃ nivāsetvā vīmaṃsanasampaṭicchanesupi",
  "atk-vin02a2:307_4": "eseva nayo. Nivatthakāsāyassa pana upari odātaṃ nivāsetvā vīmaṃsatu vā sampaṭicchatu vā, rakkhatiyeva.",
  "atk-vin02a2:308_0": "Sace koci vuḍḍhapabbajito vassāni agaṇetvā pāḷiyampi aṭṭhatvā ekapassenāgantvā mahāpeḷādīsu",
  "atk-vin02a2:308_1": "kaṭacchunā ukkhitte bhattapiṇḍe pattaṃ upanāmetvā seno viya maṃsapesiṃ gahetvā gacchati,",
  "atk-vin02a2:308_2": "theyyasaṃvāsako na hoti. Bhikkhuvassāni pana gaṇetvā gaṇhanto theyyasaṃvāsako hoti.",
  "atk-vin02a2:309": "Sayaṃ sāmaṇerova sāmaṇerapaṭipāṭiyā kūṭavassāni gaṇetvā gaṇhanto theyyasaṃvāsako na hoti. Bhikkhu bhikkhupaṭipāṭiyā kūṭavassāni gaṇetvā gaṇhanto bhaṇḍagghena kāretabboti.",
  "atk-vin02a2:310": "Theyyasaṃvāsakavatthukathā niṭṭhitā.",
  "atk-vin02a2:311": "Titthiyapakkantakakathā",
  "atk-vin02a2:312_0": "Titthiyapakkantako bhikkhaveti ettha pana titthiyesu pakkanto paviṭṭhoti titthiyapakkantako.",
  "atk-vin02a2:312_1": "So na kevalaṃ na upasampādetabbo, atha kho na pabbājetabbopi. Tatrāyaṃ vinicchayo",
  "atk-vin02a2:312_2": "– upasampanno bhikkhu titthiyo bhavissāmīti saliṅgeneva tesaṃ upassayaṃ gacchati,",
  "atk-vin02a2:312_3": "padavāre padavāre dukkaṭaṃ. Tesaṃ liṅge ādinnamatte titthiyapakkantako hoti. Yopi",
  "atk-vin02a2:312_4": "sayameva “titthiyo bhavissāmī”ti kusacīrādīni nivāseti, titthiyapakkantako hotiyeva.",
  "atk-vin02a2:312_5": "Yo pana naggo nhāyanto attānaṃ oloketvā “sobhati me ājīvakabhāvo, ājīvako bhavissāmī”ti",
  "atk-vin02a2:312_6": "kāsāyāni anādāya naggova ājīvakānaṃ upassayaṃ gacchati, padavāre padavāre dukkaṭaṃ.",
  "atk-vin02a2:312_7": "Sace panassa antarāmagge hirottappaṃ uppajjati, dukkaṭāni desetvā muccati. Tesaṃ",
  "atk-vin02a2:312_8": "upassayaṃ gantvāpi tehi vā ovadito attanā vā “imesaṃ pabbajjā atidukkhā”ti nivattantopi muccatiyeva.",
  "atk-vin02a2:313_0": "Sace pana “kiṃ tumhākaṃ pabbajjāya ukkaṭṭha”nti pucchitvā “kesamassuluñcanādīnī”ti",
  "atk-vin02a2:313_1": "vutto ekakesampi luñcāpeti, ukkuṭikappadhānādīni vā vattāni ādiyati, morapiñchādīni",
  "atk-vin02a2:313_2": "vā nivāseti, tesaṃ liṅgaṃ gaṇhāti, “ayaṃ pabbajjā seṭṭhā”ti seṭṭhabhāvaṃ vā upagacchati,",
  "atk-vin02a2:313_3": "na muccati, titthiyapakkantako hoti. Sace pana “sobhati nu kho me titthiyapabbajjā,",
  "atk-vin02a2:313_4": "nanu kho sobhatī”ti vīmaṃsanatthaṃ kusacīrādīni vā nivāseti, jaṭaṃ vā bandhati, khārikājaṃ",
  "atk-vin02a2:313_5": "vā ādiyati, yāva na sampaṭicchati, tāva naṃ laddhi rakkhati, sampaṭicchitamatte titthiyapakkantako",
  "atk-vin02a2:313_6": "hoti. Acchinnacīvaro pana kusacīrādīni nivāsento rājabhayādīhi vā titthiyaliṅgaṃ",
  "atk-vin02a2:313_7": "gaṇhanto laddhiyā abhāvena neva titthiyapakkantako hoti.",
  "atk-vin02a2:314_0": "Ayañca titthiyapakkantako nāma upasampannabhikkhunā kathito, tasmā sāmaṇero saliṅgena",
  "atk-vin02a2:314_1": "titthāyatanaṃ gatopi puna pabbajjañca upasampadañca labhatīti kurundiyaṃ vuttaṃ.",
  "atk-vin02a2:314_2": "Purimo pana theyyasaṃvāsako anupasampannena kathito; tasmā upasampanno kūṭavassaṃ",
  "atk-vin02a2:314_3": "gaṇentopi assamaṇo na hoti. Liṅge saussāho pārājikaṃ āpajjitvā bhikkhuvassādīni gaṇentopi",
  "atk-vin02a2:314_4": "theyyasaṃvāsako na hotīti.",
  "atk-vin02a2:315": "Titthiyapakkantakakathā niṭṭhitā.",
  "atk-vin02a2:316": "Tiracchānagatavatthukathā",
  "atk-vin02a2:317_0": "111. Nāgayoniyā aṭṭīyatīti ettha kiñcāpi so pavattiyaṃ kusalavipākena devasampattisadisaṃ",
  "atk-vin02a2:317_1": "issariyasampattiṃ anubhoti, akusalavipākapaṭisandhikassa pana tassa sajātiyā methunapaṭisevane",
  "atk-vin02a2:317_2": "ca vissaṭṭhaniddokkamane ca nāgasarīraṃ pātubhavati udakasañcārikaṃ maṇḍūkabhakkhaṃ,",
  "atk-vin02a2:317_3": "tasmā so tāya nāgayoniyā aṭṭīyati. Harāyatīti lajjati. Jigucchatīti attabhāvaṃ jigucchati.",
  "atk-vin02a2:317_4": "Tassa bhikkhuno nikkhanteti tasmiṃ bhikkhusmiṃ nikkhante. Atha vā tassa bhikkhuno",
  "atk-vin02a2:317_5": "nikkhamaneti attho. Vissaṭṭho niddaṃ okkamīti tasmiṃ anikkhante vissarabhayena satiṃ",
  "atk-vin02a2:317_6": "avissajjitvā kapimiddhavaseneva niddāyanto nikkhante satiṃ vissajjitvā vissaṭṭho",
  "atk-vin02a2:317_7": "nirāsaṅko mahāniddaṃ paṭipajji. Vissaramakāsīti bhayavasena samaṇasaññaṃ pahāya virūpaṃ mahāsaddamakāsi.",
  "atk-vin02a2:318_0": "Tumhe khotthāti tumhe kho attha; akārassa lopaṃ katvā vuttaṃ. Tumhe kho nāgā jhānavipassanāmaggaphalānaṃ",
  "atk-vin02a2:318_1": "abhabbattā imasmiṃ dhammavinaye aviruḷhidhammā attha, viruḷhidhammā na bhavathāti",
  "atk-vin02a2:318_2": "ayamettha saṅkhepattho. Sajātiyāti nāgiyā eva. Yadā pana manussitthiādibhedāya aññajātiyā",
  "atk-vin02a2:318_3": "paṭisevati, tadā devaputto viya hoti. Ettha ca pavattiyaṃ abhiṇhaṃ sabhāvapātukammadassanavasena",
  "atk-vin02a2:318_4": "“dve paccayā”ti vuttaṃ. Nāgassa pana pañcasu kālesu sabhāvapātukammaṃ hoti – paṭisandhikāle,",
  "atk-vin02a2:318_5": "tacajahanakāle, sajātiyā methunakāle, vissaṭṭhaniddokkamanakāle, cutikāleti.",
  "atk-vin02a2:319_0": "Tiracchānagato bhikkhaveti ettha nāgo vā hotu supaṇṇamāṇavakādīnaṃ vā aññataro, antamaso",
  "atk-vin02a2:319_1": "sakkaṃ devarājānaṃ upādāya yo koci amanussajātiyo, sabbova imasmiṃ atthe tiracchānagatoti",
  "atk-vin02a2:319_2": "veditabbo. So neva upasampādetabbo, na pabbājetabbo, upasampannopi nāsetabboti.",
  "atk-vin02a2:320": "Tiracchānagatavatthukathā niṭṭhitā.",
  "atk-vin02a2:321": "Mātughātakādivatthukathā",
  "atk-vin02a2:322_0": "112. Mātughātakādivatthūsu – nikkhantiṃ kareyyanti nikkhamanaṃ niggamanaṃ apavāhanaṃ",
  "atk-vin02a2:322_1": "kareyyanti attho. Mātughātako bhikkhaveti ettha yena manussitthibhūtā janikā mātā",
  "atk-vin02a2:322_2": "sayampi manussajātikeneva satā sañcicca jīvitā voropitā, ayaṃ ānantariyena mātughātakakammena",
  "atk-vin02a2:322_3": "mātughātako, etassa pabbajjā ca upasampadā ca paṭikkhittā. Yena pana manussitthibhūtāpi",
  "atk-vin02a2:322_4": "ajanikā posāvanikā mātā vā mahāmātā vā cūḷamātā vā janikāpi vā na manussitthibhūtā",
  "atk-vin02a2:322_5": "mātā ghātitā, tassa pabbajjā na vāritā, na ca ānantariko hoti. Yena sayaṃ tiracchānabhūtena",
  "atk-vin02a2:322_6": "manussitthibhūtā mātā ghātitā, sopi ānantariko na hoti, tiracchānagatattā panassa",
  "atk-vin02a2:322_7": "pabbajjā paṭikkhittā. Sesaṃ uttānameva. Pitughātakepi eseva nayo. Sacepi hi vesiyā",
  "atk-vin02a2:322_8": "putto hoti, “ayaṃ me pitā”ti na jānāti, yassa sambhavena nibbatto, so ce anena ghātito,",
  "atk-vin02a2:322_9": "pitughātakotveva saṅkhyaṃ gacchati, ānantariyañca phusati.",
  "atk-vin02a2:323_0": "114. Arahantaghātakopi manussaarahantavaseneva veditabbo. Manussajātiyañhi antamaso",
  "atk-vin02a2:323_1": "apabbajitampi khīṇāsavaṃ dārakaṃ dārikaṃ vā sañcicca jīvitā voropento arahantaghātakova",
  "atk-vin02a2:323_2": "hoti, ānantariyañca phusati, pabbajjā cassa vāritā. Amanussajātikaṃ pana arahantaṃ",
  "atk-vin02a2:323_3": "manussajātikaṃ vā avasesaṃ ariyapuggalaṃ ghātetvā ānantariyo na hoti, pabbajjāpissa",
  "atk-vin02a2:323_4": "na vāritā, kammaṃ pana balavaṃ hoti. Tiracchāno manussaarahantampi ghātetvā ānantariyo",
  "atk-vin02a2:323_5": "na hoti, kammaṃ pana bhāriyanti ayamettha vinicchayo. Te vadhāya onīyantīti vadhatthāya",
  "atk-vin02a2:323_6": "onīyanti, māretuṃ nīyantīti attho. Yaṃ pana pāḷiyaṃ “sacā ca maya”nti vuttaṃ, tassa",
  "atk-vin02a2:323_7": "sace mayanti ayamevattho. “Sace”ti hi vattabbe ettha “sacā ca” iti ayaṃ nipāto vutto.",
  "atk-vin02a2:323_8": "“Sace ca” icceva vā pāṭho. Tattha saceti sambhāvanatthe nipāto; ca iti padapūraṇamatte.",
  "atk-vin02a2:323_9": "“Sacajja maya”ntipi pāṭho. Tassa sace ajja mayanti attho.",
  "atk-vin02a2:324_0": "115. Bhikkhunidūsako bhikkhaveti ettha yo pakatattaṃ bhikkhuniṃ tiṇṇaṃ maggānaṃ aññatarasmiṃ",
  "atk-vin02a2:324_1": "dūseti, ayaṃ bhikkhunidūsako nāma. Etassa pabbajjā ca upasampadā ca vāritā. Yo pana",
  "atk-vin02a2:324_2": "kāyasaṃsaggena sīlavināsaṃ pāpeti, tassa pabbajjā ca upasampadā ca na vāritā. Balakkārena",
  "atk-vin02a2:324_3": "odātavatthavasanaṃ katvā anicchamānaṃyeva dūsentopi bhikkhunidūsakoyeva. Balakkārena",
  "atk-vin02a2:324_4": "pana odātavatthavasanaṃ katvā icchamānaṃ dūsento bhikkhunidūsako na hoti. Kasmā?",
  "atk-vin02a2:324_5": "Yasmā gihibhāve sampaṭicchitamatteyeva sā abhikkhunī hoti. Sakiṃ sīlavipannaṃ pana",
  "atk-vin02a2:324_6": "pacchā dūsento sikkhamānāsāmaṇerīsu ca vippaṭipajjanto neva bhikkhunidūsako hoti,",
  "atk-vin02a2:324_7": "pabbajjampi upasampadampi labhati.",
  "atk-vin02a2:325_0": "Saṅghabhedako bhikkhaveti ettha yo devadatto viya sāsanaṃ uddhammaṃ ubbinayaṃ katvā",
  "atk-vin02a2:325_1": "catunnaṃ kammānaṃ aññataravasena saṅghaṃ bhindati, ayaṃ saṅghabhedako nāma. Etassa",
  "atk-vin02a2:325_2": "pabbajjā ca upasampadā ca vāritā.",
  "atk-vin02a2:326_0": "Lohituppādako bhikkhaveti etthāpi yo devadatto viya duṭṭhacittena vadhakacittena",
  "atk-vin02a2:326_1": "tathāgatassa jīvamānakasarīre khuddakamakkhikāya pivanakamattampi lohitaṃ uppādeti,",
  "atk-vin02a2:326_2": "ayaṃ lohituppādako nāma. Etassa pabbajjā ca upasampadā ca vāritā. Yo pana rogavūpasamanatthaṃ",
  "atk-vin02a2:326_3": "jīvako viya satthena phāletvā pūtimaṃsañca lohitañca nīharitvā phāsuṃ karoti, bahuṃ",
  "atk-vin02a2:326_4": "so puññaṃ pasavatīti.",
  "atk-vin02a2:327": "Mātughātakādivatthukathā niṭṭhitā.",
  "atk-vin02a2:328": "Ubhatobyañjanakavatthukathā",
  "atk-vin02a2:329_0": "116. Ubhatobyañjanako bhikkhaveti itthinimittuppādanakammato ca purisanimittuppādanakammato",
  "atk-vin02a2:329_1": "ca ubhato byañjanamassa atthīti ubhatobyañjanako. Karotīti purisanimittena itthīsu",
  "atk-vin02a2:329_2": "methunavītikkamaṃ karoti. Kārāpetīti paraṃ samādapetvā attano itthinimitte kārāpeti,",
  "atk-vin02a2:329_3": "so duvidho hoti – itthiubhatobyañjanako, purisaubhatobyañjanakoti.",
  "atk-vin02a2:330_0": "Tattha itthiubhatobyañjanakassa itthinimittaṃ pākaṭaṃ hoti, purisanimittaṃ paṭicchannaṃ.",
  "atk-vin02a2:330_1": "Purisaubhatobyañjanakassa purisanimittaṃ pākaṭaṃ, itthinimittaṃ paṭicchannaṃ. Itthiubhatobyañjanakassa",
  "atk-vin02a2:330_2": "itthīsu purisattaṃ karontassa itthinimittaṃ paṭicchannaṃ hoti, purisanimittaṃ pākaṭaṃ",
  "atk-vin02a2:330_3": "hoti. Purisaubhatobyañjanakassa purisānaṃ itthibhāvaṃ upagacchantassa purisanimittaṃ",
  "atk-vin02a2:330_4": "paṭicchannaṃ hoti, itthinimittaṃ pākaṭaṃ hoti. Itthiubhatobyañjanako sayañca gabbhaṃ",
  "atk-vin02a2:330_5": "gaṇhāti, parañca gaṇhāpeti. Purisaubhatobyañjanako pana sayaṃ na gaṇhāti, paraṃ gaṇhāpetīti,",
  "atk-vin02a2:330_6": "idametesaṃ nānākaraṇaṃ. Kurundiyaṃ pana vuttaṃ – “yadi paṭisandhiyaṃ purisaliṅgaṃ",
  "atk-vin02a2:330_7": "pavatte itthiliṅgaṃ nibbattati, yadi paṭisandhiyaṃ itthiliṅgaṃ pavatte purisaliṅgaṃ",
  "atk-vin02a2:330_8": "nibbattatī”ti. Tattha vicāraṇakkamo vitthārato aṭṭhasāliniyā dhammasaṅgahaṭṭhakathāya",
  "atk-vin02a2:330_9": "veditabbo. Imassa pana duvidhassāpi ubhatobyañjanakassa neva pabbajjā atthi, na upasampadāti",
  "atk-vin02a2:330_10": "idamidha veditabbaṃ.",
  "atk-vin02a2:331": "Ubhatobyajjanakavatthukathā niṭṭhitā.",
  "atk-vin02a2:332": "Anupajjhāyakādivatthukathā",
  "atk-vin02a2:333_0": "117. Tena kho pana samayenāti yena samayena bhagavatā sikkhāpadaṃ apaññattaṃ hoti,",
  "atk-vin02a2:333_1": "tena samayena. Anupajjhāyakanti upajjhaṃ agāhāpetvā sabbena sabbaṃ upajjhāyavirahitaṃ.",
  "atk-vin02a2:333_2": "Evaṃ upasampannā neva dhammato na āmisato saṅgahaṃ labhanti, te parihāyantiyeva,",
  "atk-vin02a2:333_3": "na vaḍḍhanti. Na bhikkhave anupajjhāyakoti upajjhaṃ agāhāpetvā nirupajjhāyako na",
  "atk-vin02a2:333_4": "upasampādetabbo. Yo upasampādeyya āpatti dukkaṭassāti sikkhāpadapaññattito paṭṭhāya",
  "atk-vin02a2:333_5": "evaṃ upasampādentassa āpatti hoti; kammaṃ pana na kuppati. Keci kuppatīti vadanti,",
  "atk-vin02a2:333_6": "taṃ na gahetabbaṃ. Saṅghena upajjhāyenātiādīsupi ubhatobyañjanakupajjhāyapariyosānesu eseva nayo.",
  "atk-vin02a2:334": "Anupajjhāyakādivatthukathā niṭṭhitā.",
  "atk-vin02a2:335": "Apattakādivatthukathā",
  "atk-vin02a2:336_0": "118. Hatthesu piṇḍāya carantīti yo hatthesu piṇḍo labbhati, tadatthāya caranti. Seyyathāpi",
  "atk-vin02a2:336_1": "titthiyāti yathā ājīvakanāmakā titthiyā; sūpabyañjanehi missetvā hatthesu ṭhapitapiṇḍameva",
  "atk-vin02a2:336_2": "hi te bhuñjanti. Āpatti dukkaṭassāti evaṃ upasampādentasseva āpatti hoti, kammaṃ",
  "atk-vin02a2:336_3": "pana na kuppati. Acīvarakādivatthūsupi eseva nayo.",
  "atk-vin02a2:337_0": "Yācitakenāti “yāva upasampadaṃ karoma, tāva dethā”ti yācitvā gahitena; tāvakālikenāti",
  "atk-vin02a2:337_1": "attho. Īdisena hi pattena vā cīvarena vā pattacīvarena vā upasampādentasseva āpatti",
  "atk-vin02a2:337_2": "hoti, kammaṃ pana na kuppati, tasmā paripuṇṇapattacīvarova upasampādetabbo. Sace",
  "atk-vin02a2:337_3": "tassa natthi, ācariyupajjhāyā cassa dātukāmā honti, aññe vā bhikkhū nirapekkhehi",
  "atk-vin02a2:337_4": "nissajjitvā adhiṭṭhānupagaṃ pattacīvaraṃ dātabbaṃ. Pabbajjāpekkhaṃ pana paṇḍupalāsaṃ",
  "atk-vin02a2:337_5": "yācitakenāpi pattacīvarena pabbājetuṃ vaṭṭati, sabhāgaṭṭhāne vissāsena gahetvāpi pabbājetuṃ vaṭṭati.",
  "atk-vin02a2:338_0": "Sace pana apakkaṃ pattaṃ cīvarūpagāni ca vatthāni gahetvā āgato hoti, yāva patto",
  "atk-vin02a2:338_1": "paccati, cīvarāni ca kariyanti, tāva vihāre vasantassa anāmaṭṭhapiṇḍapātaṃ dātuṃ",
  "atk-vin02a2:338_2": "vaṭṭati, thālake bhuñjituṃ vaṭṭati, purebhattaṃ sāmaṇerabhāgasamako āmisabhāgo dātuṃ",
  "atk-vin02a2:338_3": "vaṭṭati. Senāsanaggāho pana salākabhattauddesabhattanimantanādīni ca na vaṭṭanti.",
  "atk-vin02a2:338_4": "Pacchābhattampi sāmaṇerabhāgasamo telamadhuphāṇitādibhesajjabhāgo vaṭṭati. Sace gilāno",
  "atk-vin02a2:338_5": "hoti, bhesajjamassa kātuṃ vaṭṭati, sāmaṇerassa viya ca sabbaṃ paṭijagganakammanti.",
  "atk-vin02a2:339": "Apattakādivatthukathā niṭṭhitā.",
  "atk-vin02a2:340": "Hatthacchinnādivatthukathā",
  "atk-vin02a2:341_0": "119. Hatthacchinnādivatthūsu – hatthacchinnoti yassa hatthatale vā maṇibandhe vā",
  "atk-vin02a2:341_1": "kappare vā yattha katthaci eko vā dve vā hatthā chinnā honti. Pādacchinnoti yassa",
  "atk-vin02a2:341_2": "aggapāde vā gopphakesu vā jaṅghāya vā yattha katthaci eko vā dve vā pādā chinnā honti.",
  "atk-vin02a2:341_3": "Hatthapādacchinnoti yassa vuttappakāreneva catūsu hatthapādesu dve vā tayo vā sabbe",
  "atk-vin02a2:341_4": "vā hatthapādā chinnā honti. Kaṇṇacchinnoti yassa kaṇṇamūle vā kaṇṇasakkhalikāya vā",
  "atk-vin02a2:341_5": "eko vā dve vā kaṇṇā chinnā honti. Yassa pana kaṇṇāviddhe chijjanti, sakkā ca hoti",
  "atk-vin02a2:341_6": "saṅghāṭetuṃ, so kaṇṇaṃ saṅghāṭetvā pabbājetabbo. Nāsacchinnoti yassa ajapadake vā",
  "atk-vin02a2:341_7": "agge vā ekapuṭe vā yattha katthaci nāsā chinnā hoti. Yassa pana nāsikā sakkā hoti",
  "atk-vin02a2:341_8": "sandhetuṃ, so taṃ phāsukaṃ katvā pabbājetabbo. Kaṇṇanāsacchinno ubhayavasena veditabbo.",
  "atk-vin02a2:341_9": "Aṅgulicchinnoti yassa nakhasesaṃ adassetvā ekā vā bahū vā aṅguliyo chinnā honti.",
  "atk-vin02a2:341_10": "Yassa pana suttatantumattampi nakhasesaṃ paññāyati, taṃ pabbājetuṃ vaṭṭati. Aḷacchinnoti",
  "atk-vin02a2:341_11": "yassa catūsu aṅguṭṭhakesu aṅguliyaṃ vuttanayeneva eko vā bahū vā aṅguṭṭhakā chinnā",
  "atk-vin02a2:341_12": "honti. Kaṇḍaracchinnoti yassa kaṇḍaranāmakā mahānhārū purato vā pacchato vā chinnā",
  "atk-vin02a2:341_13": "honti; yesu ekassapi chinnattā aggapādena vā caṅkamati, mūlena vā caṅkamati, na vā",
  "atk-vin02a2:341_14": "pādaṃ patiṭṭhāpetuṃ sakkoti.",
  "atk-vin02a2:342_0": "Phaṇahatthakoti yassa vaggulipakkhakā viya aṅguliyo sambaddhā honti; etaṃ pabbājetukāmena",
  "atk-vin02a2:342_1": "aṅgulantarikāyo phāletvā sabbaṃ antaracammaṃ apanetvā phāsukaṃ katvā pabbājetabbo.",
  "atk-vin02a2:342_2": "Yassapi cha aṅguliyo honti, taṃ pabbājetukāmena adhikaaṅguliṃ chinditvā phāsukaṃ katvā pabbājetabbo.",
  "atk-vin02a2:343_0": "Khujjoti yo urassa vā piṭṭhiyā vā passassa vā nikkhantattā khujjasarīro. Yassa pana",
  "atk-vin02a2:343_1": "kiñci kiñci aṅgapaccaṅgaṃ īsakaṃ vaṅkaṃ, taṃ pabbājetuṃ vaṭṭati. Mahāpuriso eva hi",
  "atk-vin02a2:343_2": "brahmujjugatto, avaseso satto akhujjo nāma natthi.",
  "atk-vin02a2:344_0": "Vāmanoti jaṅghavāmano vā kaṭivāmano vā ubhayavāmano vā. Jaṅghavāmanassa kaṭito paṭṭhāya",
  "atk-vin02a2:344_1": "heṭṭhimakāyo rasso hoti, uparimakāyo paripuṇṇo. Kaṭivāmanassa kaṭito paṭṭhāya uparimakāyo",
  "atk-vin02a2:344_2": "rasso hoti, heṭṭhimakāyo paripuṇṇo. Ubhayavāmanassa ubhopi kāyā rassā honti, yesaṃ",
  "atk-vin02a2:344_3": "rassattā bhūtānaṃ viya parivaṭumo mahākucchighaṭasadiso attabhāvo hoti, taṃ tividhampi",
  "atk-vin02a2:344_4": "pabbājetuṃ na vaṭṭati.",
  "atk-vin02a2:345_0": "Galagaṇḍīti yassa kumbhaṇḍaṃ viya gale gaṇḍo hoti. Desanāmattameva cetaṃ, yasmiṃ",
  "atk-vin02a2:345_1": "kismiñci pana padese gaṇḍe sati na pabbājetabbo. Tattha vinicchayo – “na bhikkhave",
  "atk-vin02a2:345_2": "pañcahi ābādhehi phuṭṭho pabbājetabbo”ti ettha vuttanayeneva veditabbo. Lakkhaṇāhatakasāhatalikhitakesu",
  "atk-vin02a2:345_3": "yaṃ vattabbaṃ, taṃ “na bhikkhave lakkhaṇāhato”tiādīsu vuttameva.",
  "atk-vin02a2:346_0": "Sīpadīti bhārapādo vuccati. Yassa pādo thūlo hoti sañjātapiḷako kharo, so na pabbājetabbo.",
  "atk-vin02a2:346_1": "Yassa pana na tāva kharabhāvaṃ gaṇhāti, sakkā hoti upanāhaṃ bandhitvā udakaāvāṭe",
  "atk-vin02a2:346_2": "pavesetvā udakavālikāya pūretvā yathā sirā paññāyanti, jaṅghā ca telanāḷikā viya",
  "atk-vin02a2:346_3": "hoti, evaṃ milāpetuṃ sakkā, tassa pādaṃ īdisaṃ katvā taṃ pabbājetuṃ vaṭṭati. Sace",
  "atk-vin02a2:346_4": "puna vaḍḍhati, upasampādentenāpi tathā katvāva upasampādetabbo.",
  "atk-vin02a2:347": "Pāparogīti arisabhagandarapittasemhakāsasosādīsu yena kenaci rogena niccāturo atekiccharogo jeguccho amanāpo; ayaṃ na pabbājetabbo.",
  "atk-vin02a2:348_0": "Parisadūsakoti yo attano virūpatāya parisaṃ dūseti; atidīgho vā hoti aññesaṃ sīsappamāṇanābhippadeso,",
  "atk-vin02a2:348_1": "atirasso vā ubhayavāmanabhūtarūpaṃ viya, atikāḷo vā jhāpitakhette khāṇuko viya, accodāto",
  "atk-vin02a2:348_2": "vā dadhitakkādīhi pamajjitamaṭṭhatambalohavaṇṇo, atikiso vā mandamaṃsalohito aṭṭhisirācammasarīro",
  "atk-vin02a2:348_3": "viya, atithūlo vā bhāriyamaṃso, mahodaro vā mahābhūtasadiso, atimahantasīso vā pacchiṃ",
  "atk-vin02a2:348_4": "sīse katvā ṭhito viya, atikhuddakasīso vā sarīrassa ananurūpena atikhuddakena sīsena",
  "atk-vin02a2:348_5": "samannāgato, kūṭakūṭasīso vā tālaphalapiṇḍisadisena sīsena samannāgato, sikharasīso",
  "atk-vin02a2:348_6": "vā uddhaṃ anupubbatanukena sīsena samannāgato, nāḷisīso vā mahāveḷupabbasadisena",
  "atk-vin02a2:348_7": "sīsena samannāgato, kappasīso vā pabbhārasīso vā catūsu passesu yena kenaci passena",
  "atk-vin02a2:348_8": "oṇatena sīsena samannāgato, vaṇasīso vā pūtisīso vā kaṇṇikakeso vā pāṇakehi khāyitakedāre",
  "atk-vin02a2:348_9": "sassasadisehi tahiṃ tahiṃ uṭṭhitehi kesehi samannāgato, nillomasīso vā thūlathaddhakeso",
  "atk-vin02a2:348_10": "vā tālahīrasadisehi kesehi samannāgato, jātipalitehi paṇḍarasīso vā pakatitambakeso",
  "atk-vin02a2:348_11": "vā ādittehi viya kesehi samannāgato, āvaṭṭasīso vā gunnaṃ sarīre āvaṭṭasadisehi uddhaggehi",
  "atk-vin02a2:348_12": "kesāvaṭṭehi samannāgato, sīsalomehi saddhiṃ ekābaddhabhamukalomo vā jālabaddhena",
  "atk-vin02a2:348_13": "viya nalāṭena samannāgato.",
  "atk-vin02a2:349_0": "Sambaddhabhamuko vā nillomabhamuko vā makkaṭabhamuko vā atimahantakkhi vā atikhuddakakkhi",
  "atk-vin02a2:349_1": "vā mahiṃsacamme vāsikoṇena paharitvā katachiddasadisehi akkhīhi samannāgato, visamakkhi",
  "atk-vin02a2:349_2": "vā ekena mahantena ekena khuddakena akkhinā samannāgato, visamacakkalo vā ekena uddhaṃ",
  "atk-vin02a2:349_3": "ekena adhoti evaṃ visamajātehi akkhicakkalehi samannāgato, kekaro vā gambhīrakkhi",
  "atk-vin02a2:349_4": "vā yassa gambhīre udapāne udakatārakā viya akkhitārakā paññāyanti; nikkhantakkhi",
  "atk-vin02a2:349_5": "vā yassa kakkaṭakasseva akkhitārakā nikkhantā honti; hatthikaṇṇo vā mahatīhi kaṇṇasakkhalikāhi",
  "atk-vin02a2:349_6": "samannāgato, mūsikakaṇṇo vā jaṭukakaṇṇo vā khuddikāhi kaṇṇasakkhalikāhi samannāgato,",
  "atk-vin02a2:349_7": "chiddamattakaṇṇo vā yassa vinā kaṇṇasakkhalikāhi kaṇṇachiddamattameva hoti; aviddhakaṇṇo",
  "atk-vin02a2:349_8": "vā yonakajātiko pana parisadūsako na hoti; sabhāvoyeva hi so tassa kaṇṇabhagandariko",
  "atk-vin02a2:349_9": "vā niccapūtinā kaṇṇena samannāgato, gaṇḍakaṇṇo vā sadāpaggharitapubbena kaṇṇena samannāgato,",
  "atk-vin02a2:349_10": "ṭaṅkitakaṇṇo vā gobhattanāḷikāya aggasadisehi kaṇṇehi samannāgato, atipiṅgalakkhi",
  "atk-vin02a2:349_11": "vā madhupiṅgalaṃ pana pabbājetuṃ vaṭṭati. Nippakhumakkhi vā assupaggharaṇakkhi vā",
  "atk-vin02a2:349_12": "pupphitakkhi vā akkhipākena samannāgatakkhi vā.",
  "atk-vin02a2:350_0": "Atimahantanāsiko vā atikhuddakanāsiko vā cipiṭanāsiko vā majjhe appatiṭṭhahitvā ekapasse",
  "atk-vin02a2:350_1": "ṭhitavaṅkanāsiko vā, dīghanāsiko vā sukatuṇḍasadisāya jivhāya lehituṃ sakkuṇeyyāya",
  "atk-vin02a2:350_2": "nāsikāya samannāgato, niccapaggharitasiṅghāṇikanāso vā.",
  "atk-vin02a2:351_0": "Mahāmukho vā yassa paṭaṅgamaṇḍūkasseva mukhanimittaṃyeva mahantaṃ hoti, mukhaṃ pana",
  "atk-vin02a2:351_1": "lābusadisaṃ atikhuddakaṃ, bhinnamukho vā vaṅkamukho vā mahāoṭṭho vā ukkhalimukhavaṭṭisadisehi",
  "atk-vin02a2:351_2": "oṭṭhehi samannāgato, tanukaoṭṭho vā bhericammasadisehi dante pidahituṃ asamatthehi",
  "atk-vin02a2:351_3": "oṭṭhehi samannāgato, mahādharoṭṭho vā tanukauttaroṭṭho vā tanukaadharoṭṭho vā mahāuttaroṭṭho",
  "atk-vin02a2:351_4": "vā oṭṭhachinnako vā eḷamukho vā uppakkamukho vā saṅkhatuṇḍako vā bahisetehi anto",
  "atk-vin02a2:351_5": "atirattehi oṭṭhehi samannāgato, duggandhakuṇapamukho vā.",
  "atk-vin02a2:352_0": "Mahādanto vā aṭṭhakadantasadisehi dantehi samannāgato asuradanto vā heṭṭhā vā upari",
  "atk-vin02a2:352_1": "vā bahinikkhantadanto, yassa pana sakkā hoti oṭṭhehi pidahituṃ kathentasseva paññāyati",
  "atk-vin02a2:352_2": "no akathentassa, taṃ pabbājetuṃ vaṭṭati. Pūtidanto vā niddanto vā yassa pana dantantare",
  "atk-vin02a2:352_3": "kalandakadanto viya sukhumadanto hoti, taṃ pabbājetuṃ vaṭṭati.",
  "atk-vin02a2:353_0": "Mahāhanuko vā gohanusadisena hanunā samannāgato, dīghahanuko vā cipiṭahanuko vā antopaviṭṭhena",
  "atk-vin02a2:353_1": "viya atirassena hanukena samannāgato, bhinnahanuko vā vaṅkahanuko vā nimmassudāṭhiko",
  "atk-vin02a2:353_2": "vā bhikkhunisadisamukho dīghagalo vā bakagalasadisena galena samannāgato, rassagalo",
  "atk-vin02a2:353_3": "vā antopaviṭṭhena viya galena samannāgato, bhinnagalo vā bhaṭṭhaaṃsakūṭo vā ahattho",
  "atk-vin02a2:353_4": "vā ekahattho vā atirassahattho vā atidīghahattho vā bhinnauro vā bhinnapiṭṭhi vā",
  "atk-vin02a2:353_5": "kacchugatto vā kaṇḍugatto vā daddugatto vā godhāgatto vā, yassa godhāya viya gattato",
  "atk-vin02a2:353_6": "cuṇṇāni patanti, sabbañcetaṃ virūpakaraṇaṃ sandhāya vitthārikavasena vuttaṃ. Vinicchayo",
  "atk-vin02a2:353_7": "panettha “na bhikkhave pañcahi ābādhehī”ti ettha vuttanayeneva veditabbo.",
  "atk-vin02a2:354_0": "Bhaṭṭhakaṭiko vā mahāānisado vā uddhanakūṭasadisehi ānisadamaṃsehi accuggatehi samannāgato,",
  "atk-vin02a2:354_1": "mahāūruko vā vātaṇḍiko vā mahājāṇuko vā saṅghaṭṭanajāṇuko vā dīghajaṅgho vā yaṭṭhisadisajaṅgho",
  "atk-vin02a2:354_2": "vikaṭo vā paṇho vā ubbaddhapiṇḍiko vā, so duvidho heṭṭhā oruḷhāhi vā upari āruḷhāhi",
  "atk-vin02a2:354_3": "vā mahatīhi jaṅghapiṇḍikāhi samannāgato, mahājaṅgho vā thūlajaṅghapiṇḍiko vā mahāpādo",
  "atk-vin02a2:354_4": "vā mahāpaṇhi vā piṭṭhikapādo vā pādavemajjhato uṭṭhitajaṅgho vaṅkapādo vā so duvidho",
  "atk-vin02a2:354_5": "– anto vā bahi vā parivattapādo gaṇṭhikaṅguli vā siṅgiveraphaṇasadisāhi aṅgulīhi",
  "atk-vin02a2:354_6": "samannāgato, andhanakho vā kāḷavaṇṇehi pūtinakhehi samannāgato, sabbopi esa parisadūsako.",
  "atk-vin02a2:354_7": "Evarūpo parisadūsako na pabbājetabbo.",
  "atk-vin02a2:355_0": "Kāṇoti pasannandho vā hotu pupphādīhi vā upahatapasādo. Yo dvīhi vā ekena vā akkhinā",
  "atk-vin02a2:355_1": "na passati, so na pabbājetabbo. Mahāpaccariyaṃ pana ekakkhikāṇo kāṇoti vutto, dviakkhikāṇo",
  "atk-vin02a2:355_2": "andhena saṅgahito. Mahāaṭṭhakathāyaṃ jaccandho andhoti vutto, tasmā ubhayampi pariyāyena",
  "atk-vin02a2:355_3": "yujjati. Kuṇīti hatthakuṇī vā pādakuṇī vā aṅgulikuṇī vā; yassa etesu hatthādīsu yaṃkiñci",
  "atk-vin02a2:355_4": "vaṅkaṃ paññāyati, so kuṇī nāma. Khañjoti natajāṇuko vā bhinnajaṅgho vā majjhe saṅkuṭitapādattā",
  "atk-vin02a2:355_5": "kuṇḍapādako vā piṭṭhipādamajjhena caṅkamanto agge saṅkuṭitapādattā kuṇḍapādako vā",
  "atk-vin02a2:355_6": "piṭṭhipādaggena caṅkamanto aggapādeneva caṅkamanakhañjo vā paṇhikāya caṅkamanakhañjo",
  "atk-vin02a2:355_7": "vā pādassa bāhirantena caṅkamanakhañjo vā pādassa abbhantarantena caṅkamanakhañjo",
  "atk-vin02a2:355_8": "vā gopphakānaṃ upari bhaggattā sakalena piṭṭhipādena caṅkamanakhañjo vā; sabbopesa",
  "atk-vin02a2:355_9": "khañjoyeva, so na pabbājetabbo.",
  "atk-vin02a2:356_0": "Pakkhahatoti yassa eko hattho vā pādo vā aḍḍhasarīraṃ vā sukhaṃ na vahati. Chinniriyāpathoti",
  "atk-vin02a2:356_1": "pīṭhasappi vuccati. Jarādubbaloti jiṇṇabhāvena dubbalo attano cīvararajanādikammaṃ",
  "atk-vin02a2:356_2": "kātumpi asamattho. Yo pana mahallakopi balavā hoti, attānaṃ paṭijaggituṃ sakkoti,",
  "atk-vin02a2:356_3": "so pabbājetabbo. Andhoti jaccandho vuccati. Mūgoti yassa vacībhedo nappavattati;",
  "atk-vin02a2:356_4": "yassāpi pavattati, saraṇagamanaṃ pana paripuṇṇaṃ bhāsituṃ na sakkoti, tādisaṃ mammanampi",
  "atk-vin02a2:356_5": "pabbājetuṃ na vaṭṭati. Yo pana saraṇagamanamattaṃ paripuṇṇaṃ bhāsituṃ sakkoti, taṃ pabbājetuṃ vaṭṭati.",
  "atk-vin02a2:357_0": "Badhiroti yo sabbena sabbaṃ na suṇāti. Yo pana mahāsaddaṃ suṇāti, taṃ pabbājetuṃ",
  "atk-vin02a2:357_1": "vaṭṭati. Andhamūgādayo ubhayadosavasena vuttā. Yesañca pabbajjā paṭikkhittā, upasampadāpi",
  "atk-vin02a2:357_2": "tesaṃ paṭikkhittāva. Sace pana te saṅgho upasampādeti, sabbepi hatthacchinnādayo",
  "atk-vin02a2:357_3": "sūpasampannā, kārakasaṅgho pana ācariyupajjhāyā ca āpattito na muccanti. Vakkhati",
  "atk-vin02a2:357_4": "ca – “atthi bhikkhave puggalo appatto osāraṇaṃ, tañce saṅgho osāreti, ekacco suosārito,",
  "atk-vin02a2:357_5": "ekacco duosārito”ti tassattho āgataṭṭhāneyeva āvi bhavissatīti.",
  "atk-vin02a2:358": "Hatthacchinnādivatthukathā niṭṭhitā.",
  "atk-vin02a2:359": "Alajjīnissayavatthukathā",
  "atk-vin02a2:360_0": "120. Alajjīnaṃ nissāya vasantīti upayogatthe sāmivacanaṃ; alajjipuggale nissāya vasantīti",
  "atk-vin02a2:360_1": "attho. Yāva bhikkhusabhāgataṃ jānāmīti nissayadāyakassa bhikkhuno bhikkhūhi sabhāgataṃ",
  "atk-vin02a2:360_2": "lajjibhāvaṃ yāva jānāmīti attho. Tasmā navaṃ ṭhānaṃ gatena “ehi bhikkhu, nissayaṃ",
  "atk-vin02a2:360_3": "gaṇhāhī”ti vuccamānenāpi catūhapañcāhaṃ nissayadāyakassa lajjibhāvaṃ upaparikkhitvā nissayo gahetabbo.",
  "atk-vin02a2:361_0": "Sace “thero lajjī”ti bhikkhūnaṃ santike sutvā āgatadivaseyeva gahetukāmo hoti, thero",
  "atk-vin02a2:361_1": "pana “āgamehi tāva, vasanto jānissasī”ti katipāhaṃ ācāraṃ upaparikkhitvā nissayaṃ",
  "atk-vin02a2:361_2": "deti, vaṭṭati. Pakatiyā nissayaggahaṇaṭṭhānaṃ gatena tadaheva gahetabbo, ekadivasampi",
  "atk-vin02a2:361_3": "parihāro natthi. Sace paṭhamayāme ācariyassa okāso natthi, okāsaṃ alabhanto “paccūsasamaye",
  "atk-vin02a2:361_4": "gahessāmī”ti sayati, aruṇaṃ uggatampi na jānāti, anāpatti. Sace pana “gaṇhissāmī”ti",
  "atk-vin02a2:361_5": "ābhogaṃ akatvā sayati, aruṇuggamane dukkaṭaṃ. Agatapubbaṃ ṭhānaṃ gatena dve tīṇi",
  "atk-vin02a2:361_6": "divasāni vasitvā gantukāmena anissitena vasitabbaṃ. “Sattāhaṃ vasissāmī”ti ālayaṃ",
  "atk-vin02a2:361_7": "karontena pana nissayo gahetabbo. Sace thero “kiṃ sattāhaṃ vasantassa nissayenā”ti",
  "atk-vin02a2:361_8": "vadati, paṭikkhittakālato paṭṭhāya laddhaparihāro hoti.",
  "atk-vin02a2:362": "Alajjīnissayavatthukathā niṭṭhitā.",
  "atk-vin02a2:363": "Gamikādinissayavatthukathā",
  "atk-vin02a2:364_0": "121. Nissayakaraṇīyoti karaṇīyanissayo, karaṇīyo mayā nissayo; gahetabboti attho.",
  "atk-vin02a2:364_1": "Nissayaṃ alabhamānenāti attanā saddhiṃ addhānamaggappaṭipannesu nissayadāyake asati",
  "atk-vin02a2:364_2": "nissayaṃ na labhati nāma. Evaṃ alabhantena anissitena bahūnipi divasāni gantabbaṃ.",
  "atk-vin02a2:364_3": "Sace pubbepi nissayaṃ gahetvā vutthapubbaṃ kañci āvāsaṃ pavisati, ekarattaṃ vasantenāpi",
  "atk-vin02a2:364_4": "nissayo gahetabbo. Antarāmagge vissamanto vā satthaṃ pariyesanto vā katipāhaṃ vasati,",
  "atk-vin02a2:364_5": "anāpatti. Antovasse pana nibaddhavāsaṃ vasitabbaṃ, nissayo ca gahetabbo. Nāvāya gacchantassa",
  "atk-vin02a2:364_6": "pana vassāne āgatepi nissayaṃ alabhantassa anāpatti.",
  "atk-vin02a2:365": "Yāciyamānenāti tena gilānena yāciyamānena anissitena vasitabbaṃ. Sace “yācāhi ma”nti vuccamānopi gilāno mānena na yācati, gantabbaṃ.",
  "atk-vin02a2:366_0": "Phāsu hotīti samathavipassanānaṃ paṭilābhavasena phāsu hoti. Imañhi parihāraṃ neva",
  "atk-vin02a2:366_1": "sotāpanno na sakadāgāmī anāgāmī arahanto labhanti; na thāmagatassa samādhino vā vipassanāya",
  "atk-vin02a2:366_2": "vā lābhī, vissaṭṭhakammaṭṭhāne pana bālaputhujjane kathāva natthi. Yassa kho pana",
  "atk-vin02a2:366_3": "samatho vā vipassanā vā taruṇo hoti, ayaṃ imaṃ parihāraṃ labhati, pavāraṇasaṅgahopi",
  "atk-vin02a2:366_4": "etasseva anuññāto. Tasmā iminā puggalena ācariye pavāretvā gatepi “yadā patirūpo",
  "atk-vin02a2:366_5": "nissayadāyako āgacchissati, tassa nissāya vasissāmī”ti ābhogaṃ katvā puna yāva āsāḷhīpuṇṇamā,",
  "atk-vin02a2:366_6": "tāva anissitena vatthuṃ vaṭṭati. Sace pana āsāḷhīmāse ācariyo nāgacchati, yattha",
  "atk-vin02a2:366_7": "nissayo labbhati, tattha gantabbaṃ.",
  "atk-vin02a2:367": "122. Gottenapi anussāvetunti mahākassapassa upasampadāpekkhoti evaṃ gottaṃ vatvā anussāvetuṃ anujānāmīti attho.",
  "atk-vin02a2:368": "123. Dve ekānussāvaneti dve ekato anussāvane; ekena ekassa aññena itarassāti evaṃ dvīhi vā ācariyehi ekena vā ekakkhaṇe kammavācaṃ anussāventehi upasampādetuṃ anujānāmīti attho.",
  "atk-vin02a2:369_0": "Dve tayo ekānussāvane kātuṃ tañca kho ekena upajjhāyenāti dve vā tayo vā jane purimanayeneva",
  "atk-vin02a2:369_1": "ekato anussāvane kātuṃ anujānāmi; tañca kho anussāvanakiriyaṃ ekena upajjhāyena anujānāmīti",
  "atk-vin02a2:369_2": "attho. Tasmā ekena ācariyena dve vā tayo vā anussāvetabbā. Dvīhi vā tīhi vā ācariyehi",
  "atk-vin02a2:369_3": "visuṃ visuṃ ekena ekassāti evaṃ ekappahāreneva dve tisso vā kammavācā kātabbā. Sace",
  "atk-vin02a2:369_4": "pana nānācariyā nānupajjhāyā honti, tissatthero sumanattherassa saddhivihārikaṃ,",
  "atk-vin02a2:369_5": "sumanatthero tissattherassa saddhivihārikaṃ anussāveti, aññamaññañca gaṇapūrakā honti,",
  "atk-vin02a2:369_6": "vaṭṭati. Sace pana nānāupajjhāyā honti, eko ācariyo hoti, “natveva nānupajjhāyenā”ti",
  "atk-vin02a2:369_7": "paṭikkhittattā na vaṭṭati. Idaṃ sandhāya hi esa paṭikkhepo.",
  "atk-vin02a2:370": "Gamikādinissayavatthukathā niṭṭhitā.",
  "atk-vin02a2:371": "Upasampadāvidhikathā",
  "atk-vin02a2:372_0": "126. Paṭhamaṃ upajjhaṃ gāhāpetabboti ettha vajjāvajjaṃ upanijjhāyatīti upajjhā, taṃ",
  "atk-vin02a2:372_1": "upajjhaṃ; “upajjhāyo me bhante hohī”ti evaṃ vadāpetvā gāhāpetabbo. Vitthāyantīti",
  "atk-vin02a2:372_2": "vitthaddhagattā honti. Yaṃ jātanti yaṃ tava sarīre jātaṃ nibbattaṃ vijjamānaṃ, taṃ",
  "atk-vin02a2:372_3": "saṅghamajjhe pucchante santaṃ atthīti vattabbantiādi. Ullumpatu manti uddharatu maṃ.",
  "atk-vin02a2:373": "Upasampadāvidhikathā niṭṭhitā.",
  "atk-vin02a2:374": "Cattāronissayādikathā",
  "atk-vin02a2:375_0": "128. Tāvadevāti upasampannasamanantarameva. Chāyā metabbāti ekaporisā vā dviporisā",
  "atk-vin02a2:375_1": "vāti chāyā metabbā. Utuppamāṇaṃ ācikkhitabbanti “vassāno hemanto gimho”ti evaṃ utuppamāṇaṃ",
  "atk-vin02a2:375_2": "ācikkhitabbaṃ. Ettha ca utuyeva utuppamāṇaṃ. Sace vassānādayo aparipuṇṇā honti, yattakehi",
  "atk-vin02a2:375_3": "divasehi yassa yo utu aparipuṇṇo, te divase sallakkhetvā so divasabhāgo ācikkhitabbo.",
  "atk-vin02a2:375_4": "Atha vā “ayaṃ nāma utu, so ca kho paripuṇṇo vā aparipuṇṇo vā”ti evaṃ utuppamāṇaṃ",
  "atk-vin02a2:375_5": "ācikkhitabbaṃ. “Pubbaṇho vā sāyanho vā”ti evaṃ divasabhāgo ācikkhitabbo. Saṅgītīti",
  "atk-vin02a2:375_6": "idameva sabbaṃ ekato katvā “tvaṃ kiṃ labhasi, kā te chāyā, kiṃ utuppamāṇaṃ, ko divasabhāgo”ti",
  "atk-vin02a2:375_7": "puṭṭho “idaṃ nāma labhāmi – vassaṃ vā hemantaṃ vā gimhaṃ vā, ayaṃ me chāyā, idaṃ",
  "atk-vin02a2:375_8": "utuppamāṇaṃ, ayaṃ divasabhāgoti vadeyyāsī”ti evaṃ ācikkhitabbaṃ.",
  "atk-vin02a2:376_0": "129. Ohāyāti chaḍḍetvā. Dutiyaṃ dātunti upasampadamāḷakato pariveṇaṃ gacchantassa",
  "atk-vin02a2:376_1": "dutiyakaṃ dātuṃ anujānāmi, cattāri ca akaraṇīyāni ācikkhitunti attho. Paṇḍupalāsoti",
  "atk-vin02a2:376_2": "paṇḍuvaṇṇo patto. Bandhanā pavuttoti vaṇṭato patito. Abhabbo haritatthāyāti puna",
  "atk-vin02a2:376_3": "harito bhavituṃ abhabbo. Puthusilāti mahāsilā.",
  "atk-vin02a2:377_0": "130. Alabbhamānāya sāmaggiyā anāpatti sambhoge saṃvāseti yāva tassa ukkhepanīyakammakaraṇatthāya",
  "atk-vin02a2:377_1": "sāmaggī na labbhati, tāva tena saddhiṃ sambhoge ca uposathapavāraṇādikaraṇabhede",
  "atk-vin02a2:377_2": "saṃvāse ca anāpattīti. Sesaṃ sabbattha mahāvibhaṅge vuttānusārena suviññeyyattā pākaṭamevāti.",
  "atk-vin02a2:378": "Cattāronissayādikathā niṭṭhitā.",
  "atk-vin02a2:379": "Samantapāsādikāya vinayasaṃvaṇṇanāya",
  "atk-vin02a2:380": "Dvāsattatiadhikavatthusatapaṭimaṇḍitassa mahākhandhakassa",
  "atk-vin02a2:381": "Atthavaṇṇanā niṭṭhitā.",
  "atk-vin02a2:382": "Mahākhandhakavaṇṇanā niṭṭhitā.",
  "atk-vin02a2:383": "2. Uposathakkhandhakaṃ",
  "atk-vin02a2:384": "Sannipātānujānanādikathā",
  "atk-vin02a2:385_0": "132. Uposathakkhandhake – aññatitthiyāti ettha titthaṃ vuccati laddhi; aññaṃ titthaṃ",
  "atk-vin02a2:385_1": "aññatitthaṃ; aññatitthaṃ etesaṃ atthīti aññatitthiyā; ito aññaladdhikāti vuttaṃ hoti.",
  "atk-vin02a2:385_2": "Dhammaṃ bhāsantīti yaṃ tesaṃ kattabbākattabbaṃ, taṃ kathenti. Te labhantīti te manussā",
  "atk-vin02a2:385_3": "labhanti. Mūgasūkarāti thūlasarīrasūkarā.",
  "atk-vin02a2:386_0": "135. Anajjhāpanno vā hoti āpajjitvā vā vuṭṭhitoti ettha yaṃ āpattiṃ bhikkhu anajjhāpanno",
  "atk-vin02a2:386_1": "vā hoti, āpajjitvā vā vuṭṭhito, ayaṃ asantī nāma āpattīti evamattho veditabbo. Sampajānamusāvāde",
  "atk-vin02a2:386_2": "kiṃ hotīti yvāyaṃ sampajānamusāvādo assa hotīti vutto, so āpattito kiṃ hoti, katarā",
  "atk-vin02a2:386_3": "āpatti hotīti attho. Dukkaṭaṃ hotīti dukkaṭāpatti hoti; sā ca kho na musāvādalakkhaṇena;",
  "atk-vin02a2:386_4": "bhagavato pana vacanena vacīdvāre akiriyasamuṭṭhānā āpatti hotīti veditabbā. Vakkhati hi –",
  "atk-vin02a2:387": "“Anālapanto manujena kenaci,",
  "atk-vin02a2:388": "Vācāgiraṃ no ca pare bhaṇeyya;",
  "atk-vin02a2:389": "Āpajjeyya vācasikaṃ na kāyikaṃ,",
  "atk-vin02a2:390": "Pañhā mesā kusalehi cintitā”ti. ;",
  "atk-vin02a2:391_0": "Antarāyikoti antarāyakaro. Kissa phāsu hotīti kimatthāya phāsu hoti. Paṭhamassa jhānassa",
  "atk-vin02a2:391_1": "adhigamāyāti paṭhamassa jhānassa adhigamanatthāya tassa bhikkhuno phāsu hoti sukhaṃ",
  "atk-vin02a2:391_2": "hoti. Esa nayo sabbattha. Iti bhagavā uddesato ca niddesato ca paṭhamaṃ pātimokkhuddesaṃ dassesi.",
  "atk-vin02a2:392_0": "136. Devasikanti divase divase. Cātuddase vā pannarase vāti ekassa utuno tatiye ca",
  "atk-vin02a2:392_1": "sattame ca pakkhe dvikkhattuṃ cātuddase avasese chakkhattuṃ pannarase; ayaṃ tāva",
  "atk-vin02a2:392_2": "eko attho. Ayaṃ pana pakaticārittavasena vutto “sakiṃ pakkhassa cātuddase vā pannarase",
  "atk-vin02a2:392_3": "vā”ti vacanato pana tathārūpe paccaye sati yasmiṃ tasmiṃ cātuddase vā pannarase vā",
  "atk-vin02a2:392_4": "uddisituṃ vaṭṭati, āvāsikānaṃ bhikkhūnaṃ cātuddaso hoti, āgantukānaṃ pannaraso. Sace",
  "atk-vin02a2:392_5": "āvāsikā bahutarā honti, āgantukehi āvāsikānaṃ anuvattitabba”nti vacanatopi cetaṃ veditabbaṃ.",
  "atk-vin02a2:393": "Sīmānujānanakathā",
  "atk-vin02a2:394_0": "138. Paṭhamaṃ nimittā kittetabbāti vinayadharena pucchitabbaṃ “puratthimāya disāya",
  "atk-vin02a2:394_1": "kiṃ nimitta”nti? Pabbato bhanteti. Puna vinayadharena “eso pabbato nimitta”nti evaṃ",
  "atk-vin02a2:394_2": "nimittaṃ kittetabbaṃ. “Etaṃ pabbataṃ nimittaṃ karoma, karissāma, nimittaṃ kato, nimittaṃ",
  "atk-vin02a2:394_3": "hotu, hoti bhavissatī”ti evaṃ pana kittetuṃ na vaṭṭati. Pāsāṇādīsupi eseva nayo.",
  "atk-vin02a2:394_4": "Puratthimāya anudisāya, dakkhiṇāya disāya, dakkhiṇāya anudisāya, pacchimāya disāya,",
  "atk-vin02a2:394_5": "pacchimāya anudisāya, uttarāya disāya, uttarāya anudisāya, kiṃ nimittaṃ? Udakaṃ bhante.",
  "atk-vin02a2:394_6": "Etaṃ udakaṃ nimittanti ettha pana aṭṭhatvā puna puratthimāya disāya kiṃ nimittaṃ.",
  "atk-vin02a2:394_7": "Pabbato bhante. Eso pabbato nimittanti evaṃ paṭhamaṃ kittitanimittaṃ kittetvāva ṭhapetabbaṃ.",
  "atk-vin02a2:394_8": "Evañhi nimittena nimittaṃ ghaṭitaṃ hoti. Evaṃ nimittāni kittetvā athānantaraṃ vuttāya",
  "atk-vin02a2:394_9": "kammavācāya sīmā sammannitabbā. Kammavācāpariyosāne nimittānaṃ anto sīmā hoti, nimittāni",
  "atk-vin02a2:394_10": "sīmato bahi honti. Tattha nimittāni sakiṃ kittitānipi kittitāneva honti. Andhakaṭṭhakathāyaṃ",
  "atk-vin02a2:394_11": "pana tikkhattuṃ sīmamaṇḍalaṃ sambandhantena nimittaṃ kittetabbanti vuttaṃ. “Pabbato",
  "atk-vin02a2:394_12": "bhanteti…pe… udakaṃ bhante”ti evaṃ pana upasampanno vā ācikkhatu anupasampanno vā vaṭṭatiyeva.",
  "atk-vin02a2:395_0": "Idāni pabbatanimittādīsu evaṃ vinicchayo veditabbo – tividho pabbato, suddhapaṃsupabbato,",
  "atk-vin02a2:395_1": "suddhapāsāṇapabbato, ubhayamissakoti. So tividhopi vaṭṭati. Vālikarāsi pana na vaṭṭati.",
  "atk-vin02a2:395_2": "Itaropi hatthippamāṇato omakataro na vaṭṭati. Hatthippamāṇato pana paṭṭhāya sineruppamāṇopi",
  "atk-vin02a2:395_3": "vaṭṭati. Sace catūsu disāsu cattāro tīsu vā tayo pabbatā honti, catūhi vā tīhi vā",
  "atk-vin02a2:395_4": "pabbatanimittehi eva sammannituṃ vaṭṭati. Dvīhi pana nimittehi ekena vā sammannituṃ",
  "atk-vin02a2:395_5": "na vaṭṭati. Ito paresu pāsāṇanimittādīsupi eseva nayo. Tasmā pabbatanimittaṃ karontena",
  "atk-vin02a2:395_6": "pucchitabbaṃ “ekābaddho na ekābaddho”ti. Sace ekābaddho hoti, na kātabbo. Tañhi catūsu",
  "atk-vin02a2:395_7": "vā aṭṭhasu vā disāsu kittentenāpi ekameva nimittaṃ kittitaṃ hoti, tasmā yo evaṃ cakkasaṇṭhānena",
  "atk-vin02a2:395_8": "vihāraṃ parikkhipitvā ṭhito pabbato, taṃ ekadisāya kittetvā aññāsu disāsu taṃ bahiddhā",
  "atk-vin02a2:395_9": "katvā anto aññāni nimittāni kittetabbāni.",
  "atk-vin02a2:396_0": "Sace pabbatassa tatiyabhāgaṃ vā upaḍḍhaṃ vā antosīmāya kattukāmā honti, pabbataṃ",
  "atk-vin02a2:396_1": "akittetvā yattakaṃ padesaṃ anto kattukāmā, tassa parato tasmiṃyeva pabbate jātarukkhavammikādīsu",
  "atk-vin02a2:396_2": "aññataraṃ nimittaṃ kittetabbaṃ. Sace ekayojanadviyojanappamāṇaṃ sabbaṃ pabbataṃ anto",
  "atk-vin02a2:396_3": "kattukāmā honti, pabbatassa parato bhūmiyaṃ jātarukkhavammikādīni nimittāni kittetabbāni.",
  "atk-vin02a2:397_0": "Pāsāṇanimitte – ayaguḷopi pāsāṇasaṅkhyameva gacchati, tasmā yo koci pāsāṇo vaṭṭati.",
  "atk-vin02a2:397_1": "Pamāṇato pana hatthippamāṇo pabbatasaṅkhyaṃ gato, tasmā so na vaṭṭati. Mahāgoṇamahāmahiṃsappamāṇo",
  "atk-vin02a2:397_2": "pana vaṭṭati. Heṭṭhimaparicchedena dvattiṃsapalaguḷapiṇḍaparimāṇo vaṭṭati. Tato khuddakataro",
  "atk-vin02a2:397_3": "iṭṭhakā vā mahantīpi na vaṭṭati. Animittupagapāsāṇarāsipi na vaṭṭati, pageva paṃsuvālikarāsi.",
  "atk-vin02a2:397_4": "Bhūmisamo khalamaṇḍalasadiso piṭṭhipāsāṇo vā bhūmito khāṇuko viya uṭṭhitapāsāṇo vā",
  "atk-vin02a2:397_5": "hoti, sopi pamāṇupago ce vaṭṭati. Piṭṭhipāsāṇo atimahantopi pāsāṇasaṅkhyameva gacchati,",
  "atk-vin02a2:397_6": "tasmā sace mahato piṭṭhipāsāṇassa ekappadesaṃ antosīmāya kattukāmā honti, taṃ akittetvā",
  "atk-vin02a2:397_7": "tassupari añño pāsāṇo kittetabbo. Sace piṭṭhipāsāṇupari vihāraṃ karonti, vihāramajjhena",
  "atk-vin02a2:397_8": "vā piṭṭhipāsāṇo vinivijjhitvā gacchati, evarūpo piṭṭhipāsāṇo na vaṭṭati. Sace hi",
  "atk-vin02a2:397_9": "taṃ kittenti, nimittassa upari vihāro hoti, nimittañca nāma bahisīmāya hoti, vihāropi",
  "atk-vin02a2:397_10": "bahisīmāyaṃ āpajjati. Vihāraṃ parikkhipitvā ṭhitapiṭṭhipāsāṇo ekattha kittetvā aññattha na kittetabbo.",
  "atk-vin02a2:398_0": "Vananimitte – tiṇavanaṃ vā tacasāratālanāḷikerādirukkhavanaṃ vā na vaṭṭati. Antosārānaṃ",
  "atk-vin02a2:398_1": "pana sākasālādīnaṃ antosāramissakānaṃ vā rukkhānaṃ vanaṃ vaṭṭati, tañca kho heṭṭhimaparicchedena",
  "atk-vin02a2:398_2": "catupañcarukkhamattampi tato oraṃ na vaṭṭati, paraṃ yojanasatikampi vaṭṭati. Sace",
  "atk-vin02a2:398_3": "pana vanamajjhe vihāraṃ karonti, vanaṃ na kittetabbaṃ. Ekadesaṃ antosīmāya kattukāmehipi",
  "atk-vin02a2:398_4": "vanaṃ akittetvā tattha rukkhapāsāṇādayo kittetabbā. Vihāraṃ parikkhipitvā ṭhitavanaṃ",
  "atk-vin02a2:398_5": "ekattha kittetvā aññattha na kittetabbaṃ.",
  "atk-vin02a2:399_0": "Rukkhanimitte – tacasāro tālanāḷikerādirukkho na vaṭṭati, antosāro jīvamānako antamaso",
  "atk-vin02a2:399_1": "ubbedhato aṭṭhaṅgulo pariṇāhato sūcidaṇḍakappamāṇopi vaṭṭati, tato oraṃ na vaṭṭati,",
  "atk-vin02a2:399_2": "paraṃ dvādasayojano suppatiṭṭhitanigrodhopi vaṭṭati. Vaṃsanaḷakasarāvādīsu bījaṃ",
  "atk-vin02a2:399_3": "ropetvā vaḍḍhāpito pamāṇupagopi na vaṭṭati. Tato apanetvā pana taṅkhaṇampi bhūmiyaṃ",
  "atk-vin02a2:399_4": "ropetvā koṭṭhakaṃ katvā udakaṃ āsiñcitvā kittetuṃ vaṭṭati. Navamūlasākhāniggamanaṃ",
  "atk-vin02a2:399_5": "akāraṇaṃ. Khandhaṃ chinditvā ropite pana etaṃ yujjati. Kittentena ca “rukkho”tipi",
  "atk-vin02a2:399_6": "vattuṃ vaṭṭati, “sākarukkhotipi sālarukkho”tipi. Ekābaddhaṃ pana suppatiṭṭhitanigrodhasadisaṃ",
  "atk-vin02a2:399_7": "ekattha kittetvā aññattha kittetuṃ na vaṭṭati.",
  "atk-vin02a2:400_0": "Magganimitte – araññakhettanadītaḷākamaggādayo na vaṭṭanti, jaṅghamaggo vā sakaṭamaggo",
  "atk-vin02a2:400_1": "vā vaṭṭati, yo nibbijjhitvā dve tīṇi gāmantarāni gacchati. Yo pana jaṅghamaggo sakaṭamaggato",
  "atk-vin02a2:400_2": "okkamitvā puna sakaṭamaggameva otarati, ye vā jaṅghamaggasakaṭamaggā avaḷañjā, te",
  "atk-vin02a2:400_3": "na vaṭṭanti. Jaṅghasatthasakaṭasatthehi vaḷañjiyamānāyeva vaṭṭanti. Sace dve maggā",
  "atk-vin02a2:400_4": "nikkhamitvā pacchā sakaṭadhuramiva ekībhavanti, dvidhā bhinnaṭṭhāne vā sambandhaṭṭhāne",
  "atk-vin02a2:400_5": "vā sakiṃ kittetvā puna na kittetabbā, ekābaddhanimittañhetaṃ hoti.",
  "atk-vin02a2:401_0": "Sace vihāraṃ parikkhipitvā cattāro maggā catūsu disāsu gacchanti, majjhe ekaṃ kittetvā",
  "atk-vin02a2:401_1": "aparaṃ kittetuṃ na vaṭṭati. Ekābaddhanimittañhetaṃ hoti. Koṇaṃ nibbijjhitvā gatamaggaṃ",
  "atk-vin02a2:401_2": "pana parabhāge kittetuṃ vaṭṭati. Vihāramajjhena nibbijjhitvā gatamaggo pana na kittetabbo.",
  "atk-vin02a2:401_3": "Kittite nimittassa upari vihāro hoti. Sace sakaṭamaggassa antimacakkamaggaṃ nimittaṃ",
  "atk-vin02a2:401_4": "karonti, maggo bahisīmāya hoti. Sace bāhiracakkamaggaṃ nimittaṃ karonti, bāhiracakkamaggova",
  "atk-vin02a2:401_5": "bahisīmāya hoti, sesaṃ antosīmaṃ bhajati. Maggaṃ kittentena “maggo pantho patho pajjo”ti",
  "atk-vin02a2:401_6": "dasasu yena kenaci nāmena kittetuṃ vaṭṭati. Parikhāsaṇṭhānena vihāraṃ parikkhipitvā",
  "atk-vin02a2:401_7": "gatamaggo ekattha kittetvā aññattha kittetuṃ na vaṭṭati.",
  "atk-vin02a2:402_0": "Vammikanimitte – heṭṭhimaparicchedena taṃ divasaṃ jāto aṭṭhaṅgulubbedho govisāṇappamāṇopi",
  "atk-vin02a2:402_1": "vammiko vaṭṭati, tato oraṃ na vaṭṭati, paraṃ himavantapabbatasadisopi vaṭṭati. Vihāraṃ",
  "atk-vin02a2:402_2": "parikkhipitvā ṭhitaṃ pana ekābaddhaṃ ekattha kittetvā aññattha kittetuṃ na vaṭṭati.",
  "atk-vin02a2:403_0": "Nadīnimitte – yassā dhammikānaṃ rājūnaṃ kāle anvaddhamāsaṃ anudasāhaṃ anupañcāhanti",
  "atk-vin02a2:403_1": "evaṃ anatikkamitvā deve vassante valāhakesu vigatamattesu sotaṃ pacchijjati, ayaṃ",
  "atk-vin02a2:403_2": "nadīsaṅkhyaṃ na gacchati. Yassā pana īdise suvuṭṭhikāle vassānassa cātumāse sotaṃ",
  "atk-vin02a2:403_3": "na pacchijjati, timaṇḍalaṃ paṭicchādetvā yattha katthaci uttarantiyā bhikkhuniyā",
  "atk-vin02a2:403_4": "antaravāsako temiyati, ayaṃ nadīsaṅkhyaṃ gacchati, sīmaṃ bandhantānaṃ nimittaṃ hoti.",
  "atk-vin02a2:403_5": "Bhikkhuniyā nadīpāragamanepi uposathādisaṅghakammakaraṇepi nadīpārasīmasammannanepi ayameva nadī.",
  "atk-vin02a2:404_0": "Yā pana maggo viya sakaṭadhurasaṇṭhānena vā parikhāsaṇṭhānena vā vihāraṃ parikkhipitvā",
  "atk-vin02a2:404_1": "gatā, taṃ ekattha kittetvā aññattha kittetuṃ na vaṭṭati. Vihārassa catūsu disāsu",
  "atk-vin02a2:404_2": "aññamaññaṃ vinibbijjhitvā gate nadicatukkepi eseva nayo. Asammissanadiyo pana catassopi",
  "atk-vin02a2:404_3": "kittetuṃ vaṭṭati. Sace vatiṃ karonto viya rukkhapāde nikhaṇitvā vallipalālādīhi nadisotaṃ",
  "atk-vin02a2:404_4": "rumbhanti, udakañca ajjhottharitvā āvaraṇaṃ pavattatiyeva, nimittaṃ kātuṃ vaṭṭati.",
  "atk-vin02a2:404_5": "Yathā pana udakaṃ nappavattati, evaṃ setumhi kate appavattamānā nadī nimittaṃ kātuṃ",
  "atk-vin02a2:404_6": "na vaṭṭati. Pavattanaṭṭhāne nadinimittaṃ, appavattanaṭṭhāne udakanimittaṃ kātuṃ vaṭṭati.",
  "atk-vin02a2:405_0": "Yā pana dubbuṭṭhikāle vā gimhe vā nirudakabhāvena nappavattati, sā vaṭṭati. Mahānadito",
  "atk-vin02a2:405_1": "udakamātikaṃ nīharanti, sā kunnadisadisā hutvā tīṇi sassāni sampādentī niccaṃ pavattati,",
  "atk-vin02a2:405_2": "kiñcāpi pavattati, nimittaṃ kātuṃ na vaṭṭati. Yā pana mūle mahānadito niggatāpi kālantarena",
  "atk-vin02a2:405_3": "teneva niggatamaggena nadiṃ bhinditvā sayañca gacchati, gacchantī parato susumārādisamākiṇṇā",
  "atk-vin02a2:405_4": "nāvādīhi sañcaritabbā nadī hoti, taṃ nimittaṃ kātuṃ vaṭṭati.",
  "atk-vin02a2:406_0": "Udakanimitte – nirudake ṭhāne nāvāya vā cāṭiādīsu vā udakaṃ pūretvā udakanimittaṃ",
  "atk-vin02a2:406_1": "kittetuṃ na vaṭṭati, bhūmigatameva vaṭṭati. Tañca kho appavattanaudakaṃ āvāṭapokkharaṇitaḷākajātassaraloṇisamuddādīsu",
  "atk-vin02a2:406_2": "ṭhitaṃ, aṭṭhitaṃ pana oghanadiudakavāhakamātikādīsu udakaṃ na vaṭṭati. Andhakaṭṭhakathāyaṃ",
  "atk-vin02a2:406_3": "pana “gambhīresu āvāṭādīsu ukkhepimaṃ udakaṃ nimittaṃ na kātabba”nti vuttaṃ, taṃ",
  "atk-vin02a2:406_4": "duvuttaṃ attanomatimattameva. Ṭhitaṃ pana antamaso sūkarakhatāyapi gāmadārakānaṃ",
  "atk-vin02a2:406_5": "kīḷanavāpiyampi taṅkhaṇaññeva pathaviyaṃ āvāṭakaṃ katvā kuṭehi āharitvā pūritaudakampi",
  "atk-vin02a2:406_6": "sace yāva kammavācāpariyosānā tiṭṭhati, appaṃ vā hotu bahu vā, vaṭṭati. Tasmiṃ pana",
  "atk-vin02a2:406_7": "ṭhāne nimittasaññākaraṇatthaṃ pāsāṇavālikāpaṃsuādirāsi vā pāsāṇatthambho vā dārutthambho",
  "atk-vin02a2:406_8": "vā kātabbo. Taṃ kātuñca kāretuñca bhikkhussa vaṭṭati. Lābhasīmāyaṃ pana na vaṭṭati.",
  "atk-vin02a2:406_9": "Samānasaṃvāsakasīmā kassaci pīḷanaṃ na karoti, kevalaṃ bhikkhūnaṃ vinayakammameva",
  "atk-vin02a2:406_10": "sādheti, tasmā ettha vaṭṭati.",
  "atk-vin02a2:407_0": "Imehi ca aṭṭhahi nimittehi asammissehipi aññamaññaṃ sammissehipi sīmaṃ sammannituṃ",
  "atk-vin02a2:407_1": "vaṭṭatiyeva. Sā evaṃ sammannitvā bajjhamānā ekena dvīhi vā nimittehi abaddhā hoti,",
  "atk-vin02a2:407_2": "tīṇi pana ādiṃ katvā vuttappakārānaṃ nimittānaṃ satenāpi baddhā hoti. Sā tīhi siṅghāṭakasaṇṭhānā",
  "atk-vin02a2:407_3": "hoti, catūhi caturassā vā siṅghāṭakaaḍḍhacandamudiṅgādisaṇṭhānā vā, tato adhikehi",
  "atk-vin02a2:407_4": "nānāsaṇṭhānā. Taṃ bandhitukāmehi sāmantavihāresu bhikkhū tassa tassa vihārassa sīmāparicchedaṃ",
  "atk-vin02a2:407_5": "pucchitvā, baddhasīmavihārānaṃ sīmāya sīmantarikaṃ, abaddhasīmavihārānaṃ sīmāya upacāraṃ",
  "atk-vin02a2:407_6": "ṭhapetvā disācārikabhikkhūnaṃ nissañcārasamaye sace ekasmiṃ gāmakhette sīmaṃ bandhitukāmā,",
  "atk-vin02a2:407_7": "ye tattha baddhasīmavihārā, tesu bhikkhūnaṃ “mayaṃ ajja sīmaṃ bandhissāma, tumhe",
  "atk-vin02a2:407_8": "sakasīmāparicchedato mā nikkhamitthā”ti pesetabbaṃ. Ye abaddhasīmavihārā, tesu bhikkhū",
  "atk-vin02a2:407_9": "ekajjhaṃ sannipātetabbā, chandārahānaṃ chando āharāpetabbo. Sace aññānipi gāmakkhettāni",
  "atk-vin02a2:407_10": "antokātukāmā, tesu gāmesu ye bhikkhū vasanti, tehipi āgantabbaṃ. Anāgacchantānaṃ",
  "atk-vin02a2:407_11": "chando āharitabboti mahāsumatthero āha. Mahāpadumatthero pana “nānāgāmakhettāni nāma",
  "atk-vin02a2:407_12": "pāṭekkaṃ baddhasīmāsadisāni, na tato chandapārisuddhi āgacchati. Antonimittagatehi",
  "atk-vin02a2:407_13": "pana bhikkhūhi āgantabba”nti vatvā puna āha – “samānasaṃvāsakasīmāsammannanakāle",
  "atk-vin02a2:407_14": "āgamanampi anāgamanampi vaṭṭati. Avippavāsasīmāsammannanakāle pana antonimittagatehi",
  "atk-vin02a2:407_15": "āgantabbaṃ, anāgacchantānaṃ chando āharitabbo”ti.",
  "atk-vin02a2:408_0": "Evaṃ sannipatitesu pana bhikkhūsu chandārahānaṃ chande āhaṭe tesu tesu maggesu nadītitthagāmadvārādīsu",
  "atk-vin02a2:408_1": "ca āgantukabhikkhūnaṃ sīghaṃ sīghaṃ hatthapāsānayanatthañca bahisīmākaraṇatthañca",
  "atk-vin02a2:408_2": "ārāmike ceva samaṇuddese ca ṭhapetvā bherisaññaṃ vā saṅkhasaññaṃ vā katvā nimittakittanānantaraṃ",
  "atk-vin02a2:408_3": "vuttāya “suṇātu me bhante saṅgho”tiādikāya kammavācāya sīmā bandhitabbā. Kammavācāpariyosāneyeva",
  "atk-vin02a2:408_4": "nimittāni bahi katvā heṭṭhā pathavisandhārakaṃ udakaṃ pariyantaṃ katvā sīmā gatā hoti.",
  "atk-vin02a2:409_0": "Imaṃ pana samānasaṃvāsakasīmaṃ sammannantehi pabbajjupasampadādīnaṃ saṅghakammānaṃ",
  "atk-vin02a2:409_1": "sukhakaraṇatthaṃ paṭhamaṃ khaṇḍasīmā bandhitabbā. Taṃ pana bandhantehi vattaṃ jānitabbaṃ.",
  "atk-vin02a2:409_2": "Sace hi bodhicetiyabhattasālādīni sabbavatthūni patiṭṭhāpetvā katavihāre bandhanti,",
  "atk-vin02a2:409_3": "vihāramajjhe bahūnaṃ samosaraṇaṭṭhāne abandhitvā vihārapaccante vivittokāse bandhitabbā.",
  "atk-vin02a2:409_4": "Akatavihāre bandhantehi bodhicetiyādīnaṃ sabbavatthūnaṃ ṭhānaṃ sallakkhetvā yathā",
  "atk-vin02a2:409_5": "patiṭṭhitesu vatthūsu vihārapaccante vivittokāse hoti, evaṃ bandhitabbā. Sā heṭṭhimaparicchedena",
  "atk-vin02a2:409_6": "sace ekavīsati bhikkhū gaṇhāti, vaṭṭati. Tato oraṃ na vaṭṭati, paraṃ bhikkhusahassaṃ",
  "atk-vin02a2:409_7": "gaṇhantīpi vaṭṭati. Taṃ bandhantehi sīmāmāḷakassa samantā nimittupagā pāsāṇā ṭhapetabbā,",
  "atk-vin02a2:409_8": "na khaṇḍasīmāya ṭhitehi mahāsīmā bandhitabbā, na mahāsīmāya ṭhitehi khaṇḍasīmā, khaṇḍasīmāyameva",
  "atk-vin02a2:409_9": "pana ṭhatvā khaṇḍasīmā bandhitabbā, mahāsīmāyameva ṭhatvā mahāsīmā.",
  "atk-vin02a2:410_0": "Tatrāyaṃ bandhanavidhi – samantā “eso pāsāṇo nimitta”nti evaṃ nimittāni kittetvā",
  "atk-vin02a2:410_1": "kammavācāya sīmā sammannitabbā. Atha tassā eva daḷhīkammatthaṃ avippavāsakammavācā",
  "atk-vin02a2:410_2": "kātabbā. Evañhi sīmaṃ samūhanissāmāti āgatā samūhanituṃ na sakkhissanti. Sīmaṃ sammannitvā",
  "atk-vin02a2:410_3": "bahisīmantarikapāsāṇā ṭhapetabbā. Sīmantarikā pacchimakoṭiyā ekaratanappamāṇā vaṭṭati.",
  "atk-vin02a2:410_4": "Vidatthippamāṇāpi vaṭṭatīti kurundiyaṃ, caturaṅgulappamāṇāpi vaṭṭatīti mahāpaccariyaṃ",
  "atk-vin02a2:410_5": "vuttaṃ. Sace pana vihāro mahā hoti, dvepi tissopi tatuttaripi khaṇḍasīmāyo bandhitabbā.",
  "atk-vin02a2:411_0": "Evaṃ khaṇḍasīmaṃ sammannitvā mahāsīmāsammutikāle khaṇḍasīmato nikkhamitvā mahāsīmāya",
  "atk-vin02a2:411_1": "ṭhatvā samantā anupariyāyantehi sīmantarikapāsāṇā kittetabbā. Tato avasesanimittāni",
  "atk-vin02a2:411_2": "kittetvā hatthapāsaṃ avijahantehi kammavācāya samānasaṃvāsakasīmaṃ sammannitvā tassā",
  "atk-vin02a2:411_3": "daḷhīkammatthaṃ avippavāsakammavācāpi kātabbā. Evañhi “sīmaṃ samūhanissāmā”ti āgatā",
  "atk-vin02a2:411_4": "samūhanituṃ na sakkhissanti. Sace pana khaṇḍasīmāya nimittāni kittetvā tato sīmantarikāya",
  "atk-vin02a2:411_5": "nimittāni kittetvā mahāsīmāya nimittāni kittenti, evaṃ tīsu ṭhānesu nimittāni kittetvā",
  "atk-vin02a2:411_6": "yaṃ sīmaṃ icchanti, taṃ paṭhamaṃ bandhituṃ vaṭṭati. Evaṃ santepi yathāvuttenayena",
  "atk-vin02a2:411_7": "khaṇḍasīmatova paṭṭhāya bandhitabbā. Evaṃ baddhāsu pana sīmāsu khaṇḍasīmāya ṭhitā",
  "atk-vin02a2:411_8": "bhikkhū mahāsīmāya kammaṃ karontānaṃ na kopenti, mahāsīmāya vā ṭhitā khaṇḍasīmāya",
  "atk-vin02a2:411_9": "kammaṃ karontānaṃ sīmantarikāya pana ṭhitā ubhinnampi na kopenti. Gāmakhette ṭhatvā",
  "atk-vin02a2:411_10": "kammaṃ karontānaṃ pana sīmantarikāya ṭhitā kopenti. Sīmantarikā hi gāmakhettaṃ bhajati.",
  "atk-vin02a2:412_0": "Sīmā ca nāmesā na kevalaṃ pathavitaleyeva baddhā baddhā nāma hoti. Atha kho piṭṭhipāsāṇepi",
  "atk-vin02a2:412_1": "kuṭigehepi leṇepi pāsādepi pabbatamatthakepi baddhā baddhāyeva hoti. Tattha piṭṭhipāsāṇe",
  "atk-vin02a2:412_2": "bandhantehi pāsāṇapiṭṭhiyaṃ rājiṃ vā koṭṭetvā udukkhalaṃ vā khaṇitvā nimittaṃ na",
  "atk-vin02a2:412_3": "kātabbaṃ, nimittupagapāsāṇe ṭhapetvā nimittāni kittetabbāni. Kammavācāpariyosāne",
  "atk-vin02a2:412_4": "sīmā pathavisandhārakaṃ udakaṃ pariyantaṃ katvā otarati. Nimittapāsāṇā yathāṭhāne",
  "atk-vin02a2:412_5": "na tiṭṭhanti, tasmā samantato rāji vā uṭṭhāpetabbā, catūsu vā koṇesu pāsāṇā vijjhitabbā,",
  "atk-vin02a2:412_6": "“ayaṃ sīmāparicchedo”ti vatvā akkharāni vā chinditabbāni. Keci usūyakā sīmaṃ jhāpessāmāti",
  "atk-vin02a2:412_7": "aggiṃ denti, pāsāṇāva jhāyanti, na sīmā.",
  "atk-vin02a2:413_0": "Kuṭigehepi bandhantehi bhittiṃ akittetvā ekavīsatiyā bhikkhūnaṃ okāsaṭṭhānaṃ anto",
  "atk-vin02a2:413_1": "karitvā pāsāṇanimittāni ṭhapetvā sīmā sammannitabbā, antokuṭṭameva sīmā hoti. Sace",
  "atk-vin02a2:413_2": "antokuṭṭe ekavīsatiyā bhikkhūnaṃ okāso natthi, pamukhe nimittapāsāṇe ṭhapetvā sammannitabbā.",
  "atk-vin02a2:413_3": "Sace evampi nappahoti, bahinibbodakapatanaṭṭhānepi nimittāni ṭhapetvā sammannitabbā.",
  "atk-vin02a2:413_4": "Evaṃ sammatāya pana sabbaṃ kuṭigehaṃ sīmaṭṭhameva hoti.",
  "atk-vin02a2:414_0": "Catubhittiyaleṇepi bandhantehi kuṭṭaṃ akittetvā pāsāṇāva kittetabbā. Sace anto okāso",
  "atk-vin02a2:414_1": "natthi, pamukhepi nimittāni ṭhapetabbāni. Sace nappahoti, bahi nibbodakapatanaṭṭhānepi",
  "atk-vin02a2:414_2": "nimittapāsāṇe ṭhapetvā nimittāni kittetvā sīmā sammannitabbā. Evaṃ leṇassa anto ca bahi ca sīmā hoti.",
  "atk-vin02a2:415_0": "Uparipāsādepi bhittiṃ akittetvā anto pāsāṇe ṭhapetvā sīmā sammannitabbā. Sace nappahoti,",
  "atk-vin02a2:415_1": "pamukhepi pāsāṇe ṭhapetvā sammannitabbā. Evaṃ sammatā uparipāsādeyeva hoti, heṭṭhā",
  "atk-vin02a2:415_2": "na otarati. Sace pana bahūsu thambhesu tulānaṃ upari katapāsādassa heṭṭhimatale kuṭṭo",
  "atk-vin02a2:415_3": "yathā nimittānaṃ anto hoti, evaṃ uṭṭhahitvā tulārukkhehi ekasambaddho ṭhito, heṭṭhāpi",
  "atk-vin02a2:415_4": "otarati. Ekathambhapāsādassa pana uparimatale baddhā sīmā sace thambhamatthake ekavīsatiyā",
  "atk-vin02a2:415_5": "bhikkhūnaṃ okāso hoti, heṭṭhā otarati. Sace pāsādabhittito niggatesu niyyūhakādīsu",
  "atk-vin02a2:415_6": "pāsāṇe ṭhapetvā sīmaṃ bandhanti, pāsādabhitti antosīmāyaṃ hoti. Heṭṭhā panassā otaraṇānotaraṇaṃ",
  "atk-vin02a2:415_7": "vuttanayeneva veditabbaṃ. Heṭṭhāpāsāde kittentehipi bhitti ca rukkhatthambhā ca na",
  "atk-vin02a2:415_8": "kittetabbā. Bhittilagge pana pāsāṇatthambhe kittetuṃ vaṭṭati. Evaṃ kittitā sīmā heṭṭhā",
  "atk-vin02a2:415_9": "pāsādassa pariyantathambhānaṃ antoyeva hoti. Sace pana heṭṭhāpāsādassa kuḍḍo uparimatalena",
  "atk-vin02a2:415_10": "sambaddho hoti, uparipāsādampi abhiruhati. Sace pāsādassa bahi nibbodakapatanaṭṭhāne",
  "atk-vin02a2:415_11": "nimittāni karonti, sabbo pāsādo sīmaṭṭho hoti.",
  "atk-vin02a2:416_0": "Pabbatamatthake talaṃ hoti ekavīsatiyā bhikkhūnaṃ okāsārahaṃ, tattha piṭṭhipāsāṇe",
  "atk-vin02a2:416_1": "viya sīmaṃ bandhanti. Heṭṭhāpabbatepi teneva paricchedena sīmā otarati. Tālamūlakapabbatepi",
  "atk-vin02a2:416_2": "upari sīmā baddhā heṭṭhā otarateva. Yo pana vitānasaṇṭhāno hoti, upari ekavīsatiyā",
  "atk-vin02a2:416_3": "bhikkhūnaṃ okāso atthi, heṭṭhā natthi, tassa upari baddhā sīmā heṭṭhā na otarati.",
  "atk-vin02a2:416_4": "Evaṃ mudiṅgasaṇṭhāno vā hotu paṇavasaṇṭhāno vā, yassa heṭṭhā vā majjhe vā sīmappamāṇaṃ",
  "atk-vin02a2:416_5": "natthi, tassupari baddhā sīmā heṭṭhā neva otarati. Yassa pana dve kūṭāni āsanne ṭhitāni,",
  "atk-vin02a2:416_6": "ekassapi upari sīmappamāṇaṃ nappahoti, tassa kūṭantaraṃ cinitvā vā pūretvā vā ekābaddhaṃ",
  "atk-vin02a2:416_7": "katvā upari sīmā sammannitabbā.",
  "atk-vin02a2:417_0": "Eko sappaphaṇasadiso pabbato, tassupari sīmappamāṇassa atthitāya sīmaṃ bandhanti,",
  "atk-vin02a2:417_1": "tassa ce heṭṭhā ākāsapabbhāraṃ hoti, sīmā na otarati. Sace panassa vemajjhe sīmappamāṇo",
  "atk-vin02a2:417_2": "susirapāsāṇo hoti, otarati. So ca pāsāṇo sīmaṭṭhoyeva hoti. Athāpissa heṭṭhā leṇassa",
  "atk-vin02a2:417_3": "kuṭṭo aggakoṭiṃ āhacca tiṭṭhati, otarati, heṭṭhā ca upari ca sīmāyeva hoti. Sace",
  "atk-vin02a2:417_4": "pana heṭṭhā uparimassa sīmāparicchedassa pārato anto-leṇaṃ hoti, bahi sīmā na otarati.",
  "atk-vin02a2:417_5": "Athāpi uparimassa sīmāparicchedassa orato bahileṇaṃ hoti, anto sīmā na otarati. Athāpi",
  "atk-vin02a2:417_6": "upari sīmāya paricchedo khuddako, heṭṭhā leṇaṃ mahantaṃ sīmāparicchedamatikkamitvā",
  "atk-vin02a2:417_7": "ṭhitaṃ, sīmā upariyeva hoti, heṭṭhā na otarati. Yadi pana leṇaṃ khuddakaṃ sabbapacchimasīmāparimāṇaṃ,",
  "atk-vin02a2:417_8": "upari sīmā mahatī taṃ ajjhottharitvā ṭhitā, sīmā otarati. Atha leṇaṃ atikhuddakaṃ",
  "atk-vin02a2:417_9": "sīmappamāṇaṃ na hoti, sīmā upariyeva hoti, heṭṭhā na otarati. Sace tato upaḍḍhaṃ",
  "atk-vin02a2:417_10": "bhijjitvā patati, sīmappamāṇaṃ cepi hoti, bahi patitaṃ asīmā. Apatitaṃ pana yadi",
  "atk-vin02a2:417_11": "sīmappamāṇaṃ, sīmā hotiyeva.",
  "atk-vin02a2:418_0": "Khaṇḍasīmā nīcavatthukā hoti, taṃ pūretvā uccavatthukaṃ karonti, sīmāyeva. Sīmāya",
  "atk-vin02a2:418_1": "gehaṃ karonti, sīmaṭṭhakameva hoti. Sīmāya pokkharaṇiṃ khaṇanti, sīmāyeva. Ogho sīmāmaṇḍalaṃ",
  "atk-vin02a2:418_2": "ottharitvā gacchati, sīmāmāḷake aṭṭaṃ bandhitvā kammaṃ kātuṃ vaṭṭati. Sīmāya heṭṭhā",
  "atk-vin02a2:418_3": "umaṅganadī hoti, iddhimā bhikkhu tattha nisīdati, sace sā nadī paṭhamaṃ gatā, sīmā",
  "atk-vin02a2:418_4": "pacchā baddhā, kammaṃ na kopeti. Atha paṭhamaṃ sīmā baddhā, pacchā nadī gatā, kammaṃ",
  "atk-vin02a2:418_5": "kopeti. Heṭṭhāpathavitale ṭhito pana kopetiyeva.",
  "atk-vin02a2:419_0": "Sīmāmāḷake vaṭarukkho hoti, tassa sākhā vā tato niggatapāroho vā mahāsīmāya pathavitalaṃ",
  "atk-vin02a2:419_1": "vā tatthajātarukkhādīni vā āhacca tiṭṭhati, mahāsīmaṃ sodhetvā vā kammaṃ kātabbaṃ,",
  "atk-vin02a2:419_2": "te vā sākhāpārohā chinditvā bahiṭṭhakā kātabbā. Anāhacca ṭhitasākhādīsu āruḷhabhikkhu",
  "atk-vin02a2:419_3": "hatthapāsaṃ ānetabbo. Evaṃ mahāsīmāya jātarukkhassa sākhā vā pāroho vā vuttanayeneva",
  "atk-vin02a2:419_4": "sīmāmāḷake patiṭṭhāti, vuttanayeneva sīmaṃ sodhetvā vā kammaṃ kātabbaṃ, te vā sākhāpārohā",
  "atk-vin02a2:419_5": "chinditvā bahiṭṭhakā kātabbā.",
  "atk-vin02a2:420_0": "Sace sīmāmāḷake kamme kariyamāne koci bhikkhu sīmāmāḷakassa anto pavisitvā vehāsaṭṭhitasākhāya",
  "atk-vin02a2:420_1": "nisīdati, pādā vāssa bhūmigatā honti, nivāsanapārupanaṃ vā bhūmiṃ phusati, kammaṃ",
  "atk-vin02a2:420_2": "kātuṃ na vaṭṭati. Pāde pana nivāsanapārupanañca ukkhipāpetvā kātuṃ vaṭṭati. Idañca",
  "atk-vin02a2:420_3": "lakkhaṇaṃ purimanayepi veditabbaṃ. Ayaṃ pana viseso – tatra ukkhipāpetvā kātuṃ na",
  "atk-vin02a2:420_4": "vaṭṭati, hatthapāsameva ānetabbo. Sace antosīmato pabbato abbhugacchati, tatraṭṭho",
  "atk-vin02a2:420_5": "bhikkhu hatthapāsaṃ ānetabbo. Iddhiyā antopabbataṃ paviṭṭhepi eseva nayo. Bajjhamānā",
  "atk-vin02a2:420_6": "eva hi sīmā pamāṇarahitaṃ padesaṃ na otarati. Baddhasīmāya jātaṃ yaṃkiñci yattha",
  "atk-vin02a2:420_7": "katthaci ekasambaddhena gataṃ sīmāsaṅkhyameva gacchatīti.",
  "atk-vin02a2:421_0": "140. Tiyojanaparamanti ettha tiyojanaṃ paramaṃ pamāṇametissāti tiyojanaparamā; taṃ",
  "atk-vin02a2:421_1": "tiyojanaparamaṃ. Sammannantena pana majjhe ṭhatvā yathā catūsupi disāsu diyaḍḍhadiyaḍḍhayojanaṃ",
  "atk-vin02a2:421_2": "hoti, evaṃ sammannitabbā. Sace pana majjhe ṭhatvā ekekadisato tiyojanaṃ karonti,",
  "atk-vin02a2:421_3": "chayojanaṃ hotīti na vaṭṭati. Caturassaṃ vā tikoṇaṃ vā sammannantena yathā koṇato",
  "atk-vin02a2:421_4": "koṇaṃ tiyojanaṃ hoti, evaṃ sammannitabbā. Sace hi yena kenaci pariyantena kesaggamattampi",
  "atk-vin02a2:421_5": "tiyojanaṃ atikkāmeti, āpattiñca āpajjati sīmā ca asīmā hoti.",
  "atk-vin02a2:422_0": "Nadīpāranti ettha pārayatīti pārā. Kiṃ pārayati? Nadiṃ. Nadiyā pārā nadīpārā, taṃ",
  "atk-vin02a2:422_1": "nadīpāraṃ; nadiṃ ajjhottharamānanti attho. Ettha ca nadiyā lakkhaṇaṃ nadīnimitte",
  "atk-vin02a2:422_2": "vuttanayameva. Yatthassa dhuvanāvā vāti yattha nadiyā sīmābandhanaṭṭhānagatesu titthesu",
  "atk-vin02a2:422_3": "niccasañcaraṇanāvā assa, yā sabbantimena paricchedena pājanapurisena saddhiṃ tayo",
  "atk-vin02a2:422_4": "jane vahati. Sace pana sā nāvā uddhaṃ vā adho vā kenacideva karaṇīyena puna āgamanatthāya",
  "atk-vin02a2:422_5": "nītā, corehi vā haṭā, avassaṃ labbhaneyyā, yā pana vātena vā chinnabandhanā vīcīhi",
  "atk-vin02a2:422_6": "nadimajjhaṃ nītā avassaṃ āharitabbā, puna dhuvanāvāva hoti. Udake ogate thalaṃ ussāritāpi",
  "atk-vin02a2:422_7": "sudhākasaṭādīhi pūretvā ṭhapitāpi dhuvanāvāva. Sace bhinnā vā visaṅkhatapadarā vā",
  "atk-vin02a2:422_8": "na vaṭṭati. Mahāpadumatthero panāha – “sacepi tāvakālikaṃ nāvaṃ ānetvā sīmābandhanaṭṭhāne",
  "atk-vin02a2:422_9": "ṭhapetvā nimittāni kittenti, dhuvanāvāva hotī”ti. Tatra mahāsumatthero āha – “nimittaṃ",
  "atk-vin02a2:422_10": "vā sīmā vā kammavācāya gacchati na nāvāya. Bhagavatā ca dhuvanāvā anuññātā, tasmā",
  "atk-vin02a2:422_11": "nibaddhanāvāyeva vaṭṭatī”ti.",
  "atk-vin02a2:423_0": "Dhuvasetu vāti yattha rukkhasaṅghāṭamayo vā padarabaddho vā jaṅghasatthasetu vā hatthissādīnaṃ",
  "atk-vin02a2:423_1": "sañcaraṇayoggo mahāsetu vā atthi; antamaso taṅkhaṇaññeva rukkhaṃ chinditvā manussānaṃ",
  "atk-vin02a2:423_2": "sañcaraṇayoggo ekapadikasetupi dhuvasetutveva saṅkhyaṃ gacchati. Sace pana upari",
  "atk-vin02a2:423_3": "baddhāni vettalatādīni hatthena gahetvāpi na sakkā hoti tena sañcarituṃ, na vaṭṭati.",
  "atk-vin02a2:424_0": "Evarūpaṃ nadīpārasīmaṃ sammannitunti yatthāyaṃ vuttappakārā dhuvanāvā vā dhuvasetu",
  "atk-vin02a2:424_1": "vā abhimukhatittheyeva atthi, evarūpaṃ nadīpārasīmaṃ sammannituṃ anujānāmīti attho.",
  "atk-vin02a2:424_2": "Sace dhuvanāvā vā dhuvasetu vā abhimukhatitthe natthi, īsakaṃ uddhaṃ abhiruhitvā",
  "atk-vin02a2:424_3": "adho vā orohitvā atthi, evampi vaṭṭati. Karavīkatissatthero pana “gāvutamattabbhantarepi vaṭṭatī”ti āha.",
  "atk-vin02a2:425_0": "Imañca pana nadīpārasīmaṃ sammannantena ekasmiṃ tīre ṭhatvā uparisote nadītīre nimittaṃ",
  "atk-vin02a2:425_1": "kittetvā tato paṭṭhāya attānaṃ parikkhipantena yattakaṃ paricchedaṃ icchati, tassa",
  "atk-vin02a2:425_2": "pariyosāne adhosotepi nadītīre nimittaṃ kittetvā paratīre sammukhaṭṭhāne nadītīre",
  "atk-vin02a2:425_3": "nimittaṃ kittetabbaṃ. Tato paṭṭhāya yattakaṃ paricchedaṃ icchati, tassa vasena yāva",
  "atk-vin02a2:425_4": "uparisote paṭhamakittitanimittassa sammukhā nadītīre nimittaṃ, tāva kittetvā paccāharitvā",
  "atk-vin02a2:425_5": "paṭhamakittitanimittena saddhiṃ ghaṭetabbaṃ. Atha sabbanimittānaṃ anto ṭhite bhikkhū",
  "atk-vin02a2:425_6": "hatthapāsagate katvā kammavācāya sīmā sammannitabbā. Nadiyaṃ ṭhitā anāgatāpi kammaṃ",
  "atk-vin02a2:425_7": "na kopenti. Sammutipariyosāne ṭhapetvā nadiṃ nimittānaṃ anto pāratīre ca orimatīre",
  "atk-vin02a2:425_8": "ca ekasīmā hoti. Nadī pana baddhasīmāsaṅkhyaṃ na gacchati, visuṃ nadisīmā eva hi sā.",
  "atk-vin02a2:426_0": "Sace antonadiyaṃ dīpako hoti, taṃ antosīmāya kātukāmena purimanayeneva attanā ṭhitatīre",
  "atk-vin02a2:426_1": "nimittāni kittetvā dīpakassa orimante ca pārimante ca nimittaṃ kittetabbaṃ. Atha",
  "atk-vin02a2:426_2": "paratīre nadiyā orimatīre nimittassa sammukhaṭṭhāne nimittaṃ kittetvā tato paṭṭhāya",
  "atk-vin02a2:426_3": "purimanayeneva yāva uparisote paṭhamakittitanimittassa sammukhā nimittaṃ, tāva kittetabbaṃ.",
  "atk-vin02a2:426_4": "Atha dīpakassa pārimante ca orimante ca nimittaṃ kittetvā paccāharitvā paṭhamakittitanimittena",
  "atk-vin02a2:426_5": "saddhiṃ ghaṭetabbaṃ. Atha dvīsu tīresu dīpake ca bhikkhū sabbeva hatthapāsagate katvā",
  "atk-vin02a2:426_6": "kammavācāya sīmā sammannitabbā. Nadiyaṃ ṭhitā anāgacchantāpi kammaṃ na kopenti. Sammutipariyosāne",
  "atk-vin02a2:426_7": "ṭhapetvā nadiṃ nimittānaṃ anto tīradvayañca dīpako ca ekasīmā hoti, nadī pana nadisīmāyeva.",
  "atk-vin02a2:427_0": "Sace pana dīpako vihārasīmāparicchedato uddhaṃ vā adho vā adhikataro hoti, atha vihārasīmāparicchedanimittassa",
  "atk-vin02a2:427_1": "ujukameva sammukhibhūte dīpakassa sorimante nimittaṃ kittetvā tato paṭṭhāya dīpakasikharaṃ",
  "atk-vin02a2:427_2": "parikkhipantona puna dīpakassa sorimante nimittasammukhe pārimante nimittaṃ kittetabbaṃ.",
  "atk-vin02a2:427_3": "Tato paraṃ purimanayeneva pāratīre sammukhanimīttamādiṃkatvā pāratīranimittāni ca",
  "atk-vin02a2:427_4": "dīpakassa pārimantasorimantanimittāni ca kittetvā paṭhamakittitanimittena saddhiṃ",
  "atk-vin02a2:427_5": "ghaṭanā kātabbā. Evaṃ kittetvā sammatā sīmā pabbatasaṇḍānā hoti.",
  "atk-vin02a2:428_0": "Sace pana dīpako vihārasīmāparicchedato uddhampi adhopi adhikataro hoti. Purimanayeneva",
  "atk-vin02a2:428_1": "dīpakassa ubhopi sīkharāni parikkhipitvā nimittāni kittentena nimittaghaṭanā kātabbā.",
  "atk-vin02a2:428_2": "Evaṃ kittetvā sammatā sīmā mudiṅgasaṇṭhānā hoti.",
  "atk-vin02a2:429": "Sace dīpako vihārasīmāparicchedassa anto khuddako hoti, sabbapaṭhamanayena dīpake nimittāni kittetabbāni. Evaṃ kittetvā sammatā sīmā paṇavasaṇṭhānā hoti.",
  "atk-vin02a2:430": "Sīmānujānanakathā niṭṭhitā.",
  "atk-vin02a2:431": "Uposathāgārādikathā",
  "atk-vin02a2:432": "141. Anupariveṇiyanti ekasīmamahāvihāre tasmiṃ tasmiṃ pariveṇe. Asaṅketenāti saṅketaṃ akatvā. Ekaṃ samūhanitvāti kammavācāya samūhanitvā.",
  "atk-vin02a2:433_0": "142. Yato pātimokkhaṃ suṇātīti yattha katthaci bhikkhūnaṃ hatthapāse nisinno yasmā",
  "atk-vin02a2:433_1": "pātimokkhaṃ suṇāti; katovassa uposathoti attho. Idañca vatthuvasena vuttaṃ, hatthapāse",
  "atk-vin02a2:433_2": "nisinnassa pana asuṇantassāpi katova hoti uposatho. Nimittā kittetabbāti uposathapamukhassa",
  "atk-vin02a2:433_3": "khuddakāni vā mahantāni vā pāsāṇaiṭṭhakadārukhaṇḍadaṇḍakādīni yāni kānici nimittāni",
  "atk-vin02a2:433_4": "abbhokāse vā māḷakādīsu vā yattha katthaci saññaṃ katvā kittetuṃ vaṭṭati. Atha vā",
  "atk-vin02a2:433_5": "nimittā kittetabbāti nimittupagā vā animittupagā vā paricchedajānanatthaṃ kittetabbā.",
  "atk-vin02a2:434_0": "Therehi bhikkhūhi paṭhamataraṃ sannipatitunti ettha sace mahāthero paṭhamataraṃ na",
  "atk-vin02a2:434_1": "āgacchati, dukkaṭaṃ. Sabbeheva ekajjhaṃ sannipatitvā uposatho kātabboti ettha sace",
  "atk-vin02a2:434_2": "porāṇako āvāso majjhe vihārassa hoti, pahoti cettha bhikkhūnaṃ nisajjaṭṭhānaṃ, tattha",
  "atk-vin02a2:434_3": "sannipatitvā uposatho kātabbo. Sace porāṇako paridubbalo ceva sambādho ca añño pacchā",
  "atk-vin02a2:434_4": "uṭṭhitāvāso asambādho, tattha uposatho kātabbo.",
  "atk-vin02a2:435_0": "Yattha vā pana thero bhikkhu viharatīti etthāpi sace therassa vihāro sabbesaṃ pahoti,",
  "atk-vin02a2:435_1": "phāsuko hoti, tattha uposatho kātabbo. Sace pana so paccante visamappadese hoti,",
  "atk-vin02a2:435_2": "therassa vattabbaṃ – “bhante, tumhākaṃ vihāro aphāsukadeso, natthi ettha sabbesaṃ",
  "atk-vin02a2:435_3": "okāso, asukasmiṃ nāma āvāse okāso atthi, tattha gantuṃ vaṭṭatī”ti. Sace thero nāgacchati,",
  "atk-vin02a2:435_4": "tassa chandapārisuddhiṃ ānetvā sabbesaṃ pahonake phāsukaṭṭhāne uposatho kātabbo.",
  "atk-vin02a2:436": "Avippavāsasīmānujānanakathā",
  "atk-vin02a2:437_0": "143. Andhakavindāti rājagahato gāvutattaye andhakavindaṃ nāma, taṃ upanissāya thero",
  "atk-vin02a2:437_1": "vasati; tato rājagahaṃ uposathaṃ āgacchanto. Rājagahañhi parikkhipitvā aṭṭhārasa",
  "atk-vin02a2:437_2": "mahāvihārā sabbe ekasīmā, dhammasenāpatinā nesaṃ sīmā baddhā, tasmā veḷuvane saṅghassa",
  "atk-vin02a2:437_3": "sāmaggīdānatthaṃ āgacchantoti attho. Nadiṃ tarantoti sippiniyaṃ nāma nadiṃ atikkamanto.",
  "atk-vin02a2:437_4": "Manaṃ vuḷho ahosīti īsakaṃ appattavuḷhabhāvo ahosi. Sā kira nadī gijjhakūṭato otaritvā",
  "atk-vin02a2:437_5": "caṇḍena sotena vahati. Tattha vegena āgacchantaṃ udakaṃ amanasikaronto thero manaṃ",
  "atk-vin02a2:437_6": "vuḷho ahosi, na pana vuḷho, udakabbhāhatānissa cīvarāni allāni jātāni.",
  "atk-vin02a2:438_0": "144. Sammatā sā sīmā saṅghena ticīvarena avippavāsā ṭhapetvā gāmañca gāmūpacārañcāti",
  "atk-vin02a2:438_1": "imissā kammavācāya uppannakālato paṭṭhāya bhikkhūnaṃ purimakammavācā na vaṭṭati.",
  "atk-vin02a2:438_2": "Ayameva hi thāvarā hoti. Bhikkhunīnaṃ pana ayaṃ na vaṭṭati, purimāyeva vaṭṭati. Kasmā?",
  "atk-vin02a2:438_3": "Bhikkhunisaṅgho hi antogāme vasati. Yadi evaṃ siyā, so etāya kammavācāya ticīvaraparihāraṃ",
  "atk-vin02a2:438_4": "na labheyya, atthi cassa parihāro, tasmā purimāyeva vaṭṭati. Bhikkhunisaṅghassa hi",
  "atk-vin02a2:438_5": "dvepi sīmāyo labbhanti. Tattha bhikkhūnaṃ sīmaṃ ajjhottharitvāpi tassā antopi bhikkhunīnaṃ",
  "atk-vin02a2:438_6": "sīmaṃ sammannituṃ vaṭṭati. Bhikkhūnampi bhikkhunisīmāya eseva nayo. Na hi te aññamaññassa",
  "atk-vin02a2:438_7": "kamme gaṇapūrakā honti, na kammavācaṃ vaggaṃ karonti. Ettha ca nigamanagarānampi",
  "atk-vin02a2:438_8": "gāmeneva saṅgaho veditabbo.",
  "atk-vin02a2:439_0": "Gāmūpacāroti parikkhittassa parikkhepo, aparikkhittassa parikkhepokāso. Tesu adhiṭṭhitatecīvariko",
  "atk-vin02a2:439_1": "bhikkhu parihāraṃ na labhati. Iti bhikkhūnaṃ avippavāsasīmā gāmañca gāmūpacārañca",
  "atk-vin02a2:439_2": "na ottharati, samānasaṃvāsakasīmāva ottharati. Samānasaṃvāsakasīmā cettha attano",
  "atk-vin02a2:439_3": "dhammatāya gacchati. Avippavāsasīmā pana yattha samānasaṃvāsakasīmā, tattheva gacchati.",
  "atk-vin02a2:439_4": "Na hi tassā visuṃ nimittakittanaṃ atthi, tattha sace avippavāsāya sammutikāle gāmo",
  "atk-vin02a2:439_5": "atthi, taṃ sā na ottharati. Sace pana sammatāya sīmāya pacchā gāmo nivisati, sopi",
  "atk-vin02a2:439_6": "sīmāsaṅkhyameva gacchati. Yathā ca pacchā niviṭṭho, evaṃ paṭhamaṃ niviṭṭhassa pacchā",
  "atk-vin02a2:439_7": "vaḍḍhitappadesopi sīmāsaṅkhyameva gacchati. Sacepi sīmāsammutikāle gehāni katāni,",
  "atk-vin02a2:439_8": "pavisissāmāti ālayopi atthi, manussā pana appaviṭṭhā, porāṇakagāmaṃ vā sagehameva",
  "atk-vin02a2:439_9": "chaḍḍetvā aññattha gatā, agāmoyeva esa, sīmā ottharati. Sace pana ekampi kulaṃ paviṭṭhaṃ",
  "atk-vin02a2:439_10": "vā āgataṃ vā atthi, gāmoyeva sīmā na ottharati.",
  "atk-vin02a2:440_0": "Evañca pana bhikkhave ticīvarena avippavāso samūhantabboti ettha samūhanantena bhikkhunā",
  "atk-vin02a2:440_1": "vattaṃ jānitabbaṃ. Tatridaṃ vattaṃ – khaṇḍasīmāya ṭhatvā avippavāsasīmā na samūhantabbā,",
  "atk-vin02a2:440_2": "tathā avippavāsasīmāya ṭhatvā khaṇḍasīmāpi. Khaṇḍasīmāyaṃ pana ṭhitena khaṇḍasīmāva",
  "atk-vin02a2:440_3": "samūhanitabbā, tathā itarāya ṭhitena itarā. Sīmaṃ nāma dvīhi kāraṇehi samūhananti",
  "atk-vin02a2:440_4": "pakatiyā khuddakaṃ puna āvāsavaḍḍhanatthāya mahatiṃ vā kātuṃ; pakatiyā mahatiṃ puna",
  "atk-vin02a2:440_5": "aññesaṃ vihārokāsadānatthāya khuddakaṃ vā kātuṃ. Tattha sace khaṇḍasīmañca avippavāsasīmañca",
  "atk-vin02a2:440_6": "jānanti, samūhanituñceva bandhituñca sakkhissanti. Khaṇḍasīmaṃ pana jānantā avippavāsaṃ",
  "atk-vin02a2:440_7": "ajānantāpi samūhanituñceva bandhituñca sakkhissanti. Khaṇḍasīmaṃ ajānantā avippavāsaṃyeva",
  "atk-vin02a2:440_8": "jānantā cetiyaṅgaṇabodhiyaṅgaṇauposathāgārādīsu nirāsaṅkaṭṭhānesu ṭhatvā appeva nāma",
  "atk-vin02a2:440_9": "samūhanituṃ sakkhissanti, paṭibandhituṃ pana na sakkhissanteva. Sace bandheyyuṃ,",
  "atk-vin02a2:440_10": "sīmāsambhedaṃ katvā vihāraṃ avihāraṃ kareyyuṃ, tasmā na samūhanitabbā. Ye pana ubhopi",
  "atk-vin02a2:440_11": "na jānanti, teneva samūhanituṃ na bandhituṃ sakkhissanti. Ayañhi sīmā nāma kammavācāya",
  "atk-vin02a2:440_12": "vā asīmā hoti sāsanantaradhānena vā, na ca sakkā sīmaṃ ajānantehi kammavācā kātuṃ,",
  "atk-vin02a2:440_13": "tasmā na samūhanitabbā. Sādhukaṃ pana ñatvāyeva samūhanitabbā ca bandhitabbā cāti.",
  "atk-vin02a2:441": "Gāmasīmādikathā",
  "atk-vin02a2:442_0": "147. Evaṃ baddhasīmāvasena samānasaṃvāsañca ekūposathabhāvañca dassetvā idāni abaddhasīmesupi",
  "atk-vin02a2:442_1": "okāsesu taṃ dassento “asammatāya, bhikkhave, sīmāya aṭṭhapitāyā”tiādimāha. Tattha",
  "atk-vin02a2:442_2": "aṭṭhapitāyāti aparicchinnāya. Gāmaggahaṇena cettha nagarampi gahitameva hoti. Tattha",
  "atk-vin02a2:442_3": "yattake padese tassa gāmassa bhojakā baliṃ labhanti, so padeso appo vā hotu mahanto",
  "atk-vin02a2:442_4": "vā, gāmasīmātveva saṅkhyaṃ gacchati. Nagaranigamasīmāsupi eseva nayo. Yampi ekasmiṃyeva",
  "atk-vin02a2:442_5": "gāmakhette ekaṃ padesaṃ “ayaṃ visuṃ gāmo hotū”ti paricchinditvā rājā kassaci deti,",
  "atk-vin02a2:442_6": "sopi visuṃgāmasīmā hotiyeva. Tasmā sā ca itarā ca pakatigāmanagaranigamasīmā baddhasīmāsadisāyeva",
  "atk-vin02a2:442_7": "honti, kevalaṃ pana ticīvaravippavāsaparihāraṃ na labhanti.",
  "atk-vin02a2:443_0": "Evaṃ gāmantavāsīnaṃ sīmāparicchedaṃ dassetvā idāni āraññakānaṃ sīmāparicchedaṃ dassento",
  "atk-vin02a2:443_1": "“agāmake ce”tiādimāha. Tattha agāmake ceti gāmanigamanagarasīmāhi aparicchinne aṭavippadese.",
  "atk-vin02a2:443_2": "Atha vā agāmake ceti vijjhāṭavisadise araññe bhikkhu vasati, athassa ṭhitokāsato",
  "atk-vin02a2:443_3": "samantā sattabbhantarā samānasaṃvāsakasīmāti attho. Ayaṃ sīmā ticīvaravippavāsaparihārampi",
  "atk-vin02a2:443_4": "labhati. Tattha ekaṃ abbhantaraṃ aṭṭhavīsati hatthappamāṇaṃ hoti. Majjhe ṭhitassa",
  "atk-vin02a2:443_5": "samantā sattabbhantarā vinibbedhena cuddasa honti. Sace dve saṅghā visuṃ vinayakammāni",
  "atk-vin02a2:443_6": "karonti, dvinnaṃ sattabbhantarānaṃ antare aññaṃ ekaṃ sattabbhantaraṃ upacāratthāya",
  "atk-vin02a2:443_7": "ṭhapetabbaṃ. Sesā sattabbhantarasīmakathā mahāvibhaṅge udositasikkhāpadavaṇṇanāyaṃ",
  "atk-vin02a2:443_8": "vuttanayena gahetabbā.",
  "atk-vin02a2:444_0": "Sabbā bhikkhave nadī asīmāti yā kāci nadīlakkhaṇappattā nadī nimittāni kittetvā “etaṃ",
  "atk-vin02a2:444_1": "baddhasīmaṃ karomā”ti katāpi asīmāva hoti, sā pana attano sabhāveneva baddhasīmāsadisā,",
  "atk-vin02a2:444_2": "sabbamettha saṅghakammaṃ kātuṃ vaṭṭati. Samuddajātassaresupi eseva nayo. Ettha ca",
  "atk-vin02a2:444_3": "jātassaro nāma yena kenaci khaṇitvā akato sayaṃjātasobbho samantato āgatena udakena pūrito tiṭṭhati.",
  "atk-vin02a2:445_0": "Evaṃ nadīsamuddajātassarānaṃ baddhasīmābhāvaṃ paṭikkhipitvā puna tattha abaddhasīmāpaacchedaṃ",
  "atk-vin02a2:445_1": "dassento “nadiyā vā bhikkhave”tiādimāha. Tattha yaṃ majjhimassa purisassa samantā",
  "atk-vin02a2:445_2": "udakukkhepāti yaṃ ṭhānaṃ majjhimassa purisassa samantato udakukkhepena paricchinnaṃ.",
  "atk-vin02a2:445_3": "Kathaṃ pana udakaṃ ukkhipitabbaṃ? Yathā akkhadhuttā dāruguḷaṃ khipanti, evaṃ udakaṃ",
  "atk-vin02a2:445_4": "vā vālikaṃ vā hatthena gahetvā thāmamajjhimena purisena sabbathāmena khipitabbaṃ.",
  "atk-vin02a2:445_5": "Yattha evaṃ khittaṃ udakaṃ vā vālikā vā patati, ayameko udakukkhepo. Tassa anto hatthapāsaṃ",
  "atk-vin02a2:445_6": "vijahitvā ṭhito kammaṃ kopeti. Yāva parisā vaḍḍhati, tāva sīmāpi vaḍḍhati. Parisapariyantato",
  "atk-vin02a2:445_7": "udakukkhepoyeva pamāṇaṃ. Jātassarasamuddesupi eseva nayo.",
  "atk-vin02a2:446_0": "Ettha ca sace nadī nātidīghā hoti, pabhavato paṭṭhāya yāva mukhadvārā sabbattha saṅgho",
  "atk-vin02a2:446_1": "nisīdati, udakukkhepasīmākammaṃ natthi, sakalāpi nadī etesaṃyeva bhikkhūnaṃ pahoti.",
  "atk-vin02a2:446_2": "Yaṃ pana mahāsumattherena vuttaṃ “yojanaṃ pavattamānāyeva nadī, tatrāpi upari addhayojanaṃ",
  "atk-vin02a2:446_3": "pahāya heṭṭhā addhayojane kammaṃ kātuṃ vaṭṭatī”ti, taṃ mahāpadumatthereneva paṭikkhittaṃ.",
  "atk-vin02a2:446_4": "Bhagavatā hi “timaṇḍalaṃ paṭicchādetvā yattha katthaci uttarantiyā bhikkhuniyā antaravāsako",
  "atk-vin02a2:446_5": "temiyatī”ti idaṃ nadiyā pamāṇaṃ vuttaṃ, na yojanaṃ vā addhayojanaṃ vā. Tasmā yā imassa",
  "atk-vin02a2:446_6": "suttassa vasena pubbe vuttalakkhaṇā nadī, tassā pabhavato paṭṭhāya saṅghakammaṃ kātuṃ",
  "atk-vin02a2:446_7": "vaṭṭatīti. Sace panettha bahū bhikkhū visuṃ visuṃ kammaṃ karonti, sabbehi attano",
  "atk-vin02a2:446_8": "ca aññesañca udakukkhepaparicchedassa antarā añño udakukkhepo sīmantarikatthāya ṭhapetabbo.",
  "atk-vin02a2:446_9": "Tato adhikaṃ vaṭṭatiyeva, ūnakaṃ pana na vaṭṭatīti vuttaṃ. Jātassarasamuddesupi eseva nayo.",
  "atk-vin02a2:447_0": "Nadiyā pana kammaṃ karissāmāti gatehi sace nadī paripuṇṇā hoti samatittikā, udakasāṭikaṃ",
  "atk-vin02a2:447_1": "nivāsetvāpi antonadiyaṃyeva kammaṃ kātabbaṃ. Sace na sakkonti, nāvāyapi ṭhatvā kātabbaṃ.",
  "atk-vin02a2:447_2": "Gacchantiyā pana nāvāya kātuṃ na vaṭṭati. Kasmā? Udakukkhepamattameva hi sīmā, taṃ",
  "atk-vin02a2:447_3": "nāvā sīghameva atikkāmeti. Evaṃ sati aññissā sīmāya ñatti aññissā anusāvanā hoti,",
  "atk-vin02a2:447_4": "tasmā nāvaṃ arittena vā ṭhapetvā pāsāṇe vā lambitvā antonadiyaṃ jātarukkhe vā bandhitvā",
  "atk-vin02a2:447_5": "kammaṃ kātabbaṃ. Antonadiyaṃ baddhaaṭṭakepi antonadiyaṃ jātarukkhepi ṭhitehi kātuṃ vaṭṭati.",
  "atk-vin02a2:448_0": "Sace pana rukkhassa sākhā vā tato nikkhantapāroho vā bahinadītīre vihārasīmāya vā",
  "atk-vin02a2:448_1": "gāmasīmāya vā patiṭṭhito, sīmaṃ vā sodhetvā sākhaṃ vā chinditvā kammaṃ kātabbaṃ.",
  "atk-vin02a2:448_2": "Bahinadītīre jātarukkhassa antonadiyaṃ paviṭṭhasākhāya vā pārohe vā nāvaṃ bandhitvā",
  "atk-vin02a2:448_3": "kammaṃ kātuṃ na vaṭṭati. Karontehi sīmā vā sodhetabbā, chinditvā vāssa bahipatiṭṭhitabhāvo",
  "atk-vin02a2:448_4": "nāsetabbo. Nadītīre pana khāṇukaṃ koṭṭetvā tattha baddhanāvāya na vaṭṭatiyeva.",
  "atk-vin02a2:449_0": "Nadiyaṃ setuṃ karonti, sace antonadiyaṃyeva setu vā setupādā vā, setumhi ṭhitehi",
  "atk-vin02a2:449_1": "kammaṃ kātuṃ vaṭṭati. Sace pana setu vā setupādā vā bahitīre patiṭṭhitā, kammaṃ kātuṃ",
  "atk-vin02a2:449_2": "na vaṭṭati, sīmaṃ sodhetvā kātabbaṃ. Atha setupādā anto, setu pana ubhinnampi tīrānaṃ",
  "atk-vin02a2:449_3": "upariākāse ṭhito, vaṭṭati. Antonadiyaṃ pāsāṇo vā dīpako vā hoti, tassa yattakaṃ padesaṃ",
  "atk-vin02a2:449_4": "pubbe vuttappakāre pakativassakāle vassānassa catūsu māsesu udakaṃ ottharati, so",
  "atk-vin02a2:449_5": "nadīsaṅkhyameva gacchati. Ativuṭṭhikāle pana oghena otthaṭokāso na gahetabbo, so",
  "atk-vin02a2:449_6": "hi gāmasīmāsaṅkhyameva gacchati.",
  "atk-vin02a2:450_0": "Nadito mātikaṃ nīharantā nadiyaṃ āvaraṇaṃ karonti, tañce ottharitvā vā vinibbijjhitvā",
  "atk-vin02a2:450_1": "vā udakaṃ gacchati, sabbattha pavattanaṭṭhāne kammaṃ kātuṃ vaṭṭati. Sace pana āvaraṇena",
  "atk-vin02a2:450_2": "vā koṭṭakabandhanena vā sotaṃ pacchijjati, udakaṃ nappavattati, appavattanaṭṭhāne",
  "atk-vin02a2:450_3": "kammaṃ kātuṃ na vaṭṭati. Āvaraṇamatthakepi kātuṃ na vaṭṭati. Sace koci āvaraṇappadeso",
  "atk-vin02a2:450_4": "pubbe vuttapāsāṇadīpakappadeso viya udakena ajjhotthariyati, tattha vaṭṭati. So hi",
  "atk-vin02a2:450_5": "nadīsaṅkhyameva gacchati. Nadiṃ vināsetvā taḷākaṃ karonti, heṭṭhā pāḷi baddhā, udakaṃ",
  "atk-vin02a2:450_6": "āgantvā taḷākaṃ pūretvā tiṭṭhati, ettha kammaṃ kātuṃ na vaṭṭati. Upari pavattanaṭṭhāne",
  "atk-vin02a2:450_7": "heṭṭhā ca chaḍḍitamodakaṃ nadiṃ ottharitvā sandanaṭṭhānato paṭṭhāya vaṭṭati. Deve",
  "atk-vin02a2:450_8": "avassante hemantagimhesu vā sukkhanadiyāpi vaṭṭati. Nadito nīhaṭamātikāya na vaṭṭati.",
  "atk-vin02a2:450_9": "Sace sā kālantarena bhijjitvā nadī hoti, vaṭṭati. Kāci nadī kālantarena uppatitvā",
  "atk-vin02a2:450_10": "gāmanigamasīmaṃ ottharitvā pavattati, nadīyeva hoti, kammaṃ kātuṃ vaṭṭati. Sace pana",
  "atk-vin02a2:450_11": "vihārasīmaṃ ottharati, vihārasīmātveva saṅkhyaṃ gacchati.",
  "atk-vin02a2:451_0": "Samuddepi kammaṃ karontehi yaṃ padesaṃ uddhaṃ vaḍḍhanaudakaṃ vā pakativīci vā vegena",
  "atk-vin02a2:451_1": "āgantvā ottharati, tattha kātuṃ na vaṭṭati. Yasmiṃ pana padese pakativīciyo ottharitvā",
  "atk-vin02a2:451_2": "saṇṭhahanti, so udakantato paṭṭhāya antosamuddo nāma, tattha ṭhitehi kammaṃ kātabbaṃ.",
  "atk-vin02a2:451_3": "Sace ūmivego bādhati, nāvāya vā aṭṭake vā ṭhatvā kātabbaṃ. Tesu vinicchayo nadiyaṃ",
  "atk-vin02a2:451_4": "vuttanayeneva veditabbo. Samudde piṭṭhipāsāṇo hoti, taṃ kadāci ūmiyo āgantvā ottharanti,",
  "atk-vin02a2:451_5": "kadāci na ottharanti, tattha kammaṃ kātuṃ na vaṭṭati, so hi gāmasīmāsaṅkhyameva gacchati.",
  "atk-vin02a2:451_6": "Sace pana vīcīsu āgatāsupi anāgatāsupi pakatiudakeneva otthariyati, vaṭṭati. Dīpako",
  "atk-vin02a2:451_7": "vā pabbato vā hoti, so ce dūre hoti macchabandhānaṃ agamanapathe, araññasīmāsaṅkhyameva",
  "atk-vin02a2:451_8": "gacchati. Tesaṃ gamanapariyantassa orato pana gāmasīmāsaṅkhyaṃ gacchati. Tattha gāmasīmaṃ",
  "atk-vin02a2:451_9": "asodhetvā kammaṃ kātuṃ na vaṭṭati. Samuddo gāmasīmaṃ vā nigamasīmaṃ vā ottharitvā",
  "atk-vin02a2:451_10": "tiṭṭhati, samuddova hoti, tattha kammaṃ kātuṃ vaṭṭati. Sace pana vihārasīmaṃ ottharati,",
  "atk-vin02a2:451_11": "vihārasīmātveva saṅkhyaṃ gacchati.",
  "atk-vin02a2:452_0": "Jātassare kammaṃ karontehipi yattha pubbe vuttappakāre vassakāle vasse pacchinnamatte",
  "atk-vin02a2:452_1": "pivituṃ vā hatthapāde vā dhovituṃ udakaṃ na hoti, sukkhati, ayaṃ na jātassaro, gāmakhettasaṅkhyameva",
  "atk-vin02a2:452_2": "gacchati, tattha kammaṃ na kātabbaṃ. Yattha pana vuttappakāre vassakāle udakaṃ santiṭṭhati,",
  "atk-vin02a2:452_3": "ayameva jātassaro. Tassa yattake padese vassānaṃ cātumāse udakaṃ tiṭṭhati, tattha",
  "atk-vin02a2:452_4": "kammaṃ kātuṃ vaṭṭati. Sace gambhīraṃ udakaṃ, aṭṭakaṃ bandhitvā tattha ṭhitehipi jātassarassa",
  "atk-vin02a2:452_5": "anto jātarukkhamhi baddhaaṭṭakepi kātuṃ vaṭṭati. Piṭṭhipāsāṇadīpakesu panettha nadiyaṃ",
  "atk-vin02a2:452_6": "vuttasadisova vinicchayo. Samavassadevakāle pahonakajātassaro pana sacepi dubbuṭṭhikāle",
  "atk-vin02a2:452_7": "vā gimhahemantesu vā sukkhati, nirudako hoti, tattha saṅghakammaṃ kātuṃ vaṭṭati.",
  "atk-vin02a2:452_8": "Yaṃ andhakaṭṭhakathāyaṃ vuttaṃ “sabbo jātassaro sukkho anodako, gāmakhettaṃyeva bhajatī”ti,",
  "atk-vin02a2:452_9": "taṃ na gahetabbaṃ. Sace panettha udakatthāya āvāṭaṃ vā pokkharaṇīādīni vā khaṇanti,",
  "atk-vin02a2:452_10": "taṃ ṭhānaṃ ajātassaro hoti, gāmasīmāsaṅkhyaṃ gacchati. Lābutipusakādivappe katepi eseva nayo.",
  "atk-vin02a2:453_0": "Sace pana taṃ pūretvā thalaṃ vā karonti, ekasmiṃ disābhāge pāḷiṃ bandhitvā sabbameva",
  "atk-vin02a2:453_1": "taṃ mahātaḷākaṃ vā karonti, sabbopi ajātassaro hoti, gāmasīmāsaṅkhyameva gacchati.",
  "atk-vin02a2:453_2": "Loṇīpi jātassarasaṅkhyameva gacchati. Vassike cattāro māse udakaṭṭhānokāse kammaṃ kātuṃ vaṭṭatīti.",
  "atk-vin02a2:454_0": "148. Sīmāya sīmaṃ sambhindantīti attano sīmāya paresaṃ baddhasīmaṃ sambhindanti.",
  "atk-vin02a2:454_1": "Sace hi porāṇakassa vihārassa puratthimāya disāya ambo ceva jambū cāti dve rukkhā",
  "atk-vin02a2:454_2": "aññamaññaṃ saṃsaṭṭhaviṭapā honti, tesu ambassa pacchimadisābhāge jambū. Vihārasīmā",
  "atk-vin02a2:454_3": "ca jambuṃ anto katvā ambaṃ kittetvā baddhā hoti, atha pacchā tassa vihārassa puratthimāya",
  "atk-vin02a2:454_4": "disāya vihāraṃ katvā sīmaṃ bandhantā taṃ ambaṃ anto katvā jambuṃ kittetvā bandhanti,",
  "atk-vin02a2:454_5": "sīmāya sīmā sambhinnā hoti. Evaṃ chabbaggiyā akaṃsu, tenāha – “sīmāya sīmaṃ sambhindantī”ti.",
  "atk-vin02a2:455": "Sīmāya sīmaṃ ajjhottharantīti attano sīmāya paresaṃ baddhasīmaṃ ajjhottharanti;",
  "atk-vin02a2:456_0": "Paresaṃ baddhasīmaṃ sakalaṃ vā tassā padesaṃ vā anto katvā attano sīmaṃ bandhanti.",
  "atk-vin02a2:456_1": "Sīmantarikaṃ ṭhapetvā sīmaṃ sammannitunti ettha sace paṭhamataraṃ katassa vihārassa",
  "atk-vin02a2:456_2": "sīmā asammatā hoti, sīmāya upacāro ṭhapetabbo. Sace sammatā hoti, pacchimakoṭiyā",
  "atk-vin02a2:456_3": "hatthamattā sīmantarikā ṭhapetabbā. Kurundiyaṃ vidatthimattampi, mahāpaccariyaṃ caturaṅgulamattampi",
  "atk-vin02a2:456_4": "vaṭṭatīti vuttaṃ. Ekarukkhopi ca dvinnaṃ sīmānaṃ nimittaṃ hoti, so pana vaḍḍhanto",
  "atk-vin02a2:456_5": "sīmāsaṅkaraṃ karoti, tasmā na kātabbo.",
  "atk-vin02a2:457": "Uposathabhedādikathā",
  "atk-vin02a2:458": "149. Cātuddasiko ca pannarasiko cāti ettha cātuddasikassa pubbakicce “ajjuposatho cātuddaso”ti vattabbaṃ.",
  "atk-vin02a2:459_0": "Adhammena vaggantiādīsu sace ekasmiṃ vihāre catūsu bhikkhūsu vasantesu ekassa chandapārisuddhiṃ",
  "atk-vin02a2:459_1": "āharitvā tayo pārisuddhiuposathaṃ karonti, tīsu vā vasantesu ekassa chandapārisuddhiṃ",
  "atk-vin02a2:459_2": "āharitvā dve pātimokkhaṃ uddisanti, adhammena vaggaṃ uposathakammaṃ hoti. Sace pana",
  "atk-vin02a2:459_3": "cattāropi sannipatitvā pārisuddhiuposathaṃ karonti, tayo vā dve vā pātimokkhaṃ uddisanti,",
  "atk-vin02a2:459_4": "adhammena samaggaṃ nāma hoti. Sace catūsu janesu ekassa pārisuddhiṃ āharitvā tayo",
  "atk-vin02a2:459_5": "pātimokkhaṃ uddisanti, tīsu vā janesu ekassa pārisuddhiṃ āharitvā dve pārisuddhiuposathaṃ",
  "atk-vin02a2:459_6": "karonti, dhammena vaggaṃ nāma hoti. Sace pana cattāro ekattha vasantā sabbeva sannipatitvā",
  "atk-vin02a2:459_7": "pātimokkhaṃ uddisanti, tayo pārisuddhiuposathaṃ karonti, dve aññamaññaṃ pārisuddhiuposathaṃ",
  "atk-vin02a2:459_8": "karonti, dhammena samaggaṃ nāma hotīti.",
  "atk-vin02a2:460": "Pātimokkhuddesakathā",
  "atk-vin02a2:461_0": "150. Nidānaṃ uddisitvā avasesaṃ sutena sāvetabbanti “suṇātu me bhante saṅgho…pe…",
  "atk-vin02a2:461_1": "āvikatā hissa phāsu hotī”ti imaṃ nidānaṃ uddisitvā “uddiṭṭhaṃ kho āyasmanto nidānaṃ,",
  "atk-vin02a2:461_2": "tatthāyasmante pucchāmi – kaccittha parisuddhā, dutiyampi pucchāmi…pe… evametaṃ dhārayāmīti.",
  "atk-vin02a2:461_3": "Sutā kho panāyasmantehi cattāro pārājikā dhammā…pe… avivadamānehi sikkhitabba”nti",
  "atk-vin02a2:461_4": "evaṃ avasesaṃ sutena sāvetabbaṃ. Etena nayena sesāpi cattāro pātimokkhuddesā veditabbā.",
  "atk-vin02a2:462_0": "Savarabhayanti aṭavimanussabhayaṃ. Rājantarāyotiādīsu sace bhikkhūsu “uposathaṃ karissāmā”ti",
  "atk-vin02a2:462_1": "nisinnesu rājā āgacchati, ayaṃ rājantarāyo. Corā āgacchanti, ayaṃ corantarāyo. Davadāho",
  "atk-vin02a2:462_2": "vā āgacchati, āvāse vā aggi uṭṭhahati, ayaṃ aggantarāyo. Megho vā uṭṭheti, ogho vā",
  "atk-vin02a2:462_3": "āgacchati, ayaṃ udakantarāyo. Bahū manussā āgacchanti, ayaṃ manussantarāyo. Bhikkhuṃ",
  "atk-vin02a2:462_4": "yakkho gaṇhāti, ayaṃ amanussantarāyo. Byagghādayo caṇḍamigā āgacchanti, ayaṃ vāḷantarāyo.",
  "atk-vin02a2:462_5": "Bhikkhuṃ sappādayo ḍaṃsanti, ayaṃ sarīsapantarāyo. Bhikkhu gilāno vā hoti, kālaṃ",
  "atk-vin02a2:462_6": "vā karoti, verino vā taṃ māretukāmā gaṇhanti, ayaṃ jīvitantarāyo. Manussā ekaṃ vā",
  "atk-vin02a2:462_7": "bahū vā bhikkhū brahmacariyā cāvetukāmā gaṇhanti, ayaṃ brahmacariyantarāyo. Evarūpesu",
  "atk-vin02a2:462_8": "antarāyesu saṃkhittena pātimokkho uddisitabbo, paṭhamo vā uddeso uddisitabbo, ādimhi",
  "atk-vin02a2:462_9": "dve tayo cattāro vā. Ettha ca dutiyādīsu uddesesu yasmiṃ apariyosite antarāyo hoti,",
  "atk-vin02a2:462_10": "sopi suteneva sāvetabbo.",
  "atk-vin02a2:463_0": "Anajjhiṭṭhāti anāṇattā ayācitā vā. Ajjhesanā cettha saṅghena sammatadhammajjhesakāyattā",
  "atk-vin02a2:463_1": "vā saṅghattherāyattā vā, tasmiṃ dhammajjhesake asati saṅghattheraṃ āpucchitvā vā",
  "atk-vin02a2:463_2": "tena yācito vā bhāsituṃ labhati. Saṅghattherenāpi sace vihāre bahū dhammakathikā",
  "atk-vin02a2:463_3": "honti, vārapaṭipāṭiyā vattabbā – “tvaṃ dhammaṃ bhaṇa, dhammaṃ kathehi, dhammadānaṃ",
  "atk-vin02a2:463_4": "dehī”ti vā vuttena tīhipi vidhīhi dhammo bhāsitabbo. “Osārehī”ti vutto pana osāretumeva",
  "atk-vin02a2:463_5": "labhati, “kathehī”ti vutto kathetumeva, “sarabhaññaṃ bhaṇāhī”ti vutto sarabhaññameva.",
  "atk-vin02a2:463_6": "Saṅghattheropi ca uccatare āsane nisinno yācituṃ na labhati. Sace upajjhāyo ceva",
  "atk-vin02a2:463_7": "saddhivihāriko ca honti, upajjhāyo ca naṃ uccāsane nisinno “bhaṇāhī”ti vadati, sajjhāyaṃ",
  "atk-vin02a2:463_8": "adhiṭṭhahitvā bhaṇitabbaṃ. Sace panettha daharā bhikkhū honti, tesaṃ “bhaṇāmī”ti bhaṇitabbaṃ.",
  "atk-vin02a2:464_0": "Sace vihāre saṅghatthero attanoyeva nissitake bhaṇāpeti, aññe madhurabhāṇakepi nājjhesati,",
  "atk-vin02a2:464_1": "so aññehi vattabbo – “bhante asukaṃ nāma bhaṇāpemā”ti. Sace “bhaṇāpethā”ti vā vadati,",
  "atk-vin02a2:464_2": "tuṇhī vā hoti, bhaṇāpetuṃ vaṭṭati. Sace pana paṭibāhati, na bhaṇāpetabbaṃ. Yadi anāgateyeva",
  "atk-vin02a2:464_3": "saṅghatthere dhammasavanaṃ āraddhaṃ, puna āgate ṭhapetvā āpucchanakiccaṃ natthi.",
  "atk-vin02a2:464_4": "Osāretvā pana kathentena āpucchitvā vā aṭṭhapetvāyeva vā kathetabbaṃ, kathentassa",
  "atk-vin02a2:464_5": "puna āgatepi eseva nayo.",
  "atk-vin02a2:465_0": "Upanisinnakathāyapi saṅghattherova sāmī, tasmā tena sayaṃ vā kathetabbaṃ, añño vā",
  "atk-vin02a2:465_1": "bhikkhu “kathehī”ti vattabbo, no ca kho uccatare āsane nisinnena. Manussānaṃ pana",
  "atk-vin02a2:465_2": "“bhaṇāhī”ti vattuṃ vaṭṭati. Manussā attano jānanakabhikkhuṃ āpucchanti, tena theraṃ",
  "atk-vin02a2:465_3": "āpucchitvā kathetabbaṃ. Sace saṅghatthero “bhante ime pañhaṃ pucchantī”ti puṭṭho",
  "atk-vin02a2:465_4": "“kathehī”ti vā bhaṇati, tuṇhī vā hoti, kathetuṃ vaṭṭati. Antaraghare anumodanādīsupi",
  "atk-vin02a2:465_5": "eseva nayo. Sace saṅghatthero vihāre vā antaraghare vā “maṃ anāpucchitvāpi katheyyāsī”ti",
  "atk-vin02a2:465_6": "anujānāti, laddhakappiyaṃ hoti, sabbattha vattuṃ vaṭṭati.",
  "atk-vin02a2:466_0": "Sajjhāyaṃ karontenāpi thero āpucchitabboyeva. Ekaṃ āpucchitvā sajjhāyantassa aparo",
  "atk-vin02a2:466_1": "āgacchati, puna āpucchanakiccaṃ natthi. Sace vissamissāmīti ṭhapitassa āgacchati,",
  "atk-vin02a2:466_2": "puna ārabhantenāpi āpucchitabbaṃ. Saṅghatthere anāgateyeva āraddhaṃ sajjhāyantassāpi",
  "atk-vin02a2:466_3": "eseva nayo. Ekena saṅghattherena “maṃ anāpucchāpi yathāsukhaṃ sajjhāyāhī”ti anuññāte",
  "atk-vin02a2:466_4": "yathāsukhaṃ sajjhāyituṃ vaṭṭati. Aññasmiṃ pana āgate taṃ āpucchitvāva sajjhāyitabbaṃ.",
  "atk-vin02a2:467": "151. Attanā vā attānaṃ sammannitabbaṃti attanā vā attā sammannitabbo; pucchantena pana parisaṃ oloketvā sace attano upaddavo natthi, vinayo pucchitabbo.",
  "atk-vin02a2:468_0": "153. Katepi okāse puggalaṃ tulayitvāti “atthi nu kho me ito upaddavo, natthī”ti evaṃ",
  "atk-vin02a2:468_1": "upaparikkhitvā. Puramhākanti paṭhamaṃ amhākaṃ. Paṭikaccevāti paṭhamatarameva. Puggalaṃ",
  "atk-vin02a2:468_2": "tulayitvā okāsaṃ kātunti “bhūtameva nu kho āpattiṃ vadati, abhūta”nti evaṃ upaparikkhitvā",
  "atk-vin02a2:468_3": "okāsaṃ kātuṃ anujānāmīti attho.",
  "atk-vin02a2:469": "Adhammakammapaṭikkosanādikathā",
  "atk-vin02a2:470_0": "154. Adhammakammaṃ vuttanayameva. Paṭikkositunti vāretuṃ. Diṭṭhimpi āvikātunti “adhammakammaṃ",
  "atk-vin02a2:470_1": "idaṃ na me khamatī”ti evaṃ aññassa santike attano diṭṭhiṃ pakāsetuṃ. Catūhi pañcahītiādi",
  "atk-vin02a2:470_2": "tesaṃ anupaddavatthāya vuttaṃ. Sañcicca na sāventīti yathā na suṇanti evaṃ bhaṇissāmāti",
  "atk-vin02a2:470_3": "sañcicca saṇikaṃ uddisanti.",
  "atk-vin02a2:471_0": "155. Therādhikanti therādhīnaṃ; therāyattaṃ bhavitunti attho. “Therādheyya”ntipi",
  "atk-vin02a2:471_1": "pāṭho, tasmā therena sayaṃ vā uddisitabbaṃ, añño vā ajjhesitabbo. Ajjhesanavidhānañcettha",
  "atk-vin02a2:471_2": "dhammajjhesane vuttanayameva. So na jānāti uposathaṃ vātiādīsu cātuddasikapannarasikabhedena",
  "atk-vin02a2:471_3": "duvidhaṃ, saṅghauposathādibhedena navavidhañca uposathaṃ na jānāti, catubbidhaṃ uposathakammaṃ",
  "atk-vin02a2:471_4": "na jānāti, duvidhaṃ pātimokkhaṃ na jānāti, navavidhaṃ pātimokkhuddesaṃ na jānāti.",
  "atk-vin02a2:471_5": "Yo tattha bhikkhu byatto paṭibaloti ettha kiñcāpi daharassāpi byattassa pātimokkho",
  "atk-vin02a2:471_6": "anuññāto. Atha kho ettha ayamadhippāyo. Sace therassa pañca vā cattāro vā tayo vā",
  "atk-vin02a2:471_7": "pātimokkhuddesā nāgacchanti; dve pana akhaṇḍā suvisadā vācuggatā honti, therāyattova",
  "atk-vin02a2:471_8": "pātimokkhā. Sace pana ettakampi visadaṃ kātuṃ na sakkoti, byattassa bhikkhuno āyatto hoti.",
  "atk-vin02a2:472": "Sāmantā āvāsāti sāmantaṃ āvāsaṃ. Sajjukanti tadaheva āgamanatthāya. Navaṃ bhikkhuṃ āṇāpetunti ettha yo sakkoti uggahetuṃ, evarūpo āṇāpetabbo, na bālo.",
  "atk-vin02a2:473": "Pakkhagaṇanādiuggahaṇānujānanakathā",
  "atk-vin02a2:474": "156. Katimī bhanteti ettha katīnaṃ pūraṇīti katimī. Kālavatoti kālasseva; pagevāti attho.",
  "atk-vin02a2:475": "158. Yaṃ kālaṃ saratīti ettha sāyampi “ajjuposatho samannāharathā”ti ārocetuṃ vaṭṭati.",
  "atk-vin02a2:476_0": "159. Therena bhikkhunā navaṃ bhikkhuṃ āṇāpetunti etthāpi kiñci kammaṃ karonto vā",
  "atk-vin02a2:476_1": "sadākālameva eko vā bhāranittharaṇako vā sarabhāṇakadhammakathikādīsu aññataro vā",
  "atk-vin02a2:476_2": "na uposathāgārasammajjanatthaṃ āṇāpetabbo, avasesā pana vārena āṇāpetabbā. Sace āṇatto",
  "atk-vin02a2:476_3": "sammuñjaniṃ tāvakālikampi na labhati, sākhābhaṅgaṃ kappiyaṃ kāretvā sammajjitabbaṃ,",
  "atk-vin02a2:476_4": "tampi alabhantassa laddhakappiyaṃ hoti.",
  "atk-vin02a2:477_0": "160. Āsanapaññāpanāṇattiyampi vuttanayeneva āṇāpetabbo. Āṇattena ca sace uposathāgāre",
  "atk-vin02a2:477_1": "āsanāni natthi, saṅghikāvāsatopi āharitvā paññapetvā puna āharitabbāni. Āsanesu asati",
  "atk-vin02a2:477_2": "kaṭasārakepi taṭṭikāyopi paññapetuṃ vaṭṭati, taṭṭikāsupi asati sākhābhaṅgāni kappiyaṃ",
  "atk-vin02a2:477_3": "kāretvā paññapetabbāni, kappiyakārakaṃ alabhantassa laddhakappiyaṃ hoti.",
  "atk-vin02a2:478_0": "161. Padīpakaraṇepi vuttanayeneva āṇāpetabbo. Āṇāpentena ca “amukasmiṃ nāma okāse",
  "atk-vin02a2:478_1": "telaṃ vā vaṭṭi vā kapallikā vā atthi, taṃ gahetvā karohī”ti vattabbo. Sace telādīni",
  "atk-vin02a2:478_2": "natthi, pariyesitabbāni, pariyesitvā alabhantassa laddhakappiyaṃ hoti. Apica kapāle aggipi jāletabbo.",
  "atk-vin02a2:479": "Disaṃgamikādivatthukathā",
  "atk-vin02a2:480_0": "163. Saṅgahetabboti “sādhu bhante āgatāttha, idha bhikkhā sulabhā sūpabyañjanaṃ atthi,",
  "atk-vin02a2:480_1": "vasatha anukkaṇṭhamānā”ti evaṃ piyavacanena saṅgahetabbo. Punappunaṃ tathākaraṇavasena",
  "atk-vin02a2:480_2": "anuggahetabbo. “Āma vasissāmī”ti paṭivacanadāpanena upalāpetabbo. Atha vā catūhi",
  "atk-vin02a2:480_3": "paccayehi saṅgahetabbo ceva anuggahetabbo ca. Piyavacanena upalāpetabbo, kaṇṇasukhaṃ",
  "atk-vin02a2:480_4": "ālapitabboti attho. Cuṇṇādīhi upaṭṭhāpetabbo. Āpatti dukkaṭassāti sace sakalopi saṅgho",
  "atk-vin02a2:480_5": "na karoti, sabbesaṃ dukkaṭaṃ. Idha neva therā na daharā muccanti, sabbehi vārena",
  "atk-vin02a2:480_6": "upaṭṭhāpetabbo. Attano vāre anupaṭṭhahantassa āpatti. Tena pana mahātherānaṃ pariveṇasammajjanadantakaṭṭhadānādīni",
  "atk-vin02a2:480_7": "na sāditabbāni. Evampi sati mahātherehi sāyaṃpātaṃ upaṭṭhānaṃ āgantabbaṃ. Tena pana",
  "atk-vin02a2:480_8": "tesaṃ āgamanaṃ ñatvā paṭhamataraṃ mahātherānaṃ upaṭṭhānaṃ gantabbaṃ. Sacassa saddhiṃcarā",
  "atk-vin02a2:480_9": "bhikkhuupaṭṭhākā atthi, “mayhaṃ upaṭṭhākā atthi, tumhe appossukkā viharathā”ti vattabbaṃ.",
  "atk-vin02a2:480_10": "Athāpissa saddhiṃcarā natthi, tasmiṃyeva pana vihāre eko vā dve vā vattasampannā",
  "atk-vin02a2:480_11": "vadanti “mayaṃ therassa kattabbaṃ karissāma, avasesā phāsu viharantū”ti sabbesaṃ anāpatti.",
  "atk-vin02a2:481_0": "So āvāso gantabboti uposathakaraṇatthāya anvaddhamāsaṃ gantabbo. So ca kho utuvasseyeva,",
  "atk-vin02a2:481_1": "vassāne pana yaṃ kattabbaṃ, taṃ dassetuṃ “vassaṃ vasanti bālā abyattā”tiādimāha.",
  "atk-vin02a2:481_2": "Tattha na bhikkhave tehi bhikkhūhi tasmiṃ āvāse vassaṃ vasitabbanti purimikāya pātimokkhuddesakena",
  "atk-vin02a2:481_3": "vinā na vassaṃ upagantabbaṃ. Sace so vassūpagatānaṃ pakkamati vā, vibbhamati vā,",
  "atk-vin02a2:481_4": "kālaṃ vā karoti, aññasmiṃ satiyeva pacchimikāya vasituṃ vaṭṭati, asati aññattha gantabbaṃ,",
  "atk-vin02a2:481_5": "agacchantānaṃ dukkaṭaṃ. Sace pana pacchimikāya pakkamati vā vibbhamati vā kālaṃ vā",
  "atk-vin02a2:481_6": "karoti, māsadvayaṃ vasitabbaṃ.",
  "atk-vin02a2:482": "Pārisuddhidānakathā",
  "atk-vin02a2:483_0": "164. Kāyena viññāpetīti pārisuddhidānaṃ yena kenaci aṅgapaccaṅgena viññāpeti jānāpeti;",
  "atk-vin02a2:483_1": "vācaṃ pana nicchāretuṃ sakkonto vācāya viññāpeti; ubhayathā sakkonto kāyavācāhi.",
  "atk-vin02a2:483_2": "Saṅghena tattha gantvā uposatho kātabboti sace bahū tādisā gilānā honti, saṅghena",
  "atk-vin02a2:483_3": "paṭipāṭiyā ṭhatvā sabbe hatthapāse kātabbā. Sace dūre dūre honti, saṅgho nappahoti,",
  "atk-vin02a2:483_4": "taṃ divasaṃ uposatho na kātabbo, natveva vaggena saṅghena uposatho kātabbo.",
  "atk-vin02a2:484_0": "Tattheva pakkamatīti saṅghamajjhaṃ anāgantvā tatova katthaci gacchati. Sāmaṇero paṭijānātīti",
  "atk-vin02a2:484_1": "“sāmaṇero aha”nti evaṃ paṭijānāti; bhūtaṃyeva vā sāmaṇerabhāvaṃ āroceti, pacchā vā",
  "atk-vin02a2:484_2": "sāmaṇerabhūmiyaṃ tiṭṭhatīti attho. Esa nayo sabbattha.",
  "atk-vin02a2:485_0": "Saṅghappatto pakkamatīti sabbantimena paricchedena uposathatthāya sannipatitānaṃ",
  "atk-vin02a2:485_1": "catunnaṃ bhikkhūnaṃ hatthapāsaṃ patvā pakkamati. Esa nayo sabbattha. Ettha ca ekena",
  "atk-vin02a2:485_2": "bahūnampi āhaṭā pārisuddhi āhaṭāva hoti. Sace pana so antarāmagge aññaṃ bhikkhuṃ",
  "atk-vin02a2:485_3": "disvā yesaṃ anena pārisuddhi gahitā, tesañca attano ca pārisuddhiṃ deti, tasseva",
  "atk-vin02a2:485_4": "pārisuddhi āgacchati, itarā pana bilāḷasaṅkhalikapārisuddhi nāma hoti. Sā na āgacchati.",
  "atk-vin02a2:486_0": "Sutto na ārocetīti āgantvā supati, “asukena pārisuddhi dinnā”ti na āroceti. Pārisuddhihārakassa",
  "atk-vin02a2:486_1": "anāpattīti ettha sace sañcicca nāroceti, dukkaṭaṃ āpajjati, pārisuddhi pana āhaṭāva",
  "atk-vin02a2:486_2": "hoti. Asañcicca anārocitattā panassa anāpatti, ubhinnampi ca uposatho katoyeva hoti.",
  "atk-vin02a2:487": "Chandadānakathā",
  "atk-vin02a2:488_0": "165. Chandadānepi pārisuddhidāne vuttasadisoyeva vinicchayo. Pārisuddhiṃ dentena",
  "atk-vin02a2:488_1": "chandampi dātunti ettha sace pārisuddhimeva deti na chandaṃ, uposatho kato hoti.",
  "atk-vin02a2:488_2": "Yaṃ pana saṅgho aññaṃ kammaṃ karoti, taṃ akataṃ hoti. Chandameva deti na pārisuddhiṃ,",
  "atk-vin02a2:488_3": "bhikkhusaṅghassa uposathopi kammampi katameva hoti, chandadāyakassa pana uposatho",
  "atk-vin02a2:488_4": "akato hoti. Sacepi koci bhikkhu nadiyā vā sīmāya vā uposathaṃ adhiṭṭhahitvā āgacchati,",
  "atk-vin02a2:488_5": "“kato mayā uposatho”ti acchituṃ na labhati, sāmaggī vā chando vā dātabbo.",
  "atk-vin02a2:489": "167. Saratipi uposathaṃ napi saratīti ekadā sarati, ekadā na sarati. Atthi neva saratīti yo ekantaṃ neva sarati, tassa sammutidānakiccaṃ natthi. Anāgacchantopi kammaṃ na kopeti.",
  "atk-vin02a2:490": "Saṅghuposathādikathā",
  "atk-vin02a2:491_0": "168. So deso sammajjitvāti taṃ desaṃ sammajjitvā, upayogatthe paccattaṃ. Pānīyaṃ",
  "atk-vin02a2:491_1": "paribhojanīyantiādi pana uttānatthameva. Kasmā panetaṃ vuttaṃ? Uposathassa pubbakaraṇādidassanatthaṃ.",
  "atk-vin02a2:491_2": "Tenāhu aṭṭhakathācariyā –",
  "atk-vin02a2:492": "“Sammajjanī padīpo ca, udakaṃ āsanena ca;",
  "atk-vin02a2:493": "Uposathassa etāni, pubbakaraṇanti vuccati”.",
  "atk-vin02a2:494": "Iti imāni cattāri “pubbakaraṇa”nti akkhātāni.",
  "atk-vin02a2:495": "“Chandapārisuddhiutukkhānaṃ, bhikkhugaṇanā ca ovādo;",
  "atk-vin02a2:496": "Uposathassa etāni, pubbakiccanti vuccati.",
  "atk-vin02a2:497": "Iti imāni pañca pubbakaraṇato pacchā kattabbāni “pubbakicca”nti akkhātāni.",
  "atk-vin02a2:498": "“Uposatho yāvatikā ca bhikkhū kammappattā,",
  "atk-vin02a2:499": "Sabhāgāpattiyo ca na vijjanti;",
  "atk-vin02a2:500": "Vajjanīyā ca puggalā tasmiṃ na honti,",
  "atk-vin02a2:501": "Pattakallanti vuccati”.",
  "atk-vin02a2:502": "Iti imāni cattāri “pattakalla”nti akkhātānīti.",
  "atk-vin02a2:503_0": "Tehi saddhinti tehi āgatehi saddhiṃ etāni pubbakaraṇādīni katvā uposatho kātabbo.",
  "atk-vin02a2:503_1": "Ajja me uposathoti ettha sace pannaraso hoti, “ajja me uposatho pannaraso”tipi adhiṭṭhātuṃ",
  "atk-vin02a2:503_2": "vaṭṭati. Cātuddasikepi eseva nayo.",
  "atk-vin02a2:504": "Āpattipaṭikammavidhikathā",
  "atk-vin02a2:505_0": "169. Bhagavatā paññattaṃ “na sāpattikena uposatho kātabbo”ti idaṃ “yassa siyā āpattī”tiādivacaneneva",
  "atk-vin02a2:505_1": "pārisuddhidānapaññāpanena ca pārisuddhiuposathapaññāpanena ca paññattaṃ hotīti veditabbaṃ.",
  "atk-vin02a2:505_2": "Itthannāmaṃ āpattinti thullaccayādīsu ekissā nāmaṃ gahetvā “thullaccayaṃ āpattiṃ",
  "atk-vin02a2:505_3": "pācittiyaṃ āpatti”nti evaṃ vattabbaṃ. Taṃ paṭidesemīti idaṃ “taṃ tumhamūle, taṃ tuyhamūle",
  "atk-vin02a2:505_4": "paṭidesemī”ti vuttepi suvuttameva hoti. Passasīti idañca “passasi āvuso taṃ āpattiṃ,",
  "atk-vin02a2:505_5": "passatha bhante taṃ āpatti”nti evaṃ vattabbaṃ. Āma passāmīti idaṃ pana “āma bhante",
  "atk-vin02a2:505_6": "passāmi, āma āvuso passāmī”ti evaṃ vuttampi suvuttameva hoti. Āyatiṃ saṃvareyyāsīti",
  "atk-vin02a2:505_7": "ettha pana sace vuḍḍhataro “āyatiṃ saṃvareyyāthā”ti vattabbo. Evaṃ vuttena pana “sādhu",
  "atk-vin02a2:505_8": "suṭṭhu saṃvarissāmī”ti vattabbameva.",
  "atk-vin02a2:506_0": "Yadā nibbematikoti ettha sace panesa nibbematiko na hoti, vatthuṃ kittetvāva desetuṃ",
  "atk-vin02a2:506_1": "vaṭṭatīti andhakaṭṭhakathāyaṃ vuttaṃ. Tatrāyaṃ desanāvidhi – sace meghacchanne sūriye",
  "atk-vin02a2:506_2": "“kālo nu kho no”ti vematiko bhuñjati, tena bhikkhunā “ahaṃ bhante vematiko bhuñjiṃ”,",
  "atk-vin02a2:506_3": "sace kālo atthi, “sambahulā dukkaṭā āpattiyo āpannomhi, no ce atthi, “sambahulā pācittiyā",
  "atk-vin02a2:506_4": "āpannomhī”ti evaṃ vatthuṃ kittetvā “ahaṃ bhante yā tasmiṃ vatthusmiṃ sambahulā dukkaṭā",
  "atk-vin02a2:506_5": "vā pācittiyā vā āpattiyo āpanno, tā tumhamūle paṭidesemī”ti vattabbaṃ. Esa nayo sabbāpattīsu.",
  "atk-vin02a2:507_0": "Na bhikkhave sabhāgā āpattīti ettha yaṃ dvepi janā vikālabhojanādinā sabhāgavatthunā",
  "atk-vin02a2:507_1": "āpattiṃ āpajjanti, evarūpā vatthusabhāgā “sabhāgā”ti vuccati. Vikālabhojanappaccayā",
  "atk-vin02a2:507_2": "āpannaṃ pana anatirittabhojanapaccayā āpannassa santike desetuṃ vaṭṭati. Yāpi cāyaṃ",
  "atk-vin02a2:507_3": "vatthusabhāgā, sāpi desitā sudesitāva. Aññaṃ pana desanapaccayā desako, paṭiggahaṇappaccayā",
  "atk-vin02a2:507_4": "paṭiggahako cāti ubhopi dukkaṭaṃ āpajjanti, taṃ nānāvatthukaṃ hoti, tasmā aññamaññaṃ desetuṃ vaṭṭati.",
  "atk-vin02a2:508_0": "170. Sāmanto bhikkhu evamassa vacanīyoti ettha sabhāgoyeva vattabbo. Visabhāgassa",
  "atk-vin02a2:508_1": "hi vuccamāne bhaṇḍanakalahasaṅghabhedādīnipi honti, tasmā tassa avatvā “ito vuṭṭhahitvā",
  "atk-vin02a2:508_2": "paṭikarissāmī”ti ābhogaṃ katvā uposatho kātabboti andhakaṭṭhakathāyaṃ vuttaṃ.",
  "atk-vin02a2:509": "Anāpattipannarasakādikathā",
  "atk-vin02a2:510_0": "172. Anāpattipannarasake – te na jāniṃsūti sīmaṃ okkantāti vā okkamantīti vāti na",
  "atk-vin02a2:510_1": "jāniṃsu. Athaññe āvāsikā bhikkhū āgacchantīti gāmaṃ vā araññaṃ vā kenaci karaṇīyena",
  "atk-vin02a2:510_2": "gantvā tesaṃ nisinnaṭṭhānaṃ āgacchanti. Vaggā samaggasaññinoti tesaṃ sīmaṃ okkantattā",
  "atk-vin02a2:510_3": "vaggā; sīmaṃ okkantabhāvassa ajānanato samaggasaññino.",
  "atk-vin02a2:511": "173. Vaggāvaggasaññipannarasake – te jānantīti pabbate vā thale vā ṭhitā sīmaṃ okkante vā okkamante vā passanti. Vematikapannarasakaṃ uttānameva.",
  "atk-vin02a2:512_0": "175. Kukkuccapakatapannarasake – yathā icchāya abhibhūto “icchāpakato”ti vuccati,",
  "atk-vin02a2:512_1": "evaṃ pubbabhāge sanniṭṭhānaṃ katvāpi karaṇakkhaṇe akappiye akappiyasaññitāsaṅkhātena",
  "atk-vin02a2:512_2": "kukkuccena abhibhūtā “kukkuccapakatā”ti veditabbā.",
  "atk-vin02a2:513": "176. Bhedapurekkhārapannarasake – akusalabalavatāya thullaccayaṃ vuttaṃ.",
  "atk-vin02a2:514": "Sīmokkantikapeyyālakathā",
  "atk-vin02a2:515_0": "177. Āvāsikenaāgantukapeyyāle – yathā purime āvāsikenaāvāsikapeyyāle “te na jānanti",
  "atk-vin02a2:515_1": "athaññe āvāsikā”tiādi vuttaṃ, evaṃ “te na jānanti athaññe āgantukā”tiādinā nayena",
  "atk-vin02a2:515_2": "sabbaṃ veditabbaṃ. Āgantukenaāvāsikapeyyāle pana – yathā purimapeyyāle “āvāsikā bhikkhū",
  "atk-vin02a2:515_3": "sannipatantī”ti āgataṃ, evaṃ “āgantukā bhikkhū sannipatantī”ti ānetabbaṃ. Āgantukenaāgantukapeyyāle",
  "atk-vin02a2:515_4": "pana – ubhayapadesu āgantukavasena yojetabboti.",
  "atk-vin02a2:516_0": "178. Āvāsikānaṃ bhikkhūnaṃ cātuddaso hoti, āgantukānaṃ pannarasoti ettha yesaṃ pannaraso,",
  "atk-vin02a2:516_1": "te tiroraṭṭhato vā āgatā, atītaṃ vā uposathaṃ cātuddasikaṃ akaṃsūti veditabbā. Āvāsikānaṃ",
  "atk-vin02a2:516_2": "anuvattitabbanti āvāsikehi “ajjuposatho cātuddaso”ti pubbakicce kariyamāne anuvattitabbaṃ,",
  "atk-vin02a2:516_3": "na paṭikkositabbaṃ. Na akāmā dātabbāti na anicchāya dātabbā.",
  "atk-vin02a2:517": "Liṅgādidassanakathā",
  "atk-vin02a2:518_0": "179. Āvāsikākāranti āvāsikānaṃ ākāraṃ. Esa nayo sabbattha. Ākāro nāma yena tesaṃ",
  "atk-vin02a2:518_1": "vattasampannā vā na vāti ācārasaṇṭhānaṃ gayhati. Liṅgaṃ nāma yaṃ te tattha tattha",
  "atk-vin02a2:518_2": "līne gamayati; adissamānepi jānāpetīti attho. Nimittaṃ nāma yaṃ disvā te atthīti",
  "atk-vin02a2:518_3": "ñāyanti. Uddeso nāma yena te evarūpaparikkhārāti uddisanti; apadesaṃ labhantīti attho.",
  "atk-vin02a2:518_4": "Sabbametaṃ supaññattamañcapīṭhādīnañceva padasaddādīnañca adhivacanaṃ, yathāyogaṃ",
  "atk-vin02a2:518_5": "pana yojetabbaṃ. Āgantukākārādīsupi eseva nayo. Tattha aññātakanti aññesaṃ santakaṃ.",
  "atk-vin02a2:518_6": "Pādānaṃ dhotaṃ udakanissekanti pādānaṃ dhotānaṃ udakanissekaṃ. Bahuvacanassa ekavacanaṃ",
  "atk-vin02a2:518_7": "veditabbaṃ. “Pādānaṃ dhotaudakanisseka”nti vā pāṭho; pādānaṃ dhovanaudakanissekanti attho.",
  "atk-vin02a2:519_0": "180. Nānāsaṃvāsakādivatthūsu – samānasaṃvāsakadiṭṭhinti “samānasaṃvāsakā ete”ti diṭṭhiṃ.",
  "atk-vin02a2:519_1": "Na pucchantīti tesaṃ laddhiṃ na pucchanti; apucchitvāva vattapaṭivattiṃ katvā ekato",
  "atk-vin02a2:519_2": "uposathaṃ karonti. Nābhivitarantīti nānāsaṃvāsakabhāvaṃ maddituṃ abhibhavituṃ na",
  "atk-vin02a2:519_3": "sakkonti; taṃ diṭṭhiṃ na nissajjāpentīti attho.",
  "atk-vin02a2:520": "Nagantabbagantabbavārakathā",
  "atk-vin02a2:521_0": "181. Sabhikkhukā āvāsāti yasmiṃ āvāse uposathakārakā bhikkhū atthi, tamhā āvāsā yaṃ",
  "atk-vin02a2:521_1": "na sakkoti tadaheva āgantuṃ, so āvāso uposathaṃ akatvā na gantabbo. Aññatra saṅghenāti",
  "atk-vin02a2:521_2": "saṅghappahonakehi bhikkhūhi vinā. Aññatra antarāyāti pubbe vuttaṃ dasavidhaṃ antarāyaṃ",
  "atk-vin02a2:521_3": "vinā. Sabbantimena pana paricchedena attacatutthena antarāye vā sati gantuṃ vaṭṭati.",
  "atk-vin02a2:521_4": "Anāvāsoti navakammasālādiko yo koci padeso. Yathā ca āvāsādayo na gantabbā; evaṃ",
  "atk-vin02a2:521_5": "sace vihāre uposathaṃ karonti, uposathādhiṭṭhānatthaṃ sīmāpi nadīpi na gantabbā.",
  "atk-vin02a2:521_6": "Sace panettha koci bhikkhu hoti, tassa santikaṃ gantuṃ vaṭṭati. Vissaṭṭhauposathāpi",
  "atk-vin02a2:521_7": "āvāsā gantuṃ vaṭṭati; evaṃ gato adhiṭṭhātumpi labhati. Āraññakenāpi bhikkhunā uposathadivase",
  "atk-vin02a2:521_8": "gāme piṇḍāya caritvā attano vihārameva āgantabbaṃ. Sace aññaṃ vihāraṃ okkamati, tattha",
  "atk-vin02a2:521_9": "uposathaṃ katvāva āgantabbaṃ, akatvā na vaṭṭati.",
  "atk-vin02a2:522_0": "182. Yaṃ jaññā sakkomi ajjeva gantunti yaṃ jāneyya ajjeva tattha gantuṃ sakkomīti;",
  "atk-vin02a2:522_1": "evarūpo āvāso gantabbo. Tattha bhikkhūhi saddhiṃ uposathaṃ karontenāpi hi iminā neva",
  "atk-vin02a2:522_2": "uposathantarāyo kato bhavissatīti.",
  "atk-vin02a2:523": "Vajjanīyapuggalasandassanakathā",
  "atk-vin02a2:524_0": "183. Bhikkhuniyā nisinnaparisāyātiādīsu hatthapāsupagamanameva pamāṇaṃ. Aññatra avuṭṭhitāya",
  "atk-vin02a2:524_1": "parisāyāti idañhi pārivāsiyapārisuddhidānaṃ nāma parisāya vuṭṭhitakālato paṭṭhāya",
  "atk-vin02a2:524_2": "na vaṭṭati, avuṭṭhitāya pana vaṭṭati. Tenāha – “aññatra avuṭṭhitāya parisāyā”ti.",
  "atk-vin02a2:524_3": "Tassa lakkhaṇaṃ bhikkhunivibhaṅge parivāsiyachandadānavaṇṇanato gahetabbaṃ. Anuposatheti",
  "atk-vin02a2:524_4": "cātuddasiko ca pannarasiko cāti ime dve uposathe ṭhapetvā aññasmiṃ divase. Aññatra",
  "atk-vin02a2:524_5": "saṅghasāmaggiyāti yā kosambakabhikkhūnaṃ viya bhinne saṅghe puna saṅghasāmaggī kariyati,",
  "atk-vin02a2:524_6": "tathārūpiṃ saṅghasāmaggiṃ ṭhapetvā. Tadā ca “suṇātu me bhante saṅgho ajjuposatho",
  "atk-vin02a2:524_7": "sāmaggī”ti vatvā kātabbo. Ye pana kismiñcideva appamattake uposathaṃ ṭhapetvā puna",
  "atk-vin02a2:524_8": "samaggā honti, tehi uposatheyeva kātabboti.",
  "atk-vin02a2:525": "Uposathakkhandhakavaṇṇanā niṭṭhitā.",
  "atk-vin02a2:526": "3. Vassūpanāyikakkhandhakaṃ",
  "atk-vin02a2:527": "Vassūpanāyikānujānanakathā",
  "atk-vin02a2:528_0": "184. Vassūpanāyikakkhandhake – apaññattoti ananuññāto asaṃvihito vā. Te idha bhikkhūti",
  "atk-vin02a2:528_1": "te bhikkhū, idhasaddo nipātamatto. Saṅghātaṃ āpādentāti vināsaṃ āpādentā. Saṅkasāyissantīti",
  "atk-vin02a2:528_2": "appossukkā nibaddhavāsaṃ vasissanti. Sakuntakāti sakuṇā. Vassāne vassaṃ upagantunti",
  "atk-vin02a2:528_3": "vassānanāmake temāse vassaṃ upagantabbanti attho. Kati nu kho vassūpanāyikāti kati",
  "atk-vin02a2:528_4": "nu kho vassūpagamanāni. Aparajjugatāyāti ettha aparajjugatāya assāti aparajjugatā,",
  "atk-vin02a2:528_5": "tassā aparajjugatāya; atikkantāya aparasmiṃ divaseti attho. Dutiyanayepi māso gatāya",
  "atk-vin02a2:528_6": "assāti māsagatā, tassā māsagatāya; atikkantāya māse paripuṇṇeti attho. Tasmā āsāḷhīpuṇṇamāya",
  "atk-vin02a2:528_7": "anantare pāṭipadadivase, āsāḷhīpuṇṇamito vā aparāya puṇṇamāya anantare pāṭipadadivaseyeva",
  "atk-vin02a2:528_8": "vihāraṃ paṭijaggitvā pānīyaṃ paribhojanīyaṃ upaṭṭhapetvā sabbaṃ cetiyavandanādisāmīcikammaṃ",
  "atk-vin02a2:528_9": "niṭṭhāpetvā “imasmiṃ vihāre imaṃ temāsaṃ vassaṃ upemī”ti sakiṃ vā dvattikkhattuṃ",
  "atk-vin02a2:528_10": "vā vācaṃ nicchāretvā vassaṃ upagantabbaṃ.",
  "atk-vin02a2:529": "Vācaṃ nicchāretvā vassaṃ upagantabbaṃ.",
  "atk-vin02a2:530": "Vassānecārikāpaṭikkhepādikathā",
  "atk-vin02a2:531_0": "185-6. Yo pakkameyyāti ettha anapekkhagamanena vā aññattha aruṇaṃ uṭṭhāpanena vā",
  "atk-vin02a2:531_1": "āpatti veditabbā. Yo atikkameyyāti ettha vihāragaṇanāya āpattiyo veditabbā. Sace",
  "atk-vin02a2:531_2": "hi taṃ divasaṃ vihārasatassa upacāraṃ okkamitvā atikkamati, sataṃ āpattiyo. Sace",
  "atk-vin02a2:531_3": "pana vihārūpacāraṃ atikkamitvā aññassa vihārassa upacāraṃ anokkamitvāva nivattati,",
  "atk-vin02a2:531_4": "ekā eva āpatti. Kenaci antarāyena purimikaṃ anupagatena pacchimikā upagantabbā.",
  "atk-vin02a2:532_0": "Vassaṃ ukkaḍḍhitukāmoti vassanāmakaṃ paṭhamamāsaṃ ukkaḍḍhitukāmo, sāvaṇamāsaṃ akatvā",
  "atk-vin02a2:532_1": "puna āsāḷhīmāsameva kattukāmoti attho. Āgame juṇheti āgame māseti attho. Anujānāmi",
  "atk-vin02a2:532_2": "bhikkhave rājūnaṃ anuvattitunti ettha vassukkaḍḍhane bhikkhūnaṃ kāci parihāni nāma",
  "atk-vin02a2:532_3": "natthīti anuvattituṃ anuññātaṃ, tasmā aññasmimpi dhammike kamme anuvattitabbaṃ. Adhammike",
  "atk-vin02a2:532_4": "pana na kassaci anuvattitabbaṃ.",
  "atk-vin02a2:533": "Sattāhakaraṇīyānujānanakathā",
  "atk-vin02a2:534_0": "187-8. Sattāhakaraṇīyesu – sattāhakaraṇīyena gantunti sattāhabbhantare yaṃ kattabbaṃ",
  "atk-vin02a2:534_1": "taṃ sattāhakaraṇīyaṃ, tena sattāhakaraṇīyena karaṇabhūtena gantuṃ anujānāmīti attho.",
  "atk-vin02a2:534_2": "Pahite gantunti imehi sattahi bhikkhuādīhi dūte pahiteyeva gantuṃ anujānāmīti attho.",
  "atk-vin02a2:534_3": "Sattāhaṃ sannivatto kātabboti sattāheyeva sannivattitabbo, aṭṭhamo aruṇo tattheva",
  "atk-vin02a2:534_4": "na uṭṭhāpetabboti attho.",
  "atk-vin02a2:535": "Bhikkhunisaṅghaṃ uddissāti ito paṭṭhāya vaccakuṭi jantāgharaṃ jantāgharasālāti imāni tīṇi parihīnāni.",
  "atk-vin02a2:536_0": "189. Udositādīni udositasikkhāpadādīsu vuttāneva. Rasavatīti bhattagehaṃ vuccati.",
  "atk-vin02a2:536_1": "Vāreyyaṃ sañcarittasikkhāpade vuttameva. Purāyaṃ suttanto palujjatīti yāva ayaṃ suttanto",
  "atk-vin02a2:536_2": "na palujjati, yāva ayaṃ suttanto na vinassati. Aññataraṃ vā panassa kiccaṃ hoti karaṇīyaṃ",
  "atk-vin02a2:536_3": "vāti etena parisaṅkhataṃ yaṃkiñci karaṇīyaṃ saṅgahitaṃ hoti. Sabbattha ca “icchāmi",
  "atk-vin02a2:536_4": "dānañca dātuṃ dhammañca sotuṃ bhikkhū ca passitu”nti imināva kappiyavacanena pesite",
  "atk-vin02a2:536_5": "gantabbaṃ, etesaṃ vā vevacanena. Peyyālakkamo pana evaṃ veditabbo, yathā “upāsakena",
  "atk-vin02a2:536_6": "saṅghaṃ uddissa vihārādayo kārāpitā honti, sambahule bhikkhū uddissa, ekaṃ bhikkhuṃ",
  "atk-vin02a2:536_7": "uddissa, bhikkhunisaṅghaṃ uddissa, sambahulā bhikkhuniyo, ekaṃ bhikkhuniṃ, sambahulā",
  "atk-vin02a2:536_8": "sikkhamānāyo, ekaṃ sikkhamānaṃ, sambahule sāmaṇere, ekaṃ sāmaṇeraṃ, sambahulā sāmaṇeriyo,",
  "atk-vin02a2:536_9": "ekaṃ sāmaṇeriṃ uddissa attano atthāya nivesanaṃ kārāpitaṃ hotī”ti vuttaṃ; evameva",
  "atk-vin02a2:536_10": "“upāsikāya, bhikkhunā, bhikkhuniyā, sikkhamānāya, sāmaṇerena, sāmaṇeriyā saṅghaṃ",
  "atk-vin02a2:536_11": "uddissā”ti sabbaṃ vattabbaṃ. Etesu sattappakāresu karaṇīyesu pahite gantabbaṃ.",
  "atk-vin02a2:537": "Pañcannaṃappahitepianujānanakathā",
  "atk-vin02a2:538_0": "193. Pañcannaṃ sattāhakaraṇīyenāti etesaṃ bhikkhuādīnaṃ sahadhammikānaṃ “gilānabhattaṃ",
  "atk-vin02a2:538_1": "vā gilānupaṭṭhākabhattaṃ vā bhesajjaṃ vā pariyesissāmi, pucchissāmi vā, upaṭṭhahissāmi",
  "atk-vin02a2:538_2": "vā”ti evamādinā parato vitthāretvā dassitena kāraṇena appahitepi gantabbaṃ, pageva",
  "atk-vin02a2:538_3": "pahite. Bhikkhu gilāno hoti, anabhirati uppannā hoti, kukkuccaṃ uppannaṃ hoti, diṭṭhigataṃ",
  "atk-vin02a2:538_4": "uppannaṃ hoti, garudhammaṃ ajjhāpanno hoti parivāsāraho, mūlāya paṭikassanāraho hoti,",
  "atk-vin02a2:538_5": "mānattāraho, abbhānāraho, saṅgho kammaṃ kattukāmo hoti, kataṃ vā saṅghena kammaṃ",
  "atk-vin02a2:538_6": "hotīti etehi dasahi kāraṇehi bhikkhussa santikaṃ gantabbaṃ. Bhikkhuniyā santikaṃ",
  "atk-vin02a2:538_7": "navahi kāraṇehi gantabbaṃ, sikkhamānāya santikaṃ chahi – ādito catūhi, sikkhā kuppitā",
  "atk-vin02a2:538_8": "hoti, upasampajjitukāmā hotīti. Sāmaṇerassāpi chahi – ādito catūhi, vassaṃ pucchitukāmo",
  "atk-vin02a2:538_9": "upasampajjitukāmo hotīti. Sāmaṇeriyā upasampadaṃ apanetvā sikkhāpadaṃ dātukāmo hotīti",
  "atk-vin02a2:538_10": "iminā saddhiṃ pañcahi. Parato mātāpitūnaṃ anuññātaṭṭhānepi eseva nayo. Andhakaṭṭhakathāyaṃ",
  "atk-vin02a2:538_11": "pana “ye mātāpitūnaṃ upaṭṭhākā ñātakā vā aññātakā vā tesampi appahite gantuṃ vaṭṭatī”ti",
  "atk-vin02a2:538_12": "vuttaṃ, taṃ neva aṭṭhakathāyaṃ, na pāḷiyā vuttaṃ, tasmā na gahetabbaṃ.",
  "atk-vin02a2:539": "Pahiteyevaanujānanakathā",
  "atk-vin02a2:540_0": "199. Bhikkhugatikoti ekasmiṃ vihāre bhikkhūhi saddhiṃ vasanakapuriso. Undriyatīti",
  "atk-vin02a2:540_1": "palujjati. Bhaṇḍaṃ chedāpitanti dabbasambhārabhaṇḍaṃ chedāpitaṃ. Āvahāpeyyunti āharāpeyyuṃ.",
  "atk-vin02a2:540_2": "Dajjāhanti dajje ahaṃ. Saṅghakaraṇīyenāti ettha yaṃkiñci uposathāgārādīsu senāsanesu",
  "atk-vin02a2:540_3": "cetiyachattavedikādīsu vā kattabbaṃ, antamaso bhikkhuno puggalikasenāsanampi, sabbaṃ",
  "atk-vin02a2:540_4": "saṅghakaraṇīyameva. Tasmā tassa nipphādanatthaṃ dabbasambhārādīni vā āharituṃ vaḍḍhakīppabhutīnaṃ",
  "atk-vin02a2:540_5": "bhattavetanādīni vā dāpetuṃ gantabbaṃ.",
  "atk-vin02a2:541_0": "Ayaṃ panettha pāḷimuttakaratticchedavinicchayo – dhammasavanatthāya animantitena",
  "atk-vin02a2:541_1": "gantuṃ na vaṭṭati. Sace ekasmiṃ mahāvāse paṭhamaṃyeva katikā katā hoti – “asukadivasaṃ",
  "atk-vin02a2:541_2": "nāma sannipatitabba”nti, nimantitoyeva nāma hoti, gantuṃ vaṭṭati. “Bhaṇḍakaṃ dhovissāmī”ti",
  "atk-vin02a2:541_3": "gantuṃ na vaṭṭati. Sace pana ācariyupajjhāyā pahiṇanti, vaṭṭati. Nātidūre vihāro",
  "atk-vin02a2:541_4": "hoti, tattha gantvā ajjeva āgamissāmīti sampāpuṇituṃ na sakkoti, vaṭṭati. Uddesaparipucchādīnaṃ",
  "atk-vin02a2:541_5": "atthāyapi gantuṃ na vaṭṭati. “Ācariyaṃ passissāmī”ti pana gantuṃ labhati. Sace pana",
  "atk-vin02a2:541_6": "naṃ ācariyo “ajja mā gacchā”ti vadati, vaṭṭati. Upaṭṭhākakulaṃ vā ñātikulaṃ vā dassanāya",
  "atk-vin02a2:541_7": "gantuṃ na labhatīti.",
  "atk-vin02a2:542": "Antarāyeanāpattivassacchedakathā",
  "atk-vin02a2:543_0": "201. Yena gāmo tena gantuntiādīsu sace gāmo avidūraṃ gato hoti, tattha piṇḍāya caritvā",
  "atk-vin02a2:543_1": "vihārameva āgantvā vasitabbaṃ. Sace dūraṃ gato, sattāhavārena aruṇo uṭṭhāpetabbo.",
  "atk-vin02a2:543_2": "Na sakkā ce hoti, tatreva sabhāgaṭṭhāne vasitabbaṃ. Sace manussā yathāpavattāni salākabhattādīni",
  "atk-vin02a2:543_3": "denti, “na mayaṃ tasmiṃ vihāre vasimhā”ti vattabbā. “Mayaṃ vihārassa vā pāsādassa",
  "atk-vin02a2:543_4": "vā na dema, tumhākaṃ dema, yattha katthaci vasitvā bhuñjathā”ti vutte pana yathāsukhaṃ",
  "atk-vin02a2:543_5": "bhuñjitabbaṃ, tesaṃyeva taṃ pāpuṇāti. “Tumhākaṃ vasanaṭṭhāne pāpuṇāpetvā bhuñjathā”ti",
  "atk-vin02a2:543_6": "vutte pana yattha vasanti, tattha netvā vassaggena pāpuṇāpetvā bhuñjitabbaṃ.",
  "atk-vin02a2:544_0": "Sace pavāritakāle vassāvāsikaṃ denti, yadi sattāhavārena aruṇaṃ uṭṭhāpayiṃsu, gahetabbaṃ.",
  "atk-vin02a2:544_1": "Chinnavassehi pana “na mayaṃ tattha vasimha, chinnavassā maya”nti vattabbaṃ. Yadi",
  "atk-vin02a2:544_2": "“yesaṃ amhākaṃ senāsanaṃ pāpitaṃ, te gaṇhantū”ti vadanti, gahetabbaṃ. Yaṃ pana vihāre",
  "atk-vin02a2:544_3": "upanikkhittakaṃ mā vinassīti idha āhaṭaṃ cīvarādivebhaṅgiyabhaṇḍaṃ, taṃ tattheva",
  "atk-vin02a2:544_4": "gantvā apaloketvā bhājetabbaṃ. “Ito ayyānaṃ cattāro paccaye dethā”ti kappiyakārakānaṃ",
  "atk-vin02a2:544_5": "dinne khettavatthuādike tatruppādepi eseva nayo. Saṅghikañhi vebhaṅgiyabhaṇḍaṃ antovihāre",
  "atk-vin02a2:544_6": "vā bahisīmāya vā hotu, bahisīmāya ṭhitānaṃ apaloketvā bhājetuṃ na vaṭṭati. Ubhayattha",
  "atk-vin02a2:544_7": "ṭhitampi pana antosīmāya ṭhitānaṃ apaloketvā bhājetuṃ vaṭṭatiyeva.",
  "atk-vin02a2:545": "Saṅghabhedeanāpattivassacchedakathā",
  "atk-vin02a2:546_0": "202. Saṅgho bhinnoti ettha bhinne saṅghe gantvā karaṇīyaṃ natthi, yo pana “bhijjissatī”ti",
  "atk-vin02a2:546_1": "āsaṅkito, taṃ sandhāya “bhinno”ti vuttaṃ. Sambahulāhi bhikkhunīhi saṅgho bhinnoti",
  "atk-vin02a2:546_2": "ettha na bhikkhunīhi saṅgho bhinnoti daṭṭhabbo. Vuttañhetaṃ “na kho upāli bhikkhunī",
  "atk-vin02a2:546_3": "saṅghaṃ bhindatī”ti. Etā pana nissāya anubalaṃ katvā yaṃ saṅghaṃ “bhikkhū bhindeyyu”nti",
  "atk-vin02a2:546_4": "āsaṅkā hoti, taṃ sandhāyetaṃ vuttaṃ.",
  "atk-vin02a2:547": "Vajādīsuvassūpagamanakathā",
  "atk-vin02a2:548": "203. Vajoti gopālakānaṃ nivāsaṭṭhānaṃ. Yena vajoti ettha vajena saddhiṃ gatassa vassacchede anāpatti.",
  "atk-vin02a2:549_0": "Upakaṭṭhāyāti āsannāya. Satthe vassaṃ upagantunti ettha vassūpanāyikadivase tena",
  "atk-vin02a2:549_1": "bhikkhunā upāsakā vattabbā “kuṭikā laddhuṃ vaṭṭatī”ti. Sace karitvā denti, tattha",
  "atk-vin02a2:549_2": "pavisitvā “idha vassaṃ upemī”ti tikkhattuṃ vattabbaṃ. No ce denti, sālāsaṅkhepena",
  "atk-vin02a2:549_3": "ṭhitasakaṭassa heṭṭhā upagantabbaṃ. Tampi alabhantena ālayo kātabbo. Satthe pana",
  "atk-vin02a2:549_4": "vassaṃ upagantuṃ na vaṭṭati. Ālayo nāma “idha vassaṃ vasissāmī”ti cittuppādamattaṃ.",
  "atk-vin02a2:549_5": "Sace maggappaṭipanneyeva satthe pavāraṇadivaso hoti, tattheva pavāretabbaṃ. Atha",
  "atk-vin02a2:549_6": "sattho antovasseyeva bhikkhunā patthitaṭṭhānaṃ patvā atikkamati, patthitaṭṭhāne vasitvā",
  "atk-vin02a2:549_7": "tattha bhikkhūhi saddhiṃ pavāretabbaṃ. Athāpi sattho antovasseyeva antarā ekasmiṃ",
  "atk-vin02a2:549_8": "gāme tiṭṭhati vā vippakirati vā, tasmiṃyeva gāme bhikkhūhi saddhiṃ vasitvā pavāretabbaṃ,",
  "atk-vin02a2:549_9": "apavāretvā tato paraṃ gantuṃ na vaṭṭati.",
  "atk-vin02a2:550_0": "Nāvāyaṃ vassaṃ upagacchantenāpi kuṭiyaṃyeva upagantabbaṃ. Pariyesitvā alabhantena",
  "atk-vin02a2:550_1": "ālayo kātabbo. Sace antotemāsaṃ nāvā samuddeyeva hoti, tattheva pavāretabbaṃ. Atha",
  "atk-vin02a2:550_2": "nāvā kūlaṃ labhati, ayañca parato gantukāmo hoti, gantuṃ na vaṭṭati. Nāvāya laddhagāmeyeva",
  "atk-vin02a2:550_3": "vasitvā bhikkhūhi saddhiṃ pavāretabbaṃ. Sacepi nāvā anutīrameva aññattha gacchati,",
  "atk-vin02a2:550_4": "bhikkhu ca paṭhamaṃ laddhagāmeyeva vasitukāmo, nāvā gacchatu bhikkhunā tattheva vasitvā",
  "atk-vin02a2:550_5": "bhikkhūhi saddhiṃ pavāretabbaṃ.",
  "atk-vin02a2:551_0": "Iti vaje satthe nāvāyanti tīsu ṭhānesu natthi vassacchede āpatti, pavāretuñca labhati.",
  "atk-vin02a2:551_1": "Purimesu pana “vāḷehi ubbāḷhā hontī”tiādīsu saṅghabhedapariyantesu vatthūsu kevalaṃ",
  "atk-vin02a2:551_2": "anāpatti hoti, pavāretuṃ pana na labhati.",
  "atk-vin02a2:552_0": "204. Na bhikkhave rukkhasusireti ettha suddhe rukkhasusireyeva na vaṭṭati; mahantassa",
  "atk-vin02a2:552_1": "pana rukkhasusirassa anto padaracchadanaṃ kuṭikaṃ katvā pavisanadvāraṃ yojetvā upagantuṃ",
  "atk-vin02a2:552_2": "vaṭṭati. Rūkkhaṃ chinditvā khāṇukamatthake padaracchadanaṃ kuṭikaṃ katvāpi vaṭṭatiyeva.",
  "atk-vin02a2:552_3": "Rukkhaviṭabhiyāti etthāpi suddhe viṭapamatte na vaṭṭati. Mahāviṭape pana aṭṭakaṃ",
  "atk-vin02a2:552_4": "bandhitvā tattha padaracchadanaṃ kuṭikaṃ katvā upagantabbaṃ. Asenāsanikenāti yassa",
  "atk-vin02a2:552_5": "pañcannaṃ chadanānaṃ aññatarena channaṃ yojitadvārabandhanaṃ senāsanaṃ natthi, tena",
  "atk-vin02a2:552_6": "na upagantabbaṃ. Na bhikkhave chavakuṭikāyanti chavakuṭikā nāma ṭaṅkitamañcādibhedā",
  "atk-vin02a2:552_7": "kuṭi, tattha upagantuṃ na vaṭṭati. Susāne pana aññaṃ kuṭikaṃ katvā upagantuṃ vaṭṭati.",
  "atk-vin02a2:552_8": "Na bhikkhave chatteti etthāpi catūsu thambhesu chattaṃ ṭhapetvā āvaraṇaṃ katvā dvāraṃ",
  "atk-vin02a2:552_9": "yojetvā upagantuṃ vaṭṭati, chattakuṭikā nāmesā hoti. Cāṭiyāti etthāpi mahantena kapallena",
  "atk-vin02a2:552_10": "chatte vuttanayena kuṭiṃ katvā upagantuṃ vaṭṭati.",
  "atk-vin02a2:553": "Adhammikakatikādikathā",
  "atk-vin02a2:554": "205. Evarūpā katikāti ettha aññāpi yā īdisī adhammikā katikā hoti, sā na kātabbāti attho. Tassā lakkhaṇaṃ mahāvibhaṅge vuttaṃ.",
  "atk-vin02a2:555_0": "207-8. Paṭissave ca āpatti dukkaṭassāti ettha na kevalaṃ “imaṃ temāsaṃ idha vassaṃ",
  "atk-vin02a2:555_1": "vasathā”ti etasseva paṭissave āpatti, “imaṃ temāsaṃ bhikkhaṃ gaṇhatha, ubhopi mayaṃ",
  "atk-vin02a2:555_2": "idha vassaṃ vasissāma, ekato uddisāpessāmā”ti evamādināpi tassa tassa paṭissave dukkaṭaṃ.",
  "atk-vin02a2:555_3": "Tañca kho paṭhamaṃ suddhacittassa pacchā visaṃvādanapaccayā, paṭhamampi asuddhacittassa",
  "atk-vin02a2:555_4": "pana paṭissave pācittiyaṃ, visaṃvādane dukkaṭanti pācittiyena saddhiṃ dukkaṭaṃ yujjati.",
  "atk-vin02a2:556_0": "So tadaheva akaraṇīyotiādīsu sace vassaṃ anupagantvā vā pakkamati, upagantvā vā sattāhaṃ",
  "atk-vin02a2:556_1": "bahiddhā vītināmeti, purimikā ca na paññāyati, paṭissave ca āpatti. Vassaṃ upagantvā",
  "atk-vin02a2:556_2": "pana aruṇaṃ anuṭṭhāpetvā tadaheva sattāhakaraṇīyena pakkamantassāpi antosattāhe nivattantassa",
  "atk-vin02a2:556_3": "anāpatti, ko pana vādo dvīhatīhaṃ vasitvā antosattāhe nivattantassa. Dvīhatīhaṃ vasitvāti",
  "atk-vin02a2:556_4": "etthāpi nirapekkheneva upacārātikkame vassacchedo veditabbo. Sace idha vasissāmīti",
  "atk-vin02a2:556_5": "ālayo atthi, asatiyā pana vassaṃ na upeti, gahitasenāsanaṃ suggahitaṃ, chinnavasso",
  "atk-vin02a2:556_6": "na hoti, pavāretuṃ labhatiyeva.",
  "atk-vin02a2:557": "Sattāhaṃ anāgatāya pavāraṇāyāti ettha navamito paṭṭhāya gantuṃ vaṭṭati, āgacchatu vā mā vā, anāpatti. Sesaṃ uttānamevāti.",
  "atk-vin02a2:558": "Vassūpanāyikakkhandhakavaṇṇanā niṭṭhitā.",
  "atk-vin02a2:559": "4. Pavāraṇākkhandhakaṃ",
  "atk-vin02a2:560": "Aphāsukavihārakathā",
  "atk-vin02a2:561_0": "209. Pavāraṇākkhandhake – neva ālapeyyāma na sallapeyyāmāti ettha ālāpo nāma paṭhamavacanaṃ;",
  "atk-vin02a2:561_1": "sallāpo pacchimavacanaṃ. Hatthavilaṅghakenāti hatthukkhepakena. Pasusaṃvāsanti pasūnaṃ",
  "atk-vin02a2:561_2": "viya saṃvāsaṃ. Pasavopi hi attano uppannaṃ sukhadukkhaṃ aññamaññassa na ārocenti,",
  "atk-vin02a2:561_3": "paṭisanthāraṃ na karonti, tathā etepi na akaṃsu; tasmā nesaṃ saṃvāso “pasusaṃvāso”ti",
  "atk-vin02a2:561_4": "vuccati. Esa nayo sabbattha. Na bhikkhave mūgabbataṃ titthiyasamādānanti “imaṃ temāsaṃ",
  "atk-vin02a2:561_5": "na kathetabba”nti evarūpaṃ vatasamādānaṃ na kātabbaṃ; adhammakatikā hesā. Aññamaññānulomatāti",
  "atk-vin02a2:561_6": "aññamaññaṃ vattuṃ anulomabhāvo. “Vadantu maṃ āyasmanto”ti hi vadantaṃ sakkā hoti",
  "atk-vin02a2:561_7": "kiñci vattuṃ; na itaraṃ. Āpattivuṭṭhānatā vinayapurekkhāratāti āpattīhi vuṭṭhānabhāvo",
  "atk-vin02a2:561_8": "vinayaṃ purato katvā caraṇabhāvo. “Vadantu maṃ āyasmanto”ti hi evaṃ vadanto āpattīhi",
  "atk-vin02a2:561_9": "vuṭṭhahissati, vinayañca purakkhatvā viharissatīti vuccati.",
  "atk-vin02a2:562_0": "210. Suṇātu me bhante saṅgho ajja pavāraṇā, yadi saṅghassa pattakallaṃ, saṅgho pavāreyyāti",
  "atk-vin02a2:562_1": "ayaṃ sabbasaṅgāhikā nāma ñatti; evañhi vutte tevācikaṃ dvevācikaṃ ekavācikañca pavāretuṃ",
  "atk-vin02a2:562_2": "vaṭṭati. Samānavassikaṃ na vaṭṭati. “Tevācikaṃ pavāreyyā”ti vutte pana tevācikameva",
  "atk-vin02a2:562_3": "vaṭṭati, aññaṃ na vaṭṭati. “Dvevācikaṃ pavāreyyā”ti vutte dvevācikañca tevācikañca",
  "atk-vin02a2:562_4": "vaṭṭati, ekavācikañca samānavassikañca na vaṭṭati. “Ekavācikaṃ pavāreyyā”ti vutte",
  "atk-vin02a2:562_5": "pana ekavācika-dvevācika-tevācikāni vaṭṭanti, samānavassikameva na vaṭṭati. “Samānavassika”nti",
  "atk-vin02a2:562_6": "vutte sabbaṃ vaṭṭati.",
  "atk-vin02a2:563": "211. Acchantīti nisinnāva honti, na uṭṭhahanti. Tadamantarāti tadantarā; tāvatakaṃ kālanti attho.",
  "atk-vin02a2:564": "Pavāraṇābhedakathā",
  "atk-vin02a2:565": "212. Cātuddasikā ca pannarasikā cāti ettha cātuddasikāya “ajja pavāraṇā cātuddasī”ti evaṃ pubbakiccaṃ kātabbaṃ, pannarasikāya “ajja pavāraṇā pannarasī”ti.",
  "atk-vin02a2:566_0": "Pavāraṇakammesu sace ekasmiṃ vihāre pañcasu bhikkhūsu vasantesu ekassa pavāraṇaṃ",
  "atk-vin02a2:566_1": "āharitvā cattāro gaṇañattiṃ ṭhapetvā pavārenti, catūsu tīsu vā vasantesu ekassa pavāraṇaṃ",
  "atk-vin02a2:566_2": "āharitvā tayo vā dve vā saṅghañattiṃ ṭhapetvā pavārenti, sabbametaṃ adhammenavaggaṃ pavāraṇakammaṃ.",
  "atk-vin02a2:567_0": "Sace pana sabbepi pañca janā ekato sannipatitvā gaṇañattiṃ ṭhapetvā pavārenti, cattāro",
  "atk-vin02a2:567_1": "tayo vā dve vā vasantā ekato sannipatitvā saṅghañattiṃ ṭhapetvā pavārenti, sabbametaṃ",
  "atk-vin02a2:567_2": "adhammenasamaggaṃ pavāraṇakammaṃ.",
  "atk-vin02a2:568_0": "Sace pañcasu janesu ekassa pavāraṇaṃ āharitvā cattāro saṅghañattiṃ ṭhapetvā pavārenti,",
  "atk-vin02a2:568_1": "catūsu tīsu vā ekassa pavāraṇaṃ āharitvā tayo vā dve vā gaṇañattiṃ ṭhapetvā pavārenti,",
  "atk-vin02a2:568_2": "sabbametaṃ dhammenavaggaṃ pavāraṇakammaṃ.",
  "atk-vin02a2:569_0": "Sace pana sabbepi pañca janā ekato sannipatitvā saṅghañattiṃ ṭhapetvā pavārenti,",
  "atk-vin02a2:569_1": "cattāro vā tayo vā ekato sannipatitvā gaṇañattiṃ ṭhapetvā pavārenti, dve aññamaññaṃ",
  "atk-vin02a2:569_2": "pavārenti, ekako vasanto adhiṭṭhānapavāraṇaṃ karoti, sabbametaṃ dhammenasamaggaṃ",
  "atk-vin02a2:569_3": "nāma pavāraṇakammanti.",
  "atk-vin02a2:570": "Pavāraṇādānānujānanakathā",
  "atk-vin02a2:571_0": "213. Dinnā hoti pavāraṇāti ettha evaṃ dinnāya pavāraṇāya pavāraṇāhārakena saṅghaṃ",
  "atk-vin02a2:571_1": "upasaṅkamitvā evaṃ pavāretabbaṃ – “tisso bhante bhikkhu saṅghaṃ pavāreti diṭṭhena",
  "atk-vin02a2:571_2": "vā sutena vā parisaṅkāya vā, vadatu taṃ bhante saṅgho anukampaṃ upādāya, passanto",
  "atk-vin02a2:571_3": "paṭikarissati. Dutiyampi…pe… tatiyampi bhante tisso bhikkhu saṅghaṃ pavāreti…pe…",
  "atk-vin02a2:571_4": "paṭikarissatī”ti. Sace pana vuḍḍhataro hoti, “āyasmā bhante tisso”ti vattabbaṃ; evañhi",
  "atk-vin02a2:571_5": "tena tassatthāya pavāritaṃ hotīti.",
  "atk-vin02a2:572_0": "Pavāraṇaṃ dentena chandampi dātunti ettha chandadānaṃ uposathakkhandhake vuttanayeneva",
  "atk-vin02a2:572_1": "veditabbaṃ. Idhāpi ca chandadānaṃ avasesakammatthāya. Tasmā sace pavāraṇaṃ dento",
  "atk-vin02a2:572_2": "chandaṃ deti, vuttanayena āhaṭāya pavāraṇāya tena ca bhikkhunā saṅghena ca pavāritameva",
  "atk-vin02a2:572_3": "hoti. Atha pavāraṇameva deti, na chandaṃ, tassa ca pavāraṇāya ārocitāya saṅghena",
  "atk-vin02a2:572_4": "ca pavārite sabbesaṃ suppavāritaṃ hoti, aññaṃ pana kammaṃ kuppati. Sace chandameva",
  "atk-vin02a2:572_5": "deti na pavāraṇaṃ, saṅghassa pavāraṇā ca sesakammāni ca na kuppanti, tena pana bhikkhunā",
  "atk-vin02a2:572_6": "appavāritaṃ hoti. Pavāraṇadivase pana bahisīmāyaṃ pavāraṇaṃ adhiṭṭhahitvā āgatenapi",
  "atk-vin02a2:572_7": "chando dātabbo, tena saṅghassa pavāraṇakammaṃ na kuppati.",
  "atk-vin02a2:573": "218. Ajja me pavāraṇāti ettha sace cātuddasikā hoti, “ajja me pavāraṇā cātuddasī”ti sace pannarasikā “ajja me pavāraṇā pannarasī”ti evaṃ adhiṭṭhātabbaṃ.",
  "atk-vin02a2:574": "219. Tadahupavāraṇāya āpattintiādi vuttanayameva.",
  "atk-vin02a2:575": "Anāpattipannarasakādikathā",
  "atk-vin02a2:576": "222. Puna pavāretabbanti puna pubbakiccaṃ katvā ñattiṃ ṭhapetvā saṅghattherato paṭṭhāya pavāretabbaṃ. Sesaṃ uposathakkhandhakavaṇṇanāyaṃ vuttanayeneva veditabbaṃ.",
  "atk-vin02a2:577_0": "228. Āgantukehi āvāsikānaṃ anuvattitabbanti “ajja pavāraṇā cātuddasī”ti etadeva pubbakiccaṃ",
  "atk-vin02a2:577_1": "kātabbaṃ. Pannarasikavārepi eseva nayo. Āvāsikehi nissīmaṃ gantvā pavāretabbanti",
  "atk-vin02a2:577_2": "assāvasāne ayaṃ pāḷimuttakavinicchayo – sace purimikāya pañca bhikkhū vassaṃ upagatā,",
  "atk-vin02a2:577_3": "pacchimikāyapi pañca, purimehi ñattiṃ ṭhapetvā pavārite pacchimehi tesaṃ santike",
  "atk-vin02a2:577_4": "pārisuddhiuposatho kātabbo, na ekasmiṃ uposathagge dve ñattiyo ṭhapetabbā. Sacepi",
  "atk-vin02a2:577_5": "pacchimikāya upagatā cattāro tayo dve eko vā hoti, eseva nayo. Atha purimikāya cattāro",
  "atk-vin02a2:577_6": "pacchimikāyapi cattāro tayo dve eko vā eseva nayo. Athāpi purimikāya tayo, pacchimikāyapi",
  "atk-vin02a2:577_7": "tayo dve vā, eseva nayo. Idañhettha lakkhaṇaṃ – sace purimikāya upagatehi pacchimikāya",
  "atk-vin02a2:577_8": "upagatā thokatarā ceva honti samasamā ca, saṅghapavāraṇāya gaṇaṃ pūrenti, saṅghapavāraṇāvasena ñatti ṭhapetabbāti.",
  "atk-vin02a2:578_0": "Sace pana purimikāya tayo, pacchimikāya eko hoti, tena saddhiṃ te cattāro honti,",
  "atk-vin02a2:578_1": "catunnaṃ saṅghañattiṃ ṭhapetvā pavāretuṃ na vaṭṭati. Gaṇañattiyā pana so gaṇapūrako",
  "atk-vin02a2:578_2": "hoti, tasmā gaṇavasena ñattiṃ ṭhapetvā purimehi pavāretabbaṃ. Itarena tesaṃ santike",
  "atk-vin02a2:578_3": "pārisuddhiuposatho kātabbo. Sace purimikāya dve pacchimikāya dve vā eko vā hoti,",
  "atk-vin02a2:578_4": "eseva nayo. Sace purimikāya eko, pacchimikāyapi eko hoti, ekena ekassa santike pavāretabbaṃ,",
  "atk-vin02a2:578_5": "ekena pārisuddhiuposatho kātabbo. Sace pana purimavassūpagatehi pacchimavassūpagatā",
  "atk-vin02a2:578_6": "ekenapi adhikatarā honti, paṭhamaṃ pātimokkhaṃ uddisitvā pacchā thokatarehi tesaṃ",
  "atk-vin02a2:578_7": "santike pavāretabbaṃ.",
  "atk-vin02a2:579_0": "Kattikacātumāsiniyā pavāraṇāya pana sace paṭhamaṃ vassūpagatehi mahāpavāraṇāya pavāritehi",
  "atk-vin02a2:579_1": "pacchā upagatā adhikatarā vā samasamā vā honti, pavāraṇāñattiṃ ṭhapetvā pavāretabbaṃ.",
  "atk-vin02a2:579_2": "Tehi pavārite pacchā itarehi pārisuddhiuposatho kātabbo. Atha mahāpavāraṇāya pavāritā",
  "atk-vin02a2:579_3": "bahū bhikkhū honti, pacchimavassūpagatā thokatarā vā eko vā, pātimokkhe uddiṭṭhe",
  "atk-vin02a2:579_4": "pacchā tesaṃ santike tena pavāretabbaṃ.",
  "atk-vin02a2:580_0": "233. Na ca bhikkhave appavāraṇāya pavāretabbaṃ, aññatra saṅghasāmaggiyāti ettha kosambakasāmaggīsadisāva",
  "atk-vin02a2:580_1": "sāmaggī veditabbā. “Ajja pavāraṇā sāmaggī”ti evañcettha pubbakiccaṃ kātabbaṃ. Ye",
  "atk-vin02a2:580_2": "pana kismiñcideva appamattake pavāraṇaṃ ṭhapetvā samaggā honti, tehi pavāraṇāyameva",
  "atk-vin02a2:580_3": "pavāraṇā kātabbā. Sāmaggīpavāraṇaṃ karontehi ca paṭhamapavāraṇaṃ ṭhapetvā pāṭipadato",
  "atk-vin02a2:580_4": "paṭṭhāya yāva kattikacātumāsinī puṇṇamā, etthantare kātabbā, tato pacchā vā pure vā na vaṭṭati.",
  "atk-vin02a2:581": "Dvevācikādipavāraṇākathā",
  "atk-vin02a2:582_0": "234. Dvevācikaṃ pavāretunti ettha ñattiṃ ṭhapentenāpi “yadi saṅghassa pattakallaṃ",
  "atk-vin02a2:582_1": "saṅgho dvevācikaṃ pavāreyyā”ti vattabbaṃ, ekavācike “ekavācikaṃ pavāreyyā”ti, samānavassikepi",
  "atk-vin02a2:582_2": "“samānavassikaṃ pavāreyyā”ti vattabbaṃ, ettha ca bahūpi samānavassā ekato pavāretuṃ labhanti.",
  "atk-vin02a2:583": "Pavāraṇāṭhapanakathā",
  "atk-vin02a2:584_0": "236. Bhāsitāya lapitāya apariyositāyāti ettha sabbasaṅgāhikañca puggalikañcāti duvidhaṃ",
  "atk-vin02a2:584_1": "pavāraṇāṭhapanaṃ. Tattha sabbasaṅgāhike “suṇātu me bhante saṅgho…pe… saṅgho tevācikaṃ",
  "atk-vin02a2:584_2": "pavāre” iti sukārato yāva rekāro, tāva bhāsitā lapitā apariyositāva hoti pavāraṇā.",
  "atk-vin02a2:584_3": "Etthantare ekapadepi ṭhapentena ṭhapitā hoti pavāraṇā. ‘Yya’kāre pana patte pariyositā",
  "atk-vin02a2:584_4": "hoti, tasmā tato paṭṭhāya ṭhapentena ṭhapitāpi aṭṭhapitā hoti. Puggalikaṭhapane pana",
  "atk-vin02a2:584_5": "– “saṅghaṃ bhante pavāremi…pe… tatiyampi bhante saṅghaṃ pavāremi diṭṭhena vā…pe…",
  "atk-vin02a2:584_6": "passanto paṭī”ti saṅkārato yāva ayaṃ sabbapacchimo ‘ṭi’kāro tāva bhāsitā lapitā apariyositāva",
  "atk-vin02a2:584_7": "hoti pavāraṇā, etthantare ekapadepi ṭhapentena ṭhapitā hoti pavāraṇā, “karissāmī”ti",
  "atk-vin02a2:584_8": "vutte pana pariyositā hoti, tasmā “karissāmī”ti etasmiṃ pade patte ṭhapitāpi aṭṭhapitā",
  "atk-vin02a2:584_9": "hoti. Esa nayo dvevācikaekavācikasamānavassikāsupi. Etāsupi hi ṭikārāvasānaṃyeva ṭhapanakhettanti.",
  "atk-vin02a2:585_0": "237. Anuyuñjiyamānoti “kimhi naṃ ṭhapesī”ti parato vuttanayena pucchiyamāno. Omadditvāti",
  "atk-vin02a2:585_1": "etāni “alaṃ bhikkhu mā bhaṇḍana”ntiādīni vacanāni vatvā, vacanomaddanā hi idha omaddanāti",
  "atk-vin02a2:585_2": "adhippetā. Anuddhaṃsitaṃ paṭijānātīti “amūlakena pārājikena anuddhaṃsito ayaṃ mayā”ti",
  "atk-vin02a2:585_3": "evaṃ paṭijānāti. Yathādhammanti saṅghādisesena anuddhaṃsane pācittiyaṃ; itarehi dukkaṭaṃ.",
  "atk-vin02a2:585_4": "Nāsetvāti liṅganāsanāya nāsetvā.",
  "atk-vin02a2:586": "238. Sāssa yathādhammaṃ paṭikatāti ettakameva vatvā pavārethāti vattabbā, asukā nāma āpattīti idaṃ pana na vattabbaṃ, etañhi kalahassa mukhaṃ hoti.",
  "atk-vin02a2:587": "Vatthuṭhapanādikathā",
  "atk-vin02a2:588_0": "239. Idaṃ vatthu paññāyati na puggaloti ettha corā kira araññavihāre pokkharaṇito",
  "atk-vin02a2:588_1": "macche gahetvā pacitvā khāditvā agamaṃsu. So taṃ vippakāraṃ disvā ārāme vā kiñci",
  "atk-vin02a2:588_2": "dhuttena kataṃ vippakāraṃ disvā “bhikkhussa iminā kammena bhavitabba”nti sallakkhetvā",
  "atk-vin02a2:588_3": "evamāha. Vatthuṃ ṭhapetvā saṅgho pavāreyyāti “yadā taṃ puggalaṃ jānissāma, tadā naṃ",
  "atk-vin02a2:588_4": "codessāma. Idāni pana saṅgho pavāretū”ti ayamettha attho. Idāneva naṃ vadehīti sace",
  "atk-vin02a2:588_5": "iminā vatthunā kañci puggalaṃ parisaṅkasi, idāneva naṃ apadisāhīti attho. Sace apadisati,",
  "atk-vin02a2:588_6": "taṃ puggalaṃ anuvijjitvā pavāretabbaṃ; no ce apadisati, upaparikkhitvā jānissāmāti pavāretabbaṃ.",
  "atk-vin02a2:589_0": "Ayaṃ puggalo paññāyati na vatthūti ettha eko bhikkhu mālāgandhavilepanehi cetiyaṃ",
  "atk-vin02a2:589_1": "vā pūjesi, ariṭṭhaṃ vā pivi, tassa tadanurūpo sarīragandho ahosi; so taṃ gandhaṃ",
  "atk-vin02a2:589_2": "sandhāya “imassa bhikkhuno evarūpo sarīragandho”ti vatthuṃ pakāsento evamāha. Puggalaṃ",
  "atk-vin02a2:589_3": "ṭhapetvā saṅgho pavāreyyāti etaṃ puggalaṃ ṭhapetvā saṅgho pavāretu. Idāneva naṃ vadehīti",
  "atk-vin02a2:589_4": "yaṃ tvaṃ puggalaṃ ṭhapesi, tassa puggalassa idāneva dosaṃ vada. Sace ayamassa dosoti",
  "atk-vin02a2:589_5": "vadati, taṃ puggalaṃ sodhetvā pavāretabbaṃ. Atha nāhaṃ jānāmīti vadati, upaparikkhitvā",
  "atk-vin02a2:589_6": "jānissāmāti pavāretabbaṃ.",
  "atk-vin02a2:590_0": "Idaṃ vatthu ca puggalo ca paññāyatīti purimanayeneva corehi macche gahetvā pacitvā",
  "atk-vin02a2:590_1": "paribhuttaṭṭhānañca gandhādīhi nahānaṭṭhānañca disvā “pabbajitassa kamma”nti maññamāno",
  "atk-vin02a2:590_2": "so evamāha. Idāneva naṃ vadehīti idāneva tena vatthunā parisaṅkitaṃ puggalaṃ vadehi;",
  "atk-vin02a2:590_3": "idaṃ pana ubhayampi disvā diṭṭhakālato paṭṭhāya vinicchinitvāva pavāretabbaṃ. Kallaṃ",
  "atk-vin02a2:590_4": "vacanāyāti kallaṃ codanāya; codetuṃ vaṭṭatīti attho. Kasmā? Pavāraṇato pubbe avinicchitattā",
  "atk-vin02a2:590_5": "pacchā ca disvā coditattāti. Ukkoṭanakaṃ pācittiyanti idañhi ubhayaṃ pubbe pavāraṇāya",
  "atk-vin02a2:590_6": "disvā vinicchinitvāva bhikkhū pavārenti, tasmā puna taṃ ukkoṭentassa āpatti.",
  "atk-vin02a2:591": "Bhaṇḍanakārakavatthukathā",
  "atk-vin02a2:592_0": "240. Dve tayo uposathe cātuddasike kātunti ettha catutthapañcamā dve, tatiyo pana",
  "atk-vin02a2:592_1": "pakatiyāpi catuddasikoyevāti. Tasmā tatiyacatutthā vā tatiyacatutthapañcamā vā dve",
  "atk-vin02a2:592_2": "tayo cātuddasikā kātabbā. Atha catutthe kate suṇanti, pañcamo cātuddasiko kātabbo.",
  "atk-vin02a2:592_3": "Evampi dve cātuddasikā honti. Evaṃ karontā bhaṇḍanakārakānaṃ terase vā cātuddase",
  "atk-vin02a2:592_4": "vā ime pannarasīpavāraṇaṃ pavāressanti. Evaṃ pavārentehi ca bahisīmāya sāmaṇere ṭhapetvā",
  "atk-vin02a2:592_5": "“te āgacchantī”ti sutvā lahuṃ lahuṃ sannipatitvā pavāretabbaṃ. Etamatthaṃ dassetuṃ",
  "atk-vin02a2:592_6": "“te ce bhikkhave…pe… tathā karontū”ti vuttaṃ.",
  "atk-vin02a2:593_0": "Asaṃvihitāti saṃvidahanarahitā āgamanajānanatthāya akatasaṃvidahitā; aviññātāva hutvāti",
  "atk-vin02a2:593_1": "attho. Tesaṃ vikkhitvāti “kilantattha muhuttaṃ vissamathā”tiādinā nayena sammohaṃ",
  "atk-vin02a2:593_2": "katvāti attho. No ce labhethāti no ce bahisīmaṃ gantuṃ labheyyuṃ; bhaṇḍanakārakānaṃ",
  "atk-vin02a2:593_3": "sāmaṇerehi ca daharabhikkhūhi ca nirantaraṃ anubaddhāva honti. Āgame juṇheti yaṃ",
  "atk-vin02a2:593_4": "sandhāya āgame juṇhe pavāreyyāmāti ñattiṃ ṭhapesuṃ, tasmiṃ āgame juṇhe komudiyā cātumāsiniyā",
  "atk-vin02a2:593_5": "akāmā pavāretabbaṃ, avassaṃ pavāretabbaṃ, na hi taṃ atikkamitvā pavāretuṃ labbhati.",
  "atk-vin02a2:593_6": "Tehi ce bhikkhave bhikkhūhi pavāriyamāneti evaṃ cātumāsiniyā pavāriyamāne.",
  "atk-vin02a2:594": "Pavāraṇāsaṅgahakathā",
  "atk-vin02a2:595_0": "241. Aññataro phāsuvihāroti taruṇasamatho vā taruṇavipassanā vā. Paribāhirā bhavissāmāti",
  "atk-vin02a2:595_1": "anibaddharattiṭṭhānadivāṭṭhānādibhāvena bhāvanānuyogaṃ sampādetuṃ asakkontā bāhirā",
  "atk-vin02a2:595_2": "bhavissāma. Sabbeheva ekajjhaṃ sannipatitabbanti iminā chandadānaṃ paṭikkhipati.",
  "atk-vin02a2:595_3": "Bhinnassa hi saṅghassa samaggakaraṇakāle tiṇavatthārakasamathe imasmiñca pavāraṇāsaṅgaheti",
  "atk-vin02a2:595_4": "imesu tīsu ṭhānesu chandaṃ dātuṃ na vaṭṭati. Pavāraṇāsaṅgaho nāmāyaṃ vissaṭṭhakammaṭṭhānānaṃ",
  "atk-vin02a2:595_5": "thāmagatasamathavipassanānaṃ sotāpannādīnañca na dātabbo. Taruṇasamathavipassanālābhino",
  "atk-vin02a2:595_6": "pana sabbe vā hontu, upaḍḍhā vā, ekapuggalo vā ekassapi vasena dātabboyeva. Dinne",
  "atk-vin02a2:595_7": "pavāraṇāsaṅgahe antovasse parihārova hoti, āgantukā tesaṃ senāsanaṃ gahetuṃ na labhanti.",
  "atk-vin02a2:595_8": "Tehipi chinnavassehi na bhavitabbaṃ, pavāretvā pana antarāpi cārikaṃ pakkamituṃ labhantīti",
  "atk-vin02a2:595_9": "dassanatthaṃ “tehi ce bhikkhave”tiādimāha. Sesaṃ sabbattha uttānamevāti.",
  "atk-vin02a2:596": "Pavāraṇākkhandhakavaṇṇanā niṭṭhitā.",
  "atk-vin02a2:597": "5. Cammakkhandhakaṃ",
  "atk-vin02a2:598": "Soṇakoḷivisavatthukathā",
  "atk-vin02a2:599_0": "242. Cammakkhandhake – issariyādhipaccanti issarabhāvena ca adhipatibhāvena ca samannāgataṃ.",
  "atk-vin02a2:599_1": "Rajjanti rājabhāvaṃ, raññā kattabbakiccaṃ vā. Soṇo nāma koḷivisoti ettha soṇoti tassa",
  "atk-vin02a2:599_2": "nāmaṃ; koḷivisoti gottaṃ. Pādatalesu lomānīti rattesu pādatalesu sukhumāni añjanavaṇṇāni",
  "atk-vin02a2:599_3": "kammacittīkatāni lomāni jātāni honti. So kira pubbe asītisahassānaṃ purisānaṃ jeṭṭhapuriso",
  "atk-vin02a2:599_4": "hutvā tehi saddhiṃ paccekabuddhassa vasanaṭṭhāne paṇṇasālaṃ katvā attano sassirikaṃ",
  "atk-vin02a2:599_5": "uṇṇapāvārakaṃ paccekabuddhassa pādehi akkamanaṭṭhāne pādapuñchanikaṃ katvā ṭhapesi.",
  "atk-vin02a2:599_6": "Temāsaṃ pana sabbeva paccekabuddhaṃ upaṭṭhahiṃsu. Ayaṃ tassa ca tesañca asītiyā gāmikasahassānaṃ pubbayogo.",
  "atk-vin02a2:600_0": "Asītigāmikasahassānīti tesu gāmesu vasantānaṃ kulaputtānaṃ asītisahassāni. Kenacideva",
  "atk-vin02a2:600_1": "karaṇīyenāti kenaci karaṇīyena viya; na panassa kiñci karaṇīyaṃ atthi aññatra tassa",
  "atk-vin02a2:600_2": "dassanā. Rājā kira tānipi asītikulaputtasahassāni sannipātāpento “evaṃ aparisaṅkanto",
  "atk-vin02a2:600_3": "soṇo āgamissatī”ti sannipātāpesi. Diṭṭhadhammike attheti “kasivaṇijjādīni dhammena",
  "atk-vin02a2:600_4": "kattabbāni, mātāpitaro dhammena positabbā”ti evamādinā nayena idhalokahite atthe",
  "atk-vin02a2:600_5": "anusāsitvā. So no bhagavāti so amhākaṃ bhagavā tumhe samparāyike atthe anusāsissatīti attho.",
  "atk-vin02a2:601_0": "Bhagavantaṃ paṭivedemīti bhagavantaṃ jānāpemi. Pāṭikāya nimujjitvāti sopānassa heṭṭhā",
  "atk-vin02a2:601_1": "aḍḍhacandapāsāṇe nimujjitvā. Yassa dāni bhante bhagavā kālaṃ maññatīti yassa tesaṃ",
  "atk-vin02a2:601_2": "hitakiriyatthassa bhagavā kālaṃ jānāti. Vihārapacchāyāyanti vihārapaccante chāyāyaṃ.",
  "atk-vin02a2:601_3": "Samannāharantīti pasādavasena punappunaṃ manasi karonti. Bhiyyosomattāyāti bhiyyosomattāya",
  "atk-vin02a2:601_4": "puna visiṭṭhataraṃ dassehīti attho. Antaradhāyatīti adassanaṃ hoti.",
  "atk-vin02a2:602": "Soṇassa pabbajjākathā",
  "atk-vin02a2:603_0": "243. Lohitena phuṭo hotīti lohitena makkhito hoti. Gavāghātananti yattha gāvo haññanti,",
  "atk-vin02a2:603_1": "tādisoti attho. Kusalo nāma vīṇāya vādanakusalo. Vīṇāya tantissareti vīṇāya tantiyā",
  "atk-vin02a2:603_2": "sare. Accāyatāti atiāyatā kharamucchitā. Saravatīti sarasampannā. Kammaññāti kammakkhamā.",
  "atk-vin02a2:603_3": "Atisithilāti mandamucchanā. Same guṇe patiṭṭhitāti majjhime sare ṭhapetvā mucchitā.",
  "atk-vin02a2:603_4": "Vīriyasamataṃ adhiṭṭhahāti vīriyasampayuttasamataṃ adhiṭṭhāhi, vīriyaṃ samathena",
  "atk-vin02a2:603_5": "yojehīti attho. Indriyānañca samataṃ paṭivijjhāti saddhādīnaṃ indriyānaṃ samataṃ",
  "atk-vin02a2:603_6": "samabhāvaṃ. Tattha saddhaṃ paññāya, paññañca saddhāya, vīriyaṃ samādhinā, samādhiñca",
  "atk-vin02a2:603_7": "vīriyena yojayamāno indriyānaṃ samataṃ paṭivijjha. Tattha ca nimittaṃ gaṇhāhīti tasmiṃ",
  "atk-vin02a2:603_8": "samathe sati, yena ādāse mukhabimbeneva nimittena uppajjitabbaṃ, taṃ samathanimittaṃ",
  "atk-vin02a2:603_9": "vipassanānimittaṃ magganimittaṃ phalanimittañca gaṇhāhi, nibbattehīti attho.",
  "atk-vin02a2:604_0": "244. Aññaṃ byākareyyanti arahā ahanti jānāpeyyaṃ. Cha ṭhānānīti cha kāraṇāni. Adhimutto",
  "atk-vin02a2:604_1": "hotīti paṭivijjhitvā paccakkhaṃ katvā ṭhito hoti. Nekkhammādhimuttotiādi sabbaṃ arahattavasena",
  "atk-vin02a2:604_2": "vuttaṃ. Arahattañhi sabbakilesehi nikkhantattā nekkhammaṃ, teheva pavivittattā paviveko,",
  "atk-vin02a2:604_3": "byāpajjābhāvato abyāpajjaṃ, upādānassa khayante uppannattā upādānakkhayo, taṇhākkhayante",
  "atk-vin02a2:604_4": "uppannattā taṇhakkhayo, sammohābhāvato asammohoti ca vuccati.",
  "atk-vin02a2:605_0": "Kevalaṃ saddhāmattakanti paṭivedharahitaṃ kevalaṃ paṭivedhapaññāya asammissaṃ saddhāmattakaṃ.",
  "atk-vin02a2:605_1": "Paṭicayanti punappunaṃ karaṇena vuḍḍhiṃ. Vītarāgattāti maggappaṭivedhena rāgassa",
  "atk-vin02a2:605_2": "vigatattāyeva nekkhammasaṅkhātaṃ arahattaṃ paṭivijjhitvā ṭhito hoti. Phalasamāpattivihāreneva",
  "atk-vin02a2:605_3": "viharati, tanninnamānasoyeva hotīti attho. Sesapadesupi eseva nayo.",
  "atk-vin02a2:606_0": "Lābhasakkārasilokanti catupaccayalābhañca tesaṃyeva sukatabhāvañca vaṇṇabhaṇanañca.",
  "atk-vin02a2:606_1": "Nikāmayamānoti icchamāno patthayamāno. Pavivekādhimuttoti viveke adhimutto ahanti",
  "atk-vin02a2:606_2": "evaṃ arahattaṃ byākarotīti attho.",
  "atk-vin02a2:607_0": "Sīlabbataparāmāsanti sīlañca vatañca parāmasitvā gahitagahaṇamattaṃ. Sārato paccāgacchantoti",
  "atk-vin02a2:607_1": "sārabhāvena jānanto. Abyāpajjādhimuttoti abyāpajjaṃ arahattaṃ byākarotīti attho.",
  "atk-vin02a2:607_2": "Imināva nayena sabbavāresu attho veditabbo.",
  "atk-vin02a2:608_0": "Bhusāti balavanto. Nevassa cittaṃ pariyādiyantīti etassa khīṇāsavassa cittaṃ gahetvā",
  "atk-vin02a2:608_1": "ṭhātuṃ na sakkonti. Amissīkatanti amissakataṃ. Kilesāhi ārammaṇena saddhiṃ cittaṃ",
  "atk-vin02a2:608_2": "missaṃ karonti, tesaṃ abhāvā amissīkataṃ. Ṭhitanti patiṭṭhitaṃ. Āneñjappattanti acalanappattaṃ.",
  "atk-vin02a2:608_3": "Vayañcassānupassatīti tassa cittassa uppādampi vayampi passati.",
  "atk-vin02a2:609_0": "Nekkhammaṃ adhimuttassāti arahattaṃ paṭivijjhitvā ṭhitassa. Sesapadehipi arahattameva",
  "atk-vin02a2:609_1": "kathitaṃ. Upādānakkhayassāti upayogatthe sāmivacanaṃ. Asammohañca cetasoti cittassa",
  "atk-vin02a2:609_2": "ca asammohaṃ adhimuttassa. Disvā āyatanuppādanti āyatanānaṃ uppādañca vayañca disvā.",
  "atk-vin02a2:609_3": "Sammā cittaṃ vimuccatīti sammā hetunā nayena imāya vipassanāya paṭipattiyā phalasamāpattivasena",
  "atk-vin02a2:609_4": "cittaṃ vimuccati, nibbānārammaṇe adhimuccati. Santacittassāti nibbutacittassa. Tādinoti",
  "atk-vin02a2:609_5": "iṭṭhāniṭṭhe anunayapaṭighehi akampiyattā tādī, tassa tādino.",
  "atk-vin02a2:610": "Diguṇādiupāhanapaṭikkhepakathā",
  "atk-vin02a2:611_0": "245. Aññaṃ byākarontīti arahattaṃ byākaronti. Attho ca vuttoti yena arahāti ñāyati,",
  "atk-vin02a2:611_1": "so attho vutto. Suttattho pana suttavaṇṇanatoyeva gahetabbo. Attā ca anupanītoti",
  "atk-vin02a2:611_2": "ahaṃ arahāti evaṃ byañjanavasena attā na upanīto. Atha ca panidhekacce moghapurisāti",
  "atk-vin02a2:611_3": "aññe pana tucchapurisā hasamānā viya asantameva aññaṃ vacanamattena santaṃ katvā",
  "atk-vin02a2:611_4": "byākaronti. Ekapalāsikanti ekapaṭalaṃ. Asītisakaṭavāheti ettha dve sakaṭabhārā eko",
  "atk-vin02a2:611_5": "vāhoti veditabbo. Sattahatthikañca anīkanti ettha cha hatthiniyo eko ca hatthīti",
  "atk-vin02a2:611_6": "idamekaṃ anīkaṃ. Īdisāni satta anīkāni sattahatthikaṃ anīkaṃ nāma. Diguṇāti dvipaṭalā.",
  "atk-vin02a2:611_7": "Tiguṇāti tipaṭalā. Gaṇaṅguṇūpāhanāti catupaṭalato paṭṭhāya vuccati.",
  "atk-vin02a2:612": "Sabbanīlikādipaṭikkhepakathā",
  "atk-vin02a2:613_0": "246. Sabbanīlikāti sabbāva nīlikā. Esa nayo sabbapītikādīsupi. Tattha ca nīlikā umāpupphavaṇṇā",
  "atk-vin02a2:613_1": "hoti, pītikā kaṇikārapupphavaṇṇā, lohitikā jayasumanapupphavaṇṇā, mañjiṭṭhikā mañjiṭṭhavaṇṇā",
  "atk-vin02a2:613_2": "eva, kaṇhā addāriṭṭhakavaṇṇā, mahāraṅgarattā satapadipiṭṭhivaṇṇā, mahānāmarattā sambhinnavaṇṇā",
  "atk-vin02a2:613_3": "hoti paṇḍupalāsavaṇṇā. Kurundiyaṃ pana “padumapupphavaṇṇā”ti vuttā. Etāsu yaṃkiñci",
  "atk-vin02a2:613_4": "labhitvā rajanaṃ coḷakena puñchitvā vaṇṇaṃ bhinditvā dhāretuṃ vaṭṭati. Appamattakepi bhinne vaṭṭatiyeva.",
  "atk-vin02a2:614_0": "Nīlakavaddhikāti yāsaṃ vaddhāyeva nīlā. Eseva nayo sabbattha. Etāpi vaṇṇabhedaṃ katvā",
  "atk-vin02a2:614_1": "dhāretabbā. Khallakabaddhāti paṇhipidhānatthaṃ tale khallakaṃ bandhitvā katā. Puṭabaddhāti",
  "atk-vin02a2:614_2": "yonakaupāhanā vuccati, yā yāvajaṅghato sabbapādaṃ paṭicchādeti. Pāliguṇṭhimāti paliguṇṭhitvā",
  "atk-vin02a2:614_3": "katā; yā upari pādamattameva paṭicchādeti, na jaṅghaṃ. Tūlapuṇṇikāti tūlapicunā pūretvā",
  "atk-vin02a2:614_4": "katā. Tittirapattikāti tittirapattasadisā vicittabaddhā. Meṇḍavisāṇavaddhikāti kaṇṇikaṭṭhāne",
  "atk-vin02a2:614_5": "meṇḍakasiṅgasaṇṭhāne vaddhe yojetvā katā. Ajavisāṇavaddhikādīsupi eseva nayo. Vicchikāḷikāpi",
  "atk-vin02a2:614_6": "tattheva vicchikanaṅguṭṭhasaṇṭhāne vaddhe yojetvā katā. Morapiñchaparisibbitāti talesu",
  "atk-vin02a2:614_7": "vā vaddhesu vā morapiñchehi suttakasadisehi parisibbitā. Citrāti vicitrā; etāsu yaṃkiñci",
  "atk-vin02a2:614_8": "labhitvā, sace tāni khallakādīni apanetvā sakkā honti vaḷañjituṃ, vaḷañjetabbā. Tesu",
  "atk-vin02a2:614_9": "pana sati vaḷañjantassa dukkaṭaṃ. Sīhacammaparikkhaṭā nāma pariyantesu cīvare anuvātaṃ",
  "atk-vin02a2:614_10": "viya sīhacammaṃ yojetvā katā. Lūvakacammaparikkhaṭāti pakkhibiḷālacammaparikkhaṭā.",
  "atk-vin02a2:614_11": "Etāsupi yā kāci labhitvā taṃ cammaṃ apanetvā dhāretabbā.",
  "atk-vin02a2:615": "247. Omukkanti paṭimuñcitvā apanītaṃ. Navāti aparibhuttā.",
  "atk-vin02a2:616": "Ajjhārāmeupāhanapaṭikkhepakathā",
  "atk-vin02a2:617_0": "248. Abhijīvanikassāti yena sippena abhijīvanti, jīvikaṃ kappenti, tassa kāraṇāti",
  "atk-vin02a2:617_1": "attho. Idha kho taṃ bhikkhaveti ettha tanti nipātamattaṃ, idha kho bhikkhave sobheyyāthāti",
  "atk-vin02a2:617_2": "attho. Yaṃ tumheti ye tumhe. Atha vā yadi tumheti vuttaṃ hoti. Yadisaddassa hi atthe",
  "atk-vin02a2:617_3": "ayaṃ nipāto. Ācariyesūtiādimhi pabbajjācariyo, upasampadācariyo, nissayācāriyo, uddesācariyoti",
  "atk-vin02a2:617_4": "ime cattāropi idha ācariyā eva. Avassikassa chabbasso ācariyamatto. So hi catuvassakāle",
  "atk-vin02a2:617_5": "taṃ nissāya vacchati; evaṃ ekavassassa sattavasso, duvassassa aṭṭhavasso, tivassassa",
  "atk-vin02a2:617_6": "navavasso, catuvassassa dasavasso. Imepi ācariyamattā eva. Upajjhāyassa sandiṭṭhasambhattā",
  "atk-vin02a2:617_7": "pana sahāyabhikkhū, ye vā pana keci dasahi vassehi mahantatarā te sabbepi upajjhāyamattā",
  "atk-vin02a2:617_8": "nāma. Ettakesu bhikkhūsu anupāhanesu caṅkamantesu saupāhanassa caṅkamato āpatti.",
  "atk-vin02a2:618": "249. Pādakhīlābādho nāma pādato khīlasadisaṃ maṃsaṃ nikkhantaṃ hoti.",
  "atk-vin02a2:619_0": "251. Tiṇapādukāti yena kenaci tiṇena katapādukā. Hintālapādukāti khajjūrīpattehi",
  "atk-vin02a2:619_1": "katapādukā; hintālapattehipi na vaṭṭatiyeva. Kamalapādukāti kamalatiṇaṃ nāma atthi,",
  "atk-vin02a2:619_2": "tena katapādukā; usīrapādukātipi vadanti. Kambalapādukāti uṇṇāhi katapādukā. Asaṅkamanīyāti",
  "atk-vin02a2:619_3": "bhūmiyaṃ suppatiṭṭhitā niccalā asaṃhāriyā.",
  "atk-vin02a2:620": "252. Aṅgajātaṃ chupantīti aṅgajāteneva aṅgajātaṃ chupanti. Ogāhetvā mārentīti anto udake daḷhaṃ gahetvā mārenti.",
  "atk-vin02a2:621": "Yānādipaṭikkhepakathā",
  "atk-vin02a2:622_0": "253. Itthiyuttenāti dhenuyuttena. Purisantarenāti purisasārathinā. Purisayuttenāti",
  "atk-vin02a2:622_1": "goṇayuttena. Itthantarenāti itthisārathinā. Gaṅgāmahiyāyāti gaṅgāmahakīḷikāya. Purisayuttaṃ",
  "atk-vin02a2:622_2": "hatthavaṭṭakanti ettha purisayuttaṃ itthisārathi vā hotu, purisasārathi vā vaṭṭati.",
  "atk-vin02a2:622_3": "Hatthavaṭṭakaṃ pana itthiyo vā vaṭṭentu purisā vā, vaṭṭatiyeva. Yānugghātenāti yānaṃ",
  "atk-vin02a2:622_4": "abhiruhantassa sabbo kāyo calati tappaccayā. Sivikanti pīṭhakasivikaṃ. Pāṭaṅkinti",
  "atk-vin02a2:622_5": "vaṃse laggetvā kataṃ paṭapotalikaṃ.",
  "atk-vin02a2:623_0": "254. Uccāsayanamahāsayananānīti ettha uccāsayananti pamāṇātikkantaṃ mañcaṃ. Mahāsayananti",
  "atk-vin02a2:623_1": "akappiyattharaṇaṃ, āsandīādīsu āsandīti pamāṇātikkantāsanaṃ. Pallaṅkoti pādesu vāḷarūpāni",
  "atk-vin02a2:623_2": "ṭhapetvā kato. Gonakoti dīghalomako mahākojavo; caturaṅgulādhikāni kira tassa lomāni.",
  "atk-vin02a2:623_3": "Cittakāti vānacitro uṇṇāmayattharaṇo. Paṭikāti uṇṇāmayo setattharaṇo. Paṭalikāti",
  "atk-vin02a2:623_4": "ghanapupphako uṇṇāmayalohitattharaṇo; yo āmalakapaṭṭotipi vuccati. Tūlikāti pakatitūlikāyeva.",
  "atk-vin02a2:623_5": "Vikatikāti sīhabyagghādirūpavicitro uṇṇāmayattharaṇo. Uddalomīti ekato uggatalomaṃ",
  "atk-vin02a2:623_6": "uṇṇāmayattharaṇaṃ; “uddhalomī”tipi pāṭho. Ekantalomīti ubhato uggatalomaṃ uṇṇāmayattharaṇaṃ.",
  "atk-vin02a2:623_7": "Kaṭṭissanti ratanaparisibbitaṃ koseyyakaṭṭissamayaṃ paccattharaṇaṃ. Koseyyanti ratanaparisibbitaṃ",
  "atk-vin02a2:623_8": "kosiyasuttamayaṃ paccattharaṇaṃ; suddhakoseyyaṃ pana vaṭṭati.",
  "atk-vin02a2:624_0": "Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayaattharaṇaṃ. Hatthattharaassattharāti",
  "atk-vin02a2:624_1": "hatthiassapiṭṭhīsu attharaṇakaattharaṇā eva. Rathattharepi eseva nayo. Ajinappaveṇīti",
  "atk-vin02a2:624_2": "ajinacammehi mañcappamāṇena sibbitvā katā paveṇī. Kadalīmigapavarapaccattharaṇanti",
  "atk-vin02a2:624_3": "kadalīmigacammaṃ nāma atthi, tena kataṃ pavarapaccattharaṇaṃ, uttamapaccattharaṇanti",
  "atk-vin02a2:624_4": "attho. Taṃ kira setavatthassa upari kadalīmigacammaṃ pattharitvā sibbitvā karonti.",
  "atk-vin02a2:624_5": "Sauttaracchadanti saha uttaracchadanena; uparibaddhena rattavitānena saddhinti attho.",
  "atk-vin02a2:624_6": "Setavitānampi heṭṭhā akappiyapaccattharaṇe sati na vaṭṭati, asati pana vaṭṭati. Ubhatolohitakūpadhānanti",
  "atk-vin02a2:624_7": "sīsūpadhānañca pādūpadhānañcāti mañcassa ubhatolohitakūpadhānaṃ, etaṃ na kappati.",
  "atk-vin02a2:624_8": "Yaṃ pana ekameva upadhānaṃ ubhosu passesu rattaṃ vā hoti, padumavaṇṇaṃ vā citraṃ",
  "atk-vin02a2:624_9": "vā, sace pamāṇayuttaṃ, vaṭṭati. Mahāupadhānaṃ pana paṭikkhittaṃ.",
  "atk-vin02a2:625": "Sabbacammapaṭikkhepādikathā",
  "atk-vin02a2:626": "255. Dīpicchāpoti dīpipotako. Ogumphiyantīti bhittidaṇḍakādīsu veṭhetvā bandhanti.",
  "atk-vin02a2:627": "256. Abhinisīditunti abhinissāya nisīdituṃ; apassayaṃ katvā nisīditunti attho. Gilānena bhikkhunā saupāhanenāti ettha gilāno nāma yo na sakkoti anupāhano gāmaṃ pavisituṃ.",
  "atk-vin02a2:628_0": "257. Kuraraghareti evaṃnāmake nagare; etenassa gocaragāmo vutto. Papatake pabbateti",
  "atk-vin02a2:628_1": "papatanāmake pabbate; etenassa nivāsanaṭṭhānaṃ vuttaṃ. Soṇoti tassa nāmaṃ. Koṭiagghanakaṃ",
  "atk-vin02a2:628_2": "pana kaṇṇapiḷandhanakaṃ dhāreti, tasmā “kuṭikaṇṇo”ti vuccati; koṭikaṇṇoti attho.",
  "atk-vin02a2:628_3": "Pāsādikanti pasādajanakaṃ. Pasādanīyanti idaṃ tasseva atthavevacanaṃ. Uttamadamathasamathanti",
  "atk-vin02a2:628_4": "uttamaṃ damathañca samathañca paññañca samādhiñca kāyūpasamañca cittūpasamañcātipi",
  "atk-vin02a2:628_5": "attho. Dantanti sabbesaṃ visūkāyikavipphanditānaṃ upacchinnattā dantaṃ; khīṇakilesanti",
  "atk-vin02a2:628_6": "attho. Guttanti saṃvaraguttiyā guttaṃ. Santindriyanti yatindriyaṃ. Nāganti āguvirahitaṃ.",
  "atk-vin02a2:628_7": "Tiṇṇaṃ me vassānaṃ accayenāti mama pabbajjādivasato paṭṭhāya tiṇṇaṃ vassānaṃ accayena.",
  "atk-vin02a2:628_8": "Upasampadaṃ alatthanti ahaṃ upasampadaṃ alabhiṃ. Kaṇhuttarāti kaṇhamattikuttarā;",
  "atk-vin02a2:628_9": "upari vaḍḍhitakaṇhamattikāti attho. Gokaṇṭakahatāti gunnaṃ khurehi akkantabhūmito",
  "atk-vin02a2:628_10": "samuṭṭhitehi gokaṇṭakehi upahatā. Te kira gokaṇṭake ekapaṭalikā upāhanā rakkhituṃ",
  "atk-vin02a2:628_11": "na sakkonti; evaṃ kharā honti. Eragū, moragū, majjārū, jantūti imā catassopi tiṇajātiyo;",
  "atk-vin02a2:628_12": "etehi kaṭasārake ca taṭṭikāyo ca karonti. Ettha eragūti erakatiṇaṃ; taṃ oḷārikaṃ.",
  "atk-vin02a2:628_13": "Moragūtiṇaṃ tambasīsaṃ mudukaṃ sukhasamphassaṃ, tena katataṭṭikā nipajjitvā vuṭṭhitamatte",
  "atk-vin02a2:628_14": "puna uddhumātā hutvā tiṭṭhati. Majjārunā sāṭakepi karonti. Jantussa maṇisadiso vaṇṇo",
  "atk-vin02a2:628_15": "hoti. Senāsanaṃ paññapesīti bhisiṃ vā kaṭasārakaṃ vā paññapesi; paññapetvā ca pana",
  "atk-vin02a2:628_16": "soṇassa āroceti – “āvuso satthā tayā saddhiṃ ekāvāse vasitukāmo, gandhakuṭiyaṃyeva",
  "atk-vin02a2:628_17": "te senāsanaṃ paññatta”nti.",
  "atk-vin02a2:629_0": "258. Ayaṃ khvassa kāloti ayaṃ kho kālo bhaveyya. Paridassīti paridassesi. “Idañcidañca",
  "atk-vin02a2:629_1": "vadeyyāsīti yaṃ me upajjhāyo jānāpesi, tassa ayaṃ kālo bhaveyya, handa dāni ārocemi",
  "atk-vin02a2:629_2": "taṃ sāsana”nti ayamettha adhippāyo.",
  "atk-vin02a2:630_0": "259. Vinayadharapañcamenāti anussāvanācariyapañcamena. Anujānāmi bhikkhave sabbapaccantimesu",
  "atk-vin02a2:630_1": "janapadesu guṇaṅguṇūpāhananti ettha manussacammaṃ ṭhapetvā yena kenaci cammena upāhanā",
  "atk-vin02a2:630_2": "vaṭṭati. Upāhanakosakasatthakosakakuñcikakosakesupi eseva nayo. Cammāni attharaṇānīti",
  "atk-vin02a2:630_3": "ettha pana yaṃkiñci eḷakacammaṃ ajacammañca attharitvā nipajjituṃ vā nisīdituṃ vā",
  "atk-vin02a2:630_4": "vaṭṭati. Migacamme eṇīmigo vātamigo pasadamigo kuraṅgamigo migamātuko rohitamigoti",
  "atk-vin02a2:630_5": "etesaṃyeva cammāni vaṭṭanti. Aññesaṃ pana –",
  "atk-vin02a2:631": "Makkaṭo kāḷasīho ca, sarabho kadalīmigo;",
  "atk-vin02a2:632": "Ye ca vāḷamigā keci, tesaṃ cammaṃ na vaṭṭati.",
  "atk-vin02a2:633_0": "Tattha vāḷamigāti sīhabyagghaacchataracchā; na kevalañca etesaṃyeva, yesaṃ pana cammaṃ",
  "atk-vin02a2:633_1": "vaṭṭatīti vuttaṃ, te ṭhapetvā avasesā antamaso gomahiṃsasasabiḷārādayopi sabbe imasmiṃ",
  "atk-vin02a2:633_2": "atthe vāḷamigātveva veditabbā. Etesañhi sabbesaṃ cammaṃ na vaṭṭati. Na tāva taṃ gaṇanūpagaṃ",
  "atk-vin02a2:633_3": "yāva na hatthaṃ gacchatīti yāva āharitvā vā na dinnaṃ, tumhākaṃ bhante cīvaraṃ uppannanti",
  "atk-vin02a2:633_4": "pahiṇitvā vā nārocitaṃ, tāva gaṇanaṃ na upeti. Sace anadhiṭṭhitaṃ, vaṭṭati; adhiṭṭhitañca",
  "atk-vin02a2:633_5": "gaṇanaṃ na upetīti attho. Yadā pana ānetvā vā dinnaṃ hoti, uppannanti vā sutaṃ, tato",
  "atk-vin02a2:633_6": "paṭṭhāya dasāhameva parihāraṃ labhatīti.",
  "atk-vin02a2:634": "Cammakkhandhakavaṇṇanā niṭṭhitā.",
  "atk-vin02a2:635": "6. Bhesajjakkhandhakaṃ",
  "atk-vin02a2:636": "Pañcabhesajjādikathā",
  "atk-vin02a2:637_0": "260. Bhesajjakkhandhake – sāradikena ābādhenāti saradakāle uppannena pittābādhena,",
  "atk-vin02a2:637_1": "tasmiñhi kāle vassodakenapi tementi, kaddamampi maddanti, antarantarā ātapopi kharo",
  "atk-vin02a2:637_2": "hoti, tena tesaṃ pittaṃ koṭṭhabbhantaragataṃ hoti. Āhāratthañca phareyyāti āhāratthaṃ sādheyya.",
  "atk-vin02a2:638": "261. Nacchādentīti na jiranti, na vātarogaṃ paṭippassambhetuṃ sakkonti. Senesitānīti siniddhāni. Bhattācchādakenāti bhattaṃ arocikena.",
  "atk-vin02a2:639_0": "262. Acchavasantiādīsu nissaggiyavaṇṇanāyaṃ vuttanayeneva vinicchayo veditabbo. Kāle",
  "atk-vin02a2:639_1": "paṭiggahitantiādīsu majjhanhike avītivatte paṭiggahetvā pacitvā parissāvetvā cāti",
  "atk-vin02a2:639_2": "attho. Telaparibhogena paribhuñjitunti sattāhakālikatelaparibhogena paribhuñjituṃ.",
  "atk-vin02a2:640_0": "263. Mūlabhesajjādi vinicchayopi khuddakavaṇṇanāyaṃ vuttoyeva. Tasmā idha yaṃ yaṃ",
  "atk-vin02a2:640_1": "pubbe avuttaṃ taṃ tadeva vaṇṇayissāma. Vacattanti setavacaṃ. Nisadaṃ nisadapotakanti",
  "atk-vin02a2:640_2": "pisanasilā ca pisanapoto ca. Phaggavanti latājāti. Nattamālanti karañjaṃ. Hiṅguhiṅgujatuhiṅgusipāṭikā",
  "atk-vin02a2:640_3": "hiṅgujātiyoyeva. Takatakapattitakapaṇṇiyo lākhājātiyo.",
  "atk-vin02a2:641_0": "Sāmuddanti samuddatīre vālukā viya santiṭṭhati. Kāḷaloṇanti pakatiloṇaṃ. Sindhavanti",
  "atk-vin02a2:641_1": "setavaṇṇaṃ pabbate uṭṭhahati. Ubbhidanti bhūmito aṅkuraṃ uṭṭhahati. Bilanti dabbasambhārehi",
  "atk-vin02a2:641_2": "saddhiṃ pacitaṃ, taṃ rattavaṇṇaṃ.",
  "atk-vin02a2:642_0": "264-6. Kāyo vā duggandhoti kassaci assādīnaṃ viya kāyagandho hoti, tassāpi sirīsakosumbādicuṇṇāni",
  "atk-vin02a2:642_1": "vā gandhacuṇṇāni vā sabbāni vaṭṭanti. Chakaṇanti gomayaṃ. Rajananippakkanti rajanakasaṭaṃ.",
  "atk-vin02a2:642_2": "Pākatikacuṇṇampi koṭṭetvā udakena temetvā nhāyituṃ vaṭṭati; etampi rajananippakkasaṅkhepameva gacchati.",
  "atk-vin02a2:643": "Āmakamaṃsañca khādi āmakalohitañca pivīti na taṃ bhikkhu khādi na pivi, amanusso khāditvā ca pivitvā ca pakkanto, tena vuttaṃ – “tassa so amanussikābādho paṭippassambhī”ti.",
  "atk-vin02a2:644_0": "Añjananti sabbasaṅgāhikavacanametaṃ. Kāḷñjananti ekā añjanajāti. Rasañjanaṃ nānāsambhārehi",
  "atk-vin02a2:644_1": "kataṃ. Sotañjananti nadīsotādīsu uppajjanakaṃ añjanaṃ. Geruko nāma suvaṇṇageruko.",
  "atk-vin02a2:644_2": "Kapallanti dīpasikhato gahitamasi. Añjanūpapiṃsanehīti añjanena saddhiṃ ekato piṃsitabbehi,",
  "atk-vin02a2:644_3": "na hi kiñci aññanūpapiṃsanaṃ na vaṭṭati. Candananti lohitacandanādikaṃ yaṃkiñci.",
  "atk-vin02a2:644_4": "Tagarādīni pākaṭāni, aññānipi nīluppalādīni vaṭṭantiyeva.",
  "atk-vin02a2:645_0": "Aṭṭhimayanti manussaṭṭhiṃ ṭhapetvā avasesaaṭṭhimayaṃ. Dantamayanti hatthidantādisabbadantamayaṃ.",
  "atk-vin02a2:645_1": "Visāṇamayepi akappiyaṃ nāma natthi, naḷamayādayo ekantakappiyāyeva. Salākaṭṭhāniyanti",
  "atk-vin02a2:645_2": "yattha salākaṃ odahanti, taṃ susiradaṇḍakaṃ vā thavikaṃ vā anujānāmīti attho. Aṃsabaddhakoti",
  "atk-vin02a2:645_3": "añjanitthavikāya aṃsabaddhako. Yamakanatthukaraṇinti samasotāhi dvīhi panāḷikāhi ekaṃ natthukaraṇiṃ.",
  "atk-vin02a2:646": "267. Anujānāmi bhikkhave telapākanti yaṃkiñci bhesajjapakkhittaṃ sabbaṃ anuññātameva hoti. Atipakkhittamajjānīti ativiya khittamajjāni; bahuṃ majjaṃ pakkhipitvā yojitānīti attho.",
  "atk-vin02a2:647_0": "Aṅgavātoti hatthapāde vāto. Sambhārasedanti nānāvidhapaṇṇabhaṅgasedaṃ. Mahāsedanti",
  "atk-vin02a2:647_1": "mahantaṃ sedaṃ; porisappamāṇaṃ āvāṭaṃ aṅgārānaṃ pūretvā paṃsuvālikādīhi pidahitvā",
  "atk-vin02a2:647_2": "tattha nānāvidhāni vātaharaṇapaṇṇāni santharitvā telamakkhitena gattena tattha nipajjitvā",
  "atk-vin02a2:647_3": "samparivattantena sarīraṃ sedetuṃ anujānāmīti attho. Bhaṅgodakanti nānāpaṇṇabhaṅgakuthitaṃ",
  "atk-vin02a2:647_4": "udakaṃ; tehi paṇṇehi ca udakena ca siñcitvā siñcitvā sedetabbo. Udakakoṭṭhakanti",
  "atk-vin02a2:647_5": "udakakoṭṭhe cāṭiṃ vā doṇiṃ vā uṇhodakassa pūretvā tattha pavisitvā sedakammakaraṇaṃ anujānāmīti attho.",
  "atk-vin02a2:648_0": "Pabbavāto hotīti pabbe pabbe vāto vijjhati. Lohitaṃ mocetunti satthakena lohitaṃ",
  "atk-vin02a2:648_1": "mocetuṃ. Pajjaṃ abhisaṅkharitunti yena phālitapādā pākatikā honti; taṃ nāḷikerādīsu",
  "atk-vin02a2:648_2": "nānābhesajjāni pakkhipitvā pajjaṃ abhisaṅkharituṃ; pādānaṃ sappāyabhesajjaṃ pacitunti",
  "atk-vin02a2:648_3": "attho. Tilakakkena atthoti piṭṭhehi tilehi attho. Kabaḷikanti vaṇamukhe sattupiṇḍaṃ",
  "atk-vin02a2:648_4": "pakkhipituṃ. Sāsapakuḍḍenāti sāsapapiṭṭhena. Vaḍḍhamaṃsanti adhikamaṃsaṃ āṇi viya",
  "atk-vin02a2:648_5": "uṭṭhahati. Loṇasakkharikāya chinditunti khurena chindituṃ. Vikāsikanti telarundhanapilotikaṃ.",
  "atk-vin02a2:648_6": "Sabbaṃ vaṇapaṭikammanti yaṃkiñci vaṇaparikammaṃ nāma atthi; sabbaṃ anujānāmīti attho.",
  "atk-vin02a2:649_0": "268. Sāmaṃ gahetvāti idaṃ na kevalaṃ sappadaṭṭhasseva, aññasmimpi daṭṭhavise sati",
  "atk-vin02a2:649_1": "sāmaṃ gahetvā paribhuñjitabbaṃ; aññesu pana kāraṇesu paṭiggahitameva vaṭṭati. Kato",
  "atk-vin02a2:649_2": "na puna paṭiggahetabboti sace bhūmippatto, paṭiggahetabbo; appattaṃ pana gahetuṃ vaṭṭati.",
  "atk-vin02a2:650": "269. Gharadinnakābādhoti vasīkaraṇapānakasamuṭṭhitarogo. Sītāloḷinti naṅgalena kasantassa phāle laggamattikaṃ udakena āloḷetvā pāyetuṃ anujānāmīti attho.",
  "atk-vin02a2:651_0": "Duṭṭhagahaṇikoti vipannagahaṇiko; kicchena uccāro nikkhamatīti attho. Āmisakhāranti",
  "atk-vin02a2:651_1": "sukkhodanaṃ jhāpetvā tāya chārikāya paggharitaṃ khārodakaṃ. Muttaharītakanti gomuttaparibhāvitaṃ",
  "atk-vin02a2:651_2": "harītakaṃ. Abhisannakāyoti ussannadosakāyo. Acchakañjiyanti taṇḍulodakamaṇḍo. Akaṭayusanti",
  "atk-vin02a2:651_3": "asiniddho muggapacitapānīyo. Kaṭākaṭanti sova dhotasiniddho. Paṭicchādanīyenāti maṃsarasena.",
  "atk-vin02a2:652": "Guḷādianujānanakathā",
  "atk-vin02a2:653": "272. Sace bhikkhave pakkāpi muggā jāyantīti pakkā muggā sacepi jāyanti, yathāsukhaṃ paribhuñjitabbā. Pakkattā hi te kappiyā eva.",
  "atk-vin02a2:654_0": "274. Antovutthanti akappiyakuṭiyaṃ vutthaṃ. Sāmaṃ pakkanti ettha yaṃkiñci āmisaṃ",
  "atk-vin02a2:654_1": "bhikkhuno pacituṃ na vaṭṭati. Sacepissa uṇhayāguyā sulasipaṇṇāni vā siṅgiveraṃ vā",
  "atk-vin02a2:654_2": "loṇaṃ vā pakkhipanti, tampi cāletuṃ na vaṭṭati, “yāguṃ nibbāpemī”ti pana cāletuṃ",
  "atk-vin02a2:654_3": "vaṭṭati. Uttaṇḍulabhattaṃ labhitvāpi pidahituṃ na vaṭṭati. Sace pana manussā pidahitvāva",
  "atk-vin02a2:654_4": "denti, vaṭṭati; “bhattaṃ vā mā nibbāyatū”ti pidahituṃ vaṭṭati. Khīratakkādīsu pana",
  "atk-vin02a2:654_5": "sakiṃ kuthitesu aggiṃ dātuṃ vaṭṭati, punapākassa anuññātattā. Ukkapiṇḍakāpi khādantīti",
  "atk-vin02a2:654_6": "biḷāmūsikagodhāmaṅgusā khādanti. Damakāti vighāsādā.",
  "atk-vin02a2:655": "276. Tato nīhaṭanti yattha nimantitā bhuñjanti, tato nīhaṭaṃ.",
  "atk-vin02a2:656_0": "278. Vanaṭṭhaṃ pokkharaṭṭhanti vane ceva paduminigacche ca jātaṃ. Abījanti taruṇaphalaṃ,",
  "atk-vin02a2:656_1": "yassa bījaṃ na aṅkuraṃ janeti. Nibbaṭṭabījanti bījaṃ nibbaṭṭetvā apanetvā paribhuñjitabbakaṃ ambapanasādi.",
  "atk-vin02a2:657_0": "279. Duropayo vaṇoti dukkhena ruhati, dukkhena pākatiko hotīti attho. Dupparihāraṃ",
  "atk-vin02a2:657_1": "satthanti sambādhe dukkhena satthaṃ parihareyyaṃ. Satthakammaṃ vā vatthikammaṃ vāti",
  "atk-vin02a2:657_2": "yathāparicchinne okāse yena kenaci satthena vā sūciyā vā kaṇṭakena vā sattikāya vā",
  "atk-vin02a2:657_3": "pāsāṇasakkhalikāya vā nakhena vā chindanaṃ vā phālanaṃ vā vijjhanaṃ vā lekhanaṃ vā",
  "atk-vin02a2:657_4": "na kātabbaṃ; sabbañhetaṃ satthakammameva hoti. Yena kenaci pana cammena vā vatthena",
  "atk-vin02a2:657_5": "vā vatthipīḷanampi na kātabbaṃ; sabbañhetaṃ vatthikammameva hoti. Ettha ca sambādhassa",
  "atk-vin02a2:657_6": "sāmantā dvaṅgulāti idaṃ satthakammaṃyeva sandhāya vuttaṃ. Vatthikammaṃ pana sambādheyeva",
  "atk-vin02a2:657_7": "paṭikkhittaṃ. Tattha pana khāraṃ ādātuṃ yena kenaci rajjukena vā bandhituṃ vaṭṭati.",
  "atk-vin02a2:657_8": "Yadi tena chijjati, succhinnaṃ. Aṇḍavuḍḍhirogepi satthakammaṃ na vaṭṭati, tasmā aṇḍaṃ",
  "atk-vin02a2:657_9": "phāletvā bījāni uddharitvā “arogaṃ karissāmī”ti na kattabbaṃ. Aggitāpanabhesajjālimpanesu",
  "atk-vin02a2:657_10": "pana paṭikkhepo natthi. Vaccamagge bhesajjamakkhitā ādānavaṭṭi vā veḷunāḷikā vā vaṭṭati,",
  "atk-vin02a2:657_11": "yāya khārakammaṃ vā karonti, telaṃ vā pavesenti.",
  "atk-vin02a2:658_0": "280. Pavattamaṃsanti matassa maṃsaṃ. Māghātoti taṃ divasaṃ na labbhā kenaci kiñci",
  "atk-vin02a2:658_1": "jīvitā voropetuṃ. Potthanikanti maṃsacchedanasatthakaṃ vuccati. Kimpimāyāti kimpi",
  "atk-vin02a2:658_2": "imāya. Na bhagavā ussahatīti na bhagavā sakkoti. Yatra hi nāmāti yasmā nāma. Paṭivekkhīti",
  "atk-vin02a2:658_3": "vīmaṃsi; paṭipucchīti vuttaṃ hoti. Appaṭivekkhitvāti appaṭipucchitvā. Sace pana asukamaṃsanti",
  "atk-vin02a2:658_4": "jānāti, paṭipucchanakiccaṃ natthi, ajānantena pana pucchitvāva khāditabbaṃ.",
  "atk-vin02a2:659": "Hatthimaṃsādipaṭikkhepakathā",
  "atk-vin02a2:660_0": "281. Sunakhamaṃsanti ettha araññakokā nāma sunakhasadisā honti, tesaṃ maṃsaṃ vaṭṭati.",
  "atk-vin02a2:660_1": "Yo pana gāmasunakhiyā vā kokena kokasunakhiyā vā gāmasunakhena saṃyogā uppanno, tassa",
  "atk-vin02a2:660_2": "maṃsaṃ na vaṭṭati, so hi ubhayaṃ bhajatīti. Ahimaṃsanti kassaci apādakassa dīghajātikassa",
  "atk-vin02a2:660_3": "maṃsaṃ na vaṭṭati. Sīhamaṃsādīni pākaṭāneva.",
  "atk-vin02a2:661_0": "Ettha ca manussamaṃsaṃ sajātitāya paṭikkhittaṃ, hatthiassamaṃsaṃ rājaṅgatāya, sunakhamaṃsañca",
  "atk-vin02a2:661_1": "ahimaṃsañca paṭikūlatāya, sīhamaṃsādīni pañca attano anupaddavatthāyāti. Imesaṃ manussādīnaṃ",
  "atk-vin02a2:661_2": "dasannaṃ maṃsampi aṭṭhipi lohitampi cammampi lomampi sabbaṃ na vaṭṭati, yaṃkiñci",
  "atk-vin02a2:661_3": "ñatvā vā añatvā vā khādantassa āpattiyeva. Yadā jānāti, tadā desetabbā. “Apucchitvā",
  "atk-vin02a2:661_4": "khādissāmī”ti gaṇhato paṭiggahaṇe dukkaṭaṃ, “pucchitvā khādissāmī”ti gaṇhato anāpatti.",
  "atk-vin02a2:661_5": "Uddissa kataṃ pana jānitvā khādantasseva āpatti, pacchā jānanto āpattiyā na kāretabboti.",
  "atk-vin02a2:662": "Yāgumadhugoḷakādikathā",
  "atk-vin02a2:663_0": "282. Ekattakoti ekako, natthi me dutiyoti attho. Pahūtaṃ yāguñca madhugoḷakañca paṭiyādāpetvāti",
  "atk-vin02a2:663_1": "so kira satasahassaṃ vayaṃ katvā paṭiyādāpesi. Anumodanāgāthāpariyosāne “patthayataṃ",
  "atk-vin02a2:663_2": "icchata”nti padānaṃ “alameva dātu”nti iminā sambandho. Sace pana “patthayatā icchatā”ti",
  "atk-vin02a2:663_3": "pāṭho atthi, soyeva gahetabbo.",
  "atk-vin02a2:664_0": "283. Bhojjayāgunti yā pavāraṇaṃ janeti. Yadaggenāti yaṃ ādiṃ katvā. Saggā te āraddhāti",
  "atk-vin02a2:664_1": "sagganibbattakapuññaṃ upacitanti attho. Yathādhammo kāretabboti paramparabhojanena",
  "atk-vin02a2:664_2": "kāretabbo, bhojjayāguyā hi pavāraṇā hotīti.",
  "atk-vin02a2:665_0": "284. Nāhaṃ taṃ kaccānāti tasmiṃ kira avasiṭṭhaguḷe devatā sukhumojaṃ pakkhipiṃsu,",
  "atk-vin02a2:665_1": "sā aññesaṃ pariṇāmaṃ na gacchati, tasmā evamāha. Gilānassa guḷanti tathārūpena byādhinā",
  "atk-vin02a2:665_2": "gilānassa pacchābhattaṃ guḷaṃ anujānāmīti attho.",
  "atk-vin02a2:666": "Pāṭaligāmavatthukathā",
  "atk-vin02a2:667": "285. Sabbasantharinti yathā sabbaṃ santhataṃ hoti, evaṃ.",
  "atk-vin02a2:668_0": "286. Sunidhavassakārāti sunidho ca vassakāro ca dve brāhmaṇā magadharañño mahāmattā",
  "atk-vin02a2:668_1": "mahāmaccā. Vajjīnaṃ paṭibāhāyāti vajjirājakulānaṃ āyamukhapacchindanatthaṃ. Vatthūnīti",
  "atk-vin02a2:668_2": "gharavatthūni. Cittāni namanti nivesanāni māpetunti tā kira devatā vatthuvijjāpāṭhakānaṃ",
  "atk-vin02a2:668_3": "sarīre adhimuccitvā evaṃ cittāni nāmenti. Kasmā? Amhākaṃ yathānurūpaṃ sakkāraṃ karissantīti",
  "atk-vin02a2:668_4": "attho. Tāvatiṃsehīti loke kira sakkaṃ devarājānaṃ vissakammañca upādāya tāvatiṃsā",
  "atk-vin02a2:668_5": "paṇḍitāti saddo abbhuggato, tenevāha tāvatiṃsehīti, tāvatiṃsehi saddhiṃ mantetvā",
  "atk-vin02a2:668_6": "viya māpentīti attho. Yāvatā ariyaṃ āyatananti yattakaṃ ariyamanussānaṃ osaraṇaṭṭhānaṃ",
  "atk-vin02a2:668_7": "nāma atthi. Yāvatā vaṇippathoti yattakaṃ vāṇijānaṃ ābhatabhaṇḍassa rāsivaseneva kayavikkayaṭṭhānaṃ",
  "atk-vin02a2:668_8": "nāma atthi. Idaṃ agganagaranti tesaṃ ariyāyatanavaṇippathānaṃ idaṃ agganagaraṃ bhavissati.",
  "atk-vin02a2:668_9": "Puṭabhedananti puṭabhedanaṭṭhānaṃ mocanaṭṭhānanti vuttaṃ hoti. Aggito vātiādīsu samuccayattho",
  "atk-vin02a2:668_10": "vā saddo. Tatra hi ekassa koṭṭhāsassa aggito, ekassa udakato, ekassa abbhantarato,",
  "atk-vin02a2:668_11": "aññamaññabhedā antarāyo bhavissati. Uḷumpanti pāragamanatthāya āṇiyo ākoṭetvā kataṃ.",
  "atk-vin02a2:668_12": "Kullanti valliādīhi bandhitvā kataṃ.",
  "atk-vin02a2:669_0": "Aṇṇavanti sabbantimena paricchedena yojanamattaṃ gambhīrassa ca puthullassa ca udakaṭṭhānassetaṃ",
  "atk-vin02a2:669_1": "adhivacanaṃ. Saranti idha nadī adhippetā. Idaṃ vuttaṃ hoti – ye gambhīraṃ vitthataṃ",
  "atk-vin02a2:669_2": "taṇhāsaraṃ taranti, te ariyamaggasaṅkhātaṃ setuṃ katvāna visajja pallalāni anāmasitvāva",
  "atk-vin02a2:669_3": "udakabharitāni ninnaṭṭhānāni; ayaṃ pana idaṃ appamattakaṃ udakaṃ uttaritukāmopi kullañhi",
  "atk-vin02a2:669_4": "parijano bandhati, buddhā pana buddhasāvakā ca vinā eva kullena tiṇṇā medhāvino janāti.",
  "atk-vin02a2:670_0": "287. Ananubodhāti abujjhanena. Sandhāvitanti bhavato bhavaṃ gamanavasena sandhāvitaṃ.",
  "atk-vin02a2:670_1": "Saṃsaritanti punappunaṃ gamanavasena saṃsaritaṃ. Mamañceva tumhākañcāti mayā ca tumhehi",
  "atk-vin02a2:670_2": "ca. Atha vā sandhāvitaṃ saṃsaritanti sandhāvanaṃ saṃsaraṇaṃ mamañceva tumhākañca",
  "atk-vin02a2:670_3": "ahosīti evamettha attho daṭṭhabbo. Saṃsitanti saṃsaritaṃ. Bhavanetti samūhatāti bhavato",
  "atk-vin02a2:670_4": "bhavagamanā sandhāvanā taṇhārajju suṭṭhu hatā chinnā appavattikatā.",
  "atk-vin02a2:671_0": "289. Nīlāti idaṃ sabbasaṅgāhakaṃ. Nīlavaṇṇātiādi tasseva vibhāgadassanatthaṃ. Tattha",
  "atk-vin02a2:671_1": "na tesaṃ pakativaṇṇā nīlā, nīlavilepanānaṃ vicittatāvasenetaṃ vuttaṃ. Paṭivaṭṭesīti",
  "atk-vin02a2:671_2": "pahāresi. Sāhāraṃ dajjeyyāthāti sajanapadaṃ dadeyyātha. Aṅguliṃ phoṭesunti aṅguliṃ",
  "atk-vin02a2:671_3": "cālesuṃ. Ambakāyāti itthikāya. Olokethāti passatha. Apalokethāti punappunaṃ passatha.",
  "atk-vin02a2:671_4": "Upasaṃharathāti upanetha. Imaṃ licchaviparisaṃ tumhākaṃ cittena tāvatiṃsaparisaṃ",
  "atk-vin02a2:671_5": "haratha, tāvatiṃsassa samakaṃ katvā passathāti attho.",
  "atk-vin02a2:672": "Sīhasenāpativatthuādikathā",
  "atk-vin02a2:673_0": "290. Dhammassa ca anudhammaṃ byākarontīti bhagavatā vuttakāraṇassa anukāraṇaṃ kathenti.",
  "atk-vin02a2:673_1": "Sahadhammiko vādānuvādoti aparehi vuttakāraṇena sakāraṇo hutvā tumhākaṃ vādo viññugarahitabbaṃ",
  "atk-vin02a2:673_2": "kāraṇaṃ koci appamattakopi kiṃ na āgacchati. Idaṃ vuttaṃ hoti “kiṃ sabbakārenāpi",
  "atk-vin02a2:673_3": "tumhākaṃ vāde gārayhakāraṇaṃ natthī”ti. Anabbhakkhātukāmāti abhibhavitvā na ācikkhitukāmā.",
  "atk-vin02a2:674_0": "293. Anuviccakāranti anuviditvā cintetvā tulayitvā kātabbaṃ karohīti vuttaṃ hoti.",
  "atk-vin02a2:674_1": "Ñātamanussānanti loke pākaṭānaṃ. Sādhu hotīti sundaraṃ hoti. Paṭākaṃ parihareyyunti",
  "atk-vin02a2:674_2": "paṭākaṃ ukkhipitvā nagare ghosantā āhiṇḍeyyuṃ. Kasmā? “Evaṃ no amhākaṃ mahantabhāvo",
  "atk-vin02a2:674_3": "bhavissatī”ti. Opānabhūtanti paṭiyattaudapāno viya ṭhitaṃ. Kulanti nivesanaṃ. Dātabbaṃ",
  "atk-vin02a2:674_4": "maññeyyāsīti mā imesaṃ deyyadhammaṃ upacchindittha, sampattānañhi dātabbamevāti ovadati.",
  "atk-vin02a2:674_5": "Okāroti avakāro lāmakabhāvo. Sāmukkaṃsikāti attanāyeva uddharitvā gahitā; asādhāraṇaṃ",
  "atk-vin02a2:674_6": "aññesanti attho. Uddissa katanti uddisitvā kataṃ.",
  "atk-vin02a2:675_0": "294. Paṭiccakammanti attānaṃ paṭicca katanti attho. Atha vā paṭiccakammanti nimittakammassetaṃ",
  "atk-vin02a2:675_1": "adhivacanaṃ, taṃ paṭiccakammaṃ ettha atthīti maṃsampi paṭiccakammanti vuttaṃ. Yo",
  "atk-vin02a2:675_2": "hi evarūpaṃ maṃsaṃ paribhuñjati, sopi tassa kammassa dāyādo hoti, vadhakassa viya",
  "atk-vin02a2:675_3": "tassāpi pāṇaghātakammaṃ hotīti adhippāyo. Jiridantiti jiranti abbhācikkhantā na jiranti,",
  "atk-vin02a2:675_4": "abbhakkhānassa antaṃ na gacchantīti attho. Tikoṭiparisuddhakathā saṅghabhedasikkhāpadavaṇṇanāyaṃ vuttā.",
  "atk-vin02a2:676": "Kappiyabhūmianujānanakathā",
  "atk-vin02a2:677_0": "295. Sakaṭaparivaṭṭanti sakaṭehi parikkhepaṃ viya katvā acchanti. Paccantimanti abhilāpamattametaṃ",
  "atk-vin02a2:677_1": "“yaṃ saṅgho ākaṅkhatī”ti vuttattā pana dhuravihāropi sammannituṃ vaṭṭati, kammavācaṃ",
  "atk-vin02a2:677_2": "avatvā apalokanenāpi vaṭṭatiyeva. Kākoravasaddanti tattha tattha paviṭṭhānaṃ āmisakhādanatthāya",
  "atk-vin02a2:677_3": "anuppageyeva sannipatitānaṃ kākānaṃ oravasaddaṃ. Yasojo nāma kapilasuttapariyosāne",
  "atk-vin02a2:677_4": "pabbajitānaṃ pañcannaṃ satānaṃ aggapuriso.",
  "atk-vin02a2:678_0": "Ussāvanantikantiādīsu ussāvanantikā tāva evaṃ kattabbā. Yo thambhānaṃ vā upari bhittipāde",
  "atk-vin02a2:678_1": "vā nikhanitvā vihāro kariyati, tassa heṭṭhā thambhapaṭicchakā pāsāṇā bhūmigatikā",
  "atk-vin02a2:678_2": "eva. Paṭhamathambhaṃ pana paṭhamabhittipādaṃ vā patiṭṭhāpentehi bahūhi samparivāretvā",
  "atk-vin02a2:678_3": "“kappiyakuṭiṃ karoma, kappiyakuṭiṃ karomā”ti vācaṃ nicchārentehi manussesu ukkhipitvā",
  "atk-vin02a2:678_4": "patiṭṭhāpentesu āmasitvā vā sayaṃ ukkhipitvā vā thambhe vā bhittipādo vā patiṭṭhāpetabbo.",
  "atk-vin02a2:678_5": "Kurundimahāpaccarīsu pana “kappiyakuṭi kappiyakuṭī”ti vatvā patiṭṭhāpetabbanti vuttaṃ.",
  "atk-vin02a2:678_6": "Andhakaṭṭhakathāyaṃ “saṅghassa kappiyakuṭiṃ adhiṭṭhāmī”ti vuttaṃ. Taṃ pana avatvāpi",
  "atk-vin02a2:678_7": "aṭṭhakathāsu vuttanayena vutte doso natthi. Idaṃ panettha sādhāraṇalakkhaṇaṃ, thambhapatiṭṭhānañca",
  "atk-vin02a2:678_8": "vacanapariyosānañca samakālaṃ vaṭṭati. Sace hi aniṭṭhite vacane thambho patiṭṭhāti,",
  "atk-vin02a2:678_9": "appatiṭṭhite vā tasmiṃ vacanaṃ niṭṭhāti, akatā hoti kappiyakuṭi. Teneva mahāpaccariyaṃ",
  "atk-vin02a2:678_10": "vuttaṃ – “bahūhi samparivāretvā vattabbaṃ, avassañhi ettha ekassapi vacananiṭṭhānañca",
  "atk-vin02a2:678_11": "thambhapatiṭṭhānañca ekato bhavissatī”ti.",
  "atk-vin02a2:679_0": "Iṭṭhakasilāmattikākuṭṭikāsu pana kuṭīsu heṭṭhā cayaṃ bandhitvā vā abandhitvā vā karontu,",
  "atk-vin02a2:679_1": "yato paṭṭhāya bhittiṃ uṭṭhāpetukāmā honti, taṃ sabbapaṭhamaṃ iṭṭhakaṃ vā silaṃ vā",
  "atk-vin02a2:679_2": "mattikāpiṇḍaṃ vā gahetvā vuttanayeneva kappiyakuṭi kātabbā. Iṭṭhakādayo hi bhittiyā",
  "atk-vin02a2:679_3": "paṭhamiṭṭhakādīnaṃ heṭṭhā na vaṭṭanti, thambhā pana upari uggacchanti, tasmā vaṭṭanti.",
  "atk-vin02a2:679_4": "Andhakaṭṭhakathāyaṃ “thambhehi kariyamāne catūsu koṇesu cattāro thambhā iṭṭhakādikuṭṭe",
  "atk-vin02a2:679_5": "catūsu koṇesu dve tisso iṭṭhakā adhiṭṭhātabbā”ti vuttaṃ. Tathā pana akatāyapi doso",
  "atk-vin02a2:679_6": "natthi, aṭṭhakathāsu hi vuttameva pamāṇaṃ.",
  "atk-vin02a2:680_0": "Gonisādikā duvidhā – ārāmagonisādikā, vihāragonisādikāti. Tāsu yattha neva ārāmo",
  "atk-vin02a2:680_1": "na senāsanāni parikkhittāni honti, ayaṃ “ārāmagonisādikā” nāma. Yattha senāsanāni",
  "atk-vin02a2:680_2": "sabbāni vā ekaccāni vā parikkhittāni, ārāmo aparikkhitto, ayaṃ “vihāragonisādikā”",
  "atk-vin02a2:680_3": "nāma. Iti ubhayatrāpi ārāmassa aparikkhittabhāvoyeva pamāṇaṃ. Ārāmo pana upaḍḍhaparikkhittopi",
  "atk-vin02a2:680_4": "bahutaraṃ parikkhittopi parikkhittoyeva nāmāti kurundimahaāpaccariyādīsu vuttaṃ.",
  "atk-vin02a2:680_5": "Ettha kappiyakuṭiṃ laddhuṃ vaṭṭati.",
  "atk-vin02a2:681_0": "Gahapatīti manussā āvāsaṃ katvā “kappiyakuṭiṃ dema, paribhuñjathā”ti vadanti, esā",
  "atk-vin02a2:681_1": "gahapati nāma. “Kappiyakuṭiṃ kātuṃ demā”ti vuttepi vaṭṭatiyeva. Andhakaṭṭhakathāyaṃ",
  "atk-vin02a2:681_2": "pana “yasmā bhikkhuṃ ṭhapetvā sesasahadhammikānaṃ sabbesañca devamanussānaṃ hatthato",
  "atk-vin02a2:681_3": "paṭiggaho ca sannidhi ca antovutthañca tesaṃ santakaṃ bhikkhussa vaṭṭati, tasmā tesaṃ",
  "atk-vin02a2:681_4": "gehāni vā tehi dinnā kappiyakuṭi vā gahapatīti vuccatī”ti vuttaṃ. Punapi vuttaṃ –",
  "atk-vin02a2:681_5": "“bhikkhusaṅghassa vihāraṃ ṭhapetvā bhikkhunupassayo vā ārāmikānaṃ vā titthiyānaṃ",
  "atk-vin02a2:681_6": "vā devatānaṃ vā nāgānaṃ vā api brahmānaṃ vimānaṃ kappiyakuṭi hotī”ti, taṃ suvuttaṃ;",
  "atk-vin02a2:681_7": "saṅghasantakameva hi bhikkhusantakaṃ vā gehaṃ gahapatikuṭikā na hoti. Sammutikā nāma",
  "atk-vin02a2:681_8": "kammavācaṃ sāvetvā katāti.",
  "atk-vin02a2:682_0": "Yaṃ imāsu catūsu kappiyabhūmīsu vutthaṃ āmisaṃ, taṃ sabbaṃ antovutthasaṅkhyaṃ na",
  "atk-vin02a2:682_1": "gacchati. Bhikkhūnañca bhikkhunīnañca antovutthaantopakkamocanatthañhi kappiyakuṭiyo",
  "atk-vin02a2:682_2": "anuññātā. Yaṃ pana akappiyabhūmiyaṃ sahaseyyappahonake gehe vutthaṃ saṅghikaṃ vā",
  "atk-vin02a2:682_3": "puggalikaṃ vā bhikkhussa bhikkhuniyā vā santakaṃ ekarattampi ṭhapitaṃ, taṃ antovutthaṃ;",
  "atk-vin02a2:682_4": "tattha pakkañca antopakkaṃ nāma hoti, etaṃ na kappati. Sattāhakālikaṃ pana yāvajīvikañca vaṭṭati.",
  "atk-vin02a2:683_0": "Tatrāyaṃ vinicchayo – sāmaṇero bhikkhussa taṇḍulādikaṃ āmisaṃ āharitvā kappiyakuṭiyaṃ",
  "atk-vin02a2:683_1": "nikkhipitvā punadivase pacitvā deti, antovutthaṃ na hoti. Tattha akappiyakuṭiyaṃ",
  "atk-vin02a2:683_2": "nikkhittasappiādīsu yaṃkiñci pakkhipitvā deti, mukhasannidhi nāma hoti. Mahāpaccariyaṃ",
  "atk-vin02a2:683_3": "pana “antovutthaṃ hotī”ti vuttaṃ. Tattha nāmamattameva nānākaraṇaṃ. Bhikkhu akappiyakuṭiyaṃ",
  "atk-vin02a2:683_4": "ṭhapitasappiñca yāvajīvikapaṇṇañca ekato pacitvā paribhuñjati, sattāhaṃ nirāmisaṃ",
  "atk-vin02a2:683_5": "vaṭṭati. Sace āmisasaṃsaṭṭhaṃ katvā paribhuñjati, antovutthañceva sāmaṃpākañca hoti.",
  "atk-vin02a2:683_6": "Etenupāyena sabbasaṃsaggā veditabbā.",
  "atk-vin02a2:684_0": "Imā pana kappiyakuṭiyo kadā jahitavatthukā honti? Ussāvanantikā tāva yā thambhānaṃ",
  "atk-vin02a2:684_1": "upari bhittipāde vā nikhaṇitvā katā, sā sabbesu thambhesu ca bhittipādesu ca apanītesu",
  "atk-vin02a2:684_2": "jahitavatthukā hoti. Sace pana thambhe vā bhittipāde vā parivattenti, yo yo ṭhito",
  "atk-vin02a2:684_3": "tattha tattha patiṭṭhāti, sabbesupi parivattitesu ajahitavatthukāva hoti. Iṭṭhakādīhi",
  "atk-vin02a2:684_4": "katā cayassa upari bhittiatthāya ṭhapitaṃ iṭṭhakaṃ vā silaṃ vā mattikāpiṇḍaṃ vā ādiṃkatvā",
  "atk-vin02a2:684_5": "vināsitakāle jahitavatthukā hoti. Yehi pana iṭṭhakādīhi adhiṭṭhitā, tesu apanītesupi",
  "atk-vin02a2:684_6": "tadaññāsu patiṭṭhitāsu ajahitavatthukāva hoti.",
  "atk-vin02a2:685_0": "Gonisādikā pākārādīhi parikkhepe kate jahitavatthukā hoti. Puna tasmiṃ ārāme kappiyakuṭi",
  "atk-vin02a2:685_1": "laddhuṃ vaṭṭati. Sace pana punapi pākārādayo tattha tattha khaṇḍā honti, tato tato",
  "atk-vin02a2:685_2": "gāvo pavisanti, puna kappiyakuṭi hoti. Itarā pana dve gopānasīmattaṃ ṭhapetvā sabbasmiṃ",
  "atk-vin02a2:685_3": "chadane vinaṭṭhe jahitavatthukā honti. Sace gopānasīnaṃ upari ekampi pakkhapāsakamaṇḍalaṃ atthi, rakkhati.",
  "atk-vin02a2:686_0": "Yatra panimā catassopi kappiyabhūmiyo natthi, tattha kiṃ kātabbaṃ? Anupasampannassa",
  "atk-vin02a2:686_1": "datvā tassa santakaṃ katvā paribhuñjitabbaṃ. Tatridaṃ vatthu – karavikatissatthero",
  "atk-vin02a2:686_2": "kira vinayadharapāmokkho mahāsīvattherassa santikaṃ agamāsi. So dīpālokena sappikumbhaṃ",
  "atk-vin02a2:686_3": "passitvā “bhante kimeta”nti pucchi. Thero “āvuso gāmato sappikumbho ābhato, lūkhadivase",
  "atk-vin02a2:686_4": "sappinā bhuñjanatthāyā”ti āha. Tato naṃ tissatthero “na vaṭṭati bhante”ti āha. Thero",
  "atk-vin02a2:686_5": "punadivase pamukhe nikkhipāpesi. Tissatthero puna ekadivase āgato taṃ disvā tatheva",
  "atk-vin02a2:686_6": "pucchitvā “bhante sahaseyyappahonakaṭṭhāne ṭhapetuṃ na vaṭṭatī”ti āha. Thero punadivase",
  "atk-vin02a2:686_7": "bahi nīharāpetvā nikkhipāpesi, taṃ corā hariṃsu. So puna ekadivasaṃ āgataṃ tissattheraṃ",
  "atk-vin02a2:686_8": "āha – “āvuso tayā ‘na vaṭṭatī’ti vutto so kumbho bahi nikkhitto corehi avahato”ti.",
  "atk-vin02a2:686_9": "Tato naṃ tissatthero āha – “nanu bhante anupasampannassa dātabbo assa, anupasampannassa",
  "atk-vin02a2:686_10": "hi datvā tassa santakaṃ katvā paribhuñjituṃ vaṭṭatī”ti.",
  "atk-vin02a2:687_0": "296-9. Meṇḍakavatthu uttānameva. Api cettha anujānāmi bhikkhave pañca goraseti ime",
  "atk-vin02a2:687_1": "pañca gorase visuṃ paribhogena paribhuñjitumpi anujānāmīti attho. Pātheyyaṃ pariyesitunti",
  "atk-vin02a2:687_2": "ettha sace keci sayameva ñatvā denti, iccetaṃ kusalaṃ; no ce denti, ñātipavāritaṭṭhānato",
  "atk-vin02a2:687_3": "vā bhikkhācāravattena vā pariyesitabbaṃ. Tathā alabhantena aññātikaapavāritaṭṭhānato",
  "atk-vin02a2:687_4": "yācitvāpi gahetabbaṃ. Ekadivasena gamanīye magge ekabhattatthāya pariyesitabbaṃ.",
  "atk-vin02a2:687_5": "Dīghe addhāne yattakena kantāraṃ nittharati, tattakaṃ pariyesitabbaṃ.",
  "atk-vin02a2:688": "Keṇiyajaṭilavatthukathā",
  "atk-vin02a2:689_0": "300. Kājehi gāhāpetvāti pañcahi kājasatehi susaṅkhatassa badarapānassa kuṭasahassaṃ",
  "atk-vin02a2:689_1": "gāhāpetvā. Etasmiṃ nidāne etasmiṃ pakaraṇe dhammiṃ kathaṃ katvāti “sādhu bhikkhave",
  "atk-vin02a2:689_2": "pānaṃ apivantā samaṇassa gotamassa sāvakā paccayabāhullikāti vādaṃ na uppādayittha,",
  "atk-vin02a2:689_3": "mayi ca gāravaṃ akattha, mama ca tumhesu gāravaṃ janayittha, iti vo ahaṃ iminā kāraṇena",
  "atk-vin02a2:689_4": "suṭṭhu pasanno”tiādinā nayena dhammiṃ kathaṃ katvā anujānāmi bhikkhave aṭṭha pānānītiādimāha.",
  "atk-vin02a2:690_0": "Tattha ambapānanti āmehi vā pakkehi vā ambehi katapānaṃ. Tattha āmehi karontena ambataruṇāni",
  "atk-vin02a2:690_1": "bhinditvā udake pakkhipitvā ātape ādiccapākena pacitvā parissāvetvā tadahupaṭiggahitehi",
  "atk-vin02a2:690_2": "madhusakkarakappūrādīhi yojetvā kātabbaṃ. Evaṃ kataṃ purebhattameva kappati. Anupasampannehi",
  "atk-vin02a2:690_3": "kataṃ labhitvā pana purebhattaṃ paṭiggahitaṃ purebhattaṃ sāmisaparibhogenāpi vaṭṭati,",
  "atk-vin02a2:690_4": "pacchābhattaṃ nirāmisaparibhogena yāva aruṇuggamanā vaṭṭatiyeva. Esa nayo sabbapānesu.",
  "atk-vin02a2:691_0": "Tesu pana jambupānanti jambuphalehi katapānaṃ. Cocapānanti aṭṭhikehi kadaliphalehi",
  "atk-vin02a2:691_1": "katapānaṃ. Mocapānanti anaṭṭhikehi kadaliphalehi katapānaṃ. Madhukapānanti madhukānaṃ",
  "atk-vin02a2:691_2": "jātirasena katapānaṃ; taṃ pana udakasambhinnaṃ vaṭṭati, suddhaṃ na vaṭṭati. Muddikapānanti",
  "atk-vin02a2:691_3": "muddikā udake madditvā ambapānaṃ viya katapānaṃ. Sālūkapānanti rattuppalanīluppalādīnaṃ",
  "atk-vin02a2:691_4": "sālūke madditvā katapānaṃ. Phārusakapānanti phārusakaphalehi ambapānaṃ viya katapānaṃ.",
  "atk-vin02a2:691_5": "Imāni aṭṭha pānāni sītānipi ādiccapākānipi vaṭṭanti, aggipākāni na vaṭṭanti. Dhaññaphalarasanti",
  "atk-vin02a2:691_6": "sattannaṃ dhaññānaṃ phalarasaṃ. Ḍākarasanti pakkaḍākarasaṃ. Yāvakālikapattānañhi",
  "atk-vin02a2:691_7": "purebhattaṃyeva raso kappati. Yāvajīvikānaṃ paṭiggahetvā ṭhapitasappiādīhi saddhiṃ",
  "atk-vin02a2:691_8": "pakkānaṃ sattāhaṃ kappati. Sace pana suddhaudakena pacati, yāvajīvampi vaṭṭati. Khīrādīhi",
  "atk-vin02a2:691_9": "pana saddhiṃ pacituṃ na vaṭṭati. Aññehi pakkampi ḍākarasasaṅkhyameva gacchati. Kurundiyaṃ",
  "atk-vin02a2:691_10": "pana “yāvakālikapattānampi sītodakena madditvā kataraso vā ādiccapāko vā vaṭṭatī”ti",
  "atk-vin02a2:691_11": "vuttaṃ. Ṭhapetvā madhukapuppharasanti ettha madhukapuppharaso aggipāko vā hotu ādiccapāko",
  "atk-vin02a2:691_12": "vā, pacchābhattaṃ na vaṭṭati. Purebhattampi yaṃ pānaṃ gahetvā majjaṃ karonti, so",
  "atk-vin02a2:691_13": "ādito paṭṭhāya na vaṭṭati. Madhukapupphaṃ pana allaṃ vā sukkhaṃ vā bhajjitaṃ vā tena",
  "atk-vin02a2:691_14": "kataphāṇitaṃ vā yato paṭṭhāya majjaṃ na karonti, taṃ sabbaṃ purebhattaṃ vaṭṭati.",
  "atk-vin02a2:691_15": "Ucchuraso nikasaṭo pacchābhattaṃ vaṭṭati. Iti pānāni anujānantena imepi cattāro rasā",
  "atk-vin02a2:691_16": "anuññātāti. Aggihuttamukhā yaññātiādīsu aggihutaṃ seṭṭhaṃ, aggihutaṃ mukhanti vuttaṃ hoti.",
  "atk-vin02a2:692": "Rojamallādivatthukathā",
  "atk-vin02a2:693_0": "301-2. Rojavatthu uttānatthameva. Tattha saṅkaraṃ akaṃsūti katikaṃ akaṃsu. Uḷāraṃ",
  "atk-vin02a2:693_1": "kho te idanti sundaraṃ kho te idaṃ. Nāhaṃ bhante ānanda bahukatoti nāhaṃ buddhādigatapasādabahumānena",
  "atk-vin02a2:693_2": "idhāgatoti dasseti. Sabbañca ḍākanti sappiādīhi pakkaṃ vā apakkaṃ vā yaṃkiñci ḍākaṃ.",
  "atk-vin02a2:693_3": "Piṭṭhakhādanīyanti piṭṭhamayaṃ khādanīyaṃ; rojo kira idaṃ ubhayampi satasahassaṃ",
  "atk-vin02a2:693_4": "vayaṃ katvā paṭiyādāpesi.",
  "atk-vin02a2:694_0": "303. Mañjukāti madhuravacanā. Paṭibhāneyyakāti sake sippe paṭibhānasampannā. Dakkhāti",
  "atk-vin02a2:694_1": "chekā, analasā vā. Pariyodātasippāti niddosasippā. Nāḷiyāvāpakenāti nāḷiyā ca āvāpakena",
  "atk-vin02a2:694_2": "ca. Āvāpako nāma yattha laddhaṃ laddhaṃ āvapanti, pakkhipantīti vuttaṃ hoti. Na ca",
  "atk-vin02a2:694_3": "bhikkhave nahāpitapubbena khurabhaṇḍanti ettha gahetvā pariharitumeva na vaṭṭati,",
  "atk-vin02a2:694_4": "aññassa santakena kese chedetuṃ vaṭṭati. Sace vetanaṃ gahetvā chindati, na vaṭṭati.",
  "atk-vin02a2:694_5": "Yo anahāpitapubbo tassa pariharitumpi vaṭṭati, taṃ vā aññaṃ vā gahetvā kese chedetumpi vaṭṭati.",
  "atk-vin02a2:695": "304. Bhāgaṃ datvāti dasamabhāgaṃ datvā; idaṃ kira jambudīpe porāṇakacārittaṃ, tasmā dasakoṭṭhāse katvā eko koṭṭhāso bhūmisāmikānaṃ dātabbo.",
  "atk-vin02a2:696": "Catumahāpadesakathā",
  "atk-vin02a2:697_0": "305. Yaṃ bhikkhave mayā idaṃ na kappatīti ime cattāro mahāpadese bhagavā bhikkhūnaṃ",
  "atk-vin02a2:697_1": "nayaggahaṇatthāya āha. Tattha dhammasaṅgāhakattherā suttaṃ gahetvā parimaddantā idaṃ",
  "atk-vin02a2:697_2": "addasaṃsu. Ṭhapetvā dhaññaphalarasanti sattadhaññarasāni pacchābhattaṃ na kappantīti",
  "atk-vin02a2:697_3": "paṭikkhittāni. Tālanāḷikerapanasalabujaalābukumbhaṇḍapussaphalatipusaphalaeḷālukāni,",
  "atk-vin02a2:697_4": "nava mahāphalāni sabbañca aparaṇṇaṃ, dhaññagatikameva. Taṃ kiñcāpi na paṭikkhittaṃ,",
  "atk-vin02a2:697_5": "atha kho akappiyaṃ anulometi, tasmā pacchābhattaṃ na kappati. Aṭṭha pānāni anuññātāni.",
  "atk-vin02a2:697_6": "Avasesāni vettatintiṇikamātuluṅgakapitthakosambakaramandādikhuddakaphalapānāni aṭṭhapānagatikāneva,",
  "atk-vin02a2:697_7": "tāni kiñcāpi na anuññātāni, atha kho kappiyaṃ anulomenti, tasmā kappanti. Ṭhapetvā",
  "atk-vin02a2:697_8": "hi sānulomaṃ dhaññaphalarasaṃ aññaṃ phalapānaṃ nāma akappiyaṃ natthi, sabbaṃ yāmakālikaṃyevāti kurundiyaṃ vuttaṃ.",
  "atk-vin02a2:698_0": "Bhagavatā cha cīvarāni anuññātāni. Dhammasaṅgāhakattherehi tesaṃ anulomāni dukūlaṃ,",
  "atk-vin02a2:698_1": "pattuṇṇaṃ, cīnapaṭṭaṃ, somārapaṭṭaṃ, iddhimayikaṃ, devadattiyanti aparāni cha anuññātāni.",
  "atk-vin02a2:698_2": "Tattha “pattuṇṇa”nti pattuṇṇadese pāṇakehi sañjātavatthaṃ. Dve paṭā desanāmeneva",
  "atk-vin02a2:698_3": "vuttā. Tāni tīṇi koseyyassānulomāni. Dukūlaṃ sāṇassa, itarāni dve kappāsikassa vā sabbesaṃ vā.",
  "atk-vin02a2:699_0": "Bhagavatā ekādasa patte paṭikkhipitvā dve pattā anuññātā – lohapatto ceva mattikāpatto",
  "atk-vin02a2:699_1": "ca. Lohathālakaṃ, mattikāthālakaṃ, tambalohathālakanti tesaṃyeva anulomāni. Bhagavatā",
  "atk-vin02a2:699_2": "tayo tumbā anuññātā – lohatumbo, kaṭṭhatumbo, phalatumboti. Kuṇḍikā, kañcanako, udakatumboti",
  "atk-vin02a2:699_3": "tesaṃyeva anulomāni. Kurundiyaṃ pana “pānīyasaṅkhapānīyasarāvakāni etesaṃ anulomānī”ti",
  "atk-vin02a2:699_4": "vuttaṃ. Paṭṭikā, sūkarantanti dve kāyabandhanāni anuññātāni, dussapaṭṭena rajjukena",
  "atk-vin02a2:699_5": "ca katakāyabandhanāni tesaṃ anulomāni. Setacchattaṃ, kilañjacchattaṃ, paṇṇacchattanti",
  "atk-vin02a2:699_6": "tīṇi chattāni anuññātāni. Ekapaṇṇacchattaṃ tesaṃyeva anulomanti iminā nayena pāḷiñca",
  "atk-vin02a2:699_7": "aṭṭhakathañca anupekkhitvā aññānipi kappiyākappiyānaṃ anulomāni veditabbāni.",
  "atk-vin02a2:700_0": "Tadahupaṭiggahitaṃ kāle kappatītiādi sabbaṃ sambhinnarasaṃ sandhāya vuttaṃ. Sace",
  "atk-vin02a2:700_1": "hi challimpi anapanetvā sakaleneva nāḷikeraphalena saddhiṃ pānakaṃ paṭiggahitaṃ hoti,",
  "atk-vin02a2:700_2": "nāḷikeraṃ apanetvā taṃ vikālepi kappati. Upari sappipiṇḍaṃ ṭhapetvā sītalapāyāsaṃ",
  "atk-vin02a2:700_3": "denti, yaṃ pāyāsena asaṃsaṭṭhaṃ sappi, taṃ apanetvā sattāhaṃ paribhuñjituṃ vaṭṭati.",
  "atk-vin02a2:700_4": "Baddhamadhuphāṇitādīsupi eseva nayo. Takkolajātiphalādīhi alaṅkaritvā piṇḍapātaṃ",
  "atk-vin02a2:700_5": "denti, tāni uddharitvā dhovitvā yāvajīvaṃ paribhuñjitabbāni. Yāguyaṃ pakkhipitvā",
  "atk-vin02a2:700_6": "dinnasiṅgiverādīsupi telādīsu pakkhipitvā dinnalaṭṭhimadhukādīsupi eseva nayo. Evaṃ",
  "atk-vin02a2:700_7": "yaṃ yaṃ asambhinnarasaṃ hoti, taṃ taṃ ekato paṭiggahitampi yathā suddhaṃ hoti, tathā",
  "atk-vin02a2:700_8": "dhovitvā vā tacchetvā vā tassa tassa kālavasena paribhuñjituṃ vaṭṭati.",
  "atk-vin02a2:701_0": "Sace pana sambhinnarasaṃ hoti saṃsaṭṭhaṃ, na vaṭṭati. Yāvakālikañhi attanā saddhiṃ",
  "atk-vin02a2:701_1": "sambhinnarasāni tīṇipi yāmakālikādīni attano sabhāvaṃ upaneti, yāmakālikaṃ dvepi",
  "atk-vin02a2:701_2": "sattāhakālikādīni attano sabhāvaṃ upaneti, sattāhakālikampi attanā saddhiṃ saṃsaṭṭhaṃ",
  "atk-vin02a2:701_3": "yāvajīvikaṃ attano sabhāvaññeva upaneti; tasmā tena tadahupaṭiggahitena saddhiṃ tadahupaṭiggahitaṃ",
  "atk-vin02a2:701_4": "vā purepaṭiggahitaṃ vā yāvajīvikaṃ sattāhaṃ kappati dvīhapaṭiggahitena chāhaṃ, tīhapaṭiggahitena",
  "atk-vin02a2:701_5": "pañcāhaṃ…pe… sattāhapaṭiggahitena tadaheva kappatīti veditabbaṃ. Tasmāyeva hi “sattāhakālikena",
  "atk-vin02a2:701_6": "bhikkhave yāvajīvikaṃ tadahupaṭiggahita”nti avatvā “paṭiggahitaṃ sattāhaṃ kappatī”ti vuttaṃ.",
  "atk-vin02a2:702_0": "Kālayāmasattāhātikkamesu cettha vikālabhojanasannidhibhesajjasikkhāpadānaṃ vasena",
  "atk-vin02a2:702_1": "āpattiyo veditabbā. Imesu ca pana catūsu kālikesu yāvakālikaṃ yāmakālikanti idameva",
  "atk-vin02a2:702_2": "dvayaṃ antovutthakañceva sannidhikārakañca hoti, sattāhakālikañca yāvajīvikañca akappiyakuṭiyaṃ",
  "atk-vin02a2:702_3": "nikkhipitumpi vaṭṭati, sannidhimpi na janetīti. Sesaṃ sabbattha uttānamevāti.",
  "atk-vin02a2:703": "Bhesajjakkhandhakavaṇṇanā niṭṭhitā.",
  "atk-vin02a2:704": "7. Kathinakkhandhakaṃ",
  "atk-vin02a2:705": "Kathinānujānanakathā",
  "atk-vin02a2:706_0": "306. Kathinakkhandhake – pāveyyakāti pāveyyaraṭṭhavāsino. Pāveyyaṃ nāma kosalesu",
  "atk-vin02a2:706_1": "pacchimadisābhāge raṭṭhaṃ; tattha vāsinoti vuttaṃ hoti. Kosalarañño ekapitukabhātūnaṃ",
  "atk-vin02a2:706_2": "bhaddavaggiyattherānaṃ etaṃ adhivacanaṃ. Tesu sabbajeṭṭhako anāgāmī, sabbapacchimako",
  "atk-vin02a2:706_3": "sotāpanno, ekopi arahā vā puthujjano vā natthi. Āraññikāti dhutaṅgasamādānavasena",
  "atk-vin02a2:706_4": "āraññikā; na araññavāsamattena. Piṇḍapātikādibhāvepi tesaṃ eseva nayo. Sīsavasena",
  "atk-vin02a2:706_5": "cetaṃ vuttaṃ. Ime pana terasāpi dhutaṅgāni samādāyeva vattanti. Udakasaṅgaheti udakena",
  "atk-vin02a2:706_6": "saṅgahite ghaṭite saṃsaṭṭhe; thale ca ninne ca ekodakībhūteti attho.",
  "atk-vin02a2:707_0": "Udakacikkhalleti akkantaakkantaṭṭhāne udakacikkhallo uṭṭhahitvā yāva ānisadā paharati,",
  "atk-vin02a2:707_1": "īdise cikkhalleti attho. Okapuṇṇehīti udakapuṇṇehi. Tesaṃ kira cīvarāni ghanāni,",
  "atk-vin02a2:707_2": "tesu patitaṃ udakaṃ na paggharati ghanattā puṭabaddhaṃ viya tiṭṭhati. Tena vuttaṃ",
  "atk-vin02a2:707_3": "– “okapuṇṇehi cīvarehī”ti. “Oghapuṇṇehī”tipi pāṭho.",
  "atk-vin02a2:708_0": "Avivadamānā vassaṃ vasimhāti ettha āgantukaṭṭhāne senāsanaphāsutāya abhāvena ca bhagavato",
  "atk-vin02a2:708_1": "dassanālābhena ukkaṇṭhitatāya ca te bhikkhū phāsuṃ na vasiṃsu, tasmā “avivadamānā",
  "atk-vin02a2:708_2": "phāsukaṃ vassaṃ vasimhā”ti nāvocuṃ. Dhammiṃ kathaṃ katvāti bhagavā tesaṃ bhikkhūnaṃ",
  "atk-vin02a2:708_3": "anamataggiyakathaṃ kathesi. Te sabbepi kathāpariyosāne arahattaṃ pāpuṇitvā nisinnaṭṭhānatoyeva",
  "atk-vin02a2:708_4": "ākāse uppatitvā agamaṃsu, taṃ sandhāya vuttaṃ – “dhammiṃ kathaṃ katvā”ti. Tato bhagavā",
  "atk-vin02a2:708_5": "“sace kathinatthāro paññatto abhavissa, ete bhikkhū ekaṃ cīvaraṃ ṭhapetvā santaruttarena",
  "atk-vin02a2:708_6": "āgacchantā na evaṃ kilantā assu, kathinatthāro ca nāmesa sabbabuddhehi anuññāto”ti",
  "atk-vin02a2:708_7": "cintetvā kathinatthāraṃ anujānitukāmo bhikkhū āmantesi, āmantetvā ca pana “anujānāmi",
  "atk-vin02a2:708_8": "bhikkhave”tiādimāha.",
  "atk-vin02a2:709_0": "Tattha atthatakathinānaṃ voti nipātamattaṃ vokāro; atthatakathinānanti attho. Evañhi",
  "atk-vin02a2:709_1": "sati parato “so nesaṃ bhavissatī”ti yujjati. Atha vā voti sāmivacanamevetaṃ. So nesanti",
  "atk-vin02a2:709_2": "ettha pana so cīvaruppādo ye atthatakathinā, tesaṃ bhavissatīti attho.",
  "atk-vin02a2:710_0": "Tattha anāmantacāroti yāva kathinaṃ na uddhariyati, tāva anāmantetvā caraṇaṃ kappissati,",
  "atk-vin02a2:710_1": "cārittasikkhāpadena anāpatti bhavissatīti attho. Asamādānacāroti ticīvaraṃ asamādāya",
  "atk-vin02a2:710_2": "caraṇaṃ; cīvaravippavāso kappissatīti attho. Gaṇabhojananti gaṇabhojanampi kappissati.",
  "atk-vin02a2:710_3": "Yāvadatthacīvaranti yāvattakena cīvarena attho, tāvattakaṃ anadhiṭṭhitaṃ avikappitaṃ",
  "atk-vin02a2:710_4": "kappissatīti attho. Yo ca tattha cīvaruppādoti tattha kathinatthatasīmāyaṃ matakacīvaraṃ",
  "atk-vin02a2:710_5": "vā hotu saṅghaṃ uddissa dinnaṃ vā saṅghikena tatruppādena ābhataṃ vā, yena kenaci",
  "atk-vin02a2:710_6": "ākārena yaṃ saṅghikacīvaraṃ uppajjati, taṃ tesaṃ bhavissatīti attho.",
  "atk-vin02a2:711_0": "Evañca pana bhikkhave kathinaṃ attharitabbanti ettha kathinatthāraṃ ke labhanti,",
  "atk-vin02a2:711_1": "ke na labhantīti? Gaṇanavasena tāva pacchimakoṭiyā pañca janā labhanti, uddhaṃ satasahassampi,",
  "atk-vin02a2:711_2": "pañcannaṃ heṭṭhā na labhanti. Vutthavassavasena purimikāya vassaṃ upagantvā paṭhamapavāraṇāya",
  "atk-vin02a2:711_3": "pavāritā labhanti, chinnavassā vā pacchimikāya upagatā vā na labhanti, aññasmiṃ vihāre",
  "atk-vin02a2:711_4": "vutthavassāpi na labhantīti mahāpaccariyaṃ vuttaṃ. Purimikāya upagatānaṃ pana sabbe",
  "atk-vin02a2:711_5": "gaṇapūrakā honti, ānisaṃsaṃ na labhanti, ānisaṃso itaresaṃyeva hoti. Sace purimikāya",
  "atk-vin02a2:711_6": "upagatā cattāro vā honti tayo vā dve vā eko vā, itare gaṇapūrake katvā kathinaṃ attharitabbaṃ.",
  "atk-vin02a2:711_7": "Atha cattāro bhikkhū upagatā, eko paripuṇṇavasso sāmaṇero, so ce pacchimikāya upasampajjati,",
  "atk-vin02a2:711_8": "gaṇapūrako ceva hoti, ānisaṃsañca labhati. Tayo bhikkhū dve sāmaṇerā, dve bhikkhū",
  "atk-vin02a2:711_9": "tayo sāmaṇerā, eko bhikkhu cattāro sāmaṇerāti etthāpi eseva nayo. Sace purimikāya",
  "atk-vin02a2:711_10": "upagatā kathinatthārakusalā na honti, atthārakusalā khandhakabhāṇakatherā pariyesitvā",
  "atk-vin02a2:711_11": "ānetabbā. Kammavācaṃ sāvetvā kathinaṃ attharāpetvā dānañca bhuñjitvā gamissanti.",
  "atk-vin02a2:711_12": "Ānisaṃso pana itaresaṃyeva hoti.",
  "atk-vin02a2:712_0": "Kathinaṃ kena dinnaṃ vaṭṭati? Yena kenaci devena vā manussena vā pañcannaṃ vā sahadhammikānaṃ",
  "atk-vin02a2:712_1": "aññatarena dinnaṃ vaṭṭati. Kathinadāyakassa vattaṃ atthi, sace so taṃ ajānanto pucchati",
  "atk-vin02a2:712_2": "– “bhante kathaṃ kathinaṃ dātabba”nti tassa evaṃ ācikkhitabbaṃ – “tiṇṇaṃ cīvarānaṃ",
  "atk-vin02a2:712_3": "aññatarappahonakaṃ sūriyuggamanasamaye vatthaṃ ‘kathinacīvaraṃ demā’ti dātuṃ vaṭṭati,",
  "atk-vin02a2:712_4": "tassa parikammatthaṃ ettakā nāma sūciyo, ettakaṃ suttaṃ, ettakaṃ rajanaṃ, parikammaṃ",
  "atk-vin02a2:712_5": "karontānaṃ ettakānaṃ bhikkhūnaṃ yāgubhattañca dātuṃ vaṭṭatī”ti.",
  "atk-vin02a2:713_0": "Kathinatthārakenāpi dhammena samena uppannaṃ kathinaṃ attharantena vattaṃ jānitabbaṃ.",
  "atk-vin02a2:713_1": "Tantavāyagehato hi ābhatasantāneneva khalimakkhitasāṭako na vaṭṭati, malīnasāṭakopi",
  "atk-vin02a2:713_2": "na vaṭṭati, tasmā kathinatthārasāṭakaṃ labhitvā suṭṭhu dhovitvā sūciādīni cīvarakammūpakaraṇāni",
  "atk-vin02a2:713_3": "sajjetvā bahūhi bhikkhūhi saddhiṃ tadaheva sibbitvā niṭṭhitasūcikammaṃ rajitvā kappabinduṃ",
  "atk-vin02a2:713_4": "datvā kathinaṃ attharitabbaṃ. Sace tasmiṃ anatthateyeva aññaṃ kathinasāṭakaṃ āharati,",
  "atk-vin02a2:713_5": "aññāni ca bahūni kathinānisaṃsavatthāni deti, yo ānisaṃsaṃ bahuṃ deti, tassa santakeneva",
  "atk-vin02a2:713_6": "attharitabbaṃ. Itaro yathā tathā ovaditvā saññāpetabbo.",
  "atk-vin02a2:714_0": "Kathinaṃ pana kena attharitabbaṃ? Yassa saṅgho kathinacīvaraṃ deti. Saṅghena pana",
  "atk-vin02a2:714_1": "kassa dātabbaṃ? Yo jiṇṇacīvaro hoti. Sace bahū jiṇṇacīvarā honti, vuḍḍhassa dātabbaṃ.",
  "atk-vin02a2:714_2": "Vuḍḍhesupi yo mahāpariso tadaheva cīvaraṃ katvā attharituṃ sakkoti, tassa dātabbaṃ.",
  "atk-vin02a2:714_3": "Sace vuḍḍho na sakkoti navakataro sakkoti, tassa dātabbaṃ. Apica saṅghena mahātherassa",
  "atk-vin02a2:714_4": "saṅgahaṃ kātuṃ vaṭṭati, tasmā “tumhe bhante gaṇhatha, mayaṃ katvā dassāmā”ti vattabbaṃ.",
  "atk-vin02a2:714_5": "Tīsu cīvaresu yaṃ jiṇṇaṃ hoti, tadatthāya dātabbaṃ. Pakatiyā dupaṭṭacīvarassa dupaṭṭatthāyeva",
  "atk-vin02a2:714_6": "dātabbaṃ. Sacepissa ekapaṭṭacīvaraṃ ghanaṃ hoti, kathinasāṭako ca pelavo, sāruppatthāya",
  "atk-vin02a2:714_7": "dupaṭṭappahonakameva dātabbaṃ, “ahaṃ alabhanto ekapaṭṭaṃ pārupāmī”ti vadantassāpi",
  "atk-vin02a2:714_8": "dupaṭṭaṃ dātuṃ vaṭṭati. Yo pana lobhapakatiko hoti, tassa na dātabbaṃ. Tenāpi “kathinaṃ",
  "atk-vin02a2:714_9": "attharitvā pacchā sibbitvā dve cīvarāni karissāmī”ti na gahetabbaṃ. Yassa pana dīyati,",
  "atk-vin02a2:714_10": "tassa yena vidhinā dātabbaṃ, taṃ dassetuṃ “evañca pana bhikkhave kathinaṃ attharitabba”nti",
  "atk-vin02a2:714_11": "ārabhitvā suṇātu me bhantetiādikā dānakammavācā tāva vuttā.",
  "atk-vin02a2:715_0": "Evaṃ dinne pana kathine sace taṃ kathinadussaṃ niṭṭhitaparikammameva hoti, iccetaṃ",
  "atk-vin02a2:715_1": "kusalaṃ. No ce niṭṭhitaparikammaṃ hoti, “ahaṃ thero”ti vā “bahussuto”ti vā ekenāpi",
  "atk-vin02a2:715_2": "akātuṃ na labbhati, sabbeheva sannipatitvā dhovanasibbanarajanāni niṭṭhāpetabbāni.",
  "atk-vin02a2:715_3": "Idañhi kathinavattaṃ nāma buddhappasatthaṃ. Atīte padumuttaropi bhagavā kathinavattaṃ",
  "atk-vin02a2:715_4": "akāsi. Tassa kira aggasāvako sujātatthero nāma kathinaṃ gaṇhi, taṃ satthā aṭṭhasaṭṭhiyā",
  "atk-vin02a2:715_5": "bhikkhusatasahassehi saddhiṃ nisīditvā akāsi.",
  "atk-vin02a2:716_0": "Katapariyositaṃ pana kathinaṃ gahetvā atthārakena bhikkhunā “sace saṅghāṭiyā kathinaṃ",
  "atk-vin02a2:716_1": "attharitukāmo hoti, porāṇikā saṅghāṭi paccuddharitabbā, navā saṅghāṭi adhiṭṭhātabbā.",
  "atk-vin02a2:716_2": "‘Imāya saṅghāṭiyā kathinaṃ attharāmī’ti vācā bhinditabbā”tiādinā parivāre vuttavidhānena",
  "atk-vin02a2:716_3": "kathinaṃ attharitabbaṃ. Attharitvā ca pana “tena kathinatthārakena bhikkhunā saṅghaṃ",
  "atk-vin02a2:716_4": "upasaṅkamitvā ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo –",
  "atk-vin02a2:716_5": "‘atthataṃ bhante saṅghassa kathinaṃ, dhammiko kathinatthāro, anumodathā’ti tehi anumodakehi",
  "atk-vin02a2:716_6": "bhikkhūhi ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo – ‘atthataṃ",
  "atk-vin02a2:716_7": "āvuso saṅghassa kathinaṃ, dhammiko kathinatthāro, anumodāmā”ti evamādinā parivāre",
  "atk-vin02a2:716_8": "vuttavidhāneneva anumodāpetabbaṃ, itarehi ca anumoditabbaṃ. Evaṃ sabbesaṃ atthataṃ",
  "atk-vin02a2:716_9": "hoti kathinaṃ. Vuttañhetaṃ parivāre “dvinnaṃ puggalānaṃ atthataṃ hoti kathinaṃ –",
  "atk-vin02a2:716_10": "atthārakassa ca anumodakassa cā”ti. Punapi vuttaṃ – “na saṅgho kathinaṃ attharati,",
  "atk-vin02a2:716_11": "na gaṇo kathinaṃ attharati, puggalo kathinaṃ attharati, saṅghassa anumodanā gaṇassa",
  "atk-vin02a2:716_12": "anumodanā puggalassa atthārā saṅghassa atthataṃ hoti kathinaṃ, gaṇassa atthataṃ hoti",
  "atk-vin02a2:716_13": "kathinaṃ, puggalassa atthataṃ hoti kathinaṃ”ti.",
  "atk-vin02a2:717_0": "Evaṃ atthate pana kathine sace kathinacīvarena saddhiṃ ābhataṃ ānisaṃsaṃ dāyakā “yena",
  "atk-vin02a2:717_1": "amhākaṃ kathinaṃ gahitaṃ, tasseva demā”ti denti, bhikkhusaṅgho anissaro. Atha avicāretvāva",
  "atk-vin02a2:717_2": "datvā gacchanti, bhikkhusaṅgho issaro. Tasmā sace kathinatthārakassa sesacīvarānipi",
  "atk-vin02a2:717_3": "dubbalāni honti, saṅghena apaloketvā tesampi atthāya vatthāni dātabbāni. Kammavācā",
  "atk-vin02a2:717_4": "pana ekāyeva vaṭṭati. Avasese kathinānisaṃse balavavatthāni vassāvāsikaṭṭhitikāya",
  "atk-vin02a2:717_5": "dātabbāni, ṭhitikāya abhāve therāsanato paṭṭhāya dātabbāni, garubhaṇḍaṃ na bhājetabbaṃ.",
  "atk-vin02a2:717_6": "Sace pana ekasīmāya bahū vihārā honti, sabbe bhikkhū sannipātetvā ekattha kathinaṃ",
  "atk-vin02a2:717_7": "attharitabbaṃ, visuṃ visuṃ attharituṃ na vaṭṭati.",
  "atk-vin02a2:718_0": "308. Idāni yathā ca kathinaṃ atthataṃ hoti, yathā ca anatthataṃ, taṃ vidhiṃ vitthārato",
  "atk-vin02a2:718_1": "dassetuṃ evañca pana bhikkhave atthataṃ hoti kathinaṃ evaṃ anatthatanti vatvā akaraṇīyañceva",
  "atk-vin02a2:718_2": "mahābhūmikañca anatthatalakkhaṇaṃ tāva dassento na ullikhitamattenātiādike catuvīsati",
  "atk-vin02a2:718_3": "ākāre dassesi. Tato paraṃ atthatalakkhaṇaṃ dassento ahatena atthatantiādike sattarasa",
  "atk-vin02a2:718_4": "ākāre dassesi. Parivārepi hi “catuvīsatiyā ākārehi anatthataṃ hoti kathinaṃ, sattarasahi",
  "atk-vin02a2:718_5": "ākārehi atthataṃ hoti kathina”nti idameva lakkhaṇaṃ vuttaṃ.",
  "atk-vin02a2:719_0": "Tattha ullikhitamattenāti dīghato ca puthulato ca pamāṇaggahaṇamattena. Pamāṇañhi",
  "atk-vin02a2:719_1": "gaṇhanto tassa tassa padesassa sañjānanatthaṃ nakhādīhi vā paricchedaṃ dassento ullikhati,",
  "atk-vin02a2:719_2": "nalāṭādīsu vā ghaṃsati, tasmā taṃ pamāṇaggahaṇaṃ “ullikhitamatta”nti vuccati. Dhovanamattenāti",
  "atk-vin02a2:719_3": "kathinadussadhovanamattena. Cīvaravicāraṇamattenāti “pañcakaṃ vā sattakaṃ vā navakaṃ",
  "atk-vin02a2:719_4": "vā ekādasakaṃ vā hotū”ti evaṃ vicāritamattena. Chedanamattenāti yathāvicāritassa",
  "atk-vin02a2:719_5": "vatthassa chedanamattena. Bandhanamattenāti moghasuttakāropanamattena. Ovaṭṭiyakaraṇamattenāti",
  "atk-vin02a2:719_6": "moghasuttakānusārena dīghasibbitamattena. Kaṇḍusakaraṇamattenāti muddhiyapattabandhanamattena.",
  "atk-vin02a2:719_7": "Daḷhīkammakaraṇamattenāti dve cimilikāyo ekato katvā sibbitamattena. Atha vā paṭhamacimilikā",
  "atk-vin02a2:719_8": "ghaṭetvā ṭhapitā hoti, kathinasāṭakaṃ tassā kucchicimilikaṃ katvā sibbitamattenātipi",
  "atk-vin02a2:719_9": "attho. Mahāpaccariyaṃ “pakaticīvarassa upassayadānenā”ti vuttaṃ. Kurundiyaṃ pana",
  "atk-vin02a2:719_10": "“pakatipattabaddhacīvaraṃ dupaṭṭaṃ kātuṃ kucchicimilikaṃ alliyāpanamattenā”ti vuttaṃ.",
  "atk-vin02a2:719_11": "Anuvātakaraṇamattenāti piṭṭhianuvātāropanamattena. Paribhaṇḍakaraṇamattenāti kucchianauvātāropanamattena.",
  "atk-vin02a2:719_12": "Ovaddheyyakaraṇamattenāti āgantukapattāropanamattena. Kathinacīvarato vā pattaṃ gahetvā",
  "atk-vin02a2:719_13": "aññasmiṃ akathinacīvare pattāropanamattena.",
  "atk-vin02a2:720_0": "Kambalamaddanamattenāti ekavāraṃyeva rajane pakkhittena dantavaṇṇena paṇḍupalāsavaṇṇena",
  "atk-vin02a2:720_1": "vā. Sace pana sakiṃ vā dvikkhattuṃ vā rattampi sāruppaṃ hoti, vaṭṭati. Nimittakatenāti",
  "atk-vin02a2:720_2": "“iminā dussena kathinaṃ attharissāmī”ti evaṃ nimittakatena. Ettakameva hi parivāre",
  "atk-vin02a2:720_3": "vuttaṃ. Aṭṭhakathāsu pana “ayaṃ sāṭako sundaro, sakkā iminā kathinaṃ attharitu’nti",
  "atk-vin02a2:720_4": "evaṃ nimittakammaṃ katvā laddhenā”ti vuttaṃ. Parikathākatenāti “kathinaṃ nāma dātuṃ",
  "atk-vin02a2:720_5": "vaṭṭati, kathinadāyako bahuṃ puññaṃ pasavatī”ti evaṃ parikathāya uppāditena. Kathinaṃ",
  "atk-vin02a2:720_6": "nāma atiukkaṭṭhaṃ vaṭṭati, mātarampi viññāpetuṃ na vaṭṭati, ākāsato otiṇṇasadisameva",
  "atk-vin02a2:720_7": "vaṭṭatīti. Kukkukatenāti tāvakālikena. Sannidhikatenāti ettha duvidho sannidhi karaṇasannidhi",
  "atk-vin02a2:720_8": "ca nicayasannidhi ca. Tattha tadaheva akatvā ṭhapetvā karaṇaṃ karaṇasannidhi. Saṅgho",
  "atk-vin02a2:720_9": "ajja kathinadussaṃ labhitvā punadivase deti, ayaṃ nicayasannidhi.",
  "atk-vin02a2:721_0": "Nissaggiyenāti rattinissaggiyena. Parivārepi vuttaṃ – “nissaggiyaṃ nāma kariyamāne",
  "atk-vin02a2:721_1": "aruṇaṃ uṭṭhahatī”ti. Akappakatenāti anādinnakappabindunā. Aññatra saṅghāṭiyātiādīsu",
  "atk-vin02a2:721_2": "ṭhapetvā saṅghāṭiuttarāsaṅgaantaravāsake aññena paccattharaṇādinā atthataṃ anatthataṃ",
  "atk-vin02a2:721_3": "hotīti. Aññatra pañcakena vā atirekapañcakena vāti pañca vā atirekāni vā khaṇḍāni",
  "atk-vin02a2:721_4": "katvā mahāmaṇḍalaaḍḍhamaṇḍalāni dassetvā kateneva vaṭṭati. Evañhi samaṇḍalikataṃ",
  "atk-vin02a2:721_5": "hoti, taṃ ṭhapetvā aññena acchinnakena vā dvatticatukhaṇḍena vā na vaṭṭati. Aññatra",
  "atk-vin02a2:721_6": "puggalassa atthārāti puggalassa atthāraṃ ṭhapetvā na aññena saṅghassa vā gaṇassa",
  "atk-vin02a2:721_7": "vā atthārena atthataṃ hoti. Nissīmaṭṭho anumodatīti bahiupacārasīmāya ṭhito anumodati.",
  "atk-vin02a2:722_0": "309. Ahatenāti aparibhuttena. Ahatakappenāti ahatasadisena ekavāraṃ vā dvikkhattuṃ",
  "atk-vin02a2:722_1": "vā dhotena. Pilotikāyāti hatavatthakasāṭakena. Paṃsukūlenāti tevīsatiyā khettesu",
  "atk-vin02a2:722_2": "uppannapaṃsukūlena. Paṃsukūlikabhikkhunā coḷakabhikkhaṃ āhiṇḍitvā laddhacoḷakehi",
  "atk-vin02a2:722_3": "katacīvarenātipi kurundimahāpaccarīsu vuttaṃ. Pāpaṇikenāti āpaṇadvāre patitapilotikaṃ",
  "atk-vin02a2:722_4": "gahetvā kathinatthāya deti, tenāpi vaṭṭatīti attho. Sesaṃ vuttavipallāseneva veditabbaṃ.",
  "atk-vin02a2:722_5": "Imasmiṃ pana ṭhāne “saha kathinassa atthārā kati dhammā jāyantī”tiādi bahuaṭṭhakathāsu",
  "atk-vin02a2:722_6": "vuttaṃ, taṃ sabbaṃ parivāre pāḷiārūḷhameva, tasmā tattha āgatanayeneva veditabbaṃ.",
  "atk-vin02a2:722_7": "Na hi tena idha avuccamānena kathinatthārakassa kiñci parihāyati.",
  "atk-vin02a2:723_0": "310. Evaṃ kathinatthāraṃ dassetvā idāni ubbhāraṃ dassetuṃ kathañca bhikkhave ubbhataṃ",
  "atk-vin02a2:723_1": "hoti kathinantiādimāha. Tattha mātikāti mātaro; janettiyoti attho. Kathinubbhārañhi",
  "atk-vin02a2:723_2": "etā aṭṭha janettiyo. Tāsu pakkamanaṃ anto assāti pakkamanantikā. Evaṃ sesāpi veditabbā.",
  "atk-vin02a2:724": "Ādāyasattakakathā",
  "atk-vin02a2:725_0": "311. Na paccessanti na puna āgamissaṃ. Etasmiṃ pana pakkamanantike kathinuddhāre",
  "atk-vin02a2:725_1": "paṭhamaṃ cīvarapalibodho chijjati, pacchā āvāsapalibodho. Evaṃ pakkamato hi cīvarapalibodho",
  "atk-vin02a2:725_2": "antosīmāyameva chijjati, āvāsapalibodho sīmātikkame. Vuttampi cetaṃ parivāre –",
  "atk-vin02a2:726": "“Pakkamanantiko kathinuddhāro, vutto ādiccabandhunā;",
  "atk-vin02a2:727": "Etañca tāhaṃ vissajjissaṃ, cīvarapalibodho paṭhamaṃ chijjati;",
  "atk-vin02a2:728": "Pacchā āvāsapalibodho chijjatī”ti. ;",
  "atk-vin02a2:729_0": "Cīvaraṃ ādāyāti akatacīvaraṃ ādāya. Bahisīmagatassāti aññaṃ sāmantavihāraṃ gatassa.",
  "atk-vin02a2:729_1": "Evaṃ hotīti tasmiṃ vihāre senāsanaphāsukaṃ vā sahāyasampattiṃ vā disvā evaṃ hoti.",
  "atk-vin02a2:729_2": "Etasmiṃ pana niṭṭhānantike kathinuddhāre āvāsapalibodho paṭhamaṃ chijjati, so hi",
  "atk-vin02a2:729_3": "“na paccessa”nti citte uppannamatteyeva chijjati. Vuttampi cetaṃ –",
  "atk-vin02a2:730": "“Niṭṭhānantiko kathinuddhāro, vutto ādiccabandhunā;",
  "atk-vin02a2:731": "Etañca tāhaṃ vissajjissaṃ, āvāsapalibodho paṭhamaṃ chijjati;",
  "atk-vin02a2:732": "Cīvare niṭṭhite cīvarapalibodho chijjatī”ti.",
  "atk-vin02a2:733_0": "Etena nayena sesamātikāvibhajanepi attho veditabbo. Ayaṃ pana viseso – “sanniṭṭhānantike",
  "atk-vin02a2:733_1": "dvepi palibodhā nevimaṃ cīvaraṃ kāressaṃ, na paccessanti citte uppannamatteyeva ekato",
  "atk-vin02a2:733_2": "chijjantīti. Vuttañhetaṃ –",
  "atk-vin02a2:734": "“Sanniṭṭhānantiko kathinuddhāro, vutto ādiccabandhunā;",
  "atk-vin02a2:735": "Etañca tāhaṃ vissajjissaṃ, dve palibodhā apubbaṃ acarimaṃ chijjantī”ti.",
  "atk-vin02a2:736_0": "Evaṃ sabbakathinuddhāresu palibodhupacchedo veditabbo. So pana yasmā iminā ca vuttanayena",
  "atk-vin02a2:736_1": "parivāre ca āgatabhāvena sakkā jānituṃ, tasmā vitthārato na vutto. Ayaṃ panettha",
  "atk-vin02a2:736_2": "saṅkhepo – nāsanantike āvāsapalibodho paṭhamaṃ chijjati, cīvare naṭṭhe cīvarapalibodho",
  "atk-vin02a2:736_3": "chijjati. Yasmā cīvare naṭṭhe cīvarapalibodho chijjati, tasmā “nāsanantiko”ti vuttaṃ.",
  "atk-vin02a2:737": "Savanantike cīvarapalibodho paṭhamaṃ chijjati, tasmā tassa saha savanena āvāsapalibodho chijjati.",
  "atk-vin02a2:738_0": "Āsāvacchedike āvāsapalibodho paṭhamaṃ chijjati. Cīvarāsāya upacchinnāya cīvarapalibodho",
  "atk-vin02a2:738_1": "chijjati. Ayaṃ pana yasmā “anāsāya labhati; āsāya na labhati; tassa evaṃ hoti ‘idhevimaṃ",
  "atk-vin02a2:738_2": "cīvaraṃ kāressaṃ, na paccessa”’ntiādinā nayena itarehi uddhārehi saddhiṃ vomissakadesano",
  "atk-vin02a2:738_3": "anekappabhedo hoti, tasmā parato visuṃ vitthāretvā vutto, idha na vutto. Idha pana",
  "atk-vin02a2:738_4": "savanantikassa anantaraṃ sīmātikkantiko vutto. Tattha cīvarapalibodho paṭhamaṃ chijjati,",
  "atk-vin02a2:738_5": "tassa bahisīme āvāsapalibodho chijjati. Sahubbhāre dve palibodhā apubbaṃ acarimaṃ chijjantīti.",
  "atk-vin02a2:739_0": "316-325. Evaṃ ādāyavāre sattakathinuddhāre dassetvā puna samādāyavārepi vippakatacīvarassa",
  "atk-vin02a2:739_1": "ādāyasamādāyavāresupi yathāsambhavaṃ teyeva dassitā. Tato paraṃ antosīmāyaṃ “paccessaṃ",
  "atk-vin02a2:739_2": "na paccessa”nti imaṃ vidhiṃ anāmasitvāva “na paccessa”nti imameva āmasitvā anadhiṭṭhitenā”tiādinā",
  "atk-vin02a2:739_3": "nayena ca ye ye yujjanti, te te dassitā. Tato paraṃ “cīvarāsāya pakkamatī”tiādinā",
  "atk-vin02a2:739_4": "nayena itarehi saddhiṃ vomissakanayena anekakkhattuṃ āsāvacchedikaṃ dassetvā puna",
  "atk-vin02a2:739_5": "disaṃgamiyavasena ca phāsuvihārikavasena ca niṭṭhānantikesu yujjamānā kathinuddhārā",
  "atk-vin02a2:739_6": "dassitā. Evaṃ pabhedato kathinuddhāraṃ dassetvā idāni ye tena tena kathinuddhārena",
  "atk-vin02a2:739_7": "palibodhā chijjantīti vuttā, tesaṃ paṭipakkhe dassento dveme bhikkhave kathinassa",
  "atk-vin02a2:739_8": "palibodhātiādimāha. Tattha cattenāti yena cittena so āvāso catto hoti, taṃ cattaṃ",
  "atk-vin02a2:739_9": "nāma, tena cattena. Vantamuttesupi eseva nayo. Sesaṃ sabbattha uttānamevāti.",
  "atk-vin02a2:740": "Kathinakkhandhakavaṇṇanā niṭṭhitā.",
  "atk-vin02a2:741": "8. Cīvarakkhandhakaṃ",
  "atk-vin02a2:742": "Jīvakavatthukathā",
  "atk-vin02a2:743_0": "326. Cīvarakkhandhake – padakkhiṇāti chekā kusalā. Abhisaṭāti abhigatā. Kehi abhigatāti?",
  "atk-vin02a2:743_1": "Atthikehi atthikehi manussehi; karaṇatthe pana sāmivacanaṃ katvā “atthikānaṃ atthikānaṃ",
  "atk-vin02a2:743_2": "manussāna”nti vuttaṃ. Paññāsāya ca rattiṃ gacchatīti paññāsa kahāpaṇe gahetvā rattiṃ",
  "atk-vin02a2:743_3": "gacchati. Negamoti kuṭumbiyagaṇo.",
  "atk-vin02a2:744_0": "327. Sālavatiṃ kumāriṃ gaṇikaṃ vuṭṭhāpesīti nāgarā dve satasahassāni, rājā satasahassanti",
  "atk-vin02a2:744_1": "tīṇi satasahassāni, aññañca ārāmuyyānavāhanādiparicchedaṃ datvā vuṭṭhāpesuṃ; gaṇikaṭṭhāne",
  "atk-vin02a2:744_2": "ṭhapesunti attho. Paṭisatena ca rattiṃ gacchatīti rattiṃ paṭisatena gacchati. Gilānaṃ",
  "atk-vin02a2:744_3": "paṭivedeyyanti gilānabhāvaṃ jānāpeyyaṃ. Kattarasuppeti jiṇṇasuppe.",
  "atk-vin02a2:745_0": "328. Kā me deva mātā, ko pitāti kasmā pucchi? Taṃ kira aññe rājadārakā kīḷantā kalahe",
  "atk-vin02a2:745_1": "uṭṭhite “nimmātiko nippitiko”ti vadanti. Yathā ca aññesaṃ dārakānaṃ chaṇādīsu cuḷamātāmahāmātādayo",
  "atk-vin02a2:745_2": "kiñci paṇṇākāraṃ pesenti, tathā tassa na koci kiñci peseti. Iti so taṃ sabbaṃ cintetvā",
  "atk-vin02a2:745_3": "“nimmātikoyeva nu kho aha”nti jānanatthaṃ “kā me deva mātā, ko pitā”ti pucchi.",
  "atk-vin02a2:746_0": "Yannūnāhaṃ sippaṃ sikkheyyanti yaṃnūna ahaṃ vejjasippaṃ sikkheyyanti cintesi. Tassa",
  "atk-vin02a2:746_1": "kira etadahosi – “imāni kho hatthiassasippādīni parūpaghātapaṭisaṃyuttāni, vejjasippaṃ",
  "atk-vin02a2:746_2": "mettāpubbabhāgaṃ sattānaṃ hitapaṭisaṃyutta”nti. Tasmā vejjasippameva sandhāya “yaṃnūnāhaṃ",
  "atk-vin02a2:746_3": "sippaṃ sikkheyya”nti cintesi. Apicāyaṃ ito kappasatasahassassa upari padumuttarassa",
  "atk-vin02a2:746_4": "bhagavato upaṭṭhākaṃ “buddhupaṭṭhāko aya”nti catuparisantare patthataguṇaṃ vejjaṃ",
  "atk-vin02a2:746_5": "disvā “aho vatāhampi evarūpaṃ ṭhānantaraṃ pāpuṇeyya”nti cintetvā sattāhaṃ buddhappamukhassa",
  "atk-vin02a2:746_6": "saṅghassa dānaṃ datvā bhagavantaṃ vanditvā “ahampi bhagavā tumhākaṃ upaṭṭhāko asukavejjo",
  "atk-vin02a2:746_7": "viya anāgate buddhupaṭṭhāko bhaveyya”nti patthanamakāsi. Tāya purimapatthanāya codiyamānopesa",
  "atk-vin02a2:746_8": "vejjasippameva sandhāya “yaṃnūnāhaṃ sippaṃ sikkheyya”nti cintesi.",
  "atk-vin02a2:747_0": "329. Disāpāmokkhoti sabbadisāsu vidito pākaṭo padhāno vāti attho. Tasmiñca samaye",
  "atk-vin02a2:747_1": "takkasīlato vāṇijā abhayarājakumāraṃ dassanāya agamaṃsu. Te jīvako “kuto tumhe āgatā”ti",
  "atk-vin02a2:747_2": "pucchi. “Takkasīlato”ti vutte “atthi tattha vejjasippācariyo”ti pucchi. “Āma kumāra,",
  "atk-vin02a2:747_3": "takkasīlāyaṃ disāpāmokkho vejjo paṭivasatī”ti sutvā “tena hi yadā gacchatha, mayhaṃ",
  "atk-vin02a2:747_4": "āroceyyāthā”ti āha. Te tathā akaṃsu. So pitaraṃ anāpucchā tehi saddhiṃ takkasīlaṃ",
  "atk-vin02a2:747_5": "agamāsi. Tena vuttaṃ – “abhayaṃ rājakumāraṃ anāpucchā”tiādi.",
  "atk-vin02a2:748_0": "Icchāmahaṃ ācariya sippaṃ sikkhitunti taṃ kira upasaṅkamantaṃ disvā so vejjo “kosi",
  "atk-vin02a2:748_1": "tvaṃ tātā”ti pucchi. So “bimbisāramahārājassa nattā abhayakumārassa puttomhī”ti āha.",
  "atk-vin02a2:748_2": "“Kasmā pana tvamasi tāta idhāgato”ti, tato so “tumhākaṃ santike sippaṃ sikkhitu”nti",
  "atk-vin02a2:748_3": "vatvā icchāmahaṃ ācariya sippaṃ sikkhitunti āha. Bahuñca gaṇhātīti yathā aññe khattiyakumārādayo",
  "atk-vin02a2:748_4": "ācariyassa dhanaṃ datvā kiñci kammaṃ akatvā sikkhantiyeva, na so evaṃ. So pana kiñci",
  "atk-vin02a2:748_5": "dhanaṃ adatvā dhammantevāsikova hutvā ekaṃ kālaṃ upajjhāyassa kammaṃ karoti, ekaṃ",
  "atk-vin02a2:748_6": "kālaṃ sikkhati. Evaṃ santepi abhinīhārasampanno kulaputto attano medhāvitāya bahuñca",
  "atk-vin02a2:748_7": "gaṇhāti, lahuñca gaṇhāti, suṭṭhu ca upadhāreti, gahitañcassa na sammussati.",
  "atk-vin02a2:749_0": "Satta ca me vassāni adhīyantassa nayimassa sippassa anto paññāyatīti ettha ayaṃ kira",
  "atk-vin02a2:749_1": "jīvako yattakaṃ ācariyo jānāti, yaṃ aññe soḷasahi vassehi uggaṇhanti, taṃ sabbaṃ",
  "atk-vin02a2:749_2": "sattahi vassehi uggahesi. Sakkassa pana devarañño etadahosi – “ayaṃ buddhānaṃ upaṭṭhāko",
  "atk-vin02a2:749_3": "aggavissāsako bhavissati, handa naṃ bhesajjayojanaṃ sikkhāpemī”ti ācariyassa sarīre",
  "atk-vin02a2:749_4": "ajjhāvasitvā yathā ṭhapetvā kammavipākaṃ avasesarogaṃ ekeneva bhesajjayogena tikicchituṃ",
  "atk-vin02a2:749_5": "sakkoti, tathā naṃ bhesajjayojanaṃ sikkhāpesi. So pana “ācariyassa santike sikkhāmī”ti",
  "atk-vin02a2:749_6": "maññati, tasmā “samattho idāni jīvako tikicchitu”nti sakkena vissaṭṭhamatte evaṃ",
  "atk-vin02a2:749_7": "cintetvā ācariyaṃ pucchi. Ācariyo pana “na iminā mamānubhāvena uggahitaṃ, devatānubhāvena",
  "atk-vin02a2:749_8": "uggahita”nti ñatvāva tena hi bhaṇetiādimāha. Samantā yojanaṃ āhiṇḍantoti divase divase",
  "atk-vin02a2:749_9": "ekekena dvārena nikkhamitvā cattāro divase āhiṇḍanto. Parittaṃ pātheyyaṃ pādāsīti",
  "atk-vin02a2:749_10": "appamattakaṃ adāsi. Kasmā? Tassa kira etadahosi – “ayaṃ mahākulassa putto gatamattoyeva",
  "atk-vin02a2:749_11": "pitipitāmahānaṃ santikā mahāsakkāraṃ labhissati, tato mayhaṃ vā sippassa vā guṇaṃ",
  "atk-vin02a2:749_12": "na jānissati, antarāmagge pana khīṇapātheyyo sippaṃ payojetvā avassaṃ mayhañca sippassa",
  "atk-vin02a2:749_13": "ca guṇaṃ jānissatī”ti parittaṃ dāpesi.",
  "atk-vin02a2:750": "Seṭṭhibhariyādivatthukathā",
  "atk-vin02a2:751_0": "330. Pasatenāti ekahatthapuṭena. Picunāti kappāsapaṭalena. Yatrahi nāmāti yā nāma.",
  "atk-vin02a2:751_1": "Kimpimāyanti kimpi me ayaṃ. Upajānāmetassa saṃyamassāti katassa ca rogūpasamassa",
  "atk-vin02a2:751_2": "ca upakāraṃ jānāmāti adhippāyo.",
  "atk-vin02a2:752_0": "331. Sabbālaṅkāraṃ tuyhaṃ hotūti rājā kira “sace imaṃ gaṇhissati, pamāṇayutte ṭhāne",
  "atk-vin02a2:752_1": "naṃ ṭhapessāmi. Sace na gaṇhissati, abbhantarikaṃ naṃ vissāsakaṃ karissāmī”ti cintetvā",
  "atk-vin02a2:752_2": "evamāha. Abhayakumārassāpi nāṭakānampi cittaṃ uppajji “aho vata na gaṇheyyā”ti. Sopi",
  "atk-vin02a2:752_3": "tesaṃ cittaṃ ñatvā viya “idaṃ me deva ayyikānaṃ ābharaṇaṃ, nayidaṃ mayhaṃ gaṇhituṃ",
  "atk-vin02a2:752_4": "patirūpa”nti vatvā alaṃ devātiādimāha. Adhikāraṃ me devo saratūti katassa upakāraṃ",
  "atk-vin02a2:752_5": "me devo saratūti attho. Rājā pasanno sabbākārasampannaṃ gehañca ambavanuyyānañca",
  "atk-vin02a2:752_6": "anusaṃvaccharaṃ satasahassauṭṭhānakaṃ gāmañca mahāsakkārañca datvā tena hi bhaṇetiādimāha.",
  "atk-vin02a2:753": "Rājagahaseṭṭhivatthukathā",
  "atk-vin02a2:754_0": "332. Sakkhissasi pana tvaṃ gahapatīti kasmā āha? Iriyāpathasamparivattanena kira",
  "atk-vin02a2:754_1": "matthaluṅgaṃ na saṇṭhāti, assa ca tīhi sattāhehi niccalassa nipannassa matthaluṅgaṃ",
  "atk-vin02a2:754_2": "saṇṭhahissatīti ñatvā appeva nāma sattasattamāse paṭijānitvā sattasattadivasepi nipajjeyyāti",
  "atk-vin02a2:754_3": "naṃ evamāha. Teneva parato vuttaṃ “api ca paṭikacceva mayā ñāto”ti. Sīsacchaviṃ uppāṭetvāti",
  "atk-vin02a2:754_4": "sīsacammaṃ apanetvā. Sibbiniṃ vināmetvāti sibbiniṃ vivaritvā. Nāhaṃ ācariya sakkomīti",
  "atk-vin02a2:754_5": "tassa kira sarīre mahāḍāho uppajji, tasmā evamāha. Tīhi sattāhehīti tīhi passehi ekekena sattāhena.",
  "atk-vin02a2:755": "333. Janaṃ ussāretvāti janaṃ nīharāpetvā.",
  "atk-vin02a2:756": "Pajjotarājavatthukathā",
  "atk-vin02a2:757_0": "334. Jegucchaṃ me sappīti ayaṃ kira rājā vicchikassa jāto, vicchikavisapaṭighātāya",
  "atk-vin02a2:757_1": "ca sappi bhesajjaṃ hoti vicchikānaṃ paṭikūlaṃ, tasmā evamāha. Uddekaṃ dassatīti uggāraṃ",
  "atk-vin02a2:757_2": "dassati. Paññāsa yojanikā hotīti paññāsa yojanāni gantuṃ samatthā hoti. Na kevalañcassa",
  "atk-vin02a2:757_3": "rañño hatthinīyeva, nāḷāgiri nāma hatthī yojanasataṃ gacchati, celakaṇṇo ca muñcakeso",
  "atk-vin02a2:757_4": "cāti dve assā vīsayojanasataṃ gacchanti, kāko dāso saṭṭhiyojanāni gacchati.",
  "atk-vin02a2:758_0": "Ekassa kira kulaputtassa anuppanne buddhe ekadivasaṃ bhuñjituṃ nisinnassa paccekabuddho",
  "atk-vin02a2:758_1": "dvāre ṭhatvā agamāsi, tasseko puriso “paccekabuddho āgantvā gato”ti ārocesi. So sutvā",
  "atk-vin02a2:758_2": "“gaccha, vegena pattaṃ āharā”ti āharāpetvā attano sajjitaṃ bhattaṃ sabbaṃ datvā pesesi.",
  "atk-vin02a2:758_3": "Itaro taṃ āharitvā paccekabuddhassa hatthe ṭhapetvā “ahaṃ bhante tumhākaṃ katena",
  "atk-vin02a2:758_4": "iminā kāyaveyyāvatikena yattha yattha nibbattopi vāhanasampanno homī”ti patthanaṃ",
  "atk-vin02a2:758_5": "akāsi. So ayaṃ etarahi pajjoto nāma rājā jāto, tāya patthanāya ayaṃ vāhanasampatti.",
  "atk-vin02a2:759_0": "Sappiṃ pāyetvāti sappiñca pāyetvā; paricārikānañca āhārācāre vidhiṃ ācikkhitvā. Nakhena",
  "atk-vin02a2:759_1": "bhesajjaṃ olumpetvāti nakhena bhesajjaṃ odahitvā; pakkhipitvāti attho. Nicchāresīti virecesi.",
  "atk-vin02a2:760": "Siveyyakadussayugakathā",
  "atk-vin02a2:761_0": "335. Siveyyakaṃ nāma uttarakurūsu sivathikaṃ avamaṅgalavatthaṃ. Tattha kira manussā",
  "atk-vin02a2:761_1": "mataṃ tena vatthena veṭhetvā nikkhipanti, taṃ “maṃsapesī”ti sallakkhetvā hatthisoṇḍakasakuṇā",
  "atk-vin02a2:761_2": "ukkhipitvā himavantakūṭe ṭhapetvā vatthaṃ apanetvā khādanti. Atha vanacarakā vatthaṃ",
  "atk-vin02a2:761_3": "disvā rañño āharanti. Evamidaṃ pajjotena laddhaṃ. Siviraṭṭhe kusalā itthiyo tīhi",
  "atk-vin02a2:761_4": "aṃsūhi suttaṃ kantanti, tena suttena vāyitavatthaṃ etantipi vadanti.",
  "atk-vin02a2:762": "Samattiṃsavirecanakathā",
  "atk-vin02a2:763_0": "336. Sinehethāti kiṃ pana bhagavato kāyo lūkhoti na lūkho? Bhagavato hi āhāre sadā",
  "atk-vin02a2:763_1": "devatā dibbojaṃ pakkhipanti, sinehapānaṃ pana sabbattha dose temeti, sirā mudukā",
  "atk-vin02a2:763_2": "karoti, tenāyaṃ evamāha. Tīṇi uppalahatthānīti ekaṃ oḷārikadosaharaṇatthaṃ, ekaṃ",
  "atk-vin02a2:763_3": "majjhimadosaharaṇatthaṃ, ekaṃ sukhumadosaharaṇatthaṃ. Nacirasseva pakatatto ahosīti",
  "atk-vin02a2:763_4": "evaṃ pakatatte pana kāye nāgarā dānaṃ sampādesuṃ. Jīvako āgantvā bhagavantaṃ etadavoca",
  "atk-vin02a2:763_5": "– “bhagavā ajja nāgarā tumhākaṃ dānaṃ dātukāmā, mā antogāmaṃ piṇḍāya pavisathā”ti.",
  "atk-vin02a2:763_6": "Mahāmoggallānatthero cintesi – “kuto nu kho ajja bhagavato paṭhamaṃ piṇḍapāto laddhuṃ",
  "atk-vin02a2:763_7": "vaṭṭatī”ti. Tato cintesi – “soṇo seṭṭhiputto khettaparikammato paṭṭhāya aññehi asādhāraṇānaṃ",
  "atk-vin02a2:763_8": "khīrodakasecanasaṃvaddhānaṃ gandhasālīnaṃ odanaṃ bhuñjati, tato bhagavato piṇḍapātaṃ",
  "atk-vin02a2:763_9": "āharissāmī”ti iddhiyā gantvā tassa pāsādatale attānaṃ dassesi. So therassa pattaṃ",
  "atk-vin02a2:763_10": "gahetvā paṇītaṃ piṇḍapātaṃ adāsi. Therassa ca gamanākāraṃ disvā “bhuñjatha bhante”ti",
  "atk-vin02a2:763_11": "āha. Thero tamatthaṃ ārocesi “bhuñjatha bhante, ahaṃ aññaṃ bhagavato dassāmī”ti theraṃ",
  "atk-vin02a2:763_12": "bhojetvā gandhehi pattaṃ ubbaṭṭetvā piṇḍapātassa pūretvā adāsi, taṃ thero āharitvā bhagavato adāsi.",
  "atk-vin02a2:764_0": "Rājāpi kho bimbisāro “ajja bhagavā kiṃ bhuñjissatī”ti vihāraṃ āgantvā pavisamānova",
  "atk-vin02a2:764_1": "piṇḍapātagandhaṃ ghāyitvā bhuñjitukāmo ahosi. Bhagavato dvīsuyeva piṇḍapātesu bhājanagatesu",
  "atk-vin02a2:764_2": "devatā ojaṃ pakkhipiṃsu – yañca sujātā adāsi; yañca parinibbānakāle cundo kammāraputto;",
  "atk-vin02a2:764_3": "aññesu kabaḷe kabaḷe pakkhipiṃsu, tasmā bhagavā rañño icchaṃ jānitvā apakkhittojameva",
  "atk-vin02a2:764_4": "thokaṃ piṇḍapātaṃ rañño dāpesi. So paribhuñjitvā pucchi – “kiṃ bhante, uttarakuruto",
  "atk-vin02a2:764_5": "ābhataṃ bhojana”nti? “Na mahārāja, uttarakuruto; apica kho taveva raṭṭhavāsino gahapatiputtassa",
  "atk-vin02a2:764_6": "bhojanaṃ eta”nti vatvā soṇassa sampattiṃ ācikkhi. Taṃ sutvā rājā soṇaṃ daṭṭhukāmo",
  "atk-vin02a2:764_7": "hutvā cammakkhandhake vuttanayena asītiyā kulaputtasahassehi saddhiṃ soṇassa āgamanaṃ",
  "atk-vin02a2:764_8": "akāsi. Te bhagavato dhammadesanaṃ sutvā sotāpannā jātā. Soṇo pana pabbajitvā arahatte",
  "atk-vin02a2:764_9": "patiṭṭhito. Bhagavāpi etadatthameva rañño piṇḍapātaṃ dāpesi.",
  "atk-vin02a2:765": "Varayācanakathā",
  "atk-vin02a2:766_0": "337. Evaṃ katabhattakicce bhagavati atha kho jīvako komārabhacco taṃ siveyyakaṃ dussayugaṃ",
  "atk-vin02a2:766_1": "ādāya…pe… etadavoca. Atikkantavarāti ettha vinicchayo mahākhandhake vuttanayeneva",
  "atk-vin02a2:766_2": "veditabbo. Bhagavā bhante paṃsukūliko bhikkhusaṅgho cāti bhagavato hi buddhattaṃ",
  "atk-vin02a2:766_3": "pattato paṭṭhāya yāva idaṃ vatthaṃ, etthantare vīsati vassāni na koci gahapaticīvaraṃ",
  "atk-vin02a2:766_4": "sādiyi, sabbe paṃsukūlikāva ahesuṃ. Tenāyaṃ evamāha. Gahapaticīvaranti gahapatīhi",
  "atk-vin02a2:766_5": "dinnacīvaraṃ. Dhammiyā kathāyāti vatthadānānisaṃsapaṭisaṃyuttāya kathāya. Itarītarenāpīti",
  "atk-vin02a2:766_6": "appagghenapi mahagghenapi; yena kenacīti attho. Pāvāroti salomako kappāsādibhedo.",
  "atk-vin02a2:766_7": "Anujānāmi bhikkhave kojavanti ettha pakatikojavameva vaṭṭati, mahāpiṭṭhiyakojavaṃ",
  "atk-vin02a2:766_8": "na vaṭṭati. Mahāpiṭṭhiyakojavanti uṇṇāmayo pāvārasadiso kojavo.",
  "atk-vin02a2:767": "Kambalānujānanādikathā",
  "atk-vin02a2:768_0": "338. Kāsirājāti kāsīnaṃ rājā; pasenadissa ekapitikabhātā esa. Aḍḍhakāsiyanti ettha",
  "atk-vin02a2:768_1": "kāsīti sahassaṃ vuccati taṃ agghanako kāsiyo. Ayaṃ pana pañcasatāni agghati, tasmā",
  "atk-vin02a2:768_2": "“aḍḍhakāsiyo”ti vutto. Tenevāha – “upaḍḍhakāsīnaṃ khamamāna”nti.",
  "atk-vin02a2:769": "339. Uccāvacānīti sundarāni ca asundarāni ca. Bhaṅgaṃ nāma khomādīhi pañcahi suttehi missetvā kataṃ; vākamayamevātipi vadanti.",
  "atk-vin02a2:770_0": "340. Ekaṃyeva bhagavatā cīvaraṃ anuññātaṃ na dveti te kira itarītarena cīvarenāti",
  "atk-vin02a2:770_1": "etassa “gahapatikena vā paṃsukūlena vā”ti evaṃ atthaṃ sallakkhiṃsu. Nāgamesunti yāva",
  "atk-vin02a2:770_2": "te susānato āgacchanti, tāva te na acchiṃsu; pakkamiṃsuyeva. Nākāmā bhāgaṃ dātunti",
  "atk-vin02a2:770_3": "na anicchāya dātuṃ; yadi pana icchanti, dātabbo. Āgamesunti upacāre acchiṃsu. Tenāha",
  "atk-vin02a2:770_4": "bhagavā āha – “anujānāmi bhikkhave āgamentānaṃ akāmā bhāgaṃ dātu”nti. Yadi pana manussā",
  "atk-vin02a2:770_5": "“idhāgatā eva gaṇhantū”ti denti, saññāṇaṃ vā katvā gacchanti “sampattā gaṇhantū”ti",
  "atk-vin02a2:770_6": "sampattānaṃ sabbesampi pāpuṇanti. Sace chaḍḍetvā gatā, yena gahitaṃ, so eva sāmī.",
  "atk-vin02a2:770_7": "Sadisā susānaṃ okkamiṃsūti sabbe samaṃ okkamiṃsu; ekadisāya vā okkamiṃsūtipi attho.",
  "atk-vin02a2:770_8": "Te katikaṃ katvāti laddhaṃ paṃsukūlaṃ sabbe bhājetvā gaṇhissāmāti bahimeva katikaṃ katvā.",
  "atk-vin02a2:771_0": "342. Cīvarapaṭiggāhakanti yo gahapatikehi saṅghassa dīyamānaṃ cīvaraṃ gaṇhāti. Yo",
  "atk-vin02a2:771_1": "na chandāgatiṃ gaccheyyātiādīsu cīvarapaṭiggāhakesu pacchā āgatānampi attano ñātakādīnaṃ",
  "atk-vin02a2:771_2": "paṭhamataraṃ paṭiggaṇhanto vā ekaccasmiṃ pemaṃ dassetvā gaṇhanto vā lobhapakatikatāya",
  "atk-vin02a2:771_3": "attano pariṇāmento vā chandāgatiṃ gacchati nāma. Paṭhamataraṃ āgatassāpi kodhavasena",
  "atk-vin02a2:771_4": "pacchā gaṇhanto vā duggatamanussesu avamaññaṃ katvā gaṇhanto vā “kiṃ vo ghare ṭhapanokāso",
  "atk-vin02a2:771_5": "natthi, tumhākaṃ santakaṃ gahetvā gacchathā”ti evaṃ saṅghassa lābhantarāyaṃ karonto",
  "atk-vin02a2:771_6": "vā dosāgatiṃ gacchati nāma. Yo pana muṭṭhassati asampajāno, ayaṃ mohāgatiṃ gacchati",
  "atk-vin02a2:771_7": "nāma. Pacchā āgatānampi issarānampi bhayena paṭhamataraṃ paṭiggaṇhanto vā “cīvarapaṭiggāhakaṭṭhānaṃ",
  "atk-vin02a2:771_8": "nāmetaṃ bhāriya”nti santasanto vā bhayāgatiṃ gacchati nāma. “Mayā idañcidañca gahitaṃ,",
  "atk-vin02a2:771_9": "idañciṃdañca na gahita”nti evaṃ jānanto gahitāgahitaṃ jānāti nāma. Tasmā yo na chandāgatiādivasena",
  "atk-vin02a2:771_10": "gacchati, ñātakaaññātakaaḍḍhaduggatesu visesaṃ akatvā āgatapaapāṭiyā gaṇhāti, sīlācārapaṭipattiyutto",
  "atk-vin02a2:771_11": "hoti, satimā medhāvī bahussuto, sakkoti dāyakānaṃ vissaṭṭhavācāya parimaṇḍalehi padabyañjanehi",
  "atk-vin02a2:771_12": "anumodanaṃ karonto pasādaṃ janetuṃ, evarūpo sammannitabbo.",
  "atk-vin02a2:772_0": "Evañca pana bhikkhave sammannitabboti ettha pana etāya yathāvuttāya kammavācāyapi",
  "atk-vin02a2:772_1": "apalokanenāpi antovihāre sabbasaṅghamajjhepi khaṇḍasīmāyapi sammannituṃ vaṭṭatiyeva.",
  "atk-vin02a2:772_2": "Evaṃ sammatena ca vihārapaccante vā padhānaghare vā na acchitabbaṃ. Yattha pana āgatāgatā",
  "atk-vin02a2:772_3": "manussā sukhaṃ passanti, tādise dhuravihāraṭṭhāne bījaniṃ passe ṭhapetvā sunivatthena",
  "atk-vin02a2:772_4": "supārutena nisīditabbanti.",
  "atk-vin02a2:773_0": "Tattheva ujjhitvāti “paṭiggahaṇameva amhākaṃ bhāro”ti vatvā gahitaṭṭhāneyeva chaḍḍetvā",
  "atk-vin02a2:773_1": "gacchanti. Cīvaranidahakanti cīvarapaṭisāmakaṃ. Yo na chandāgatiṃ gaccheyyātiādīsu",
  "atk-vin02a2:773_2": "cettha ito parañca sabbattha vuttanayeneva vinicchayo veditabbo. Sammutivinicchayopi",
  "atk-vin02a2:773_3": "kathitānusāreneva jānitabbo.",
  "atk-vin02a2:774": "Bhaṇḍāgārasammutiādikathā",
  "atk-vin02a2:775_0": "343. Vihāraṃ vātiādīsu yo ārāmamajjhe ārāmikasāmaṇerādīhi avivitto sabbesaṃ samosaraṇaṭṭhāne",
  "atk-vin02a2:775_1": "vihāro vā aḍḍhayogo vā hoti, so sammannitabbo. Paccantasenāsanaṃ pana na sammannitabbaṃ.",
  "atk-vin02a2:775_2": "Idaṃ pana bhaṇḍāgāraṃ khaṇḍasīmaṃ gantvā khaṇḍasīmāya nisinnehi sammannituṃ na vaṭṭati,",
  "atk-vin02a2:775_3": "vihāramajjheyeva sammannitabbaṃ.",
  "atk-vin02a2:776_0": "Guttāguttañca jāneyyāti ettha yassa tāva chadanādīsu koci doso natthi, taṃ guttaṃ.",
  "atk-vin02a2:776_1": "Yassa pana chadanatiṇaṃ vā chadaniṭṭhakā vā yattha katthaci patitā, yena ovassati",
  "atk-vin02a2:776_2": "vā, mūsikādīnaṃ vā paveso hoti, bhittiādīsu vā katthaci chiddaṃ hoti, upacikā vā",
  "atk-vin02a2:776_3": "uṭṭhahanti, taṃ sabbaṃ aguttaṃ nāma. Taṃ sallakkhetvā paṭisaṅkharitabbaṃ. Sītasamaye",
  "atk-vin02a2:776_4": "dvārañca vātapānañca supihitaṃ kātabbaṃ, sītena hi cīvarāni kaṇṇakitāni honti. Uṇhasamaye",
  "atk-vin02a2:776_5": "antarantarā vātappavesanatthaṃ vivaritabbaṃ. Evaṃ karonto hi guttāguttaṃ jānāti nāma.",
  "atk-vin02a2:777_0": "Imehi pana cīvarapaṭiggāhakādīhi tīhipi attano vattaṃ jānitabbaṃ. Tattha cīvarapaṭiggāhakena",
  "atk-vin02a2:777_1": "tāva yaṃ yaṃ manussā “kālacīvara”nti vā “akālacīvara”nti vā “accekacīvara”nti vā",
  "atk-vin02a2:777_2": "“vassikasāṭika”nti vā “nisīdana”nti vā “paccattharaṇa”nti vā “mukhapuñchanacoḷa”nti",
  "atk-vin02a2:777_3": "vā denti, taṃ sabbaṃ ekarāsiṃ katvā missetvā na gaṇhitabbaṃ, visuṃ visuṃ katvāva",
  "atk-vin02a2:777_4": "gaṇhitvā cīvaranidahakassa tatheva ācikkhitvā dātabbaṃ. Cīvaranidahakenāpi bhaṇḍāgārikassa",
  "atk-vin02a2:777_5": "dadamānena idaṃ kālacīvaraṃ…pe… idaṃ mukhapuñchanacoḷanti ācikkhitvāva dātabbaṃ.",
  "atk-vin02a2:777_6": "Bhaṇḍāgārikenāpi tatheva visuṃ visuṃ viya saññāṇaṃ katvā ṭhapetabbaṃ. Tato saṅghena",
  "atk-vin02a2:777_7": "“kālacīvaraṃ āharā”ti vutte kālacīvarameva dātabbaṃ…pe… mukhapuñchanacoḷakaṃ āharāti",
  "atk-vin02a2:777_8": "vutte tadeva dātabbaṃ.",
  "atk-vin02a2:778_0": "Iti bhagavatā cīvarapaṭiggāhako anuññāto, cīvaranidahako anuññāto, bhaṇḍāgāraṃ anuññātaṃ,",
  "atk-vin02a2:778_1": "bhaṇḍāgāriko anuññāto, na bāhulikatāya na asantuṭṭhiyā; apica kho saṅghassānuggahāya.",
  "atk-vin02a2:778_2": "Sace hi āhaṭāhaṭaṃ gahetvā bhikkhū bhājeyyuṃ, neva āhaṭaṃ na anāhaṭaṃ na dinnaṃ nādinnaṃ",
  "atk-vin02a2:778_3": "na laddhaṃ nāladdhaṃ jāneyyuṃ, āhaṭāhaṭaṃ therāsane vā dadeyyuṃ, khaṇḍākhaṇḍaṃ vā",
  "atk-vin02a2:778_4": "chinditvā gaṇheyyuṃ; evaṃ sati ayuttaparibhogo ca hoti, na ca sabbesaṃ saṅgaho kato",
  "atk-vin02a2:778_5": "hoti. Bhaṇḍāgāre pana cīvaraṃ ṭhapetvā ussannakāle ekekassa bhikkhuno ticīvaraṃ vā",
  "atk-vin02a2:778_6": "dve dve vā ekekaṃ vā cīvaraṃ dassanti, laddhāladdhaṃ jānissanti, aladdhabhāvaṃ ñatvā",
  "atk-vin02a2:778_7": "saṅgahaṃ kātuṃ maññissantīti.",
  "atk-vin02a2:779_0": "Na bhikkhave bhaṇḍāgāriko vuṭṭhāpetabboti ettha aññepi avuṭṭhāpanīyā jānitabbā. Cattāro",
  "atk-vin02a2:779_1": "hi na vuṭṭhāpetabbā – vuḍḍhataro, bhaṇḍāgāriko, gilāno, saṅghato laddhasenāsanoti.",
  "atk-vin02a2:779_2": "Tattha vuḍḍhataro attano vuḍḍhatāya navakatarena na vuṭṭhāpetabbo, bhaṇḍāgāriko saṅghena",
  "atk-vin02a2:779_3": "sammannitvā bhaṇḍāgārassa dinnatāya, gilāno attano gilānatāya, saṅgho pana bahussutassa",
  "atk-vin02a2:779_4": "uddesaparipucchādīhi bahupakārassa bhāranitthārakassa phāsukaṃ āvāsaṃ anuṭṭhāpanīyaṃ",
  "atk-vin02a2:779_5": "katvā deti, tasmā so upakāratāya ca saṅghato laddhatāya ca na vuṭṭhāpetabboti.",
  "atk-vin02a2:780_0": "Ussannaṃ hotīti bahu rāsikataṃ hoti, bhaṇḍāgāraṃ na gaṇhāti. Sammukhībhūtenāti antoupacārasīmāyaṃ",
  "atk-vin02a2:780_1": "ṭhitena. Bhājetunti kālaṃ ghosetvā paṭipāṭiyā bhājetuṃ. Kolāhalaṃ akāsīti “amhākaṃ",
  "atk-vin02a2:780_2": "ācariyassa detha, upajjhāyassa dethā”ti evaṃ mahāsaddaṃ akāsi. Cīvarabhājanakaṅgesu",
  "atk-vin02a2:780_3": "sabhāgānaṃ bhikkhūnaṃ apāpuṇantampi mahagghaṃ cīvaraṃ dento chandāgatiṃ gacchati",
  "atk-vin02a2:780_4": "nāma. Aññesaṃ vuḍḍhatarānaṃ pāpuṇantampi mahagghaṃ cīvaraṃ adatvā appagghaṃ dento",
  "atk-vin02a2:780_5": "dosāgatiṃ gacchati nāma. Mohamūḷho cīvaradānavattaṃ ajānanto mohāgatiṃ gacchati nāma.",
  "atk-vin02a2:780_6": "Mukharānaṃ navakānampi bhayena apāpuṇantameva mahagghaṃ cīvaraṃ dento bhayāgatiṃ",
  "atk-vin02a2:780_7": "gacchati nāma. Yo evaṃ na gacchati, sabbesaṃ tulābhūto pamāṇabhūto majjhatto hoti,",
  "atk-vin02a2:780_8": "so sammannitabbo. Bhājitābhājitanti “ettakāni vatthāni bhājitāni, ettakāni abhājitānī”ti",
  "atk-vin02a2:780_9": "jānanto “bhājitābhājitañca jāneyyā”ti vuccati.",
  "atk-vin02a2:781_0": "Uccinitvāti “idaṃ thūlaṃ, idaṃ saṇhaṃ, idaṃ ghanaṃ, idaṃ tanukaṃ, idaṃ paribhuttaṃ,",
  "atk-vin02a2:781_1": "idaṃ aparibhuttaṃ, idaṃ dīghato ettakaṃ puthulato ettaka”nti evaṃ vatthāni vicinitvā.",
  "atk-vin02a2:781_2": "Tulayitvāti “idaṃ ettakaṃ agghati, idaṃ ettaka”nti evaṃ agghaparicchedaṃ katvā. Vaṇṇāvaṇṇaṃ",
  "atk-vin02a2:781_3": "katvāti sace sabbesaṃ ekekameva dasagghanakaṃ pāpuṇāti, iccetaṃ kusalaṃ; no ce pāpuṇāti,",
  "atk-vin02a2:781_4": "yaṃ nava vā aṭṭha vā agghati, taṃ aññena ekaagghanakena ca dviagghanakena ca saddhiṃ",
  "atk-vin02a2:781_5": "bandhitvā etena upāyena same paṭivīse ṭhapetvāti attho. Bhikkhū gaṇetvā vaggaṃ bandhitvāti",
  "atk-vin02a2:781_6": "sace ekekassa diyamāne divaso nappahoti, dasa dasa bhikkhū gaṇetvā dasa dasa cīvarapaṭivīse",
  "atk-vin02a2:781_7": "ekavaggaṃ bandhitvā ekaṃ bhaṇḍikaṃ katvā evaṃ cīvarapaṭivīsaṃ ṭhapetuṃ anujānāmīti",
  "atk-vin02a2:781_8": "attho. Evaṃ ṭhapitesu cīvarapaṭivīsesu kuso pātetabbo. Tehipi bhikkhūhi puna kusapātaṃ katvā bhājetabbaṃ.",
  "atk-vin02a2:782_0": "Sāmaṇerānaṃ upaḍḍhapaṭivīsanti ettha ye sāmaṇerā attissarā bhikkhusaṅghassa kattabbakammaṃ",
  "atk-vin02a2:782_1": "na karonti, uddesaparipucchāsu yuttā ācariyupajjhāyānaṃyeva vattapaṭipattiṃ karonti,",
  "atk-vin02a2:782_2": "aññesaṃ na karonti, etesaṃyeva upaḍḍhabhāgo dātabbo. Ye pana purebhattañca pacchābhattañca",
  "atk-vin02a2:782_3": "bhikkhusaṅghasseva kattabbakiccaṃ karonti, tesaṃ samako dātabbo. Idañca piṭṭhisamaye",
  "atk-vin02a2:782_4": "uppannena bhaṇḍāgāre ṭhapitena akālacīvareneva kathitaṃ. Kālacīvaraṃ pana samakameva",
  "atk-vin02a2:782_5": "dātabbaṃ. Tatruppādavassāvāsikaṃ sammuñjanībandhanādi saṅghassa phātikammaṃ katvā",
  "atk-vin02a2:782_6": "gahetabbaṃ. Etañhettha sabbesaṃ vattaṃ. Bhaṇḍāgārikacīvarepi sace sāmaṇerā āgantvā",
  "atk-vin02a2:782_7": "“bhante mayaṃ yāguṃ pacāma, bhattaṃ pacāma, khajjakaṃ pacāma, appaharitakaṃ karoma,",
  "atk-vin02a2:782_8": "dantakaṭṭhaṃ āharāma, raṅgachalliṃ kappiyaṃ katvā dema, kiṃ amhehi na kataṃ nāmā”ti",
  "atk-vin02a2:782_9": "ukkuṭṭhiṃ karonti, samabhāgova dātabbo. Etaṃ ye ca virajjhitvā karonti, yesañca karaṇabhāvo",
  "atk-vin02a2:782_10": "na paññāyati, te sandhāya vuttaṃ. Kurundiyaṃ pana “sace sāmaṇerā ‘kasmā mayaṃ bhante",
  "atk-vin02a2:782_11": "saṅghakammaṃ na karoma, karissāmā’ti yācanti, samapaṭivīso dātabbo”ti vuttaṃ.",
  "atk-vin02a2:783_0": "Uttaritukāmoti nadiṃ vā kantāraṃ vā uttaritukāmo; satthaṃ labhitvā disā pakkamitukāmoti",
  "atk-vin02a2:783_1": "attho. Sakaṃ bhāgaṃ dātunti idaṃ bhaṇḍāgārato cīvarāni nīharitvā puñje kate ghaṇṭiyā",
  "atk-vin02a2:783_2": "pahaṭāya bhikkhusaṅghe sannipatite satthaṃ labhitvā gantukāmo “satthato mā parihāyī”ti",
  "atk-vin02a2:783_3": "etamatthaṃ sandhāya vuttaṃ. Tasmā anīhatesu vā cīvaresu appahaṭāya vā ghaṇṭiyā asannipatite",
  "atk-vin02a2:783_4": "vā saṅghe dātuṃ na vaṭṭati. Cīvaresu pana nīhatesu ghaṇṭiṃ paharitvā bhikkhusaṅghe",
  "atk-vin02a2:783_5": "sannipatite cīvarabhājakena “imassa bhikkhuno koṭṭhāsena ettakena bhavitabba”nti",
  "atk-vin02a2:783_6": "takketvā nayaggāhena cīvaraṃ dātabbaṃ. Tulāya tulitamiva hi samasamaṃ dātuṃ na sakkā,",
  "atk-vin02a2:783_7": "tasmā ūnaṃ vā hotu adhikaṃ vā, evaṃ takkena nayena dinnaṃ sudinnaṃ. Neva ūnakaṃ puna",
  "atk-vin02a2:783_8": "dātabbaṃ, nātirittaṃ paṭiggaṇhitabbanti.",
  "atk-vin02a2:784_0": "Atirekabhāgenāti dasa bhikkhū honti, sāṭakāpi daseva, tesu eko dvādasa agghati, sesā",
  "atk-vin02a2:784_1": "dasagghanakā. Sabbesu dasagghanakavasena kuse pātite yassa bhikkhuno dvādasagghanako",
  "atk-vin02a2:784_2": "kuso pātito, so “ettakena mama cīvaraṃ pahotī”ti tena atirekabhāgena gantukāmo hoti.",
  "atk-vin02a2:784_3": "Bhikkhū “atirekaṃ āvuso saṅghassa santaka”nti vadanti, taṃ sutvā bhagavā “saṅghike",
  "atk-vin02a2:784_4": "ca gaṇasantake ca appakaṃ nāma natthi, sabbattha saṃyamo kātabbo, gaṇhantenāpi kukkuccāyitabba”nti",
  "atk-vin02a2:784_5": "dassetuṃ “anujānāmi bhikkhave anukkhepe dinne”ti āha. Tattha anukkhepo nāma yaṃkiñci",
  "atk-vin02a2:784_6": "anukkhipitabbaṃ anuppadātabbaṃ kappiyabhaṇḍaṃ; yattakaṃ tassa paṭivīse adhikaṃ, tattake",
  "atk-vin02a2:784_7": "agghanake yasmiṃ kismiñci kappiyabhaṇḍe dinneti attho.",
  "atk-vin02a2:785_0": "Vikalake tosetvāti ettha cīvaravikalakaṃ puggalavikalakanti dve vikalakā. Cīvaravikalakaṃ",
  "atk-vin02a2:785_1": "nāma sabbesaṃ pañca pañca vatthāni pattāni, sesānipi atthi, ekekaṃ pana na pāpuṇāti,",
  "atk-vin02a2:785_2": "chinditvā dātabbāni. Chindantehi ca aḍḍhamaṇḍalādīnaṃ vā upāhanatthavikādīnaṃ vā",
  "atk-vin02a2:785_3": "pahonakāni khaṇḍāni katvā dātabbāni, heṭṭhimaparicchedena caturaṅgulavitthārampi",
  "atk-vin02a2:785_4": "anuvātappahonakāyāmaṃ khaṇḍaṃ katvā dātuṃ vaṭṭati, aparibhogaṃ pana na kātabbanti",
  "atk-vin02a2:785_5": "evamettha cīvarassa appahonakabhāvo cīvaravikalakaṃ. Chinditvā dinne pana taṃ tositaṃ",
  "atk-vin02a2:785_6": "hoti, atha kusapāto kātabbo. Sacepi ekassa bhikkhuno koṭṭhāse ekaṃ vā dve vā vatthāni",
  "atk-vin02a2:785_7": "nappahonti, tattha aññaṃ sāmaṇakaṃ parikkhāraṃ ṭhapetvā yo tena tussati, tassa taṃ",
  "atk-vin02a2:785_8": "bhāgaṃ datvā pacchā kusapāto kātabbo. Idampi cīvaravikalakanti andhakaṭṭhakathāyaṃ vuttaṃ.",
  "atk-vin02a2:786_0": "Puggalavikalakaṃ nāma dasa dasa bhikkhū gaṇetvā vaggaṃ karontānaṃ eko vaggo na pūrati,",
  "atk-vin02a2:786_1": "aṭṭha vā nava vā honti, tesaṃ aṭṭha vā nava vā koṭṭhāsā “tumhe ime gahetvā visuṃ",
  "atk-vin02a2:786_2": "bhājethā”ti dātabbā. Evamayaṃ puggalānaṃ appahonakabhāvo puggalavikalakaṃ. Visuṃ",
  "atk-vin02a2:786_3": "dinne pana taṃ tositaṃ hoti, evaṃ tosetvā kusapāto kātabboti. Atha vā vikalake tosetvāti",
  "atk-vin02a2:786_4": "yo cīvaravibhāgo ūnako, taṃ aññena parikkhārena samaṃ katvā kusapāto kātabbo.",
  "atk-vin02a2:787": "Cīvararajanakathā",
  "atk-vin02a2:788_0": "344. Chakaṇenāti gomayena. Paṇḍumattikāyāti tambamattikāya. Mūlarajanādīsu haliddiṃ",
  "atk-vin02a2:788_1": "ṭhapetvā sabbaṃ mūlarajanaṃ vaṭṭati. Mañjiṭṭhiñca tuṅgahārañca ṭhapetvā sabbaṃ khandharajanaṃ",
  "atk-vin02a2:788_2": "vaṭṭati. Tuṅgahāro nāma eko sakaṇṭakarukkho, tassa haritālavaṇṇaṃ khandharajanaṃ",
  "atk-vin02a2:788_3": "hoti. Loddañca kaṇḍulañca ṭhapetvā sabbaṃ tacarajanaṃ vaṭṭati. Allipattaṃ nīlipattañca",
  "atk-vin02a2:788_4": "ṭhapetvā sabbaṃ pattarajanaṃ vaṭṭati. Gihiparibhuttaṃ pana allipattena ekavāraṃ rajituṃ",
  "atk-vin02a2:788_5": "vaṭṭati. Kiṃsukapupphañca kusumbhapupphañca ṭhapetvā sabbaṃ puppharajanaṃ vaṭṭati.",
  "atk-vin02a2:788_6": "Phalarajane pana na kiñci na vaṭṭati.",
  "atk-vin02a2:789_0": "Sītudakāti apakkarajanaṃ vuccati. Uttarāḷumpanti vaṭṭādhārakaṃ, rajanakumbhiyā majjhe",
  "atk-vin02a2:789_1": "ṭhapetvā taṃ ādhārakaṃ parikkhipitvā rajanaṃ pakkhipituṃ anujānāmīti attho. Evañhi",
  "atk-vin02a2:789_2": "kate rajanaṃ na uttarati. Udake vā nakhapiṭṭhikāya vāti sace paripakkaṃ hoti, udakapātiyā",
  "atk-vin02a2:789_3": "dinno thevo sahasā na visarati, nakhapiṭṭhiyampi avisaranto tiṭṭhati. Rajanuḷuṅkanti",
  "atk-vin02a2:789_4": "rajanauḷuṅkaṃ. Daṇḍakathālakanti tameva sadaṇḍakaṃ. Rajanakolambanti rajanakuṇḍaṃ.",
  "atk-vin02a2:789_5": "Omaddantīti sammaddanti. Na ca acchinne theve pakkamitunti yāva rajanabindu gaḷitaṃ",
  "atk-vin02a2:789_6": "na chijjati, tāva na aññatra gantabbaṃ. Patthinnanti atirajitattā thaddhaṃ. Udake",
  "atk-vin02a2:789_7": "osāretunti udake pakkhipitvā ṭhapetuṃ. Rajane pana nikkhante taṃ udakaṃ chaḍḍetvā",
  "atk-vin02a2:789_8": "cīvaraṃ madditabbaṃ. Dantakāsāvānīti ekaṃ vā dve vā vāre rajitvā dantavaṇṇāni dhārenti.",
  "atk-vin02a2:790": "Chinnakacīvarānujānanakathā",
  "atk-vin02a2:791_0": "345. Acchibaddhanti caturassakedārakabaddhaṃ. Pāḷibaddhanti āyāmato ca vitthārato",
  "atk-vin02a2:791_1": "ca dīghamariyādabaddhaṃ. Mariyādabaddhanti antarantarā rassamariyādabaddhaṃ. Siṅghāṭakabaddhanti",
  "atk-vin02a2:791_2": "mariyādāya mariyādaṃ vinivijjhitvā gataṭṭhāne siṅghāṭakabaddhaṃ; catukkasaṇṭhānanti",
  "atk-vin02a2:791_3": "attho. Saṃvidahitunti kātuṃ. Ussahasi tvaṃ ānandāti sakkosi tvaṃ ānanda. Ussahāmi",
  "atk-vin02a2:791_4": "bhagavāti tumhehi dinnanayena sakkomīti dasseti. Yatra hi nāmāti yo nāma. Kusimpi",
  "atk-vin02a2:791_5": "nāmātiādīsu kusīti āyāmato ca vitthārato ca anuvātādīnaṃ dīghapattānametaṃ adhivacanaṃ.",
  "atk-vin02a2:791_6": "Aḍḍhakusīti antarantarā rassapattānaṃ nāmaṃ. Maṇḍalanti pañcakhaṇḍikacīvarassa ekekasmiṃ",
  "atk-vin02a2:791_7": "khaṇḍe mahāmaṇḍalaṃ. Aḍḍhamaṇḍalanti khuddakamaṇḍalaṃ. Vivaṭṭanti maṇḍalañca aḍḍhamaṇḍalañca",
  "atk-vin02a2:791_8": "ekato katvā sibbitaṃ majjhimakhaṇḍaṃ.",
  "atk-vin02a2:792_0": "Anuvivaṭṭanti tassa ubhosu passesu dve khaṇḍāni. Gīveyyakanti gīvāveṭhanaṭṭhāne daḷhīkaraṇatthaṃ",
  "atk-vin02a2:792_1": "aññaṃ suttasaṃsibbitaṃ āgantukapattaṃ. Jaṅgheyyakanti jaṅghapāpuṇanaṭṭhāne tatheva",
  "atk-vin02a2:792_2": "saṃsibbitaṃ pattaṃ. Gīvaṭṭhāne ca jaṅghaṭṭhāne ca pattānamevetaṃ nāmantipi vadanti.",
  "atk-vin02a2:792_3": "Bāhantanti anuvivaṭṭānaṃ bahi ekekaṃ khaṇḍaṃ. Iti pañcakhaṇḍikacīvarenetaṃ vicāritanti.",
  "atk-vin02a2:792_4": "Atha vā anuvivaṭṭanti vivaṭṭassa ekapassato dvinnaṃ ekapassato dvinnanti catunnampi",
  "atk-vin02a2:792_5": "khaṇḍānametaṃ nāmaṃ. Bāhantanti suppamāṇaṃ cīvaraṃ pārupantena saṃharitvā bāhāya",
  "atk-vin02a2:792_6": "upari ṭhapitā ubho antā bahimukhā tiṭṭhanti, tesaṃ etaṃ nāmaṃ. Ayameva hi nayo mahāaṭṭhakathāyaṃ vuttoti.",
  "atk-vin02a2:793": "Ticīvarānujānanakathā",
  "atk-vin02a2:794_0": "346. Cīvarehi ubbhaṇḍiketi cīvarehi ubbhaṇḍe kate; yathā ukkhittabhaṇḍā honti evaṃ",
  "atk-vin02a2:794_1": "kate; ukkhittabhaṇḍikabhāvaṃ āpāditeti attho. Cīvarabhisinti ettha bhisīti dve tīṇi",
  "atk-vin02a2:794_2": "ekato katvā bhisisaṅkhepena saṃharitacīvarāni vuttāni. Te kira bhikkhū “dakkhiṇāgirito",
  "atk-vin02a2:794_3": "bhagavā lahuṃ paṭinivattissatī”ti tattha gacchantā jīvakavatthusmiṃ laddhacīvarāni",
  "atk-vin02a2:794_4": "ṭhapetvā agamaṃsu. Idāni pana cirena āgamissatīti maññamānā ādāya pakkamiṃsu. Antaraṭṭhakāsūti",
  "atk-vin02a2:794_5": "māghassa ca phagguṇassa ca antarā aṭṭhasu. Na bhagavantaṃ sītaṃ ahosīti bhagavato",
  "atk-vin02a2:794_6": "sītaṃ nāhosi. Etadahosi yepi kho te kulaputtāti na bhagavā ajjhokāse anisīditvā etamatthaṃ",
  "atk-vin02a2:794_7": "na jānāti, mahājanasaññāpanatthaṃ pana evamakāsi. Sītālukāti sītapakatikā; ye pakatiyāva",
  "atk-vin02a2:794_8": "sītena kilamanti. Diguṇaṃ saṅghāṭinti dupaṭṭaṃ saṅghāṭiṃ. Ekacciyanti ekapaṭṭaṃ.",
  "atk-vin02a2:794_9": "Iti “bhagavā attanā catūhi cīvarehi yāpeti, amhākaṃ pana ticīvaraṃ anujānātī”ti vacanassa",
  "atk-vin02a2:794_10": "okāsaṃ upacchindituṃ diguṇaṃ saṅghāṭiṃ anujānāti, ekaccike itare. Evañhi nesaṃ cattāri bhavissantīti.",
  "atk-vin02a2:795": "Atirekacīvarādikathā",
  "atk-vin02a2:796_0": "348. Aggaḷaṃ acchupeyyanti chiddaṭṭhāne pilotikakhaṇḍaṃ laggāpeyyaṃ. Ahatakappānanti",
  "atk-vin02a2:796_1": "ekavāraṃ dhotānaṃ. Utuddhaṭānanti ututo dīghakālato uddhaṭānaṃ hatavatthakānaṃ, pilotikānanti",
  "atk-vin02a2:796_2": "vuttaṃ hoti. Pāpaṇiketi antarāpaṇato patitapilotikacīvare. Ussāho karaṇīyoti pariyesanā",
  "atk-vin02a2:796_3": "kātabbā. Paricchedo panettha natthi, paṭṭasatampi vaṭṭati. Sabbamidaṃ sādiyantassa",
  "atk-vin02a2:796_4": "bhikkhuno vasena vuttaṃ. Aggaḷaṃ tunnanti ettha uddharitvā allīyāpanakhaṇḍaṃ aggaḷaṃ,",
  "atk-vin02a2:796_5": "suttena saṃsibbitaṃ tunnaṃ; vaṭṭetvā karaṇaṃ ovaṭṭikaṃ. Kaṇḍusakaṃ vuccati muddikā.",
  "atk-vin02a2:796_6": "Daḷhīkammanti anuddharitvāva upassayaṃ katvā allīyāpanakaṃ vatthakhaṇḍaṃ.",
  "atk-vin02a2:797_0": "349-351. Visākhāvatthu uttānatthaṃ. Tato paraṃ pubbe vinicchitameva. Sovaggikanti",
  "atk-vin02a2:797_1": "saggappattahetukaṃ. Tenevāha “sovaggika”nti. Sokaṃ apanetīti sokanudaṃ. Anāmayāti",
  "atk-vin02a2:797_2": "arogā. Saggamhi kāyamhīti saggopapannā.",
  "atk-vin02a2:798": "353. Puthujjanā kāmesu vītarāgāti jhānalābhino.",
  "atk-vin02a2:799_0": "356. Sandiṭṭhoti diṭṭhamattakamitto. Sambhattoti ekasambhogo daḷhamitto. Ālapitoti",
  "atk-vin02a2:799_1": "“mama santakaṃ yaṃ iccheyyāsi, taṃ gaṇhāhī”ti evaṃ vutto. Etesu tīsu aññataranāmena",
  "atk-vin02a2:799_2": "saddhiṃ jīvati, gahite attamano hotīti imehi gahitavissāso ruhati.",
  "atk-vin02a2:800": "Pacchimavikappanupagacīvarādikathā",
  "atk-vin02a2:801_0": "359. Paṃsukūlakatoti katapaṃsukūlo. Garuko hotīti jiṇṇajiṇṇaṭṭhāne aggaḷāropanena",
  "atk-vin02a2:801_1": "garuko hoti. Suttalūkhaṃ kātunti sutteneva aggaḷaṃ kātunti attho. Vikaṇṇo hotīti",
  "atk-vin02a2:801_2": "suttaṃ acchetvā acchetvā sibbantānaṃ eko saṅghāṭikoṇo dīgho hoti. Vikaṇṇaṃ uddharitunti",
  "atk-vin02a2:801_3": "dīghakoṇaṃ chindituṃ. Okiriyantīti chinnakoṇato gaḷanti. Anuvātaṃ paribhaṇḍanti anuvātañceva",
  "atk-vin02a2:801_4": "paribhaṇḍañca. Pattā lujjantīti mahantesu pattamukhesu dinnāni suttāni gaḷanti, tato",
  "atk-vin02a2:801_5": "pattā lujjanti. Aṭṭhapadakaṃ kātunti aṭṭhapadakacchannena pattamukhaṃ sibbituṃ.",
  "atk-vin02a2:802": "360. Anvādhikampi āropetunti āgantukapattampi dātuṃ. Idaṃ pana appahonake āropetabbaṃ. Sace pahoti, āgantukapattaṃ na vaṭṭati, chinditabbameva.",
  "atk-vin02a2:803": "361. Na ca bhikkhave saddhādeyyanti ettha sesañātīnaṃ dento vinipātetiyeva. Mātāpitaro pana sace rajje ṭhitā patthayanti, dātabbaṃ.",
  "atk-vin02a2:804_0": "362. Gilānoti gilānatāya gahetvā gantuṃ asamattho. Vassikasaṅketanti vassike cattāro",
  "atk-vin02a2:804_1": "māse. Nadīpāranti nadiyā pāre bhattaṃ bhuñjitabbaṃ hoti. Aggaḷaguttivihāroti sabbesveva",
  "atk-vin02a2:804_2": "cetesu gilānavassikasaṅketanadīpāragamanaatthatakathinabhāvesu aggaḷaguttiyeva pamāṇaṃ.",
  "atk-vin02a2:804_3": "Gutte eva hi vihāre etesu kāraṇesu nikkhipitvā bahi gantuṃ vaṭṭati, na agutte. Āraññakassa",
  "atk-vin02a2:804_4": "pana vihāro na sugutto hoti, tena bhaṇḍukkhalikāya pakkhipitvā pāsāṇasusira rukkhasusirādīsu",
  "atk-vin02a2:804_5": "suppaṭicchannesu ṭhapetvā gantabbaṃ.",
  "atk-vin02a2:805": "Saṅghikacīvaruppādakathā",
  "atk-vin02a2:806_0": "363. Tuyheva bhikkhu tāni cīvarānīti aññattha gahetvā haṭānipi tuyheva; na tesaṃ",
  "atk-vin02a2:806_1": "añño koci issaroti. Evañca pana vatvā anāgatepi nikkukkuccā gaṇhissantīti dassetuṃ",
  "atk-vin02a2:806_2": "idha panātiādimāha. Tasseva tāni cīvarāni yāva kathinassa ubbhārāti sace gaṇapūrake",
  "atk-vin02a2:806_3": "bhikkhū labhitvā kathinaṃ atthataṃ hoti, pañcamāse; no ce atthataṃ hoti, ekaṃ cīvaramāsameva.",
  "atk-vin02a2:806_4": "Yaṃ “saṅghassa demā”ti vā denti, “saṅghaṃ uddissa demā”ti vā denti, “vassaṃvutthasaṅghassa",
  "atk-vin02a2:806_5": "demā”ti vā denti, “vassāvāsikaṃ demā”ti vā denti, sacepi matakacīvaraṃ avibhajitvā",
  "atk-vin02a2:806_6": "taṃ vihāraṃ pavisanti, taṃ sabbaṃ tasseva bhikkhuno hoti. Yampi so vassāvāsatthāya",
  "atk-vin02a2:806_7": "vaḍḍhiṃ payojetvā ṭhapitaupanikkhepato vā tatruppādato vā vassāvāsikaṃ gaṇhāti, sabbaṃ",
  "atk-vin02a2:806_8": "suggahitameva hoti. Idamettha lakkhaṇaṃ, yena tenākārena saṅghassa uppannaṃ vatthaṃ",
  "atk-vin02a2:806_9": "atthatakathinassa pañcamāse, anatthatakathinassa ekaṃ cīvaramāsaṃ pāpuṇātīti. Yaṃ",
  "atk-vin02a2:806_10": "pana “idaṃ idha vassaṃvutthasaṅghassa demā”ti vā “vassāvāsikaṃ demā”ti vā vatvā dinnaṃ,",
  "atk-vin02a2:806_11": "taṃ anatthatakathinassāpi pañcamāse pāpuṇāti. Tato paraṃ pana uppannaṃ vassāvāsikaṃ",
  "atk-vin02a2:806_12": "pucchitabbaṃ – “kiṃ atītavasse idaṃ vassāvāsikaṃ, udāhu anāgatavasse”ti! Kasmā? Piṭṭhisamaye uppannattā.",
  "atk-vin02a2:807_0": "Utukālanti vassānato aññaṃ kālaṃ. Tāni cīvarāni ādāya sāvatthiṃ gantvāti ettha tāni",
  "atk-vin02a2:807_1": "cīvarāni gatagataṭṭhāne saṅghikāneva honti, bhikkhūhi diṭṭhamattamevettha pamāṇaṃ.",
  "atk-vin02a2:807_2": "Tasmā sace keci paṭipathaṃ āgacchantā “kuhiṃ āvuso gacchasī”ti pucchitvā tamatthaṃ",
  "atk-vin02a2:807_3": "sutvā “kiṃ āvuso mayaṃ saṅgho na homā”ti tattheva bhājetvā gaṇhanti, suggahitāni.",
  "atk-vin02a2:807_4": "Sacepi esa maggā okkamitvā kañci vihāraṃ vā āsanasālaṃ vā piṇḍāya caranto ekaṃ gehameva",
  "atk-vin02a2:807_5": "vā pavisati, tatra ca naṃ bhikkhū disvā tamatthaṃ pucchitvā bhājetvā gaṇhanti, suggahitāneva.",
  "atk-vin02a2:808_0": "Adhiṭṭhātunti ettha adhiṭṭhahantena vattaṃ jānitabbaṃ. Tena hi bhikkhunā ghaṇṭiṃ",
  "atk-vin02a2:808_1": "paharitvā kālaṃ ghosetvā thokaṃ āgametvā sace ghaṇṭisaññāya vā kālasaññāya vā bhikkhū",
  "atk-vin02a2:808_2": "āgacchanti, tehi saddhiṃ bhājetabbāni. No ce āgacchanti, “mayhimāni cīvarāni pāpuṇantī”ti",
  "atk-vin02a2:808_3": "adhiṭṭhātabbāni. Evaṃ adhiṭṭhite sabbāni tasseva honti, ṭhitikā pana na tiṭṭhati.",
  "atk-vin02a2:809_0": "Sace ekekaṃ uddharitvā “ayaṃ paṭhamabhāgo mayhaṃ pāpuṇāti, ayaṃ dutiyabhāgo”ti evaṃ",
  "atk-vin02a2:809_1": "gaṇhāti, gahitāni ca suggahitāni honti, ṭhitikā ca tiṭṭhati. Evaṃ pāpetvā gaṇhantenāpi",
  "atk-vin02a2:809_2": "adhiṭṭhitameva hoti. Sace pana ghaṇṭiṃ paharitvā vā appaharitvā vā kālampi ghosetvā",
  "atk-vin02a2:809_3": "vā aghosetvā vā “ahamevettha mayhameva imāni cīvarānī”ti gaṇhāti, duggahitāni honti.",
  "atk-vin02a2:809_4": "Atha “añño koci idha natthi, mayhaṃ etāni pāpuṇantī”ti gaṇhāti, suggahitāni.",
  "atk-vin02a2:810_0": "Pātite kuseti ekakoṭṭhāse kusadaṇḍake pātitamatte sacepi bhikkhusahassaṃ hoti, gahitameva",
  "atk-vin02a2:810_1": "nāma cīvaraṃ. Nākāmā bhāgo dātabbo. Sace pana attano ruciyā dātukāmā honti, dentu.",
  "atk-vin02a2:810_2": "Anubhāgepi eseva nayo.",
  "atk-vin02a2:811_0": "Sacīvarānīti “kālacīvarampi saṅghassa itova dassāma, visuṃ sajjiyamāne aticiraṃ hotī”ti",
  "atk-vin02a2:811_1": "khippaṃyeva sacīvarāni bhattāni akaṃsu. There āgamma uppannānīti tumhesu pasādena khippaṃ uppannāni.",
  "atk-vin02a2:812_0": "Saṅghassa demāti cīvarāni dentīti sakalampi cīvarakālaṃ saṇikaṃ saṇikaṃ dentiyeva.",
  "atk-vin02a2:812_1": "Purimesu pana dvīsu vatthūsu pacchinnadānattā adaṃsūti vuttaṃ. Sambahulā therāti",
  "atk-vin02a2:812_2": "vinayadharapāmokkhatherā. Idaṃ pana vatthuṃ saddhiṃ purimena dvebhātikavatthunā parinibbute",
  "atk-vin02a2:812_3": "bhagavati uppannaṃ, ime ca therā diṭṭhapubbā tathāgataṃ, tasmā purimesu vatthūsu",
  "atk-vin02a2:812_4": "tathāgatena paññattanayeneva kathesuṃ.",
  "atk-vin02a2:813": "Upanandasakyaputtavatthukathā",
  "atk-vin02a2:814_0": "364. Gāmakāvāsaṃ agamāsīti appeva nāma cīvarāni bhājentā mayhampi saṅgahaṃ kareyyunti",
  "atk-vin02a2:814_1": "cīvarabhājanakālaṃ sallakkhetvāva agamāsi. Sādiyissasīti gaṇhissasi. Ettha ca kiñcāpi",
  "atk-vin02a2:814_2": "tassa bhāgo na pāpuṇāti. Atha kho “nagaravāsiko ayaṃ mukharo dhammakathiko”ti te",
  "atk-vin02a2:814_3": "bhikkhū “sādiyissasī”ti āhaṃsu. Yo sādiyeyya āpatti dukkaṭassāti ettha pana kiñcāpi",
  "atk-vin02a2:814_4": "lahukā āpatti, atha kho gahitāni gahitaṭṭhāne dātabbāni. Sacepi naṭṭhāni vā jiṇṇāni",
  "atk-vin02a2:814_5": "vā honti, tasseva gīvā. Dehīti vutte adento dhuranikkhepe bhaṇḍagghena kāretabbo.",
  "atk-vin02a2:815_0": "Ekādhippāyanti ekaṃ adhippāyaṃ; ekaṃ puggalapaṭivīsameva dethāti attho. Idāni yathā",
  "atk-vin02a2:815_1": "so dātabbo, taṃ dassetuṃ tantiṃ ṭhapento idha panātiādimāha. Tattha sace amutra upaḍḍhaṃ",
  "atk-vin02a2:815_2": "amutra upaḍḍhanti ekekasmiṃ ekāhamekāhaṃ vā sattāhaṃ sattāhaṃ vā sace vasati, ekekasmiṃ",
  "atk-vin02a2:815_3": "vihāre yaṃ eko puggalo labhati, tato tato upaḍḍhaṃ upaḍḍhaṃ dātabbaṃ. Evaṃ ekādhippāyo",
  "atk-vin02a2:815_4": "dinno hoti. Yattha vā pana bahutaranti sace ekasmiṃ vihāre vasanto itarasmiṃ sattāhavārena",
  "atk-vin02a2:815_5": "aruṇameva uṭṭhāpeti, evaṃ purimasmiṃ bahutaraṃ vasati nāma. Tasmā tato bahutaraṃ",
  "atk-vin02a2:815_6": "vasitavihārato tassa paṭivīso dātabbo. Evampi ekādhippāyo dinno hoti. Idañca nānālābhehi",
  "atk-vin02a2:815_7": "nānūpacārehi ekasīmavihārehi kathitaṃ, nānāsīmavihāre pana senāsanaggāho paṭippassambhati.",
  "atk-vin02a2:815_8": "Tasmā tattha cīvarapaṭivīso na pāpuṇāti. Sesaṃ pana āmisabhesajjādi sabbaṃ sabbattha",
  "atk-vin02a2:815_9": "antosīmagatassa pāpuṇāti.",
  "atk-vin02a2:816": "Gilānavatthukathā",
  "atk-vin02a2:817_0": "365. Mañcake nipātesunti evaṃ dhovitvā aññaṃ kāsāvaṃ nivāsetvā mañcake nipajjāpesuṃ;",
  "atk-vin02a2:817_1": "nipajjāpetvā ca panāyasmā ānando muttakarīsakiliṭṭhaṃ kāsāvaṃ dhovitvā bhūmiyaṃ paribhaṇḍaṃ",
  "atk-vin02a2:817_2": "akāsi. Yo bhikkhave maṃ upaṭṭhaheyya, so gilānaṃ upaṭṭhaheyyāti yo maṃ ovādānusāsanīkaraṇena",
  "atk-vin02a2:817_3": "upaṭṭhaheyya, so gilānaṃ upaṭṭhaheyya; mama ovādakārakena gilāno upaṭṭhātabboti ayamevettha",
  "atk-vin02a2:817_4": "attho. Bhagavato ca gilānassa ca upaṭṭhānaṃ ekasadisanti evaṃ panettha attho na gahetabbo.",
  "atk-vin02a2:817_5": "Saṅghena upaṭṭhātabboti yassete upajjhādayo tasmiṃ vihāre natthi, āgantuko hoti ekacāriko",
  "atk-vin02a2:817_6": "bhikkhu, so saṅghassa bhāro, tasmā saṅghena upaṭṭhātabbo. No ce upaṭṭhaheyya, sakalassa",
  "atk-vin02a2:817_7": "saṅghassa āpatti. Vāraṃ ṭhapetvā jaggantesu pana yo attano vāre na jaggati, tasseva",
  "atk-vin02a2:817_8": "āpatti. Saṅghattheropi vārako na muccati. Sace sakalo saṅgho ekassa bhāraṃ karoti,",
  "atk-vin02a2:817_9": "eko vā vattasampanno bhikkhu ahameva jaggissāmīti paṭijaggati, saṅgho āpattito muccati.",
  "atk-vin02a2:818_0": "366. Abhikkamantaṃ vā abhikkamatītiādīsu vaḍḍhantaṃ vā ābādhaṃ “idaṃ nāma me paribhuñjantassa",
  "atk-vin02a2:818_1": "vaḍḍhati, idaṃ paribhuñjantassa parihāyati, idaṃ paribhuñjantassa tiṭṭhatī”ti yathābhūtaṃ",
  "atk-vin02a2:818_2": "nāvikarotīti evamattho daṭṭhabbo. Nālanti na patirūpo, na yutto upaṭṭhātuṃ. Bhesajjaṃ",
  "atk-vin02a2:818_3": "saṃvidhātunti bhesajjaṃ yojetuṃ asamattho hoti. Āmisantaroti āmisaṃ assa antaranti",
  "atk-vin02a2:818_4": "āmisantaro. Antaranti kāraṇaṃ vuccati; āmisakāraṇā yāgubhattapattacīvarāni patthento upaṭṭhātīti attho.",
  "atk-vin02a2:819": "Matasantakakathā",
  "atk-vin02a2:820": "367. Kālaṅkateti kālakiriyāya. Gilānupaṭṭhākānaṃ dātunti ettha anantaraṃ vuttāya kammavācāya dinnampi apaloketvā dinnampi dinnameva hoti, vaṭṭati.",
  "atk-vin02a2:821": "369. Yaṃ tattha lahubhaṇḍaṃ yaṃ tattha garubhaṇḍanti ettha lahubhaṇḍagarubhaṇḍānaṃ nānākaraṇaṃ parato vaṇṇayissāma. Gilānupaṭṭhākalābhe pana ayaṃ ādito paṭṭhāya vinicchayo –",
  "atk-vin02a2:822_0": "Sace sakale bhikkhusaṅghe upaṭṭhahante kālaṃ karoti, sabbepi sāmikā. Atha ekaccehi",
  "atk-vin02a2:822_1": "vāre kate ekaccehi akateyeva kālaṃ karoti, tattha ekacce ācariyā vadanti – “sabbepi",
  "atk-vin02a2:822_2": "attano vāre sampatte kareyyuṃ, tasmā sabbepi sāmino”ti. Ekacce vadanti – “yehi jaggito",
  "atk-vin02a2:822_3": "te eva labhanti, itare na labhantī”ti. Sāmaṇere kālaṅkate sace cīvaraṃ atthi, gilānupaṭṭhākānaṃ",
  "atk-vin02a2:822_4": "dātabbaṃ. No ce atthi yaṃ atthi, taṃ dātabbaṃ. Aññasmiṃ parikkhāre sati cīvarabhāgaṃ katvā dātabbaṃ.",
  "atk-vin02a2:823_0": "Bhikkhu ca sāmaṇero ca sace samaṃ upaṭṭhahiṃsu, samako bhāgo dātabbo. Atha sāmaṇerova",
  "atk-vin02a2:823_1": "upaṭṭhahati, bhikkhussa saṃvidahanamattameva hoti, sāmaṇerassa jeṭṭhakabhāgo dātabbo.",
  "atk-vin02a2:823_2": "Sace sāmaṇero bhikkhunā ānītaudakena yāguṃ pacitvā paṭiggāhāpanamattameva karoti,",
  "atk-vin02a2:823_3": "bhikkhu upaṭṭhahati, bhikkhussa jeṭṭhakabhāgo dātabbo.",
  "atk-vin02a2:824_0": "Bahū bhikkhū samaggā hutvā upaṭṭhahanti, sabbesaṃ samako bhāgo dātabbo. Yo panettha",
  "atk-vin02a2:824_1": "visesena upaṭṭhahati, tassa viseso kātabbo. Yena pana ekadivasampi gilānupaṭṭhākavasena",
  "atk-vin02a2:824_2": "yāgubhattaṃ vā pacitvā dinnaṃ, nahānaṃ vā paṭiyāditaṃ, sopi gilānupaṭṭhākova. Yo",
  "atk-vin02a2:824_3": "samīpaṃ anāgantvā bhesajjataṇḍulādīni peseti, ayaṃ gilānupaṭṭhāko na hoti. Yo pariyesitvā",
  "atk-vin02a2:824_4": "gāhāpetvā āgacchati, ayaṃ gilānupaṭṭhākova.",
  "atk-vin02a2:825_0": "Eko vattasīsena jaggati; eko paccāsāya, matakāle ubhopi paccāsīsanti, ubhinnampi",
  "atk-vin02a2:825_1": "dātabbaṃ. Eko upaṭṭhahitvā gilānassa vā kammena attano vā kammena katthaci gato “puna",
  "atk-vin02a2:825_2": "āgantvā jaggissāmī”ti, etassapi dātabbaṃ. Eko ciraṃ upaṭṭhahitvā “idāni na sakkomī”ti",
  "atk-vin02a2:825_3": "dhuraṃ nikkhipitvā gacchati, sacepi taṃdivasameva gilāno kālaṃkaroti, upaṭṭhākabhāgo na dātabbo.",
  "atk-vin02a2:826_0": "Gilānupaṭṭhāko nāma gihi vā hotu pabbajito vā, antamaso mātugāmopi, sabbe bhāgaṃ",
  "atk-vin02a2:826_1": "labhanti. Sace tassa bhikkhuno pattacīvaramattameva hoti, aññaṃ natthi; sabbaṃ gilānupaṭṭhākānaṃyeva",
  "atk-vin02a2:826_2": "dātabbaṃ. Sacepi sahassaṃ agghati, aññaṃ pana bahumpi parikkhāraṃ te na labhanti;",
  "atk-vin02a2:826_3": "saṅghasseva hoti. Avasesaṃ bhaṇḍaṃ bahukañceva mahagghañca, ticīvaraṃ appagghaṃ;",
  "atk-vin02a2:826_4": "tato gahetvā ticīvaraparikkhāro dātabbo. Sabbañcetaṃ saṅghikatova labbhati.",
  "atk-vin02a2:827_0": "Sace pana so jīvamānoyeva sabbaṃ attano parikkhāraṃ nissajjitvā kassaci adāsi, koci",
  "atk-vin02a2:827_1": "vā vissāsaṃ aggahesi, yassa dinnaṃ, yena ca gahitaṃ, tasseva hoti. Tassa ruciyā eva",
  "atk-vin02a2:827_2": "gilānupaṭṭhākā labhanti, aññesaṃ adatvā dūre ṭhapitaparikkhārāpi tattha tattha saṅghasseva",
  "atk-vin02a2:827_3": "honti. Dvinnaṃ santakaṃ hoti avibhattaṃ, ekasmiṃ kālaṅkate itaro sāmī. Bahūnampi",
  "atk-vin02a2:827_4": "santake eseva nayo. Sabbesu matesu saṅghikaṃ hoti. Sacepi avibhajitvā saddhivihārikādīnaṃ",
  "atk-vin02a2:827_5": "denti adinnameva hoti. Vibhajitvā dinnaṃ pana sudinnaṃ. Taṃ tesu matesupi saddhivihārikādīnaṃyeva hoti, na saṅghassa.",
  "atk-vin02a2:828": "Kusacīrādipaṭikkhepakathā",
  "atk-vin02a2:829_0": "371. Kusacīrādīsu akkanāḷanti akkanāḷamayaṃ. Potthakoti makacimayo vuccati. Sesāni",
  "atk-vin02a2:829_1": "paṭhamapārājikavaṇṇanāyaṃ vuttāni. Tesu potthake eva dukkaṭaṃ. Sesesu thullaccayānīti.",
  "atk-vin02a2:829_2": "Akkadussakadalidussaerakadussāni pana potthakagatikāneva.",
  "atk-vin02a2:830_0": "372. Sabbanīlakādīni rajanaṃ dhovitvā puna rajitvā dhāretabbāni. Na sakkā ce honti",
  "atk-vin02a2:830_1": "dhovituṃ, paccattharaṇāni vā kātabbāni. Dupaṭṭacīvarassa vā majjhe dātabbāni. Tesaṃ",
  "atk-vin02a2:830_2": "vaṇṇanānattaṃ upāhanāsu vuttanayameva. Acchinnadasadīghadasāni dasā chinditvā dhāretabbāni.",
  "atk-vin02a2:830_3": "Kañcukaṃ labhitvā phāletvā rajitvā paribhuñjituṃ vaṭṭati. Veṭhanepi eseva nayo. Tirīṭakaṃ",
  "atk-vin02a2:830_4": "pana rukkhachallimayaṃ; taṃ pādapuñchanaṃ kātuṃ vaṭṭati.",
  "atk-vin02a2:831": "374. Patirūpe gāhaketi sace koci bhikkhu “ahaṃ tassa gaṇhāmī”ti gaṇhāti, dātabbanti attho. Evametesu tevīsatiyā puggalesu soḷasa janā na labhanti, satta janā labhantīti.",
  "atk-vin02a2:832": "Saṅghebhinnecīvaruppādakathā",
  "atk-vin02a2:833_0": "376. Saṅgho bhijjatīti bhijjitvā kosambakabhikkhū viya dve koṭṭhāsā honti. Ekasmiṃ",
  "atk-vin02a2:833_1": "pakkheti ekasmiṃ koṭṭhāse dakkhiṇodakañca gandhādīni ca denti, ekasmiṃ cīvarāni.",
  "atk-vin02a2:833_2": "Saṅghassevetanti sakalassa saṅghassa dvinnampi koṭṭhāsānaṃ etaṃ hoti, ghaṇṭiṃ paharitvā",
  "atk-vin02a2:833_3": "dvīhipi pakkhehi ekato bhājetabbaṃ. Pakkhassevetanti evaṃ dinne yassa koṭṭhāsassa",
  "atk-vin02a2:833_4": "udakaṃ dinnaṃ, tassa udakameva hoti; yassa cīvaraṃ dinnaṃ, tasseva cīvaraṃ. Yattha",
  "atk-vin02a2:833_5": "pana dakkhiṇodakaṃ pamāṇaṃ hoti, tattha eko pakkho dakkhiṇodakassa laddhattā cīvarāni",
  "atk-vin02a2:833_6": "labhati, eko cīvarānameva laddhattāti ubhohipi ekato hutvā yathāvuḍḍhaṃ bhājetabbaṃ.",
  "atk-vin02a2:833_7": "Idaṃ kira parasamudde lakkhaṇanti mahāaṭṭhakathāyaṃ vuttaṃ. Tasmiṃyeva pakkheti ettha",
  "atk-vin02a2:833_8": "pana itaro pakkho anissaroyeva. Cīvarapesanavatthūni pākaṭāneva.",
  "atk-vin02a2:834": "Aṭṭhacīvaramātikākathā",
  "atk-vin02a2:835_0": "379. Idāni ādito paṭṭhāya vuttacīvarānaṃ paṭilābhakhettaṃ dassetuṃ “aṭṭhimā bhikkhave",
  "atk-vin02a2:835_1": "mātikā”tiādimāha. Sīmāya detītiādi puggalādhiṭṭhānanayena vuttaṃ. Ettha pana sīmāya",
  "atk-vin02a2:835_2": "dānaṃ ekā mātikā, katikāya dānaṃ dutiyā…pe… puggalassa dānaṃ aṭṭhamā. Tattha sīmāya",
  "atk-vin02a2:835_3": "dammīti evaṃ sīmaṃ parāmasitvā dento sīmāya deti nāma. Esa nayo sabbattha.",
  "atk-vin02a2:836_0": "Sīmāya deti, yāvatikā bhikkhū antosīmagatā tehi bhājetabbantiādimhi pana mātikāniddese",
  "atk-vin02a2:836_1": "sīmāya detīti ettha tāva khaṇḍasīmā, upacārasīmā, samānasaṃvāsasīmā, avippavāsasīmā,",
  "atk-vin02a2:836_2": "lābhasīmā, gāmasīmā, nigamasīmā, nagarasīmā, abbhantarasīmā, udakukkhepasīmā, janapadasīmā,",
  "atk-vin02a2:836_3": "raṭṭhasīmā, rajjasīmā, dīpasīmā, cakkavāḷasīmāti pannarasa sīmā veditabbā.",
  "atk-vin02a2:837_0": "Tattha khaṇḍasīmā sīmākathāyaṃ vuttāva. Upacārasīmā parikkhittassa vihārassa parikkhepena",
  "atk-vin02a2:837_1": "aparikkhittassa parikkhepārahaṭṭhānena paricchinnā hoti. Apica bhikkhūnaṃ dhuvasannipātaṭṭhānato",
  "atk-vin02a2:837_2": "vā pariyante ṭhitabhojanasālato vā nibaddhavasanakaāvāsato vā thāmamajjhimassa purisassa",
  "atk-vin02a2:837_3": "dvinnaṃ leḍḍupātānaṃ anto upacārasīmā veditabbā, sā pana āvāsesu vaḍḍhantesu vaḍḍhati,",
  "atk-vin02a2:837_4": "parihāyantesu parihāyati. Mahāpaccariyaṃ pana “bhikkhūsupi vaḍḍhantesu vaḍḍhatī”ti",
  "atk-vin02a2:837_5": "vuttaṃ. Tasmā sace vihāre sannipatitabhikkhūhi saddhiṃ ekābaddhā hutvā yojanasatampi",
  "atk-vin02a2:837_6": "pūretvā nisīdanti, yojanasatampi upacārasīmāva hoti, sabbesaṃ lābho pāpuṇāti. Samānasaṃvāsaavippavāsasīmādvayampi vuttameva.",
  "atk-vin02a2:838_0": "Lābhasīmā nāma neva sammāsambuddhena anuññātā, na dhammasaṅgāhakattherehi ṭhapitā;",
  "atk-vin02a2:838_1": "apica kho rājarājamahāmattā vihāraṃ kāretvā gāvutaṃ vā aḍḍhayojanaṃ vā yojanaṃ vā",
  "atk-vin02a2:838_2": "samantato paricchinditvā “ayaṃ amhākaṃ vihārassa lābhasīmā”ti nāmalikhitake thambhe",
  "atk-vin02a2:838_3": "nikhaṇitvā “yaṃ etthantare uppajjati, sabbaṃ taṃ amhākaṃ vihārassa demā”ti sīmaṃ",
  "atk-vin02a2:838_4": "ṭhapenti, ayaṃ lābhasīmā nāma. Gāmanigamanagaraabbhantaraudakukkhepasīmāpi vuttā",
  "atk-vin02a2:838_5": "eva. Janapadasīmā nāma – kāsikosalaraṭṭhādīnaṃ anto bahū janapadā honti, tattha ekeko",
  "atk-vin02a2:838_6": "janapadaparicchedo janapadasīmā. Raṭṭhasīmā nāma kāsikosalādiraṭṭhaparicchedo. Rajjasīmā",
  "atk-vin02a2:838_7": "nāma “coḷabhogo keraḷabhogo”ti evaṃ ekekassa rañño āṇāpavattiṭṭhānaṃ. Dīpasīmā nāma",
  "atk-vin02a2:838_8": "samuddantena paricchinnamahādīpā ca antaradīpā ca. Cakkavāḷasīmā nāma cakkavāḷapabbateneva paricchinnā.",
  "atk-vin02a2:839_0": "Evametāsu sīmāsu khaṇḍasīmāya kenaci kammena sannipatitaṃ saṅghaṃ disvā “ettheva",
  "atk-vin02a2:839_1": "sīmāya saṅghassa demī”ti vutte yāvatikā bhikkhū antokhaṇḍasīmagatā, tehi bhājetabbaṃ.",
  "atk-vin02a2:839_2": "Tesaṃyeva hi taṃ pāpuṇāti. Aññesaṃ sīmantarikāya vā upacārasīmāya vā ṭhitānampi na",
  "atk-vin02a2:839_3": "pāpuṇāti. Khaṇḍasīmāya ṭhite pana rukkhe vā pabbate vā ṭhitassa heṭṭhā vā pathavīvemajjhagatassa",
  "atk-vin02a2:839_4": "pāpuṇātiyeva. “Imissā upacārasīmāya saṅghassa dammī”ti dinnaṃ pana khaṇḍasīmāsīmantarikāsu",
  "atk-vin02a2:839_5": "ṭhitānampi pāpuṇāti. “Samānasaṃvāsasīmāya dammī”ti dinnaṃ pana khaṇḍasīmāsīmantarikāsu",
  "atk-vin02a2:839_6": "ṭhitānaṃ na pāpuṇāti. Avippavāsasīmālābhasīmāsu dinnaṃ tāsu sīmāsu antogatānaṃ pāpuṇāti.",
  "atk-vin02a2:839_7": "Gāmasīmādīsu dinnaṃ tāsaṃ sīmānaṃ abbhantare baddhasīmāya ṭhitānampi pāpuṇāti. Abbhantarasīmāudakukkhepasīmāsu",
  "atk-vin02a2:839_8": "dinnaṃ tattha antogatānaṃyeva pāpuṇāti. Janapadaraṭṭharajjadīpacakkavāḷasīmāsupi",
  "atk-vin02a2:839_9": "gāmasīmādīsu vuttasadisoyeva vinicchayo.",
  "atk-vin02a2:840_0": "Sace pana jambudīpe ṭhito “tambapaṇṇidīpe saṅghassa dammī”ti deti, tambapaṇṇidīpato",
  "atk-vin02a2:840_1": "ekopi gantvā sabbesaṃ gaṇhituṃ labhati. Sacepi tatreva eko sabhāgabhikkhu sabhāgānaṃ",
  "atk-vin02a2:840_2": "bhāgaṃ gaṇhāti, na vāretabbo. Evaṃ tāva yo sīmaṃ parāmasitvā deti, tassa dāne vinicchayo veditabbo.",
  "atk-vin02a2:841_0": "Yo pana asukasīmāyāti vattuṃ na jānāti, kevalaṃ sīmāti vacanamattameva jānanto vihāraṃ",
  "atk-vin02a2:841_1": "gantvā “sīmāya dammī”ti vā “sīmaṭṭhakasaṅghassa dammī”ti vā bhaṇati, so pucchitabbo",
  "atk-vin02a2:841_2": "– “sīmā nāma bahuvidhā, katarasīmaṃ sandhāya bhaṇasī”ti? Sace vadati – “ahaṃ asukasīmāti",
  "atk-vin02a2:841_3": "na jānāmi, sīmaṭṭhakasaṅgho bhājetvā gaṇhātū”ti katarasīmāya bhājetabbaṃ? Mahāsīvatthero",
  "atk-vin02a2:841_4": "kirāha – “avippavāsasīmāyā”ti. Tato naṃ āhaṃsu – “avippavāsasīmā nāma tiyojanāpi",
  "atk-vin02a2:841_5": "hoti, evaṃ sante tiyojane ṭhitā lābhaṃ gaṇhissanti, tiyojane ṭhatvā āgantukavattaṃ",
  "atk-vin02a2:841_6": "pūretvā ārāmaṃ pavisitabbaṃ bhavissati, gamiko tiyojanaṃ gantvā senāsanaṃ āpucchissati,",
  "atk-vin02a2:841_7": "nissayapaṭipannassa tiyojanātikkame nissayo paṭippassambhissati, pārivāsikena tiyojanaṃ",
  "atk-vin02a2:841_8": "atikkamitvā aruṇaṃ uṭṭhāpetabbaṃ bhavissati, bhikkhuniyā tiyojane ṭhatvā ārāmappavesanaṃ",
  "atk-vin02a2:841_9": "āpucchitabbaṃ bhavissati, sabbampetaṃ upacārasīmāya paricchedavaseneva kātuṃ vaṭṭati.",
  "atk-vin02a2:841_10": "Tasmā upacārasīmāyameva bhājetabba”nti.",
  "atk-vin02a2:842_0": "Katikāyāti samānalābhakatikāya. Tenevāha – “sambahulā āvāsā samānalābhā hontī”ti.",
  "atk-vin02a2:842_1": "Tatrevaṃ katikā kātabbā, ekasmiṃ vihāre sannipatitehi bhikkhūhi yaṃ vihāraṃ saṅgaṇhitukāmā",
  "atk-vin02a2:842_2": "samānalābhaṃ kātuṃ icchanti, tassa nāmaṃ gahetvā asuko nāma vihāro porāṇakoti vā",
  "atk-vin02a2:842_3": "buddhādhivutthoti vā appalābhoti vā yaṃkiñci kāraṇaṃ vatvā taṃ vihāraṃ iminā vihārena",
  "atk-vin02a2:842_4": "saddhiṃ ekalābhaṃ kātuṃ saṅghassa ruccatīti tikkhattuṃ sāvetabbaṃ. Ettāvatā tasmiṃ",
  "atk-vin02a2:842_5": "vihāre nisinnopi idha nisinnova hoti, tasmiṃ vihārepi saṅghena evameva kātabbaṃ.",
  "atk-vin02a2:842_6": "Ettāvatā idha nisinnopi tasmiṃ nisinnova hoti. Ekasmiṃ lābhe bhājiyamāne itarasmiṃ",
  "atk-vin02a2:842_7": "ṭhitassa bhāgaṃ gahetuṃ vaṭṭati. Evaṃ ekena vihārena saddhiṃ bahūpi āvāsā ekalābhā kātabbā.",
  "atk-vin02a2:843_0": "Bhikkhāpaññattiyāti attano pariccāgapaññāpanaṭṭhāne. Tenevāha – “yattha saṅghassa",
  "atk-vin02a2:843_1": "dhuvakārā kariyantī”ti. Tassattho – yasmiṃ vihāre imassa cīvaradāyakassa santakaṃ",
  "atk-vin02a2:843_2": "saṅghassa pākavaṭṭaṃ vā vattati, yasmiṃ vā vihāre bhikkhū attano bhāraṃ katvā sadā",
  "atk-vin02a2:843_3": "gehe bhojeti, yattha vā anena āvāso kārito, salākabhattādīni vā nibaddhāni, yena",
  "atk-vin02a2:843_4": "pana sakalopi vihāro patiṭṭhāpito, tattha vattabbameva natthi, ime dhuvakārā nāma.",
  "atk-vin02a2:843_5": "Tasmā sace so “yattha mayhaṃ dhuvakārā karīyanti, tattha dammī”ti vā “tattha dethā”ti",
  "atk-vin02a2:843_6": "vā bhaṇati, bahūsu cepi ṭhānesu dhuvakārā honti, sabbattha dinnameva hoti.",
  "atk-vin02a2:844_0": "Sace pana ekasmiṃ vihāre bhikkhū bahutarā honti, tehi vattabbaṃ – “tumhākaṃ dhuvakāre",
  "atk-vin02a2:844_1": "ekattha bhikkhū bahū ekattha appakā”ti. Sace “bhikkhugaṇanāya gaṇhathā”ti bhaṇati,",
  "atk-vin02a2:844_2": "tathā bhājetvā gaṇhituṃ vaṭṭati. Ettha ca vatthabhesajjādi appakampi sukhena bhājiyati.",
  "atk-vin02a2:844_3": "Yadi pana mañco vā pīṭhakaṃ vā ekameva hoti, taṃ pucchitvā yassa vā vihārassa ekavihārepi",
  "atk-vin02a2:844_4": "vā yassa senāsanassa so vicāreti, tattha dātabbaṃ. Sace “asukabhikkhu gaṇhātū”ti",
  "atk-vin02a2:844_5": "vadati, vaṭṭati. Atha “mayhaṃ dhuvakāre dethā”ti vatvā avicāretvāva gacchati, saṅghassāpi",
  "atk-vin02a2:844_6": "vicāretuṃ vaṭṭati. Evaṃ pana vicāretabbaṃ – “saṅghattherassa vasanaṭṭhāne dethā”ti",
  "atk-vin02a2:844_7": "vattabbaṃ. Sace tassa senāsanaṃ paripuṇṇaṃ hoti, yattha nappahoti, tattha dātabbaṃ.",
  "atk-vin02a2:844_8": "Sace eko bhikkhu “mayhaṃ vasanaṭṭhāne senāsanaparibhogabhaṇḍaṃ natthī”ti vadati, tattha dātabbaṃ.",
  "atk-vin02a2:845_0": "Saṅghassa detīti vihāraṃ pavisitvā “imāni cīvarāni saṅghassa dammī”ti deti. Sammukhībhūtenāti",
  "atk-vin02a2:845_1": "upacārasīmāya ṭhitena saṅghena ghaṇṭiṃ paharitvā kālaṃ ghosetvā bhājetabbaṃ. Sīmaṭṭhassa",
  "atk-vin02a2:845_2": "asampattassāpi bhāgaṃ gaṇhanto na vāretabbo. Vihāro mahā hoti, therāsanato paṭṭhāya",
  "atk-vin02a2:845_3": "vatthesu diyyamānesu alasajātikā mahātherā pacchā āgacchanti, “bhante vīsativassānaṃ",
  "atk-vin02a2:845_4": "diyyati, tumhākaṃ ṭhitikā atikkantā”ti na vattabbā, ṭhitikaṃ ṭhapetvā tesaṃ datvā",
  "atk-vin02a2:845_5": "pacchā ṭhitikāya dātabbaṃ.",
  "atk-vin02a2:846_0": "Asukavihāre kira bahuṃ cīvaraṃ uppannanti sutvā yojanantarikavihāratopi bhikkhū āgacchanti,",
  "atk-vin02a2:846_1": "sampattasampattānaṃ ṭhitaṭṭhānato paṭṭhāya dātabbaṃ. Asampattānampi upacārasīmaṃ",
  "atk-vin02a2:846_2": "paviṭṭhānaṃ antevāsikādīsu gaṇhantesu dātabbameva. “Bahiupacārasīmāya ṭhitānaṃ dethā”ti",
  "atk-vin02a2:846_3": "vadanti, na dātabbaṃ. Sace pana upacārasīmaṃ okkantehi ekābaddhā hutvā attano vihāradvāre",
  "atk-vin02a2:846_4": "vā antovihāreyeva vā honti, parisavasena vaḍḍhitā nāma hoti sīmā, tasmā dātabbaṃ.",
  "atk-vin02a2:846_5": "Saṅghanavakassa dinnepi pacchā āgatānaṃ dātabbameva. Dutiyabhāge pana therāsanaṃ",
  "atk-vin02a2:846_6": "āruḷhe āgatānaṃ paṭhamabhāgo na pāpuṇāti, dutiyabhāgato vassaggena dātabbaṃ.",
  "atk-vin02a2:847_0": "Ekasmiṃ vihāre dasa bhikkhū honti, “dasa vatthāni saṅghassa demā”ti denti, pāṭekkaṃ",
  "atk-vin02a2:847_1": "bhājetabbāni. Sace “sabbāneva amhākaṃ pāpuṇantī”ti gahetvā gacchanti, duppāpitāni",
  "atk-vin02a2:847_2": "ceva duggahitāni ca gatagataṭṭhāne saṅghikāneva honti. Ekaṃ pana uddharitvā “idaṃ",
  "atk-vin02a2:847_3": "tumhākaṃ pāpuṇātī”ti saṅghattherassa datvā “sesāni amhākaṃ pāpuṇantī”ti gahetuṃ vaṭṭati.",
  "atk-vin02a2:848_0": "Ekameva vatthaṃ saṅghassa demāti āharanti, abhājetvāva amhākaṃ pāpuṇantīti gaṇhanti,",
  "atk-vin02a2:848_1": "duppāpitañceva duggahitañca. Satthakena pana haliddiādinā vā lekhaṃ katvā ekaṃ koṭṭhāsaṃ",
  "atk-vin02a2:848_2": "“imaṃ ṭhānaṃ tumhākaṃ pāpuṇātī”ti saṅghattherassa pāpetvā “sesaṃ amhākaṃ pāpuṇātī”ti",
  "atk-vin02a2:848_3": "gahetuṃ vaṭṭati. Yaṃ pana vatthasseva pupphaṃ vā vali vā, tena paricchedaṃ kātuṃ",
  "atk-vin02a2:848_4": "na vaṭṭati. Sace ekaṃ tantaṃ uddharitvā “idaṃ ṭhānaṃ tumhākaṃ pāpuṇātī”ti saṅghattherassa",
  "atk-vin02a2:848_5": "datvā “sesaṃ amhākaṃ pāpuṇātī”ti gaṇhanti, vaṭṭati. Khaṇḍaṃ khaṇḍaṃ chinditvā bhājiyamānaṃ vaṭṭatiyeva.",
  "atk-vin02a2:849_0": "Ekabhikkhuke vihāre saṅghassa cīvaresu uppannesu sace pubbe vuttanayeneva so bhikkhu",
  "atk-vin02a2:849_1": "“sabbāni mayhaṃ pāpuṇantī”ti gaṇhāti, suggahitāni, ṭhitikā pana na tiṭṭhati. Sace",
  "atk-vin02a2:849_2": "ekekaṃ uddharitvā “idaṃ mayhaṃ pāpuṇātī”ti gaṇhāti, ṭhitikā tiṭṭhati. Tattha aṭṭhitāya",
  "atk-vin02a2:849_3": "ṭhitikāya puna aññasmiṃ cīvare uppanne sace eko bhikkhu āgacchati, majjhe chinditvā",
  "atk-vin02a2:849_4": "dvīhipi gahetabbaṃ. Ṭhitāya ṭhitikāya puna aññasmiṃ cīvare uppanne sace navakataro",
  "atk-vin02a2:849_5": "āgacchati, ṭhitikā heṭṭhā orohati. Sace vuḍḍhataro āgacchati, ṭhitikā uddhaṃ ārohati.",
  "atk-vin02a2:849_6": "Athañño natthi, puna attano pāpetvā gahetabbaṃ.",
  "atk-vin02a2:850_0": "“Saṅghassa demā”ti vā “bhikkhusaṅghassa demā”ti vā yena kenaci ākārena saṅghaṃ āmasitvā",
  "atk-vin02a2:850_1": "dinnaṃ pana paṃsukūlikānaṃ na vaṭṭati, “gahapaticīvaraṃ paṭikkhipāmi paṃsukūlikaṅgaṃ",
  "atk-vin02a2:850_2": "samādiyāmī”ti vuttattā, na pana akappiyattā. Bhikkhusaṅghena apaloketvā dinnampi",
  "atk-vin02a2:850_3": "na gahetabbaṃ. Yaṃ pana bhikkhu attano santakaṃ deti, taṃ bhikkhudattiyaṃ nāma vaṭṭati,",
  "atk-vin02a2:850_4": "paṃsukūlaṃ pana na hoti. Evaṃ santepi dhutaṅgaṃ na bhijjati. “Bhikkhūnaṃ dema, therānaṃ",
  "atk-vin02a2:850_5": "demā”ti vutte pana paṃsukūlikānampi vaṭṭati. “Idaṃ vatthaṃ saṅghassa dema, iminā",
  "atk-vin02a2:850_6": "upāhanatthavikapattatthavikaāyogaaṃsabaddhakādīni karontū”ti dinnampi vaṭṭati.",
  "atk-vin02a2:851_0": "Pattatthavikādīnaṃ atthāya dinnāni bahūnipi honti, cīvaratthāyapi pahonti, tato cīvaraṃ",
  "atk-vin02a2:851_1": "katvā pārupituṃ vaṭṭati. Sace pana saṅgho bhājitātirittāni vatthāni chinditvā upāhanatthavikādīnaṃ",
  "atk-vin02a2:851_2": "atthāya bhājeti, tato gahetuṃ na vaṭṭati. Sāmikehi vicāritameva hi vaṭṭati, na itaraṃ.",
  "atk-vin02a2:852_0": "“Paṃsukūlikasaṅghassa dhamakaraṇapaṭādīnaṃ atthāya demā”ti vuttepi gahetuṃ vaṭṭati,",
  "atk-vin02a2:852_1": "parikkhāro nāma paṃsukūlikānampi icchitabbo. Yaṃ tattha atirekaṃ hoti, taṃ cīvarepi",
  "atk-vin02a2:852_2": "upanetuṃ vaṭṭati. Suttaṃ saṅghassa denti, paṃsukūlikehipi gahetabbaṃ. Ayaṃ tāva vihāraṃ",
  "atk-vin02a2:852_3": "pavisitvā “imāni cīvarāni saṅghassa dammī”ti dinnesu vinicchayo.",
  "atk-vin02a2:853_0": "Sace pana bahiupacārasīmāyaṃ addhānappaṭipanne bhikkhū disvā “saṅghassa dammī”ti",
  "atk-vin02a2:853_1": "saṅghattherassa vā saṅghanavakassa vā āroceti, sacepi yojanaṃ pharitvā parisā ṭhitā",
  "atk-vin02a2:853_2": "hoti, ekabaddhā ce, sabbesaṃ pāpuṇāti. Ye pana dvādasahi hatthehi parisaṃ asampattā, tesaṃ na pāpuṇāti.",
  "atk-vin02a2:854_0": "Ubhatosaṅghassa detīti ettha “ubhatosaṅghassa dammī”ti vuttepi “dvidhā saṅghassa",
  "atk-vin02a2:854_1": "dammi, dvinnaṃ saṅghānaṃ dammi, bhikkhusaṅghassa ca bhikkhunisaṅghassa ca dammī”ti",
  "atk-vin02a2:854_2": "vuttepi ubhatosaṅghassa dinnameva hoti. Upaḍḍhaṃ dātabbanti dvebhāge same katvā eko",
  "atk-vin02a2:854_3": "dātabbo. “Ubhatosaṅghassa ca tuyhañca dammī”ti vutte sace dasa dasa bhikkhū ca bhikkhuniyo",
  "atk-vin02a2:854_4": "ca honti, ekavīsati paṭivīse katvā eko puggalassa dātabbo, dasa bhikkhusaṅghassa,",
  "atk-vin02a2:854_5": "dasa bhikkhunisaṅghassa yena puggaliko laddho so saṅghatopi attano vassaggena gahetuṃ",
  "atk-vin02a2:854_6": "labhati. Kasmā? Ubhatosaṅghaggahaṇena gahitattā.",
  "atk-vin02a2:855": "“Ubhatosaṅghassa ca cetiyassa ca dammī”ti vuttepi eseva nayo. Idha pana cetiyassa saṅghato pāpuṇanakoṭṭhāso nāma natthi, ekapuggalassa pattakoṭṭhāsasamova koṭṭhāso hoti.",
  "atk-vin02a2:856_0": "“Ubhatosaṅghassa ca tuyhañca cetiyassa cā”ti vutte pana dvāvīsati koṭṭhāse katvā",
  "atk-vin02a2:856_1": "dasa bhikkhūnaṃ, dasa bhikkhunīnaṃ, eko puggalassa, eko cetiyassa dātabbo. Tattha",
  "atk-vin02a2:856_2": "puggalo saṅghatopi attano vassaggena puna gahetuṃ labhati, cetiyassa ekoyeva.",
  "atk-vin02a2:857_0": "“Bhikkhusaṅghassa ca bhikkhunīnañca dammī”ti vutte pana na majjhe bhinditvā dātabbaṃ,",
  "atk-vin02a2:857_1": "bhikkhū ca bhikkhuniyo ca gaṇetvā dātabbaṃ. “Bhikkhusaṅghassa ca bhikkhunīnañca tuyhañcā”ti",
  "atk-vin02a2:857_2": "vutte pana puggalo visuṃ na labhati, pāpuṇanaṭṭhānato ekameva labhati. Kasmā? Bhikkhusaṅghaggahaṇena",
  "atk-vin02a2:857_3": "gahitattā. “Bhikkhusaṅghassa ca bhikkhunīnañca tuyhañca cetiyassa cā”ti vuttepi cetiyassa",
  "atk-vin02a2:857_4": "ekapuggalapaṭivīso labbhati, puggalassa visuṃ na labbhati, tasmā ekaṃ cetiyassa datvā",
  "atk-vin02a2:857_5": "avasesaṃ bhikkhū ca bhikkhuniyo ca gaṇetvā bhājetabbaṃ.",
  "atk-vin02a2:858_0": "“Bhikkhūnañca bhikkhunīnañca dammī”ti vuttepi majjhe bhinditvā na dātabbaṃ, puggalagaṇanāya",
  "atk-vin02a2:858_1": "eva vibhajitabbaṃ. “Bhikkhūnañca bhikkhunīnañca tuyhañca cetiyassa cā”ti evaṃ vuttepi",
  "atk-vin02a2:858_2": "cetiyassa ekapuggalapaṭivīso labbhati, puggalassa visuṃ natthi, bhikkhū ca bhikkhuniyo",
  "atk-vin02a2:858_3": "ca gaṇetvā eva bhājetabbaṃ. Yathā ca bhikkhusaṅghaṃ ādiṃ katvā nayo nīto, evaṃ bhikkhunisaṅghaṃ",
  "atk-vin02a2:858_4": "ādiṃ katvāpi netabbo. “Bhikkhusaṅghassa ca tuyhañcā”ti vutte puggalassa visuṃ na",
  "atk-vin02a2:858_5": "labbhati, vassaggeneva gahetabbaṃ. “Bhikkhusaṅghassa ca cetiyassa cā”ti vutte pana",
  "atk-vin02a2:858_6": "cetiyassa visuṃ paṭivīso labbhati. “Bhikkhusaṅghassa ca tuyhañca cetiyassa cā”ti",
  "atk-vin02a2:858_7": "vuttepi cetiyasseva labbhati, na puggalassa.",
  "atk-vin02a2:859_0": "“Bhikkhūnañca tuyhañcā”ti vuttepi visuṃ na labbhati. “Bhikkhūnañca cetiyassa cā”ti",
  "atk-vin02a2:859_1": "vutte pana cetiyassa labbhati. “Bhikkhūnañca tuyhañca cetiyassa cā”ti vuttepi cetiyasseva",
  "atk-vin02a2:859_2": "visuṃ labbhati, na puggalassa. Bhikkhunisaṅghaṃ ādiṃ katvāpi evameva yojetabbaṃ.",
  "atk-vin02a2:860_0": "Pubbe buddhappamukhassa ubhatosaṅghassa dānaṃ denti, bhagavā majjhe nisīdati, dakkhiṇato",
  "atk-vin02a2:860_1": "bhikkhū vāmato bhikkhuniyo nisīdanti, bhagavā ubhinnaṃ saṅghatthero, tadā bhagavā",
  "atk-vin02a2:860_2": "attanā laddhapaccaye attanāpi paribhuñjati, bhikkhūnampi dāpeti. Etarahi pana paṇḍitamanussā",
  "atk-vin02a2:860_3": "sadhātukaṃ paṭimaṃ vā cetiyaṃ vā ṭhapetvā buddhappamukhassa ubhatosaṅghassa dānaṃ",
  "atk-vin02a2:860_4": "denti. Paṭimāya vā cetiyassa vā purato ādhārake pattaṃ ṭhapetvā dakkhiṇodakaṃ datvā",
  "atk-vin02a2:860_5": "buddhānaṃ demāti, tattha yaṃ paṭhamaṃ khādanīyaṃ bhojanīyaṃ denti, vihāraṃ vā āharitvā",
  "atk-vin02a2:860_6": "idaṃ cetiyassa demāti piṇḍapātañca mālāgandhādīni ca denti, tattha kathaṃ paṭipajjitabbanti?",
  "atk-vin02a2:860_7": "Mālāgandhādīni tāva cetiye āropetabbāni, vatthehi paṭākā, telena padīpā kātabbā,",
  "atk-vin02a2:860_8": "piṇḍapātamadhuphāṇitādīni pana yo nibaddhacetiyajaggako hoti pabbajito vā gahaṭṭho",
  "atk-vin02a2:860_9": "vā, tasseva dātabbāni. Nibaddhajaggake asati āhaṭabhattaṃ ṭhapetvā vattaṃ katvā paribhuñjituṃ",
  "atk-vin02a2:860_10": "vaṭṭati. Upakaṭṭhe kāle bhuñjitvā pacchāpi vattaṃ kātuṃ vaṭṭatiyeva.",
  "atk-vin02a2:861_0": "Mālāgandhādīsu ca yaṃ kiñci “idaṃ haritvā cetiyassapūjaṃ karothā”ti vutte dūrampi",
  "atk-vin02a2:861_1": "haritvā pūjetabbaṃ. “Bhikkhaṃ saṅghassa harā”ti vuttepi haritabbaṃ. Sace pana “ahaṃ",
  "atk-vin02a2:861_2": "piṇḍāya carāmi, āsanasālāya bhikkhū atthi, te āharissantī”ti vutte “bhante tuyhaṃyeva",
  "atk-vin02a2:861_3": "dammī”ti vadati, bhuñjituṃ vaṭṭati. Atha pana “bhikkhusaṅghassa dassāmī”ti harantassa",
  "atk-vin02a2:861_4": "gacchato antarāva kālo upakaṭṭho hoti, attano pāpetvā bhuñjituṃ vaṭṭati.",
  "atk-vin02a2:862_0": "Vassaṃvuṭṭhasaṅghassa detīti vihāraṃ pavisitvā “imāni cīvarāni vassaṃvuṭṭhasaṅghassa",
  "atk-vin02a2:862_1": "dammī”ti deti. Yāvatikā bhikkhū tasmiṃ āvāse vassaṃvuṭṭhāti yattakā vassacchedaṃ",
  "atk-vin02a2:862_2": "akatvā purimavassaṃvuṭṭhā, tehi bhājetabbaṃ, aññesaṃ na pāpuṇāti. Disāpakkantassāpi",
  "atk-vin02a2:862_3": "sati paṭiggāhake yāva kathinassubbhārā dātabbaṃ, anatthate pana kathine antohemante",
  "atk-vin02a2:862_4": "evañca vatvā dinnaṃ, pacchimavassaṃvuṭṭhānampi pāpuṇātīti lakkhaṇaññū vadanti. Aṭṭhakathāsu",
  "atk-vin02a2:862_5": "panetaṃ na vicāritaṃ.",
  "atk-vin02a2:863_0": "Sace pana bahiupacārasīmāyaṃ ṭhito “vassaṃvuṭṭhasaṅghassa dammī”ti vadati, sampattānaṃ",
  "atk-vin02a2:863_1": "sabbesaṃ pāpuṇāti. Atha “asukavihāre vassaṃvuṭṭhasaṅghassā”ti vadati, tatra vassaṃvuṭṭhānameva",
  "atk-vin02a2:863_2": "yāva kathinassubbhārā pāpuṇāti. Sace pana gimhānaṃ paṭhamadivasato paṭṭhāya evaṃ",
  "atk-vin02a2:863_3": "vadati, tatra sammukhībhūtānaṃ sabbesaṃ pāpuṇāti. Kasmā? Piṭṭhisamaye uppannattā.",
  "atk-vin02a2:863_4": "Antovasseyeva “vassaṃ vasantānaṃ dammī”ti vutte chinnavassā na labhanti, vassaṃ vasantāva",
  "atk-vin02a2:863_5": "labhanti. Cīvaramāse pana “vassaṃ vasantānaṃ dammī”ti vutte pacchimikāya vassūpagatānaṃyeva",
  "atk-vin02a2:863_6": "pāpuṇāti, purimikāya vassūpagatānañca chinnavassānañca na pāpuṇāti.",
  "atk-vin02a2:864_0": "Cīvaramāsato paṭṭhāya yāva hemantassa pacchimo divaso, tāva vassāvāsikaṃ demāti vutte",
  "atk-vin02a2:864_1": "kathinaṃ atthataṃ vā hotu anatthataṃ vā atītavassaṃvuṭṭhānameva pāpuṇāti. Gimhānaṃ",
  "atk-vin02a2:864_2": "paṭhamadivasato paṭṭhāya vutte pana mātikā āropetabbā – “atītavassāvāsassa pañca",
  "atk-vin02a2:864_3": "māsā atikkantā, anāgato catumāsaccayena bhavissati, kataravassāvāsassa detī”ti? Sace",
  "atk-vin02a2:864_4": "“atītavassaṃvuṭṭhānaṃ dammī”ti vadati, taṃantovassaṃvuṭṭhānameva pāpuṇāti, disāpakkantānampi",
  "atk-vin02a2:864_5": "sabhāgā gaṇhituṃ labhanti.",
  "atk-vin02a2:865_0": "Sace “anāgate vassāvāsikaṃ dammī”ti vadati, taṃ ṭhapetvā vassūpanāyikadivase gahetabbaṃ.",
  "atk-vin02a2:865_1": "Atha “agutto vihāro, corabhayaṃ atthi, na sakkā ṭhapetuṃ, gaṇhitvā vā āhiṇḍitu”nti",
  "atk-vin02a2:865_2": "vutte “sampattānaṃ dammī”ti vadati, bhājetvā gahetabbaṃ. Sace vadati “ito me bhante",
  "atk-vin02a2:865_3": "tatiye vasse vassāvāsikaṃ na dinnaṃ, taṃ dammī”ti, tasmiṃ antovasse vuṭṭhabhikkhūnaṃ",
  "atk-vin02a2:865_4": "pāpuṇāti. Sace te disā pakkantā, añño vissāsiko gaṇhāti, dātabbaṃ. Atha ekoyeva avasiṭṭho,",
  "atk-vin02a2:865_5": "sesā kālaṅkatā, sabbaṃ ekasseva pāpuṇāti. Sace ekopi natthi, saṅghikaṃ hoti, sammukhībhūtehi bhājetabbaṃ.",
  "atk-vin02a2:866_0": "Ādissa detīti ādisitvā paricchinditvā deti; yāguyā vātiādīsu ayamattho – yāguyā vā…pe…",
  "atk-vin02a2:866_1": "bhesajje vā ādissa deti. Tatrāyaṃ yojanā – bhikkhū ajjatanāya vā svātanāya vā yāguyā",
  "atk-vin02a2:866_2": "nimantetvā tesaṃ gharaṃ paviṭṭhānaṃ yāguṃ deti, yāguṃ datvā pītāya yāguyā “imāni",
  "atk-vin02a2:866_3": "cīvarāni, yehi mayhaṃ yāgu pītā, tesaṃ dammī”ti deti, yehi nimantitehi yāgu pītā,",
  "atk-vin02a2:866_4": "tesaṃyeva pāpuṇāti. Yehi pana bhikkhācāravattena gharadvārena gacchantehi vā gharaṃ",
  "atk-vin02a2:866_5": "paviṭṭhehi vā yāgu laddhā, yesaṃ vā āsanasālato pattaṃ āharitvā manussehi nītā, yesaṃ",
  "atk-vin02a2:866_6": "vā therehi pesitā, tesaṃ na pāpuṇāti. Sace pana nimantitabhikkhūhi saddhiṃ aññepi",
  "atk-vin02a2:866_7": "bahū āgantvā antogehañca bahigehañca pūretvā nisinnā, dāyako ca evaṃ vadati – “nimantitā",
  "atk-vin02a2:866_8": "vā hontu animantitā vā, yesaṃ mayā yāgu dinnā, sabbesaṃ imāni vatthāni hontū”ti sabbesaṃ",
  "atk-vin02a2:866_9": "pāpuṇanti. Yehi pana therānaṃ hatthato yāgu laddhā, tesaṃ na pāpuṇanti. Atha so “yehi",
  "atk-vin02a2:866_10": "mayhaṃ yāgu pītā, sabbesaṃ hontū”ti vadati, sabbesaṃ pāpuṇanti. Bhattakhādanīyesupi eseva nayo.",
  "atk-vin02a2:867_0": "Cīvare vāti pubbepi yena vassaṃ vāsetvā bhikkhūnaṃ cīvaraṃ dinnapubbaṃ hoti, so ce",
  "atk-vin02a2:867_1": "bhikkhū bhojetvā vadati – “yesaṃ mayā pubbe cīvaraṃ dinnaṃ, tesaṃyeva imaṃ cīvaraṃ",
  "atk-vin02a2:867_2": "vā suttaṃ vā sappimadhuphāṇitādīni vā hontū”ti, sabbaṃ tesaṃyeva pāpuṇāti. Senāsane",
  "atk-vin02a2:867_3": "vāti yo mayā kārite vihāre vā pariveṇe vā vasati, tassidaṃ hotū”ti vutte tasseva",
  "atk-vin02a2:867_4": "hoti. Bhesajje vāti “mayaṃ kālena kālaṃ therānaṃ sappiādīni bhesajjāni dema, yehi",
  "atk-vin02a2:867_5": "tāni laddhāni, tesaṃyevidaṃ hotū”ti vutte tesaṃyeva hoti.",
  "atk-vin02a2:868_0": "Puggalassa detīti “imaṃ cīvaraṃ itthannāmassa dammī”ti evaṃ parammukhā vā pādamūle",
  "atk-vin02a2:868_1": "ṭhapetvā “imaṃ bhante tumhākaṃ dammī”ti evaṃ sammukhā vā deti. Sace pana “idaṃ tumhākañca",
  "atk-vin02a2:868_2": "tumhākaṃ antevāsikānañca dammī”ti evaṃ vadati, therassa ca antevāsikānañca pāpuṇāti.",
  "atk-vin02a2:868_3": "Uddesaṃ gahetuṃ āgato gahetvā gacchanto ca atthi, tassāpi pāpuṇāti. “Tumhehi saddhiṃ",
  "atk-vin02a2:868_4": "nibaddhacārikabhikkhūnaṃ dammī”ti vutte uddesantevāsikānaṃ vattaṃ katvā uddesaparipucchādīni",
  "atk-vin02a2:868_5": "gahetvā vicarantānaṃ sabbesaṃ pāpuṇāti. Ayaṃ puggalassa detīti imasmiṃ pade vinicchayo.",
  "atk-vin02a2:868_6": "Sesaṃ sabbattha uttānamevāti.",
  "atk-vin02a2:869": "Cīvarakkhandhakavaṇṇanā niṭṭhitā.",
  "atk-vin02a2:870": "9. Campeyyakkhandhakaṃ",
  "atk-vin02a2:871": "Kassapagottabhikkhuvatthukathā",
  "atk-vin02a2:872_0": "380. Campeyyakkhandhake – gaggarāya pokkharaṇiyā tīreti gaggarānāmikāya itthiyā kāritapokkharaṇiyā",
  "atk-vin02a2:872_1": "tīre. Tantibaddhoti tasmiṃ āvāse kattabbatātantipaṭibaddho. Ussukkampi akāsi yāguyātiādīsu",
  "atk-vin02a2:872_2": "manussehi āgantukesu āgatesu ācikkheyyāthāti vuttaṭṭhāneyeva ussukkaṃ kātuṃ vaṭṭati;",
  "atk-vin02a2:872_3": "na avuttaṭṭhāne. Gaccha tvaṃ bhikkhūti satthā tassa bhikkhuno tattheva senāsanaṃ",
  "atk-vin02a2:872_4": "sappāyanti addasa, tenevamāha.",
  "atk-vin02a2:873": "382. Adhammena vaggakammaṃ karontītiādīnaṃ parato pāḷiyaṃyeva nānākaraṇaṃ āgamissati.",
  "atk-vin02a2:874_0": "385. Aññatrāpi dhammā kammaṃ karontīti aññatrāpi dhammaṃ kammaṃ karonti, ayameva",
  "atk-vin02a2:874_1": "vā pāṭho. Bhūtena vatthunā kataṃ dhammena kataṃ nāma hoti, tathā na karontīti attho.",
  "atk-vin02a2:874_2": "Aññatrāpi vinayā kammaṃ, aññatrāpi satthusāsanā kammanti etesupi eseva nayo. Ettha",
  "atk-vin02a2:874_3": "pana vinayoti codanā ca sāraṇā ca. Satthusāsananti ñattisampadā anussāvanasampadā",
  "atk-vin02a2:874_4": "ca; tāhi vinā kammaṃ karontīti attho. Paṭikuṭṭhakatanti paṭikuṭṭhañceva katañca;",
  "atk-vin02a2:874_5": "yaṃ aññesu paṭikkosantesu kataṃ taṃ paṭikuṭṭhañceva hoti katañca; tādisampi kammaṃ karontīti attho.",
  "atk-vin02a2:875_0": "387. Chayimāni bhikkhave kammāni adhammakammantiādīsu pana “dhammo”ti pāḷiyā adhivacanaṃ.",
  "atk-vin02a2:875_1": "Tasmā yaṃ yathāvuttāya pāḷiyā na kariyati, taṃ adhammakammanti veditabbaṃ. Ayamettha",
  "atk-vin02a2:875_2": "saṅkhepo, vitthāro pana pāḷiyaṃyeva āgato. So ca kho ñattidutiyañatticatutthakammānaṃyeva",
  "atk-vin02a2:875_3": "vasena. Yasmā pana ñattikamme ñattidutiyañatticatutthesu viya hāpanaṃ vā aññathā",
  "atk-vin02a2:875_4": "karaṇaṃ vā natthi, apalokanakammañca sāvetvāva kariyati, tasmā tāni pāḷiyaṃ na dassitāni,",
  "atk-vin02a2:875_5": "tesaṃ sabbesampi kammānaṃ vinicchayaṃ parato vaṇṇayissāma.",
  "atk-vin02a2:876": "Catuvaggakaraṇādikathā",
  "atk-vin02a2:877_0": "388. Idāni yadidaṃ chaṭṭhaṃ dhammena samaggakammaṃ nāma, taṃ yehi saṅghehi kātabbaṃ,",
  "atk-vin02a2:877_1": "tesaṃ pabhedaṃ dassetuṃ “pañca saṅghā”tiādi vuttaṃ. Kammappattoti kammaṃ patto, kammayutto",
  "atk-vin02a2:877_2": "kammāraho; na kiñci kammaṃ kātuṃ nārahatīti attho.",
  "atk-vin02a2:878_0": "389. Catuvaggakaraṇañce bhikkhave kammaṃ bhikkhunicatutthotiādi parisato kammavipattidassanatthaṃ",
  "atk-vin02a2:878_1": "vuttaṃ. Tattha ukkhittakaggahaṇena kammanānāsaṃvāsako gahito, nānāsaṃvāsakaggahaṇena",
  "atk-vin02a2:878_2": "laddhinānāsaṃvāsako. Nānāsīmāya ṭhitacatutthoti sīmantarikāya vā bahisīmāya vā hatthapāse",
  "atk-vin02a2:878_3": "ṭhitenāpi saddhiṃ catuvaggo hutvāti attho.",
  "atk-vin02a2:879": "393. Pārivāsikacatutthotiādi parivāsādikammānaṃyeva parisato vipattidassanatthaṃ vuttaṃ, tesaṃ vinicchayaṃ parato vaṇṇayissāma.",
  "atk-vin02a2:880_0": "394. Ekaccassa bhikkhave saṅghamajjhe paṭikkosanā ruhatītiādi paṭikuṭṭhakatakammassa",
  "atk-vin02a2:880_1": "kuppākuppabhāvadassanatthaṃ vuttaṃ. Pakatattassāti avipannasīlassa pārājikaṃ anajjhāpannassa.",
  "atk-vin02a2:880_2": "Ānantarikassāti attano anantaraṃ nisinnassa.",
  "atk-vin02a2:881": "Dvenissāraṇādikathā",
  "atk-vin02a2:882_0": "395. Dvemā bhikkhave nissāraṇātiādi vatthuto kammānaṃ kuppākuppabhāvadassanatthaṃ",
  "atk-vin02a2:882_1": "vuttaṃ. Tattha “appatto nissāraṇaṃ, tañce saṅgho nissāreti, sunissārito”ti idaṃ pabbājanīyakammaṃ",
  "atk-vin02a2:882_2": "sandhāya vuttaṃ. Pabbājanīyakammena hi vihārato nissārenti, tasmā taṃ “nissāraṇā”ti",
  "atk-vin02a2:882_3": "vuccati. Tañcesa yasmā kuladūsako na hoti, tasmā āveṇikena lakkhaṇena appatto. Yasmā",
  "atk-vin02a2:882_4": "panassa ākaṅkhamāno saṅgho pabbājanīyakammaṃ kareyyāti vuttaṃ, tasmā sunissārito",
  "atk-vin02a2:882_5": "hoti. Tañce saṅgho nissāretīti sace saṅgho tajjanīyakammādivasena nissāreti, so yasmā",
  "atk-vin02a2:882_6": "tattha “tiṇṇaṃ bhikkhave bhikkhūnaṃ ākaṅkhamāno saṅgho tajjanīyakammaṃ kareyya –",
  "atk-vin02a2:882_7": "eko bhaṇḍanakārako hoti kalahakārako vivādakārako bhassakārako saṅghe adhikaraṇakārako,",
  "atk-vin02a2:882_8": "eko bālo hoti abyatto āpattibahulo anapadāno, eko gihisaṃsaṭṭho viharati ananulomikehi",
  "atk-vin02a2:882_9": "gihisaṃsaggehī”ti evaṃ ekekenapi aṅgena nissāraṇā anuññātā, tasmā sunissārito.",
  "atk-vin02a2:883_0": "396. Osāraṇāti pavesanā. Tattha tañce saṅgho osāretīti upasampadakammavasena paveseti.",
  "atk-vin02a2:883_1": "Dosāritoti duosārito. Sahassakkhattumpi upasampādito anupasampannova hoti ācariyupajjhāyā",
  "atk-vin02a2:883_2": "ca sātisārā, tathā seso kārakasaṅgho, na koci āpattito muccati. Iti ime ekādasa abhabbapuggalā",
  "atk-vin02a2:883_3": "dosāritā. Hatthacchinnādayo pana dvattiṃsa suosāritā, upasampāditā upasampannāva",
  "atk-vin02a2:883_4": "honti, na te labbhā kiñci vattuṃ. Ācariyupajjhāyā pana kārakasaṅgho ca sātisārā,",
  "atk-vin02a2:883_5": "na koci āpattito muccati.",
  "atk-vin02a2:884_0": "397. Idha pana bhikkhave bhikkhussa na hoti āpatti daṭṭhabbātiādi abhūtavatthuvasena",
  "atk-vin02a2:884_1": "adhammakammaṃ, bhūtavatthuvasena dhammakammañca dassetuṃ vuttaṃ. Tattha paṭinissajjitāti paṭinissajjitabbā.",
  "atk-vin02a2:885": "Upālipucchākathā",
  "atk-vin02a2:886_0": "400. Upālipañhesupi vatthuvaseneva dhammādhammakammaṃ vibhattaṃ. Tattha dve nayā",
  "atk-vin02a2:886_1": "– ekamūlako ca dvimūlako ca. Ekamūlako uttānoyeva. Dvimūlake yathā sativinayo amūḷhavinayena",
  "atk-vin02a2:886_2": "saddhiṃ ekā pucchā katā, evaṃ amūḷhavinayādayopi tassapāpiyyasikādīhi. Avasāne pana",
  "atk-vin02a2:886_3": "upasampadārahaṃ upasampādetīti ekameva padaṃ hoti. Parato bhikkhūnampi sativinayaṃ",
  "atk-vin02a2:886_4": "ādiṃ katvā ekekena saddhiṃ sesapadāni yojetabbāni.",
  "atk-vin02a2:887": "Tajjanīyakammakathā",
  "atk-vin02a2:888_0": "407. Idha pana bhikkhave bhikkhu bhaṇḍanakārakotiādi “adhammenavaggaṃ, adhammenasamaggaṃ;",
  "atk-vin02a2:888_1": "dhammenavaggaṃ, dhammapatirūpakenavaggaṃ, dhammapatirūpakenasamagga”nti imesaṃ vasena",
  "atk-vin02a2:888_2": "cakkaṃ bandhitvā tajjanīyādīsu sattasu kammesu paṭipassaddhīsu ca vipattidassanatthaṃ",
  "atk-vin02a2:888_3": "vuttaṃ. Tattha anapadānoti apadānavirahito. Apadānaṃ vuccati paricchedo; āpattiparicchedavirahitoti",
  "atk-vin02a2:888_4": "attho. Tato paraṃ paṭikuṭṭhakatakammappabhedaṃ dassetuṃ sāyeva pāḷi “akataṃ kamma”ntiādīhi",
  "atk-vin02a2:888_5": "saṃsanditvā vuttā. Tattha na kiñci pāḷianusārena na sakkā vidituṃ, tasmā vaṇṇanaṃ na vitthārayimhāti.",
  "atk-vin02a2:889": "Campeyyakkhandhakavaṇṇanā niṭṭhitā.",
  "atk-vin02a2:890": "10. Kosambakakkhandhakaṃ",
  "atk-vin02a2:891": "Kosambakavivādakathā",
  "atk-vin02a2:892_0": "451. Kosambakakkhandhake – taṃ bhikkhuṃ āpattiyā adassane ukkhipiṃsūti ettha ayamanupubbikathā",
  "atk-vin02a2:892_1": "– dve kira bhikkhū ekasmiṃ āvāse vasanti vinayadharo ca suttantiko ca. Tesu suttantiko",
  "atk-vin02a2:892_2": "bhikkhu ekadivasaṃ vaccakuṭiṃ paviṭṭho ācamanaudakāvasesaṃ bhājane ṭhapetvāva nikkhami.",
  "atk-vin02a2:892_3": "Vinayadharo pacchā paviṭṭho taṃ udakaṃ disvā nikkhamitvā taṃ bhikkhuṃ pucchi – “āvuso,",
  "atk-vin02a2:892_4": "tayā idaṃ udakaṃ ṭhapita”nti? “Āmāvuso”ti. “Kiṃ tvaṃ ettha āpattibhāvaṃ na jānāsī”ti?",
  "atk-vin02a2:892_5": "“Āma, na jānāmī”ti. “Hoti, āvuso ettha āpattī”ti? “Sace hoti, desissāmī”ti. “Sace",
  "atk-vin02a2:892_6": "pana te, āvuso, asañcicca asatiyā kataṃ, natthi āpattī”ti. So tassā āpattiyā anāpattidiṭṭhi ahosi.",
  "atk-vin02a2:893_0": "Vinayadharopi attano nissitakānaṃ “ayaṃ suttantiko āpattiṃ āpajjamānopi na jānātī”ti",
  "atk-vin02a2:893_1": "ārocesi. Te tassa nissitake disvā “tumhākaṃ upajjhāyo āpattiṃ āpajjitvāpi āpattibhāvaṃ",
  "atk-vin02a2:893_2": "na jānātī”ti āhaṃsu. Te gantvā attano upajjhāyassa ārocesuṃ. So evamāha – “ayaṃ vinayadharo",
  "atk-vin02a2:893_3": "pubbe anāpattī”ti vatvā “idāni āpattī”ti vadati. Musāvādī esoti. Te gantvā “tumhākaṃ",
  "atk-vin02a2:893_4": "upajjhāyo musāvādī”ti evaṃ aññamaññaṃ kalahaṃ vaḍḍhayiṃsu. Tato vinayadharo okāsaṃ",
  "atk-vin02a2:893_5": "labhitvā tassa āpattiyā adassane ukkhepanīyakammaṃ akāsi. Tena vuttaṃ – “taṃ bhikkhuṃ",
  "atk-vin02a2:893_6": "āpattiyā adassane ukkhipiṃsū”ti.",
  "atk-vin02a2:894_0": "453. Bhinno bhikkhusaṅgho bhinno bhikkhusaṅghoti ettha na tāva bhinno; apica kho",
  "atk-vin02a2:894_1": "yathā deve vuṭṭhe “idāni sassaṃ nipphanna”nti vuccati, avassañhi taṃ nipphajjissati,",
  "atk-vin02a2:894_2": "evameva iminā kāraṇena āyatiṃ avassaṃ bhijjissati, so ca kho kalahavasena na saṅghabhedavasena,",
  "atk-vin02a2:894_3": "tasmā “bhinno”ti vuttaṃ. Sambhamaatthavasena cettha āmeḍitaṃ veditabbaṃ.",
  "atk-vin02a2:895_0": "454. Etamatthaṃ bhāsitvā uṭṭhāyāsanā pakkāmīti kasmā evaṃ bhāsitvā pakkāmi? Sace",
  "atk-vin02a2:895_1": "hi bhagavā ukkhepake vā “akāraṇe tumhehi so bhikkhu ukkhitto”ti vadeyya, ukkhittānuvattake",
  "atk-vin02a2:895_2": "vā “tumhe āpattiṃ āpannā”ti vadeyya, “etesaṃ bhagavā pakkho, etesaṃ bhagavā pakkho”ti",
  "atk-vin02a2:895_3": "vatvā āghātaṃ bandheyyuṃ, tasmā tantimeva ṭhapetvā etamatthaṃ bhāsitvā uṭṭhāyāsanā pakkāmi.",
  "atk-vin02a2:896_0": "455. Attanā vā attānanti ettha yo saṅghena ukkhepanīyakatānaṃ adhammavādīnaṃ pakkhe",
  "atk-vin02a2:896_1": "nisinno “tumhe kiṃ bhaṇathā”ti tesañca itaresañca laddhiṃ sutvā “ime adhammavādino,",
  "atk-vin02a2:896_2": "itare dhammavādino”ti cittaṃ uppādeti, ayaṃ tesaṃ majjhe nisinnova tesaṃ nānāsaṃvāsako",
  "atk-vin02a2:896_3": "hoti, kammaṃ kopeti, itaresampi hatthapāsaṃ anāgatattā kopeti. Evaṃ attanā vā attānaṃ",
  "atk-vin02a2:896_4": "nānāsaṃvāsakaṃ karoti. Samānasaṃvāsakanti etthāpi yo adhammavādīnaṃ pakkhe nisinno",
  "atk-vin02a2:896_5": "“adhammavādino ime, itare dhammavādino”ti tesaṃ majjhaṃ pavisati, yattha vā tattha",
  "atk-vin02a2:896_6": "vā pana pakkhe nisinno “ime dhammavādino”ti gaṇhāti, ayaṃ attanā vā attānaṃ samānasaṃvāsakaṃ karotīti veditabbo.",
  "atk-vin02a2:897_0": "456. Kāyakammaṃ vacīkammanti ettha kāyena paharantā kāyakammaṃ upadaṃsenti, pharusaṃ",
  "atk-vin02a2:897_1": "vadantā vacīkammaṃ upadaṃsentīti veditabbā. Hatthaparāmāsaṃ karontīti kodhavasena",
  "atk-vin02a2:897_2": "hatthehi aññamaññaṃ parāmasanaṃ karonti. Adhammiyāyamāneti adhammiyāni kiccāni kurumāne.",
  "atk-vin02a2:897_3": "Asammodikāvattamānāyāti asammodikāya vattamānāya. Ayameva vā pāṭho. Sammodanakathāya",
  "atk-vin02a2:897_4": "avattamānāyāti attho. Ettāvatā na aññamaññanti ettha dve pantiyo katvā upacāraṃ muñcitvā",
  "atk-vin02a2:897_5": "nisīditabbaṃ, dhammiyāyamāne pana sammodikāya vattamānāya āsanantarikāya nisīditabbaṃ,",
  "atk-vin02a2:897_6": "ekekaṃ āsanaṃ antaraṃ katvā nisīditabbaṃ.",
  "atk-vin02a2:898_0": "457-458. Mā bhaṇḍanantiādīsu “akatthā”ti pāṭhasesaṃ gahetvā “mā bhaṇḍanaṃ akatthā”ti",
  "atk-vin02a2:898_1": "evamattho daṭṭhabbo. Adhammavādīti ukkhittānuvattakesu aññataro. Ayaṃ pana bhikkhu",
  "atk-vin02a2:898_2": "bhagavato atthakāmo, ayaṃ kirassa adhippāyo “ime bhikkhū kodhābhibhūtā satthu vacanaṃ",
  "atk-vin02a2:898_3": "na gaṇhanti, mā bhagavā ete ovadanto kilamitthā”ti tasmā evamāha. Bhagavā pana “pacchāpi",
  "atk-vin02a2:898_4": "saññaṃ labhitvā oramissantī”ti tesaṃ anukampāya atītavatthuṃ āharitvā kathesi. Tattha",
  "atk-vin02a2:898_5": "anatthatoti anattho ato; etasmā me purisā anatthoti vuttaṃ hoti. Atha vā anatthatoti",
  "atk-vin02a2:898_6": "anatthado. Sesaṃ pākaṭameva.",
  "atk-vin02a2:899_0": "464. Puthusaddotiādigāthāsu pana puthu mahā saddo assāti puthusaddo. Samajanoti samāno",
  "atk-vin02a2:899_1": "ekasadiso jano; sabbo cāyaṃ bhaṇḍanakārakojano samantato saddanicchāraṇena puthusaddo",
  "atk-vin02a2:899_2": "ceva sadiso cāti vuttaṃ hoti. Na bālo koci maññathāti tattha koci ekopi “ahaṃ bālo”ti",
  "atk-vin02a2:899_3": "na maññittha; sabbepi paṇḍitamāninoyeva. Nāññaṃ bhiyyo amaññarunti koci ekopi “ahaṃ",
  "atk-vin02a2:899_4": "bālo”ti ca na maññittha; bhiyyo ca saṅghasmiṃ bhijjamāne aññampi ekaṃ “mayhaṃ kāraṇā",
  "atk-vin02a2:899_5": "saṅgho bhijjatī”ti idaṃ kāraṇaṃ na maññitthāti attho.",
  "atk-vin02a2:900_0": "Parimuṭṭhāti parimuṭṭhassatino. Vācāgocarabhāṇinoti rākārassa rassādeso kato, vācāgocarā",
  "atk-vin02a2:900_1": "na satipaṭṭhānādigocarā. Bhāṇino ca kathaṃ bhāṇino? Yāvicchanti mukhāyāmaṃ yāva mukhaṃ",
  "atk-vin02a2:900_2": "pasāretuṃ icchanti, tāva pasāretvā bhāṇino, ekopi saṅghagāravena mukhasaṅkocaṃ na",
  "atk-vin02a2:900_3": "karotīti attho. Yena nītāti yena kalahena imaṃ nillajjabhāvaṃ nītā. Na taṃ vidūti",
  "atk-vin02a2:900_4": "na taṃ jānanti, “evaṃ sādīnavo aya”nti.",
  "atk-vin02a2:901": "Ye ca taṃ upanayhantīti taṃ “akkocchi maṃ, avadhi ma”ntiādikaṃ ākāraṃ ye ca upanayhanti. Sanantanoti porāṇo.",
  "atk-vin02a2:902_0": "Pareti paṇḍite ṭhapetvā tato aññe bhaṇḍanakārakā pare nāma. Te ettha saṅghamajjhe",
  "atk-vin02a2:902_1": "kalahaṃ karontā “mayaṃ yamāmase upayamāma; satataṃ samitaṃ maccusantikaṃ gacchāmā”ti",
  "atk-vin02a2:902_2": "na jānanti. Ye ca tattha vijānantīti ye tattha paṇḍitā “mayaṃ maccusamīpaṃ gacchāmā”ti",
  "atk-vin02a2:902_3": "vijānanti. Tato sammanti medhagāti evañhi te jānantā yonisomanasikāraṃ uppādetvā",
  "atk-vin02a2:902_4": "medhagānaṃ kalahānaṃ vūpasamāya paṭipajjanti.",
  "atk-vin02a2:903_0": "Aṭṭhicchinnāti ayaṃ gāthā brahmadattañca dīghāvukumārañca sandhāya vuttā. Tesampi",
  "atk-vin02a2:903_1": "hoti saṅgati, kasmā tumhākaṃ na hoti, yesaṃ vo neva mātāpitūnaṃ aṭṭhīni chinnāni,",
  "atk-vin02a2:903_2": "na pāṇā hatā, na gavāssadhanāni haṭānīti.",
  "atk-vin02a2:904_0": "Sace labhethātiādigāthā paṇḍitasahāyassa ca bālasahāyassa ca vaṇṇāvaṇṇadīpanatthaṃ",
  "atk-vin02a2:904_1": "vuttā. Abhibhuyya sabbāni parissayānīti pākaṭaparissaye ca paṭicchannaparissaye ca",
  "atk-vin02a2:904_2": "abhibhavitvā tena saddhiṃ attamano satimā careyya.",
  "atk-vin02a2:905_0": "Rājāva raṭṭhaṃ vijitanti yathā attano vijitaṃ raṭṭhaṃ mahājanakarājā ca arindamamahārājā",
  "atk-vin02a2:905_1": "ca pahāya ekakā cariṃsu; evaṃ careyyāti attho. Mātaṅgaraññeva nāgoti mātaṅgo araññe",
  "atk-vin02a2:905_2": "nāgova. Mātaṅgoti hatthī vuccati; nāgoti mahantādhivacanametaṃ. Yathā hi mātuposako",
  "atk-vin02a2:905_3": "mātaṅganāgo araññe eko cari, na ca pāpāni akāsi. Yathā ca pālileyyako, evaṃ eko care,",
  "atk-vin02a2:905_4": "na ca pāpāni kayirāti vuttaṃ hoti.",
  "atk-vin02a2:906": "Pālileyyakagamanakathā",
  "atk-vin02a2:907_0": "467. Pālileyyake viharati rakkhitavanasaṇḍeti pālileyyakaṃ upanissāya rakkhitavanasaṇḍe",
  "atk-vin02a2:907_1": "viharati. Hatthināgoti mahāhatthī. Hatthikalabhehīti hatthipotakehi. Hatthicchāpehīti",
  "atk-vin02a2:907_2": "khīrūpakehi daharapotakehi. Chinnaggānīti tehi purato purato gacchantehi chinnaggāni",
  "atk-vin02a2:907_3": "khāyitāvasesāni khāṇusadisāni tiṇāni khādati. Obhaggobhagganti tena hatthināgena",
  "atk-vin02a2:907_4": "uccaṭṭhānato bhañjitvā bhañjitvā pātitaṃ. Assa sākhābhaṅganti etassa santakaṃ sākhābhaṅgaṃ",
  "atk-vin02a2:907_5": "te khādanti. Āvilānīti tehi paṭhamataraṃ otaritvā pivantehi ālulitāni kaddamodakāni",
  "atk-vin02a2:907_6": "pivati. Ogāhāti titthato.",
  "atk-vin02a2:908_0": "Nāgassa nāgenāti hatthināgassa buddhanāgena. Īsādantassāti rathaīsāsadisadantassa.",
  "atk-vin02a2:908_1": "Yadeko ramatī vaneti yasmā buddhanāgo viya ayampi hatthināgo eko pavivitto vane ramati;",
  "atk-vin02a2:908_2": "tasmāssa nāgassa nāgena cittaṃ sameti, ekībhāvaratiyā ekasadisaṃ hotīti attho.",
  "atk-vin02a2:909_0": "Yathābhirantaṃ viharitvāti ettha temāsaṃ bhagavā tattha vihāsīti veditabbo. Ettāvatā",
  "atk-vin02a2:909_1": "kosambakehi kira ubbāḷho bhagavā temāsaṃ araññaṃ pavisitvā vasīti sabbattha kathā patthaṭā ahosi.",
  "atk-vin02a2:910": "Atha kho kosambakā upāsakāti atha kho imaṃ kathāsallāpaṃ sutvā kosambivāsino upāsakā.",
  "atk-vin02a2:911": "Aṭṭhārasavatthukathā",
  "atk-vin02a2:912": "468. Adhammaṃ dhammotiādīni aṭṭhārasa bhedakaravatthūni saṅghabhedakakkhandhake vaṇṇayissāma.",
  "atk-vin02a2:913_0": "475. Taṃ ukkhittakaṃ bhikkhuṃ osāretvāti taṃ gahetvā sīmaṃ gantvā āpattiṃ desāpetvā",
  "atk-vin02a2:913_1": "kammavācāya osāretvā. Tāvadeva uposathoti taṃdivasameva uposathakkhandhake vuttanayeneva",
  "atk-vin02a2:913_2": "sāmaggīuposatho kātabbo.",
  "atk-vin02a2:914_0": "476. Amūlā mūlaṃ gantvāti na mūlā mūlaṃ gantvā; taṃ vatthuṃ avinicchinitvāti attho.",
  "atk-vin02a2:914_1": "Ayaṃ vuccati upāli saṅghasāmaggī atthāpetā byañjanūpetāti atthato apagatā, “saṅghasāmaggī”ti",
  "atk-vin02a2:914_2": "imaṃ pana byañjanamattaṃ upetā.",
  "atk-vin02a2:915_0": "477. Saṅghassa kiccesūti saṅghassa karaṇīyesu uppannesu. Mantanāsūti vinayamantanāsu.",
  "atk-vin02a2:915_1": "Atthesu jātesūti vinayaatthesu uppannesu. Vinicchayesūti tesaṃyeva atthānaṃ vinicchayesu.",
  "atk-vin02a2:915_2": "Mahatthikoti mahāupakāro. Paggahārahoti paggaṇhituṃ vutto.",
  "atk-vin02a2:916_0": "Anānuvajjo paṭhamena sīlatotiādimhiyeva tāva sīlato na upavajjo. Avekkhitācāroti",
  "atk-vin02a2:916_1": "apekkhitācāro; ālokite vilokite sampajānakārītiādinā nayena upaparikkhitācāro. Aṭṭhakathāsu",
  "atk-vin02a2:916_2": "pana “appaṭicchannācāro”ti vuttaṃ.",
  "atk-vin02a2:917_0": "Visayhāti abhibhavitvā. Anuyyutaṃ bhaṇanti anuññātaṃ anapagataṃ bhaṇanto. Yasmā hi",
  "atk-vin02a2:917_1": "so anuyyutaṃ bhaṇati, usūyāya vā agatigamanavasena vā kāraṇāpagataṃ na bhaṇati, tasmā",
  "atk-vin02a2:917_2": "atthaṃ na hāpeti. Usūyāya pana agatigamanavasena vā bhaṇanto atthaṃ hāpeti, kāraṇaṃ",
  "atk-vin02a2:917_3": "na deti, tasmā so parisagato chambhati ceva vedhati ca. Yo īdiso na hoti, ayaṃ “paggahāraho”ti dasseti.",
  "atk-vin02a2:918_0": "Kiñca bhiyyo “tatheva pañha”nti gāthā, tassattho – yathā ca anuyyutaṃ bhaṇanto atthaṃ",
  "atk-vin02a2:918_1": "na hāpeti, tatheva parisāya majjhe pañhaṃ pucchito samāno na ceva pajjhāyati, na",
  "atk-vin02a2:918_2": "ca maṅku hoti. Yo hi atthaṃ na jānāti, so pajjhāyati. Yo vattuṃ na sakkoti, so maṅku",
  "atk-vin02a2:918_3": "hoti. Yo pana atthañca jānāti, vattuñca sakkoti; so na pajjhāyati, na maṅku hoti.",
  "atk-vin02a2:918_4": "Kālāgatanti kathetabbayuttakāle āgataṃ. Byākaraṇārahanti pañhassa atthānulomatāya",
  "atk-vin02a2:918_5": "byākaraṇānucchavikaṃ. Vacoti vadanto; evarūpaṃ vacanaṃ bhaṇantoti attho. Rañjetīti",
  "atk-vin02a2:918_6": "toseti. Viññūparisanti viññūnaṃ parisaṃ.",
  "atk-vin02a2:919_0": "Ācerakamhi ca saketi attano ācariyavāde. Alaṃ pametunti vīmaṃsituṃ taṃ taṃ kāraṇaṃ",
  "atk-vin02a2:919_1": "paññāya tulayituṃ samattho. Paguṇoti kataparicayo laddhāsevano. Kathetaveti kathetabbe.",
  "atk-vin02a2:919_2": "Viraddhikovidoti viraddhaṭṭhānakusalo.",
  "atk-vin02a2:920_0": "Paccatthikā yena vajantīti ayaṃ gāthā yādise kathetabbe paguṇo, taṃ dassetuṃ vuttā.",
  "atk-vin02a2:920_1": "Ayañhettha attho – yādisena kathitena paccatthikā ca niggahaṃ gacchanti, mahājano",
  "atk-vin02a2:920_2": "ca saññapanaṃ gacchati; saññattiṃ avabodhanaṃ gacchatīti attho. Yañca kathento sakaṃ",
  "atk-vin02a2:920_3": "ādāyaṃ attano ācariyavādaṃ na hāpeti, yasmiṃ vatthusmiṃ adhikaraṇaṃ uppannaṃ, tadanurūpaṃ",
  "atk-vin02a2:920_4": "anupaghātakaraṃ pañhaṃ byākaramāno tādise kathetabbe paguṇo hotīti.",
  "atk-vin02a2:921_0": "Dūteyyakammesu alanti aṭṭhahi dūtaṅgehi samannāgatattā saṅghassa dūteyyakammesu samattho.",
  "atk-vin02a2:921_1": "Suṭṭhu uggaṇhātīti samuggaho. Idaṃ vuttaṃ hoti – yathā nāma āhunaṃ āhutipiṇḍaṃ samuggaṇhanti,",
  "atk-vin02a2:921_2": "evaṃ pītisomanassajāteneva cetasā saṅghassa kiccesu samuggaho, saṅghassakiccesu tassa",
  "atk-vin02a2:921_3": "tassa kiccassa paṭiggāhakoti attho. Karaṃ vacoti vacanaṃ karonto. Na tena maññatīti",
  "atk-vin02a2:921_4": "tena vacanakaraṇena “ahaṃ karomi, saṅghabhāraṃ nittharāmī”ti na mānātimānaṃ jappeti.",
  "atk-vin02a2:922_0": "Āpajjati yāvatakesu vatthūsūti yattakesu vatthūsu āpattiṃ āpajjamāno āpajjati. Hoti",
  "atk-vin02a2:922_1": "yathā ca vuṭṭhitīti tassā ca āpattiyā yathā vuṭṭhānaṃ hoti. Ete vibhaṅgāti yesu vatthūsu",
  "atk-vin02a2:922_2": "āpajjati, yathā ca vuṭṭhānaṃ hoti, imesaṃ atthānaṃ jotakā ete vibhaṅgā. Ubhayassāti",
  "atk-vin02a2:922_3": "ubhaye assa. Svāgatāti suṭṭhu āgatā. Āpattivuṭṭhānapadassa kovidoti āpattivuṭṭhānakāraṇakusalo.",
  "atk-vin02a2:923_0": "Yāni cācaranti yāni ca bhaṇḍanakāraṇādīni ācaranto tajjanīyakammādivasena nissāraṇaṃ",
  "atk-vin02a2:923_1": "gacchati. Osāraṇaṃ taṃvusitassa jantunoti taṃ vattaṃ vusitassa jantuno, yā osāraṇā",
  "atk-vin02a2:923_2": "kātabbā, etampi jānāti. Sesaṃ sabbattha uttānamevāti.",
  "atk-vin02a2:924": "Kosambakakkhandhakavaṇṇanā niṭṭhitā.",
  "atk-vin02a2:925": "Samantapāsādikāya vinayasaṃvaṇṇanāya",
  "atk-vin02a2:926": "Mahāvaggavaṇṇanā samattā.",
  "atk-vin02a2:927": "Mahāvagga-aṭṭhakathā niṭṭhitā."
}