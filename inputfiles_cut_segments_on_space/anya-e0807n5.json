{
  "anya-e0807n5:0": "6. Tyādikaṇḍa",
  "anya-e0807n5:1": "Atha tyādayo kriyāvācīhi dhātūhi vuccante.",
  "anya-e0807n5:2": "Kriyaṁ ācikkhatīti ākhyātanti kriyāpadassa pubbācariyasaññā. Kāla+kāraka+purisaparidīpakaṁ kriyālakkhaṇaṁ tyādyantaṁ aliṅgañca, vuttampi ce+taṁ –",
  "anya-e0807n5:3": "Yaṁ tikālaṁ tipurisaṁ, kriyāvācī tikārakaṁ;",
  "anya-e0807n5:4": "Atiliṅgaṁ dvivacanaṁ, ta+dākhyātanti vuccati.",
  "anya-e0807n5:5": "14. Kriyatthā bahulaṁ –ti",
  "anya-e0807n5:6_0": "Ca sabbattha vattate. Kriyā attho etassāti kriyattho dhātu, so ca duvidho sakammakā+kammakavasena.",
  "anya-e0807n5:6_1": "Tattha yasmiṁ kriyatthe kattuvācimhā kammaṁ gavesīyate, so sakammako. Itaro akammako.",
  "anya-e0807n5:7_0": "Tatra sakammakā kammāpekkhaṁ kriyaṁ vadanti, yathā kaṭaṁ karoti, gāmaṁ gacchati,",
  "anya-e0807n5:7_1": "odanaṁ pacati. Akammakā kammanirapekkhaṁ kriyaṁ vadanti, yathā acchati seti tiṭṭhati.",
  "anya-e0807n5:7_2": "Kriyāti ca gamanapacanādiko asattasammato kattari kamme vā patiṭṭhito kārakasamūhasādhiyo",
  "anya-e0807n5:7_3": "padattho vuccati. Api ca –",
  "anya-e0807n5:8": "Karaṇaṁ bhavanaṁ cāpi, kara+bhūhi kathīyate;",
  "anya-e0807n5:9": "Tato kriyādivācattaṁ, pākādīnaṁ kathaṁ bhave.",
  "anya-e0807n5:10": "Kara+bhūdhātūhi karaṇañca bhavanañca vuccati, pāka+gamanādīhi tesaṁ kriyābhavanānaṁ vāccattaṁ kathaṁ bhavatīti vuttaṁ hoti. Punapi –",
  "anya-e0807n5:11": "Pākādīnañhi vāccattaṁ, karabhūsu na yujjati;",
  "anya-e0807n5:12": "Taṁ bahutaravāccattaṁ, pākādīsu na yujjati.",
  "anya-e0807n5:13": "Taṁ nāma –",
  "anya-e0807n5:14": "Kāriyarūpā hi dhātvatthā, sattāyuttā ca te+khilā;",
  "anya-e0807n5:15": "Tato kriyā ca bhāvo ca, sāmaññaṁ tesu gamyate.",
  "anya-e0807n5:16": "1. Vattamāneti anti si tha mi ma te ante se vhe e mhe.",
  "anya-e0807n5:17": "Vattamāne āraddhāparisamatte atthe vattamānato kriyatthā tyādayo honti. Kriyādhikārattā ‘‘kriyatthā’’ti vuttaṁ. Tesa+maniyame –",
  "anya-e0807n5:18": "14. Pubbaparacchakkāna+mekānekesu tumhā+mha+sesesu dve dve majjhimu+ttama+paṭhamā",
  "anya-e0807n5:19_0": "Ekānekesu tumhaamhasaddavacanīyesu tadaññasaddavacanīyesu ca kārakesu pubbacchakkānaṁ",
  "anya-e0807n5:19_1": "paracchakkānañca majjhimu+ttama+paṭhamā dve dve honti yathākkamaṁ. Tatthati antīti",
  "anya-e0807n5:19_2": "paṭhamapuriso, ādo niddiṭṭhattā. Si tha iti majjhimapuriso, majjhe niddiṭṭhattā.",
  "anya-e0807n5:19_3": "Mi ma iti uttamapuriso. Uttamasaddo+yaṁ sabhāvato tipabhutīna+manta+māha. Paracchakkepi",
  "anya-e0807n5:19_4": "te antetiādinā evaṁ yojetabbaṁ. Evaṁ sesesu bhavissatiādīsu sattasu paccayavidhānasuttesupi yojetabbaṁ.",
  "anya-e0807n5:20_0": "Idāni bhūvādīna+maṭṭhagaṇānaṁ bhūvādigaṇesu bhū=sattāya+miti paṭhamadhātuto parā",
  "anya-e0807n5:20_1": "tyādayo yojīyante. Tattha ‘‘ekamhi vattabbe ekavacanaṁ’’ti tyādīsu parabhūtesu kattu+kamma+bhāvesuyeva",
  "anya-e0807n5:20_2": "kyavikaraṇalavikaraṇā hontīti ‘‘kyo bhāvakammesva+parokkhesu māna+nta+tyādīsu’’ ‘‘kattari",
  "anya-e0807n5:20_3": "lo’’ iccādinā tesaṁ vikaraṇānaṁ vidhānā tyādayo kattu+kamma+bhāvesveva viññāyantīti",
  "anya-e0807n5:20_4": "kattari timhilo. Ke te vikaraṇā –",
  "anya-e0807n5:21": "Pubbāparabhāgaṭṭhānā, bhinnadhātuvibhattiyo;",
  "anya-e0807n5:22": "Nissāya paccayā honti, ete vikaraṇā siyuṁ.",
  "anya-e0807n5:23": "5,82. Yuvaṇṇāna+me, o paccaye",
  "anya-e0807n5:24": "Ivaṇṇu+vaṇṇantānaṁ kriyattānaṁ e+o honti yathākkamaṁ paccayeti ūsso+kāro.",
  "anya-e0807n5:25": "5,89. Eona+maya+vā sare",
  "anya-e0807n5:26": "Sare pare eona+mayavā honti yathākkamaṁti ossa avādeso. So puriso sādhu bhavati, sā itthī sādhu bhavati, cittaṁ sādhu bhavati.",
  "anya-e0807n5:27": "Uttattā kattu ākhyāte, tatiyā na ca kattari;",
  "anya-e0807n5:28": "Paṭhamāvibhatti hoteva, atthamattaṁ apekkhiya.",
  "anya-e0807n5:29": "Satipi kriyāyekatte kattūnaṁ bahuttā ‘‘bahumhi vattabbe bahuvacanaṁ’’ti anti.",
  "anya-e0807n5:30": "161. Kvaci vikaraṇānanti",
  "anya-e0807n5:31_0": "Vikaraṇānaṁ kvaci lopo hotīti lavikaraṇassa lopo, sesaṁ purimasadisaṁ. Te purisā",
  "anya-e0807n5:31_1": "bhavanti. Majjhimapuri- sekavacanaṁ si, tvaṁ bhavasi. Bahuvacanaṁ thapaccayo, tumhe",
  "anya-e0807n5:31_2": "bhavatha. Uttamapurisekavacanaṁ mipaccayo.",
  "anya-e0807n5:32": "57. Himimesva+ssa",
  "anya-e0807n5:33_0": "Akārassa dīgho hoti himimesu. Ahaṁ bhavāmi. Bahuvacanaṁ mapaccayo, mayaṁ bhavāma.",
  "anya-e0807n5:33_1": "Evaṁ paracchekkepi-bhavate, bhavante. Bhavase, bhavavhe. Bhave, bhavamhe. Keci dīghaṁ",
  "anya-e0807n5:33_2": "katvā paṭhanti, ‘‘byañjane dīgharassā’’ti dīgho, bhavāmhe.",
  "anya-e0807n5:34": "Ettha ca –",
  "anya-e0807n5:35": "Lajjā sattā ṭhiti jāgaraṇaṁ,",
  "anya-e0807n5:36": "Vuddhi kkhaya jīvita maraṇaṁ;",
  "anya-e0807n5:37": "Kīḷā ruci rocate ityevaṁ,",
  "anya-e0807n5:38": "Vuttā akammakadhātu sabbe.",
  "anya-e0807n5:39": "–Ti vuttattā kammaṁ dutiyā na.",
  "anya-e0807n5:40_0": "Paca=pāke, akāro uccāraṇattho, eva+muparipi. Paca iti ṭhite lavikaraṇaṁ, vikaraṇalopādi",
  "anya-e0807n5:40_1": "purimasamaṁ. So odanaṁ pacati, te pacanti. Tvaṁ pacasi, tumhe pacatha. Ahaṁ pacāmi,",
  "anya-e0807n5:40_2": "mayaṁ pacāma. Paracchakke-pacate, pacante. Pacase, pacavhe. Pace, pacāmhe.",
  "anya-e0807n5:41": "1,22. Vippaṭisedhe",
  "anya-e0807n5:42_0": "Vippaṭisedhanaṁ=aññamaññapaṭisedhanaṁ vippaṭisedho. Paṭhamamajjhimapurisānaṁ dvinnaṁ",
  "anya-e0807n5:42_1": "ekattha pasaṅge majjhimapurisabahuvacanaṁ thapaccayo. So ca pacati, tvañca pacasi,",
  "anya-e0807n5:42_2": "tumhe pacatha. Tulyabalavirodhino hi vippaṭisedhā paṭhamamajjhimauttamapurisānaṁ",
  "anya-e0807n5:42_3": "tiṇṇaṁ ekattha pasaṅge uttamapurisabahuvacanaṁ hoti, so ca pacati, tvañca pacasi,",
  "anya-e0807n5:42_4": "ahañca pacāmi mayaṁ pacāmāti bhavati.",
  "anya-e0807n5:43": "Ama+gama=gamane –",
  "anya-e0807n5:44": "5,173. Gama yami+sā+sa disānaṁ vā cchaṅa",
  "anya-e0807n5:45": "Etesaṁ dhātūnaṁ cchaṅa vā hoti nta+māna+tyādīsu. So gāmaṁ gacchati. Anti –",
  "anya-e0807n5:46": "74. Garupubbā rassā re+ntentīnaṁ",
  "anya-e0807n5:47": "Garupubbasmā rassā nte+ntīnaṁ re vā hoti.",
  "anya-e0807n5:48": "Akkharaniyamo chandaṁ,",
  "anya-e0807n5:49": "Garulahuniyamo bhave vutti;",
  "anya-e0807n5:50": "Dīgho saṁyogādipubbo,",
  "anya-e0807n5:51": "Rasso garu lahu tu rasso.",
  "anya-e0807n5:52_0": "Gacchare gacchanti. Tvaṁ gacchasi, tumhe gacchatha. Ahaṁ gacchāmi, mayaṁ gacchāma.",
  "anya-e0807n5:52_1": "Cchādesābhāvapakkhe ‘‘ū lasse’’ti ekāre gameti. Paralope gamenti. Gamesi, gametha.",
  "anya-e0807n5:52_2": "Gamemi, gamema. Paracchakkepi so gacchate, gacchare gacchante. Gacchase, gacchavhe. Gacche, gacchāmhe.",
  "anya-e0807n5:53": "Pure adhammo dibbati, purā marāmīti ca taṁsamīpe tabbohārūpacārena vattamānavacanaṁ. Vuttañhi –",
  "anya-e0807n5:54": "Āraddhā+niṭṭhitaṁ kiccaṁ, vattamānanti vuccati;",
  "anya-e0807n5:55": "Vattamānasamīpañca, vattamānanti vuccati.",
  "anya-e0807n5:56": "Kimiva te –",
  "anya-e0807n5:57": "Gaṅgāca taṁsamīpañca, yato gaṅgāti ñāyate;",
  "anya-e0807n5:58": "Gaṅgāyaṁ pātu+māgaccha, ghoso gaṅgāya+mityapi.",
  "anya-e0807n5:59": "Mukhyā+mukhyatthabhedena, vattamānaṁ tato dvidhā;",
  "anya-e0807n5:60": "Mukhyañhi ruḷhi+māpannaṁ, ta+dāropā amukhyatāti.",
  "anya-e0807n5:61_0": "Pure+purāsaddehi vā anāgatatā gamyate, tadā tassa vattamānattā. Kālabyattayo vā eso,",
  "anya-e0807n5:61_1": "bhavantyeva hi kālantarepi tyādayo bāhulakā ‘‘santesu parigūhāmi’’ ‘‘kāyassa bhedā",
  "anya-e0807n5:61_2": "abhisamparāyaṁ, sahabyataṁ gacchati vāsavassa’’ ‘‘ativelaṁ namassissaṁ’’ti. ‘‘Kuto",
  "anya-e0807n5:61_3": "nu tvaṁ āgacchasi, rājagahato āgacchāmī’’tiādīsu pana paccuppannasamīpe vattamānavacanaṁ.",
  "anya-e0807n5:62": "5,175. Gama vada dānaṁ ghamma vajja dajjā",
  "anya-e0807n5:63": "Gamādīnaṁ ghammādayo vā honti nta+māna+tyādīsu. Ghammati, ghammanti iccādi.",
  "anya-e0807n5:64": "Kamme –",
  "anya-e0807n5:65": "Upasaggavasā koci, akammopi sakammako;",
  "anya-e0807n5:66": "Yathā+bhibhūyate rāgo, tāpasena mahiddhināti –",
  "anya-e0807n5:67": "Vuttattā akammakato kammani anupubbā bhūdhātuto tyādayo honti.",
  "anya-e0807n5:68": "5,17. Kyo bhāvakammesva+parokkhesu māna+nta+tyādīsu",
  "anya-e0807n5:69_0": "Bhāvakammavihitesu parokkhāvajjitesu māna+nta+tyādīsu paresu kyo hoti kriyatthā.",
  "anya-e0807n5:69_1": "Kakāro+nubandhakāriyattho. ‘‘Na te kānubandha+nāgamesū’’ti paṭisedhā okārābhāvo.",
  "anya-e0807n5:69_2": "Anubhūyati sukhaṁ devadattena.",
  "anya-e0807n5:70": "Ettha ca –",
  "anya-e0807n5:71": "Ākhyātena avuttattā, kattuto tatiyā na tu;",
  "anya-e0807n5:72": "Dutiyā hoti kammassa, vuttattā paṭhamāpi+dha.",
  "anya-e0807n5:73": "Anubhūyanti sampattiyo tayā. Anubhūyasi tvaṁ devadattena. Anubhūyatha tumhe. Ahaṁ anubhūyāmi, tayā mayaṁ anubhūyāma. Dvitte anubhuyyati+ccādi. Evaṁ paracchakke.",
  "anya-e0807n5:74": "Bhāve adabbavuttino bhāvassa ekattā ekavacanameva. Tañca paṭhamapurisekavacaneyeva sambhavati, neva+ññaṁ, bahulaṁvidhānā. Bhūyati bhūyate devadattena, sampati bhavanantyattho.",
  "anya-e0807n5:75": "Pacadhātuto kamme kyo.",
  "anya-e0807n5:76": "37. Kyassati",
  "anya-e0807n5:77_0": "Kriyatthā kyassa īña vā hoti. Ño ādyāvayavattho. Devadattena odano pacīyati paccati,",
  "anya-e0807n5:77_1": "reādese odanā pacīyare pacīyanti, paccare paccanti. Cavaggapubbarūpāni. Tvaṁ pacīyasi",
  "anya-e0807n5:77_2": "paccasi, tumhe pacīyatha paccatha. Ahaṁ pacīyāmi paccāmi, mayaṁ pacīyāma paccāma.",
  "anya-e0807n5:77_3": "Paracchakke devadattena odano pacīyate iccādi.",
  "anya-e0807n5:78_0": "Gamito kamme cchaṅa ca īñaāgame ca kate tena gāmo gacchīyati, gāmā gacchīyanti. Gacchīyasi,",
  "anya-e0807n5:78_1": "gacchīyatha. Gacchīyāmi, gacchīyāma. Evaṁ paracchakke. Gamīyati gammati, gamīyanti",
  "anya-e0807n5:78_2": "gammanti. Gamīyasi gammasi, gamīyatha gammatha, gamīyāmi gammāmi, gamīyāma gammāma",
  "anya-e0807n5:78_3": "paracchakkepi evaṁ. Tathā ghammīyati, ghammīyanti iccādi.",
  "anya-e0807n5:79": "Kriyatthā kattari tyādi, kammasmiñca sakammakā;",
  "anya-e0807n5:80": "Bhāve vā+kammakā kammā+vacanicchāya maññate.",
  "anya-e0807n5:81": "Tathā hi vijjamānassāpi kammāssa avacanicchāyaṁ idaṁ vuccati –",
  "anya-e0807n5:82": "Satopi na vivakkhā+ssa, asatopi ca sā bhave;",
  "anya-e0807n5:83": "Taṁ yathā+nudarā kaññā, vañjhāvaddhitako yathā.",
  "anya-e0807n5:84": "Vivakkhā lokikā esā, asakya+mativattituṁ;",
  "anya-e0807n5:85": "Katha+mesa vipariyāso, loko evā+nayujjate.",
  "anya-e0807n5:86": "(Vattamānapaccayanayo).",
  "anya-e0807n5:87": "2. Bhavissati ssati ssanti ssati ssatha ssāmi ssāma ssate ssante ssase ssavhe ssaṁ ssāmhe",
  "anya-e0807n5:88": "Bhavissati=anāraddhe atthe vattamānato kriyatthā ssatyādayo honti.",
  "anya-e0807n5:89": "35. A+ī+ssādīnaṁ byañjanassiña",
  "anya-e0807n5:90_0": "Kriyatthā paresaṁ aādīnaṁ īādīnaṁ ssādīnañca byañjanassi+ña hoti vibhāsā. Vavatthitavibhāsā+yaṁ.",
  "anya-e0807n5:90_1": "Sseti ssādīnaṁ ssatiādīnañcāvayavo gahito, ‘‘ūbyañjanassā’’ti siddhepi tyādīsu etesamevāti",
  "anya-e0807n5:90_2": "niyamattho+ya+mārambho. Lassākāralope o+avādese bhavissati, bhavissanti. Bhavissasi,",
  "anya-e0807n5:90_3": "bhavissatha. Bhavissāmi, bhavissāma. Bhavissate, bhavissante. Bhavissase, bhavissavhe.",
  "anya-e0807n5:90_4": "Bhavissaṁ, bhavissāmhe.",
  "anya-e0807n5:91": "Kamme –",
  "anya-e0807n5:92": "49. Kyassa sse",
  "anya-e0807n5:93_0": "Kyassa vā lopo hoti sse. Sukhaṁ tayā anubhavissati, anubhavissanti. Anubhavissasi,",
  "anya-e0807n5:93_1": "anubhavissatha. Anubhavissāmi, anubhavissāma. Aññatra anubhūyissati, anubhūyissanti",
  "anya-e0807n5:93_2": "iccādi. Evaṁ paracchakke. Bhāve-bhūyissati bhūyissate.",
  "anya-e0807n5:94": "Kattari-pacissati, pacissanti iccādi. Kamme-pacissati odano devadattena, pacīyissati, paccissati. Paccissanti odanā pacīyissanti, pacīyissare, paccissare, paccissanti.",
  "anya-e0807n5:95_0": "Gamito kattari-so gacchissati, te gacchissanti. Tvaṁ gacchissasi, tumhe gacchissatha.",
  "anya-e0807n5:95_1": "Ahaṁ gacchissāmi, mayaṁ gacchissāma. Gacchissate, gacchissante. Gacchissase, gacchissavhe.",
  "anya-e0807n5:95_2": "Gacchissaṁ, gacchissāmhe. Saggaṁ gamissati, gamissanti. Gamissasi, gamissatha. Gamissāmi,",
  "anya-e0807n5:95_3": "gamissāma iccādi. Kamme-gacchiyissati, gacchiyissanti iccādi. Kyalope gamissati,",
  "anya-e0807n5:95_4": "gamissanti iccādi. Tathā ghammissati ghammīyissati, ghammissanti, ghammīyissanti iccādi.",
  "anya-e0807n5:96": "3. Nāme garahāvimhayesu",
  "anya-e0807n5:97_0": "Nāmasadde nipāte sati garahāyaṁ vimhaye ca gamyamāne ssatyādayo honti. Ime hi nāma",
  "anya-e0807n5:97_1": "kalyāṇadhammā paṭijānissanti. Ettha ‘‘jyādīhi knā’’ti knāvikaraṇe ‘‘ñāssane jā’’ti",
  "anya-e0807n5:97_2": "jādeso. Na hi nāma bhikkhave tassa moghapurisassa pāṇesu anuddayā bhavissati. Kathañhi",
  "anya-e0807n5:97_3": "nāma so bhikkhave moghapuriso sabbamattikāmayaṁ kuṭikaṁ karissati. Vimhaye-acchariyaṁ",
  "anya-e0807n5:97_4": "vata bho, abbhutaṁ vata bho, santena vata bho pabbajitā vihārena viharanti, yatra",
  "anya-e0807n5:97_5": "hi nāma saññī samāno jāgaro pañcamattāni sakaṭasatāni nissāya nissāya atikkantāni",
  "anya-e0807n5:97_6": "neva dakkhiti, na pana saddaṁ sossati. Acchariyaṁ andho nāma pabbata+mārohissati,",
  "anya-e0807n5:97_7": "badhiro nāma saddaṁ sossati. (Bhavissantipaccayanayo).",
  "anya-e0807n5:98": "4. Bhūte ī uṁ o ttha iṁ mhā ā ū se vhaṁ a mhe",
  "anya-e0807n5:99": "Bhūte parisamatte atthe vattamānato kriyatthā īādayo honti. Bhūtānajjatane upari vakkhamānattā ime īādayo bhūtajjatane. ‘‘Suvo ahosi ānando’’tiādīsu bhūtasāmaññeva bhavanti.",
  "anya-e0807n5:100": "Ahassu+bhayato aḍḍha-rattaṁ vā tadupaḍḍhataṁ;",
  "anya-e0807n5:101": "Antokatvāna viññeyyo, aho ajjatano iti;",
  "anya-e0807n5:102": "Tadañño pana yo kālo, so+najjatanasaññito.",
  "anya-e0807n5:103": "Iti paṭhamapurisekavacanaṁ ī,",
  "anya-e0807n5:104": "15. Ā+ī+ssādīsva+ña vā",
  "anya-e0807n5:105": "Āādo īādo ssādo ca kriyatthassa vā aña hotīti dhātuto pubbaṁ aña. ‘‘Kattari lo’’ti lo, ekāra+avādesā ca.",
  "anya-e0807n5:106": "38. Eyyātha+sse+a+ā+ī+thānaṁ o+a+aṁ+ttha+ttho+vhoka",
  "anya-e0807n5:107": "Eyyāthādīnaṁ oādayo vā honti yathākkamaṁti īssattho, abhavittho, bhavittho, abhavattho, bhavattho. ‘‘Ā ī ū mhā ssā ssamhānaṁ vā’’ti īssa rassattaṁ. So abhavi bhavi, abhavī bhavī.",
  "anya-e0807n5:108": "39. Uṁssiṁ+svaṁ+su",
  "anya-e0807n5:109": "Tiuṁssa iṁsu+aṁsu vā honti. Abhaviṁsu bhaviṁsu, abhavaṁsu bhavaṁsu, abhavuṁ bhavuṁ.",
  "anya-e0807n5:110": "42. Ossa a+i+ttha+ttho",
  "anya-e0807n5:111": "Ossa aādayo vā honti. Abhava bhava, abhavi bhavi, iñāgame abhavittha bhavittha, abhavattha bhavattha, abhavittho bhavittho, abhavattho bhavattho.",
  "anya-e0807n5:112": "43. Si",
  "anya-e0807n5:113": "Ossa si vā hoti. Abhavisi bhavisi, abhavasi bhavasi. Abhavo bhavo.",
  "anya-e0807n5:114": "45. Mhātthāna+muña",
  "anya-e0807n5:115": "Esaṁ uña vā hoti. Īādisambandhīnameva gahaṇaṁ. Abhavuttha bhavuttha.",
  "anya-e0807n5:116": "46. Iṁssa ca siña",
  "anya-e0807n5:117_0": "Iṁssa ca siña vā hoti mhātthānañca bahulaṁ. Ikāraññakārā uccāraṇaādyāvayavatthā.",
  "anya-e0807n5:117_1": "Abhavasittha bhavasittha, abhavittha bhavittha, abhavattha bhavattha, abhavisiṁ bhavisiṁ,",
  "anya-e0807n5:117_2": "abhavasiṁ bhavasiṁ, abhaviṁ bhaviṁ. Uñāgame āssa rasso. Abhavumha bhavumha abhavumhā",
  "anya-e0807n5:117_3": "bhavumhā. Siñāgame abhavasimha bhavasimha abhavasimhā bhavasimhā abhavimha bhavimha",
  "anya-e0807n5:117_4": "abhavimhā bhavimhā abhavamha bhavamha abhavamhā bhavamhā. Paracchakke – ‘‘eyyāthā’’dinā",
  "anya-e0807n5:117_5": "tthe abhavittha bhavittha abhavattha bhavattha. Rasse abhavatha bhavatha, abhavā",
  "anya-e0807n5:117_6": "bhavā, abhavu bhavu. Abhavise bhavise, abhavase bhavase, abhavivhaṁ bhavivhaṁ abhavavhaṁ",
  "anya-e0807n5:117_7": "bhavavhaṁ, assa a+mādese abhavaṁ bhavaṁ abhava bhava, abhavimhe bhavimhe abhavamhe",
  "anya-e0807n5:117_8": "bhavamhe. Kamme sukhaṁ tayā anubhūyittho anvabhūyattho anubhūyattho anvabhūsi anubhūsī",
  "anya-e0807n5:117_9": "anvabhūyī anubhūyī, anvabhūyiṁsu anubhūyiṁsu anvabhūyaṁsu anubhūyaṁsu anvabhūyuṁ",
  "anya-e0807n5:117_10": "anubhūyuṁ iccādi. Bhāve-tena abhūyittho bhūyittho abhūyattho bhūyattho abhūyi bhūyi",
  "anya-e0807n5:117_11": "abhūyī bhūyī. Tena abhūyattha bhūyattha abhūya bhūya abhūyā bhūyā.",
  "anya-e0807n5:118_0": "So apacittho pacittho iccādi kattusamaṁ. Kamme-apacīyittho pacīyittho apacīyattho",
  "anya-e0807n5:118_1": "pacīyattho. Cavaggapubba- rūpe apaccittho paccittho apaccattho paccattho apacīyi",
  "anya-e0807n5:118_2": "pacīyi apacīyī pacīyī apacci pacci apaccī paccī, apacīyiṁsu pacīyiṁsu apaciṁsu paciṁsu",
  "anya-e0807n5:118_3": "apacīyaṁsu pacīyaṁsu apaccaṁsu paccaṁsu apacīyuṁ pacīyuṁ apaccuṁ paccuṁ iccādi kattusamaṁ, pubbarūpova viseso.",
  "anya-e0807n5:119": "So gāmaṁ agacchittho gacchittho iccādi purimasamaṁ.",
  "anya-e0807n5:120": "30. Ḍaṁsassa ca ñchaṅa",
  "anya-e0807n5:121": "Ḍaṁsassa ca gamissa ca ñchaṅa vā hoti ā+īādīsu. Agañchittho gañchittho agañchattho gañchattho agañchi gañchi agañchī gañchī iccādi.",
  "anya-e0807n5:122": "29. Gamissā",
  "anya-e0807n5:123_0": "Āādo īādo ca gamissa ā hoti vā. So agā agami gami agamittho gamittho agamattho gamattho.",
  "anya-e0807n5:123_1": "Īpaccaye lassākārassa ‘‘himimesva+ssā’’ti ettha ‘‘assā’’ti yogavibhāgā dīghe ‘‘dīghā",
  "anya-e0807n5:123_2": "īssā’’ti īssa siādeso, agamāsi agami gami agamī gamī, agamiṁsu gamiṁsu agamaṁsu gamaṁsu",
  "anya-e0807n5:123_3": "agamuṁ gamuṁ. Ossa aādese ajjhaguṁ. Tvaṁ ajjhagā parassa lopo. Tumhe ajjhaguttha.",
  "anya-e0807n5:123_4": "Ahaṁ ajjhagaṁ, mayaṁ ajjhagamha. Paracchakke – ‘‘eyyāthā’’dinā tthe so agacchittha",
  "anya-e0807n5:123_5": "gacchittha agañchittha gañchittha agamittha gamittha agama gama agamā gamā. Te agamū",
  "anya-e0807n5:123_6": "gamū, ossa āādese ajjhaguṁ. Tvaṁ agamise gamise. Tumhe agamivhaṁ. ‘‘Eyyāthā’’ dinā",
  "anya-e0807n5:123_7": "a+mādese ahaṁ agamaṁ gamaṁ ajjhagaṁ. Mayaṁ agamimhe gamimhe. Kammeagacchīyi agamīyi,",
  "anya-e0807n5:123_8": "agacchiyuṁ agamiyuṁ iccādi. Tathā aghammī ghammī iccādi.",
  "anya-e0807n5:124": "13. Māyoge ī+āādī",
  "anya-e0807n5:125_0": "Māyoge sati īādayo āādayo ca vā honti. Sakakālato kālantarepi paccayavidhānattho+yaṁ.",
  "anya-e0807n5:125_1": "Mā bhavaṁ abhavittho iccādi. Vāvidhānāssatyādi+eyyādi+tvādayopi honti, mā bhavaṁ",
  "anya-e0807n5:125_2": "bhavissati, mā bhavaṁ bhaveyya, mā bhavaṁ bhavatu iccādi. (Īādipaccayanayo).",
  "anya-e0807n5:126": "5. Anajjatane ā ūo ttha a mhā ttha tthuṁ se vhaṁ iṁ mhase",
  "anya-e0807n5:127_0": "Avijjamānajjatane bhūtatthe vattamānato kriyatthā āādayo honti vā. ‘‘Eyyāthā’’dinā",
  "anya-e0807n5:127_1": "tthe ‘‘ā ī ū mhā’’ iccādinā rasse ca so abhavattha bhavattha abhava bhava abhavā",
  "anya-e0807n5:127_2": "bhavā, te abhavu bhavu abhavū bhavū. O, ‘‘ossā’’tiādinā aādayo, abhava bhava abhavi",
  "anya-e0807n5:127_3": "bhavi abhavattha bhavattha abhavattho bhavattho, siādese abhavasi bhavasi abhavo",
  "anya-e0807n5:127_4": "bhavo. Tumhe abhavattha bhavattha. Ahaṁ abhavaṁ bhavaṁ abhava bhava, mayaṁ abhavamha",
  "anya-e0807n5:127_5": "bhavamha abhavamhā bhavamhā. So abhavattha bhavattha. Te abhavatthuṁ bhavatthuṁ.",
  "anya-e0807n5:127_6": "Tvaṁ abhavase bhavase. Tumhe abhavavhaṁ bhavavhaṁ. ‘‘Issa ca siña’’ti siṁ, ahaṁ abhavasiṁ",
  "anya-e0807n5:127_7": "bhavasiṁ abhaviṁ bhaviṁ. Mayaṁ abhavamhase bhavamhase. Kamme-tthe sukhaṁ tayā anubhūyittha,",
  "anya-e0807n5:127_8": "iñāgamābhāve anubhūyattha iccādi. Bhāve-abhūyattha bhūyattha iccādi.",
  "anya-e0807n5:128_0": "So odanaṁ apacattha pacattha iccādi kattusamaṁ. Kamme-apacīyattha pacīyattha apaccattha",
  "anya-e0807n5:128_1": "paccattha apacīya pacīya apacīyā pacīyā apacca pacca apaccā paccā. Apacīyu pacīyu",
  "anya-e0807n5:128_2": "apacīyū pacīyū apaccu paccu apaccū paccū iccādi. ‘‘Māyoge ī+āādī’’ti māyogepi āādayo,",
  "anya-e0807n5:128_3": "mā bhavaṁ apaccattha iccādi.",
  "anya-e0807n5:129": "Tathā agacchattha gacchattha iccādi purimasamaṁ. Tathā agamattha gamattha iccādipi aghammattha ghammattha iccādipi. (Anajjatanapaccayanayo).",
  "anya-e0807n5:130": "6. Parokkhe a u e ttha a mha ttha re ttho vho i mhe",
  "anya-e0807n5:131": "Apaccakkhe bhūtānajjatane vattamānato kriyatthā aādayo honti. Akkhānaṁ=indriyānaṁ paraṁ parokkhaṁ. Tasmiṁ. ‘‘Aparokkhesū’’ti vacanā kya+lādivikaraṇā na honti.",
  "anya-e0807n5:132": "5,71. Parokkhāyañca",
  "anya-e0807n5:133": "Parokkhāyaṁ paṭhama+mekassaraṁ saddarūpaṁ dve bhavati. ‘‘Bhūssa vuka’’ itiādīsu vuka, bhūva bhūva iti dvitte –",
  "anya-e0807n5:134": "5,75. Lopo+nādibyañjanassa",
  "anya-e0807n5:135": "Dvitte pubbassa ādito+ññassa byañjanassa lopo hoti.",
  "anya-e0807n5:136": "18. Pubbassa a",
  "anya-e0807n5:137": "Aādīsu dvitte pubbassa bhūssa a hoti.",
  "anya-e0807n5:138": "5,78. Catutthadutiyānaṁ tatiyapaṭhamā",
  "anya-e0807n5:139_0": "Dvitte pubbesaṁ catutthadutiyānaṁ tatiyapaṭhamā honti yathākkamaṁti bakāre so babhūva",
  "anya-e0807n5:139_1": "kira, te babhuvu kira. Tvaṁ babhuve kira, iña tumhe babhuvittha kira. Ahaṁ babhuva",
  "anya-e0807n5:139_2": "kira, mayaṁ babhuvimha kira. So babhuvittha kira, te babhuvire kira. Tvaṁ babhuvittho",
  "anya-e0807n5:139_3": "kira, tumhe babhuvivho kira. Ahaṁ babhuvi kira, mayaṁ babhuvimhe kira. Kamme-anupabhuva",
  "anya-e0807n5:139_4": "kira iccādi. Bhāvebabhuva babhuvittha kira.",
  "anya-e0807n5:140_0": "Papaca, papacu. Papace, iñāgame papacittha. Aññatra ‘‘saṁyogādilopo’’ti lopo, papacittha.",
  "anya-e0807n5:140_1": "Papaca, papacimha. Papacittha, papacire. Papacittho papacitho, papacivho. Papaci,",
  "anya-e0807n5:140_2": "papacimhe. Evaṁ kamme.",
  "anya-e0807n5:141_0": "Aādipaccaye dvibhāve anādibyañjanalope pubbassa ‘‘kavaggahānaṁ cavaggajā’’ti cavaggajakāre",
  "anya-e0807n5:141_1": "‘‘byañjane dīgharassā’’ti dīghe ca kate so gāmaṁ jagāma kira, jagamu. Jagame, jagamittha.",
  "anya-e0807n5:141_2": "Jagama, jagamimha. Jagamittha, jagamire. Jagamittho, jagamivho. Jagami, jagamimhe. Evaṁ kamme.",
  "anya-e0807n5:142_0": "Mūḷhavikkhittabyāsattacittena attanāpi kriyā katā abhinibbattikāle+nupaladdhāsamānā",
  "anya-e0807n5:142_1": "phalenā+numīyamānā parokkhāva vatthuto. Tena uttamavisayepi payogasambhavo. (Parokkhāpaccayanayo).",
  "anya-e0807n5:143": "7. Yyodo vā+tipattiyaṁ ssā ssaṁsu sse ssatha ssaṁ ssamhā ssatha ssiṁsussasessavhessiṁ ssāmhase.",
  "anya-e0807n5:144_0": "Eyyādo visaye kriyātipattiyaṁ ssādayo honti. Vidhurapaccayopanipātato kāraṇavekallato",
  "anya-e0807n5:144_1": "vā kriyātipatana+manipphatti kriyātipatti. Ete ca ssādayo sāmatthiyā atītānāgatesveva",
  "anya-e0807n5:144_2": "honti, na vattamāne, tatra kriyātipatyasambhavā. Iñāgame ssāssa vā rasse ca sace",
  "anya-e0807n5:144_3": "so paṭhamavaye pabbajjaṁ alabhissa, arahā abhavissa bhavissa abhavissā bhavissā vā,",
  "anya-e0807n5:144_4": "te ca taṁ alabhissaṁsu, arahanto abhavissaṁsu bhavissaṁsu. ‘‘Eyyāthā’’dinā ssessa",
  "anya-e0807n5:144_5": "vā akāre tvaṁ abhavissa bhavisse. Tumhe abhavissatha. Ahaṁ abhavissaṁ. Rasse mayaṁ",
  "anya-e0807n5:144_6": "abhavissamha bhavissamha abhavissamhā bhavissamhā. Paracchakke-so abhavissatha, abhavissiṁsu.",
  "anya-e0807n5:144_7": "Abhavissase, abhavissavhe. Abhavissiṁ, abhavissāmhase.",
  "anya-e0807n5:145": "Kamme-tena sukhaṁ anvabhavissa, anvabhavissaṁsu kyalopo. Anvabhūyissa anvabhūyissā iccādi. Bhāve-tena abhūyissa bhūyissa abhūyissā bhūyissā. Abhūyissatha bhūyissatha.",
  "anya-e0807n5:146_0": "Evaṁ taṇḍulādisādhanaṁ alabhissa, odanaṁ apacissa pacissa iccādi. Kamme-tena odano",
  "anya-e0807n5:146_1": "apacissa pacissa apacissā pacissā apacīyissa pacīyissa apacīyissā pacīyissā apaccissa",
  "anya-e0807n5:146_2": "paccissa apaccissā paccissā iccādi.",
  "anya-e0807n5:147_0": "So agacchissa gacchissa agacchissā gacchissā iccādi. Cchādesā+bhāve agamissa gamissa",
  "anya-e0807n5:147_1": "agamissā gamissā iccādi. Kamme-agacchissa gacchissa agacchīyissa iccādi. Agamissa",
  "anya-e0807n5:147_2": "gamissa agamīyissa iccādi. Tathā aghammissa iccādi. (Kriyātipattipaccayanayo).",
  "anya-e0807n5:148": "8. Hetuphalesve+yya eyyuṁ eyyāsi eyyātha eyyāmi eyyāma etha eraṁ etho eyyāvho eyyaṁ eyyāmhe.",
  "anya-e0807n5:149": "Hetubhūtāyaṁ phalabhūtāyañca kriyāyaṁ vattamānato kriyatthā eyyādayo honti vā. Lavikaraṇavuddhiādi pubbasamaṁ. Parikappe –",
  "anya-e0807n5:150": "75. Eyye+yyāse+yyannaṁ ṭe",
  "anya-e0807n5:151": "Eyya+eyyāsi+eyya+miccesa+me vā hoti. So dāni kinnu kho bhave, yadi so paṭhamavaye pabbajeyya, arahā bhaveyya.",
  "anya-e0807n5:152": "47. Eyyuṁssuṁ",
  "anya-e0807n5:153_0": "Eyyu+miccassa ñuṁ vā hoti. Sace saṁkhārā niccā bhavuṁ bhaveyyuṁ, na nirujjheyyuṁ.",
  "anya-e0807n5:153_1": "Yadi tvaṁ bhave bhaveyyāsi. ‘‘Eyyāthā’’ dinā assa okāre tumhe bhaveyyātho bhaveyyātha",
  "anya-e0807n5:153_2": "katha+mahaṁ devo bhaveyyāmi.",
  "anya-e0807n5:154": "78. Eyyāmasse+mu ca",
  "anya-e0807n5:155_0": "Eyyāmassa emu vā hoti u ca. Kinnu kho mayaṁ bhavemu bhaveyyāmu bhaveyyāma. Paracchakke-bhavetha,",
  "anya-e0807n5:155_1": "bhaveraṁ. Bhavetho, bhaveyyāvho. Bhave bhaveyyaṁ, bhaveyyāmhe. Kamme-sukhaṁ tayā",
  "anya-e0807n5:155_2": "anubhuyye anubhuyyeyya, anubhuyyuṁ anubhūyeyyuṁ. Tena tvaṁ anubhūye anubhūyeyyāsi,",
  "anya-e0807n5:155_3": "tumhe anubhūyeyyātho anubhūyeyyātha. Tenā+haṁ anubhūyeyyāmi, mayaṁ anubhūyemu anubhūyeyyāmu",
  "anya-e0807n5:155_4": "anubhūyeyyāma. Paracchakke-anubhūyetha iccādi. Bhāve-bhūye bhūyeyya bhūyetha.",
  "anya-e0807n5:156": "Vidhimhi-so odanaṁ pace paceyya iccādi. Kamme-pacīye pacīyeyya pacce pacceyya iccādi.",
  "anya-e0807n5:157": "Anumatiyaṁ-so gāmaṁ gacche gaccheyya iccādi. Aññatra game gameyya iccādi. Tathā ghamme ghammeyya iccādi.",
  "anya-e0807n5:158": "Pāto paceyya ce bhuñje, icce+ttha pacanakriyā;",
  "anya-e0807n5:159": "Hetubhūtāti viññeyyā, phalaṁ tva+nubhavakriyā.",
  "anya-e0807n5:160": "11. Sattya+rahesve+yyādī",
  "anya-e0807n5:161": "Sattiyaṁ arahate ca kriyatthā eyyādayo honti. Bhavaṁ khalu pattaṁ paceyya, bhavaṁ satto, bhavaṁ araho.",
  "anya-e0807n5:162": "12. Sambhāvane vā",
  "anya-e0807n5:163_0": "Sambhāvane gamyamāne dhātunā vuccamāne ca eyyādayo honti vibhāsā. Api bhavaṁ gilitaṁ",
  "anya-e0807n5:163_1": "pāsāṇaṁ paceyya udaragginā, sambhāvemi saddahāmi bhavaṁ paceyya, bhavaṁ pacissati, bhavaṁ apaci.",
  "anya-e0807n5:164": "9. Pañha+patthanā+vidhīsu",
  "anya-e0807n5:165": "Pañhādīsu kriyatthato eyyādayo honti.",
  "anya-e0807n5:166": "Pañhā saṁpucchanaṁ, iṭṭhā-siṁsanaṁ yācanaṁ duve;",
  "anya-e0807n5:167": "Patthanā, bhattiyā vā+tha, na vā byāpāraṇā vidhi.",
  "anya-e0807n5:168": "Pañhe-kiṁ so bhattaṁ paceyya, udāhu byañjanaṁ. Patthanāyaṁ-aho vata so paceyya ce. Vidhimhi-bhavaṁ pattaṁ paceyya. (Eyyādipaccayanayo).",
  "anya-e0807n5:169": "10. Tu antu hi tha mi ma taṁ antaṁ ssu vho e āmase",
  "anya-e0807n5:170": "Pañhapatthanāvidhisve+te honti kriyatthato. Āsiṁsanatthe-so sukhī bhavatu, te sukhitā bhavantu.",
  "anya-e0807n5:171": "48. Hissa+to lopo",
  "anya-e0807n5:172_0": "Ato parassa hissa vā lopo hoti. Tvaṁ sukhī bhava bhavāhi, himhi dīgho. ‘‘Eyyāthā’’dinā",
  "anya-e0807n5:172_1": "vhoka, tumhe sukhitā bhavathavho bhavatha. Ahaṁ sukhī bhavāmi, mayaṁ sukhino bhavāma.",
  "anya-e0807n5:172_2": "Paracchakke-tathā bhavataṁ, bhavantaṁ. Bhavassu, bhavavho. Bhave bhavāmase. Kamme-tayā",
  "anya-e0807n5:172_3": "anubhūyatu, anubhūyantu iccādi. Bhāve-bhūyatu, bhūyataṁ.",
  "anya-e0807n5:173_0": "Āṇattiyaṁ-devadatto dāni odanaṁ pacatu, pacantu iccādi. Kamme-tena odano paccatu",
  "anya-e0807n5:173_1": "iccādi. Tathā so gāmaṁ gacchatu iccādi. ‘‘Ū lasse’’ti lasse+kāre gametu, gamentu",
  "anya-e0807n5:173_2": "iccādi. Ghammādese ghammatu, ghammantu iccādi. Kamme-gacchīyatu iccādi. Tathā gamīyatu iccādi.",
  "anya-e0807n5:174": "Vidhimhi-lassa lope lutte vuddhi, idha pabbato hotu.",
  "anya-e0807n5:175_0": "Nimantane-adhivāsetha tumhe bhante bhagavā bhojanaṁ, vasatissa ‘‘curādito ṇī’’ti",
  "anya-e0807n5:175_1": "ṇimhi ‘‘assā ṇānubandhe’’ti ā, ‘‘yuvaṇṇāna+meo paccaye’’ti e ca hoti. Idha nissīdatu",
  "anya-e0807n5:175_2": "bhavaṁ, sadassa ‘‘jara+sadāna+mīma vā’’ti īma, manubandhattā antasarato īma.",
  "anya-e0807n5:176": "Ajjhesane-desetu bhante bhagavā dhammaṁ, ettha curādittā purimasamaṁ.",
  "anya-e0807n5:177": "Anumatiyaṁ-puccha vāsava maṁ pañhaṁ, pavisatu bhavaṁ. Ettha pucchato hissa lopo. Evaṁ nisīda.",
  "anya-e0807n5:178": "Patthanā=yācanā, tatra-dada=dāne, dadāhi me gāmavarāni pañca, dāto lassa ekāre ca ekaṁ me nayanaṁ dehi.",
  "anya-e0807n5:179": "Pattakāle-sampatto te kālo kaṭakaraṇe, kaṭaṁ karotu bhavaṁ. Ettha ‘‘tanāditvo’’ti o.",
  "anya-e0807n5:180": "Tvādī eyyādayo vatta-mānā sampati,+nāgate;",
  "anya-e0807n5:181": "Bhavissati, parokkhādi-cattāro+tītakālikā.",
  "anya-e0807n5:182": "5,173. Gama yami+sā+sa disānaṁ vā cchaṅa",
  "anya-e0807n5:183_0": "Etesaṁ vā cchaṅa hotinta+māna+tyādīsu. So saggaṁ gacchati gameti, gacchanti iccādi.",
  "anya-e0807n5:183_1": "Kamme-gacchīyati gamīyati iccādi. Yama=uparame, parokkhāanajjatanarūpāni sabbattha",
  "anya-e0807n5:183_2": "payoga+manugamma yojetabbāni. Nipubbo, niyacchati niyamati, niyacchanti niyamanti.",
  "anya-e0807n5:183_3": "Saṁpubbo, ‘‘ye saṁssā’’ti ññattaṁ, saññamati, saññamanti. Kamme-niyacchīyati niyamīyati",
  "anya-e0807n5:183_4": "niyammati, saññamīyati vā. Tathā niyacchissati, saññamissati. Niyacchi, saṁyami.",
  "anya-e0807n5:183_5": "Niyacchissa, saṁyamissa. Niyaccheyya, saṁyameyya. Niyacchatu, saññamatu. Isa+siṁsa=icchāyaṁ,",
  "anya-e0807n5:183_6": "so saggaṁ icchati, icchanti iccādi. ‘‘Lahussupantassā’’ti vuddhimhi esati, esanti",
  "anya-e0807n5:183_7": "iccādi. Kamme-icchīyati, ‘‘vā kvacī’’ti vuddhimhi esīyati. Pubbarūpe issati issate",
  "anya-e0807n5:183_8": "iccādi. Icchissati esissati iccādi. Icchi esi. Icchissa esissa. Iccheyya eseyya.",
  "anya-e0807n5:183_9": "Icchatu esatu iccādi. Āsa=upavesane, so āsane acchati iccādi. ‘‘Byañjane dīgharassā’’ti",
  "anya-e0807n5:183_10": "rasso, upapubbo, tathā upāsati. Acchissati upāsissati. Acchi upāsi. Acchissa upāsissa.",
  "anya-e0807n5:183_11": "Accheyya upāseyya. Acchatu upāsatu iccādi. Disa=pekkhane, dicchati dicchanti iccādi",
  "anya-e0807n5:183_12": "sabbaṁ purimasamaṁ. Labha=lābhe, ito paraṁ visesaṭṭhānamevavakkhāma, sabbavāro vuttānusārena",
  "anya-e0807n5:183_13": "gahetabbo. Labhati, labhanti iccādi. Kamme-kyassa pubbarūpādimhi kate labbhati iccādi.",
  "anya-e0807n5:184": "73. Labhā iṁ+īnaṁ thaṁ thā vā",
  "anya-e0807n5:185": "Labhasmā iṁ īnaṁ thaṁ+thā vā honti. So alabhittha labhittha alabhi labhi iṁ paccaye alatthaṁ alabhiṁ iccādi.",
  "anya-e0807n5:186": "26. Labha vasa+cchida bhida rudānaṁ cchaṅa",
  "anya-e0807n5:187_0": "Labhādīnaṁ cchaṅa hoti ssena saha. Lacchati labhissati, lacchanti labhissanti iccādi.",
  "anya-e0807n5:187_1": "Kriyātipattiyaṁ ssābhāgassa cchaṅādese alacchā alabhissa iccādi. Vasa=nivāse, vacchati",
  "anya-e0807n5:187_2": "vasissati. Kamme-bahulādhikārā ‘‘assū’’ti ukāro , pubbarūpe vussati vussissati iccādi.",
  "anya-e0807n5:187_3": "Tathā avacchā avasissā. Chida=dvedhākaraṇe, checchati chindissati, ‘‘mañca rudhādīnaṁ’’ti",
  "anya-e0807n5:187_4": "maṁ lo ca. Lassa lopo ca. Bhida=vidāraṇe, bhecchati bhindissati. Abhecchā abhindissā.",
  "anya-e0807n5:187_5": "Ruda=rodane, rucchati rodissati. Arucchā arodissā iccādi.",
  "anya-e0807n5:188_0": "Aññapaccayepi chidassa ‘‘cchaṅa’’ iti yogavibhāgā cchaṅa, bhūte ūṁ paccaye acchecchuṁ",
  "anya-e0807n5:188_1": "acchindiṁsu. Vuttato aññadhātūnañca, gama=gamane, gacchaṁ gacchissaṁ. Aññapaccayepi",
  "anya-e0807n5:188_2": "vaca=byattavacane iccādi, kamme-bahulādhikārā tyādīsu parabhūtesupi yathāgamaṁ vacādīnañcassa",
  "anya-e0807n5:188_3": "‘‘vacādīnaṁ vassuṭa vā’’ti kamme uṭa ca ‘‘assū’’ti assa u ca, tena dhammo uccati",
  "anya-e0807n5:188_4": "vuccati, vuccanti iccādi, yassa ca pubbarūpaṁ.",
  "anya-e0807n5:189": "27. Bhuja muca vaca visānaṁ kkhaṅa",
  "anya-e0807n5:190": "Bhujādīnaṁ kkhaṅa hoti ssena saha. Vakkhati vacissati, vakkhanti vacissanti iccādi.",
  "anya-e0807n5:191": "21. Īādo vacassoma",
  "anya-e0807n5:192_0": "Īādīsu vacassa oma hoti. Makārānubandhattā ‘‘mānubandho sarāna+mantā paro’’ti paribhāsato",
  "anya-e0807n5:192_1": "sarā paro. Avoci, avocuṁ, avoco iccādi. Anajjatane-avaca avacā vacā iccādi. Kriyātipattiyaṁ-avakkhā",
  "anya-e0807n5:192_2": "avacissā, avakkhiṁsu avacissiṁsu iccādi. Vaceyya iccādi. Kamme-vucceyya iccādi. Tathā",
  "anya-e0807n5:192_3": "vacatu, vuccatu iccādi.",
  "anya-e0807n5:193": "Bhuja=pālanajjhohāresu , ‘‘bhujā’’ dinā kkhavādese bhokkhati bhuñjissati.",
  "anya-e0807n5:194": "Kusa=akkose, āpubbo, tassa rasso ca, akkosati iccādi ñeyyaṁ, lavikaraṇalopavuddhiyo.",
  "anya-e0807n5:195": "34. Kusa+ruhehī+ssa chi",
  "anya-e0807n5:196": "Kusā ruhā ca parassa īssa chi vā hoti. Pararūpapaṭhamakkharāni, akkocchi akkosi iccādi. Abhipubbo ruha=rohane, abhirucchi abhiruhi iccādi.",
  "anya-e0807n5:197_0": "Vaha=pāpuṇane, vahati, vahanti. Kamme-kye ‘‘hassa vipallāso’’ti vipariyāso, tena",
  "anya-e0807n5:197_1": "so vuyhati, ‘‘assū’’ti uttaṁ. Vahissati, vuyhissati. Avahi, avuyhittha, avuhi. Avahissā,",
  "anya-e0807n5:197_2": "vuyhīssā iccādi. Vaheyya, vuyheyya. Vahatu, vuyhatu iccādi.",
  "anya-e0807n5:198": "Jara=jīraṇe,",
  "anya-e0807n5:199": "5,174. Jara marāna+mīyaṅa",
  "anya-e0807n5:200_0": "Jara marānaṁ īyaṅa vā hoti māna+nta+tyādīsu. Jīyati. ‘‘Jara sadāna+mīma’’ti īmaāgamo",
  "anya-e0807n5:200_1": "lo ca, jīrati. Kamme-jīrīyati jīyīyati. Evaṁ jīyissati jīrissati, jīyīyissati jīrīyissati.",
  "anya-e0807n5:200_2": "Ajīyi ajīri, ajīyīyi ajīrīyi. Ajīyissā ajīrissā, ajīyīyissā ajīrīyissā ajīyissā ajīrīyissā",
  "anya-e0807n5:200_3": "iccādi. Mara=pāṇacāge, īyaṅa, mīyati marati, mīyanti maranti iccādi.",
  "anya-e0807n5:201": "Disa=pekkhane,",
  "anya-e0807n5:202": "5,124. Disassa passa dassa dasa da dakkhāti",
  "anya-e0807n5:203": "Ete ādesā disassa vā honti. Anekavaṇṇattā sabbādeso. Passati passanti, dakkhati dakkhanti. Kamme-kye pubbarūpo, dissati dissanti, vipassīyati dakkhīyati iccādi.",
  "anya-e0807n5:204": "6,69. Dakkha+kha+heti+hohīti lopo",
  "anya-e0807n5:205_0": "Dakkhādīhi ādesehi parassa ssassa lopo vā hoti. Dakkhati dakkhissati. Apassi passi,",
  "anya-e0807n5:205_1": "apassiṁsu passiṁsu apasso passo, apassittha passittha. Apassiṁ passiṁ, apassimha",
  "anya-e0807n5:205_2": "passimha. Tathā adassī dassī, adassiṁsu dassiṁsu iccādi. Anajjatane dasādeso, addasā",
  "anya-e0807n5:205_3": "addasa. Addā adda iccādi. Apassissa dakkhissa iccādi. Passeyya dakkheyya, passatu dakkhatu iccādi.",
  "anya-e0807n5:206": "Sada=visaraṇagatyāvasādanādānesu, nipubbo, ‘‘jarasadāna+mīma vā’’ti īmaāgamo. Nisīdati, nisīdanti iccādi. Bhāve-nisajjati, nisajjate.",
  "anya-e0807n5:207": "Yaja=devapūjāsaṁgatikaraṇadānesu, yajati, yajanti iccādi. Kamme –",
  "anya-e0807n5:208": "5,113. Yajassa yassa ṭi+yīti",
  "anya-e0807n5:209_0": "Yajassa yassa ṭi+yī honti kānubandheti bahulādhikārā tyādivisayepi kye pubbarūpe",
  "anya-e0807n5:209_1": "ca ijjati yijjati mayā buddho. So yajissati, tena ijjissate yijjissate. So yajī ,",
  "anya-e0807n5:209_2": "tena ijji yijji. So yajissā, tena ijjissā yijjissā. So yajeyya, tena ijjeyya yijjeyya.",
  "anya-e0807n5:209_3": "So yajatu, tena ijjatu yijjatu iccādi.",
  "anya-e0807n5:210_0": "Vada=vacane, ‘‘gamavadā’’ dinā vadassa vajjādeso vā, lassa ‘‘ūlasse’’ti kvaci e ca,",
  "anya-e0807n5:210_1": "vajjati vadeti vadati, vajjenti vadenti iccādi. Kamme – ‘‘kyassā’’ti īña, vajjīyati",
  "anya-e0807n5:210_2": "vajjati vadīyati, vajjīyanti vajjanti vadīyanti. Vadissati, vadissanti. Avadī vadī,",
  "anya-e0807n5:210_3": "avadiṁsu vadiṁsu. Avadissa vadissa. Vajje vajjeyya vade vadeyya, vajjeyyuṁ vadeyyuṁ.",
  "anya-e0807n5:210_4": "Vajjetu vadetu vadatu iccādi yathāgamaṁ ñeyyaṁ.",
  "anya-e0807n5:211_0": "Kamu=padavikkhepe, ‘‘parokkhāyañcā’’ti caggahaṇena kama kama iti dvitte anādibyañjanalope",
  "anya-e0807n5:211_1": "lavikaraṇe ‘‘kavaggahā’’ dinā kassa ce niggahītāgame ca kate caṁkamati kamati iccādi.",
  "anya-e0807n5:211_2": "Cala=kampane, caṁcalati. Jala+dala=dittiyaṁ, dvitte daddallati iccādi. (Savuddhikabhūvādinayo).",
  "anya-e0807n5:212": "Hū+bhū=sattāyaṁ, tyādīsu ‘‘kattari lo’’ti lo, tassa lope ‘‘yuvaṇṇāna+meo paccaye’’ti okāro. So hoti, te honti. Hosi, hotha. Homi, homa iccādi. Bhāve-tena hūyati hūyate.",
  "anya-e0807n5:213": "31. Hūssa he+hehi+hohi ssatyādo",
  "anya-e0807n5:214": "Hūssa heādayo honti ssaccādo. Hessati hehi ssati hohissati.",
  "anya-e0807n5:215": "69. Dakkha+kha+hehi+hohīhi lopoti",
  "anya-e0807n5:216_0": "Dakkhādīhi ādesehi parassa ssassa vā lopo hoti. Hehiti hehissati, hohiti hohissati.",
  "anya-e0807n5:216_1": "Hehinti hehissanti, hohinti hohissanti iccādi. Anajjatane īmhi añāgamo, ‘‘paro kvacī’’ti",
  "anya-e0807n5:216_2": "īssa lopo, so ahu. Vuddhimhi ‘‘dīghā īssa’’ iti īssa siādeso, suvo ahosi ānando.",
  "anya-e0807n5:217": "41. Hūto resuṁ",
  "anya-e0807n5:218": "Hūto parassa u+miccassa resuṁ vā hoti. Rakārānubandho ‘‘rānubandhentasarādissā’’ti antasarādissa lopo. Ahesuṁ. Okāravuddhi avādese ahavuṁ. Ossa siādese ahosi.",
  "anya-e0807n5:219": "46. Iṁssa ca siña",
  "anya-e0807n5:220_0": "Imiccassa siña hoti mhātthānañca bahulaṁ. Ñākāro ākhyāvayavattho (ukāro) ikāro uccāraṇattho.",
  "anya-e0807n5:220_1": "‘‘Aīssā’’ dinā iñāgame tumhe ahosittha, ahosi. Parassaralope rasse ca ahuṁ, ahosimha,",
  "anya-e0807n5:220_2": "ahumha, rasso. Bhāve-abhavi, āssatthādeso, abhavittha. Anajjatane āūādipaccaye kate",
  "anya-e0807n5:220_3": "‘‘yuvaṇṇāna+miya ṅuvaṅa sare’’ti uvaṅādese ahuvā, ahuvu, ahuvo, ahuvattha. Assa amādese",
  "anya-e0807n5:220_4": "ahuṁ ahuvaṁ, ahumha iccādi. Bhāve-tena ahuyi ahuyittha. Ahavissā, ahavissaṁsu iccādi.",
  "anya-e0807n5:220_5": "Bhāve-ahuyissa, ahuyissatha. Pubbassaralopo, heyya , heyyuṁ iccādi. Bhāve-hūyeyya,",
  "anya-e0807n5:220_6": "hūyetha. Hotu, hontu iccādi. Bhāve-hūyatu, hūyataṁ. Anupubbe anubhoti iccādi sabbavāresu",
  "anya-e0807n5:220_7": "yojetabbaṁ. Bhāve rūpābhāvā. Kamme-anubhūyati iccādi viseso.",
  "anya-e0807n5:221_0": "Si=saye, lassa lopo vuddhi, seti. Ayādese sayati, senti sayanti iccādi. Kamme-atipubbo,",
  "anya-e0807n5:221_1": "kye ‘‘dīgho sarassā’’ti issa dīghe ca kate tena atisīyati, atisīyanti iccādi. Bhāve-tena",
  "anya-e0807n5:221_2": "sīyati, sīyate. Tathā bhavissatiādīsu.",
  "anya-e0807n5:222": "Nī=pāpane, dvikammako+yaṁ, ajaṁ gāmaṁ neti nayati, nenti nayanti iccādi. Kamme-nīyate gāmaṁ ajo devadattena iccādi. Tathā sesesupi yojetabbaṁ.",
  "anya-e0807n5:223": "Ṭhā=gatinivattiyaṁ –",
  "anya-e0807n5:224": "5,175. Ṭhāpānaṁ tiṭṭhapivā",
  "anya-e0807n5:225": "Ṭhāpānaṁ tiṭṭhapivāhonti vā nta+māna+tyādīsu. Lassa lope tiṭṭhati, tiṭṭhanti, ṭhāti, ṭhānti.",
  "anya-e0807n5:226": "5,131. Pādito ṭhāssa vā ṭhaho kvaciti",
  "anya-e0807n5:227": "Pādito parassa ṭhāssa kvaci ṭhaho hoti vā. Saṇṭhahati, saṇṭhahanti. Lasse, adhiṭṭheti, adhiṭṭhenti. Kamme –",
  "anya-e0807n5:228": "5,137. Aññādissā+ssī kye",
  "anya-e0807n5:229_0": "Ñādito+ññassa ākārantassa kriyatthassa ī hoti kye. Upaṭhīyati, upaṭhīyanti. Ṭhahādese",
  "anya-e0807n5:229_1": "‘‘kyassā’’ti īña , tena patiṭṭhahīyati, patiṭṭhahīyanti. Bhāve-īmhi ṭhīyati, ṭhīyate.",
  "anya-e0807n5:229_2": "Tathā papubbe patiṭṭhissati patiṭṭhahissati. Īssa simhi aṭṭhāsi, aṭṭhaṁsu, saṇṭhahi,",
  "anya-e0807n5:229_3": "saṇṭhahiṁsu. Patiṭṭhissa patiṭṭhahissa. Tiṭṭhe tiṭṭheyya, saṇṭhe saṇṭheyya, saṇṭheyyuṁ,",
  "anya-e0807n5:229_4": "saṇṭhahe saṇṭhaheyya. Tiṭṭhatu ṭhātu, saṇṭhahatu iccādi.",
  "anya-e0807n5:230": "Pā=pāne, pivādese pivati. ‘‘Tavaggavaraṇā’’ do ‘‘bayañā’’ti yogavibhāgena vassa bakāro, pibati. Kammepīyati, pīyanti iccādi.",
  "anya-e0807n5:231": "Asa=bhuvi,",
  "anya-e0807n5:232": "52. Tassa thoti",
  "anya-e0807n5:233": "Atthito parassa tassa tho hoti. Pararūpe paṭhamakkharatakāre ca atthi. ‘‘Nta+māna+nti+yi+yuṁsvā+dilopo’’ti assa lopo, santi.",
  "anya-e0807n5:234": "53. Sihisva+ṭa",
  "anya-e0807n5:235": "Atthissa aṭa hoti sihisu. Ṭo sabbādesattho. Tvaṁ asi. Pararūpādimhi kate idāni tumhe attha.",
  "anya-e0807n5:236": "54. Mimānaṁ vā mhimhā ca",
  "anya-e0807n5:237": "Asasmā paresaṁ mimānaṁ mhimhā vā honti taṁsanniyogena asassa aṭa ca. Amhi.",
  "anya-e0807n5:238": "55. Esu sa",
  "anya-e0807n5:239": "Esu mimesu asassa so hoti, pararūpabādhanatthaṁ. Asmi, amha asma. Bhavissatipaccaye –",
  "anya-e0807n5:240": "5,129. A+ā+ssaādīsu",
  "anya-e0807n5:241_0": "Parokkhā a-ādo anajjatana ā-ādo kriyātipattissā-ādo bhavissatissatyādo ca atthissa",
  "anya-e0807n5:241_1": "bhu hoti. Ādesavidhānaṁ asassāpayogatthaṁ, kismiñci paccayavisese, tasmā asitabbantiādi",
  "anya-e0807n5:241_2": "na bhavati. Bhavissati, bhavissanti. Abhavā, abhavu. Kriyātipattiyaṁ bhuādese abhavissa,",
  "anya-e0807n5:241_3": "abhavissaṁsu iccādi. Eyyādimhi –",
  "anya-e0807n5:242": "50. Atthite+yyādicchannaṁ sa+su+sa+satha+saṁ+sāma",
  "anya-e0807n5:243_0": "Asa=bhuvi+ccasmā paresaṁ eyyādicchannaṁ sādayo honti yathākkamaṁ. Pararūpe so assa,",
  "anya-e0807n5:243_1": "te assu. Tvaṁ assa, tumhe assatha. Ahaṁ assaṁ, mayaṁ assāma. Tvādimhi so atu, assa",
  "anya-e0807n5:243_2": "lope santhu, ayādese tvaṁ ahi, tumhe attha. Amhi, amha, sādese asmi asma. Bahulādhikārā",
  "anya-e0807n5:243_3": "ajjatane āsi, āsiṁsu, āsuṁ iccādīpi honti.",
  "anya-e0807n5:244": "Brū=vacane,",
  "anya-e0807n5:245": "36. Brūto tissīña",
  "anya-e0807n5:246": "Brūto parassa tissa īña vā hoti. Vuddhiavādese lassa lope bravīti.",
  "anya-e0807n5:247": "5,97. Na brūsso",
  "anya-e0807n5:248": "Brūssa o na hoti byañjane. Brūti. Uvaṅādese brūvanti.",
  "anya-e0807n5:249": "20. Tya+ntīnaṁ ṭa+ṭū",
  "anya-e0807n5:250_0": "Āhā paresaṁ ti+antīnaṁ ṭa+ṭū honti. Ṭakārā sabbādesatthā. Atoyeva āhā paresaṁ tiantīnaṁ",
  "anya-e0807n5:250_1": "ṭaṭūvidhānañāpakā tiantīsu brūssa āho. Āha, āhu. Brūsi, brūtha. Brūmi, brūma iccādi.",
  "anya-e0807n5:250_2": "Bravissati. Abravi abravī, abravuṁ. Anajjatane abravā, abravu. Parokkhāyaṁ –",
  "anya-e0807n5:251": "16. Aādīsvā+ho brūssa",
  "anya-e0807n5:252": "Brūssa āho hoti parokkhāaādīsu. Supine kira so āha, te āhu iccādi. Abravissa. Brave braveyya. Vuddhippaṭisedhe brūtu, bravantu iccādi.",
  "anya-e0807n5:253": "Hana=hiṁsāyaṁ, timhi vikaraṇalope so hanati hanti. Te hananti iccādi. Kamme-ye nassa ññe pubbarūpaṁ, tena haññati, haññanti haññare. Tathā hanissati iccādi.",
  "anya-e0807n5:254": "67. Hanā cha+khā",
  "anya-e0807n5:255": "Hanā ssāssa cha+khā vā honti. Paṭihaṁkhāmi paṭihanissāmi. Haṁchema hanissāma. Ahani, ahaniṁsūtiādi sabbattha yojetabbaṁ. Huvādayo",
  "anya-e0807n5:256_0": "Hu=havane . Tyādīsu lo. ‘‘Parokkhāyañcā’’ti caggahaṇena hu huti dvittaṁ, ‘‘kavaggahānaṁ",
  "anya-e0807n5:256_1": "cavaggajā’’ti hassa jo, lalopo vuddhi ca, juhoti aggiṁ, aññatra ‘‘yavā sare’’ti vakāro,",
  "anya-e0807n5:256_2": "juhvati. Juhonti. Juhvanti. Juhosi juhvasi, juhotha juhvatha. Iccādi. Kamme – ‘‘dīgho",
  "anya-e0807n5:256_3": "sarassā’’ti dīghe hūyati tena aggi iccādi. Juhissati, juhissanti. Ajuhavi ajuhosi,",
  "anya-e0807n5:256_4": "ajuhavuṁ ajuhaviṁsu ajuhavaṁsu ajuhosuṁ. Ajuhissa, ajuhissaṁssu. Juhe juheyya. Juhotu, juhontu iccādi.",
  "anya-e0807n5:257_0": "Hā=cāge, pure viya dvebhāvachādesalope ‘‘rasso pubbassā’’ti pubbassa āssa rasso.",
  "anya-e0807n5:257_1": "Jahāti iccādi. Kamme – ‘‘aññādissā+ssī kye’’ti kye āssa ī, hīyati iccādi. Jahissati.",
  "anya-e0807n5:257_2": "Ajahāsi, ‘‘dīghā īssa’’ iti si, pajahi, ajahiṁsu ajahaṁsu, pajahiṁsu pajahuṁ. Kamme-pahīyi",
  "anya-e0807n5:257_3": "pahīyittha. Ssādi+eyyādi+tvādīsupi ñeyyā.",
  "anya-e0807n5:258": "Dā=dāne, dvibhāvarassattāni, lalopo, dadāti, dadanti iccādi. ‘‘Gamavadā’’ dinā dajjādese dajjati, dajjanti iccādi. Lasse+kāre dānaṁ deti iccādi.",
  "anya-e0807n5:259": "22. Dāssa daṁ vā mimesva+dvitte",
  "anya-e0807n5:260_0": "Advitte vattamānassa dāssa daṁ hoti vā mimesu. Vaggantaṁ, dammi demi, damma dema.",
  "anya-e0807n5:260_1": "Īkāre dīyati iccādi. Anāgatatthe iñāgame saraṇopādi, dadissati, dadissanti. Dajjissati,",
  "anya-e0807n5:260_2": "dajjissanti. Lavikaraṇe dassati, dassanti. Ajjatane-adadi, adadiṁsu, adajji, adajjiṁsu,",
  "anya-e0807n5:260_3": "adāsi, adaṁsu. Anajjatane-adadā, adadu. Kālātipattiyaṁ-adadissa adajjissa, le adassa,",
  "anya-e0807n5:260_4": "dassaṁsu. Eyyādimhi-dade dadeyya dajje dajjeyya. ‘‘Ṭā’’ti bahulādhikārā dajjādesā",
  "anya-e0807n5:260_5": "parassa eyyassa ṭā, dajjā, dajjuṁ dajjeyyaṁ dadeyyuṁ. Tvādīsu-dadātu, dadantu, dajjatu,",
  "anya-e0807n5:260_6": "dajjantu, lasse+kāre detu, dentu iccādi. Sabbattha kammepi yojanīyaṁ.",
  "anya-e0807n5:261_0": "Dhā=dhāraṇe, tyādimhi caggahaṇena dvitte pubbākārassa rassatte lalope ‘‘catutthadutiyānaṁ",
  "anya-e0807n5:261_1": "tatiyapaṭhamā’’ti pubbadhakārassa dakāre ca kate dadhāti, dadhanti. Pipubbo, ‘‘tadaminā’’",
  "anya-e0807n5:261_2": "dinā āssa lopo, ‘‘dhāssa ho’’ti dvitte parassa dhāssa hakāro, dvāraṁ pidahati, pidahanti.",
  "anya-e0807n5:261_3": "Lasse+kāre nidheti, nidhenti. Kamme-vidhīyati, vidhīyanti iccādi. Dhassati, pidahissati,",
  "anya-e0807n5:261_4": "paridahessati. Adhāsi, pidahi. Adhassa, pidahissa. Dadhe dadheyya, pidahe pidaheyya.",
  "anya-e0807n5:261_5": "Dadātu, pidahatu, nidhetu, nidhentu iccādi. (Juhotyādayo).",
  "anya-e0807n5:262": "Bhūvādi ca juhādi ca, huvādidhātavo ci+me;",
  "anya-e0807n5:263": "Savuddhikabhūvādīhi, tidhā bhedaṁ upenti te.",
  "anya-e0807n5:264": "(Bhūvādinayo.)",
  "anya-e0807n5:265": "Adhunā vikaraṇapabhedapakāsanatthaṁ rudhādīnaṁ aṭṭhagaṇānaṁ kānici rūpāni udāhariyante –",
  "anya-e0807n5:266": "Rudha=āvaraṇe, tyādayo honti. Eva+muparipi sabbagaṇesu.",
  "anya-e0807n5:267": "5,19. Mañca rudhādīnaṁ",
  "anya-e0807n5:268_0": "Rudhādiko aparokkhesu kattuvihitamāna+nta+tyādīsu lo hoti mañca+ntasarā paro. Niggahītassa",
  "anya-e0807n5:268_1": "vaggantaṁ, ‘‘lahussupantassā’’ti saṁyogattā na vuddhi. So maggaṁ rundhati, rundhanti",
  "anya-e0807n5:268_2": "iccādi. Kamme-nipubbo kyo dhassa cavagga+pubbarūpa+tatiyakkharajakārā, tena maggo",
  "anya-e0807n5:268_3": "nirujjhati iccādi. Iñāgame rundhissati, nirujjhissati. Arundhi, arundhiṁsu. Nirujjhittho,",
  "anya-e0807n5:268_4": "nirujjhi, nirujjhiṁsu. Arundhissa, arundhissaṁsu, nirujjhissa, nirujjhissaṁsu. Rundhe",
  "anya-e0807n5:268_5": "rundheyya, nirujjhe nirujjheyya. Rundhatu, rundhantu. Tvaṁ rundha rundhāhi. Nirujjhatu, nirujjhantu iccādi.",
  "anya-e0807n5:269_0": "Chida=dvedhākaraṇe, chindati, chindanti. Kamme-chijjati, chijjanti. Bhavissatipaccaye",
  "anya-e0807n5:269_1": "– ‘‘labha vasacchidā’’ dinā cchaṅādese checchati chindissati. Kamme-pubbarūpaṁ, chijjissati,",
  "anya-e0807n5:269_2": "chijjissanti. Achindi chindi, acchejji, acchejjiṁsu. Acchindissā achijjissā. Chinde",
  "anya-e0807n5:269_3": "chindeyya, chijje chijjeyya, chindatu, chindantu, chijjatu, chijjantu iccādi.",
  "anya-e0807n5:270_0": "Bhuja=pālanajjhohāresu, bhuñjati, bhuñjanti iccādi. Bhavissatimhi ‘‘bhuja+muca+vaca+visānaṁ",
  "anya-e0807n5:270_1": "kkhaṅa’’ti dhātvantena saha ssassa kkhaṅādese vuddhi, bhokkhati, bhuñjissati, bhokkhanti,",
  "anya-e0807n5:270_2": "bhuñjissanti iccādi.",
  "anya-e0807n5:271": "Muca=mocane, muccati, muccanti iccādi. Kamme-muccati, muccanti iccādi. (Rudhādinayo).",
  "anya-e0807n5:272": "Diva=kīḷā vijigiṁsā vohāra juti thuti gatīsu,",
  "anya-e0807n5:273": "5,21. Divādīhi yaka",
  "anya-e0807n5:274_0": "Divādīhi kattari lavisaye yaka hoti. Kakāro kānubandhakāriyattho, eva+mupari ca.",
  "anya-e0807n5:274_1": "Vassa bakāre pubbarūpaṁ, so jutaṁ dibbati, dibbanti iccādi. Kamme-kye tena dibbati,",
  "anya-e0807n5:274_2": "dibbanti iccādi. Dibbissati, tena dibbissati. Adibbi dibbi. Tena adibbi dibbi. Adibbissa.",
  "anya-e0807n5:274_3": "Tena adibbissa. Dibbe dibbeyya. Tena dibbe dibbeyya. Dibbatu. Tena dibbatu iccādi.",
  "anya-e0807n5:275_0": "Siva=tantusantāne, sibbati, sibbanti iccādi. Pada=gamane, upubbo, cavaggapubbarūpāni,",
  "anya-e0807n5:275_1": "uppajjati, uppajjare uppajjanti iccādi. Kammekye tena paṭipajjate iccādi. Bhāve-uppajjate",
  "anya-e0807n5:275_2": "tayā. Budha=avagamane, jhakārapubbarūpāni yakkharesu. Dhammaṁ bujjhati, bujjhare",
  "anya-e0807n5:275_3": "bujjhanti iccādi. Kamme-mayā dhammo bujjhate iccādi. Yudha=sampahāre, yujjhati+ccādi.",
  "anya-e0807n5:275_4": "Naha=bandhane, ‘‘hassa vipallāso’’ti ye vipallāso, sannayhati+ccādi. Mana=ñāṇe, ññakāra+pubbarūpāni,",
  "anya-e0807n5:275_5": "maññati+ccādi. Tusa=tuṭṭhimhi, pubbarūpe tussati+ccādi. Sama=upasame, sammati+ccādi.",
  "anya-e0807n5:276_0": "Jana=janane , ‘‘janissā’’ti ā hoti kānubandhe bahulādhikārā, so jāyati, jāyanti+ccādi.",
  "anya-e0807n5:276_1": "Kamme-janituṁ payojetīti ‘‘payojakabyāpāre ṇāpi ce’’ti ṇimhi ‘‘aññatrāpī’’ti vuddhipaṭisedhe",
  "anya-e0807n5:276_2": "kyamhi ‘‘dīgho sarassā’’ti dīghe ca kate tena janīyati, janīyanti iccādi. So jāyissati.",
  "anya-e0807n5:276_3": "Tena janissati. So ajāyi, tena ajanīyi. So ajāyissa, tena ajanīyissa. So jāye jāyeyya,",
  "anya-e0807n5:276_4": "tena janīyeyya. So jāyatu, tena janīyatu iccādi. (Divādinayo).",
  "anya-e0807n5:277": "Tuda=byathane,",
  "anya-e0807n5:278": "5,22. Tudādīhi ko",
  "anya-e0807n5:279_0": "Tudādīhi kattari lavisaye ko hoti. Tudati, tudanti iccādi. Kamme-tudyati tujjati,",
  "anya-e0807n5:279_1": "tudyare tudyanti, tujjare tujjanti+ccādi. Tathā tudissati tujjissati. Atudi, atudiṁsu,",
  "anya-e0807n5:279_2": "atujji. Atudissa atujjissa, tudeyya tujjeyya. Tudatu, tudantu, tujjatu iccādi.",
  "anya-e0807n5:280_0": "Visa=pavesane, papubbo. So gāmaṁ pavisati iccādi. Kamme-pavisīyati iccādi. Pavisissati.",
  "anya-e0807n5:280_1": "Pavisīyissati. Pāvisi, īmhi ‘‘bhujamucā’’ dinā yogavibhāgā kkhaṅa. Pāvisi, pavisi",
  "anya-e0807n5:280_2": "pāvekkhi, pathaviṁ pāvisiṁsu pavisiṁsu. Pāvisīyi. Pāvisissa pavisissa. Pāvisīyissa.",
  "anya-e0807n5:280_3": "Pavise paviseyya, vikaraṇalopo pavisīyeyya. Pavisatu, pavisīyatu iccādi. Nudati.",
  "anya-e0807n5:280_4": "Disa=uccāraṇe, uddissati, likhati, tusati iccādi. (Tudādinayo).",
  "anya-e0807n5:281": "Ji=jaye,",
  "anya-e0807n5:282": "5,23. Jyādīhi knā",
  "anya-e0807n5:283_0": "Jyādīhi kattari lavisaye knā hoti. Na vuddhi. Kilese jināti, jinanti. Tena kileso",
  "anya-e0807n5:283_1": "jīyati, jīyanti, kye dīgho. Jinissati, jinissanti. Ajini jini. Ajīyi, ajīyittha.",
  "anya-e0807n5:283_2": "Ajinissa. Ajīyissa. Jineyya. Jinātu iccādi. Ci=caye, tathā cināti, cinanti iccādi.",
  "anya-e0807n5:284": "Ñā=avabodhane,",
  "anya-e0807n5:285": "5,120. Ñāssa ne jā",
  "anya-e0807n5:286": "Ñādhātussa jā hoti nakāre. Vijānāti.",
  "anya-e0807n5:287": "61. Ñāssa sanāssa nāyo timhi",
  "anya-e0807n5:288_0": "Sanāssa ñāssa nāyo vā hoti timhi. Nāyati, vijānāti iccādi. Kamme-viññāyati iccādi.",
  "anya-e0807n5:288_1": "Kye ‘‘āsse cā’’ti ettha ‘‘āsse’’ti yogavibhāgā āssa e hoti, yassa dvitte ñeyyati,",
  "anya-e0807n5:288_2": "ñeyyanti iccādi. Vijānissati, vijānissanti. Kamme – ‘‘kyassa sse’’ti kyalope rasse",
  "anya-e0807n5:288_3": "ca kate ñāssati, ñāssanti, viññāyissati, paññāyissati.",
  "anya-e0807n5:289": "65. Ssassa hi kamme",
  "anya-e0807n5:290": "Ñāto parassa ssassa hi vā hoti kamme, paññāyihiti, paññāyihinti. Añāgame samajāni, saṁjāni, saṁjāniṁsu. Samajā- niṁsu . Kamme-paññāyi, paññāyiṁsu. Ajānissa. Kamme-aññāyissa.",
  "anya-e0807n5:291": "63. Eyyassi+yāñā vā",
  "anya-e0807n5:292": "Ñāto parassa eyyassa iyā+ñā honti vā. Jāniyā.",
  "anya-e0807n5:293": "62. Ñāmhi jaṁ",
  "anya-e0807n5:294": "Ñādese sanāssa ñāssa jaṁ vā hoti. Jaññā, jāneyya, jāneyyuṁ. Kamme-paññāyeyya, paññāyeyyuṁ. Vijānātu, vijānanthu. Kamme-viññāyatu iccādi.",
  "anya-e0807n5:295_0": "Mā=māne, ‘‘ā ī ssādīnaṁ byañjanassiña’’ iti iñaiti yogavibhāgā iñāgame pubbasaralopo,",
  "anya-e0807n5:295_1": "mināti, minanti. Kamme-mīyati iccādi. Lū=chedane, ‘‘kṇāknāsu rasso’’ti dhātussa rasso,",
  "anya-e0807n5:295_2": "lunāti, lunanti. Kamme-lūyati iccādi. Dhu=kampane, dhunāti iccādi. (Jyādinayo).",
  "anya-e0807n5:296": "Kī=dabbavinīmaye,",
  "anya-e0807n5:297": "24. Kyādīhi kṇā",
  "anya-e0807n5:298_0": "Kyādīhi lavisaye kṇā hoti. ‘‘Kṇāknāsu rasso’’ti rasse kiṇāti, kiṇanti iccādi. Kamme-vikkīyati,",
  "anya-e0807n5:298_1": "vikkīyanti. Vikkiṇissati, vikkiṇissanti. Vikkīyissati, vikkīyissanti. Akiṇi, vikkiṇi,",
  "anya-e0807n5:298_2": "vikkīyi. Akiṇissa, vikkiṇissa. Vikkiṇe vikkiṇeyya.",
  "anya-e0807n5:299": "Vikkīye . Vikkīyeyya. Vikkiṇātu, vikkiṇantu, vikkīyatu, vikkīyantu iccādi. Su=savane, suṇāti, suṇanti iccādi.",
  "anya-e0807n5:300": "Saka=sattiyaṁ,",
  "anya-e0807n5:301": "5,121. Sakā+pānaṁ kuka+ku ṇe",
  "anya-e0807n5:302": "Saka+āpānaṁ kuka+kuiccete āgamā honti ṇe. Sakkuṇāti, sakkuṇanti. Sakkunāti, sakkunanti.",
  "anya-e0807n5:303": "53. Sse vā",
  "anya-e0807n5:304": "Sakasmā kṇāssa kkho vā hoti sse. Sakkhissati, sakkhissanti.",
  "anya-e0807n5:305": "58. Sakā kṇāssa kha īādo",
  "anya-e0807n5:306": "Sakasmā kṇāssa kho vā hoti īādīsu. Asakkhi sakkhi, sakkhiṁsu. Asakkhissa, asakkhissaṁsu. Sakkuṇe sakkuṇeyya. Sakkuṇātu, sakkuṇantu.",
  "anya-e0807n5:307_0": "Apa=pāpuṇane, papubbo, ‘‘sakā+pānaṁ kuka+ku ṇe’’ti kukate sampatti pāpuṇāti, pāpuṇanti",
  "anya-e0807n5:307_1": "iccādi. Kammepāpīyati, pāpīyanti. Pāpuṇissati, pāpuṇissanti. Kamme-pāpīyissati, pāpīyissanti.",
  "anya-e0807n5:307_2": "Pāpuṇi, pāpuṇiṁsu. Kamme-pāpīyi, pāpīyittha. Apāpuṇissa. Kamme-apāpīyissa. Pāpuṇe,",
  "anya-e0807n5:307_3": "pāpuṇeyya. Kamme-pāpīyeyya. Pāpuṇātu, pāpuṇantu. Kamme-pāpīyatu iccādi. (Kyādinayo).",
  "anya-e0807n5:308": "Su=savane,",
  "anya-e0807n5:309": "25. Svādīhi kṇo",
  "anya-e0807n5:310_0": "Suādīhi lavisaye kṇo hoti. Kānubandhattā na vuddhi. Dhammaṁ suṇoti. Parassaralope",
  "anya-e0807n5:310_1": "suṇonti. Kamme-kye dīghe sūyati, sūyanti. Dvitte suyyati suyyanti+ccādi. Iñāgame",
  "anya-e0807n5:310_2": "suṇissati, suṇissanti. Kamme-kyalope vuddhi. Sossati, sossanti iccādi. Asuṇi suṇi, asuṇiṁsu suṇiṁsu.",
  "anya-e0807n5:311": "60. Tesu suto kṇo+kṇānaṁ roṭa",
  "anya-e0807n5:312_0": "Tesu īādīsu suto paresaṁ kṇo+kṇānaṁ roṭa vā hoti. Rakāro anubandho. Ṭo sabbādesattho.",
  "anya-e0807n5:312_1": "Ussa lope dvittaṁ īssa si ca. Assosi, assosiṁsu. ‘‘Iṁssa ca siña’’ti yogavibhāgā",
  "anya-e0807n5:312_2": "siña, assosiṁsu, paccassosuṁ. Asuyi, asuyittha. Asuṇissa, tena asuyissa. Suṇe suṇeyya,",
  "anya-e0807n5:312_3": "suṇeyyaṁ. Tena sūye sūyeyya. Suṇātu, suṇantu. Sūyatu, sūyantu iccādi.",
  "anya-e0807n5:313": "Gi=sadde, giṇoti. Giṇanti. Tvaṁ giṇosi. Giṇissati, giṇissanti. Agiṇissa. Giṇeyya. Giṇotu iccādi. Vu=saṁvaraṇe, āvuṇoti, āvuṇanti. Āvuṇosi iccādi. Sesesupi yojetabbaṁ. (Svādinayo).",
  "anya-e0807n5:314": "Tana=vitthāre,",
  "anya-e0807n5:315": "26. Tanāditvo",
  "anya-e0807n5:316": "Tanādito kattari lavisaye o hoti. Kittiṁ tanoti, tanonti iccādi.",
  "anya-e0807n5:317": "76. Ovikaraṇassu paracchakke",
  "anya-e0807n5:318": "Ovikaraṇassa u hoti paracchakkavisaye. Tanute, tanvante. Tanuse, tanuvhe. Tanve, tanvamhe. Kamme –",
  "anya-e0807n5:319": "5,138. Tanassā vā",
  "anya-e0807n5:320_0": "Tanassa vā ā hoti kye. Papubbo, patāyati. Pataññati, patāyare patāyanti pataññare",
  "anya-e0807n5:320_1": "pataññanti+ccādi. Tathā vikaraṇalope iñāgame ca tanissati, tanissanti. Patāyissati.",
  "anya-e0807n5:320_2": "Atani, ataniṁsu. Atanissa. Patāyissa. Taneyya, taneyyuṁ. Tanotu, tanontu iccādi.",
  "anya-e0807n5:321": "Kara=karaṇe,",
  "anya-e0807n5:322": "5,177. Karassa sossa kubba+kuru+kayirā",
  "anya-e0807n5:323": "Karassa sa okārassa kubbādayo vā honti nta+māna+tyādīsu. Kubbati, kubbanti. Karoti, karonti. Karosi, karotha.",
  "anya-e0807n5:324": "23. Karassa sossa kuṁ",
  "anya-e0807n5:325_0": "Karassa sa okārassa kuṁ vā hoti mimesu. Kummi karomi. Kumma karoma. Paracchakke kurute",
  "anya-e0807n5:325_1": "kubbate, kubbante iccādi. Kayirati, kayiranti iccādi. Kamme-kyassa dvitte īssa rasso,",
  "anya-e0807n5:325_2": "kariyyati, karīyati vā iccādi. ‘‘Tavaggavaraṇā’’ dinā ye rassa yakāre kayyati, kayyanti.",
  "anya-e0807n5:325_3": "Bahulādhakārā kamme kvaci iminā kayirādese tena kayirati, kayiranti iccādi. Bhavissatimhi –",
  "anya-e0807n5:326": "25. Hāssa cā+haṅa ssena",
  "anya-e0807n5:327": "Karassa sossa hāssa ca āhaṅa vā hoti ssena saha. Kāhati, kāhanti iccādi. Iñāgame kāhiti, kāhinti iccādi. Āhaṅādesābhāvapakkhe karissati, karissanti iccādi. Ajjatane –",
  "anya-e0807n5:328": "24. Kā īādīsu",
  "anya-e0807n5:329": "Karassa sa okārassa kā hoti vā īādīsu.",
  "anya-e0807n5:330": "44. Dīghā īssa",
  "anya-e0807n5:331_0": "Dīghato parassa īssa si vā hoti. Akāsi. Īlope akā, akaṁsu. Ossa siādese akāsi. Siñāgame",
  "anya-e0807n5:331_1": "akāsittha. Akāsi, akāsiṁ, akāsimha. Aññatra akarikari, akariṁsu kariṁsu akaṁsu iccādi.",
  "anya-e0807n5:331_2": "Tena akarīyi iccādi. Akarissa iccādi. Kamme-akarīyissa iccādi. Eyyādimhi ‘‘kvaci",
  "anya-e0807n5:331_3": "vikaraṇānaṁ’’ti ovikaraṇalope karekareyya, kareyyuṁ iccādi. Kubbe kubbeyya iccādi.",
  "anya-e0807n5:332": "71. Ṭā",
  "anya-e0807n5:333": "Kayirā parassa eyyassa ṭā hoti. So kayirā.",
  "anya-e0807n5:334": "70. Kayire+yyasse+yyumādīnaṁ",
  "anya-e0807n5:335": "Kayirā parassa eyyumādīnaṁ eyyassa lopo hoti. Kayiruṁ. Tvaṁ kayirāsi, kayirātha. Kayirāmi, kayirāma.",
  "anya-e0807n5:336": "72. Ethassā",
  "anya-e0807n5:337_0": "Kayirā parasse+thassa ā hotītiādissa essa ā hoti. Kayirātha dhīro. Kamme-kariyeyya,",
  "anya-e0807n5:337_1": "kariyeyyu+miccādi. Karotu kurutu vā, kubbantu karontu iccādi. Paracchakke-kurutaṁ,",
  "anya-e0807n5:337_2": "kubbantaṁ. Kurussu karassu iccādi. ‘‘Eona+ma vaṇṇe’’ti akāro. Kuruvho, kubbe, kubbāmase.",
  "anya-e0807n5:337_3": "Kamme-karīyatu iccādi.",
  "anya-e0807n5:338": "5,133. Karotissa kho",
  "anya-e0807n5:339_0": "Pādito parassa karassa kvaci kha hoti. Abhisaṅkharoti iccādi. Sabbattha yojetabbaṁ.",
  "anya-e0807n5:339_1": "‘‘Tadaminā’’dinā khādese abhisaṁkhāsīti viseso. Saka=sattiyaṁ, sakkoti iccādi. Apa=pāpuṇane,",
  "anya-e0807n5:339_2": "papubbo, pappoti iccādi. (Tanādinayo).",
  "anya-e0807n5:340": "Cura=theyye,",
  "anya-e0807n5:341": "1,15. Curādito ṇi",
  "anya-e0807n5:342_0": "Curādīhi kriyatthehi sakatthe ṇi paro hoti. ‘‘Ṇiṇāpyāpīhi vā’’ti vikappena lo. Dhanaṁ",
  "anya-e0807n5:342_1": "corayati coreti iccādi. Kamme-corīyati iccādi. Corayissati coressati iccādi. Kamme-corīyissati",
  "anya-e0807n5:342_2": "iccādi. Acorayi corayi acoresi coresi iccādi. Acorayissa iccādi. Kamme-acorīyissa",
  "anya-e0807n5:342_3": "iccādi. Coraye corayeyya iccādi. Coretu corentu iccādi.",
  "anya-e0807n5:343_0": "Cinta=cintāyaṁ, saṁyogattā na vuddhi, cinteti cintayati, cintenti. Kamme-cintīyati,",
  "anya-e0807n5:343_1": "cintīyanti iccādi. Manta=guttabhāsane, manteti mantayati iccādi. Pāla=rakkhaṇe, so",
  "anya-e0807n5:343_2": "dhammaṁ pāleti pālayati. Tena pālīyati+ccādi. (Curādinayo).",
  "anya-e0807n5:344": "Bhūvādi ca rudhādi ca, divādi ca tudādayo;",
  "anya-e0807n5:345": "Jyādī kiyādī svādī ca, tanādī ca curādayo.",
  "anya-e0807n5:346": "(Vikaraṇavidhānaṁ).",
  "anya-e0807n5:347": "5,1. Tija+mānehi kha+sā khamā+vīmaṁsāsu",
  "anya-e0807n5:348_0": "Khantiyaṁ tijā, vīmaṁsāyaṁ mānā ca kha+sapaccayā honti yathākkamaṁ. Tija=nisāne,",
  "anya-e0807n5:348_1": "akārassā+payogo. Khe ‘‘lahussupantassā’’ti patte+kārassa ‘‘aññatrāpī’’ti paṭisedho.",
  "anya-e0807n5:348_2": "Yakāravajjitabyañjanassa ‘‘pararūpa+mayakāre byañjane’’ti pararūpañca. ‘‘Catutthadutiyā’’",
  "anya-e0807n5:348_3": "dinā paṭhamakkharakakāre ca ‘‘khachasāna+mekassaro+di dve’’ti tikkha tikkha iti dvibhāve",
  "anya-e0807n5:348_4": "‘‘lopo+nādibyañjanassā’’tiādito+ññassa byañjanassa lope ca kate titikkhādhātuto tyādipaccaya+lavikaraṇāni.",
  "anya-e0807n5:348_5": "Titikkhati iccādi purimasamaṁ . Kamme-titikkhīyati iccādi. Ito paraṁ kammodāharaṇaṁ na karissāma.",
  "anya-e0807n5:349_0": "Māna=pūjāyaṁ+timasmā sapaccaya, dvittādimhi kate ‘‘mānassa vī parassa ca maṁ’’ti",
  "anya-e0807n5:349_1": "pubbamānassa vī ca paramānassa mañca hoti. Vīmaṁsadhātuto tipaccayādimhi kate vīmaṁsati",
  "anya-e0807n5:349_2": "iccādi. Titikkhissati, vīmaṁsissati iccādi. Eva+muparipi ajjatanādīsupi yojetabbaṁ.",
  "anya-e0807n5:349_3": "Payojakattā ṇi, ‘‘ṇiṇāpyāpīhi vā’’ti lavikaraṇaṁ, tejayati tejeti. Tathā curādittā",
  "anya-e0807n5:349_4": "na lavikaraṇaṁ, mānayati māneti.",
  "anya-e0807n5:350": "5,2. Kitā tikicchā+saṁsayesu cho",
  "anya-e0807n5:351_0": "Tikicchāyaṁ saṁsaye ca vattamānā kitā cho hoti. Kita=nivāse, chapaccaye pubbeva pararūpādimhi",
  "anya-e0807n5:351_1": "ca kate ‘‘kitassā+saṁsaye vā’’ti dvitte pubbassa tiādese tikicchadhātuto tyādayo.",
  "anya-e0807n5:351_2": "Tikicchati, tikicchanti+ccādi. Vipubbato kitā chappaccayādimhi kate ‘‘kavaggahānaṁ",
  "anya-e0807n5:351_3": "cavaggajā’’ti dvitte pubbassa kassa co. Vicikicchati, vicikicchanti+ccādi. Payojakattā",
  "anya-e0807n5:351_4": "ketayati+ccādi purimasamaṁ.",
  "anya-e0807n5:352": "5,3. Nindāyaṁ gupa+badhā bassa bho ca",
  "anya-e0807n5:353_0": "Nindāyaṁ gupa+badhehi cho hoti bassa bho ca. Gupa=rakkhane+tīmasmā chappaccaye ‘‘aññatrāpī’’ti",
  "anya-e0807n5:353_1": "ottābhāve ca pararūpādimhi ‘‘kavaggahā’’ dinā gassa je ca kate ‘‘gupissussā’’ti dvitte",
  "anya-e0807n5:353_2": "pubbassa ussa i hoti. Tyādi+lavikaraṇādimhi jigucchati iccādi. Nindāyaṁ-badha=bandhane+tīmasmā",
  "anya-e0807n5:353_3": "chappaccaye ca imināva bassa bhakāre ca pararūpe paṭhamakkhare bhacchabhacchaiti",
  "anya-e0807n5:353_4": "dvitte anādibyañjanassa lope ‘‘catutthadutiyānaṁ tatiyapaṭhamā’’ti dvitte pubbassa",
  "anya-e0807n5:353_5": "bhassa bakāre ‘‘khachasesvassī’’ti ikāre dīghe ca kate bībhacchadhātuto tyādayo honti.",
  "anya-e0807n5:353_6": "Bībhacchati, bībhacchanti iccādi. Aññatra gopeti+ccādi.",
  "anya-e0807n5:354": "5,4. Tuṁsmā lopo ci+cchāyaṁ te",
  "anya-e0807n5:355_0": "Tumantato icchāya+matthe te kha+sa+chā honti bahulaṁ, tuṁpaccayassa lopo ca hoti,",
  "anya-e0807n5:355_1": "sutattā. Bhuja=pālana+jjhohāresu. Bhojanāyāti viggayha ‘‘tuṁ+tāye’’ccādinā tuṁpaccaye",
  "anya-e0807n5:355_2": "‘‘lahussupantassā’’ti okāre pararūpe ca kate bhottu+micchatīti viggayha iminā khapaccaye",
  "anya-e0807n5:355_3": "tuṁpaccayassa iminā ca lope ‘‘nimittābhāve nemittikassāpi ca abhāvo’’ti ñāyā pararūpaokārānaṁ",
  "anya-e0807n5:355_4": "abhāve khassa pararūpa+khakārādimhi ca kate bhukkha bhukkha iti dvitte tatiyabakāro",
  "anya-e0807n5:355_5": "hoti, bubhukkhadhātuto tyādayo honti, bubhukkhati, bubhukkhanti iccādi.",
  "anya-e0807n5:356_0": "Ji=jaye, jayanāya iti viggayha pure viya tumādimhi kate jetu+micchatīti viggayha",
  "anya-e0807n5:356_1": "sappaccaye jisa jisa iti dvitte anādibyañjanalope dvitte parassa jissa ‘‘jiharānaṁ",
  "anya-e0807n5:356_2": "giṁ’’ti giṁ. Jigiṁsadhātuto tyādīsu jigiṁsati, jigiṁsanti iccādi.",
  "anya-e0807n5:357_0": "Ghasa=adane , ghasitu+micchati chappaccayādimhi pure viya kate ghassa ‘‘kavaggahā’’dinā",
  "anya-e0807n5:357_1": "jhe jhassa ‘‘catutthadutiyā’’ dinā jakāre ‘‘khachasesvassī’’ti ikāre ca kate jighacchadhātuto",
  "anya-e0807n5:357_2": "tyādayo honti. Jighacchati, jighacchanti+ccādi.",
  "anya-e0807n5:358": "5,5. Īyo kammā",
  "anya-e0807n5:359": "Icchākammato icchāya+matthe īyapaccayo hoti. Putta+micchatīti īyapaccaye īyādivuttittā ‘‘ekatthatāyaṁ’’ti vibhattilopo. Puttīyati, puttīyanti+ccādi.",
  "anya-e0807n5:360": "5,6. Upamānā+cāre",
  "anya-e0807n5:361": "Kammato upamānā ācāratthe īyo hoti. Putta+mivā+carati puttīyati sissaṁ, puttīyanti+ccādi.",
  "anya-e0807n5:362": "5,7. Ādhārāti",
  "anya-e0807n5:363": "Īyo hoti. Kuṭiya+mivā+carati kuṭīyati pāsāde. Pāsādevā+carati pāsādīyati kuṭiyaṁ, pāsādīyanti+ccādi.",
  "anya-e0807n5:364": "5,8. Kattutā+yo",
  "anya-e0807n5:365": "Kattuto+pamānā ācāratthe āyo hoti. Pabbato ivā+carati sīlādiguṇayogatoti pabbatāyati yogī, pabbatāyadhātuto tyādayo.",
  "anya-e0807n5:366": "5,9. Cyatthe",
  "anya-e0807n5:367_0": "Kattuto abhūtatabbhāve āyo hoti bahulaṁ. Bhusoti paṭhamantato abhuso bhuso bhavatīti",
  "anya-e0807n5:367_1": "bhusāyati, bhusāyanti iccādi. ‘‘Vicchābhikkhaññesu dve’’ti ābhikkhaññatthe dvitte",
  "anya-e0807n5:367_2": "apaṭapaṭā paṭapaṭā bhavatīti āye paṭapaṭāyati, paṭapaṭāyanti+ccādi. Alohito lohito bhavati lohitāyati.",
  "anya-e0807n5:368": "5,10. Saddādīni karoti",
  "anya-e0807n5:369": "Saddādīhi dutiyantehi karotīti asmiṁ atthe āyo hoti. Saddaṁ karoti saddāyati. Evaṁ verāyati, kalahāyati, dhūpāyati+ccādi.",
  "anya-e0807n5:370": "5,11. Namotva+sso",
  "anya-e0807n5:371": "Namoiccasmā karotīti asmiṁ atthe asso hoti. Namo karotīti asmiṁ atthe assapaccaye tyādayo honti, tathāgataṁ namassati, namassanti iccādi.",
  "anya-e0807n5:372": "5,12. Dhātvatthe nāmasmi",
  "anya-e0807n5:373_0": "Nāmasmā dhātvatthe bahula+mi hoti. Hatthinā atikkamatīti ipaccaye lavikaraṇa+ekāra+ayādesesu",
  "anya-e0807n5:373_1": "katesu atihatthayati. Evaṁ vīṇāya upagāyati upavīṇāyati, vinayaṁ daḷhaṁ karoti daḷhayati,",
  "anya-e0807n5:373_2": "visuddhā hoti ratti visuddhāyati, kusalaṁ pucchati kusalāyati+ccādi.",
  "anya-e0807n5:374": "5,13. Saccādīhā+pi",
  "anya-e0807n5:375_0": "Saccādīhi dhātvatthe āpi hoti. Sacca+mācikkhatīti āpimhi tyādipaccaye ‘‘ṇi+ṇāpyā+dīhi",
  "anya-e0807n5:375_1": "vā’’ti lavikaraṇa+e+ayādesā. Saccāpayati, saccāpeti iccādi. Attha+mācikkhati atthāpayati.",
  "anya-e0807n5:375_2": "Evaṁ vedāpayati. Sukkhaṁ karotīti sukkhāpayati sukkhāpeti iccādi.",
  "anya-e0807n5:376": "5,16. Payojakabyāpāre ṇāpi ca",
  "anya-e0807n5:377": "Kattāraṁ yo payojeti, tassa byāpāre kriyatthā ṇi+ṇāpī honti bahulaṁ.",
  "anya-e0807n5:378": "Ṇipaccayo uvaṇṇantā, āto ṇāpeva hoti+ha;",
  "anya-e0807n5:379": "Dve dve+ko hoti vā sese, bahulaṁtyanuvuttiyā.",
  "anya-e0807n5:380": "Akammakāpi honteva, ṇi+ṇāpyantā sakammakā;",
  "anya-e0807n5:381": "Sakammakā dvikammā+ssu, dvikammā ca tikammakā.",
  "anya-e0807n5:382": "Tasmā kattari kamme ca, ṇi+ṇāpīnaṁ tu sambhavo;",
  "anya-e0807n5:383": "Na bhāve suddhakattā tu, kammaṁ hoti payojake.",
  "anya-e0807n5:384": "Nayādīnaṁ padhānañca, apadhānaṁ duhādinaṁ;",
  "anya-e0807n5:385": "Suddhakattā ṇi+ṇāpīsu, kamma+makkhyāta gocaraṁ.",
  "anya-e0807n5:386_0": "Bhavituṁ payojayatīti atthe iminā ṇippaccayo. Ṇakāro ṇānubandhakāriyattho. ‘‘Yuvaṇṇāna+me+o",
  "anya-e0807n5:386_1": "paccaye’’ti okāre ‘‘āyā+vā ṇānubandhe’’ti ṇānubandhe āvādeso. Tyādimhi ‘‘ṇi+ṇāpyā+pīhi",
  "anya-e0807n5:386_2": "vā’’ti lavikaraṇe ekāre ‘‘eona+mayavā sare’’ti ayādeso. So samādhiṁ bhāvayati bhāveti",
  "anya-e0807n5:386_3": ", bhāvayanti bhāventi+ccādi. Kamme-tena samādhi bhāvīyati+ccādi. Ettha ‘‘dīgho sarassā’’ti",
  "anya-e0807n5:386_4": "kye ikārassa dīgho. Bhāvayissati bhāvessati, bhāvayissanti bhāvessanti+ccādi. Ajjatane",
  "anya-e0807n5:386_5": "īssa simhi abhāvesi bhāvesi, abhāvayi bhāvayi, abhāvayiṁsu bhāvayiṁsu. Parassaralope",
  "anya-e0807n5:386_6": "abhāvesuṁ bhāvesuṁ, abhāvayaṁsu bhāvayaṁsu, abhāvayuṁ bhāvayuṁ iccādi. Kamme-abhāvīyi",
  "anya-e0807n5:386_7": "bhāvīyi iccādi. Abhāvissa abhāvayissa, abhāvissaṁsu abhāvayissaṁsu. Kamme-abhāvayissaṁ",
  "anya-e0807n5:386_8": "iccādi. Bhāve bhāveyya iccādi. Kamme-bhāvīyeyya iccādi. Bhāvayatu bhāvetu iccādi.",
  "anya-e0807n5:386_9": "Kamme-bhāvīyatu iccādi.",
  "anya-e0807n5:387_0": "Pacituṁ payojetīti atthe ṇi+ṇāpī honti. So devadattena odanaṁ pācayati pāceti iccādi,",
  "anya-e0807n5:387_1": "tathā pācāpayati pācāpeti+ccādi. Kamme-so tena devadattena odano pācīyati pācāpīyati+ccādi,",
  "anya-e0807n5:387_2": "bhavissatyādīsupi yojetabbaṁ.",
  "anya-e0807n5:388": "Gantuṁ payojetīti atthe so taṁ purisaṁ gāmaṁ gamayati gameti gacchāpayati gacchāpeti+ccādi. Kamme-tena so gāmaṁ gamīyati gacchāpīyati+ccādi.",
  "anya-e0807n5:389": "Guha=saṁvaraṇe, guhituṁ payojetīti ṇimhi ‘‘guhissa sare’’ti dīgho. Gūhayati, gūhayanti iccādi.",
  "anya-e0807n5:390": "Disa+dusa=appītiyaṁ, dusituṁ payojetīti ṇimhi ‘‘ṇimhi dīgho dusassā’’ti dīghe dūsayati+ccādi.",
  "anya-e0807n5:391_0": "Tathā icchantaṁ payojayati icchāpayati icchāpeti, esayati eseti. Niyacchantaṁ payojayati",
  "anya-e0807n5:391_1": "niyamayati niyameti. Tathā āsayati āseti, acchāpayati acchāpeti. Lābhayati lābheti,",
  "anya-e0807n5:391_2": "evaṁ vāsayati vāseti, vāsāpayati vāsāpeti. Vāhayati vāheti, vāhāpayati vāhāpeti+ccādi.",
  "anya-e0807n5:391_3": "Evaṁ jīrayati, mārayati, dassayati iccādi. Hū=sattāyaṁ, pahontaṁ payojayati pahāvayati",
  "anya-e0807n5:391_4": "pahāveti iccādi. Sāyayati sāyāpayati sāyāpeti. Nāyāpayati nāyāpeti. Patiṭṭhāpayati",
  "anya-e0807n5:391_5": "patiṭṭhāpeti. Rasse patiṭṭhapeti. Hantuṁ payojayatīti ṇi+ṇāpī, ‘‘hanassa ghāto ṇānubandhe’’ti",
  "anya-e0807n5:391_6": "ghātādese ghātayati ghāteti. Tathā juhāvayati juhāveti, jahāpayati jahāpeti. Hāpayati",
  "anya-e0807n5:391_7": "hāpeti. Dāpayati dāpeti. Vidhāpayati vidhāpeti, pidahāpayati pidahāpeti. (Bhūvādinayo).",
  "anya-e0807n5:392_0": "Idāni rudhādiaṭṭhagaṇā dassīyante-rodhayati rodheti. Devayati deveti. Todayati todeti.",
  "anya-e0807n5:392_1": "Jayāpayati jayāpeti. Vikkayati vikkayāpeti. Sāvayati sāveti. Vitānayati vitāneti.",
  "anya-e0807n5:392_2": "Corāpayati corāpeti iccādi.",
  "anya-e0807n5:393": "Khādīhi paccayantehi, api honti ṇi+ṇāpayo;",
  "anya-e0807n5:394": "Ṇi+ṇāpinā+nakānānaṁ, dassanañcettha sādhanaṁ.",
  "anya-e0807n5:395_0": "Titikkhantaṁ payojayati titikkheti titikkhāpeti, tikicchayati tikiccheti tikicchāpayati",
  "anya-e0807n5:395_1": "tikicchāpeti. Evaṁ bubhukkheti bubhukkhāpeti. Pabbatāyayati. Puttīyayati iccādi. (Khādipaccayanayo).",
  "anya-e0807n5:396": "Iti payogasiddhiyaṁ tyādikaṇḍo chaṭṭho."
}