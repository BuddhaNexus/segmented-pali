{
  "tika-s0102t:0": "Namo tassa bhagavato arahato sammāsambuddhassa",
  "tika-s0102t:1": "Dīghanikāye",
  "tika-s0102t:2": "Mahāvaggaṭīkā",
  "tika-s0102t:3": "1. Mahāpadānasuttavaṇṇanā",
  "tika-s0102t:4": "Pubbenivāsapaṭisaṃyuttakathāvaṇṇanā",
  "tika-s0102t:5_0": "1. Yathājātānaṃ karerirukkhānaṃ ghanapattasākhāviṭapehi maṇḍapasaṅkhepehi sañchanno",
  "tika-s0102t:5_1": "padeso “karerimaṇḍapo”ti adhippeto. Dvāreti dvārasamīpe. Dvāre ṭhitarukkhavasena",
  "tika-s0102t:5_2": "aññatthāpi samaññā atthīti dassetuṃ “yathā”tiādi vuttaṃ. Kathaṃ pana bhagavā mahāgandhakuṭiyaṃ",
  "tika-s0102t:5_3": "avasitvā tadā karerikuṭikāyaṃ vihāsīti? Sāpi buddhassa bhagavato vasanagandhakuṭi",
  "tika-s0102t:5_4": "evāti dassento “antojetavane”tiādimāha. Salaḷāgāranti devadārurukkhehi katagehaṃ.",
  "tika-s0102t:5_5": "Pakatibhattassa pacchatoti bhikkhūnaṃ pākatikabhattakālato pacchā, ṭhitamajjhanhikato",
  "tika-s0102t:5_6": "uparīti attho. Piṇḍapātato paṭikkantānanti piṇḍapātabhojanato apetānaṃ. Tenāha “bhattakicca”ntiādi.",
  "tika-s0102t:6_0": "Maṇḍalasaṇṭhānā māḷasaṅkhepena katā nisīdanasālā “maṇḍalamāḷa”nti adhippetāti āha",
  "tika-s0102t:6_1": "“nisīdanasālāyā”ti. Pubbenivāsapaṭisaṃyuttāti ettha pubba-saddo atītavisayo, nivāsa-saddo",
  "tika-s0102t:6_2": "kammasādhano, khandhavinimutto ca nivasitadhammo natthi, khandhā ca santānavaseneva",
  "tika-s0102t:6_3": "pavattantīti āha “pubbenivutthakkhandhasantānasaṅkhātena pubbenivāsenā”ti. Yojetvāti",
  "tika-s0102t:6_4": "visayabhāvena yojetvā. Pavattitāti kathitā. Dhammūpasaṃhitattā dhammato anapetāti",
  "tika-s0102t:6_5": "dhammī. Tenāha “dhammasaṃyuttā”ti.",
  "tika-s0102t:7_0": "Udapādīti paduddhāro, tassa uppannā jātāti iminā sambandho. Taṃ panassā uppannākāraṃ",
  "tika-s0102t:7_1": "pāḷiyaṃ saṅkhepatova dassitaṃ, vitthārato dassetuṃ “aho acchariya”ntiādi āraddhaṃ.",
  "tika-s0102t:7_2": "Tattha ke anussaranti, ke nānussarantīti padadvaye paṭhamaṃyeva sappapañcanaṃ, na",
  "tika-s0102t:7_3": "itaranti tadeva puggalabhedato, kālavibhāgato, anussaraṇākārato, opammato niddisantena",
  "tika-s0102t:7_4": "“titthiyā anussarantī”tiādi vuttaṃ. Aggappattakammavādinoti sikhāppattakammavādino",
  "tika-s0102t:7_5": "“atthi kammaṃ atthi kammavipāko”ti evaṃ kammassakatāñāṇe ṭhitā tāpasaparibbājakā.",
  "tika-s0102t:7_6": "Cattālīsaṃyeva kappe anussarantīti brahmajālādīsu bhagavatā tathā paricchijja vuttattā.",
  "tika-s0102t:7_7": "Tato paraṃ na anussarantīti tathāvacanañca diṭṭhigatopaṭṭhakassa tesaṃ ñāṇassa paridubbalabhāvato.",
  "tika-s0102t:8_0": "Sāvakāti mahāsāvakā tesañhi kappasatasahassaṃ pubbābhinīhāro. Pakatisāvakā pana tato",
  "tika-s0102t:8_1": "ūnakameva anussaranti. Yasmā “kappānaṃ lakkhādhikaṃ ekaṃ, dve ca asaṅkhyeyyānī”ti",
  "tika-s0102t:8_2": "kālavasena evaṃ parimāṇo yathākkamaṃ aggasāvakapaccekabuddhānaṃ puññañāṇābhinīhāro,",
  "tika-s0102t:8_3": "sāvakabodhipaccekabodhipāramitāsambharaṇañca, tasmā vuttaṃ “dve aggasāvakā…pe… kappasatasahassañcā”ti.",
  "tika-s0102t:8_4": "Yadi bodhisambhārasambharaṇakālaparicchinno tesaṃ tesaṃ ariyānaṃ abhiññāñāṇavibhavo,",
  "tika-s0102t:8_5": "evaṃ sante buddhānampissa saparicchedatā āpannāti codanaṃ sandhāyāha “buddhānaṃ pana",
  "tika-s0102t:8_6": "ettakanti paricchedo natthi, yāvatakaṃ ākaṅkhanti, tāvatakaṃ anussarantī”ti “yāvatakaṃ",
  "tika-s0102t:8_7": "neyyaṃ, tāvatakaṃ ñāṇa”nti vacanato. Sabbaññutaññāṇassa viya hi buddhānaṃ abhiññāñāṇānampi",
  "tika-s0102t:8_8": "savisaye paricchedo nāma natthi, tasmā yaṃ yaṃ ñātuṃ icchanti, te taṃ taṃ jānanti",
  "tika-s0102t:8_9": "eva. Atha vā satipi kālaparicchede karuṇūpāyakosallapariggahādinā sātisayattā mahābodhisambhārānaṃ",
  "tika-s0102t:8_10": "paññāpāramitāya pavattiānubhāvassa paricchedo nāma natthi, kuto tannimittakānaṃ abhiññāñāṇānanti",
  "tika-s0102t:8_11": "vuttaṃ “buddhānaṃ…pe… natthī”ti.",
  "tika-s0102t:9_0": "Khandhapaṭipāṭiyāti yathāpaccayaṃ anupubbapavattamānānaṃ khandhānaṃ anupubbiyā. Khandhappavattinti",
  "tika-s0102t:9_1": "vedanādikkhandhappavattiṃ. Tesañhi anubhavanādiākāraggahaṇamassa sātisayaṃ, taṃ saññābhave",
  "tika-s0102t:9_2": "tattha tattha anussaraṇavasena gahetvā gacchantā ekavokārabhave alabhantā “na passantī”ti",
  "tika-s0102t:9_3": "vuttā, jāle patitā viya sakuṇā, macchā viya cāti adhippāyo. Kuṇṭhā viyāti dandhā",
  "tika-s0102t:9_4": "viya. Paṅguḷā viyāti pīṭhasappino viya. Diṭṭhiṃ gaṇhantīti adhiccasamuppannikadiṭṭhiṃ",
  "tika-s0102t:9_5": "gaṇhanti. Yaṭṭhikoṭihetukaṃ gamanaṃ yaṭṭhikoṭigamanaṃ khandhapaṭipāṭiyā amuñcanato.",
  "tika-s0102t:10_0": "Evaṃ santepīti kāmaṃ buddhasāvakāpi asaññabhave khandhappavattiṃ na passanti, evaṃ",
  "tika-s0102t:10_1": "santepi te buddhasāvakā asaññabhavaṃ laṅghitvā parato anussaranti. “Vaṭṭe”tiādi tathā",
  "tika-s0102t:10_2": "tesaṃ anussaraṇākāradassanaṃ. Buddhehi dinnanaye ṭhatvāti “yattha pañcakappasatāni",
  "tika-s0102t:10_3": "rūpappavattiyeva, na arūpappavatti, so asaññabhavo”ti evaṃ sammāsambuddhehi desitāyaṃ",
  "tika-s0102t:10_4": "dhammanettiyaṃ ṭhatvā. Evañhi antarā cutipaṭisandhiyo apassantā parato anussaranti",
  "tika-s0102t:10_5": "seyyathāpi āyasmā sobhitoti. So kira pubbenivāse ciṇṇavasī hutvā anupaṭipāṭiyā attano",
  "tika-s0102t:10_6": "nibbattaṭṭhānaṃ anussaranto yāva asaññabhave attano acittakapaṭisandhi tāva addasa,",
  "tika-s0102t:10_7": "tato paraṃ pañcakappasataparimāṇe kāle cutipaṭisandhiyo adisvā avasāne cutiṃ disvā",
  "tika-s0102t:10_8": "“kiṃ nāmeta”nti āvajjayamāno nayavasena “asaññabhavo bhavissatī”ti niṭṭhaṃ agamāsi.",
  "tika-s0102t:10_9": "Atha naṃ bhagavā taṃ kāraṇaṃ aṭṭhuppattiṃ katvā pubbenivāsaṃ anussarantānaṃ aggaṭṭhāne",
  "tika-s0102t:10_10": "ṭhapesi. “Cutipaṭisandhiṃ oloketvā”ti idaṃ cutipaṭisandhivasena tesaṃ ñāṇassa saṅkamanadassanaṃ,",
  "tika-s0102t:10_11": "tena sabbaso bhave anāmasitvā gantuṃ na sakkontīti dasseti.",
  "tika-s0102t:11_0": "Taṃ tadeva passantīti yathā nāma saradasamaye ṭhitamajjhanhikavelāya caturatanike",
  "tika-s0102t:11_1": "gehe cakkhumato purisassa rūpagataṃ supākaṭameva hotīti lokasiddhametaṃ, siyā pana",
  "tika-s0102t:11_2": "tassa sukhumataratirohitādibhedassa rūpagatassa agocaratā. Na tveva buddhānaṃ ñātuṃ",
  "tika-s0102t:11_3": "icchitassa ñeyyassa agocaratā, atha kho taṃ ñāṇālokena obhāsitaṃ hatthatale āmalakaṃ",
  "tika-s0102t:11_4": "viya supākaṭaṃ suvibhūtameva hoti tathā ñeyyāvaraṇassa suppahīnattā. Tenāha “buddhā",
  "tika-s0102t:11_5": "pana attanā vā parehi vā diṭṭhakatasutaṃ, sūriyamaṇḍalobhāsasadisa”nti ca ādi.",
  "tika-s0102t:12_0": "Tathā sāvakā ca paccekabuddhā cāti. Ettha tathā-saddena “attanā diṭṭhakatasutameva",
  "tika-s0102t:12_1": "anussarantī”ti idaṃ upasaṃharati, tena sappadesameva nesaṃ anussaraṇaṃ, na nippadesanti nidasseti.",
  "tika-s0102t:13_0": "Khajjopanakaobhāsasadisaṃ ñāṇassa ativiya appānubhāvatāya. Sāvakānanti ettha pakatisāvakānaṃ",
  "tika-s0102t:13_1": "pākatikapadīpobhāsasadisaṃ. Mahāsāvakānaṃ mahāpadīpobhāsasadisaṃ. Tenāha visuddhimagge",
  "tika-s0102t:13_2": "“ukkāpabhāsadisa”nti. Osadhitārakobhāsasadisanti ussannā pabhā etāya dhīyati, osadhīnaṃ",
  "tika-s0102t:13_3": "vā anubalappadāyakattā “osadhī”ti evaṃ laddhanāmāya tārakāya pabhāsadisaṃ. Saradasūriyamaṇḍalobhāsasadisaṃ",
  "tika-s0102t:13_4": "sabbaso andhakāravidhamanato. Apaṭubhāvahetuko visayaggahaṇe cañcalabhāvo khalitaṃ,",
  "tika-s0102t:13_5": "kuṇṭhibhāvahetuko visayassa anabhisamayo paṭighāto. Āvajjanapaṭibaddhamevāti āvajjanamattādhīnaṃ,",
  "tika-s0102t:13_6": "āvajjitamatte eva yathicchitassa paṭivijjhanakanti attho. Sesapadadvayepi eseva nayo.",
  "tika-s0102t:14_0": "Asaṅgaappaṭihataṃ pavattamānaṃ bhagavato ñāṇaṃ lahutarepi visaye, garutare ca ekasadisamevāti",
  "tika-s0102t:14_1": "dassetuṃ “dubbalapattapuṭe”tiādinā upamādvayaṃ vuttaṃ. Dhammakāyattā bhagavato guṇaṃ",
  "tika-s0102t:14_2": "ārabbha pavattā “bhagavantaṃyeva ārabbha uppannā”ti vuttaṃ. Taṃ sabbampīti taṃ yathāvuttaṃ",
  "tika-s0102t:14_3": "sabbampi pubbenivāsapaṭisaṃyuttaṃ kathaṃ. Titthiyānaṃ, sāvakānañca pubbenivāsānussaraṇaṃ",
  "tika-s0102t:14_4": "bhagavato pubbenivāsānussaraṇassa hīnudāharaṇadassanavasenettha kathitaṃ. Evañhi",
  "tika-s0102t:14_5": "bhagavato mahantabhāvo visesato pakāsito hotīti. Saṅkhepatoti samāsato. Yattakopi",
  "tika-s0102t:14_6": "pubbenivāsānussatiñāṇassa pavattibhedo attano ñāṇassa visayabhūto, taṃ sabbaṃ tadā",
  "tika-s0102t:14_7": "yathākathitaṃ te bhikkhū saṅkhipitvā “itipī”ti āhaṃsu. Tassa ca anekākāratāya āmeḍitavacanaṃ,",
  "tika-s0102t:14_8": "pi-saddo sampiṇḍanattho, “iti kho bhikkhave sappaṭibhayo bālo”tiādīsu viya ākārattho",
  "tika-s0102t:14_9": "iti-saddoti dassento “evampī”ti tadatthamāha.",
  "tika-s0102t:15_0": "2-3. Vuttamevāti ettha ca idha pāṭhe yaṃ vattabbaṃ tena pāṭhena sādhāraṇaṃ, taṃ vuttamevāti",
  "tika-s0102t:15_1": "adhippetaṃ, na asādhāraṇaṃ apubbapadavaṇṇanāya adhikatattāti taṃ dassento “ayameva",
  "tika-s0102t:15_2": "hi viseso”tiādimāha. “Assosī”ti idaṃ savanakiccanipphattiyā vuttaṃ saddaggahaṇamukhena",
  "tika-s0102t:15_3": "tadatthāvabodhassa siddhattā. Tattha pana pāḷiyaṃ “imaṃ saṃkhiyadhammaṃ viditvā”",
  "tika-s0102t:15_4": "icceva vuttaṃ. Ime bhikkhū mama guṇe thomenti, kathaṃ? Mama pubbenivāsañāṇaṃ ārabbhāti",
  "tika-s0102t:15_5": "yojanā. Nipphattinti kiccanipphattiṃ, tena kātabbakiccasiddhanti attho. Noti pucchāvācī",
  "tika-s0102t:15_6": "nu-iti iminā samānattho nipātoti vuttaṃ “iccheyyātha nū”ti. Nanti bhagavantaṃ. “Yaṃ",
  "tika-s0102t:15_7": "bhagavā”ti ettha yaṃ-saddena kiriyāparāmasanabhūtena “dhammiṃ kathaṃ katheyyā”ti",
  "tika-s0102t:15_8": "evaṃ vuttaṃ. Dhammikathākaraṇaṃ parāmaṭṭhaṃ “etassā”ti padassa atthoti āha “etassa",
  "tika-s0102t:15_9": "dhammikathākaraṇassā”ti, ādaravasena pana taṃ dvikkhattuṃ vuttaṃ.",
  "tika-s0102t:16_0": "4. Suṇāthāti ettha iti-saddo ādiattho, pakārattho vā, etena “manasi karothā”ti padaṃ",
  "tika-s0102t:16_1": "saṅgaṇhāti. Sotāvadhānaṃ sotassa odahanaṃ, sussūsāti attho. Chinnaṃ upacchinnaṃ vaṭumaṃ",
  "tika-s0102t:16_2": "saṃsāravaṭṭaṃ etesanti chinnavaṭumakā, sammāsambuddhā, aññe ca khīṇāsavā, idha pana",
  "tika-s0102t:16_3": "sammāsambuddhā adhippetā. Tesañhi sabbaso anussaraṇaṃ itaresaṃ avisayo. Tenāha “aññesaṃ",
  "tika-s0102t:16_4": "asādhāraṇa”nti. Paccattavacane dissati yaṃ-saddo kammatthadīpanato. Upayogavacane",
  "tika-s0102t:16_5": "dissati yaṃ-saddo pucchanakiriyāya kammatthadīpanato. Tanti ca upayogavacanameva",
  "tika-s0102t:16_6": "pucchati-saddassa dvikammakabhāvato. Yanti yena kāraṇenāti ayamettha atthoti āha",
  "tika-s0102t:16_7": "“karaṇavacane dissatī”ti. Bhummeti daṭṭhabboti yathā yaṃ-saddo na kevalaṃ paccattaupayogesu",
  "tika-s0102t:16_8": "eva, atha kho karaṇepi dissati, evaṃ idha bhummeti daṭṭhabbo. Dasasahassilokadhātunti",
  "tika-s0102t:16_9": "jātikkhettabhūtaṃ dasasahassacakkavāḷaṃ. Unnādento uppajji anekacchariyapātubhāvapaṭimaṇḍitattā buddhuppādassa.",
  "tika-s0102t:17_0": "Kālassa bhaddatā nāma tattha sattānaṃ guṇavibhūtiyā, buddhuppādaparamā ca guṇavibhūtīti",
  "tika-s0102t:17_1": "tabbahulatā yassa kappassa bhaddatāti āha “pañcabuddhuppādapaṭimaṇḍitattā sundarakappe”ti,",
  "tika-s0102t:17_2": "tathā sārabhūtaguṇavasena “sārakappe”ti. “Imaṃ kappaṃ thomento evamāhā”ti vatvā imassa",
  "tika-s0102t:17_3": "kappassa tathā thometabbatā anaññasādhāraṇāti dassetuṃ “yato paṭṭhāyā”tiādi vuttaṃ.",
  "tika-s0102t:17_4": "Tattha yato paṭṭhāyāti yato pabhuti abhinīhāro katoti manussattādiaṭṭhaṅgasamannāgato",
  "tika-s0102t:17_5": "abhinīhāro pavattito. Saṃsārassa anādibhāvato imassa bhagavato abhinīhārato puretaraṃ",
  "tika-s0102t:17_6": "uppannā sammāsambuddhā anantā aparimeyyāti tehi uppannakappe nivattento “etasmiṃ",
  "tika-s0102t:17_7": "antare”ti āha. Kāmaṃ dīpaṅkarabuddhuppāde ayaṃ bhagavā abhinīhāramakāsi, tassa pana",
  "tika-s0102t:17_8": "bhagavato nibbatti imassa abhinīhārato purimatarāti vuttaṃ “amhākaṃ…pe… nibbattiṃsū”ti.",
  "tika-s0102t:18_0": "Asaṅkhyeyyakappapariyosāneti mahākappānaṃ asaṅkhyeyyapariyosāne. Esa nayo ito paresupi.",
  "tika-s0102t:18_1": "“Ito tiṃsakappasahassānaṃ uparī”ti etena padumuttarassa bhagavato, sumedhassa ca",
  "tika-s0102t:18_2": "bhagavato antare ekūnasattatikappasahassāni buddhasuññāni ahesunti dasseti. “Ito",
  "tika-s0102t:18_3": "aṭṭhārasannaṃ kappasahassānaṃ uparī”ti iminā sujātassa bhagavato, atthadassissa ca",
  "tika-s0102t:18_4": "bhagavato antare ekenūnāni dvādasakappasahassāni buddhasuññāni ahesunti dasseti.",
  "tika-s0102t:18_5": "“Ito catunavute kappe”ti iminā dhammadassissa bhagavato, siddhatthassa ca bhagavato",
  "tika-s0102t:18_6": "antare chādhikanavasatuttarāni sattarasakappasahassāni buddhasuññāni ahesunti dasseti.",
  "tika-s0102t:18_7": "“Ekatiṃse kappe”ti iminā vipassissa bhagavato, sikhissa ca bhagavato antare saṭṭhi",
  "tika-s0102t:18_8": "kappāni buddhasuññāni ahesunti dasseti. Te sabbepi padumuttarassa bhagavato oraṃ",
  "tika-s0102t:18_9": "sumedhādīhi uppannakappehi saddhiṃ samodhāniyamānā satasahassā kappā honti, yattha",
  "tika-s0102t:18_10": "mahāsāvakādayo vivaṭṭū panissayāni kusalāni sambhariṃsu. Buddhasuññepi loke paccekabuddhā",
  "tika-s0102t:18_11": "uppajjitvā tesaṃ purisavisesānaṃ puññābhisandābhibuddhiyā paccayā honti. “Evamaya”ntiādi",
  "tika-s0102t:18_12": "vuttamevatthaṃ nigamanavasena vadati.",
  "tika-s0102t:19_0": "“Kiṃ paneta”ntiādi pubbanimittavibhāvanatthāya āraddhaṃ. Tattha etanti buddhānaṃ",
  "tika-s0102t:19_1": "uppajjanaṃ. Kappasaṇṭhānakālasminti vivaṭṭakappassa saṇṭhahanakāle. Ekamasaṅkhyeyyanti",
  "tika-s0102t:19_2": "saṃvaṭṭaṭṭhāyiṃ sandhāyāha. Ekaṅgaṇaṃ hutvā ṭhiteti pabbatarukkhagacchādīnaṃ, meghādīnañca",
  "tika-s0102t:19_3": "abhāvena vivaṭaṃaṅgaṇaṃ hutvā ṭhite. Lokasannivāseti bhājanalokena sannivisitabbaṭṭhāne.",
  "tika-s0102t:19_4": "Vīsati yaṭṭhiyo usabhaṃ. “Usabhamattā, dve usabhamattā”tiādinā paccekaṃ mattā-saddo",
  "tika-s0102t:19_5": "yojetabbo. Yojanasahassamattā hutvāti patamānāva udakadhārā yojanasahassamattaṃ ākāsaṭṭhānaṃ",
  "tika-s0102t:19_6": "pharitvā pavattiyā yojanasahassamattā hutvā. Yāva avinaṭṭhabrahmalokāti yāva ābhassarabrahmalokā,",
  "tika-s0102t:19_7": "yāva subhakiṇhabrahmalokā, yāva vehapphalabrahmalokāti attho.",
  "tika-s0102t:20_0": "Vātavasenāti saṭṭhisahassādhikanavayojanasatasahassubbedhassa sandhārakavātamaṇḍalassa",
  "tika-s0102t:20_1": "vasena. Mahābodhipallaṅkoti mahābodhipallaṅkappadesamāha. Tassa pacchā vināso, paṭhamaṃ",
  "tika-s0102t:20_2": "saṇṭhahanañca dhammatāvasena veditabbaṃ. Tatthāti tasmiṃ padese. Pubbanimittaṃ hutvāti",
  "tika-s0102t:20_3": "buddhappādassa pubbanimittaṃ hutvā. Pubbanimittasannissayo hi gaccho nissitavohārena",
  "tika-s0102t:20_4": "tathā vutto. Tenāha “tassā”tiādi. Kaṇṇikābaddhāni hutvāti ābaddhakaṇṇikā viya hutvā.",
  "tika-s0102t:20_5": "Suddhāvāsabrahmāno attamanā…pe… gacchantīti yojanā. Vehapphalepi subhakiṇhe saṅgahetvā",
  "tika-s0102t:20_6": "“nava brahmalokā”ti vuttaṃ. Tathā hi te catutthiṃyeva viññāṇaṭṭhitiṃ bhajanti. Nikkhamantesūti",
  "tika-s0102t:20_7": "mahābhinikkhamanaṃ abhinikkhamantesu. Abhijāti panettha jātibhāvasāmaññena gabbhokkantiyāva",
  "tika-s0102t:20_8": "saṅgahitā. Nimīyati anumīyati phalaṃ etenāti nimittaṃ, kāraṇaṃ. Ñāpakampi hi kāraṇaṃ",
  "tika-s0102t:20_9": "disvā tassa abyabhicārībhāvena phalaṃ siddhameva katvā gaṇhi, yathā taṃ asito isi",
  "tika-s0102t:20_10": "abhijātiyaṃ mahāpurisassa lakkhaṇāni disvā tesaṃ abyabhicārībhāvena buddhaguṇe siddhe",
  "tika-s0102t:20_11": "eva katvā gaṇhi, evaṃ pana gayhamānaṃ tannimittakaṃ phalaṃ tadānubhāvena siddhaṃ",
  "tika-s0102t:20_12": "viya voharīyati tabbhāve bhāvato. Tenāha “tesaṃ nimittānaṃ ānubhāvenā”tiādi. Tathā",
  "tika-s0102t:20_13": "cāha bhagavā “so tena lakkhaṇena samannāgato…pe… rājā samāno kiṃ labhati, buddho",
  "tika-s0102t:20_14": "samāno kiṃ labhatī”ti ca evamādi. Imamatthanti pañca buddhā imasmiṃ kappe uppajjissantīti",
  "tika-s0102t:20_15": "imamatthaṃ yāthāvato jāniṃsu.",
  "tika-s0102t:21": "Jātiparicchedādivaṇṇanā",
  "tika-s0102t:22_0": "5-7. Kappaparicchedavasenāti “ito so ekanavute kappe”tiādinā yattha yattha kappe",
  "tika-s0102t:22_1": "te te buddhā uppannā, tassa tassa kappassa paricchindanavasena parijānanavasena.",
  "tika-s0102t:22_2": "“Idaṃ ta”nti hi niyametvā paricchijja jānanaṃ paricchindanaṃ paricchedo. Parittanti",
  "tika-s0102t:22_3": "ittaraṃ. Lahukanti sallahukaṃ, āyuno adhippetattā rassanti vuttaṃ hoti. Tenāha “ubhayametaṃ",
  "tika-s0102t:22_4": "appakasseva vevacana”nti.",
  "tika-s0102t:23_0": "“Appaṃ vā bhiyyo”ti avisesajotanaṃ “vīsaṃ vā tiṃsaṃ vā”tiādinā aniyamitavaseneva",
  "tika-s0102t:23_1": "yathālābhato vavatthapetvā ayañca nayo apacuroti dassento “evaṃ dīghāyuko pana atidullabho”ti",
  "tika-s0102t:23_2": "āha. Idaṃ taṃ visesavavatthāpanaṃ puggalesu pakkhipitvā dassento “tattha visākhā”tiādimāha.",
  "tika-s0102t:24_0": "Yadi evaṃ kasmā amhākaṃ bhagavā tattakampi kālaṃ na jīvi, nanu mahābodhisattā carimabhave",
  "tika-s0102t:24_1": "ativiyauḷāratamena puññābhisaṅkhārena paṭisandhiṃ gaṇhantīti? Saccametanti. Tattha",
  "tika-s0102t:24_2": "kāraṇaṃ dassetuṃ “vipassīādayo panā”tiādi vuttaṃ. Tattha abhijātiyā mettāṭhānatāya",
  "tika-s0102t:24_3": "abhisaṅkhāraviññāṇassa mettāpubbabhāgatā. Tadanuguṇañhi tesaṃ visesato paṭisandhiviññāṇaṃ.",
  "tika-s0102t:24_4": "Tassa visesato bahulaṃ khemavitakkūpanissayatāya somanassasahagatatā, anaññasādhāraṇaparopadesarahitañāṇavisesūpanissayatāya",
  "tika-s0102t:24_5": "ñāṇasampayuttatā, asaṅkhārikatā ca veditabbā, asaṅkhyeyyaṃ āyu ādhāravisesato, nissayavisesato,",
  "tika-s0102t:24_6": "paṭipakkhadūrībhāvato, pavattiākāravisesato ca aparimeyyānubhāvatāya kāraṇassa. Tattha",
  "tika-s0102t:24_7": "cirataraṃ kālaṃ santānassa pāramitāparibhāvitatā ādhāravisesatā. Alobhajjhāsayādiāsayasampadā",
  "tika-s0102t:24_8": "nissayavisesatā. Lābhamacchariyādipāpadhammavikkhambhanaṃ paṭipakkhadūrībhāvo. Sabbasattānaṃ",
  "tika-s0102t:24_9": "sakalavaṭṭadukkhanissaraṇatthāya āyūhanā pavattiākāraviseso veditabbo.",
  "tika-s0102t:25_0": "Ayañca nayo sabbesaṃ mahābodhisattānaṃ carimabhavābhinibbattakakammāyūhane sādhāraṇoti",
  "tika-s0102t:25_1": "tassa phalenāpi ekasadiseneva bhavitabbanti āha “iti sabbe buddhā asaṅkhyeyyāyukā”ti,",
  "tika-s0102t:25_2": "asaṅkhyeyyakālāvatthānāyukāti attho. Asaṅkhyeyyāyukasaṃvattanasamatthaṃ paricitaṃ",
  "tika-s0102t:25_3": "kammaṃ hoti, buddhā pana tadā manussānaṃ paramāyuppamāṇānurūpameva kālaṃ ṭhatvā parinibbāyanti",
  "tika-s0102t:25_4": "tato paraṃ ṭhatvā sādhetabbapayojanābhāvato, dhammatāvesāti vā veditabbā. Aṭṭhakathāyaṃ",
  "tika-s0102t:25_5": "pana tato paraṃ pana aṭṭhānassa “utubhojanavipattiyā”ti kāraṇaṃ vuttaṃ, “taṃ lokasādhāraṇaṃ",
  "tika-s0102t:25_6": "loke jātasaṃvuddhānaṃ tathāgatānaṃ na hotī”ti na sakkā vattuṃ. Tathā hi nesaṃ rogakilamathādayo",
  "tika-s0102t:25_7": "hontiyeva. Utubhojanavasenāti asampannassa, sampannassa ca utuno, bhojanassa ca vasena",
  "tika-s0102t:25_8": "yathākkamaṃ āyu hāyatipi vaḍḍhatipi. Āyūti ca paramāyu adhippetaṃ. Tattha yaṃ vattabbaṃ,",
  "tika-s0102t:25_9": "taṃ brahmajālādiṭīkāyaṃ vuttameva.",
  "tika-s0102t:26_0": "Idāni tamatthaṃ samudāgamato paṭṭhāya dassetuṃ “tattha yadā”tiādi vuttaṃ. Dhamme",
  "tika-s0102t:26_1": "niyuttā dhammikā, na dhammikā adhammikā, hiṃsādiadhammapasutā. Adhammikameva hoti",
  "tika-s0102t:26_2": "issarajanānaṃ anuvattanena, paresaṃ diṭṭhānugatiāpajjanena ca. Uṇhavalāhakā devatāti",
  "tika-s0102t:26_3": "uṇhautuno paccayabhūtameghamālāsamuṭṭhāpakā devaputtā. Tesaṃ kira tathā cittuppādasamakālameva",
  "tika-s0102t:26_4": "yathicchitaṭṭhānaṃ uṇhaṃ pharamānā valāhakamālā nātibahalā ito cito nabhaṃ chādentī",
  "tika-s0102t:26_5": "vitanoti. Esa nayo sītavalāhakavassavalāhakāsu. Abbhavalāhakā pana devatā sītuṇhavassehi",
  "tika-s0102t:26_6": "vinā kevalaṃ abbhapaṭalasseva samuṭṭhāpakā veditabbā. Tāsanti ettha “mittā”ti padaṃ",
  "tika-s0102t:26_7": "ānetvā yojanā. Kāmaṃ heṭṭhā vuttā sattavidhāpi devatā cātumahārājikāva tā pana tena",
  "tika-s0102t:26_8": "tena visesena vatvā idāni tadaññe paṭhamabhūmike kāmāvacaradeve sāmaññato gaṇhanto",
  "tika-s0102t:26_9": "“cātumahārājikā”ti āha. Tāsaṃ adhammikatāyāti rājūnaṃ adhammikabhāvamūlakena uparājādiadhammikabhāvaparamparābhatena",
  "tika-s0102t:26_10": "tāsaṃ devatānaṃ adhammikabhāvena. Visamaṃ candimasūriyā pariharantīti bahvābādhatādi",
  "tika-s0102t:26_11": "aniṭṭhaphalūpanissayabhūtassa yathāvuttaadhammikatāsaññitassa sādhāraṇassa pāpakammassa",
  "tika-s0102t:26_12": "balena visamaṃ vāyantena vāyunā pīḷiyamānā candimasūriyā sineruṃ parikkhipantā visamaṃ",
  "tika-s0102t:26_13": "parivattanti yathāmaggena nappavattantīti. Assidaṃ yathā candimasūriyānaṃ visamaparivattanaṃ",
  "tika-s0102t:26_14": "visamavātasaṅkhobhahetukaṃ, evaṃ utuvassādivisamappavattīti dassetuṃ “vāto yathāmaggena",
  "tika-s0102t:26_15": "na vāyatī”tiādi vuttaṃ. Devatānanti sītavalāhakadevatādidevatānaṃ. Tenāha “sītuṇhabhedo",
  "tika-s0102t:26_16": "utū”tiādi. Tasmiṃ asampajjanteti tasmiṃ yathāvutte vassabījabhūte utumhi yathākālaṃ",
  "tika-s0102t:26_17": "sampattiṃ anupagacchante.",
  "tika-s0102t:27_0": "“Na sammā devo vassatī”ti saṅkhepato vuttamatthaṃ vivaranto “kadācī”tiādimāha. Tattha",
  "tika-s0102t:27_1": "kadāci vassatīti kadāci avassanakāle vassati. Kadāci na vassatīti kadāci vassitabbakāle",
  "tika-s0102t:27_2": "na vassati. Katthaci vassati, katthaci na vassatīti padesamāha. “Vassantopī”tiādi",
  "tika-s0102t:27_3": "“kadāci vassati, kadāci na vassatī”ti padadvayasseva atthavivaraṇaṃ. Vigatagandhavaṇṇarasādīti",
  "tika-s0102t:27_4": "ādi-saddena nirojataṃ saṅgaṇhāti. Ekasmiṃ padeseti bhattapacanabhājanassa ekapasse.",
  "tika-s0102t:27_5": "Uttaṇḍulanti pākato ukkantataṇḍulaṃ. Tīhākārehīti sabbaso apariṇataṃ, ekadesena pariṇataṃ,",
  "tika-s0102t:27_6": "dupariṇatañcāti evaṃ tīhākārehi. Paccati pakkāsayaṃ upagacchati. Appāyukāti ettha",
  "tika-s0102t:27_7": "“dubbaṇṇā cā”tipi vattabbaṃ. Evaṃ utubhojanavasena āyu hāyati hetumhi aparikkhīṇepi",
  "tika-s0102t:27_8": "paccayassa paridubbalattā.",
  "tika-s0102t:28": "“Yadā panā”tiādi sukkapakkhassa attho vuttavipariyāyena veditabbo.",
  "tika-s0102t:29_0": "Vaḍḍhitvā vaḍḍhitvā parihīnanti veditabbaṃ. Kasmā? Na hi ekasmiṃ antarakappe aneke",
  "tika-s0102t:29_1": "buddhā uppajjanti, eko eva pana uppajjatīti. Idāni tamatthaṃ vitthārato dassetuṃ",
  "tika-s0102t:29_2": "“katha”ntiādi vuttaṃ. Cattāri ṭhatvāti accantasaṃyoge upayogavacanaṃ. Yaṃyaṃāyuparimāṇesūti",
  "tika-s0102t:29_3": "yattakayattakaparamāyuppamāṇesu. Tesampīti buddhānaṃ. Taṃ tadeva āyuparimāṇaṃ hoti,",
  "tika-s0102t:29_4": "tattha kāraṇaṃ heṭṭhā vuttameva.",
  "tika-s0102t:30": "Jātiparicchedādivaṇṇanā niṭṭhitā",
  "tika-s0102t:31": "Bodhiparicchedavaṇṇanā",
  "tika-s0102t:32_0": "8. Mūleti mūlāvayavassa samīpe. Taṃ pana tassā heṭṭhāpadeso hotīti āha “pāṭalirukkhassa",
  "tika-s0102t:32_1": "heṭṭhā”ti. Taṃdivasanti attanā jātadivase, taṃdivasanti vā taṃ bhagavato abhisambodhidivase.",
  "tika-s0102t:32_2": "So kira bodhirukkho sālakalyāṇī viya pathaviyā abbhantare eva puretaraṃ vaḍḍhento",
  "tika-s0102t:32_3": "abhisambodhidivase pathaviṃ ubbhijjitvā uṭṭhito ratanasataṃ ucco, tāvadeva ca vitthato",
  "tika-s0102t:32_4": "hutvā nabhaṃ pūrento aṭṭhāsi. Ayampi kiretassa rukkhabhāvena viya aññehi vemattatā.",
  "tika-s0102t:32_5": "Ghanasaṃhatanāḷavaṇṭatāya kaṇṇikabaddhehi viya pupphehi. Ekasañchannāti pupphānaṃ",
  "tika-s0102t:32_6": "nirantaratāya ekajjhaṃ sañchannā, tattha tattha nibaddha…pe… samujjalanti tahaṃ tahaṃ",
  "tika-s0102t:32_7": "olambitakusumadāmehi ceva tahaṃ tahaṃ khittamālāpiṇḍīhi ca ito cito vippakiṇṇavividhavaṇṭamuttapupphehi",
  "tika-s0102t:32_8": "ca sammadeva ujjalaṃ. Aññamaññaṃ sirīsampattānīti aññamaññassa siriyā sobhāya sampannāni.",
  "tika-s0102t:32_9": "Buddhaguṇavibhavasirinti sammāsambuddhehi abhigantabbaguṇavibhūtisobhaṃ. Paṭivijjhamānoti adhigacchanto.",
  "tika-s0102t:33": "Setambarukkhoti setavaṇṇaphalo ambarukkho. Tadevāti pāṭaliyā vuttappamāṇameva. Ekatoti ekapasse. Surasānīti sumadhurarasāni.",
  "tika-s0102t:34": "Ekova pallaṅkoti ekova pallaṅkappadeso. So so rukkho “bodhī”ti vuccati bujjhanti etthāti katvā.",
  "tika-s0102t:35": "Sāvakayugaparicchedavaṇṇanā",
  "tika-s0102t:36_0": "9. Sāvakaparicchedeti sāvakayugaparicchede. “Khaṇḍatissa”nti dvepi ekajjhaṃ gahetvā",
  "tika-s0102t:36_1": "ekattavasena vuttanti āha “khaṇḍo ca tisso cā”ti, buddhānaṃ sahodaro, vemātikopi",
  "tika-s0102t:36_2": "vā jeṭṭhabhātā na hotīti “ekapitiko kaniṭṭhabhātā”ti vuttaṃ. Avasesehi puttehi. “Paññāpāramiyā",
  "tika-s0102t:36_3": "matthakaṃ patto”ti vatvā tassa matthakappattaṃ guṇavisesaṃ dassetuṃ “sikhinā bhagavatā”tiādi vuttaṃ.",
  "tika-s0102t:37": "Uttaroti uttamo. Puna uttaroti theraṃ nāmena vadati. Pāranti parakoṭimatthakaṃ. Paññāvisayeti paññādhikāre. Pavattiṭṭhānavasena hi pavattiṃ vadati.",
  "tika-s0102t:38": "Sāvakasannipātaparicchedavaṇṇanā",
  "tika-s0102t:39_0": "10. Uposathanti āṇāpātimokkhaṃ. Dutiyatatiyesūti dutiye, tatiye ca sāvakasannipāte.",
  "tika-s0102t:39_1": "Eseva nayoti caturaṅgikataṃ atidisati. Abhinīhārato paṭṭhāya vatthuṃ kathetvā pabbajjā",
  "tika-s0102t:39_2": "dīpetabbā, sā pana yasmā manorathapūraṇiyaṃ aṅguttaraṭṭhakathāyaṃ vitthārato āgatā,",
  "tika-s0102t:39_3": "tasmā tattha vuttanayeneva veditabbāti.",
  "tika-s0102t:40": "Upaṭṭhākaparicchedavaṇṇanā",
  "tika-s0102t:41_0": "11. Nibaddhupaṭṭhākabhāvanti ārambhato paṭṭhāya yāva parinibbānā niyataupaṭṭhākabhāvaṃ.",
  "tika-s0102t:41_1": "Aniyatuupaṭṭhākā pana bhagavato paṭhamabodhiyaṃ bahū ahesuṃ. Tenāha “bhagavato hī”tiādi.",
  "tika-s0102t:41_2": "Idāni ānandatthero yena kāraṇena satthu nibaddhupaṭṭhākabhāvaṃ upagato, yathā ca",
  "tika-s0102t:41_3": "upagato, taṃ dassetuṃ “tattha ekadā”tiādi vuttaṃ. “Ahaṃ iminā maggena gacchāmī”ti",
  "tika-s0102t:41_4": "āha anayabyasanāpādakena kammunā codiyamāno. Atha naṃ bhagavā tamatthaṃ anārocetvāva",
  "tika-s0102t:41_5": "khemaṃ maggaṃ sandhāya “ehi bhikkhu iminā gacchāmā”ti āha. Kasmā panassa bhagavā",
  "tika-s0102t:41_6": "tamatthaṃ nārocesīti? Ārocitepi asaddahanto nādiyissati. Tañhi tassa hoti dīgharattaṃ",
  "tika-s0102t:41_7": "ahitāya dukkhāyātiti. Teti te gamanaṃ, “ta”nti vā pāṭho.",
  "tika-s0102t:42_0": "Anvāsattoti anubaddho, upadduto vā. Dhammagāravanissito saṃvego dhammasaṃvego “amhesu",
  "tika-s0102t:42_1": "nāma tiṭṭhantesu bhagavatopi īdisaṃ jāta”nti. “Ahaṃ upaṭṭhahissāmī”ti vadanto dhammasenāpati",
  "tika-s0102t:42_2": "atthato evaṃ vadanto nāma hotīti “ahaṃ bhante tumhe”tiādi vuttaṃ. Asuññāyeva me sā",
  "tika-s0102t:42_3": "disāti asuññāyeva mama sā disā. Tattha kāraṇamāha “tava ovādo buddhānaṃ ovādasadiso”ti.",
  "tika-s0102t:43_0": "Vasituṃ na dassatīti ekagandhakuṭiyaṃ vāsaṃ na labhissatīti adhippāyo. Parammukhā",
  "tika-s0102t:43_1": "desitassāpi dhammassāti suttantadesanaṃ sandhāya vuttaṃ. Abhidhammadesanā panassa",
  "tika-s0102t:43_2": "parammukhāva pavattā pageva yācanāya. Tassā vācanāmaggopi sāriputtattherappabhavo.",
  "tika-s0102t:43_3": "Kasmā? So niddesapaṭisambhidā viya therassa bhikkhuto gahitadhammakkhandhapakkhiyo.",
  "tika-s0102t:43_4": "Apare pana “dhammabhaṇḍāgāriko paṭipāṭiyā tikadukesu devasikaṃ katokāso bhagavantaṃ",
  "tika-s0102t:43_5": "pañhaṃ pucchi, bhagavāpissa pucchitapucchitaṃ nayadānavasena vissajjesi. Evaṃ abhidhammopi",
  "tika-s0102t:43_6": "satthārā parammukhā desitopi therena sammukhā paṭiggahitova ahosī”ti vadanti. Sabbaṃ",
  "tika-s0102t:43_7": "vīmaṃsitvā gahetabbaṃ.",
  "tika-s0102t:44_0": "Aggupaṭṭhākoti upaṭṭhāne sakkaccakāritāya aggabhūto upaṭṭhāko. Thero hi upaṭṭhākaṭṭhānaṃ",
  "tika-s0102t:44_1": "laddhakālato paṭṭhāya bhagavantaṃ duvidhena udakena, tividhena dantakaṭṭhena, pādaparikammena,",
  "tika-s0102t:44_2": "gandhakuṭipariveṇasammajjanenāti evamādīhi kiccehi upaṭṭhahanto “imāya nāma velāya",
  "tika-s0102t:44_3": "satthu idaṃ nāma laddhuṃ vaṭṭati, idaṃ nāma kātuṃ vaṭṭatī”ti cintetvā taṃ taṃ nipphādento",
  "tika-s0102t:44_4": "mahatiṃ daṇḍadīpikaṃ gahetvā ekarattiṃ gandhakuṭipariveṇaṃ nava vāre anupariyāyati.",
  "tika-s0102t:44_5": "Evaṃ hissa ahosi “sace me thinamiddhaṃ okkameyya, bhagavati pakkosante paṭivacanaṃ",
  "tika-s0102t:44_6": "dātuṃ nāhaṃ sakkuṇeyya”nti, tasmā sabbarattiṃ daṇḍadīpikaṃ hatthena na muñcati. Tena",
  "tika-s0102t:44_7": "vuttaṃ “aggupaṭṭhāko”ti.",
  "tika-s0102t:45": "12. Pitumātujātanagaraparicchedo pitumukhena āgatattā “pitiparicchedo”ti vutto.",
  "tika-s0102t:46_0": "Vihāraṃ pāvisīti gandhakuṭiṃ pāvisi. Ettakaṃ kathetvāti kappaparicchedādinavavārapaṭimaṇḍitaṃ",
  "tika-s0102t:46_1": "vipassīādīnaṃ sattannaṃ buddhānaṃ pubbenivāsapaṭisaṃyuttaṃ ettāvatā desanaṃ desetvā.",
  "tika-s0102t:46_2": "Kasmā panettha bhagavā vipassīādīnaṃ sattannaṃyeva buddhānaṃ pubbenivāsaṃ kathesi,",
  "tika-s0102t:46_3": "na buddhavaṃsadesanāyaṃ viya pañcavīsatiyā buddhānaṃ, tato vā pana bhiyyoti? Anadhikārato,",
  "tika-s0102t:46_4": "payojanābhāvato ca. Buddhavaṃsadesanāyañhi –",
  "tika-s0102t:47": "“Kīdiso te mahāvīra, abhinīhāro naruttama;",
  "tika-s0102t:48": "Kamhi kāle tayā vīra, patthitā bodhimuttamā”ti. ādinā –",
  "tika-s0102t:49_0": "Pavattaṃ taṃ pucchaṃ adhikāraṃ aṭṭhuppattiṃ katvā yassa sammāsambuddhassa pādamūle",
  "tika-s0102t:49_1": "attanā mahābhinīhāro kato, taṃ dīpaṅkaraṃ bhagavantaṃ ādiṃ katvā yesaṃ catuvīsatiyā",
  "tika-s0102t:49_2": "buddhānaṃ santikā bodhiyā laddhabyākaraṇo hutvā tattha tattha pāramiyo pūresi, tesaṃ",
  "tika-s0102t:49_3": "paṭipattisaṅkhāto pubbenivāso, attano ca paṭipatti kathitā, idha pana tādiso adhikāro",
  "tika-s0102t:49_4": "natthi, yena dīpaṅkarato paṭṭhāya, tato vā pana purato buddhe ārabbha pubbenivāsaṃ",
  "tika-s0102t:49_5": "katheyya. Tasmā na ettha buddhavaṃsadesanāyaṃ viya pubbenivāso vitthārito. Yasmā",
  "tika-s0102t:49_6": "ca buddhānaṃ desanā nāma desanāya bhājanabhūtānaṃ puggalānaṃ ñāṇabalānurūpā, na attano",
  "tika-s0102t:49_7": "ñāṇabalānurūpā, tasmā tattha aggasāvakānaṃ, mahāsāvakānaṃ, tādisānañca devabrahmānaṃ",
  "tika-s0102t:49_8": "vasena desanā vitthāritā. Idha pana pakatisāvakānaṃ, tādisānañca devatānaṃ vasena",
  "tika-s0102t:49_9": "pubbenivāsaṃ kathento sattannameva buddhānaṃ pubbenivāsaṃ kathesi. Tathā hi ne bhagavā",
  "tika-s0102t:49_10": "palobhanavasena samuttejetuṃ sappapañcatāya kathāya desanaṃ matthakaṃ apāpetvāva",
  "tika-s0102t:49_11": "gandhakuṭiṃ pāvisi. Tathā ca imissā eva desanāya anusārato āṭānāṭiyaparitta- desanādayo pavattā.",
  "tika-s0102t:50_0": "Apicettha bhagavā attano suddhāvāsacārikāvibhāviniyā uparidesanāya saṅgahatthaṃ vipassīādīnaṃ",
  "tika-s0102t:50_1": "eva sattannaṃ sammāsambuddhānaṃ pubbenivāsaṃ kathesi. Tesaṃyeva hi sāvakā tadā ceva",
  "tika-s0102t:50_2": "etarahi ca suddhāvāsabhūmiyaṃ ṭhitā, na aññesaṃ parinibbutattā. “Siddhatthatissaphussānaṃ",
  "tika-s0102t:50_3": "kira buddhānaṃ sāvakā suddhāvāsesu upapannā upapattisamanantarameva imasmiṃ sāsane",
  "tika-s0102t:50_4": "upakādayo viya arahattaṃ adhigantvā nacirasseva parinibbāyiṃsu, na tattha tattha",
  "tika-s0102t:50_5": "yāvatāyukaṃ aṭṭhaṃsū”ti vadanti. Tathā yesaṃ sammāsambuddhānaṃ paṭivedhasāsanaṃ ekaṃsato",
  "tika-s0102t:50_6": "nicchaye na ajjāpi dharati, na antarahitaṃ, te eva kittento vipassīādīnaṃyeva bhagavantānaṃ",
  "tika-s0102t:50_7": "pubbenivāsaṃ imasmiṃ sutte kathesi veneyyajjhāsayavasena. Apubbācarimaniyamo pana",
  "tika-s0102t:50_8": "aparāparaṃ saṃsaraṇakasattavāsavasena ekissā lokadhātuyā icchitoti na tenetaṃ virujjhatīti",
  "tika-s0102t:50_9": "daṭṭhabbaṃ. Nirantaraṃ matthakaṃ pāpetvāti abhijātito paṭṭhāya yāva pātimokkhuddeso",
  "tika-s0102t:50_10": "yāva tā buddhakiccasiddhi, tāva matthakaṃ sikhaṃ pāpetvā. Na tāva kathitoti yojanā.",
  "tika-s0102t:51": "Tantinti dhammatantiṃ, pariyattinti attho. Puttaputtamātuyānavihāradhanavihāradāyakādīnaṃ sambahulānaṃ atthānaṃ vibhāvanavasena pavattavāro sambahulavāro.",
  "tika-s0102t:52": "Sambahulavāravaṇṇanā",
  "tika-s0102t:53_0": "Kāmañcāyaṃ pāḷiyaṃ anāgato, aṭṭhakathāsu āgatattā pana ānetvā dīpetabboti taṃ dīpento",
  "tika-s0102t:53_1": "“sabbabodhisattānañhī”tiādimāha. Kulavaṃso kulānukkamo. Paveṇīti paramparā. “Kasmā”ti",
  "tika-s0102t:53_2": "puttuppattiyā kāraṇaṃ pucchitvā taṃ vissajjento “sabbaññubodhisattānañhī”tiādimāha,",
  "tika-s0102t:53_3": "tena tesaṃ jātanagarādi paññāyamānaṃ ekaṃsato manussabhāvasañjānanatthaṃ icchitabbaṃ,",
  "tika-s0102t:53_4": "aññathā yathādhippetabuddhakiccasiddhi eva na siyāti dasseti, yato mahāsattānaṃ carimabhave",
  "tika-s0102t:53_5": "manussaloke eva pātubhāvo, na aññattha.",
  "tika-s0102t:54": "Sambahulaparicchedavaṇṇanā",
  "tika-s0102t:55_0": "Candādīnaṃ sobhāvisesaṃ raheti cajāpetīti rāhu, rāhuggaho, idha pana rāhu viyāti",
  "tika-s0102t:55_1": "rāhu. Bandhananti ca anatthuppattiṭṭhānataṃ sandhāya vuttaṃ. Tathā mahāsattena vuttavacanameva",
  "tika-s0102t:55_2": "gahetvā kumārassa “rāhulo”ti nāmaṃ akaṃsu. Athāti nipātamattaṃ. Rocinīti rocanasīlā,",
  "tika-s0102t:55_3": "ujjalarūpāti attho. Rucaggatīti rucaṃ pabhātaṃ āgatibhūtā, ga-kārāgamaṃ katvā vuttaṃ.",
  "tika-s0102t:55_4": "Itthiratanabhāvato manussaloke sabbāsaṃ itthīnaṃ bimbapaṭicchannabhūtāti bimbā.",
  "tika-s0102t:56": "Jhānā vuṭṭhāyāti pādakajjhānato uṭṭhāya.",
  "tika-s0102t:57_0": "Aṭṭhaṅgulubbedhāti aṭṭhaṅgulappamāṇabahalabhāvā. Cūḷaṃsena chādetvāti tiriyabhāgena",
  "tika-s0102t:57_1": "ṭhapanavasena sabbaṃ vihāraṭṭhānaṃ chādetvā. Suvaṇṇayaṭṭhiphālehīti phālappamāṇāhi",
  "tika-s0102t:57_2": "suvaṇṇayaṭṭhīhi. Suvaṇṇahatthipādānīti pakatihatthipādaparimāṇāni suvaṇṇakhaṇḍāni.",
  "tika-s0102t:57_3": "Vuttanayenevāti cūḷaṃseneva. Suvaṇṇakaṭṭīhīti suvaṇṇakhaṇḍehi. Salakkhaṇānanti lakkhaṇasampannānaṃ sahassārānaṃ.",
  "tika-s0102t:58_0": "Bodhipallaṅkoti abhisambujjhanakāle nisajjaṭṭhānaṃ. Avijahitoti buddhānaṃ tathānisajjāya",
  "tika-s0102t:58_1": "anaññatthabhāvībhāvato apariccatto. Tenāha “ekasmiṃyeva ṭhāne hotī”ti. Paṭhamapadagaṇṭhikāti",
  "tika-s0102t:58_2": "pacchime sopānaphalake ṭhatvā ṭhapiyamānassa dakkhiṇapādassa patiṭṭhahanaṭṭhānaṃ.",
  "tika-s0102t:58_3": "Taṃ pana yasmā daḷhaṃ thiraṃ kenaci abhejjaṃ hoti, tasmā “padagaṇṭhī”ti vuttaṃ. Yasmiṃ",
  "tika-s0102t:58_4": "bhūmibhāge idāni jetavanamahāvihāro, tattha yasmiṃ ṭhāne purimānaṃ sabbabuddhānaṃ",
  "tika-s0102t:58_5": "mañcā paññattā, tasmiṃyeva padese amhākampi bhagavato mañco paññattoti katvā “cattāri",
  "tika-s0102t:58_6": "mañcapādaṭṭhānāni avijahitāneva hontī”ti vuttaṃ. Mañcānaṃ pana mahantakhuddakabhāvena",
  "tika-s0102t:58_7": "mañcapaññāpanapadesassa mahantāmahantatā appamāṇaṃ, buddhānubhāvena pana so padeso",
  "tika-s0102t:58_8": "sabbadā ekappamāṇoyeva hotīti “cattāri mañcapādaṭṭhānāni avijahitāneva hontī”ti vuttanti",
  "tika-s0102t:58_9": "daṭṭhabbaṃ. Vihāropi na vijahito yevāti etthāpi eseva nayo. Purimaṃ vihāraṭṭhānaṃ",
  "tika-s0102t:58_10": "na pariccajatīti hi attho.",
  "tika-s0102t:59": "Visiṭṭhā mattā vimattā, vimattāva vemattaṃ, visadisatāti attho. Pamāṇaṃ āroho. Padhānaṃ dukkarakiriyā. Rasmīti sarīrappabhā.",
  "tika-s0102t:60_0": "“Sattānaṃ pākatikahatthena chahattho majjhimapuriso, tato tiguṇaṃ bhagavato sarīrappamāṇanti",
  "tika-s0102t:60_1": "bhagavā aṭṭhārasahattho”ti vadanti. Apare pana bhaṇanti “manussānaṃ pākatikahatthena",
  "tika-s0102t:60_2": "catuhattho majjhimapuriso, tato tiguṇaṃ bhagavato sarīrappamāṇanti bhagavā dvādasahattho",
  "tika-s0102t:60_3": "upādinnakarūpadhammavasena, samantato pana byāmamattaṃ byāmappabhā pharatīti upari",
  "tika-s0102t:60_4": "chahatthaṃ abbhuggato, bahalatarappabhā rūpena saddhiṃ aṭṭhārasahattho hotī”ti.",
  "tika-s0102t:61": "Addhaniyanti dīghakālaṃ.",
  "tika-s0102t:62_0": "Ajjhāsayapaṭibaddhanti bodhisambhārasambharaṇakāle tathāpavattajjhāsayādhīnaṃ, tathāpavattapatthanānurūpaṃ",
  "tika-s0102t:62_1": "vipulaṃ, vipulatarañca hotīti attho. Svāyamattho cariyāpiṭakavaṇṇanāyaṃ vuttanayeneva",
  "tika-s0102t:62_2": "veditabbo. Ettha ca yasmā sarīrappamāṇaṃ, padhānaṃ, sarīrappabhā ca buddhānaṃ visadisāti",
  "tika-s0102t:62_3": "idha pāḷiyaṃ anāgatā, tasmā tehi saddhiṃ vemattatāsāmaññena āyukulānipi idha āharitvā",
  "tika-s0102t:62_4": "dīpitāni. Paṭividdhaguṇesūti adhigatasabbaññuguṇesu. Nanu ca bodhisambhāresu, veneyyapuggalaparimāṇe",
  "tika-s0102t:62_5": "ca vemattaṃ natthīti? Saccaṃ natthi, tadubhayaṃ pana buddhaguṇaggahaṇena gahitameva",
  "tika-s0102t:62_6": "hotīti na uddhaṭaṃ. Yadaggena hi sabbabuddhānaṃ buddhaguṇesu vemattaṃ natthi, tadaggena",
  "tika-s0102t:62_7": "nesaṃ sambodhisambhāresupi vemattaṃ natthīti. Kasmā? Hetuanurūpatāya phalassa, ekanteneva",
  "tika-s0102t:62_8": "veneyyapuggalaparimāṇe vemattabhāvo vibhāvito. Mahābodhisattānañhi hetuavatthāyaṃ",
  "tika-s0102t:62_9": "sambhatūpanissayindriyaparipākā veneyyapuggalā carimabhave arahattasampattiyā paripositāni",
  "tika-s0102t:62_10": "kamalavanāni sūriyarasmisamphassena viya tathāgataguṇānubhāvasamphassena vibodhaṃ",
  "tika-s0102t:62_11": "upagacchantīti dīpesuṃ aṭṭhakathācariyā.",
  "tika-s0102t:63": "Nidhikumbhoti cattāro mahānidhayo sandhāya vadati. Jāto cāti. Ca-saddena katamahābhinīhāro cāti ayampi attho saṅgahitoti daṭṭhabbo. Vuttaṃ hetaṃ buddhavaṃse –",
  "tika-s0102t:64": "“Tārāgaṇā virocanti, nakkhattā gaganamaṇḍale;",
  "tika-s0102t:65": "Visākhā candimāyuttā, dhuvaṃ buddho bhavissatī”ti. ;",
  "tika-s0102t:66": "“Eteneva ca sabbabuddhānaṃ visākhānakkhatteneva mahābhinīhāro hotī”ti ca vadanti.",
  "tika-s0102t:67_0": "13. Ayaṃ gatīti ayaṃ pavatti pavattanākāro, aññe pubbenivāsaṃ anussarantā iminā ākārena",
  "tika-s0102t:67_1": "anussarantīti attho, yasmā cutito paṭṭhāya yāva paṭisandhi, tāva anussaraṇaṃ ārohanaṃ",
  "tika-s0102t:67_2": "atītaatītataraatītatamādijātisaṅkhāte pubbenivāse ñāṇassa abhimukhabhāvena pavattīti",
  "tika-s0102t:67_3": "katvā. Tasmā paṭisandhito paṭṭhāya yāva cuti, tāva anussaraṇaṃ orohanaṃ pubbenivāse",
  "tika-s0102t:67_4": "paṭimukhabhāvena ñāṇassa pavattīti āha “pacchāmukhaṃ ñāṇaṃ pesetvā”ti. Cutigantabbanti",
  "tika-s0102t:67_5": "yaṃ panidaṃ cutiyā ñāṇagatiyā gantabbaṃ, taṃ gamanaṃ bujjhananti attho. Garukanti",
  "tika-s0102t:67_6": "bhāriyaṃ dukkaraṃ. Tenāha “ākāse padaṃ dassento viyā”ti. Aparampi kāraṇanti chinnavaṭumānussaraṇaṃ",
  "tika-s0102t:67_7": "pacchāmukhaṃ ñāṇaṃ pesanato aparaṃ acchariyabbhutakāraṇaṃ. Yatrāti paccattatthe,",
  "tika-s0102t:67_8": "nāmāti acchariyatthe nipāto, hi-saddo anatthako. Tenāha “yo nāma tathāgato”ti. Evañca",
  "tika-s0102t:67_9": "katvā “yatrā”ti nipātavasena visuṃ yatra-saddaggahaṇaṃ samatthitaṃ hoti. Papañcenti",
  "tika-s0102t:67_10": "sattasantānaṃ saṃsāre vitthārentīti papañcaṃ. Kammavaṭṭaṃ vuccatīti kilesavaṭṭassa",
  "tika-s0102t:67_11": "papañcaggahaṇena, vipākavaṭṭassa dukkhaggahaṇena gahitattā. Pariyādinnavaṭṭeti sabbaso",
  "tika-s0102t:67_12": "khepitavaṭṭe. “Maggasīlena phalasīlenā”ti vatvā tayidaṃ maggaphalasīlaṃ lokiyasīlapubbakaṃ,",
  "tika-s0102t:67_13": "buddhānañca lokiyasīlampi lokuttarasīlaṃ viya anaññasādhāraṇaṃ evāti dassetuṃ “lokiyalokuttarasīlenā”ti",
  "tika-s0102t:67_14": "vuttaṃ. Samādhipaññāsupi eseva nayo. Samādhipakkhāti samādhi ca samādhipakkhā ca",
  "tika-s0102t:67_15": "samādhipakkhā, ekadesasarūpekaseso daṭṭhabbo. Tenāha “maggasamādhinā”tiādi, “vihāro",
  "tika-s0102t:67_16": "gahito vā”ti ca. Samādhipakkhā nāma vīriyasatiādayo.",
  "tika-s0102t:68_0": "Sayanti attanā. Nīvaraṇādīhīti nīvaraṇehi ceva tadekaṭṭhehi ca pāpadhammehi, vitakkavicārādīhi",
  "tika-s0102t:68_1": "ca. “Vimuttattā vimuttīti saṅkhyaṃ gacchantī”ti iminā vimutti-saddassa kammasādhanataṃ",
  "tika-s0102t:68_2": "āha aṭṭhasamāpattiādivisayattā tassa. Vimuttattāti ca “vikkhambhanavasena vimuttattā”tiādinā",
  "tika-s0102t:68_3": "yojetabbaṃ. Tassa tassāti aniccānupassanādikassa. Paccanīkaṅgavasenāti pahātabbapaṭipakkhaaṅgavasena.",
  "tika-s0102t:68_4": "Paṭippassaddhante uppannattāti kilesānaṃ paṭippassambhanaṃ paṭippassaddhaṃ, so eva",
  "tika-s0102t:68_5": "anto pariyosānabhāvato, tasmiṃ sādhetabbe nibbattattā, taṃtaṃmaggavajjhakilesānaṃ",
  "tika-s0102t:68_6": "paṭippassambhanavasena pavattattāti attho. Kilesehi nissaṭatā, apagamo ca nibbānassa",
  "tika-s0102t:68_7": "tehi vivittattā evāti āha “dūre ṭhitattā”ti.",
  "tika-s0102t:69_0": "16. Dhammadhātūti dhammānaṃ sabhāvo, atthato cattāri ariyasaccāni. Suppaṭividdhāti",
  "tika-s0102t:69_1": "suṭṭhu paṭividdhā savāsanānaṃ sabbesaṃ kilesānaṃ pajahanato. Evañhi sabbaññutā, dasabalañāṇādayo",
  "tika-s0102t:69_2": "cāti sabbe buddhaguṇā bhagavatā adhigatā ahesuṃ. Arahattaṃ dhammadhātūti keci. Sabbaññutañāṇanti",
  "tika-s0102t:69_3": "apare. Dvīhi padehīti dvīhi vākyehi. Ābaddhanti paṭibaddhaṃ taṃmūlakattā uparidesanāya.",
  "tika-s0102t:69_4": "Devacārikakolāhalanti attano devaloke cārikāyaṃ suddhāvāsadevānaṃ kutūhalappavattiṃ",
  "tika-s0102t:69_5": "dassento suttantapariyosāne vicāressati, atthato vibhāvessatīti yojanā. Ayaṃ desanāti",
  "tika-s0102t:69_6": "“ito so bhikkhave”tiādinā vitthārato pavattitadesanamāha. Nidānakaṇḍetiādito desitaṃ",
  "tika-s0102t:69_7": "uddesadesanamāha. Sā hi imissā desanāya nidānaṭṭhāniyattā tathā vuttā.",
  "tika-s0102t:70": "Bodhisattadhammatāvaṇṇanā",
  "tika-s0102t:71_0": "17. “Vipassīti tassa nāma”nti vatvā tassa anvatthataṃ dassetuṃ “tañca kho”tiādi vuttaṃ.",
  "tika-s0102t:71_1": "Vividhe attheti tirohitavidūradesagatādike nīlādivasena nānāvidhe, tadaññe ca indriyagocarabhūte",
  "tika-s0102t:71_2": "te ca yathūpagate, vohāravinicchaye cāti nānāvidhe atthe. Passanakusalatāyāti dassane",
  "tika-s0102t:71_3": "nipuṇabhāvena. Yāthāvato ñeyyaṃ bujjhatīti bodhi, so eva sattayogato bodhisattoti",
  "tika-s0102t:71_4": "āha “paṇḍitasatto bujjhanakasatto”ti. Sucintitacintitādinā pana paṇḍitabhāve vattabbameva",
  "tika-s0102t:71_5": "natthi. Yadā ca panānena mahābhinīhāro kato, tato paṭṭhāya mahābodhiyaṃ ekantaninnattā",
  "tika-s0102t:71_6": "bodhimhi satto bodhisattoti āha “bodhisaṅkhātesū”tiādi. Maggañāṇapadaṭṭhānañhi sabbaññutañāṇaṃ,",
  "tika-s0102t:71_7": "sabbaññutañāṇapadaṭṭhānañca maggañāṇaṃ “bodhī”ti vuccati. “Sato sampajāno”ti iminā",
  "tika-s0102t:71_8": "catutthāya gabbhāvakkantiyā okkamīti dasseti. Catasso hi gabbhāvakkantiyo idhekacco",
  "tika-s0102t:71_9": "gabbho mātukucchiyaṃ okkamane, ṭhāne, nikkhamaneti tīsu ṭhānesu asampajāno hoti,",
  "tika-s0102t:71_10": "ekacco paṭhame ṭhāne sampajāno, na itaresu, ekacco paṭhame, dutiye ca ṭhāne sampajāno,",
  "tika-s0102t:71_11": "na tatiye, ekacco tīsupi ṭhānesu sampajāno hoti. Tattha paṭhamā gabbhāvakkanti lokiyamahājanassa",
  "tika-s0102t:71_12": "vasena vuttā, dutiyā asītimahāsāvakānaṃ vasena, tatiyā dvinnaṃ aggasāvakānaṃ, paccekabuddhānañca",
  "tika-s0102t:71_13": "vasena. Te kira kammajavātehi uddhaṃpādā adhosirā anekasataporise papāte viya yonimukhe",
  "tika-s0102t:71_14": "khittā tāḷacchiggaḷena hatthī viya sambādhena yonimukhena nikkhamantā mahantaṃ dukkhaṃ",
  "tika-s0102t:71_15": "pāpuṇanti, tena nesaṃ “mayaṃ nikkhamāmā”ti sampajaññaṃ na hoti. Catutthā sabbaññubodhisattānaṃ",
  "tika-s0102t:71_16": "vasena. Te hi mātukucchimhi paṭisandhiṃ gaṇhantāpi pajānanti, tattha vasantāpi pajānanti,",
  "tika-s0102t:71_17": "nikkhamanakālepi pajānanti. Na hi te kammajavātā uddhaṃpāde adhosire katvā khipituṃ",
  "tika-s0102t:71_18": "sakkonti, dve hatthe pasāritvā akkhīni ummīletvā ṭhitakāva nikkhamantīti. Ñāṇena",
  "tika-s0102t:71_19": "paricchinditvāti pubbabhāge pañcamahāvilokanañāṇehi ceva “idāni cavāmī”ti cutiparicchindanañāṇena",
  "tika-s0102t:71_20": "ca aparabhāge “idha mayā paṭisandhi gahitā”ti paṭisandhiparicchindanañāṇena ca paricchijja jānitvā.",
  "tika-s0102t:72_0": "Pañcannaṃ mahāpariccāgānaṃ, ñātatthacariyādīnañca satipi pāramiyā pariyāpannabhāve",
  "tika-s0102t:72_1": "sambhāravisesabhāvadassanatthaṃ visuṃ gahaṇaṃ. Tattha aṅgapariccāgo, nayanapariccāgo,",
  "tika-s0102t:72_2": "attapariccāgo, rajjapariccāgo, puttadārapariccāgoti ime pañca mahāpariccāgā. Tatthāpi",
  "tika-s0102t:72_3": "kāmaṃ aṅgapariccāgādayopi dānapāramīyeva, tathāpi pariccāgavisesabhāvadassanatthañceva",
  "tika-s0102t:72_4": "sudukkarabhāvadassanatthañca mahāpariccāgānaṃ visuṃ gahaṇaṃ. Tato eva ca aṅgapariccāgatopi",
  "tika-s0102t:72_5": "visuṃ nayanapariccāgaggahaṇaṃ, pariccāgabhāvasāmaññepi rajjapariccāgaputtadārapariccāgaggahaṇañca",
  "tika-s0102t:72_6": "kataṃ. Ñātīnaṃ atthacariyā ñātatthacariyā, sā ca kho karuṇāyanavasena. Tathā sattalokassa",
  "tika-s0102t:72_7": "diṭṭhadhammikasamparāyikaparamatthānaṃ vasena hitacariyā lokatthacariyā. Kammassakatāñāṇavasena,",
  "tika-s0102t:72_8": "anavajjakammāyatanasippāyatanavijjāṭhānavasena, khandhāyatanādivasena, lakkhaṇattayāditīraṇavasena",
  "tika-s0102t:72_9": "ca attano, paresañca tattha satipaṭṭhānena ñāṇacāro buddhacariyā, sā panatthato paññāpāramīyeva,",
  "tika-s0102t:72_10": "ñāṇasambhāravisesatādassanatthaṃ pana visuṃ gahaṇaṃ. Buddhacariyānanti bahuvacananiddesena",
  "tika-s0102t:72_11": "pubbayogapubbacariyādhammakkhānādīnaṃ saṅgaho daṭṭhabbo. Tattha gatapaccāgatavattasaṅkhātāya",
  "tika-s0102t:72_12": "pubbabhāgapaṭipadāya saddhiṃ abhiññāsamāpattinipphādanaṃ pubbayogo. Dānādīsuyeva",
  "tika-s0102t:72_13": "sātisayapaṭipatti pubbacariyā. “Yāva cariyāpiṭake saṅgahitā abhinīhāro pubbayogo,",
  "tika-s0102t:72_14": "kāyādivivekavasena ekacariyā pubbacariyā”ti keci. Dānādīnañceva appicchatādīnañca",
  "tika-s0102t:72_15": "saṃsāranibbānesu ādīnavānisaṃsānañca vibhāvanavasena, sattānaṃ bodhittaye patiṭṭhāpanaparipācanavasena",
  "tika-s0102t:72_16": "ca pavattakathā dhammakkhānaṃ. Koṭiṃ patvāti paraṃ pariyantaṃ paramukkaṃsaṃ pāpuṇitvā.",
  "tika-s0102t:72_17": "Sattamahādānānīti aṭṭhavassikakāle “hadayamaṃsādīnipi yācakānaṃ dadeyya”nti ajjhāsayaṃ",
  "tika-s0102t:72_18": "uppādetvā dinnadānaṃ, maṅgalahatthidānaṃ, gamanakāle dinnaṃ sattasattakamahādānaṃ,",
  "tika-s0102t:72_19": "maggaṃ gacchantena dinnaṃ assadānaṃ, rathadānaṃ, puttadānaṃ, bhariyādānanti imāni",
  "tika-s0102t:72_20": "satta mahādānāni datvā.",
  "tika-s0102t:73_0": "“Idāneva me maraṇaṃ hotū”ti adhimuccitvā kālakaraṇaṃ adhimuttikālakiriyā, taṃ bodhisattānaṃyeva,",
  "tika-s0102t:73_1": "na aññesaṃ. Bodhisattā kira dīghāyukadevaloke ṭhitā “idha ṭhitassa me bodhisambhārasambharaṇaṃ",
  "tika-s0102t:73_2": "na sambhavatī”ti katvā tattha vāsato nibbindamānasā honti, tadā vimānaṃ pavisitvā",
  "tika-s0102t:73_3": "akkhīni nimīletvā “ito uddhaṃ me jīvitaṃ nappavattatū”ti cittaṃ adhiṭṭhāya nisīdanti,",
  "tika-s0102t:73_4": "cittādhiṭṭhānasamanantarameva maraṇaṃ hoti. Pāramīdhammānañhi ukkaṃsappavattiyā tasmiṃ",
  "tika-s0102t:73_5": "tasmiṃ attabhāve abhiññāsamāpattīhi santānassa visesitattā attasinehassa tanubhāvena,",
  "tika-s0102t:73_6": "sattesu ca mahākaruṇāya uḷārabhāvena adhiṭṭhānassa tikkhavisadabhāvāpattiyā bodhisattānaṃ",
  "tika-s0102t:73_7": "adhippāyā samijjhanti. Citte, viya kammesu ca nesaṃ vasībhāvo, tasmā yattha upapannānaṃ",
  "tika-s0102t:73_8": "pāramiyo sammadeva paribrūhanti. Vuttanayena kālaṃ katvā tattha upapajjanti. Tathā",
  "tika-s0102t:73_9": "hi amhākaṃ mahāsatto imasmiṃyeva kappe nānājātīsu aparihīnajjhāno kālaṃ katvā brahmaloke",
  "tika-s0102t:73_10": "nibbatto, appakameva kālaṃ tattha ṭhatvā tato cavitvā manussaloke nibbatto, pāramīsambharaṇapasuto",
  "tika-s0102t:73_11": "ahosi. Tena vuttaṃ “bodhisattānaṃyeva, na aññesa”nti. “Ekenaattabhāvena antarena",
  "tika-s0102t:73_12": "pāramīnaṃ sabbaso pūritattā”ti iminā payojanābhāvato tattha ṭhatvā adhimuttikālakiriyā",
  "tika-s0102t:73_13": "nāma nāhosīti dasseti. Api ca tattha yāvatāyukaṭṭhānaṃ carimabhave anekamahānidhisamuṭṭhānapubbikāya",
  "tika-s0102t:73_14": "dibbasampattisadisāya mahāsampattiyā nibbatti viya, buddhabhūtassa asadisadānādivasena",
  "tika-s0102t:73_15": "anaññasādhāraṇalābhuppatti viya ca “ito paraṃ mahāpurisassa dibbasampattianubhavanaṃ",
  "tika-s0102t:73_16": "nāma natthī”ti ussāhajātassa puññasambhārassa vasenāti daṭṭhabbaṃ. Ayañhettha dhammatā.",
  "tika-s0102t:74_0": "Manussagaṇanāvasena, na devagaṇanāvasena. Pubbanimittānīti cutiyā pubbanimittāni.",
  "tika-s0102t:74_1": "Amilāyitvāti ettha amilātaggahaṇeneva tāsaṃ mālānaṃ vaṇṇasampadāyapi gandhasampadāyapi",
  "tika-s0102t:74_2": "sobhāsampadāyapi avināso dassitoti daṭṭhabbaṃ. Bāhirabbhantarānaṃ rajojallānaṃ lepassapi",
  "tika-s0102t:74_3": "abhāvato devānaṃ sarīragatāni vatthāni sabbakālaṃ parisuddhappabhassarāneva hutvā",
  "tika-s0102t:74_4": "tiṭṭhantīti āha “vatthesupi eseva nayo”ti. Neva sītaṃ na uṇhanti yassa sītassa paṭikāravasena",
  "tika-s0102t:74_5": "adhikaṃ seviyamānaṃ uṇhaṃ, sayameva vā kharataraṃ hutvā abhibhavantaṃ sarīre sedaṃ",
  "tika-s0102t:74_6": "uppādeyya, tādisaṃ neva sītaṃ, na uṇhaṃ hoti. Tasmiṃ kāleti yathāvuttamaraṇāsannakāle.",
  "tika-s0102t:74_7": "Bindubinduvasenāti chinnasuttāya āmuttamuttāvaliyā nipatantā muttaguḷikā viya bindu",
  "tika-s0102t:74_8": "bindu hutvā. Sedāti sedadhārā muccanti. Dantānaṃ khaṇḍitabhāvo khaṇḍiccaṃ. Kesānaṃ",
  "tika-s0102t:74_9": "palitabhāvo pāliccaṃ. Ādi-saddena valittacataṃ saṅgaṇhāti. Kilantarūpo attabhāvo",
  "tika-s0102t:74_10": "hoti, na pana khaṇḍiccapāliccādīti adhippāyo. Ukkaṇṭhitāti anabhirati. Sā natthi",
  "tika-s0102t:74_11": "uparūpari uḷārauḷārānameva bhogānaṃ visesato duvijānanānaṃ upatiṭṭhahanato. Nissasantīti",
  "tika-s0102t:74_12": "uṇhaṃ nissasanti. Vijambhantīti anabhirativasena vijambhanaṃ karonti.",
  "tika-s0102t:75_0": "Paṇḍitā evāti buddhisampannā eva devatā. Yathā devatā sampatijātā “kīdisena puññakammena",
  "tika-s0102t:75_1": "idha nibbattā”ti cintetvā “iminā nāma puññakammena idha nibbattā”ti jānanti, evaṃ",
  "tika-s0102t:75_2": "atītabhave attanā kataṃ, aññadāpi vā ekaccaṃ puññakammaṃ jānantiyeva mahāpuññāti",
  "tika-s0102t:75_3": "āha “ye mahāpuññā”tiādi.",
  "tika-s0102t:76_0": "Na paññāyanti ciratarakālattā paramāyuno. Aniyyānikanti na niyyānāvahaṃ sattānaṃ",
  "tika-s0102t:76_1": "abhājanabhāvato. Sattā na paramāyuno honti nāma pāpussannatāyāti āha “tadā hi sattā",
  "tika-s0102t:76_2": "ussannakilesā hontī”ti. Etthāha – kasmā sammāsambuddhā manussaloke eva uppajjanti,",
  "tika-s0102t:76_3": "na devabrahmalokesūti? Devaloke tāva nuppajjanti brahmacariyavāsassa anokāsabhāvato,",
  "tika-s0102t:76_4": "tathā anacchariyabhāvato. Acchariyadhammā hi buddhā bhagavanto, tesaṃ sā acchariyadhammatā",
  "tika-s0102t:76_5": "devattabhāve ṭhitānaṃ na pākaṭā hoti yathā manussabhūtānaṃ, devabhūte hi sammāsambuddhe",
  "tika-s0102t:76_6": "dissamānaṃ buddhānubhāvaṃ devānubhāvato loko dahati, na buddhānubhāvato, tathā sati",
  "tika-s0102t:76_7": "“sammāsambuddho”ti nādhimuccati na sampasīdati, issaraguttaggāhaṃ na vissajjeti,",
  "tika-s0102t:76_8": "devattabhāvassa ca cirakālādhiṭṭhānato ekaccasassatavādato na parimuccati. Brahmaloke",
  "tika-s0102t:76_9": "nuppajjantīti etthāpi eseva nayo. Sattānaṃ tādisaggāhavinimocanatthañhi buddhā bhagavanto",
  "tika-s0102t:76_10": "manussasugatiyaṃyeva uppajjanti, na devasugatiyaṃ. Manussasugatiyaṃ uppajjantāpi",
  "tika-s0102t:76_11": "opapātikā na honti, sati ca opapātikūpapattiyaṃ vuttadosānativattanato, dhammaveneyyānaṃ",
  "tika-s0102t:76_12": "dhammatantiyā ṭhapanassa viya dhātuveneyyānaṃ dhātūnaṃ ṭhapanassa icchitabbattā ca.",
  "tika-s0102t:76_13": "Na hi opapātikānaṃ parinibbānato uddhaṃ sarīradhātuyo tiṭṭhanti. Manussaloke uppajjantāpi",
  "tika-s0102t:76_14": "mahābodhisattā carimabhave manussabhāvassa pākaṭabhāvakaraṇāya pana dārapariggahampi",
  "tika-s0102t:76_15": "karontā yāva puttamukhadassanā agāramajjhe tiṭṭhanti, paripākagatasīlanekkhammapaññādipāramikāpi",
  "tika-s0102t:76_16": "na abhinikkhamantīti. Kiṃ vā etāya kāraṇacintāya “sabbabuddhehi āciṇṇasamāciṇṇā,",
  "tika-s0102t:76_17": "yadidaṃ manussabhūtānaṃyeva abhisambujjhanā, na devabhūtāna”nti. Ayamettha dhammatā.",
  "tika-s0102t:76_18": "Tathā hi tadattho mahābhinīhāropi manussabhūtānaṃyeva ijjhati, na devabhūtānaṃ.",
  "tika-s0102t:77_0": "Kasmā pana sammāsambuddhā jambudīpe eva uppajjanti, na sesadīpesu? Keci tāva āhu",
  "tika-s0102t:77_1": "“yasmā pathaviyā nābhibhūtā, buddhānubhāvasahitā acalaṭṭhānabhūtā bodhimaṇḍabhūmi",
  "tika-s0102t:77_2": "jambudīpe eva, tasmā jambudīpe eva uppajjantī”ti, tathā “itaresampi avijahitaṭṭhānānaṃ",
  "tika-s0102t:77_3": "tattheva labbhanato”ti. Ayaṃ panettha amhākaṃ khanti – yasmā purimabuddhānaṃ, mahābodhisattānaṃ,",
  "tika-s0102t:77_4": "paccekabuddhānañca nibbattiyā sāvakabodhisattānaṃ sāvakabodhiyā abhinīhāro, sāvakapāramiyā",
  "tika-s0102t:77_5": "sambharaṇaṃ, paripācanañca buddhakhettabhūte imasmiṃ cakkavāḷe jambudīpe eva ijjhati,",
  "tika-s0102t:77_6": "na aññattha. Veneyyānaṃ vinayanattho ca buddhuppādoti aggasāvakamahāsāvakādi veneyyavisesāpekkhāya",
  "tika-s0102t:77_7": "etasmiṃ jambudīpe eva buddhā nibbattanti, na sesadīpesu. Ayañca nayo sabbabuddhānaṃ",
  "tika-s0102t:77_8": "āciṇṇasamāciṇṇoti. Tesaṃ uttamapurisānaṃ tattheva uppatti sampatticakkānaṃ viya aññamaññūpanissayato",
  "tika-s0102t:77_9": "aparāparaṃ vattatīti daṭṭhabbaṃ, eteneva imaṃ cakkavāḷaṃ majjhe katvā iminā saddhiṃ",
  "tika-s0102t:77_10": "cakkavāḷānaṃ dasasahassasseva khettabhāvo dīpito ito aññassa buddhānaṃ uppattiṭṭhānassa",
  "tika-s0102t:77_11": "tepiṭake buddhavacane anupalabbhanato. Tenāha “tīsu dīpesu buddhā na nibbattanti,",
  "tika-s0102t:77_12": "jambudīpeyeva nibbattantīti dīpaṃ passī”ti. Iminā nayena desaniyāmepi kāraṇaṃ nīharitvā vattabbaṃ.",
  "tika-s0102t:78": "Idāni ca khattiyakulaṃ lokasammataṃ brāhmaṇānampi pūjanīyabhāvato. “Rājā pitā bhavissatī”ti kulaṃ passi pituvasena kulassa niddisitabbato.",
  "tika-s0102t:79": "“Dasannaṃ māsānaṃ upari satta divasānī”ti passi, tena attano antarāyābhāvaṃ aññāsi, tassā ca tusitabhave dibbasampattipaccanubhavanaṃ.",
  "tika-s0102t:80_0": "Tā devatāti dasasahassicakkavāḷadevatā. Kathaṃ pana tā devatā tadā bodhisattassa",
  "tika-s0102t:80_1": "pūritapāramibhāvaṃ, kathaṃ cassa buddhabhāvaṃ jānantīti? Mahesakkhānaṃ devatānaṃ",
  "tika-s0102t:80_2": "vasena, yebhuyyena ca tā devatā abhisamayabhāgino. Tathā hi bhagavato dhammadānasaṃvibhāge",
  "tika-s0102t:80_3": "anekavāraṃ dasasahassacakkavāḷadevatāsannipāto ahosi.",
  "tika-s0102t:81_0": "“Cavāmī”ti jānāti cutiāsannajavanehi ñāṇasahitehi cutiyā upaṭṭhitabhāvassa paṭisaṃviditattā.",
  "tika-s0102t:81_1": "Cuticittaṃ na jānāti cuticittakkhaṇassa ittarabhāvato. Tathā hi taṃ cutūpapātañāṇassapi",
  "tika-s0102t:81_2": "avisayova. Paṭisandhicittepi eseva nayo. Āvajjanapariyāyoti āvajjanakkamo. Yasmā",
  "tika-s0102t:81_3": "ekavāraṃ āvajjitamattena ārammaṇaṃ nicchinituṃ na sakkā, tasmā taṃ evārammaṇaṃ dutiyaṃ,",
  "tika-s0102t:81_4": "tatiyañca āvajjitvā nicchayati. Āvajjanasīsena cettha javanavāro gahito. Tenāha “dutiyatatiyacittavāre",
  "tika-s0102t:81_5": "eva jānissatī”ti. Cutiyā puretaraṃ katipayacittavārato paṭṭhāya “maraṇaṃ me āsanna”nti",
  "tika-s0102t:81_6": "jānanato “cutikkhaṇepi cavāmīti jānātī”ti vuttaṃ. Paṭisandhiyā pana apubbabhāvato",
  "tika-s0102t:81_7": "paṭisandhicittaṃ na jānāti. Nikantiyā uppattito parato “asukasmiṃ me ṭhāne paṭisandhi",
  "tika-s0102t:81_8": "gahitā”ti jānāti. Tasmiṃ kāleti paṭisandhiggahaṇakāle. Dasasahassilokadhātu kampatīti",
  "tika-s0102t:81_9": "ettha kampanakāraṇaṃ heṭṭhā brahmajālavaṇṇanāyaṃ vuttameva. Atthato panettha yaṃ",
  "tika-s0102t:81_10": "vattabbaṃ, taṃ parato mahāparinibbānavaṇṇanāyaṃ āgamissati. Mahākāruṇikā buddhā bhagavanto",
  "tika-s0102t:81_11": "sattānaṃ hitasukhavidhānatapparatāya bahulaṃ somanassikāva hontīti tesaṃ paṭhamamahāvipākacittena",
  "tika-s0102t:81_12": "paṭisandhiggahaṇaṃ aṭṭhakathāyaṃ vuttaṃ. Mahāsivattheropana yadipi mahākāruṇikā buddhā",
  "tika-s0102t:81_13": "bhagavanto sattānaṃ hitasukhavidhānatapparāva, vivekajjhāsayā pana visaṅkhāraninnā",
  "tika-s0102t:81_14": "sabbasaṅkhāresu ajjhupekkhanabahulāti pañcamamahāvipākacittena paṭisandhiggahaṇamāha.",
  "tika-s0102t:82_0": "Pure puṇṇamāya sattamadivasato paṭṭhāyāti puṇṇamāya pure sattamadivasato paṭṭhāya,",
  "tika-s0102t:82_1": "sukkapakkhe navamito paṭṭhāyāti attho. Sattame divaseti navamito sattame divase āsaḷhipuṇṇamāyaṃ.",
  "tika-s0102t:82_2": "Idaṃ supinanti idāni vuccamānākāraṃ. Majjhimaṭṭhakathāyaṃ pana “anotattadahaṃ netvā",
  "tika-s0102t:82_3": "ekamantaṃ aṭṭhaṃsu. Atha nesaṃ deviyo āgantvā manussamalaharaṇatthaṃ nhāpetvā”ti",
  "tika-s0102t:82_4": "vuttaṃ. Tattha nesaṃ deviyoti mahārājūnaṃ deviyo. Caritvāti gocaraṃ caritvā.",
  "tika-s0102t:83_0": "Haritūpalittāyāti haritena gomayena kataparibhaṇḍāya. “So ca kho purisagabbho, na",
  "tika-s0102t:83_1": "itthigabbho, putto te bhavissatī”ti ettakameva te brāhmaṇā attano supinasatthanayena",
  "tika-s0102t:83_2": "kathesuṃ. “Sace agāraṃ ajjhāvasissatī”tiādi pana devatāviggahena tamatthaṃ yāthāvato pavedesuṃ.",
  "tika-s0102t:84_0": "Dhammatāti ettha dhamma-saddo “jātidhammānaṃ bhikkhave sattāna”ntiādīsu viya pakatipariyāyo,",
  "tika-s0102t:84_1": "dhammo eva dhammatā yathā devo eva devatāti āha “ayaṃ sabhāvo”ti, ayaṃ pakatīti attho.",
  "tika-s0102t:84_2": "Svāyaṃ sabhāvo atthato tathā niyatabhāvoti āha “ayaṃ niyāmoti vuttaṃ hotī”ti. Niyāmo",
  "tika-s0102t:84_3": "pana bahuvidhoti te sabbe atthuddhāranayena uddharitvā idhādhippetaniyāmameva dassetuṃ",
  "tika-s0102t:84_4": "“niyāmo ca nāmā”tiādi vuttaṃ. Tattha kammānaṃ niyāmo kammaniyāmo. Esa nayo utuniyāmādīsu",
  "tika-s0102t:84_5": "tīsu. Itaro pana dhammo eva niyāmo dhammaniyāmo, dhammatā.",
  "tika-s0102t:85": "Kusalassa kammassa. Nisento tikhiṇaṃ karonto.",
  "tika-s0102t:86_0": "Arūpādibhūmibhāgavisesavasena utuvisesadassanato utuvisesena sijjhamānānaṃ rukkhādīnaṃ",
  "tika-s0102t:86_1": "pupphaphalādiggahaṇaṃ “tesu tesu janapadesū”ti visesetvā vuttaṃ. Tasmiṃ tasmiṃ kāleti",
  "tika-s0102t:86_2": "tasmiṃ tasmiṃ vasantādikāle.",
  "tika-s0102t:87": "Madhurato bījato tittato bījatoti yojanā.",
  "tika-s0102t:88_0": "18. Vattamānasamīpe vattamāne viya voharitabbanti “okkamatī”ti vuttanti āha “okkanto",
  "tika-s0102t:88_1": "hotīti ayamevattho”ti. Evaṃ hotīti evaṃ vuttappakārenassa sampajānanā hoti. Na okkamamāne",
  "tika-s0102t:88_2": "paṭisandhikkhaṇassa duviññeyyatāya. Yathā ca vuttaṃ “paṭisandhicittaṃ na jānātī”ti.",
  "tika-s0102t:88_3": "Dasasahassacakkavāḷapattharaṇena vā appamāṇo. Ativiya samujjalanabhāvena uḷāro. Devānubhāvanti",
  "tika-s0102t:88_4": "devānaṃ pabhānubhāvaṃ. Devānañhi pabhaṃ so obhāso abhibhavati, na tesaṃ ādhipaccaṃ.",
  "tika-s0102t:88_5": "Tenāha “nivatthavatthassā”tiādi.",
  "tika-s0102t:89_0": "Lokānaṃ lokadhātūnaṃ antaro vivaro lokantaro, so eva itthiliṅgavasena “lokantarikā”ti",
  "tika-s0102t:89_1": "vutto. Rukkhagacchādinā kenaci na haññantīti aghā, asambādhā. Tenāha “niccavivaṭā”ti.",
  "tika-s0102t:89_2": "Asaṃvutāti heṭṭhā, upari ca kenaci na pihitā. Tena vuttaṃ “heṭṭhāpi appatiṭṭhā”ti.",
  "tika-s0102t:89_3": "Tattha pi-saddena yathā heṭṭhā udakassa pidhāyikā pathavī natthīti asaṃvutā lokantarikā,",
  "tika-s0102t:89_4": "evaṃ uparipi cakkavāḷesu viya devavimānānaṃ abhāvato asaṃvutā appatiṭṭhāti dasseti.",
  "tika-s0102t:89_5": "Andhakāro ettha atthīti andhakārā. Cakkhuviññāṇaṃ na jāyati ālokassa abhāvato, na",
  "tika-s0102t:89_6": "cakkhuno. Tathā hi “tena obhāsena aññamaññaṃ sañjānantī”ti vuttaṃ. Jambudīpe ṭhitamajjhanhikavelāyaṃ",
  "tika-s0102t:89_7": "pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ paññāyati, aparagoyānavāsīnaṃ",
  "tika-s0102t:89_8": "uggamanavasena, evaṃ sesadīpesu pīti āha “ekappahāreneva tīsu dīpesu paññāyantī”ti.",
  "tika-s0102t:89_9": "Ito aññathā pana dvīsu eva dīpesu ekappahārena paññāyantīti. Ekekāya disāya nava",
  "tika-s0102t:89_10": "nava yojanasatasahassāni andhakāravidhamanampi imināva nayena daṭṭhabbaṃ. Pabhāya",
  "tika-s0102t:89_11": "nappahontīti attano pabhāya obhāsituṃ anabhisambhunanti. Yugandharapabbatappamāṇe",
  "tika-s0102t:89_12": "ākāse vicaraṇato “cakkavāḷapabbatassa vemajjhena vicarantī”ti vuttaṃ.",
  "tika-s0102t:90_0": "Vāvaṭāti khādanatthaṃ gaṇhituṃ upakkamantā. Viparivattitvāti vivattitvā. Chijjitvāti",
  "tika-s0102t:90_1": "mucchāpattiyā ṭhitaṭṭhānato muccitvā, aṅgapaccaṅgachedanena vā chijjitvā. Accantakhāreti",
  "tika-s0102t:90_2": "ātapasantāpābhāvena atisītabhāvameva sandhāya accantakhāratā vuttā siyā. Na hi taṃ",
  "tika-s0102t:90_3": "kappasaṇṭhahanaudakaṃ sampattikaramahāmeghavuṭṭhaṃ pathavisandhārakaṃ kappavināsakaṃ",
  "tika-s0102t:90_4": "udakaṃ viya khāraṃ bhavituṃ arahati. Tathā hi sati pathavīpi vilīyeyya, tesaṃ vā",
  "tika-s0102t:90_5": "pāpakammabalena petānaṃ udakassa pubbakheḷabhāvāpatti viya tassa udakassa tadā khārabhāvāpatti",
  "tika-s0102t:90_6": "hotīti vuttaṃ “accantakhāre udake”ti.",
  "tika-s0102t:91": "Ekayāgupānamattampīti pattādibhājanagataṃ yāguṃ gaḷociādiuddharaṇiyā gahetvā pivanamattampi kālaṃ. Samantatoti sabbabhāgato chappakārampi.",
  "tika-s0102t:92": "19. Catunnaṃ mahārājānaṃ vasenāti vessavaṇādicatumahārājabhāvasāmaññena.",
  "tika-s0102t:93": "Yathāvihāranti yathāsakaṃ vihāraṃ.",
  "tika-s0102t:94_0": "20. Pakatiyāti attano pakatiyā eva. Tenāha “sabhāvenevā”ti. Parassa santike gahaṇena",
  "tika-s0102t:94_1": "vinā attano sabhāveneva sayameva adhiṭṭhahitvā sīlasampannā. Bodhisattamātāpīti amhākaṃ",
  "tika-s0102t:94_2": "bodhisattamātāpi. Kāladevilassāti yathā kāladevilassa santike aññadā gaṇhāti, bodhisatte",
  "tika-s0102t:94_3": "pana…pe… sayameva sīlaṃ aggahesi, tathā vipassībodhisattamātāpīti adhippāyo.",
  "tika-s0102t:95_0": "21. “Manussesū”ti idaṃ pakaticārittavasena vuttaṃ, “manussitthiyā nāma manussapurisesu",
  "tika-s0102t:95_1": "purisādhippāyacittaṃ uppajjeyyā”ti. Bodhisattassa mātuyā pana devesupi tādisaṃ cittaṃ",
  "tika-s0102t:95_2": "nuppajjateva. Yathā bodhisattassa ānubhāvena bodhisattamātu purisādhippāyacittaṃ",
  "tika-s0102t:95_3": "nuppajjati, evaṃ tassa ānubhāveneva sā kenaci purisena anabhibhavanīyāti āha “pādā",
  "tika-s0102t:95_4": "na vahanti dibbasaṅkhalikā viya bajjhantī”ti.",
  "tika-s0102t:96_0": "22. Pubbe “kāmaguṇūpasaṃhitaṃ cittaṃ nuppajjatī”ti vuttaṃ, puna “pañcahi kāmaguṇehi",
  "tika-s0102t:96_1": "samappitā samaṅgībhūtā paricāretī”ti ca vuttaṃ. Kathamidaṃ aññamaññaṃ na virujjhatīti",
  "tika-s0102t:96_2": "āha “pubbe”tiādi. Vatthupaṭikkhepoti abrahmacariyavatthupaṭisedho. Tenāha “purisādhippāyavasenā”ti.",
  "tika-s0102t:96_3": "Ārammaṇapaṭilābhoti rūpādipañcakāmaguṇārammaṇasseva paṭilābho.",
  "tika-s0102t:97_0": "23. Kilamathoti khedo, kāyassa garubhāvakathinabhāvādayopi tassā tadā na honti eva.",
  "tika-s0102t:97_1": "“Tirokucchigataṃ passatī”ti vuttaṃ. Kadā paṭṭhāya passatīti āha “kalalādikālaṃ atikkamitvā”tiādi.",
  "tika-s0102t:97_2": "Dassane payojanaṃ sayameva vadati. Tassa abhāvato kalalādikāle na passati. Puttena",
  "tika-s0102t:97_3": "daharena mandena uttānaseyyakena saddhiṃ. “Yaṃ taṃ mātū”tiādi pakaticārittavasena",
  "tika-s0102t:97_4": "vuttaṃ. Cakkavattigabbhatopi hi savisesaṃ bodhisattagabbho parihāraṃ labhati puññasambhārassa",
  "tika-s0102t:97_5": "sātisayattā, tasmā bodhisattamātā ativiya sappāyāhārācārā ca hutvā sakkaccaṃ pariharati.",
  "tika-s0102t:97_6": "Sukhavāsatthanti bodhisattassa sukhavāsatthaṃ. Puratthābhimukhoti mātu purimabhāgābhimukho.",
  "tika-s0102t:97_7": "Idāni tirokucchigatassa dissamānatāya abbhantaraṃ, bāhirañca kāraṇaṃ dassetuṃ “pubbe",
  "tika-s0102t:97_8": "katakamma”ntiādi vuttaṃ. Assāti deviyā. Vatthunti kucchiṃ. Phalikaabbhapaṭalādino",
  "tika-s0102t:97_9": "viya bodhisattamātukucchitacassa patanubhāvena ālokassa vibandhābhāvato yathā bodhisattamātā",
  "tika-s0102t:97_10": "kucchigataṃ bodhisattaṃ passati, kiṃ evaṃ bodhisattopi mātaraṃ, aññañca purato ṭhitaṃ",
  "tika-s0102t:97_11": "rūpagataṃ passati, noti āha “bodhisatto panā”tiādi. Kasmā pana sati cakkhumhi, āloke",
  "tika-s0102t:97_12": "ca na passatīti āha “na hi antokucchiyaṃ cakkhuviññāṇaṃ uppajjatī”ti. Assāsapassāsā",
  "tika-s0102t:97_13": "viya hi tattha cakkhuviññāṇampi na uppajjati tajjassa samannāhārassa abhāvato.",
  "tika-s0102t:98_0": "24. Yathā aññā itthiyo vijātappaccayā tādisena rogena abhibhūtāpi hutvā maranti,",
  "tika-s0102t:98_1": "bodhisattamātu pana bodhisatte kucchigate tassa vijāyananimittaṃ, na koci rogo uppajjati,",
  "tika-s0102t:98_2": "kevalaṃ āyuparikkhayeneva kālaṃ karoti, svāyamattho heṭṭhā vutto eva. “Bodhisattena",
  "tika-s0102t:98_3": "vasitaṭṭhānañhī”tiādi tassa kāraṇavacanaṃ. Aññesaṃ aparibhoganti aññehi na paribhuñjitabbaṃ,",
  "tika-s0102t:98_4": "na paribhogayogyanti attho. Tathā sati bodhisattapitu aññāya aggamahesiyā bhavitabbaṃ,",
  "tika-s0102t:98_5": "tathāpi bodhisattamātari dharantiyā ayujjamānakanti āha “na ca sakkā”tiādi. Apanetvāti",
  "tika-s0102t:98_6": "aggamahesiṭhānato nīharitvā. Attani chandarāgavaseneva bahiddhā ārammaṇapariyesanāti",
  "tika-s0102t:98_7": "visayinisārāgo sattānaṃ visayesu sārāgassa balavakāraṇanti dassento āha “sattānaṃ",
  "tika-s0102t:98_8": "attabhāve chandarāgo balavā hotī”ti. Anurakkhituṃ na sakkotīti sammā gabbhaparihāraṃ",
  "tika-s0102t:98_9": "nānuyuñjati. Tena gabbho bahvābādho hoti. Vatthu visadaṃ hotīti gabbhāsayo visuddho",
  "tika-s0102t:98_10": "hoti. Mātu majjhimavayassa tatiyakoṭṭhāse bodhisattagabbhokkamanampi tassā āyuparimāṇavilokaneneva",
  "tika-s0102t:98_11": "saṅgahitaṃ vayovasena uppajjanakavikārassa parivajjanato. Itthisabhāvena uppajjanakavikāro",
  "tika-s0102t:98_12": "pana bodhisattassa ānubhāveneva vūpasamati.",
  "tika-s0102t:99_0": "25. Sattamāsajātoti paṭisandhiggahaṇato sattame māse jāto. So sītuṇhakkhamo na hoti",
  "tika-s0102t:99_1": "ativiya sukhumālatāya. Aṭṭhamāsajāto kāmaṃ sattamāsajātato buddhivayavā, ekacce pana",
  "tika-s0102t:99_2": "cammapadesā vuddhiṃ pāpuṇantā ghaṭṭanaṃ na sahanti, tena so na jīvati. “Sattamāsajātassa",
  "tika-s0102t:99_3": "pana na tāva te jātā”ti vadanti.",
  "tika-s0102t:100_0": "27. Devā paṭhamaṃ paṭiggaṇhantīti “lokanāthaṃ mahāpurisaṃ sayameva paṭhamaṃ paṭiggaṇhāmā”ti",
  "tika-s0102t:100_1": "sañjātagāravabahumānā attano pītiṃ pavedentā khīṇāsavā suddhāvāsabrahmāno ādito paṭiggaṇhanti.",
  "tika-s0102t:100_2": "Sūtivesanti sūtijagganadhātivesaṃ. Eketi abhayagirivāsino. Macchakkhisadisaṃ chavivasena.",
  "tika-s0102t:100_3": "Aṭṭhāsi na nisīdi, na nipajji vā. Tena vuttaṃ “ṭhitāva bodhisattaṃ bodhisattamātā",
  "tika-s0102t:100_4": "vijāyatī”ti. Niddukkhatāya ṭhitā eva hutvā vijāyati. Dukkhassa hi balavabhāvato taṃ",
  "tika-s0102t:100_5": "dukkhaṃ asahamānā aññā itthiyo nisinnā vā nipannā vā vijāyanti.",
  "tika-s0102t:101": "28. Ajinappaveṇiyāti ajinacammehi sibbitvā katapaveṇiyā. Mahātejoti mahānubhāvo. Mahāyasoti mahāparivāro, vipulakittighoso ca.",
  "tika-s0102t:102_0": "29. Bhaggavibhaggāti sambādhaṭṭhānato nikkhamanena vibhāvitattā bhaggā, vibhaggā",
  "tika-s0102t:102_1": "viya ca hutvā, tena nesaṃ avisadabhāvameva dasseti. Alaggo hutvāti gabbhāsaye, yonipadese",
  "tika-s0102t:102_2": "ca katthaci alaggo asatto hutvā, yato “dhamakaraṇato udakanikkhamanasadisa”nti vuttaṃ.",
  "tika-s0102t:102_3": "Udakenāti gabbhāsayagatena udakena. Amakkhitova nikkhamati sammakkhitassa tādisassa",
  "tika-s0102t:102_4": "udakasemhādikasseva tattha abhāvato. Bodhisattassa hi puññānubhāvato paṭisandhiggahaṇato",
  "tika-s0102t:102_5": "paṭṭhāya taṃ ṭhānaṃ pubbepi visuddhaṃ visesato paramasugandhagandhakuṭi viya candanagandhaṃ vāyantaṃ tiṭṭhati.",
  "tika-s0102t:103": "Udakavaṭṭiyoti udakakkhandhā.",
  "tika-s0102t:104_0": "31. Muhuttajātoti muhuttena jāto hutvā muhuttamattova. Anudhāriyamāneti anukūlavasena",
  "tika-s0102t:104_1": "nīyamāne. Āgatānevāti taṃ ṭhānaṃ upagatāni eva. Anekasākhanti ratanamayānekasatapatiṭṭhānahīrakaṃ.",
  "tika-s0102t:104_2": "Sahassamaṇḍalanti tesaṃ upariṭṭhitaṃ anekasahassamaṇḍalahīrakaṃ. Marūti devā. Na",
  "tika-s0102t:104_3": "kho pana evaṃ daṭṭhabbaṃ padavītihārato pageva disāvilokanassa katattā. Tenāha “mahāsatto",
  "tika-s0102t:104_4": "hī”tiādi. Ekaṅgaṇānīti vivaṭabhāvena vihāraṅgaṇapariveṇaṅgaṇāni viya ekaṅgaṇasadisāni",
  "tika-s0102t:104_5": "ahesuṃ. Sadisopi natthīti tumhākaṃ idaṃ vilokanaṃ visiṭṭhe passituṃ “idha tumhehi",
  "tika-s0102t:104_6": "sadisopi natthi, kuto uttaritaro”ti āhaṃsu. Aggoti padhāno, kena panassa padhānatāti",
  "tika-s0102t:104_7": "āha “guṇehī”ti. Paṭhama-saddo cettha padhānapariyāyo. Bodhisattassa pana padhānatā",
  "tika-s0102t:104_8": "anaññasādhāraṇāti āha “sabbapaṭhamo”ti, sabbapadhānoti attho. Etassevāti aggasaddasseva.",
  "tika-s0102t:104_9": "Ettha ca mahesakkhā tāva devā tathā ca vadanti, itare pana kathanti? Mahāsattassa",
  "tika-s0102t:104_10": "ānubhāvadassanādinā. Mahesakkhānañhi devānaṃ mahāsattassa ānubhāvo viya tena sadisānampi",
  "tika-s0102t:104_11": "ānubhāvo paccakkho ahosīti, itare pana tesaṃ vacanaṃ sutvā saddahantā anuminantā",
  "tika-s0102t:104_12": "tathā āhaṃsu. Paripākagatapubbahetusaṃsiddhāya dhammatāya codiyamāno imasmiṃ…pe… byākāsi.",
  "tika-s0102t:105_0": "Jātamattasseva bodhisattassa ṭhānādīni yesaṃ visesādhigamānaṃ pubbanimittabhūtānīti",
  "tika-s0102t:105_1": "te niddhāretvā dassento “ettha cā”tiādimāha. Tattha patiṭṭhānaṃ caturiddhipādapaṭilābhassa",
  "tika-s0102t:105_2": "pubbanimittaṃ iddhipādavasena lokuttaradhammesu suppatiṭṭhitabhāvasamijjhanato. Uttarābhimukhabhāvo",
  "tika-s0102t:105_3": "lokassa uttaraṇavasena gamanassa pubbanimittaṃ. Tena hi bhagavā sadevakassa lokassa",
  "tika-s0102t:105_4": "abhibhūto, kenaci anabhibhūto ahosi. Tenāha “mahājanaṃ ajjhottharitvā abhibhavitvā",
  "tika-s0102t:105_5": "gamanassa pubbanimitta”nti. Tathā sattapadagamanaṃ sattapadabojjhaṅgasampannaariyamaggagamanassa.",
  "tika-s0102t:105_6": "Suvisuddhasetacchattadhāraṇaṃ suvisuddhavimuttichattadhāraṇassa. Pañcarājakakudhabhaṇḍasamāyogo",
  "tika-s0102t:105_7": "pañcavidhavimuttiguṇasamāyogassa. Anāvaṭadisānuvilokanaṃ anāvaṭañāṇatāya. “Aggohamasmī”tiādinā",
  "tika-s0102t:105_8": "achambhitavācābhāsanaṃ kenaci avibandhanīyatāya appavattiyassa saddhammacakkappavattanassa.",
  "tika-s0102t:105_9": "“Ayamantimā jātī”ti āyatiṃ jātiyā abhāvakittanā anupādi…pe… pubbanimittanti veditabbaṃ",
  "tika-s0102t:105_10": "tassa tassa anāgate laddhabbavisesassa taṃ taṃ nimittaṃ abyabhicārīti katvā. Na āgatoti",
  "tika-s0102t:105_11": "imasmiṃ sutte, aññattha ca vakkhamānāya anupubbiyā na āgato. Āharitvāti tasmiṃ tasmiṃ",
  "tika-s0102t:105_12": "sutte, aṭṭhakathāsu ca āgatanayena āharitvā dīpetabbo.",
  "tika-s0102t:106_0": "“Dasasahassilokadhātu kampī”ti idaṃ satipi idha pāḷiyaṃ āgatatte vakkhamānānaṃ acchariyānaṃ",
  "tika-s0102t:106_1": "mūlabhūtaṃ dassetuṃ vuttaṃ, evaṃ aññampi evarūpaṃ daṭṭhabbaṃ. Tantibaddhā vīṇā cammabaddhā",
  "tika-s0102t:106_2": "bheriyoti pañcaṅgikatūriyassa nidassanamattaṃ, ca-saddena vā itaresampi saṅgaho daṭṭhabbo.",
  "tika-s0102t:106_3": "“Andubandhanādīni taṅkhaṇe eva chajjitvā puna pākatikāneva honti, tathā jaccandhādīnaṃ",
  "tika-s0102t:106_4": "cakkhusotādīni tathārūpakammapaccayā tasmiṃyeva khaṇe uppajjitvā tāvadeva vigacchantī”ti",
  "tika-s0102t:106_5": "vadanti. Chijjiṃsūti ca pādesu bandhaṭṭhānesu chijjiṃsu. Vigacchiṃsūti vūpasamiṃsu.",
  "tika-s0102t:106_6": "Ākāsaṭṭhakaratanāni nāma taṃtaṃvimānagatamaṇiratanādīni. Sakatejobhāsitānīti ativiya",
  "tika-s0102t:106_7": "samujjalāya attano pabhāya obhāsitāni ahesuṃ. Nappavattīti na sannipāto. Na vāyīti",
  "tika-s0102t:106_8": "kharo vāto na vāyi. Mudusukho pana sattānaṃ sukhāvaho vāyi. Pathavigatā ahesuṃ uccaṭṭhāne",
  "tika-s0102t:106_9": "ṭhātuṃ avisahantā. Utusampannoti anuṇhāsītatāsaṅkhātena utunā sampanno. Apphoṭanaṃ",
  "tika-s0102t:106_10": "vuccati bhujahatthasaṅghaṭṭanasaddo, atthato pana vāmahatthaṃ ure ṭhapetvā dakkhiṇena",
  "tika-s0102t:106_11": "puthupāṇinā hatthatāḷanena saddakaraṇaṃ. Mukhena usseḷanaṃ saddassa muñcanaṃ seḷanaṃ.",
  "tika-s0102t:106_12": "Ekaddhajamālā ahosi nirantaraṃ dhajamālāsamodhānagatāya. Na kevalañca etāni eva,",
  "tika-s0102t:106_13": "atha kho aññānipi “vicittapupphasugandhapupphavassadevopavassi sūriye dissamāne eva",
  "tika-s0102t:106_14": "tārakā obhāsiṃsu, acchaṃ vippasannaṃ udakaṃ pathavito ubbhijji, bilāsayā ca tiracchānā",
  "tika-s0102t:106_15": "āsayato nikkhamiṃsu, rāgadosamohāpi tanu bhaviṃsu, pathaviyaṃ rajo vūpasami, aniṭṭhagandho",
  "tika-s0102t:106_16": "vigacchi, dibbagandho vāyi, rūpino devā sarūpeneva manussānaṃ āpāthaṃ agamaṃsu, sattānaṃ",
  "tika-s0102t:106_17": "cutūpapātā nāhesu”nti evamādīni yāni mahābhinīhārasamaye uppannāni dvattiṃsapubbanimittāni,",
  "tika-s0102t:106_18": "tāni anavasesato tadā ahesunti.",
  "tika-s0102t:107_0": "Tatrāpīti tesupi pathavikampādīsu evaṃ pubbanimittabhāvo veditabbo. Na kevalaṃ sampatijātassa",
  "tika-s0102t:107_1": "ṭhānādīsu evāti adhippāyo. Sabbaññutaññāṇapaṭilābhassa pubbanimittaṃ sabbassa ñeyyassa,",
  "tika-s0102t:107_2": "titthakaramatassa ca cālanato. Kenaci anussāhitānaṃyeva imasmiṃyeva ekacakkavāḷe",
  "tika-s0102t:107_3": "sannipāto kenaci anussāhitānaṃyeva ekappahāreneva sannipatitvā dhammapaṭiggaṇhanassa",
  "tika-s0102t:107_4": "pubbanimittaṃ. Paṭhamaṃ devatānaṃ paṭiggahaṇaṃ dibbavihārapaṭilābhassa, pacchā manussānaṃ",
  "tika-s0102t:107_5": "paṭiggahaṇaṃ tattheva ṭhānassa niccalasabhāvato āneñjavihārapaṭilābhassa pubbanimittaṃ.",
  "tika-s0102t:107_6": "Vīṇānaṃ sayaṃ vajjanaṃ parūpadesena vinā sayameva anupubbavihārapaṭilābhassa pubbanimittaṃ.",
  "tika-s0102t:107_7": "Bherīnaṃ vajjanaṃ cakkavāḷapariyantāya parisāya pavedanasamatthassa dhammabheriyā",
  "tika-s0102t:107_8": "anusāvanassa amatadundubhighosanassa pubbanimittaṃ. Andubandhanādīnaṃ chedo mānavinibandhabhedanassa",
  "tika-s0102t:107_9": "pubbanimittaṃ. Mahājanassa rogavigamo tasseva sakalavaṭṭadukkharogavigamabhūtassa",
  "tika-s0102t:107_10": "saccapaṭilābhassa pubbanimittaṃ. “Mahājanassā”ti padaṃ “mahājanassa dibbacakkhupaṭilābhassa,",
  "tika-s0102t:107_11": "mahājanassa dibbasotadhātupaṭilābhassā”tiādinā tattha tattha ānetvā sambandhitabbaṃ.",
  "tika-s0102t:107_12": "Iddhipādabhāvanāvasena sātisayañāṇajavasampattisiddhīti āha “pīṭhasappīnaṃ javasampadā",
  "tika-s0102t:107_13": "caturiddhipādapaṭilābhassa pubbanimitta”nti. Supaṭṭanasampāpuṇanaṃ catupaṭisambhidādhigamassa",
  "tika-s0102t:107_14": "pubbanimittaṃ. Atthādianurūpaṃ atthādīsu sampaṭipattibhāvato. Ratanānaṃ sakatejobhāsitattaṃ",
  "tika-s0102t:107_15": "yaṃ lokassa dhammobhāsaṃ dassessati, tena tassa sakatejobhāsitattassa pubbanimittaṃ.",
  "tika-s0102t:108_0": "Catubrahmavihārapaṭilābhassa pubbanimittaṃ tassa sabbaso veravūpasamanato. Ekādasaagginibbāpanassa",
  "tika-s0102t:108_1": "pubbanimittaṃ dunnibbāpananibbānabhāvato. Ñāṇālokādassanassa pubbanimittaṃ anāloke",
  "tika-s0102t:108_2": "ālokadassanabhāvato. Nibbānarasenāti kilesānaṃ nibbāyanarasena. Ekarasabhāvassāti",
  "tika-s0102t:108_3": "sāsanassa sabbattha ekarasabhāvassa, tañca kho amadhurassa lokassa sabbaso madhurabhāvāpādanena.",
  "tika-s0102t:108_4": "Dvāsaṭṭhidiṭṭhigatabhindanassa pubbanimittaṃ sabbaso diṭṭhigatavātāpanayanavasena.",
  "tika-s0102t:108_5": "Ākāsādiappatiṭṭhavisamacañcalaṭṭhānaṃ pahāya sakuṇānaṃ pathavigamanaṃ tādisaṃ micchāgāhaṃ",
  "tika-s0102t:108_6": "pahāya sattānaṃ pāṇehi ratanattayasaraṇagamanassa pubbanittaṃ. Bahujanakantatāyāti",
  "tika-s0102t:108_7": "candassa viya bahujanassa kantatāya. Sūriyassa uṇhasītavivajjitautusukhatā pariḷāhavivajjitakāyikacetasikasukhappattiyā",
  "tika-s0102t:108_8": "pubbanimittaṃ. Devatānaṃ apphoṭanādīhi kīḷanaṃ pamoduppatti bhavantagamanena, dhammasabhāvabodhanena",
  "tika-s0102t:108_9": "ca udānavasena pamodavibhāvanassa pubbanimittaṃ. Dhammavegavassanassāti desanāñāṇavegena",
  "tika-s0102t:108_10": "dhammāmatassa vassanassa pubbanimittaṃ. Kāyagatāsativasena laddhaṃ jhānaṃ pādakaṃ",
  "tika-s0102t:108_11": "katvā uppāditamaggaphalasukhānubhavo kāyagatāsatiamatapaṭilābho, tassa pana kāyassāpi",
  "tika-s0102t:108_12": "atappakasukhāvahattā khudāpipāsāpīḷanābhāvo pubbanimittaṃ vutto. Aṭṭhakathāyaṃpana",
  "tika-s0102t:108_13": "khudaṃ, pipāsañca bhinditvā vuttaṃ. Tattha pubbanimittānaṃ bhedo visesasāmaññavibhāgena,",
  "tika-s0102t:108_14": "gobalībaddañāyena ca gahetabbo. “Sayamevā”ti padaṃ “aṭṭhaṅgikamaggadvāravivaraṇassā”ti",
  "tika-s0102t:108_15": "etthāpi ānetvā sambandhitabbaṃ. Bharitabhāvassāti paripuṇṇabhāvassa. “Ariyaddhajamālāmālitāyāti",
  "tika-s0102t:108_16": "kāsāyaddhajamālāvantatāyā”ti keci, sadevakassa lokassa pana ariyamaggabojjhaṅgaddhajamālāhi",
  "tika-s0102t:108_17": "mālibhāvassa pubbanimittaṃ. Yaṃ panettha anuddhaṭaṃ, taṃ suviññeyyameva.",
  "tika-s0102t:109_0": "Etthāti “sampatijāto”tiādinā āgate imasmiṃ vāre. Vissajjitova, tasmā amhehi idha",
  "tika-s0102t:109_1": "apubbaṃ vattabbaṃ natthīti adhippāyo. Tadā pathaviyaṃ gacchantopi mahāsatto ākāsena",
  "tika-s0102t:109_2": "gacchanto viya mahājanassa tathā upaṭṭhāsīti ayamettha niyati dhammaniyāmo bodhisattānaṃ",
  "tika-s0102t:109_3": "dhammatā ti idaṃ niyativādavasena kathanaṃ. Pubbe purimajātīsu tādisassa puññasambhārakammassa",
  "tika-s0102t:109_4": "katattā upacitattā mahājanassa tathā upaṭṭhāsīti idaṃ pubbekatakammavādavasena kathanaṃ.",
  "tika-s0102t:109_5": "Imesaṃ sattānaṃ upari īsanasīlatāya yathāsakaṃ kammameva issaro nāma, tassa nimmānaṃ",
  "tika-s0102t:109_6": "attano phalassa nibbattanaṃ mahāpurisopi sadevakaṃ lokaṃ abhibhavituṃ samatthena",
  "tika-s0102t:109_7": "uḷārena puññakammena nibbattito, tena issarena nimmito nāma, tassa cāyaṃ nimmānaviseso,",
  "tika-s0102t:109_8": "yadidaṃ mahānubhāvatā, yāya mahājanassa tathā upaṭṭhāsīti idaṃ issaranimmānavasena",
  "tika-s0102t:109_9": "kathanaṃ. Evaṃ taṃ taṃ bahulaṃ vatvā kiṃ imāya pariyāyakathāyāti avasāne ujukameva",
  "tika-s0102t:109_10": "byākari. Sampatijāto pathaviyaṃ kathaṃ padasā gacchati, evaṃ mahānubhāvo ākāsena",
  "tika-s0102t:109_11": "maññe gacchatīti parikappanavasena ākāsena gacchanto viya ahosi. Sīghataraṃ pana",
  "tika-s0102t:109_12": "sattapadavītihārena gatattā dissamānarūpopi mahājanassa adissamāno viya ahosi. Acelakabhāvo,",
  "tika-s0102t:109_13": "khuddakasarīratā ca tādisassa iriyāpathassa na anucchavikāti kammānubhāvasañjanitapāṭihāriyavasena",
  "tika-s0102t:109_14": "alaṅkatapaṭiyatto viya, soḷasavassuddesiko viya ca mahājanassa upaṭṭhāsīti veditabbaṃ.",
  "tika-s0102t:109_15": "Mahāsattassa puññānubhāvena tadā tathā upaṭṭhānamattamevetanti. Pacchā bāladārakova",
  "tika-s0102t:109_16": "ahosi, na tādisoti. Buddhabhāvānucchavikassa bodhisattānubhāvassa yāthāvato paveditattā",
  "tika-s0102t:109_17": "parisā cassa byākaraṇena buddhena viya…pe… attamanā ahosi.",
  "tika-s0102t:110": "Sabbadhammatāti sabbā soḷasavidhāpi yathāvuttā dhammatā sabbabodhisattānaṃ hontīti veditabbā puññañāṇasambhāradassanena nesaṃ ekasadisattā.",
  "tika-s0102t:111": "Dvattiṃsamahāpurisalakkhaṇavaṇṇanā",
  "tika-s0102t:112_0": "33. Dukūlacumbaṭaketi daharassa nipajjanayogyatāvasena paṭisaṃhaṭadukūlasukhume.",
  "tika-s0102t:112_1": "“Khattiyo brāhmaṇo”ti evamādi jāti. “Koṇḍañño gotamo”ti evamādi gottaṃ. “Poṇikā cikkhallikā",
  "tika-s0102t:112_2": "sākiyā koḷiyā”ti evamādi kulapadeso. Ādi-saddena rūpissariyaparivārādisabbasampattiyo",
  "tika-s0102t:112_3": "saṅgaṇhāti. Mahantassāti vipulassa, uḷārassāti attho. Nipphattiyoti siddhiyo. Gantabbagatiyāti",
  "tika-s0102t:112_4": "gati-saddassa kammasādhanatamāha. Upapajjanavasena hi sucaritaduccaritehi gantabbāti",
  "tika-s0102t:112_5": "gatiyo, upapattibhavaviseso. Gacchati yathāruci pavattatīti gati, ajjhāsayo. Paṭisaraṇeti",
  "tika-s0102t:112_6": "parāyaṇe avassaye. Sabbasaṅkhatavisaṃyuttassa hi arahato nibbānameva taṃpaṭisaraṇaṃ. Tyāhanti te ahaṃ.",
  "tika-s0102t:113_0": "Dasavidhe kusaladhamme, agarahite ca rājadhamme niyuttoti dhammiko. Tena ca dhammena",
  "tika-s0102t:113_1": "sakalaṃ lokaṃ rañjetīti dhammarājā. Yasmā cakkavattī dhammena ñāyena rajjaṃ adhigacchati,",
  "tika-s0102t:113_2": "na adhammena, tasmā vuttaṃ “dhammena laddharajjattā dhammarājā”ti. Catūsu disāsu",
  "tika-s0102t:113_3": "samuddapariyosānatāya caturantā nāma tattha tattha dīpe mahāpathavīti āha “puratthima…pe…",
  "tika-s0102t:113_4": "issaro”ti. Vijitāvīti vijetabbassa vijitavā, kāmakodhādikassa abbhantarassa, paṭirājabhūtassa",
  "tika-s0102t:113_5": "bāhirassa ca arigaṇassa vijayi, vijetvā ṭhitoti attho. Kāmaṃ cakkavattino kenaci",
  "tika-s0102t:113_6": "yuddhaṃ nāma natthi, yuddhena pana sādhetabbassa vijayassa siddhiyā “vijitasaṅgāmo”ti",
  "tika-s0102t:113_7": "vuttaṃ. Janapadova catubbidhaacchariyadhammādisamannāgate asmiṃ rājini thāvariyaṃ",
  "tika-s0102t:113_8": "kenaci asaṃhāriyaṃ daḷhaṃ bhattabhāvaṃ patto, janapade vā attano dhammikāya paṭipattiyā",
  "tika-s0102t:113_9": "thāvariyaṃ thirabhāvaṃ pattoti janapadatthāvariyappatto. Manussānaṃ ure satthaṃ ṭhapetvā",
  "tika-s0102t:113_10": "icchitadhanaharaṇādinā parasāhasakāritāya sāhasikā.",
  "tika-s0102t:114_0": "Ratijananaṭṭhenāti atappakapītisomanassuppādanena. Saddatthato pana rametīti ratanaṃ.",
  "tika-s0102t:114_1": "“Aho manohara”nti citte kattabbatāya cittīkataṃ. “Svāyaṃ cittīkāro tassa pūjanīyatāyā”ti",
  "tika-s0102t:114_2": "cittīkatanti pūjanīyanti atthaṃ vadanti. Mahantaṃ vipulaṃ aparimitaṃ mūlaṃ agghatīti",
  "tika-s0102t:114_3": "mahagghaṃ. Natthi etassa tulā upamāti atulaṃ, asadisaṃ. Kadāci eva uppajjanato dukkhena",
  "tika-s0102t:114_4": "laddhabbattā dullabhadassanaṃ. Anomehi uḷāraguṇeheva sattehi paribhuñjitabbato anomasattaparibhogaṃ.",
  "tika-s0102t:114_5": "Idāni nesaṃ cittīkatādiatthānaṃ savisesaṃ cakkaratane labbhamānataṃ dassetvā itaresupi",
  "tika-s0102t:114_6": "te atidisituṃ “cakkaratanassa cā”tiādi āraddhaṃ. Aññaṃ devaṭṭhānaṃ nāma na hoti rañño",
  "tika-s0102t:114_7": "anaññasādhāraṇissariyādisampattipaṭilābhahetuto, sattānañca yathicchitatthapaṭilābhahetuto.",
  "tika-s0102t:114_8": "Aggho natthi ativiya uḷārasamujjalasattaratanamayattā, acchariyabbhutamahānubhāvatāya",
  "tika-s0102t:114_9": "ca. Yadaggena mahagghaṃ, tadaggena atulaṃ. Sattānaṃ pāpajigucchanena vigatakāḷako",
  "tika-s0102t:114_10": "puññapasutatāya maṇḍabhūto yādiso kālo buddhuppādāraho, tādise eva cakkavattīnampi",
  "tika-s0102t:114_11": "sambhavoti āha “yasmā ca panā”tiādi. Upamāvasena cetaṃ vuttaṃ, upamopameyyānañca",
  "tika-s0102t:114_12": "na accantameva sadisatā. Tasmā yathā buddhā kadāci karahaci uppajjanti, na tathā",
  "tika-s0102t:114_13": "cakkavattino, evaṃ santepi cakkavattivattaparipūraṇassāpi dukkarabhāvatopi dullabhuppādāyevāti,",
  "tika-s0102t:114_14": "iminā dullabhuppādatāsāmaññena tesaṃ dullabhadassanatā vuttāti veditabbaṃ. Kāmaṃ",
  "tika-s0102t:114_15": "cakkaratanānubhāvena sijjhamāno guṇo cakkavattiparivārasādhāraṇo, tathāpi “cakkavattī",
  "tika-s0102t:114_16": "eva naṃ sāmibhāvena visavitāya paribhuñjatī”ti vattabbataṃ arahati tadatthaṃ uppajjanatoti",
  "tika-s0102t:114_17": "dassento “tadeta”ntiādimāha. Yathāvuttānaṃ pañcannaṃ, channampi vā atthānaṃ itararatanesupi",
  "tika-s0102t:114_18": "labbhanato “evaṃ sesānipī”ti vuttaṃ. Hatthiassa-pariṇāyakaratanehi ajitavijayato,",
  "tika-s0102t:114_19": "cakkaratanena ca parivārabhāvena, sesehi paribhogūpakaraṇabhāvena samannāgato. Hatthiassamaṇiitthiratanehi",
  "tika-s0102t:114_20": "paribhogūpakaraṇabhāvena sesehi parivārabhāvenāti yojanā.",
  "tika-s0102t:115_0": "Catunnaṃ mahādīpānaṃ sirivibhavanti tattha laddhaṃ sirisampattiñceva bhogasampattiñca.",
  "tika-s0102t:115_1": "Tādisamevāti “purebhattamevā”tiādinā vuttānubhāvameva. Yojanappamāṇaṃ padesaṃ byāpanena",
  "tika-s0102t:115_2": "yojanappamāṇaṃ andhakāraṃ. Atidīghatādichabbidhadosaparivajjitaṃ.",
  "tika-s0102t:116_0": "Sūrāti sattivanto, nibbhayāti atthoti āha “abhīrukā”ti. Aṅganti kāraṇaṃ. Yena kāraṇena",
  "tika-s0102t:116_1": "“vīrā”ti vucceyyuṃ, taṃ vīraṅgaṃ. Tenāha “vīriyassetaṃ nāma”nti. Yāva cakkavāḷapabbatā",
  "tika-s0102t:116_2": "cakkassa vattanato “cakkavāḷapabbataṃ sīmaṃ katvā ṭhitasamuddapariyanta”nti vuttaṃ.",
  "tika-s0102t:116_3": "“Adaṇḍenā”ti imināva dhanadaṇḍassa, sarīradaṇḍassa ca akaraṇaṃ vuttaṃ. “Asatthenā”ti",
  "tika-s0102t:116_4": "iminā pana senāya yujjhanassāti tadubhayaṃ dassetuṃ “ye katāparādhe”tiādi vuttaṃ.",
  "tika-s0102t:116_5": "Vuttappakāranti sāgarapariyantaṃ.",
  "tika-s0102t:117_0": "“Rañjanaṭṭhena rāgo, taṇhāyanaṭṭhena taṇhā”ti pavattiākārabhedena lobho eva dvidhā",
  "tika-s0102t:117_1": "vutto. Tathā hissa dvidhāpi chadanaṭṭho ekantiko. Yathāha “andhatamaṃ tadā hoti,",
  "tika-s0102t:117_2": "yaṃ rāgo sahate nara”nti, “taṇhāchadanachāditā”ti ca. Iminā nayena dosādīnampi chadanaṭṭho",
  "tika-s0102t:117_3": "vattabbo. Kilesaggahaṇena vicikicchādayo sesakilesā vuttā. Yasmā te sabbe pāpadhammā",
  "tika-s0102t:117_4": "uppajjamānā sattasantānaṃ chādetvā pariyonandhitvā tiṭṭhanti kusalappavattiṃ nivārenti,",
  "tika-s0102t:117_5": "tasmā te “chadanā, chadā”ti ca vuttā. Vivaṭṭacchadāti ca o-kārassa ā-kāraṃ katvā niddeso.",
  "tika-s0102t:118_0": "35. Tāsanti dvinnampi nipphattīnaṃ. Nimittabhūtānīti ñāpakakāraṇabhūtāni. Tathā hi",
  "tika-s0102t:118_1": "lakkhīyati mahāpurisabhāvo etehīti lakkhaṇāni. Ṭhānagamanādīsu bhūmiyaṃ suṭṭhu samaṃ",
  "tika-s0102t:118_2": "patiṭṭhitā pādā etassāti suppatiṭṭhitapādo. Taṃ panassa suppatiṭṭhitapādataṃ byatirekamukhena",
  "tika-s0102t:118_3": "vibhāvetuṃ “yathā”tiādi vuttaṃ. Tattha aggatalanti aggapādatalaṃ. Paṇhīti paṇhitalaṃ.",
  "tika-s0102t:118_4": "Passanti pādatalassa dvīsu passesu ekekaṃ, ubhayameva vā pariyantaṃ passaṃ. “Assa",
  "tika-s0102t:118_5": "panā”tiādi anvayato atthavibhāvanaṃ. Suvaṇṇapādukatalamiva ujukaṃ nikkhipiyamānaṃ.",
  "tika-s0102t:118_6": "Ekappahārenevāti ekakkhaṇeyeva. Sakalaṃ pādatalaṃ bhūmiṃ phusati nikkhipane. Ekappahāreneva",
  "tika-s0102t:118_7": "sakalaṃ pādatalaṃ bhūmito uṭṭhahatīti yojanā. Tasmā ayaṃ suppatiṭṭhitapādoti nigamanaṃ.",
  "tika-s0102t:118_8": "Yaṃ panettha vattabbaṃ anupubbaninnādiacchariyabbhutaṃ nissandaphalaṃ, taṃ parato",
  "tika-s0102t:118_9": "lakkhaṇasuttavaṇṇanāyaṃ āvibhavissatīti.",
  "tika-s0102t:119_0": "Nābhi dissatīti lakkhaṇacakkassa nābhi parimaṇḍalasaṇṭhānā suparibyattā hutvā dissati,",
  "tika-s0102t:119_1": "labbhatīti adhippāyo. Nābhiparicchinnāti tassaṃ nābhiyaṃ paricchinnā paricchedavasena",
  "tika-s0102t:119_2": "ṭhitā. Nābhimukhaparikkhepapaṭṭoti pakaticakkassa akkhabbhāhatapariharaṇatthaṃ nābhimukhe",
  "tika-s0102t:119_3": "ṭhapetabbaṃ parikkhepapaṭṭo, tappaṭicchanno idha adhippeto. Nemimaṇikāti nemiyaṃ",
  "tika-s0102t:119_4": "āvalibhāvena ṭhitamaṇikālekhā. Sambahulavāroti bahuvidhalekhaṅgavibhāvanavāro. Sattīti",
  "tika-s0102t:119_5": "āvudhasatti. Sirivacchoti siriaṅgā. Nandīti dakkhiṇāvattaṃ. Sovattikoti sovattiaṅgo.",
  "tika-s0102t:119_6": "Vaṭaṃsakoti āveḷaṃ. Vaḍḍhamānakanti purimahādīsu dīpaṅkaṃ. Morahatthakoti morapiñchakalāpo,",
  "tika-s0102t:119_7": "morapiñchapaṭisibbito vā bījanīviseso. Vāḷabījanīti cāmarivālaṃ. Siddhatthādi puṇṇaghaṭapuṇṇapātiyo.",
  "tika-s0102t:119_8": "“Cakkavāḷo”ti vatvā tassa padhānāvayave dassetuṃ “himavā sineru…pe… sahassānī”ti",
  "tika-s0102t:119_9": "vuttaṃ. “Cakkavattirañño parisaṃ upādāyā”ti idaṃ hatthiratanādīnampi tattha labbhamānabhāvadassanaṃ.",
  "tika-s0102t:119_10": "Sabbotisattiādiko yathāvutto aṅgaviseso cakkalakkhaṇasseva parivāroti veditabbo.",
  "tika-s0102t:120_0": "“Āyatapaṇhī”ti idaṃ aññesaṃ paṇhito dīghataṃ sandhāya vuttaṃ, na pana atidīghatanti",
  "tika-s0102t:120_1": "āha “paripuṇṇapaṇhī”ti. Yathā pana paṇhilakkhaṇaṃ paripuṇṇaṃ nāma hoti, taṃ byatirekamukhena",
  "tika-s0102t:120_2": "dassetuṃ “yathā hī”tiādi vuttaṃ. Āraggenāti maṇḍalāya sikhāya. Vaṭṭetvāti yathā suvaṭṭaṃ",
  "tika-s0102t:120_3": "hoti, evaṃ vaṭṭetvā. Rattakambalageṇḍukasadisāti rattakambalamayageṇḍukasadisā.",
  "tika-s0102t:121_0": "“Makkaṭassevā”ti dīghabhāvaṃ, samatañca sandhāyetaṃ vuttaṃ. Niyyāsatelenāti chattiritaniyyāsādiniyyāsasammissena",
  "tika-s0102t:121_1": "telena, yaṃ “surabhiniyyāsa”ntipi vadanti. Niyyāsatelaggahaṇañcettha haritālavaṭṭiyā",
  "tika-s0102t:121_2": "ghanasiniddhabhāvadassanatthaṃ.",
  "tika-s0102t:122": "Yathā satakkhattuṃ vihataṃ kappāsapaṭalaṃ sappimaṇḍe osāritaṃ ativiya mudu hoti, evaṃ mahāpurisassa hatthapādāti dassento “sappimaṇḍe”tiādimāha. Talunāti sukhumālā.",
  "tika-s0102t:123_0": "Cammenāti aṅgulantaraveṭhitacammena. Paṭibaddhaaṅgulantaroti ekato sambaddhaaṅgulantaro",
  "tika-s0102t:123_1": "na hoti. Ekappamāṇāti dīghato samānappamāṇā. Yavalakkhaṇanti abbhantarato aṅgulipabbe",
  "tika-s0102t:123_2": "ṭhitaṃ yavalakkhaṇaṃ. Paṭivijjhitvāti taṃtaṃpabbānaṃ samānadesatāya aṅgulīnaṃ pasāritakālepi",
  "tika-s0102t:123_3": "aññamaññaṃ vijjhitāni viya phusitvā tiṭṭhanti.",
  "tika-s0102t:124_0": "Saṅkhā vuccanti gopphakā, uddhaṃ saṅkhā etesanti ussaṅkhā, pādā. Piṭṭhipādeti piṭṭhipādasamīpe.",
  "tika-s0102t:124_1": "Tenāti piṭṭhipāde ṭhitagopphakabhāvena baddhā hontīti yojanā. Tayidaṃ “tenā”ti padaṃ",
  "tika-s0102t:124_2": "uparipadadvayepi yojetabbaṃ “tena baddhabhāvena na yathāsukhaṃ parivaṭṭanti, tena",
  "tika-s0102t:124_3": "yathāsukhaṃ naparivaṭṭanena gacchantānaṃ pādatalānipi na dissantī”ti. Uparīti piṭṭhipādato",
  "tika-s0102t:124_4": "dvitiaṅgulimattaṃ uddhaṃ, “caturaṅgulamatta”nti ca vadanti. Nigūḷhāni ca honti, na",
  "tika-s0102t:124_5": "aññesaṃ viya paññāyamānāni. Tenāti gopphakānaṃ upari patiṭṭhitabhāvena. Assāti mahāpurisassa.",
  "tika-s0102t:124_6": "Satipi desantarappavattiyaṃ niccaloti dassanatthaṃ nābhiggahaṇaṃ. “Adhokāyova iñjatī”ti",
  "tika-s0102t:124_7": "idaṃ purimapadassa kāraṇavacanaṃ. Yasmā adhokāyova iñjati, tasmā nābhito…pe… niccalo",
  "tika-s0102t:124_8": "hoti. “Sukhena pādā parivaṭṭantī”ti idaṃ pana purimassa, pacchimassa ca kāraṇavacanaṃ.",
  "tika-s0102t:124_9": "Yasmā sukhena pādā parivaṭṭanti, tasmā adhokāyova iñjati, yasmā sukhena pādā parivaṭṭanti,",
  "tika-s0102t:124_10": "tasmā puratopi…pe… pacchatoyevāti.",
  "tika-s0102t:125_0": "Yasmā eṇimigassa samantato ekasadisamaṃsā anukkamena uddhaṃ thūlā jaṅghā honti, tathā",
  "tika-s0102t:125_1": "mahāpurisassāpi, tasmā vuttaṃ “eṇimigasadisajaṅgho”ti. Paripuṇṇajaṅghoti samantato",
  "tika-s0102t:125_2": "maṃsūpacayena paripuṇṇajaṅgho. Tenāha “na ekato”tiādi.",
  "tika-s0102t:126_0": "Etenāti “anonamanto”tiādivacanena, jāṇuphāsubhāvadīpanenāti attho. Avasesajanāti",
  "tika-s0102t:126_1": "iminā lakkhaṇena rahitajanā. Khujjā vā honti heṭṭhimakāyato uparimakāyassa rassatāya,",
  "tika-s0102t:126_2": "vāmanā vā uparimakāyato heṭṭhimakāyassa rassatāya, etena ṭhapetvā sammāsambuddhaṃ,",
  "tika-s0102t:126_3": "cakkavattinañca itare sattā khujjapakkhikā, vāmanapakkhikā cāti dasseti.",
  "tika-s0102t:127_0": "Kāmaṃ sabbāpi padumakaṇṇikā suvaṇṇavaṇṇāva, kañcanapadumakaṇṇikā pana pabhassarabhāvena",
  "tika-s0102t:127_1": "tato sātisayāti āha “suvaṇṇapadumakaṇṇikasadisehī”ti. Ohitanti samohitaṃ antogadhaṃ.",
  "tika-s0102t:127_2": "Tathābhūtaṃ pana taṃ tena channaṃ hotīti āha “paṭicchanna”nti.",
  "tika-s0102t:128_0": "Suvaṇṇavaṇṇoti suvaṇṇavaṇṇavaṇṇoti ayamettha atthoti āha “jātihiṅgulakenā”tiādi,",
  "tika-s0102t:128_1": "svāyamattho āvuttiñāyena ca veditabbo. Sarīrapariyāyo idha vaṇṇa-saddoti adhippāyo.",
  "tika-s0102t:128_2": "Paṭhamavikappaṃ vatvā tathārūpāya pana ruḷhiyā abhāvaṃ manasi katvā vaṇṇadhātupariyāyameva",
  "tika-s0102t:128_3": "vaṇṇa-saddaṃ gahetvā dutiyavikappo vutto. Tasmā padadvayenāpi suniddhantasuvaṇṇasadisachavivaṇṇoti vuttaṃ hoti.",
  "tika-s0102t:129": "Rajoti sukhumarajo. Jallanti malīnabhāvāvaho reṇusañcayo. Tenāha “malaṃ vā”ti. Yadi vivattati, kathaṃ nhānādīnīti āha “hatthadhovanādīnī”tiādi.",
  "tika-s0102t:130": "Āvaṭṭapariyosāneti padakkhiṇāvaṭṭanavasena pavattassa āvaṭṭassa ante.",
  "tika-s0102t:131_0": "Brahmuno sarīraṃ purato vā pacchato vā anonamitvā ujukameva uggatanti āha “brahmā",
  "tika-s0102t:131_1": "viya ujugatto”ti. Sā panāyaṃ ujugattatā avayavesu buddhippattesu daṭṭhabbā, na daharakāleti",
  "tika-s0102t:131_2": "vuttaṃ “uggatadīghasarīro bhavissatī”ti. Itaresūti “khandhajāṇūsū”ti imesu dvīsu",
  "tika-s0102t:131_3": "ṭhānesu namantā purato namantīti ānetvā sambandho. Passavaṅkāti dakkhiṇapassena vā",
  "tika-s0102t:131_4": "vāmapassena vā vaṅkā. Sūlasadisāti potthakarūpakaraṇe ṭhapitasūlapādasadisā.",
  "tika-s0102t:132_0": "Hatthapiṭṭhiādivasena satta sarīrāvayavā ussadā upacitamaṃsā etassāti sattussado.",
  "tika-s0102t:132_1": "Aṭṭhikoṭiyo paññāyantīti yojanā. Nigūḷhasirājālehīti lakkhaṇavacanametanti tena nigūḷhaaṭṭhikoṭīhītipi",
  "tika-s0102t:132_2": "vuttameva hotīti. Hatthapiṭṭhādīhīti ettha ādi-saddena aṃsakūṭakhandhakūṭānaṃ saṅgahe",
  "tika-s0102t:132_3": "siddhe taṃ ekadesena dassento “vaṭṭetvā…pe… khandhenā”ti āha. “Silārūpakaṃ viyā”tiādinā",
  "tika-s0102t:132_4": "vā nigūḷhaaṃsakūṭatāpi vibhāvitā yevāti daṭṭhabbaṃ.",
  "tika-s0102t:133_0": "Sīhassa pubbaddhaṃ sīhapubbaddhaṃ, paripuṇṇāvayavatāya sīhapubbaddhaṃ viya sakalo",
  "tika-s0102t:133_1": "kāyo assāti sīhapubbaddhakāyo. Tenāha “sīhassa pubbaddhakāyo viya sabbo kāyo paripuṇṇo”ti.",
  "tika-s0102t:133_2": "Sīhassevāti sīhassa viya. Dussaṇṭhitavisaṇṭhito na hotīti duṭṭhu saṇṭhito, virūpasaṇṭhito",
  "tika-s0102t:133_3": "ca na hoti, tesaṃ tesaṃ avayavānaṃ ayuttabhāvena, virūpabhāvena ca saṇṭhiti upagato",
  "tika-s0102t:133_4": "na hotīti attho. Saṇṭhantīti saṇṭhahanti. Dīghehīti aṅgulināsādīhi. Rassehīti gīvādīhi.",
  "tika-s0102t:133_5": "Thūlehīti ūrubāhuādīhi. Kisehīti kesalomamajjhādīhi. Puthulehīti akkhihatthatalādīhi.",
  "tika-s0102t:133_6": "Vaṭṭehīti jaṅghahatthādīhi.",
  "tika-s0102t:134_0": "Satapuññalakkhaṇatāya nānācittena puññacittena cittito sañjātacittabhāvo “īdiso eva",
  "tika-s0102t:134_1": "buddhānaṃ dhammakāyassa adhiṭṭhānaṃ bhavituṃ yutto”ti dasapāramīhi sajjito abhisaṅkhato,",
  "tika-s0102t:134_2": "“dānacittena puññacittenā”ti vā pāṭho, dānavasena, sīlādivasena ca pavattapuññacittenāti attho.",
  "tika-s0102t:135_0": "Dvinnaṃ koṭṭānaṃ antaranti dvinnaṃ piṭṭhibāhānaṃ vemajjhaṃ piṭṭhimajjhassa uparibhāgo.",
  "tika-s0102t:135_1": "Citaṃ paripuṇṇanti aninnabhāvena citaṃ, dvīhi koṭṭehi samatalatāya paripuṇṇaṃ. Uggammāti",
  "tika-s0102t:135_2": "uggantvā, aninnaṃ samatalaṃ hutvāti adhippāyo. Tenāha “suvaṇṇaphalakaṃ viyā”ti.",
  "tika-s0102t:136_0": "Nigrodho viya parimaṇḍaloti parimaṇḍalanigrodho viya parimaṇḍalo, “nigrodhaparimaṇḍalaparimaṇḍalo”ti",
  "tika-s0102t:136_1": "vattabbe ekassa parimaṇḍala-saddassa lopaṃ katvā “nigrodhaparimaṇḍalo”ti vutto. Tenāha",
  "tika-s0102t:136_2": "“samakkhandhasākho nigrodho”tiādi. Na hi sabbo nigrodho parimaṇḍaloti, parimaṇḍalasaddasannidhānena",
  "tika-s0102t:136_3": "vā parimaṇḍalova nigrodho gayhatīti ekassa parimaṇḍalasaddassa lopena vināpi ayamattho",
  "tika-s0102t:136_4": "labbhatīti āha “nigrodho viya parimaṇḍalo”ti. Yāvatako assāti yāvatakvassa o-kārassa va-kārādesaṃ katvā.",
  "tika-s0102t:137": "Samavaṭṭitakkhandhoti samaṃ suvaṭṭitakkhandho. Koñcā viya dīghagalā, bakā viya vaṅkagalā, varāhā viya puthulagalāti yojanā. Suvaṇṇāḷiṅgasadisoti suvaṇṇamayakhuddakamudiṅgasadiso.",
  "tika-s0102t:138_0": "Rasaggasaggīti madhurādibhedaṃ rasaṃ gasanti anto pavesantīti rasaggasā rasaggasānaṃ",
  "tika-s0102t:138_1": "aggā rasaggasaggā, tā etassa santīti rasaggasaggī. Tenāti ojāya apharaṇena hīnadhātukattā",
  "tika-s0102t:138_2": "te bahvābādhā honti.",
  "tika-s0102t:139_0": "Hanūti sannissayadantādhārassa samaññā, taṃ bhagavato sīhassa hanu viya, tasmā bhagavā",
  "tika-s0102t:139_1": "sīhahanu. Tattha yasmā buddhānaṃ rūpakāyassa, dhammakāyassa ca upamā nāma hīnūpamāva,",
  "tika-s0102t:139_2": "natthi samānūpamā, kuto adhikūpamā, tasmā ayampi hīnūpamāti dassetuṃ “tatthā”tiādi",
  "tika-s0102t:139_3": "vuttaṃ. Yasmā mahāpurisassa heṭṭhimānurūpavaseneva uparimampi saṇṭhitaṃ, tasmā vuttaṃ",
  "tika-s0102t:139_4": "“dvepi paripuṇṇānī”ti, tañca kho na sabbaso parimaṇḍalatāya, atha kho tibhāgāvasesamaṇḍalatāyāti",
  "tika-s0102t:139_5": "āha “dvādasiyā pakkhassa candasadisānī”ti. Sallakkhetvāti attano lakkhaṇasatthānusārena",
  "tika-s0102t:139_6": "upadhāretvā. Dantānaṃ uccanīcatā abbhantarabāhirapassavasenapi veditabbā, na aggavaseneva.",
  "tika-s0102t:139_7": "Tenāha “ayapaṭṭakena chinnasaṅkhapaṭalaṃ viyā”ti. Ayapaṭṭakanti kakacaṃ adhippetaṃ.",
  "tika-s0102t:139_8": "Samā bhavissanti, na visamā, samasaṇṭhānāti attho.",
  "tika-s0102t:140": "Sātisayaṃ mududīghaputhulatādippakāraguṇā hutvā bhūtā jātāti pabhūtā, bha-kārassa ha-kāraṃ katvā pahūtā jivhā etassāti pahūtajivho.",
  "tika-s0102t:141_0": "Vicchinditvā vicchinditvā pavattasaratāya chinnassarāpi. Anekākāratāya bhinnassarāpi.",
  "tika-s0102t:141_1": "Kākassa viya amanuññasaratāya kākassarāpi. Apalibuddhattāti anupaddutavatthukattā,",
  "tika-s0102t:141_2": "vatthūti ca akkharuppattiṭṭhānaṃ veditabbaṃ. Aṭṭhaṅgasamannāgatoti ettha aṅgāni parato",
  "tika-s0102t:141_3": "āgamissanti. Mañjughosoti madhurassaro.",
  "tika-s0102t:142_0": "Abhinīlanettoti adhikanīlanetto, adhikatā ca sātisayaṃ nīlabhāvena veditabbā, na",
  "tika-s0102t:142_1": "nettanīlabhāvasseva adhikabhāvatoti āha “na sakalanīlanetto”tiādi. Pītalohitavaṇṇā",
  "tika-s0102t:142_2": "setamaṇḍalagatarājivasena. Nīlasetakāḷavaṇṇā pana taṃtaṃmaṇḍalavaseneva veditabbā.",
  "tika-s0102t:143_0": "“Cakkhubhaṇḍanti akkhidala”nti keci. “Akkhidalavaṭuma”nti aññe. Akkhidalehi pana",
  "tika-s0102t:143_1": "saddhiṃ akkhibimbanti veditabbaṃ. Evañhi viniggatagambhīrajotanāpi yuttā hoti. “Adhippeta”nti",
  "tika-s0102t:143_2": "iminā ayamettha adhippāyo ekadesena samudāyupalakkhaṇañāyenāti dasseti. Yasmā pakhuma-saddo",
  "tika-s0102t:143_3": "loke akkhidalalomesu niruḷho, tenevāha “mudusiniddhanīlasukhumapakhumācitāni akkhīnī”ti.",
  "tika-s0102t:144_0": "Kiñcāpi uṇṇā-saddo loke avisesato lomapariyāyo, idha pana lomavisesavācakoti āha",
  "tika-s0102t:144_1": "“uṇṇā loma”nti. Nalāṭavemajjhe jātāti nalāṭamajjhagatā jātā. Odātatāya upamā, na",
  "tika-s0102t:144_2": "mudutāya. Uṇṇā hi tatopi sātisayaṃ mudutarā. Tenāha“sappi maṇḍe”tiādi. Rajatapubbuḷakanti",
  "tika-s0102t:144_3": "rajatamayatārakamāha.",
  "tika-s0102t:145_0": "Dve atthavase paṭicca vuttanti yasmā buddhā, cakkavattino ca paripuṇṇanalāṭatāya,",
  "tika-s0102t:145_1": "paripuṇṇasīsabimbatāya ca “uṇhīsasīsā”ti vuccanti, tasmā te dve atthavase paṭicca",
  "tika-s0102t:145_2": "“uṇhīsasīso”ti idaṃ vuttaṃ. Idāni taṃ atthadvayaṃ mahāpurise suppatiṭṭhitanti “mahāpurisassa",
  "tika-s0102t:145_3": "hī”tiādi vuttaṃ. Saṇhatamatāya, suvaṇṇavaṇṇatāya, pabhassaratāya, paripuṇṇatāya ca",
  "tika-s0102t:145_4": "rañño bandhauṇhīsapaṭṭo viya virocati. Kapisīsāti dvidhābhūtasīsā. Phalasīsāti phalitasīsā.",
  "tika-s0102t:145_5": "Aṭṭhisīsāti maṃsassa abhāvato ativiya aṭṭhitāya, patanubhāvato vā taconaddhaaṭṭhimattasīsā.",
  "tika-s0102t:145_6": "Tumbasīsāti lābusadisasīsā. Pabbhārasīsāti piṭṭhibhāgena olambamānasīsā. Purimanayenāti",
  "tika-s0102t:145_7": "paripuṇṇanalāṭatāpakkhena. Uṇhīsaveṭhitasīso viyāti uṇhīsapaṭṭena veṭhitasīsapadeso",
  "tika-s0102t:145_8": "viya. Uṇhīsaṃ viyāti chekena sippinā viracitauṇhīsamaṇḍalaṃ viya.",
  "tika-s0102t:146": "Vipassīsamaññāvaṇṇanā",
  "tika-s0102t:147_0": "37. Tassa vitthāroti tassa lakkhaṇapariggaṇhane nemittakānaṃ santappanassa vitthāro",
  "tika-s0102t:147_1": "vitthārakathā. Gabbhokkantiyaṃ nimittabhūta supinapaṭiggāhakasantappane vuttoyeva.",
  "tika-s0102t:147_2": "Niddosenāti khārikaloṇikādidosarahitena. Dhātiyoti thaññapāyikā dhātiyo. Tā hi dhāpenti",
  "tika-s0102t:147_3": "thaññaṃ pāyentīti dhātiyo. “Tathā”ti iminā “saṭṭhi”nti padaṃ upasaṃharati, sesāpīti",
  "tika-s0102t:147_4": "nhāpikā, dhārikā, parihārikāti imā tividhā. Tāpi dahanti vidahanti nhānaṃ dahanti",
  "tika-s0102t:147_5": "dhārentīti “dhātiyo” tveva vuccanti. Tattha dhāraṇaṃ urasā, ūrunā, hatthehi vā suciraṃ",
  "tika-s0102t:147_6": "velaṃ sandhāraṇaṃ. Pariharaṇaṃ aññassa aṅkato attano aṅkaṃ, aññassa bāhuto attano",
  "tika-s0102t:147_7": "bāhuṃ upasaṃharantehi haraṇaṃ sampāpanaṃ.",
  "tika-s0102t:148_0": "38. Mañjussaroti saṇhassaro. Yo hi saṇho, so kharo na hotīti āha “akharassaro”ti.",
  "tika-s0102t:148_1": "Vaggussaroti manorammassaro, manorammatā cassa cāturiyane puññayogatoti āha “chekanipuṇassaro”ti.",
  "tika-s0102t:148_2": "Madhurassaroti sotasukhassaro, sotasukhatā cassa ativiya iṭṭhabhāvenāti āha “sātassaro”ti.",
  "tika-s0102t:148_3": "Pemanīyassaroti piyāyitabbassaro, piyāyitabbatā cassa suṇantānaṃ attani bhattisamuppādanenāti",
  "tika-s0102t:148_4": "āha “pemajanakassaro”ti. Karavīkassaroti. Karavīkasaddo yesaṃ sattānaṃ sotapathaṃ",
  "tika-s0102t:148_5": "upagacchati, te attano sarasampattiyā pakatiṃ jahāpetvā avase karonto attano vase",
  "tika-s0102t:148_6": "vatteti, evaṃ madhuroti dassento “tatrida”ntiādimāha. Tattha “karavīkasakuṇe”tiādi",
  "tika-s0102t:148_7": "tassa sabhāvakathanaṃ. Laḷitanti pītivegasamuṭṭhitaṃ līḷaṃ. Chaḍḍetvāti “saṅkharaṇampi",
  "tika-s0102t:148_8": "madhurasaddasavanantarāyakara”nti tiṇāni apanetvā. Anikkhipitvāti bhūmiyaṃ anikkhipitvā",
  "tika-s0102t:148_9": "ākāsagatameva katvā. Anubaddhamigā vāḷamigehi. Tato maraṇabhayaṃ hitvā. Pakkhe pasāretvāti",
  "tika-s0102t:148_10": "pakkhe yathāpasārite katvā apatantā tiṭṭhanti.",
  "tika-s0102t:149_0": "Suvaṇṇapañjaraṃ vissajjesi yojanappamāṇe ākāse attano āṇāya pavattanato. Tenāha “so",
  "tika-s0102t:149_1": "rājāṇāyā”tiādi. Laḷiṃsūti laḷitaṃ kātuṃ ārabhiṃsu. Taṃ pītinti taṃ buddhaguṇārammaṇaṃ",
  "tika-s0102t:149_2": "pītiṃ teneva nīhārena punappunaṃ pavattaṃ pītiṃ avijahitvā vikkhambhitakilesā therānaṃ",
  "tika-s0102t:149_3": "santike laddhadhammassavanasappāyā upanissayasampattiyā paripakkañāṇatāya sattahi…pe…",
  "tika-s0102t:149_4": "patiṭṭhāsi. Sattasatamattena orodhajanena saddhiṃ padasāva therānaṃ santikaṃ upagatattā",
  "tika-s0102t:149_5": "“sattahi jaṅghasatehi saddhi”nti vuttaṃ. Tatoti karavīkasaddato. Satabhāgena…pe…",
  "tika-s0102t:149_6": "veditabbo anekakappakoṭisatasambhūtapuññasambhārasamudāgatavatthusampattibhāvato.",
  "tika-s0102t:150_0": "39. Kammavipākajanti sātisayasucaritakammanibbattaṃ pittasemharuhirādīhi apalibuddhaṃ",
  "tika-s0102t:150_1": "dūrepi ārammaṇaṃ sampaṭicchanasamatthaṃ kammavipākena sahajātaṃ, kammassa vā vipākabhāvena",
  "tika-s0102t:150_2": "jātaṃ pasādacakkhu. Duvidhañhi dibbacakkhuṃ kammamayaṃ, bhāvanāmayanti. Tatridaṃ",
  "tika-s0102t:150_3": "kammamayanti āha “na bhāvanāmaya”nti. Bhāvanāmayaṃ pana bodhimūle uppajjissati. Ayaṃ",
  "tika-s0102t:150_4": "“so”ti sallakkhaṇaṃ kāmaṃ manoviññāṇena hoti, cakkhuviññāṇena pana tassa tathā vibhāvitattā",
  "tika-s0102t:150_5": "manoviññāṇassa tattha tathāpavattīti āha “yena nimittaṃ…pe… sakkotī”ti.",
  "tika-s0102t:151_0": "40. Vacanatthoti saddattho. Nimīlananti nimīlanadassanaṃ navisuddhaṃ, tathā ca akkhīni",
  "tika-s0102t:151_1": "avivaṭāni nimīladassanassa na visuddhibhāvato. Tabbipariyāyato pana dassanaṃ visuddhaṃ,",
  "tika-s0102t:151_2": "vivaṭañcāti āha “antarantarā”tiādi.",
  "tika-s0102t:152_0": "41. Nī-iti – jānanatthaṃ dhātuṃ gahetvā āha “panayati jānātī”ti. Yato vuttaṃ “animittā",
  "tika-s0102t:152_1": "na nāyare”ti, “vidūbhi neyyaṃ naravarassā”ti ca. Nī-iti pana pavattanatthaṃ dhātuṃ",
  "tika-s0102t:152_2": "gahetvā “nayati pavattetī”ti. Appamatto ahosi tesu tesu kiccakaraṇīyesu.",
  "tika-s0102t:153_0": "42. Vassāvāso vassaṃ uttarapadalopena, tasmā vassaṃ, vasse vā, sannivāsaphāsutāya",
  "tika-s0102t:153_1": "arahatīti vassiko, pāsādo. Māsā pana vasse utumhi bhavāti vassikā. Itaresūti hemantikaṃ",
  "tika-s0102t:153_2": "gimhikanti imesu. Eseva nayoti uttarapadalopena niddesaṃ atidisati.",
  "tika-s0102t:154_0": "Nātiucco hoti nātinīcoti gimhiko viya ucco, hemantiko viya nīco na hoti, atha kho",
  "tika-s0102t:154_1": "tadubhayavemajjhalakkhaṇatāya nātiucco hoti, nātinīco. Assāti pāsādassa. Nātibahūnīti",
  "tika-s0102t:154_2": "gimhikassa viya na atibahūni. Nātitanūnīti hemantikassa viya na khuddakāni, tanutarajālāni",
  "tika-s0102t:154_3": "ca. Missakānevāti hemantike viya na uṇhaniyāneva, gimhike viya ca na sītaniyāneva,",
  "tika-s0102t:154_4": "atha kho ubhayamissakāneva. Tanukānīti na puthulāni. Uṇhappavesanatthāyāti sūriyasantāpānuppavesāya.",
  "tika-s0102t:154_5": "Bhittiniyūhānīti dakkhiṇapasse bhittīsu niyūhāni. Siniddhanti sinehavantaṃ, siniddhaggahaṇeneva",
  "tika-s0102t:154_6": "cassa garukatāpi vuttā eva. Kaṭukasannissitanti tikaṭukādikaṭukadrabbūpasañhitaṃ.",
  "tika-s0102t:154_7": "Udakayantānīti udakadhārāvissandayantāni. Yathā jalayantāni, evaṃ himayantānipi tattha",
  "tika-s0102t:154_8": "karonti eva. Tasmā hemante viya himāni patantāniyeva hontīti ca veditabbaṃ.",
  "tika-s0102t:155": "Sabbaṭṭhānānipīti sabbāni paṭikiriyānhānabhojanakīḷāsañcaraṇādiṭṭhānānipi, na nivāsaṭṭhānāniyeva. Tenāha “dovārikāpī”tiādi. Tattha kāraṇamāha “rājā kirā”tiādi.",
  "tika-s0102t:156": "Paṭhamabhāṇavāravaṇṇanā niṭṭhitā.",
  "tika-s0102t:157": "Jiṇṇapurisavaṇṇanā",
  "tika-s0102t:158_0": "44. Gopānasivaṅkanti vaṅkagopānasī viya. Vaṅkānañhi vaṅkabhāvassa nidassanatthaṃ",
  "tika-s0102t:158_1": "avaṅkagopānasīpi gayhati. Ābhoggavaṅkanti ādito paṭṭhāya abbhuggatāya kuṭilasarīratāya",
  "tika-s0102t:158_2": "vaṅkaṃ. Tenāha “khandhe”tiādi. Daṇḍaparaṃ daṇḍaggahaṇaparaṃ ayanaṃ gamanaṃ etassāti",
  "tika-s0102t:158_3": "daṇḍaparāyanaṃ, daṇḍo vā paraṃ āyanaṃ gamanakāraṇaṃ etassāti daṇḍaparāyanaṃ. Ṭhānādīsu",
  "tika-s0102t:158_4": "daṇḍo gati avassayo etassa tena vinā appavattanatoti daṇḍagatikaṃ, gacchati etenāti",
  "tika-s0102t:158_5": "vā gati, daṇḍo gati gamanakāraṇaṃ etassāti daṇḍagatikaṃ. Daṇḍapaṭisaraṇanti etthāpi",
  "tika-s0102t:158_6": "eseva nayo. Jarāturanti jarāya kilantaṃ assavasaṃ. Yadā ratho purato hotīti dvedhāpathe",
  "tika-s0102t:158_7": "sampatte purato gacchante balakāye tattha ekaṃ saṇṭhānaṃ āruḷho majjhe gacchanto",
  "tika-s0102t:158_8": "bodhisattena āruḷho ratho itaraṃ saṇṭhānaṃ gacchanto yadā purato hoti. Pacchā balakāyoti",
  "tika-s0102t:158_9": "tadā pacchā hoti sabbo balakāyo. Tādise okāseti tādise vuttappakāre maggappadese.",
  "tika-s0102t:158_10": "Taṃ purisanti taṃ jiṇṇapurisaṃ. Suddhāvāsāti siddhatthādīnaṃ tiṇṇaṃ sammāsambuddhānaṃ",
  "tika-s0102t:158_11": "sāsane brahmacariyaṃ caritvā suddhāvāsabhūmiyaṃ nibbattabrahmāno. Te hi tadā tattha",
  "tika-s0102t:158_12": "tiṭṭhanti. “Kiṃ paneso jiṇṇo nāmā”ti eso tayā vuccamāno kiṃ atthato, taṃ me niddhāretvā",
  "tika-s0102t:158_13": "kathehīti dasseti. Aniddhāritasarūpattā hi tassa attano bodhisatto liṅgasabbanāmena",
  "tika-s0102t:158_14": "taṃ vadanto “ki”nti āha. “Yathā kiṃ te jāta”nti dvayameva hi loke yebhuyyato jāyati",
  "tika-s0102t:158_15": "itthī vā puriso vā, tathāpi taṃ liṅgasabbanāmena vuccati, evaṃ sampadamidaṃ veditabbaṃ.",
  "tika-s0102t:158_16": "“Kiṃ vuttaṃ hotī”tiādi tassa aniddhāritasarūpataṃyeva vibhāveti.",
  "tika-s0102t:159_0": "“Tena hī”tiādi “ayañca jiṇṇabhāvo sabbasādhāraṇattā mayhampi upari āpattito evā”ti",
  "tika-s0102t:159_1": "mahāsattassa saṃvijjanākāravibhāvanaṃ. Rathaṃ sāretīti sārathi. Kīḷāvihāratthaṃ uyyuttā",
  "tika-s0102t:159_2": "yanti upagacchanti etanti uyyānaṃ. Alanti paṭikkhepavacanaṃ. Nāmāti garahaṇe nipāto",
  "tika-s0102t:159_3": "“kathañhināmā”tiādīsu viya. Jātiyā ādīnavadassanatthaṃ taṃmūlassa ummūlanaṃ viya",
  "tika-s0102t:159_4": "hotīti, tassa ca avassitabhāvato “jātiyā mūlaṃ khaṇanto nisīdī”ti āha. Siddhe hi",
  "tika-s0102t:159_5": "kāraṇe phalaṃ siddhameva hotīti. Pīḷaṃ janetvā antotudanavasena sabbapaṭhamaṃ hadayaṃ",
  "tika-s0102t:159_6": "anupavissa ṭhitattā paṭhamena sallena hadaye viddho viya nisīdīti yojanā.",
  "tika-s0102t:160": "Byādhipurisavaṇṇanā",
  "tika-s0102t:161": "47. Pubbe vuttanayenevāti “suddhāvāsā kirā”tiādinā pubbe vutteneva nayena. Ābādhikanti ābādhavantaṃ. Dukkhitanti sañjātadukkhaṃ. Ajātanti ajātabhāvo, nibbānaṃ vā.",
  "tika-s0102t:162": "Kālakatapurisavaṇṇanā",
  "tika-s0102t:163_0": "50. Bhantanettakuppalādi vividhaṃ katvā lātabbato vilāto, vayhaṃ, sivikā cāti āha",
  "tika-s0102t:163_1": "“vilātanti sivika”nti. Sivikāya diṭṭhapubbattā mahāsatto citakapañjaraṃ “sivika”nti",
  "tika-s0102t:163_2": "āha. Ito paṭigatanti ito bhavato apagataṃ. Katakālanti pariyosāpitajīvanakālaṃ. Tenāha “yattaka”ntiādi.",
  "tika-s0102t:164": "Pabbajitavaṇṇanā",
  "tika-s0102t:165_0": "53. Dhammaṃ caratīti dhammacaraṇo, tassa bhāvo dhammacaraṇabhāvoti dhammacariyameva",
  "tika-s0102t:165_1": "vadati. Evaṃ ekekassa padassāti yathā “sādhudhammacariyāti pabbajito”ti yojanā, evaṃ",
  "tika-s0102t:165_2": "“sādhusamacariyāti pabbajito”tiādinā ekekassa padassa yojanā veditabbā. Sabbānīti",
  "tika-s0102t:165_3": "“sādhudhammacariyā”tiādīsu āgatāni sabbāni dhammasamakusalapuññapadāni. Dasakusalakammapathavevacanānīti",
  "tika-s0102t:165_4": "dānādīni dasakusaladhammapariyāyapadāni.",
  "tika-s0102t:166": "Bodhisattapabbajjāvaṇṇanā",
  "tika-s0102t:167_0": "54. Pabbajitassa dhammiṃ kathaṃ sutvāti sambandho. Aññañca saṅgītianāruḷhaṃ tena",
  "tika-s0102t:167_1": "tadā vuttaṃ dhammiṃ kathanti yojanā. “Vaṃsovā”ti padattayena dhammatā esāti dasseti.",
  "tika-s0102t:167_2": "Cirassaṃ cirassaṃ passanti dīghāyukabhāvato. Tathā hi vuttaṃ “bahūnaṃ vassānaṃ…pe…",
  "tika-s0102t:167_3": "accayenā”ti. Tenevāti na cirassaṃ diṭṭhabhāveneva. Acirakālantarikameva pubbakālakiriyaṃ",
  "tika-s0102t:167_4": "dassento “jiṇṇañca disvā…pe… pabbajitañca disvā, tasmā ahaṃ pabbajitomhi rājā”ti",
  "tika-s0102t:167_5": "āha yathā “nhatvā vatthaṃ paridahitvā gandhaṃ vilimpitvā mālaṃ piḷandhitvā bhutto”ti.",
  "tika-s0102t:168": "Mahājanakāyaanupabbajjāvaṇṇanā",
  "tika-s0102t:169_0": "55. “Kasmā panetthā”tiādinā tesaṃ caturāsītiyā pāṇasahassānaṃ mahāsatte saṃbhattataṃ,",
  "tika-s0102t:169_1": "saṃvegabahulatañca dasseti, yato sutaṭṭhāneyeva ṭhatvā ñātimittādīsu kiñci anāmantetvā",
  "tika-s0102t:169_2": "mattavaravāraṇo viya ayomayabandhanaṃ ghanabandhanaṃ chinditvā pabbajjaṃ upagacchiṃsu.",
  "tika-s0102t:170": "Cattāro māse cārikaṃ cari na tāva ñāṇassa paripākaṃ gatattā.",
  "tika-s0102t:171_0": "Yadā pana ñāṇaṃ paripākaṃ gataṃ, taṃ dassento “ayaṃ panā”tiādimāha. Sabbeva ime pabbajitā",
  "tika-s0102t:171_1": "mama gamanaṃ jānissanti, jānantā ca maṃ anubandhissantīti adhippāyo. Sannisīvesūti",
  "tika-s0102t:171_2": "sannisinnesu. Saṇatevāti saṇati viya saddaṃ karoti viya.",
  "tika-s0102t:172_0": "Avivekārāmānanti anabhirativivekānaṃ. Ayaṃ kāloti ayaṃ tesaṃ pabbajitānaṃ mama gamanassa",
  "tika-s0102t:172_1": "ajānanakālo. Nikkhamitvāti paṇṇasālāya niggantvā, mahābhinikkhamanaṃ pana pageva",
  "tika-s0102t:172_2": "nikkhanto. Pāramitānubhāvena uṭṭhitaṃ upari devatāhi dibbapaccattharaṇehi supaññattampi",
  "tika-s0102t:172_3": "mahāsattassa puññānubhāvena siddhattā tena paññattaṃ viya hotīti vuttaṃ “pallaṅkaṃ",
  "tika-s0102t:172_4": "paññapetvā”ti. “Kāmaṃ taco ca nhāru ca, aṭṭhi ca avasissatū”tiādi nayappavattaṃ caturaṅgavīriyaṃ",
  "tika-s0102t:172_5": "adhiṭṭhahitvā. Vūpakāsanti vivekavāsaṃ.",
  "tika-s0102t:173_0": "Aññenevāti yattha mahāpuriso tadā viharati, tato aññeneva disābhāgena. Kāmaṃ bodhimaṇḍo",
  "tika-s0102t:173_1": "jambudīpassa majjhe nābhiṭṭhāniyo, tadā pana brahāraññe vivitte yogīnaṃ paṭisallānasāruppo",
  "tika-s0102t:173_2": "hutvā tiṭṭhati, tadañño pana jambudīpappadeso yebhuyyena bahujano ākiṇṇamanusso iddho",
  "tika-s0102t:173_3": "phīto ahosi. Tena te taṃ taṃ janapadadesaṃ uddissa gatā “anto jambudīpābhimukhā cārikaṃ",
  "tika-s0102t:173_4": "pakkantā”ti vuttā anto jambudīpābhimukhā, na himavantādipabbatābhimukhāti attho.",
  "tika-s0102t:174": "Bodhisattaabhinivesavaṇṇanā",
  "tika-s0102t:175_0": "57. Kāmaṃ bhagavā buddho hutvā sattasattāhāni tattheva vasi, sabbapaṭhamaṃ pana visākhapuṇṇamaṃ",
  "tika-s0102t:175_1": "sandhāya “ekarattivāsaṃ upagatassā”ti vuttaṃ. Rahogatassāti raho janavivittaṃ ṭhānaṃ",
  "tika-s0102t:175_2": "upagatassa, tena gaṇasaṅgaṇikābhāvena mahāsattassa kāyavivekamāha. Paṭisallīnassāti",
  "tika-s0102t:175_3": "nānārammaṇacārato cittassa nivattiyā pati sammadeva nilīnassa tattha avisaṭacittassa,",
  "tika-s0102t:175_4": "tena cittasaṅgaṇikābhāvenassa pubbabhāgiyaṃ cittavivekamāha. Dukkhanti jātiādimūlakaṃ",
  "tika-s0102t:175_5": "dukkhaṃ. Kāmaṃ cutūpapātāpi jātimaraṇāni eva, maraṇajātiyova “jāyati mīyatī”ti pana",
  "tika-s0102t:175_6": "vatvā “cavati upapajjatī”ti vacanaṃ na ekabhavapariyāpannānaṃ nesaṃ gahaṇaṃ, atha",
  "tika-s0102t:175_7": "kho nānābhavapariyāpannānaṃ ekajjhaṃ gahaṇanti dassento āha “idaṃ dvayaṃ…pe… vutta”nti.",
  "tika-s0102t:175_8": "Kasmā pana lokassa kicchāpattiparivitakkane “jarāmaraṇassā”ti jarāmaraṇavasena niyamanaṃ",
  "tika-s0102t:175_9": "katanti āha “yasmā”tiādi. Jarāmaraṇameva upaṭṭhāti āditoti adhippāyo. Abhiniviṭṭhassāti",
  "tika-s0102t:175_10": "āraddhassa. Paṭiccasamuppādamukhena vipassanārambhe tassa jarāmaraṇato paṭṭhāya abhiniveso",
  "tika-s0102t:175_11": "aggato yāva mūlaṃ otaraṇaṃ viyāti āha “bhavaggato otarantassa viyā”ti.",
  "tika-s0102t:176_0": "Upāyamanasikārāti upāyena manasikaraṇato manasikārassa pavattanato. Idāni taṃ upāyamanasikārapariyāyaṃ",
  "tika-s0102t:176_1": "yonisomanasikāraṃ sarūpato, pavattiākārato ca dassetuṃ “aniccādīni hī”tiādi vuttaṃ.",
  "tika-s0102t:176_2": "Yonisomanasikāro nāma hotīti yāthāvato manasikārabhāvato. Aniccādīnīti ādi-saddena",
  "tika-s0102t:176_3": "dukkhānattaasubhādīnaṃ gahaṇaṃ. Ayanti “etadahosī”ti evaṃ vutto “kimhi nu kho satī”tiādinayappavatto",
  "tika-s0102t:176_4": "manasikāro. Tesaṃ aññataroti tesu aniccādimanasikāresu aññataro eko. Ko pana soti?",
  "tika-s0102t:176_5": "Aniccamanasikārova, tattha kāraṇamāha “udayabbayānupassanāvasena pavattattā”ti. Yañhi",
  "tika-s0102t:176_6": "uppajjati ceva cavati ca, taṃ aniccaṃ udayavayaparicchinnattā addhuvanti katvā. Tassa",
  "tika-s0102t:176_7": "pana tabbhāvadassanaṃ yāthāvamanasikāratāya yonisomanasikāro. Ito yonisomanasikārāti",
  "tika-s0102t:176_8": "hetumhi nissakkavacananti tassa iminā “upāyamanasikārenā”ti hetumhi karaṇavacanena",
  "tika-s0102t:176_9": "atthamāha. Samāgamo ahosīti yāthāvato paṭivijjhanavasena saṅgamo ahosi. Kiṃ pana",
  "tika-s0102t:176_10": "tanti kiṃ pana taṃ jarāmaraṇakāraṇanti āha “jātī”ti. “Jātiyā kho”tiādīsu ayaṃ saṅkhepattho",
  "tika-s0102t:176_11": "– kimhi nu kho sati jarāmaraṇaṃ hoti, kiṃ paccayā jarāmaraṇa”nti jarāmaraṇakāraṇaṃ",
  "tika-s0102t:176_12": "pariggaṇhantassa bodhisattassa “yasmiṃ sati yaṃ hoti, asati ca na hoti, taṃ tassa",
  "tika-s0102t:176_13": "kāraṇa”nti evaṃ abyabhicārikāraṇapariggaṇhane “jātiyā kho sati jarāmaraṇaṃ hoti,",
  "tika-s0102t:176_14": "jātipaccayā jarāmaraṇa”nti yā jarāmaraṇassa kāraṇapariggāhikā paññā uppajjati, tāya",
  "tika-s0102t:176_15": "uppajjantiyā samāgamo ahosīti. Sabbapadānīti “kimhi nu kho sati jāti hotī”tiādinā",
  "tika-s0102t:176_16": "āgatāni jātiādīni viññāṇapariyosānāni nava padāni.",
  "tika-s0102t:177_0": "Dvādasapadike paṭiccasamuppāde idha yāni dve padāni aggahitāni, tesaṃ aggahaṇe kāraṇaṃ",
  "tika-s0102t:177_1": "pucchitvā vissajjetukāmo tesaṃ gahetabbākāraṃ tāva dassento “ettha panā”tiādimāha.",
  "tika-s0102t:177_2": "Paccakkhabhūtaṃ paccuppannabhavaṃ paṭhamaṃ gahetvā tadanantaraṃ anāgataṃ “dutiya”nti",
  "tika-s0102t:177_3": "gahaṇe atīto tatiyo hotīti āha “avijjā saṅkhārā hi atīto bhavo”ti. Nanu cettha anāgatassāpi",
  "tika-s0102t:177_4": "bhavassa gahaṇaṃ na sambhavati paccuppannavasena abhinivesassa jotitattāti? Saccametaṃ,",
  "tika-s0102t:177_5": "kāraṇe pana gahite phalaṃ gahitameva hotīti tathā vuttanti daṭṭhabbaṃ. Api cettha",
  "tika-s0102t:177_6": "anāgatopi addhā atthato saṅgahito eva, yato parato “nāmarūpapaccayā saḷāyatana”ntiādinā",
  "tika-s0102t:177_7": "anāgataddhasaṅgahikā desanā pavattā. Tehīti avijjāsaṅkhārehi ārammaṇabhūtehi. Na",
  "tika-s0102t:177_8": "ghaṭiyati na sambajjhati. Mahāpuriso hi paccuppannavasena abhiniviṭṭhoti aghaṭane",
  "tika-s0102t:177_9": "kāraṇamāha. Adiṭṭhehīti anavabuddhehi, itthambhūtalakkhaṇe cetaṃ karaṇavacanaṃ. Sati",
  "tika-s0102t:177_10": "anubodhe paṭivedhena bhavitabbanti āha “na sakkā buddhena bhavitu”nti. Imināti mahāsattena.",
  "tika-s0102t:177_11": "Teti avijjāsaṅkhārā. Bhavaupādānataṇhāvasenevāti bhavaupādānataṇhādassanavaseneva.",
  "tika-s0102t:177_12": "Diṭṭhā taṃsabhāvataṃsahagatehi tehi samānayogakkhamattā. Visuddhimagge kathitāva,",
  "tika-s0102t:177_13": "tasmā na idha kathetabbāti adhippāyo.",
  "tika-s0102t:178_0": "58. Paccayatoti hetuto, saṅkhāratoti attho. “Kimhi nu kho sati jarāmaraṇaṃ hotī”tiādinā",
  "tika-s0102t:178_1": "hi hetuparamparāvasena phalaparamparāya vuccamānāya “kimhi nu kho sati viññāṇaṃ hotī”ti",
  "tika-s0102t:178_2": "vicāraṇāya “saṅkhāre kho sati viññāṇaṃ hotī”ti viññāṇassa visesakāraṇabhūte saṅkhāre",
  "tika-s0102t:178_3": "aggahite tato viññāṇaṃ paṭinivattati nāma, na sabbapaccayato. Tenevāha “nāmarūpe",
  "tika-s0102t:178_4": "kho sati viññāṇaṃ hotī”ti, nāmampi cettha sahajātādivaseneva paccayabhūtaṃ adhippetaṃ,",
  "tika-s0102t:178_5": "na kammūpanissayavasena paccuppannavasena abhinivisassa jotitattā. Ārammaṇatoti avijjāsaṅkhārasaṅkhātaārammaṇato,",
  "tika-s0102t:178_6": "atītabhavasaṅkhātaārammaṇato vā. Atītaddhapariyāpannā hi avijjāsaṅkhārā. Yato paṭinivattamānaṃ",
  "tika-s0102t:178_7": "viññāṇaṃ atītabhavatopi paṭinivattati nāma. Ubhayampīti paṭisandhiviññāṇampi vipassanāviññāṇampi.",
  "tika-s0102t:178_8": "Nāmarūpaṃ nātikkamatīti paccayabhūtaṃ, ārammaṇabhūtañca nāmarūpaṃ nātikkamati tena",
  "tika-s0102t:178_9": "vinā avattanato. Tenāha “nāmarūpato paraṃ na gacchatī”ti.",
  "tika-s0102t:179_0": "Viññāṇe nāmarūpassa paccaye honteti viññāṇe nāmassa, rūpassa, nāmarūpassa ca paccaye",
  "tika-s0102t:179_1": "honte. Nāmarūpe ca viññāṇassa paccaye honteti tathā nāme, rūpe, nāmarūpe ca viññāṇassa",
  "tika-s0102t:179_2": "paccaye honteti catuvokāraekavokārapañcavokārabhavavasena yathārahaṃ yojanā veditabbā,",
  "tika-s0102t:179_3": "dvīsupi aññamaññapaccayesu hontesūti pana pañcavokārabhavavaseneva. Ettakenāti evaṃ",
  "tika-s0102t:179_4": "viññāṇa nāmarūpānaṃ aññamaññaṃ upatthambhanavasena pavattiyā. Jāyetha vā…pe… upapajjetha",
  "tika-s0102t:179_5": "vāti “satto jāyati…pe… upapajjati vā”ti samaññā hoti viññāṇanāmarūpavinimuttassa",
  "tika-s0102t:179_6": "sattapaññattiyā upādānabhūtassa dhammassa abhāvato. Tenāha “ito hī”tiādi. Etadevāti",
  "tika-s0102t:179_7": "viññāṇaṃ, nāmarūpanti etaṃ dvayameva.",
  "tika-s0102t:180_0": "Pañca padānīti “jāyetha vā”tiādīni pañca padāni. Nanu tattha paṭhamatatiyehi catutthapañcamāni",
  "tika-s0102t:180_1": "atthato abhinnānīti āha “saddhiṃ aparāparaṃ cutipaṭisandhīhī”ti. Puna taṃ ettāvatāti",
  "tika-s0102t:180_2": "vuttamatthanti yo “ettāvatā”ti padena pubbe vutto, tameva yathāvuttamatthaṃ “yadida”ntiādinā",
  "tika-s0102t:180_3": "niyyātento nidassento puna vatvā. Anulomapaccayākāravasenāti paccayadhammadassanapubbakaṃ",
  "tika-s0102t:180_4": "paccayuppannadhammadassanavasena. Paccayadhammānañhi attano paccayuppannassa paccayabhāvo",
  "tika-s0102t:180_5": "idappaccayatā paccayākāro, so ca “avijjāpaccayā saṅkhārā”tiādinā vutto. Saṃsārappavattiyā",
  "tika-s0102t:180_6": "anulomanato anulomapaccayākāro. Jātiādikaṃ sabbaṃ vaṭṭadukkhaṃ cittena samihitena",
  "tika-s0102t:180_7": "kataṃ samūhavasena gahetvā pāḷiyaṃ “dukkhakkhandhassā”ti vuttanti āha “jāti…pe… dukkharāsissā”ti.",
  "tika-s0102t:181_0": "59. Dukkhakkhandhassa anekavāraṃ samudayadassanavasena viññāṇassa pavattattā “samudayo",
  "tika-s0102t:181_1": "samudayo”ti āmeḍitavacanaṃ avoca. Atha vā “evaṃ samudayo hotī”ti idaṃ na kevalaṃ",
  "tika-s0102t:181_2": "nibbattinidassanapadaṃ, atha kho paṭiccasamuppāda-saddo viya samuppādamukhena idha",
  "tika-s0102t:181_3": "samudaya-saddo nibbattimukhena paccayattaṃ vadati. Viññāṇādayo bhavantā idha paccayadhammā",
  "tika-s0102t:181_4": "niddiṭṭhā, te sāmaññarūpena byāpanicchāvasena gaṇhanto “samudayo samudayo”ti āha,",
  "tika-s0102t:181_5": "evañca katvā yaṃ vakkhati “imasmiṃ sati idaṃ hotīti paccayasañjānanamattaṃ kathita”nti,",
  "tika-s0102t:181_6": "taṃ samatthitaṃ hoti. Yadi evaṃ “udayadassanapaññā vesā”ti idaṃ kathanti? Nāyaṃ doso",
  "tika-s0102t:181_7": "paccayato udayadassanamukhena nibbattilakkhaṇadassanassa sambhavato. Dassanaṭṭhena",
  "tika-s0102t:181_8": "cakkhūti samudayassa paccakkhato dassanabhāvena cakkhu viyāti cakkhu. Ñātakaraṇaṭṭhenāti",
  "tika-s0102t:181_9": "yathā samudayo sammadeva ñāto hoti avabuddho, evaṃ karaṇaṭṭhena. Pajānanaṭṭhenāti",
  "tika-s0102t:181_10": "“viññāṇāditaṃtaṃpaccayuppattiyā etassa dukkhakkhandhassa samudayo hotī”ti pakārato",
  "tika-s0102t:181_11": "jānanaṭṭhena. Nibbijjhitvā paṭivijjhitvā uppannaṭṭhenāti anibbijjhitvā pubbe udayadassanapaññāya",
  "tika-s0102t:181_12": "paṭipakkhadhamme nibbijjhitvā “ayaṃ samudayo”ti paccayato, khaṇato ca, sarūpato paṭivijjhitvā",
  "tika-s0102t:181_13": "uppannabhāvena, nibbijjhanaṭṭhena paṭivijjhanaṭṭhena vijjāti vuttaṃ hoti. Obhāsaṭṭhenāti",
  "tika-s0102t:181_14": "samudayasabhāvapaṭicchādanakassa mohandhakārassa ca kilesandhakārassa ca vidhamanavasena avabhāsakabhāvena.",
  "tika-s0102t:182_0": "Idāni yathāvuttamatthaṃ paṭipāṭiyā vibhāvetuṃ “yathāhā”tiādi vuttaṃ. Tattha cakkhuṃ",
  "tika-s0102t:182_1": "udapādīti pāḷiyaṃ paduddhāro. Kathaṃ udapādīti ceti āha “dassanaṭṭhenā”ti. “Samudayassa",
  "tika-s0102t:182_2": "paccakkhato dassanabhāvenāti vutto vāyamattho. Iminā nayena sesapadesupi attho veditabbo.",
  "tika-s0102t:182_3": "Cakkhudhammoti cakkhūti pāḷidhammo. Dassanaṭṭho atthoti dassanasabhāvo tena pakāsetabbo",
  "tika-s0102t:182_4": "attho. Sesesupi eseva nayo. Ettakehi padehīti imehi pañcahi padehi. “Kiṃ kathita”nti",
  "tika-s0102t:182_5": "piṇḍatthaṃ pucchati. Paccayasañjānanamattanti viññāṇādīnaṃ paccayadhammānaṃ nāmarūpādipaccayuppannassa",
  "tika-s0102t:182_6": "paccayasabhāvasañjānanamattaṃ kathitaṃ avisesato paccayasabhāvasallakkhaṇassa jotitattā.",
  "tika-s0102t:182_7": "Saṅkhārānaṃ sammadeva udayadassanassa jotitattā “vīthipaṭipannā taruṇavipassanā kathitā”ti ca vuttaṃ.",
  "tika-s0102t:183_0": "61. Attanā adhigatattā āsannapaccakkhatāya “aya”nti vuttaṃ, ariyamaggādīnaṃ magganaṭṭhena",
  "tika-s0102t:183_1": "maggoti. Pubbabhāgavipassanā hesā. Tenāha “bodhāyā”ti. Bodhapadassa bhāvasādhanataṃ",
  "tika-s0102t:183_2": "sandhāyāha “catusaccabujjhanatthāyā”ti. Pariññāpahānabhāvanābhisamayā yāvadeva sacchikiriyābhisamayatthā",
  "tika-s0102t:183_3": "nibbānādhigamatthattā brahmacariyavāsassāti vuttaṃ “nibbānabujjhanatthāya eva vā”ti.",
  "tika-s0102t:183_4": "“Nibbānaṃ paramaṃ sukha”nti hi vuttaṃ. Bujjhatīti cattāri ariyasaccāni ekapaṭivedhena",
  "tika-s0102t:183_5": "paṭivijjhati, tena bodha-saddassa kattusādhanattamāha. Paccattapadehīti paṭhamāvibhattidīpakehi",
  "tika-s0102t:183_6": "padehi. Nibbānameva kathitaṃ viññāṇādi nirujjhati etthāti katvā. Anibbattinirodhanti",
  "tika-s0102t:183_7": "sabbaso paccayanirodhena anuppādanirodhaṃ accantanirodhaṃ.",
  "tika-s0102t:184_0": "62. Sabbeheva etehi padehīti “cakkhū”tiādīhi pañcahi padehi. Nirodhasañjānanamattamevāti",
  "tika-s0102t:184_1": "“nirodho nirodhoti kho”tiādinā nirodhassa sañjānanamattameva kathitaṃ pubbārambhabhāvato,",
  "tika-s0102t:184_2": "na tassa paṭivijjhanavasena paccakkhato dassanaṃ ariyamaggassa anadhigatattā. Saṅkhārānaṃ",
  "tika-s0102t:184_3": "sammadeva nirodhadassanaṃ nāma sikhāppattāya vipassanāya vasena icchitabbanti “vuṭṭhānagāminī",
  "tika-s0102t:184_4": "balavavipassanā kathitā”ti ca vuttaṃ.",
  "tika-s0102t:185_0": "63. Viditvāti pubbabhāgiyena ñāṇena jānitvā. Tato aparabhāgeti vuttanayena paccayanirodhajānanato",
  "tika-s0102t:185_1": "pacchābhāge. Upādānassa paccayabhūtesūti catubbidhassapi upādānassa ārammaṇapaccayādinā",
  "tika-s0102t:185_2": "paccayabhūtesu, upādāniyesūti attho. Vahantoti pavattento. Idanti “aparena samayenā”tiādi",
  "tika-s0102t:185_3": "vacanaṃ. Kasmā vuttanti “yāya paṭipattiyā sabbepi mahābodhisattā carimabhave bodhāya",
  "tika-s0102t:185_4": "paṭipajjanti, vipassanāya mahābodhisattena tatheva paṭipanna”nti kathetukamyatāvasena",
  "tika-s0102t:185_5": "pucchāvacanaṃ. Tenāha “sabbeyeva hī”tiādi. Tattha puttassa jātadivase mahābhinikkhamanaṃ,",
  "tika-s0102t:185_6": "padhānānuyogo ca dhammatāvasena veditabbo, itaraṃ itikattabbatāvasena. Tatthāpi cirakālaparibhāvanāya",
  "tika-s0102t:185_7": "laddhāsevanāya mahākaruṇāya sañcoditamānasattā “kicchaṃ vatāyaṃ loko āpanno”tiādinā",
  "tika-s0102t:185_8": "saṃsāradukkhato mocetuṃ icchitassa sattalokassa kicchāpattidassanamukhena jarāmaraṇato",
  "tika-s0102t:185_9": "paṭṭhāya paccayākārasammasanampi dhammatāva. Tathā attādhīnatāya, kenaci anupakhatattā,",
  "tika-s0102t:185_10": "asecanakasukhavihāratāya, catutthajjhānikatāya ca ānāpānakammaṭṭhānānuyogo. Pañcasu",
  "tika-s0102t:185_11": "khandhesu abhinivisitvāti viññāṇanāmarūpādipariyāyena gahitesu pañcasu upādānakkhandhesu",
  "tika-s0102t:185_12": "vipassanābhinivesavasena abhinivisitvā paṭipattiṃ ārabhitvā. Anukkamanti anu anu",
  "tika-s0102t:185_13": "gāmitabbato paṭipajjitabbato “anukkama”nti laddhanāmaṃ anupubbapaṭipattiṃ. Katvāti paṭipajjitvā.",
  "tika-s0102t:186_0": "Iti rūpanti ettha dutiyo iti-saddo nidassanattho, tena paṭhamo iti-saddo sarūpassa,",
  "tika-s0102t:186_1": "parimāṇassa ca bodhako anekatthattā nipātānaṃ,āvuttiādivasena vāyamattho veditabbo.",
  "tika-s0102t:186_2": "Antogadhāvadhāraṇañca vākyaṃ dassento “idaṃ rūpaṃ, ettakaṃ rūpaṃ, ito uddhaṃ rūpaṃ",
  "tika-s0102t:186_3": "natthī”tiādimāha. Tattha “ruppanasabhāva”nti iminā sāmaññato rūpassa sabhāvo dassito,",
  "tika-s0102t:186_4": "“bhūtupādāyabheda”ntiādinā visesato, tadubhayenapi “idaṃ rūpa”nti padassa attho niddiṭṭho.",
  "tika-s0102t:186_5": "Tattha lakkhaṇaṃ nāma tassa tassa rūpavisesassa anaññasādhāraṇo sabhāvo. Raso tasseva",
  "tika-s0102t:186_6": "attano phalaṃ pati paccayabhāvo. Paccupaṭṭhānaṃ tassa paramatthato vijjamānattā yāthāvato",
  "tika-s0102t:186_7": "ñāṇassa gocarabhāvo. Padaṭṭhānaṃ āsannakāraṇaṃ, tenassa paccayāyattavuttitā dassitā.",
  "tika-s0102t:186_8": "“Anavasesarūpapariggaho”ti iminā pana “ettakaṃ rūpaṃ, ito uddhaṃ” rūpaṃ natthīti",
  "tika-s0102t:186_9": "padadvayassāpi attho niddiṭṭho rūpassa sabbaso pariyādānavasena niyāmanato. “Iti",
  "tika-s0102t:186_10": "rūpassa samudayo”ti ettha pana iti-saddo “iti kho bhikkhave sappaṭibhayo bālo”tiādīsu",
  "tika-s0102t:186_11": "viya pakāratthoti āha “itīti eva”nti.",
  "tika-s0102t:187_0": "Avijjāsamudayāti avijjāya uppādā, atthibhāvāti attho. Nirodhanirodhī hi uppādo atthibhāvavācakopi",
  "tika-s0102t:187_1": "hoti, tasmā purimabhavasiddhāya avijjāya sati imasmiṃ bhave rūpasamudayo, rūpassa",
  "tika-s0102t:187_2": "uppādo hotīti attho. “Taṇhāsamudayā”tiādīsupi eseva nayo. Āhārasamudayāti ettha pana",
  "tika-s0102t:187_3": "pavattipaccayesu kabaḷīkārāhārassa balavatāya so eva gahito. Tasmiṃ pana gahite pavattipaccayatāsāmaññena",
  "tika-s0102t:187_4": "utucittāni gahitāneva hontīti catusamuṭṭhānikarūpassa paccayato udayadassanaṃ vibhāvitamevāti",
  "tika-s0102t:187_5": "daṭṭhabbaṃ. “Nibbattilakkhaṇa”ntiādinā kālavasena udayadassanamāha. Tattha nibbattilakkhaṇanti",
  "tika-s0102t:187_6": "rūpassa uppādasaṅkhātaṃ saṅkhatalakkhaṇaṃ. Passantopīti na kevalaṃ paccayasamudayameva,",
  "tika-s0102t:187_7": "atha kho khaṇato udayaṃ passantopi. Addhāvasena hi paṭhamaṃ udayaṃ passitvā ṭhito",
  "tika-s0102t:187_8": "puna santativasena disvā anukkamena khaṇavasena passati. Avijjānirodhā rūpanirodhoti",
  "tika-s0102t:187_9": "aggamaggena avijjāya anuppādanirodhato anāgatassa rūpassa anuppādanirodho hoti paccayābhāve",
  "tika-s0102t:187_10": "abhāvato. Taṇhānirodhā kammanirodhoti etthāpi eseva nayo. Āhāranirodhāti pavattipaccayassa",
  "tika-s0102t:187_11": "kabaḷīkārāhārassa abhāvena. Rūpanirodhoti taṃsamuṭṭhānarūpassa abhāvo hoti. Sesaṃ",
  "tika-s0102t:187_12": "vuttanayameva. “Vipariṇāmalakkhaṇa”nti bhaṅgakālavasena hetaṃ vayadassanaṃ, tasmā",
  "tika-s0102t:187_13": "taṃ addhāvasena paṭhamaṃ passitvā puna santativasena disvā anukkamena khaṇavasena",
  "tika-s0102t:187_14": "passati. Ayañca nayo pākatikavipassakavasena vutto, bodhisattānaṃ panetaṃ natthi.",
  "tika-s0102t:187_15": "Esa nayo udayadassanepi.",
  "tika-s0102t:188_0": "“Iti vedanā”tiādīsupi heṭṭhā rūpe vuttanayānusārena attho veditabbo. Tenāha “ayaṃ",
  "tika-s0102t:188_1": "vedanā, ettakā vedanā”tiādi. Tattha vedayita…pe… sabhāvanti ettha “vedayitasabhāvaṃ…pe…",
  "tika-s0102t:188_2": "vijānanasabhāva”nti paccekaṃ sabhāva- saddo yojetabbo. Vedayitasabhāvanti anubhavanasabhāvaṃ.",
  "tika-s0102t:188_3": "Sañjānanasabhāvanti “nīlaṃ pīta”ntiādinā ārammaṇassa sallakkhaṇasabhāvaṃ. Abhisaṅkharaṇasabhāvanti",
  "tika-s0102t:188_4": "āyūhanasabhāvaṃ. Vijānanasabhāvanti ārammaṇassa upaladdhisabhāvaṃ. Sukhādīti ādi-saddena",
  "tika-s0102t:188_5": "dukkhasomanassadomanassupekkhāvedanānaṃ saṅgaho rūpasaññādīti ādi-saddena saddasaññādīnaṃ,",
  "tika-s0102t:188_6": "phassādīti ādi-saddena cetanā vitakkādīnaṃ cakkhuviññāṇādīnanti ādi-saddena sabbesaṃ",
  "tika-s0102t:188_7": "lokiyaviññāṇānaṃ saṅgaho. Yathā ca viññāṇe, esa nayo vedanādīsupi. Tesanti “samudayo”ti",
  "tika-s0102t:188_8": "vuttadhammānaṃ. Tīsu khandhesūti vedanāsaññāsaṅkhārakkhandhesu. “Phuṭṭho vedeti,",
  "tika-s0102t:188_9": "phuṭṭho sañjānāti, phuṭṭho cetetī”ti vacanato “phassasamudayā”ti vattabbaṃ. “Nāmarūpapaccayāpi",
  "tika-s0102t:188_10": "viññāṇa”nti vacanato viññāṇakkhandhe “nāmarūpasamudayā”ti vattabbaṃ. Tesaṃ yevāti",
  "tika-s0102t:188_11": "tīsu khandhesu “phassassa viññāṇakkhandhe nāmarūpassā”ti phassanāmarūpānaṃyeva vasena",
  "tika-s0102t:188_12": "atthaṅgamapadampi yojetabbaṃ, avijjādayo pana rūpe vuttasadisā evāti adhippāyo.",
  "tika-s0102t:189_0": "Samapaññāsalakkhaṇavasenāti paccayato vīsati khaṇato pañcāti pañcavīsatiyā udayalakkhaṇānaṃ,",
  "tika-s0102t:189_1": "paccayato vīsati khaṇato pañcāti pañcavīsatiyā eva vayalakkhaṇānaṃ cāti samapaññāsāya",
  "tika-s0102t:189_2": "udayavayalakkhaṇānaṃ vasena. Tattha pañcannaṃ khandhānaṃ udayo lakkhīyati etehīti",
  "tika-s0102t:189_3": "lakkhaṇānīti vuccanti avijjādisamudayoti, tathā tesaṃ anuppādanirodho lakkhīyati",
  "tika-s0102t:189_4": "etehīti lakkhaṇānīti vuccanti avijjādīnaṃ accantanirodho. Nibbattivipariṇāmalakkhaṇāni",
  "tika-s0102t:189_5": "pana saṅkhatalakkhaṇamevāti. Evaṃ etāni samapaññāsalakkhaṇāni sarūpato veditabbāni.",
  "tika-s0102t:189_6": "Yathānukkamena vaḍḍhiteti yathāvuttaudayabbayañāṇe tikkhe sūre pasanne hutvā vahante",
  "tika-s0102t:189_7": "tato paraṃ vattabbānaṃ bhaṅgañāṇādīnaṃ uppattipaṭipāṭiyā buddhippatte paramukkaṃsagate",
  "tika-s0102t:189_8": "vipassanāñāṇe. Pageva hi chattiṃsakoṭisatasahassamukhena pavattena sabbaññutaññāṇānucchavikena",
  "tika-s0102t:189_9": "mahāvajirañāṇasaṅkhātena sammasanañāṇena sambhatānubhāvaṃ gabbhaṃ gaṇhantaṃ paripākaṃ",
  "tika-s0102t:189_10": "gacchantaṃ paṭipadāvisuddhiñāṇaṃ aparimitakāle sambhatāya paññāpāramiyā ānubhāvena",
  "tika-s0102t:189_11": "ukkaṃsapāramippattaṃ anukkamena vuṭṭhānagāminibhāvaṃ upagantvā yadā ariyamaggena",
  "tika-s0102t:189_12": "ghaṭeti, tadā ariyamaggacittaṃ sabbakilesehi maggapaṭipāṭiyā vimuccati, vimuccantañca",
  "tika-s0102t:189_13": "tathā vimuccati, yathā sabbañeyyāvaraṇappahānaṃ hoti. Yaṃ kilesānaṃ “savāsanappahāna”nti",
  "tika-s0102t:189_14": "vuccati, tayidaṃ pahānaṃ atthato anuppattinirodhoti āha “anuppādanirodhenā”ti. Āsavasaṅkhātehi",
  "tika-s0102t:189_15": "kilesehīti bhavato ābhavaggaṃ, dhammato āgotrabhuṃ savanato pavattanato āsavasaññitehi",
  "tika-s0102t:189_16": "rāgo, diṭṭhi, mohoti imehi kilesehi. Lakkhaṇavacanañcetaṃ, pāḷiyaṃ yadidaṃ “āsavehī”ti,",
  "tika-s0102t:189_17": "tadekaṭṭhatāya pana sabbehipi kilesehi sabbehipi pāpadhammehi cittaṃ vimuccati. Aggahetvāti",
  "tika-s0102t:189_18": "tesaṃ kilesānaṃ lesamattampi aggahetvā.",
  "tika-s0102t:190_0": "Maggakkhaṇe vimuccati nāma taṃtaṃmaggavajjhakilesehi phalakkhaṇe vimuttaṃ nāma. Maggakkhaṇe",
  "tika-s0102t:190_1": "vā vimuttañceva vimuccati cāti uparimaggakkhaṇe heṭṭhimamaggavajjhehi vimuttañceva",
  "tika-s0102t:190_2": "yathāsakaṃ pahātabbehi vimuccati ca. Phalakkhaṇe vimuttamevāti sabbasmimpi phalakkhaṇe",
  "tika-s0102t:190_3": "vimuttameva, na vimuccati nāma.",
  "tika-s0102t:191_0": "Sabbabandhanāti orambhāgiyuddhambhāgiyasaṅgahitā sabbasmāpi bhavasaññojanā, vippamutto",
  "tika-s0102t:191_1": "visesato pakārehi mutto. Suvikasitacittasantānoti sātisayaṃ ñāṇarasmisamphassena",
  "tika-s0102t:191_2": "suṭṭhu sammadeva samphullacittasantāno. “Cattāri maggañāṇānī”tiādi yehi ñāṇehi suvikasitacittasantāno,",
  "tika-s0102t:191_3": "tesaṃ ekadesena dassanaṃ. Nippadesato dassanaṃ pana parato āgamissati, tasmā tattheva",
  "tika-s0102t:191_4": "tāni vibhajissāma. Sakale ca buddhaguṇeti atītaṃse appaṭihatañāṇādike sabbepi buddhaguṇe.",
  "tika-s0102t:191_5": "Yadā hi lokanātho aggamaggaṃ adhigacchati, tadā sabbe guṇe hatthagate karoti nāma.",
  "tika-s0102t:191_6": "Tato paraṃ “hatthagate katvā ṭhito”ti vuccati.",
  "tika-s0102t:192_0": "“Paripuṇṇasaṅkappo”ti vatvā paripuṇṇasaṅkappatāparidīpanaṃ udānaṃ dassetuṃ “anekajātisaṃsāra”ntiādi",
  "tika-s0102t:192_1": "vuttaṃ. Tattha ādito dvinnaṃ gāthānamattho heṭṭhā brahmajālanidānavaṇṇanāyaṃ vutto",
  "tika-s0102t:192_2": "eva. Parato pana ayoghanahatassāti ayo haññati etenāti ayoghanaṃ, kammārānaṃ ayokūṭaṃ,",
  "tika-s0102t:192_3": "ayomuṭṭhi ca, tena ayoghanena hatassa pahatassa. Eva-saddo cettha nipātamattaṃ. Jalato",
  "tika-s0102t:192_4": "jātavedasoti jalayamānassa aggissa, anādare vā etaṃ sāmivacanaṃ. Anupubbūpasantassāti",
  "tika-s0102t:192_5": "anukkamena upasantassa vikkhambhantassa niruddhassa. Yathā na ñāyate gatīti yathā",
  "tika-s0102t:192_6": "tassa gati na ñāyati. Idaṃ vuttaṃ hoti – ayomuṭṭhikūṭādinā pahatattā ayoghanena hatassa",
  "tika-s0102t:192_7": "pahatassa ayogatassa, kaṃsabhājanādigatassa vā jalamānassa aggissa anukkamena upasantassa",
  "tika-s0102t:192_8": "dasasu disāsu na katthaci gati paññāyati paccayanirodhena appaṭisandhikaniruddhattāti.",
  "tika-s0102t:192_9": "Evaṃ sammāvimuttānanti sammā hetunā ñāyena tadaṅgavikkhambhanavimuttipubbaṅgamāya",
  "tika-s0102t:192_10": "samucchedavimuttiyā ariyamaggena catūhipi upādānehi, āsavehi ca muttattā sammā vimuttānaṃ,",
  "tika-s0102t:192_11": "tato eva kāmabandhanasaṅkhātaṃ kāmoghabhavoghādibhedaṃ avasiṭṭhaoghañca taritvā ṭhitattā",
  "tika-s0102t:192_12": "kāmabandhoghatārīnaṃ suṭṭhu paṭipassambhitasabbakilesavipphanditattā kilesābhisaṅkhāravātehi",
  "tika-s0102t:192_13": "akampanīyatāya acalaṃ nibbānasaṅkhātaṃ saṅkhārūpasamaṃ sukhaṃ pattānaṃ adhigatānaṃ",
  "tika-s0102t:192_14": "khīṇāsavānaṃ gati devamanussādibhedāsu gatīsu “ayaṃ nāmā”ti paññāpetabbatāya abhāvato",
  "tika-s0102t:192_15": "paññāpetuṃ natthi na upalabbhati, yathāvuttajātavedo viya apaññattikabhāvameva te",
  "tika-s0102t:192_16": "gacchantīti attho. Evaṃ manasi karontoti “evaṃ anekajātisaṃsāra”ntiādinā attano katakiccattaṃ",
  "tika-s0102t:192_17": "manasi karonto bodhipallaṅke nisinnova virocitthāti yojanā.",
  "tika-s0102t:193": "Dutiyabhāṇavāravaṇṇanā niṭṭhitā.",
  "tika-s0102t:194": "Brahmayācanakathāvaṇṇanā",
  "tika-s0102t:195_0": "64. Yannūnāti parivitakkanatthe nipāto, ahanti bhagavā attānaṃ niddisatīti āha “yadi",
  "tika-s0102t:195_1": "panāha”nti. “Aṭṭhame sattāhe”tiādi yathā amhākaṃ bhagavā abhisambuddho hutvā vimuttisukhapaṭisaṃvedanādivasena",
  "tika-s0102t:195_2": "sattasu sattāhesu paṭipajji, tato parañca dhammagambhīratāpaccavekkhaṇādivasena,",
  "tika-s0102t:195_3": "evameva sabbepi sammāsambuddhā abhisambuddhakāle paṭipajjiṃsu, te ca sattāhādayo",
  "tika-s0102t:195_4": "tatheva vavatthapīyantīti ayaṃ sabbesampi buddhānaṃ dhammatā. Tasmā vipassī bhagavā",
  "tika-s0102t:195_5": "abhisambuddhakāle tathā paṭipajjīti dassetuṃ āraddhaṃ. Tattha “aṭṭhame sattāhe”ti",
  "tika-s0102t:195_6": "idaṃ sattamasattāhato paraṃ, sattāhato orime ca pavattāya paṭipattiyā vasena vuttaṃ,",
  "tika-s0102t:195_7": "na pallaṅkasattāhassa viya aṭṭhamassa nāma sattāhassa vavatthitassa labbhamānattā.",
  "tika-s0102t:195_8": "Anantaroti “adhigato kho myāyaṃ dhammo”tiādiko vitakko.",
  "tika-s0102t:196_0": "Paṭividdhoti sayambhuñāṇena “idaṃ dukkha”ntiādinā paṭimukhaṃ paṭivijjhanavasena pavatto,",
  "tika-s0102t:196_1": "yathābhūtaṃ avabuddhoti attho. Dhammoti catusaccadhammo tabbinimuttassa paṭivijjhitabbadhammassa",
  "tika-s0102t:196_2": "abhāvato. Gambhīroti mahāsamuddo viya makasatuṇḍasūciyā aññatra samupacitaparipakkañāṇasambhārehi",
  "tika-s0102t:196_3": "aññesaṃ ñāṇena alabbhaneyyappatiṭṭho. Tenāha “uttānabhāvapaṭikkhepavacanameta”nti.",
  "tika-s0102t:196_4": "Alabbhaneyyappatiṭṭho ogāhituṃ asakkuṇeyyatāya sarūpato visesato ca passituṃ na sakkāti",
  "tika-s0102t:196_5": "āha “gambhīrattāva duddaso”ti. Dukkhena daṭṭhabboti kicchena kenaci kadācideva daṭṭhabbo.",
  "tika-s0102t:196_6": "Yaṃ pana daṭṭhumeva na sakkā, tassa ogāhetvā anu anu bujjhane kathā eva natthīti",
  "tika-s0102t:196_7": "āha “duddasattāva duranubodho”ti. Dukkhena avabujjhitabbo avabodhassa dukkarabhāvato.",
  "tika-s0102t:196_8": "Imasmiṃ ṭhāne “taṃ kiṃ maññatha bhikkhave dukkarataraṃ vā durabhisambhavataraṃ vā”ti",
  "tika-s0102t:196_9": "suttapadaṃ vattabbaṃ. Santārammaṇatāya vā santo. Nibbutasabbapariḷāhatāya nibbuto.",
  "tika-s0102t:196_10": "Padhānabhāvaṃ nītoti vā paṇīto. Atittikaraṭṭhena atappako sādurasabhojanaṃ viya.",
  "tika-s0102t:196_11": "Ettha ca nirodhasaccaṃ santaṃ ārammaṇanti santārammaṇaṃ, maggasaccaṃ santaṃ, santārammaṇañcāti",
  "tika-s0102t:196_12": "santārammaṇaṃ anupasantasabhāvānaṃ kilesānaṃ, saṅkhārānañca abhāvato santo nibbutasabbapariḷāhattā",
  "tika-s0102t:196_13": "nibbuto, santapaṇītabhāveneva tadatthāya asecanakatāya atappakatā daṭṭhabbā. Tenāha",
  "tika-s0102t:196_14": "“idaṃ dvayaṃ lokuttarameva sandhāya vutta”nti. Uttamañāṇassa visayattā na takkena",
  "tika-s0102t:196_15": "avacaritabbo, tato eva nipuṇañāṇagocaratāya, saṇhasukhumasabhāvattā ca nipuṇo. Bālānaṃ",
  "tika-s0102t:196_16": "avisayattā paṇḍitehi eva veditabboti paṇḍitavedanīyo. Ālīyanti abhiramitabbaṭṭhena",
  "tika-s0102t:196_17": "sevīyantīti ālayā, pañca kāmaguṇā. Ālayanti abhiramaṇavasena sevantīti ālayā, taṇhāvicaritāni.",
  "tika-s0102t:196_18": "Ālayaratāti ālayaniratā. Suṭṭhu muditā ativiya muditā anukkaṇṭhanato. Ramatīti ratiṃ",
  "tika-s0102t:196_19": "vindati kīḷati laḷati. Ime sattā yathā kāmaguṇe, evaṃ rāgampi assādenti abhinandanti",
  "tika-s0102t:196_20": "yevāti vuttaṃ “duvidhampī”tiādi.",
  "tika-s0102t:197_0": "Ṭhānaṃ sandhāyāti ṭhāna-saddaṃ sandhāya. Atthato pana “ṭhāna”nti ca paṭiccasamuppādo",
  "tika-s0102t:197_1": "eva adhippeto. Tiṭṭhati ettha phalaṃ tadāyattavuttitāyāti ṭhānaṃ, saṅkhārādīnaṃ paccayabhūtā",
  "tika-s0102t:197_2": "avijjādayo. Imesaṃ saṅkhārādīnaṃ paccayāti idappaccayā, avijjādayova. Idappaccayā",
  "tika-s0102t:197_3": "eva idappaccayatā yathā devo eva devatā, idappaccayānaṃ vā avijjādīnaṃ attano phalaṃ",
  "tika-s0102t:197_4": "paṭicca paccayabhāvo uppādanasamatthatā idappaccayatā, tena paramatthapaccayalakkhaṇo",
  "tika-s0102t:197_5": "paṭiccasamuppādo dassito hoti. Paṭicca samuppajjati phalaṃ etasmāti paṭiccasamuppādo.",
  "tika-s0102t:197_6": "Padadvayenāpi dhammānaṃ paccayaṭṭho eva vibhāvito. Tenāha “saṅkhārādipaccayānaṃ avijjādīnametaṃ",
  "tika-s0102t:197_7": "adhivacana”nti. Ayamettha saṅkhepo, vitthāro pana visuddhimaggasaṃvaṇṇanāsu vuttanayena veditabbo.",
  "tika-s0102t:198_0": "Sabbasaṅkhārasamathotiādi sabbanti sabbasaṅkhārasamathādipadābhidheyyaṃ sabbaṃ, atthato",
  "tika-s0102t:198_1": "nibbānameva. Idāni tassa nibbānabhāvaṃ dassetuṃ “yasmā hī”tiādi vuttaṃ. Tanti nibbānaṃ.",
  "tika-s0102t:198_2": "Āgammāti paṭicca ariyamaggassa ārammaṇapaccayahetu. Sammantīti appaṭisandhikūpasamavasena",
  "tika-s0102t:198_3": "sammanti. Tathā santā ca savisesaṃ upasantā nāma hontīti āha “vūpasammantī”ti, etena",
  "tika-s0102t:198_4": "sabbe saṅkhārā sammanti etthāti sabbasaṅkhārasamatho, nibbānanti dasseti. Sabbasaṅkhāravisaṃyutte",
  "tika-s0102t:198_5": "hi nibbāne sabbasaṅkhāravūpasamapariyāyo ñāyāgato yevāti. Sesepadesupi eseva nayo.",
  "tika-s0102t:198_6": "Upadhīyati ettha dukkhanti upadhi, khandhādayo. Paṭinissaṭṭhāti samucchedavasena",
  "tika-s0102t:198_7": "pariccattā honti. Sabbā taṇhāti aṭṭhasatappabhedā sabbāpi taṇhā. Sabbe kilesarāgāti",
  "tika-s0102t:198_8": "kāmarāgarūparāgādibhedā sabbepi kilesabhūtā rāgā, sabbepi vā kilesā idha kilesarāgāti",
  "tika-s0102t:198_9": "veditabbā, na lobhavisesā eva cittassa viparītabhāvāpādanato. Yathāha “rattampi cittaṃ",
  "tika-s0102t:198_10": "vipariṇataṃ, duṭṭhampi cittaṃ vipariṇataṃ, mūḷhampi cittaṃ vipariṇata”nti virajjantīti",
  "tika-s0102t:198_11": "attano sabhāvaṃ vijahanti. Sabbaṃ dukkhanti jarāmaraṇādibhedaṃ sabbaṃ vaṭṭadukkhaṃ.",
  "tika-s0102t:198_12": "Bhavena bhavanti tena tena bhavena bhavantaraṃ. Bhavanikantibhāvena saṃsibbati, phalena",
  "tika-s0102t:198_13": "vā saddhiṃ kammaṃ sataṇhasseva āyatiṃ punabbhavabhāvato. Tato vānato nikkhantaṃ tattha",
  "tika-s0102t:198_14": "tassa sabbaso abhāvato. Ciranisajjācirabhāsanehi piṭṭhiāgilāyanatālugalasosādivasena",
  "tika-s0102t:198_15": "kāyakilamatho ceva kāyavihesā ca veditabbā. Sā ca kho desanāya atthaṃ ajānantānaṃ,",
  "tika-s0102t:198_16": "appaṭipajjantānañca vasena, jānantānaṃ, pana paṭipajjantānañca desanāya kāyaparissamopi",
  "tika-s0102t:198_17": "satthu aparissamova. Tenāha bhagavā “na ca maṃ dhammādhikaraṇaṃ vihesesī”ti. Tathā",
  "tika-s0102t:198_18": "hi vuttaṃ “yā ajānantānaṃ desanā nāma, so mama kilamatho assā”ti. Ubhayanti cittakilamatho,",
  "tika-s0102t:198_19": "cittavihesā cāti ubhayaṃ petaṃ buddhānaṃ natthi, bodhimūleyeva samucchinnattā.",
  "tika-s0102t:199_0": "65. Anubrūhanaṃ sampiṇḍanaṃ. Soti “apissū”ti nipāto. Vipassinti paṭi-saddayogena",
  "tika-s0102t:199_1": "sāmiatthe upayogavacananti āha “vipassissā”ti. Vuddhippattā acchariyā vā anacchariyā.",
  "tika-s0102t:199_2": "Vuddhiatthopi hi akāro hoti yathā“asekkhā dhammā”ti. Kappānaṃ cattāri asaṅkhyeyyāni",
  "tika-s0102t:199_3": "satasahassañca sadevakassa lokassa dhammasaṃvibhāgakaraṇatthameva pāramiyo pūretvā",
  "tika-s0102t:199_4": "idāni samadhigatadhammarājassa tattha appossukkatāpattidīpanatā, gāthātthassa acchariyatā,",
  "tika-s0102t:199_5": "tassa vuddhippatti cāti veditabbā. Atthadvārena hi gāthānaṃ anacchariyatā. Gocarā",
  "tika-s0102t:199_6": "ahesunti upaṭṭhahiṃsu. Upaṭṭhānañca vitakketabbatāvāti āha “parivitakkayitabbataṃ pāpuṇiṃsū”ti.",
  "tika-s0102t:200_0": "Yadi sukhāpaṭipadāva kathaṃ kicchatāti āha “pāramīpūraṇakāle”tiādi. Evamādīni duppariccajāni",
  "tika-s0102t:200_1": "dentassa. Ha-iti vā byattanti etasmiṃ atthe nipāto, “ekaṃsatthe”ti keci. Ha byattaṃ,",
  "tika-s0102t:200_2": "ekaṃsena vā alaṃ nippayojanaṃ evaṃ kicchena adhigatassa dhammassa desetunti yojanā.",
  "tika-s0102t:200_3": "Halanti “ala”nti iminā samānatthaṃ padaṃ “halanti vadāmī”tiādīsu viya. Rāgadosaphuṭṭhehīti",
  "tika-s0102t:200_4": "phuṭṭhavisena viya sappena rāgena, dosena ca samphuṭṭhehi abhibhūtehi. Rāgadosānugatehīti",
  "tika-s0102t:200_5": "rāgadosehi anubandhehi.",
  "tika-s0102t:201_0": "Niccādīnanti niccaggāhādīnaṃ. Evaṃ gatanti evaṃ pavattaṃ aniccādiākārena pavattaṃ.",
  "tika-s0102t:201_1": "“Catusaccadhamma”nti idaṃ aniccādīsu, saccesu ca yathālābhavasena gahetabbaṃ. Evaṃ",
  "tika-s0102t:201_2": "gatanti vā evaṃ “anicca”ntiādinā abhinivisitvā mayā, aññehi ca sammāsambuddhehi gataṃ,",
  "tika-s0102t:201_3": "ñātaṃ paṭividdhanti attho. Kāmarāgena, bhavarāgena ca rattā nīvaraṇehi nivutacittatāya,",
  "tika-s0102t:201_4": "diṭṭhirāgena rattā viparītābhinivesena na dakkhanti yāthāvato imaṃ dhammaṃ nappaṭivijjhissanti.",
  "tika-s0102t:201_5": "Evaṃ gāhāpetunti “anicca”ntiādinā sabhāvena yāthāvato dhamme jānāpetuṃ. Rāgadosaparetatāpi",
  "tika-s0102t:201_6": "nesaṃ sammūḷhabhāvenevāti āha “tamokhandhena āvuṭā”ti.",
  "tika-s0102t:202_0": "Dhammadesanāya appossukkatāpattiyā kāraṇaṃ vibhāvetuṃ “kasmā panā”tiādinā sayameva",
  "tika-s0102t:202_1": "codanaṃ samuṭṭhāpeti. Tattha yathāyaṃ idāni dhammadesanāya appossukkatāpatti sabbabuddhānaṃ",
  "tika-s0102t:202_2": "āciṇṇasamāciṇṇadhammatāvasena, sabbabodhisattānaṃ ādito “kiṃ me aññātavesenā”tiādinā",
  "tika-s0102t:202_3": "mahābhinīhāre attano cittassa samussāhanaṃ āciṇṇasamāciṇṇadhammatā vāti āha “kiṃ",
  "tika-s0102t:202_4": "me”tiādi. Tattha aññātavesenāti sadevakaṃ lokaṃ unnādento buddho ahutvā kevalaṃ buddhānaṃ",
  "tika-s0102t:202_5": "sāvakabhāvūpagamanavasena aññātarūpena. Tividhaṃ kāraṇaṃ appossukkatāpattiyā paṭipakkhassa",
  "tika-s0102t:202_6": "balavabhāvo, dhammassa paramagambhīratā, tattha ca bhagavato sātisayaṃ gāravanti",
  "tika-s0102t:202_7": "taṃ dassetuṃ “tassa hī”tiādi āraddhaṃ. Tattha paṭipakkhā nāma rāgādayo kilesā sammāpaṭipattiyā",
  "tika-s0102t:202_8": "antarāyakarattā. Tesaṃ balavabhāvato ciraparibhāvanāya sattasantānato dubbisodhiyatāya",
  "tika-s0102t:202_9": "te satte mattahatthino viya dubbalaṃ purisaṃ ajjhottharitvā anayabyasanaṃ āpādentā",
  "tika-s0102t:202_10": "anekasatayojanāyāmavitthāraṃ sunicitaṃ ghanasannivesaṃ kaṇṭakaduggampi adhisenti.",
  "tika-s0102t:202_11": "Dūrappabheda ducchejjatāhi dubbisodhiyataṃ pana dassetuṃ “athassā”tiādi vuttaṃ. Tattha",
  "tika-s0102t:202_12": "ca anto āmaṭṭhatāya kañjikapuṇṇalābu ciraparivāsikatāya takkabharitacāṭi snehatintadubbalabhāvena",
  "tika-s0102t:202_13": "vasātelapītapilotikā; telamissitatāya añjanamakkhitahatthā dubbisodhanīyā vuttā.",
  "tika-s0102t:202_14": "Hīnūpamā cetā rūpappabandhabhāvato, acirakālikattā ca malīnatāya, kilesasaṃkileso",
  "tika-s0102t:202_15": "eva pana dubbisodhanīyataro anādikālikattā, anusayitattā ca. Tenāha “atisaṃkiliṭṭhā”ti.",
  "tika-s0102t:202_16": "Yathā ca dubbisodhanīyatāya evaṃ gambhīraduddasaduranubodhānampi vuttaupamā hīnūpamāva.",
  "tika-s0102t:203_0": "Gambhīropi dhammo paṭipakkhavidhamanena supākaṭo bhaveyya, paṭipakkhavidhamanaṃ pana",
  "tika-s0102t:203_1": "sammāpaṭipattipaṭibaddhaṃ, sā saddhammasavanādhīnā, taṃ satthari, dhamme ca pasādāyattaṃ.",
  "tika-s0102t:203_2": "So visesato loke sambhāvanīyassa garukātabbassa abhipatthanāhetukoti panāḷikāya sattānaṃ",
  "tika-s0102t:203_3": "dhammasampaṭipattiyā brahmayācanādinimittanti taṃ dassento “apicā”tiādimāha.",
  "tika-s0102t:204_0": "66. “Aññataro”ti appaññāto viya kiñcāpi vuttaṃ, atha kho pākaṭo paññātoti dassetuṃ",
  "tika-s0102t:204_1": "“imasmiṃ cakkavāḷe jeṭṭhakamahābrahmā”ti vuttaṃ. Mahābrahmabhavane jeṭṭhakamahābrahmā.",
  "tika-s0102t:204_2": "So hi sakko viya kāmadevaloke, brahmaloke ca pākaṭo paññāto. Upakkilesabhūtaṃ appaṃ",
  "tika-s0102t:204_3": "rāgādirajaṃ etassāti apparajaṃ, apparajaṃ akkhi paññācakkhu yesaṃ te taṃsabhāvāti",
  "tika-s0102t:204_4": "katvā apparajakkhajātikāti imamatthaṃ dassetuṃ “paññāmaye”tiādimāha. Appaṃ rāgādirajaṃ",
  "tika-s0102t:204_5": "yesaṃ te taṃsabhāvā apparajakkhajātikāti evamettha attho veditabbo. Assavanatāti",
  "tika-s0102t:204_6": "“sayaṃ abhiññā”tiādīsu viya karaṇe paccattavacananti āha “assavanatāyā”ti. Dasapuññakiriyavatthuvasenāti",
  "tika-s0102t:204_7": "dānādidasavidhavimuttiparipācanīyapuññakiriyavatthūnaṃ vasena. Tenāha “katādhikārā”tiādi.",
  "tika-s0102t:204_8": "Papañcasūdaniyaṃ pana “dvādasapuññakiriyavasenā”ti vuttaṃ, taṃ dānādīsu saraṇagamanaparahitapariṇāmanadvaya",
  "tika-s0102t:204_9": "pakkhipanavasena vuttaṃ.",
  "tika-s0102t:205_0": "69. Garuṭṭhāniyesu gāravavasena garukarapatthanā ajjhesanā, sāpi atthato patthanā",
  "tika-s0102t:205_1": "evāti vuttaṃ “yācana”nti. Padesavisayañāṇadassanaṃ hutvā buddhānaṃyeva āveṇikabhāvato",
  "tika-s0102t:205_2": "idaṃ ñāṇadvayaṃ “buddhacakkhū”ti vuccatīti āha “imesañhi dvinnaṃ ñāṇānaṃ buddhacakkhūti",
  "tika-s0102t:205_3": "nāma”nti. Tiṇṇaṃ maggañāṇānanti heṭṭhimānaṃ tiṇṇaṃ maggañāṇānaṃ “dhammacakkhū”ti",
  "tika-s0102t:205_4": "nāmaṃ, catusaccadhammadassananti katvā dassanamattabhāvato. Yato tāni ñāṇāni vijjūpamābhāvena",
  "tika-s0102t:205_5": "vuttāni, aggamaggañāṇaṃ pana ñāṇakiccassa sikhāppattiyā dassanamattaṃ na hotīti “dhammacakkhū”ti",
  "tika-s0102t:205_6": "na vuccatīti. Yato taṃ vajirūpamābhāvena vuttaṃ. Vuttanayenevāti “apparajakkhajātikā”ti",
  "tika-s0102t:205_7": "ettha vuttanayeneva. Yasmā mandakilesā “apparajakkhā”ti vuttā, tasmā bahalakilesā",
  "tika-s0102t:205_8": "“mahārajakkhā”ti veditabbā. Paṭipakkhavidhamanasamatthatāya tikkhāni sūrāni visadāni,",
  "tika-s0102t:205_9": "vuttavipariyāyena mudūni. Saddhādayo ākārāti saddahanādippakāre vadati. Sundarāti",
  "tika-s0102t:205_10": "kalyāṇā. Sammohavinodaniyaṃ pana “yesaṃ āsayādayo koṭṭhāsā sundarā, te svākārā”ti",
  "tika-s0102t:205_11": "vuttaṃ, taṃ imāya atthavaṇṇanāya aññadatthu saṃsandati sametīti daṭṭhabbaṃ. Yato",
  "tika-s0102t:205_12": "saddhāsampadādivasena ajjhāsayassa sundaratāti, tabbipariyāyato asundaratāti. Kāraṇaṃ",
  "tika-s0102t:205_13": "nāma paccayākāro, saccāni vā. Paralokanti samparāyaṃ. Taṃ dukkhāvahaṃ vajjaṃ viya",
  "tika-s0102t:205_14": "bhayato passitabbanti vuttaṃ “paralokañceva vajjañca bhayato passantī”ti. Sampattibhavato",
  "tika-s0102t:205_15": "vā aññattā vipattibhavo “paraloko”ti vuttaṃ “para…pe… passantī”ti.",
  "tika-s0102t:206_0": "Ayaṃ panettha pāḷīti ettha “apparajakkhā”dipadānaṃ atthavibhāvane ayaṃ tassa tathābhāvasādhakapāḷi.",
  "tika-s0102t:206_1": "Saddhādīnañhi vimuttiparipācakadhammānaṃ balavabhāvo tappaṭipakkhānaṃ pāpadhammānaṃ",
  "tika-s0102t:206_2": "dubbalabhāveneva hoti, tesañca balavabhāvo saddhādīnaṃ dubbalabhāvenāti vimuttiparipācakadhammānaṃ",
  "tika-s0102t:206_3": "savisesaṃ atthitānatthitāvasena “apparajakkhā mahārajakkhā”ti ādayo pāḷiyaṃ vibhajitvā",
  "tika-s0102t:206_4": "dassitā. Iti saddhādīnaṃ vasena pañca apparajakkhā, asaddhiyādīnaṃ vasena pañca mahārajakkhā.",
  "tika-s0102t:206_5": "Evaṃ tikkhindriyamudindriyādayoti vibhāvitā paññāsa puggalā. Saddhādīnaṃ pana antarabhedena",
  "tika-s0102t:206_6": "anekabhedā veditabbā. Khandhādayo eva lujjanapalujjanaṭṭhena loko, sampattibhavabhūto",
  "tika-s0102t:206_7": "loko sampattibhavaloko, sugatisaṅkhāto upapattibhavo, sampatti sambhavati etenāti",
  "tika-s0102t:206_8": "sampattisambhavaloko sugatisaṃvattaniyo kammabhavo. Duggatisaṅkhātaupapattibhavaduggatisaṃvattaniyakammabhavā",
  "tika-s0102t:206_9": "vipattibhavalokavipattisambhavalokā.",
  "tika-s0102t:207_0": "Puna ekakadukādivasena lokaṃ vibhajitvā dassetuṃ “eko loko”tiādi vuttaṃ. Āhārādayo",
  "tika-s0102t:207_1": "hi lujjanapalujjanaṭṭhena lokoti. Tattha “eko loko sabbe sattā āhāraṭṭhitikā”ti yāyaṃ",
  "tika-s0102t:207_2": "puggalādhiṭṭhānāya kathāya sabbasaṅkhārānaṃ paccayāyattavuttitā vuttā, tāya sabbo",
  "tika-s0102t:207_3": "saṅkhāraloko eko ekavidho pakārantarassābhāvato. “Dve lokā”tiādīsupi iminā nayena",
  "tika-s0102t:207_4": "attho veditabbo. Nāmaggahaṇena cettha nibbānassa aggahaṇaṃ tassa alokasabhāvattā.",
  "tika-s0102t:207_5": "Nanu ca “āhāraṭṭhitikā”ti ettha paccayāyattavuttitāya maggaphalānampi lokatā āpajjatīti?",
  "tika-s0102t:207_6": "Nāpajjati pariññeyyānaṃ dukkhasaccadhammānaṃ “idha loko”ti adhippetattā. Atha vā",
  "tika-s0102t:207_7": "na lujjati na palujjatīti yo gahito, tathā na hoti, so lokoti taṃgahaṇarahitānaṃ",
  "tika-s0102t:207_8": "lokuttarānaṃ natthi lokatā. Upādānānaṃ ārammaṇabhūtā khandhā upādānakkhandhā. Anurodhādivatthubhūtā",
  "tika-s0102t:207_9": "lābhādayo aṭṭha lokadhammā. Dasāyatanānīti dasa rūpāyatanāni vivaṭṭajjhāsayassa adhippetattā.",
  "tika-s0102t:207_10": "Tassa ca sabbaṃ tebhūmakakammaṃ garahitabbaṃ, vajjitabbañca hutvā upaṭṭhātīti vuttaṃ",
  "tika-s0102t:207_11": "“sabbe abhisaṅkhārā vajjaṃ, sabbe bhavagāmikammā vajja”nti. Yesaṃ puggalānaṃ saddhādayo",
  "tika-s0102t:207_12": "mandā, te idha “assaddhā”tiādinā vuttā. Na pana sabbena sabbaṃ saddhādīnaṃ abhāvatoti",
  "tika-s0102t:207_13": "apparajakkhadukādīsu pañcasu dukesu ekekasmiṃ dasa dasa katvā “paññāsāya ākārehi",
  "tika-s0102t:207_14": "imāni pañcindriyāni jānātī”ti vuttaṃ. Atha vā anvayato, byatirekato ca saddhādīnaṃ",
  "tika-s0102t:207_15": "indriyānaṃ paropariyattaṃ jānātīti katvā tathā vuttaṃ. Ettha ca apparajakkhādivasena",
  "tika-s0102t:207_16": "āvajjantassa bhagavato te sattā puñjapuñjāva hutvā upaṭṭhahanti, na ekekā.",
  "tika-s0102t:208_0": "Uppalāni ettha santīti uppalinī, gacchopi jalāsayopi, idha pana jalāsayo adhippetoti",
  "tika-s0102t:208_1": "āha “uppalavane”ti. Yāni udakassa anto nimuggāneva hutvā pusanti vaḍḍhanti, tāni",
  "tika-s0102t:208_2": "antonimuggaposīnī. Dīpitānīti aṭṭhakathāyaṃ pakāsitāni, idheva vā “aññānipī”tiādinā",
  "tika-s0102t:208_3": "dīpitāni. Ugghaṭitaññūti ugghaṭanaṃ nāma ñāṇugghaṭanaṃ, ñāṇe ugghaṭitamatte eva jānātīti",
  "tika-s0102t:208_4": "attho. Vipañcitaṃ vitthāramevamatthaṃ jānātīti vipañcitaññū. Uddesādīhi netabboti",
  "tika-s0102t:208_5": "neyyo. Saha udāhaṭavelāyāti udāhāre dhammassa uddese udāhaṭamatte eva. Dhammābhisamayoti",
  "tika-s0102t:208_6": "catusaccadhammassa ñāṇena saddhiṃ abhisamayo. Ayaṃ vuccatīti ayaṃ “cattāro satipaṭṭhānā”tiādinā",
  "tika-s0102t:208_7": "nayena saṅkhittena mātikāya dīpiyamānāya desanānusārena ñāṇaṃ pesetvā arahattaṃ gaṇhituṃ",
  "tika-s0102t:208_8": "samattho “puggalo ugghaṭitaññū”ti vuccati. Ayaṃ vuccatīti ayaṃ saṅkhittena mātikaṃ",
  "tika-s0102t:208_9": "ṭhapetvā vitthārena atthe vibhajiyamāne arahattaṃ pāpuṇituṃ samattho “puggalo vipañcitaññū”ti",
  "tika-s0102t:208_10": "vuccati. Uddesatoti uddesahetu, uddisantassa, uddisāpentassa vāti attho. Paripucchatoti",
  "tika-s0102t:208_11": "atthaṃ paripucchantassa. Anupubbena dhammābhisamayo hotīti anukkamena arahattappatto",
  "tika-s0102t:208_12": "hoti. Na tāya jātiyā dhammābhisamayo hotīti tena attabhāvena maggaṃ vā phalaṃ vā",
  "tika-s0102t:208_13": "antamaso jhānaṃ vā vipassanaṃ vā nibbattetuṃ na sakkoti. Ayaṃ vuccati puggalo padaparamoti",
  "tika-s0102t:208_14": "ayaṃ puggalo byañjanapadameva paramaṃ assāti “padaparamo”ti vuccati.",
  "tika-s0102t:209_0": "Yeti ye duvidhe puggale sandhāya vuttaṃ vibhaṅge kammāvaraṇenāti pañcavidhena ānantariyakammena.",
  "tika-s0102t:209_1": "Vipākāvaraṇenāti ahetukapaṭisandhiyā. Yasmā duhetukānampi ariyamaggapaṭivedho natthi,",
  "tika-s0102t:209_2": "tasmā duhetukapaṭisandhipi “vipākāvaraṇamevā”ti veditabbā. Kilesāvaraṇenāti niyatamicchādiṭṭhiyā.",
  "tika-s0102t:209_3": "Assaddhāti buddhādīsu saddhā rahitā. Acchandikāti kattukamyatākusalacchandarahitā,",
  "tika-s0102t:209_4": "uttarakurukā manussā acchandikaṭṭhānaṃ paviṭṭhā. Duppaññāti bhavaṅgapaññāya parihīnā,",
  "tika-s0102t:209_5": "bhavaṅgapaññāya pana paripuṇṇāyapi yassa bhavaṅgaṃ lokuttarassa paccayo na hoti,",
  "tika-s0102t:209_6": "sopi duppañño eva nāma. Abhabbā niyāmaṃ okkamituṃ kusalesu dhammesu sammattanti kusalesu",
  "tika-s0102t:209_7": "dhammesu sammattaniyāmasaṅkhātaṃ ariyamaggaṃ okkamituṃ adhigantuṃ abhabbā. “Na kammāvaraṇenā”tiādīni",
  "tika-s0102t:209_8": "vuttavipariyāyena veditabbāni.",
  "tika-s0102t:210": "“Rāgacaritā”tiādīsu yaṃ vattabbaṃ, taṃ paramatthadīpaniyaṃ [paramatthamañjūsāyaṃ visuddhimaggasaṃvaṇṇanāyanti bhavitabbaṃ –",
  "tika-s0102t:211": "“Sā esā paramatthānaṃ, tattha tattha yathārahaṃ;",
  "tika-s0102t:212": "Nidhānato paramattha-mañjūsā nāma nāmato”ti. (visuddhimaggamahāṭīkāya nigamane sayameva vuttattā)] visuddhimaggasaṃvaṇṇanāyaṃ vuttanayena veditabbaṃ;",
  "tika-s0102t:213_0": "70. Ārabbhāti attano adhippetassa atthassa bhagavato jānāpanaṃ uddissāti attho. Selo",
  "tika-s0102t:213_1": "pabbato ucco hoti thiro ca, na paṃsupabbato, missakapabbato vāti āha “sele yathā",
  "tika-s0102t:213_2": "pabbatamuddhanī”ti. Dhammamayaṃ pāsādanti lokuttaradhammamāha. So hi pabbatasadiso",
  "tika-s0102t:213_3": "ca hoti sabbadhamme atikkamma abbhuggataṭṭhena pāsādasadiso ca, paññāpariyāyo vā",
  "tika-s0102t:213_4": "idha dhamma-saddo. Sā hi abbhuggataṭṭhena pāsādoti abhidhamme niddiṭṭhā. Tathā cāha –",
  "tika-s0102t:214": "“Paññāpāsādamāruyha, asoko sokiniṃ pajaṃ;",
  "tika-s0102t:215": "Pabbataṭṭhova bhūmaṭṭhe, dhīro bāle avekkhatī”ti. ;",
  "tika-s0102t:216_0": "“Yathā hī”tiādīsu yathā pabbate ṭhatvā rattandhakāre heṭṭhā olokentassa purisassa",
  "tika-s0102t:216_1": "khette kedārapāḷikuṭiyo, tattha sayitamanussā ca na paññāyanti anujjalabhāvato. Kuṭikāsu",
  "tika-s0102t:216_2": "pana aggijālā paññāyati ujjalabhāvato evaṃ dhammapāsādamāruyha sattalokaṃ olokayato",
  "tika-s0102t:216_3": "bhagavato ñāṇassa āpāthaṃ nāgacchanti akatakalyāṇā sattā ñāṇagginā anujjalabhāvato,",
  "tika-s0102t:216_4": "anuḷārabhāvato ca rattiṃ khittā sarā viya honti. Katakalyāṇā pana bhabbapuggalā dūre",
  "tika-s0102t:216_5": "ṭhitāpi bhagavato ñāṇassa āpāthaṃ āgacchanti paripakkañāṇaggitāya samujjalabhāvato,",
  "tika-s0102t:216_6": "uḷārasantānatāya himavantapabbato viya cāti evaṃ yojanā veditabbā.",
  "tika-s0102t:217_0": "Uṭṭhehīti tvaṃ dhammadesanāya appossukkatāsaṅkhātasaṅkocāpattito kilāsubhāvato uṭṭhaha.",
  "tika-s0102t:217_1": "Vīriyavantatāyāti sātisaya catubbidhasammappadhānavīriyavantatāya. Vīrassa hi bhāvo,",
  "tika-s0102t:217_2": "kammaṃ vā vīriyaṃ. Kilesamārassa viya maccumārassapi āyatiṃ asambhavato “maccukilesamārāna”nti",
  "tika-s0102t:217_3": "vuttaṃ. Abhisaṅkhāramāravijayassa aggahaṇaṃ kilesamāravijayeneva tabbijayassa jotitabhāvato.",
  "tika-s0102t:217_4": "Vāhanasamatthatāyāti saṃsāramahākantārato nibbānasaṅkhātaṃ khemappadesaṃ sampāpanasamatthatāya.",
  "tika-s0102t:218_0": "71. “Apārutaṃ tesaṃ amatassa dvāra”nti keci paṭhanti. Nibbānassa dvāraṃ pavisanamaggo",
  "tika-s0102t:218_1": "vivaritvā ṭhapito mahākaruṇūpanissayena sayambhuñāṇena adhigatattā. Saddhaṃ pamuñcantūti",
  "tika-s0102t:218_2": "saddhaṃ pavedentu, attano saddahanākāraṃ upaṭṭhāpentūti attho. Sukhena akicchena",
  "tika-s0102t:218_3": "pavattanīyatāya suppavattitaṃ. Na bhāsiṃ na bhāsissāmīti cintesi.",
  "tika-s0102t:219": "Aggasāvakayugavaṇṇanā",
  "tika-s0102t:220": "73. Sallapitvāti “vippasannāni kho te āvuso indriyānī”tiādinā ālāpasallāpaṃ katvā. Tañhissa aparabhāge satthu santikaṃ upasaṅkamanassa paccayo ahosi.",
  "tika-s0102t:221_0": "75-6. Anupubbiṃ kathanti anupubbiyā anupubbaṃ kathetabbaṃ kathaṃ. Kā pana sāti? Dānādikathā.",
  "tika-s0102t:221_1": "Tattha dānakathā tāva pacurajanesu pavattiyā sabbasādhāraṇattā, sukarattā, sīle patiṭṭhānassa",
  "tika-s0102t:221_2": "upāyabhāvato ca ādito kathitā. Pariccāgasīlo hi puggalo pariggahavatthūsu nissaṅgabhāvato",
  "tika-s0102t:221_3": "sukheneva sīlāni samādiyati, tattha ca suppatiṭṭhito hoti. Sīlena dāyakapaṭiggāhakavisuddhito",
  "tika-s0102t:221_4": "parānuggahaṃ vatvā parapīḷānivattivacanato, kiriyadhammaṃ vatvā akiriyadhammavacanato,",
  "tika-s0102t:221_5": "bhogasampattihetuṃ vatvā bhavasampattihetuvacanato ca dānakathānantaraṃ sīlakathā",
  "tika-s0102t:221_6": "kathitā, tañce dānasīlaṃ vaṭṭanissitaṃ, ayaṃ bhavasampatti tassa phalanti dassanatthaṃ,",
  "tika-s0102t:221_7": "imehi ca dānasīlamayehi paṇītapaṇītatarādibhedabhinnehi puññakiriyavatthūhi etā cātumahārājikādīsu",
  "tika-s0102t:221_8": "paṇītapaṇītatarādibhedabhinnā aparimeyyā dibbabhogabhavasampattiyo hontīti dassanatthaṃ",
  "tika-s0102t:221_9": "tadanantaraṃ saggakathaṃ. Vatvā ayaṃ saggo rāgādīhi upakkiliṭṭho, sabbadā anupakkiliṭṭho",
  "tika-s0102t:221_10": "ariyamaggoti dassanatthaṃ saggānantaraṃ maggakathā kathetabbā. Maggañca kathentena",
  "tika-s0102t:221_11": "tadadhigamupāyadassanatthaṃ saggapariyāpannāpi, pageva itare sabbepi kāmā nāma bahvādīnavā,",
  "tika-s0102t:221_12": "aniccā adhuvā, vipariṇāmadhammāti kāmānaṃ ādīnavo, hīnā, gammā, pothujjanikā, anariyā,",
  "tika-s0102t:221_13": "anatthasañhitāti tesaṃ okāro lāmakabhāvo, sabbepi bhavā kilesānaṃ vatthubhūtāti tattha",
  "tika-s0102t:221_14": "saṃkileso, sabbaso kilesavippamuttaṃ nibbānanti nekkhamme ānisaṃso ca kathetabboti",
  "tika-s0102t:221_15": "ayamattho maggantīti ettha iti-saddena ādiatthajotakena bodhitoti veditabbaṃ.",
  "tika-s0102t:222_0": "Sukhānaṃ nidānanti diṭṭhadhammikānaṃ, samparāyikānaṃ, nibbānapaṭisaṃyuttānañcāti",
  "tika-s0102t:222_1": "sabbesampi sukhānaṃ kāraṇaṃ. Yañhi kiñci loke bhogasukhaṃ nāma, taṃ sabbaṃ dānanidānanti",
  "tika-s0102t:222_2": "pākaṭo yamattho. Yaṃ pana taṃ jhānavipassanāmaggaphalanibbānapaṭisaṃyuttaṃ sukhaṃ,",
  "tika-s0102t:222_3": "tassāpi dānaṃ upanissayapaccayo hotiyeva. Sampattīnaṃ mūlanti yā imā loke padesarajjaṃ",
  "tika-s0102t:222_4": "sirissariyaṃ sattaratanasamujjalacakkavattisampadāti evaṃpabhedā mānusikā sampattiyo,",
  "tika-s0102t:222_5": "yā ca cātumahārājikacātumahārājādibhedā dibbasampattiyo, yā vā panaññāpi sampattiyo,",
  "tika-s0102t:222_6": "tāsaṃ sabbāsaṃ idaṃ dānaṃ nāma mūlaṃ kāraṇaṃ. Bhogānanti bhuñjitabbaṭṭhena “bhogo”ti",
  "tika-s0102t:222_7": "laddhanāmānaṃ manāpiyarūpādīnaṃ, tannissayānañca upabhogasukhānaṃ. Avassayaṭṭhena",
  "tika-s0102t:222_8": "patiṭṭhā. Visamagatassāti byasanappattassa. Tāṇanti rakkhā tato paripālanato. Leṇanti",
  "tika-s0102t:222_9": "byasanehi paripāciyamānassa olīyanapadeso. Gatīti gantabbaṭṭhānaṃ. Parāyaṇanti paṭisaraṇaṃ.",
  "tika-s0102t:222_10": "Avassayoti vinipatituṃ adento nissayo. Ārammaṇanti olubbhārammaṇaṃ.",
  "tika-s0102t:223_0": "Ratanamayasīhāsanasadisanti sabbaratanamayasattaṅgamahāsīhāsanasadisaṃ mahagghaṃ",
  "tika-s0102t:223_1": "hutvā sabbaso vinipatituṃ appadānato. Mahāpathavisadisaṃ gatagataṭṭhāne patiṭṭhāya",
  "tika-s0102t:223_2": "labhāpanato. Ālambanarajjusadisanti yathā dubbalassa purisassa ālambanarajju uttiṭṭhato,",
  "tika-s0102t:223_3": "tiṭṭhato ca upatthambho, evaṃ dānaṃ sattānaṃ sampattibhave uppattiyā, ṭhitiyā ca",
  "tika-s0102t:223_4": "paccayabhāvato. Dukkhanittharaṇaṭṭhenāti duggatidukkhanittharaṇaṭṭhena. Samassāsanaṭṭhenāti",
  "tika-s0102t:223_5": "lobhamacchariyādipaṭisattupaddavato sammadeva assāsanaṭṭhena. Bhayaparittāṇaṭṭhenāti",
  "tika-s0102t:223_6": "dāliddiyabhayato paripālanaṭṭhena. Maccheramalādīhīti maccheralobhadosaissāvicikicchādiṭṭhi",
  "tika-s0102t:223_7": "ādicittamalehi. Anupalittaṭṭhenāti anupakkiliṭṭhatāya. Tesanti maccheramalādikacavarānaṃ.",
  "tika-s0102t:223_8": "Etehi eva durāsadaṭṭhena. Asantāsanaṭṭhenāti anabhibhavanīyatāya santāsābhāvena.",
  "tika-s0102t:223_9": "Yo hi dāyako dānapati, so sampatipi kutoci na bhāyati, pageva āyatiṃ. Dhammasīsena",
  "tika-s0102t:223_10": "puggalo vutto. Balavantaṭṭhenāti mahābalavatāya. Dāyako hi dānapati sampati pakkhabalena",
  "tika-s0102t:223_11": "balavā hoti, āyatiṃ pana kāyabalādīhipi. Abhimaṅgalasammataṭṭhenāti “vaḍḍhikāraṇa”nti",
  "tika-s0102t:223_12": "abhisammatabhāvena. Vipattibhavato sampattibhavūpanayanaṃ khemantabhūmisampāpanaṃ,",
  "tika-s0102t:223_13": "bhavasaṅgāmato yogakkhemasampāpanañca khemantabhūmisampāpanaṭṭho.",
  "tika-s0102t:224_0": "Idāni dānaṃ vaṭṭagatā ukkaṃsappattā sampattiyo viya vivaṭṭagatāpi tā sampādetīti",
  "tika-s0102t:224_1": "bodhicariyabhāvenapi dānaguṇe dassetuṃ “dānañhī”tiādi vuttaṃ. Tattha sakkamārabrahmasampattiyo",
  "tika-s0102t:224_2": "attahitāya eva, cakkavattisampatti pana attahitāya, parahitāya cāti dassetuṃ sā tāsaṃ",
  "tika-s0102t:224_3": "parato vuttā, etā lokiyā, imā pana lokuttarāti dassetuṃ tato paraṃ “sāvakapāramīñāṇa”ntiādi",
  "tika-s0102t:224_4": "vuttaṃ. Tatthāpi ukkaṭṭhukkaṭṭhatarukkaṭṭhatamāti dassetuṃ kamena ñāṇattayaṃ vuttaṃ.",
  "tika-s0102t:224_5": "Tesaṃ pana dānassa paccayabhāvo heṭṭhā vutto eva. Etenevassa brahmasampattiyāpi paccayabhāvo dīpitoti veditabbo.",
  "tika-s0102t:225_0": "Dānañca nāma dakkhiṇeyyesu hitajjhāsayena vā pūjanajjhāsayena vā attano santakassa",
  "tika-s0102t:225_1": "paresaṃ pariccajanaṃ, tasmā dāyako sattesu ekantahitajjhāsayo purisapuggalo, so “paresaṃ",
  "tika-s0102t:225_2": "hiṃsati, paresaṃ vā santakaṃ haratī”ti aṭṭhānametanti āha “dānaṃ dadanto sīlaṃ samādātuṃ",
  "tika-s0102t:225_3": "sakkotī”ti. Sīlasadiso alaṅkāro natthīti akittimaṃ hutvā sabbakālaṃ sobhāvisesāvahattā.",
  "tika-s0102t:225_4": "Sīlapupphasadisaṃ pupphaṃ natthīti etthāpi eseva nayo. Sīlagandhasadiso gandho natthīti",
  "tika-s0102t:225_5": "ettha “candanaṃ tagaraṃ vāpī”tiādikā gāthā, “gandho isīnaṃ ciradikkhitānaṃ, kāyā",
  "tika-s0102t:225_6": "cuto gacchati mālutenā”tiādikā ca vattabbā. Sīlañhi sattānaṃ ābharaṇañceva alaṅkāro",
  "tika-s0102t:225_7": "ca gandhavilepanañca parassa dassanīyabhāvāvahañca. Tenāha “sīlālaṅkārena hī”tiādi.",
  "tika-s0102t:226": "“Ayaṃ saggo labbhatī”ti idaṃ majjhimehi chandādīhi āraddhaṃ sīlaṃ sandhāyāha. Tenāha sakko devarājā –",
  "tika-s0102t:227": "“Hīnena brahmacariyena, khattiye upapajjati;",
  "tika-s0102t:228": "Majjhimena ca devattaṃ, uttamena visujjhatī”ti. ;",
  "tika-s0102t:229_0": "Iṭṭhoti sukho, kantoti kamanīyo, manāpoti manavaḍḍhanako, taṃ panassa iṭṭhādibhāvaṃ",
  "tika-s0102t:229_1": "dassetuṃ “niccamettha kīḷā”tiādi vuttaṃ. Niccanti sabbakālaṃ kīḷāti kāmūpasaṃhitā",
  "tika-s0102t:229_2": "sukhavihārā. Sampattiyoti bhogasampattiyo. Dibbanti dibbabhavaṃ devalokapariyāpannaṃ.",
  "tika-s0102t:229_3": "Sukhanti kāyikaṃ, cetasikañca sukhaṃ. Dibbasampattinti dibbabhavaṃ āyusampattiṃ,",
  "tika-s0102t:229_4": "vaṇṇayasaissariyasampattiṃ, rūpādisampattiñca. Evamādīti ādi-saddena yāmādīhi anubhavitabbaṃ",
  "tika-s0102t:229_5": "dibbasampattiṃ vadati.",
  "tika-s0102t:230_0": "Appassādāti nirassādā paṇḍitehi yathābhūtaṃ passantehi tattha assādetabbatābhāvato.",
  "tika-s0102t:230_1": "Bahudukkhāti mahādukkhā sampati, āyatiñca vipuladukkhānubandhattā. Bahupāyāsāti anekavidhaparissayā.",
  "tika-s0102t:230_2": "Etthāti kāmesu. Bhiyyoti bahuṃ. Dosoti aniccatādinā, appassādatādinā ca dūsitabhāvo,",
  "tika-s0102t:230_3": "yato te viññūnaṃ cittaṃ nārādhenti. Atha vā ādīnaṃ vāti pavattatīti ādīnavo, paramakapaṇatā,",
  "tika-s0102t:230_4": "tathā ca kāmā yathābhūtaṃ paccavekkhantānaṃ paccupatiṭṭhanti. Lāmakabhāvoti nihīnabhāvo",
  "tika-s0102t:230_5": "aseṭṭhehi sevitabbattā, seṭṭhehi na sevitabbattā ca. Saṃkilissananti vibādhetabbatā",
  "tika-s0102t:230_6": "upatāpetabbatā. Nekkhamme ānisaṃsanti ettha yattakā kāmesu ādīnavā, tappaṭipakkhato",
  "tika-s0102t:230_7": "tattakā nekkhamme ānisaṃsā. Api ca “nekkhammaṃ nāmetaṃ asambādhaṃ asaṃkiliṭṭhaṃ,",
  "tika-s0102t:230_8": "nikkhantaṃ kāmehi, nikkhantaṃ kāmasaññāya, nikkhantaṃ kāmavitakkehi, nikkhantaṃ kāmapariḷāhehi,",
  "tika-s0102t:230_9": "nikkhantaṃ byāpādato”tiādinā nayena nekkhamme ānisaṃse pakāsesi, pabbajjāya, jhānādīsu",
  "tika-s0102t:230_10": "ca guṇe vibhāvesi vaṇṇesi.",
  "tika-s0102t:231_0": "Vuttanayanti ettha yaṃ avuttanayaṃ “kallacitte”tiādi, tattha kallacitteti kammaniyacitte,",
  "tika-s0102t:231_1": "heṭṭhā pavattitadesanāya assaddhiyādīnaṃ cittadosānaṃ vigatattā uparidesanāya bhājanabhāvūpagamanena",
  "tika-s0102t:231_2": "kammakkhamacitteti attho. Assaddhiyādayo hi yasmā cittassa rogabhūtā tadā te vigatā,",
  "tika-s0102t:231_3": "tasmā arogacitteti attho. Diṭṭhimānādikilesavigamanena muducitte. Kāmacchandādivigamena",
  "tika-s0102t:231_4": "vinīvaraṇacitte. Sammāpaṭipattiyaṃ uḷārapītipāmojjayogena udaggacitte. Tattha saddhāsampattiyā",
  "tika-s0102t:231_5": "pasannacitte. Yadā ca bhagavā aññāsīti sambandho. Atha vā kallacitteti kāmacchandavigamena",
  "tika-s0102t:231_6": "arogacitte. Muducitteti byāpādavigamena mettāvasena akathinacitte. Vinīvaraṇacitteti",
  "tika-s0102t:231_7": "uddhaccakukkuccavigamena vikkhepassa vigatattā tena apihitacitte. Udaggacitteti thinamiddhavigamena",
  "tika-s0102t:231_8": "sampaggahitavasena alīnacitte. Pasannacitteti vicikicchāvigamena sammāpaṭipattiyaṃ",
  "tika-s0102t:231_9": "adhimuttacitte, evampettha attho veditabbo.",
  "tika-s0102t:232_0": "“Seyyathāpī”tiādinā upamāvasena nesaṃ saṃkilesappahānaṃ, ariyamagguppādañca dasseti.",
  "tika-s0102t:232_1": "Apagatakāḷakanti vigatakāḷakaṃ. Sammadevāti suṭṭhu eva. Rajananti nīlapītādiraṅgajātaṃ.",
  "tika-s0102t:232_2": "Paṭiggaṇheyyāti gaṇheyya pabhassaraṃ bhaveyya. Tasmiṃyeva āsaneti tissameva nisajjāyaṃ,",
  "tika-s0102t:232_3": "etena nesaṃ lahuvipassakatā, tikkhapaññatā, sukhapaṭipadākhippābhiññatā ca dassitā",
  "tika-s0102t:232_4": "hoti. Virajanti apāyagamanīyarāgarajādīnaṃ vigamena virajaṃ. Anavasesadiṭṭhivicikicchāmalāpagamanena",
  "tika-s0102t:232_5": "vītamalaṃ. Paṭhamamaggavajjhakilesarajābhāvena vā virajaṃ. Pañcavidhadussīlyamalāpagamanena",
  "tika-s0102t:232_6": "vītamalaṃ. Dhammacakkhunti brahmāyusutte heṭṭhimā tayo maggā vuttā, cūḷarāhulovāde",
  "tika-s0102t:232_7": "āsavakkhayo, idha pana sotāpattimaggo adhippeto. “Yaṃ kiñci samudayadhammaṃ, sabbaṃ",
  "tika-s0102t:232_8": "taṃ nirodhadhamma”nti tassa uppattiākāradassananti. Nanu ca maggañāṇaṃ asaṅkhatadhammārammaṇaṃ,",
  "tika-s0102t:232_9": "na saṅkhatadhammārammaṇanti? Saccametaṃ. Yasmā taṃ nirodhaṃ ārammaṇaṃ katvā kiccavasena",
  "tika-s0102t:232_10": "sabbasaṅkhataṃ paṭivijjhantaṃ uppajjati, tasmā tathā vuttaṃ.",
  "tika-s0102t:233_0": "“Suddhaṃ vattha”nti nidassitaupamāyaṃ idaṃ upamāsaṃsandanaṃ vatthaṃ viya cittaṃ,",
  "tika-s0102t:233_1": "vatthassa āgantukamalehi kiliṭṭhabhāvo viya cittassa rāgādimalehi saṃkiliṭṭhabhāvo,",
  "tika-s0102t:233_2": "dhovanasilā viya anupubbikathā, udakaṃ viya saddhā, udake temetvā ūsagomayachārikābharehi",
  "tika-s0102t:233_3": "kāḷakapadese samucchinditvā vatthassa dhovanapayogo viya saddhāsinehena temetvā temetvā",
  "tika-s0102t:233_4": "satisamādhipaññāhi dose sithilī katvā sutādividhinā cittassa sodhane vīriyārambho,",
  "tika-s0102t:233_5": "tena payogena vatthe nānākāḷakāpagamo viya vīriyārambhena kilesavikkhambhanaṃ, raṅgajātaṃ",
  "tika-s0102t:233_6": "viya ariyamaggo, tena suddhassa vatthassa pabhassarabhāvo viya vikkhambhitakilesassa",
  "tika-s0102t:233_7": "cittassa maggena pariyodapananti. “Diṭṭhadhammā”ti vatvā dassanaṃ nāma ñāṇadassanato",
  "tika-s0102t:233_8": "aññampi atthīti taṃ nivattanatthaṃ “pattadhammā”ti vuttaṃ. Patti ca ñāṇasampattito",
  "tika-s0102t:233_9": "aññampi vijjatīti tato visesadassanatthaṃ “viditadhammā”ti vuttaṃ. Sā pana viditadhammatā",
  "tika-s0102t:233_10": "dhammesu ekadesenāpi hotīti nippadesato viditabhāvaṃ dassetuṃ “pariyogāḷhadhammā”ti",
  "tika-s0102t:233_11": "vuttaṃ, tena nesaṃ saccābhisambodhiṃyeva vibhāveti. Maggañāṇañhi ekābhisamayavasena",
  "tika-s0102t:233_12": "pariññādikiccaṃ sādhentaṃ nippadesatova catusaccadhammaṃ samantato ogāhantaṃ paṭivijjhatīti.",
  "tika-s0102t:233_13": "Sesaṃ heṭṭhā vuttanayameva.",
  "tika-s0102t:234_0": "77. Cīvaradānādīnīti cīvarādiparikkhāradānaṃ sandhāyāha. Yo hi cīvarādike aṭṭha parikkhāre,",
  "tika-s0102t:234_1": "pattacīvarameva vā sotāpannādiariyassa, puthujjanasseva vā sīlasampannassa datvā",
  "tika-s0102t:234_2": "“idaṃ parikkhāradānaṃ anāgate ehibhikkhubhāvāya paccayo hotū”ti patthanaṃ paṭṭhapesi,",
  "tika-s0102t:234_3": "tassa ca sati adhikārasampattiyaṃ buddhānaṃ sammukhībhāve iddhimayaparikkhāralābhāya",
  "tika-s0102t:234_4": "saṃvattatīti veditabbaṃ. Vassasatikattherā viya ākappasampannāti adhippāyo.",
  "tika-s0102t:235_0": "Sandassesīti suṭṭhu paccakkhaṃ katvā dassesi. Idhalokatthanti idhalokabhūtaṃ khandhapañcakasaṅkhātamatthaṃ.",
  "tika-s0102t:235_1": "Paralokatthanti etthāpi eseva nayo. Dassesīti sāmaññalakkhaṇato, salakkhaṇato ca",
  "tika-s0102t:235_2": "dassesi. Tenāha “anicca”ntiādi. Tattha hutvā abhāvato aniccanti dassesi. Udayabbayapaṭipīḷanato",
  "tika-s0102t:235_3": "dukkhanti dassesi. Avasavattanato anattāti dassesi. Ime ruppanādilakkhaṇā pañcakkhandhāti",
  "tika-s0102t:235_4": "rāsaṭṭhena khandhe dassesi. Ime cakkhādisabhāvā nissattanijjīvaṭṭhena aṭṭhārasa dhātuyoti",
  "tika-s0102t:235_5": "dassesi. Imāni cakkhādisabhāvāneva dvārārammaṇabhūtāni dvādasa āyatanānīti dassesi.",
  "tika-s0102t:235_6": "Ime avijjādayo jarāmaraṇapariyosānā dvādasa paccayadhammā paṭiccasamuppādoti dassesi.",
  "tika-s0102t:235_7": "Rūpakkhandhassa heṭṭhā vuttanayena paccayato cattāri, khaṇato ekanti imāni pañca",
  "tika-s0102t:235_8": "lakkhaṇāni dassesi. Tathāti iminā “pañca lakkhaṇānī”ti padaṃ ākaḍḍhati. Dassentoti",
  "tika-s0102t:235_9": "iti-saddo nidassanattho, evanti attho. Nirayanti aṭṭhamahānirayasoḷasaussadanirayappabhedaṃ",
  "tika-s0102t:235_10": "sabbaso nirayaṃ dassesi. Tiracchānayoninti apadadvipadacatuppadabahuppadādibhedaṃ",
  "tika-s0102t:235_11": "migapasupakkhisarīsapādivibhāgaṃ nānāvidhaṃ tiracchānalokaṃ. Pettivisayanti khuppipāsikavantāsikaparadattūpajīvinijjhāmataṇhikādibhedabhinnaṃ",
  "tika-s0102t:235_12": "nānāvidhaṃ petasattalokaṃ. Asurakāyanti kālakañcikāsuranikāyaṃ. Evaṃ tāva duggatibhūtaṃ",
  "tika-s0102t:235_13": "paralokatthaṃ vatvā idāni sugatibhūtaṃ vattuṃ “tiṇṇaṃ kusalānaṃ vipāka”ntiādi vuttaṃ.",
  "tika-s0102t:235_14": "Vehapphale subhakiṇṇeyeva saṅgahetvā asaññīsu, arūpīsu ca sampattiyā dassetabbāya",
  "tika-s0102t:235_15": "abhāvato duviññeyyatāya “navannaṃ brahmalokāna”ntveva vuttaṃ.",
  "tika-s0102t:236": "Gaṇhāpesīti te dhamme samādinne kārāpesi.",
  "tika-s0102t:237_0": "Samuttejanaṃ nāma samādinnadhammānaṃ yathā anupakārakā dhammā parihāyanti, pahīyanti",
  "tika-s0102t:237_1": "ca, upakārakā dhammā parivaḍḍhanti, visujjhanti ca, tathā nesaṃ ussāhuppādananti",
  "tika-s0102t:237_2": "āha “abbhussāhesī”ti. Yathā pana taṃ ussāhuppādanaṃ hoti, taṃ dassetuṃ “idhalokatthañcevā”tiādi",
  "tika-s0102t:237_3": "vuttaṃ. Tāsetvā tāsetvāti paribyattabhāvāpādanena tejetvā tejetvā. Adhigataṃ viya",
  "tika-s0102t:237_4": "katvāti yesaṃ katheti, tehi tamatthaṃ paccakkhato anubhuyyamānaṃ viya katvā. Veneyyānañhi",
  "tika-s0102t:237_5": "buddhehi pakāsiyamāno attho paccakkhatopi pākaṭataro hutvā upaṭṭhāti. Tathā hi bhagavā evaṃ thomīyati –",
  "tika-s0102t:238": "“Ādittopi ayaṃ loko, ekādasahi aggibhi;",
  "tika-s0102t:239": "Na tathā yāti saṃvegaṃ, sammohapaliguṇṭhito.",
  "tika-s0102t:240": "Sutvādīnavasaññuttaṃ, yathā vācaṃ mahesino;",
  "tika-s0102t:241": "Paccakkhatopi buddhānaṃ, vacanaṃ suṭṭhu pākaṭa”nti.",
  "tika-s0102t:242_0": "Tenāha “dvattiṃsakammakāraṇapañcavīsatimahābhayappabhedañhī”tiādi. Dvattiṃsakammakāraṇāni",
  "tika-s0102t:242_1": "“hatthampi chindantī”tiādinā dukkhakkhandhasutte āgatanayena veditabbāni. Pañcavīsatimahābhayāni",
  "tika-s0102t:242_2": "“jātibhayaṃ jarābhayaṃ byādhibhayaṃ maraṇabhaya”ntiādinā tattha tattha sutte āgatanayena",
  "tika-s0102t:242_3": "veditabbāni. Āghātanabhaṇḍikā adhikuṭṭanakaḷiṅgaraṃ, yaṃ “accādhāna”ntipi vuccati.",
  "tika-s0102t:243_0": "Paṭiladdhaguṇena codesīti “taṃtaṃguṇādhigamena ayampi tumhehi paṭiladdho, ānisaṃso",
  "tika-s0102t:243_1": "ayampī”ti paccakkhato dassento “kiṃ ito pubbe evarūpaṃ atthī”ti codento viya ahosi.",
  "tika-s0102t:243_2": "Tenāha “mahānisaṃsaṃ katvā kathesī”ti.",
  "tika-s0102t:244_0": "Tappaccayañca kilamathanti saṅkhārapavattihetukaṃ tasmiṃ tasmiṃ sattasantāne uppajjanakaparissamaṃ",
  "tika-s0102t:244_1": "saṃvighātaṃ vihesaṃ. Idhāti heṭṭhā paṭhamamaggādhigamatthāya kathāya. Sabbasaṅkhārūpasamabhāvato",
  "tika-s0102t:244_2": "santaṃ. Atittikaraparamasukhatāya paṇītaṃ. Sakalasaṃsārabyasanato tāyanatthena tāṇaṃ.",
  "tika-s0102t:244_3": "Tato nibbindahadayānaṃ nilīyanaṭṭhānatāya leṇaṃ. Ādi-saddena gatipaṭisaraṇaṃ paramassāsoti evamādīnaṃ saṅgaho.",
  "tika-s0102t:245": "Mahājanakāyapabbajjāvaṇṇanā",
  "tika-s0102t:246": "80. Saṅghappahonakānaṃ bhikkhūnaṃ abhāvā “saṅghassa aparipuṇṇattā”ti vuttaṃ. Dve aggasāvakā eva hi tadā ahesuṃ.",
  "tika-s0102t:247": "Cārikāanujānanavaṇṇanā",
  "tika-s0102t:248_0": "86. “Kadā udapādī”ti pucchaṃ “sambodhito”tiādinā saṅkhepato vissajjetvā puna taṃ",
  "tika-s0102t:248_1": "vitthārato dassetuṃ “bhagavā kirā”tiādi vuttaṃ. Pitu saṅgahaṃ karonto vihāsi sambodhito",
  "tika-s0102t:248_2": "“satta saṃvaccharāni satta māse satta divase”ti ānetvā sambandho, tañca kho veneyyānaṃ",
  "tika-s0102t:248_3": "tadā abhāvato. Kilañjehi bahi chādāpetvā, vatthehi anto paṭicchādāpetvā, upari ca",
  "tika-s0102t:248_4": "vatthehi chādāpetvā, tassa heṭṭhā suvaṇṇa…pe… vitānaṃ kārāpetvā. Mālāvacchaketi pupphamālāhi",
  "tika-s0102t:248_5": "vacchākārena veṭhite. Gandhantareti cāṭibharitagandhassa antare. Pupphānīti cāṭiādibharitāni",
  "tika-s0102t:248_6": "jalajapupphāni ceva caṅkotakādibharitāni thalajapupphāni ca.",
  "tika-s0102t:249": "Kāmañcāyaṃ rājā buddhapitā, tathāpi buddhā nāma lokagaruno, na te kenaci vase vattetabbā, atha kho te eva pare attano vase vattenti, tasmā rājā “nāhaṃ bhikkhusaṅghaṃ demī”ti āha.",
  "tika-s0102t:250": "Dānamukhanti dānakaraṇūpāyaṃ, dānavattanti attho. Na dāni me anuññātāti idāni me dānaṃ na anuññātā, no na anujānantīti attho.",
  "tika-s0102t:251": "Paritassanajīvitanti dukkhajīvikā dāliddiyanti attho.",
  "tika-s0102t:252_0": "Sabbesaṃ bhikkhūnaṃ pahosīti bhagavato aṭṭhasaṭṭhi ca bhikkhusatasahassānaṃ bhāgato",
  "tika-s0102t:252_1": "dātuṃ pahosi, na sabbesaṃ pariyattabhāvena. Tenāha “senāpatipi attano deyyadhammaṃ",
  "tika-s0102t:252_2": "adāsī”ti. Jeṭṭhikaṭṭhāneti jeṭṭhikadeviṭṭhāne.",
  "tika-s0102t:253_0": "Tatheva katvāti carapurise ṭhapetvā. Sucinti suddhaṃ. Paṇītanti uḷāraṃ, bhāvanapuṃsakañcetaṃ",
  "tika-s0102t:253_1": "“ekamanta”ntiādīsu viya. Bhañjitvāti madditvā, pīḷetvāti attho. Jātisappikhīrādīhiyevāti",
  "tika-s0102t:253_2": "antojātasappikhīrādīhiyeva, amhākameva gāviādito gahitasappiādīhiyevāti attho.",
  "tika-s0102t:254_0": "90. Parāpavādaṃ, parāpakāraṃ, sītuṇhādibhedañca guṇāparādhaṃ khamati sahati adhivāsetīti",
  "tika-s0102t:254_1": "khanti. Sā pana yasmā sīlādīnaṃ paṭipakkhadhamme savisesaṃ tapati santapati vidhamatīti",
  "tika-s0102t:254_2": "paramaṃ uttamaṃ tapo. Tenāha “adhivāsanakhanti nāma paramaṃ tapo”ti. “Adhivāsanakhantī”ti",
  "tika-s0102t:254_3": "iminā dhammanijjhānakkhantito viseseti. Titikkhanaṃ khamanaṃ titikkhā.Akkharacintakā",
  "tika-s0102t:254_4": "hi khamāyaṃ titikkhā-saddaṃ vaṇṇenti. Tenevāha “khantiyā eva vevacana”ntiādi. Sabbākārenāti",
  "tika-s0102t:254_5": "santapaṇītanipuṇasivakhemādinā sabbappakārena. So pabbajito nāma na hoti pabbājitabbadhammassa",
  "tika-s0102t:254_6": "apabbājanato. Tasseva tatiyapadassa vevacanaṃ anatthantarattā.",
  "tika-s0102t:255_0": "“Na hī”tiādinā taṃ evatthaṃ vivarati. Uttamatthena paramanti vuccati para-saddassa",
  "tika-s0102t:255_1": "seṭṭhavācakattā, “puggalaparoparaññū”tiādīsu viya. Paranti aññaṃ. Idāni para-saddaṃ",
  "tika-s0102t:255_2": "aññapariyāyameva gahetvā atthaṃ dassetuṃ “atha vā”tiādi vuttaṃ. Malassāti pāpamalassa.",
  "tika-s0102t:255_3": "Apabbājitattāti anīhaṭattā anirākatattā. Samitattāti nirodhitattā tesaṃ pāpadhammānaṃ.",
  "tika-s0102t:255_4": "“Samitattā hi pāpānaṃ samaṇoti pavuccatī”ti hi vuttaṃ.",
  "tika-s0102t:256_0": "Apica bhagavā bhikkhūnaṃ pātimokkhaṃ uddisanto pātimokkhakathāya ca sīlapadhānattā",
  "tika-s0102t:256_1": "sīlassa ca visesato doso paṭipakkhoti tassa niggaṇhanavidhiṃ dassetuṃ ādito “khantī",
  "tika-s0102t:256_2": "paramaṃ tapo”ti āha, tena aniṭṭhassa paṭihananūpāyo vutto, titikkhāgahaṇena pana",
  "tika-s0102t:256_3": "iṭṭhassa, tadubhayenapi uppannaṃ ratiṃ abhibhuyya viharatīti ayamattho dassitoti.",
  "tika-s0102t:256_4": "Taṇhāvānassa vūpasamanato nibbānaṃ paramaṃ vadanti buddhā. Tattha khantiggahaṇena",
  "tika-s0102t:256_5": "payogavipattiyā abhāvo dassito, titikkhāgahaṇena āsayavipattiyā abhāvo. Tathā khantiggahaṇena",
  "tika-s0102t:256_6": "parāparādhasahatā, titikkhāgahaṇena paresu anaparajjhanā dassitā. Evaṃ kāraṇamukhena",
  "tika-s0102t:256_7": "anvayato pātimokkhaṃ dassetvā idāni byatirekato taṃ dassetuṃ “na hī”tiādi vuttaṃ,",
  "tika-s0102t:256_8": "tena yathā sattānaṃ jīvitā voropanaṃ, pāṇileḍḍudaṇḍādīhi vibādhanañca “parūpaghāto,",
  "tika-s0102t:256_9": "paraviheṭhana”nti vuccati, evaṃ tesaṃ mūlasāpateyyāvaharaṇaṃ, dāraparāmasanaṃ, visaṃvādanaṃ,",
  "tika-s0102t:256_10": "aññamaññabhedanaṃ, pharusavacanena mammaghaṭṭanaṃ, niratthakavippalāpo, parasantakagijjhanaṃ,",
  "tika-s0102t:256_11": "ucchedavindanaṃ, micchābhinivesanañcaupaghāto, viheṭhanañca hotīti yassa kassaci",
  "tika-s0102t:256_12": "akusalassa kammapathassa, kammassa ca karaṇena pabbajito, samaṇo ca na hotīti dasseti.",
  "tika-s0102t:257_0": "Sabbākusalassāti sabbassāpi dvādasākusalacittuppādasaṅgahitassa sāvajjadhammassa.",
  "tika-s0102t:257_1": "Karaṇaṃ nāma tassa attano santāne uppādananti tappaṭikkhepato akaraṇaṃ “anuppādana”nti",
  "tika-s0102t:257_2": "vuttaṃ. “Kusalassā”ti idaṃ “etaṃ buddhāna sāsana”nti vakkhamānattā ariyamaggadhamme,",
  "tika-s0102t:257_3": "tesañca sambhārabhūte tebhūmakakusaladhamme sambodhetīti āha “catubhūmakakusalassā”ti.",
  "tika-s0102t:257_4": "Upasampadāti upasampādanaṃ, taṃ pana tassa samadhigamoti āha “paṭilābho”ti. Cittajotananti",
  "tika-s0102t:257_5": "cittassa pabhassarabhāvakaraṇaṃ sabbaso parisodhanaṃ. Yasmā aggamaggasamaṅgino cittaṃ",
  "tika-s0102t:257_6": "sabbaso pariyodapīyati nāma, aggaphalakkhaṇe pana pariyodapitaṃ hoti puna pariyodapetabbatāya",
  "tika-s0102t:257_7": "abhāvato, iti pariniṭṭhitapariyodapanataṃ sandhāyāha “taṃ pana arahattena hotī”ti.",
  "tika-s0102t:257_8": "Sabbapāpaṃ pahāya tadaṅgādivasenevāti adhippāyo. “Sīlasaṃvarenā”ti hi iminā tebhūmakassāpi",
  "tika-s0102t:257_9": "saṅgahe itarappahānānampi saṅgaho hotīti, evañca katvā sabbaggahaṇaṃ samatthitaṃ",
  "tika-s0102t:257_10": "hoti. Samathavipassanāhīti lokiyalokuttarāhi samathavipassanāhi. Sampādetvāti nipphādetvā.",
  "tika-s0102t:257_11": "Sampādanañcettha hetubhūtāhi phalabhūtassa sahajātāhipi, pageva purimasiddhāhīti daṭṭhabbaṃ.",
  "tika-s0102t:258_0": "Kassacīti hīnādīsu kassaci sattassa kassaci upavādassa, tena davakamyatāyapi upavadanaṃ",
  "tika-s0102t:258_1": "paṭikkhipati. Upaghātassa akaraṇanti etthāpi “kassacī”ti ānetvā sambandho. Kāyenāti",
  "tika-s0102t:258_2": "ca nidassanamattametaṃ manasāpi paresaṃ anatthacintanādivasena upaghātakaraṇassa",
  "tika-s0102t:258_3": "vajjetabbattā. Kāyenāti vā ettha arūpakāyassāpi saṅgaho daṭṭhabbo, na copanakāyakarajakāyānameva.",
  "tika-s0102t:258_4": "Pa atimokkhanti pakārato ativiya sīlesu mukhyabhūtaṃ. “Atipamokkha”nti tameva padaṃ",
  "tika-s0102t:258_5": "upasaggabyattayena vadati. Evaṃ bhedato padavaṇṇanaṃ katvā tatvato vadati “uttamasīla”nti.",
  "tika-s0102t:258_6": "“Pāti vā”tiādinā pālanato rakkhaṇato ativiya mokkhanato ativiya mocanato pātimokkhanti",
  "tika-s0102t:258_7": "dasseti. “Pāpā ati mokkhetīti atimokkho”ti nimittassa kattubhāvena upacaritabbato.",
  "tika-s0102t:258_8": "Yo vā nanti yo vā puggalo naṃ pātimokkhasaṃvarasīlaṃ pāti samādiyitvā avikopento",
  "tika-s0102t:258_9": "rakkhati, taṃ “pātī”ti laddhanāmaṃ pātimokkhasaṃvarasīle ṭhitaṃ mokkhetīti pātimokkhanti",
  "tika-s0102t:258_10": "ayamettha saṅkhepo, vitthārato pana pātimokkhapadassa attho visuddhimaggasaṃvaṇṇanāyaṃ",
  "tika-s0102t:258_11": "vuttanayena veditabbo.",
  "tika-s0102t:259_0": "Mattaññutāti bhojane mattaññutā, sā pana visesato paccayasannissitasīlavasena gahetabbāti",
  "tika-s0102t:259_1": "āha “paṭiggahaṇaparibhogavasena pamāṇaññutā”ti. Ājīvapārisuddhisīlavasenāpi gayhamāne",
  "tika-s0102t:259_2": "“pariyesanavissajjanavasenā”tipi vattabbaṃ. Saṅghaṭṭanavirahitanti janasaṅghaṭṭanavirahitaṃ,",
  "tika-s0102t:259_3": "nirajanasambādhaṃ vivittanti attho. Catupaccayasantoso dīpito paccayasantosatāsāmaññena",
  "tika-s0102t:259_4": "itaradvayassāpi lakkhaṇahāranayena jotitabhāvato. “Aṭṭhasamāpattivasibhāvāyā”ti iminā",
  "tika-s0102t:259_5": "payojanadassanavasena yadatthaṃ vivittasenāsanasevanaṃ icchitaṃ, so adhicittānuyogo",
  "tika-s0102t:259_6": "vutto. Aṭṭha samāpattiyo cettha vipassanāya pādakabhūtā adhippetā, na yā kācīti sakalassāpi",
  "tika-s0102t:259_7": "adhicittānuyogassa jotitabhāvo veditabbo.",
  "tika-s0102t:260": "Devatārocanavaṇṇanā",
  "tika-s0102t:261_0": "91. Ettāvatāti ettakena suttapadesena. Tatthāpi ca iminā…pe… kathanena suppaṭividdhabhāvaṃ",
  "tika-s0102t:261_1": "pakāsetvāti yojanā. Ca-saddo byatirekattho, tena idāni vuccamānatthaṃ ullaṅgeti.",
  "tika-s0102t:261_2": "Ekamidāhanti ekaṃ ahaṃ. Idaṃ-saddo nipātamattaṃ. Ādi-saddena “bhikkhave samaya”nti",
  "tika-s0102t:261_3": "evamādi pāṭho saṅgahito. Ahaṃ bhikkhave ekaṃ samayanti evaṃ pettha padayojanā.",
  "tika-s0102t:262_0": "Subhagavaneti subhagattā subhagaṃ, sundarasirikattā, sundarakāmattā vāti attho. Subhagañhi",
  "tika-s0102t:262_1": "taṃ sirisampattiyā, sundare cettha kāme manussā patthenti. Bahujanakantatāyapi taṃ",
  "tika-s0102t:262_2": "subhagaṃ. Vanayatīti vanaṃ, attasampattiyā attani sinehaṃ uppādetīti attho. Vanute",
  "tika-s0102t:262_3": "iti vā vanaṃ, attasampattiyā eva “maṃ paribhuñjathā”ti satte yācati viyāti attho.",
  "tika-s0102t:262_4": "Subhagañca taṃ vanañcāti subhagavanaṃ, tasmiṃ subhagavane. Aṭṭhakathāyaṃpana kiṃ",
  "tika-s0102t:262_5": "iminā papañcenāti “evaṃ nāmake vane”ti vuttaṃ. Kāmaṃ sālarukkhopi “sālo”ti vuccati,",
  "tika-s0102t:262_6": "yo koci rukkhopi vanappati jeṭṭhakarukkhopi. Idha pana pacchimo eva adhippetoti āha",
  "tika-s0102t:262_7": "“vanappatijeṭṭhakassa mūle”ti. Mūlasamugghātavasenāti anusayasamucchindanavasena.",
  "tika-s0102t:263_0": "Na vihāyantīti akuppadhammatāya na vijahanti. “Na kañci sattaṃ tapantīti atappā”ti",
  "tika-s0102t:263_1": "idaṃ tesu tassā samaññāya niruḷhatāya vuttaṃ, aññathā sabbepi suddhāvāsā na kañci",
  "tika-s0102t:263_2": "sattaṃ tapantīti atappā nāma siyuṃ. “Na vihāyantī”tiādinibbacanesupi eseva nayo.",
  "tika-s0102t:263_3": "Sundaradassanāti dassanīyāti ayamatthoti āha “abhirūpā”tiādi. Sundarametesaṃ dassananti",
  "tika-s0102t:263_4": "sobhanametesaṃ cakkhunā dassanaṃ, viññāṇena dassanaṃ pīti attho. Sabbe heva…pe… jeṭṭhā",
  "tika-s0102t:263_5": "pañcavokārabhave tato visiṭṭhānaṃ abhāvato.",
  "tika-s0102t:264_0": "Sattannaṃ buddhānaṃ vasenāti sattannaṃ sammāsambuddhānaṃ apadānavasena. Avihehi ajjhiṭṭhena",
  "tika-s0102t:264_1": "ekena avihābrahmunā kathitā tehi sabbehi kathitā nāma hontīti vuttaṃ “tathā avihehī”ti.",
  "tika-s0102t:264_2": "Eseva nayo sesesupi. Tenāha bhagavā “devatā maṃ etadavocu”nti. Yaṃ pana pāḷiyaṃ “anekāni",
  "tika-s0102t:264_3": "devatāsatānī”ti vuttaṃ, taṃ sabbaṃ pacchā attano sāsane visesaṃ adhigantvā tattha",
  "tika-s0102t:264_4": "uppannānaṃ vasena vuttaṃ. Anusandhidvayampīti dhammadhātupadānusandhi, devatārocanapadānusandhīti",
  "tika-s0102t:264_5": "duvidhaṃ anusandhiṃ. Niyyātentoti nigamento. Yaṃ panettha atthato avibhattaṃ, taṃ suviññeyyamevāti.",
  "tika-s0102t:265": "Mahāpadānasuttavaṇṇanāya līnatthappakāsanā.",
  "tika-s0102t:266": "2. Mahānidānasuttavaṇṇanā",
  "tika-s0102t:267": "Nidānavaṇṇanā",
  "tika-s0102t:268_0": "95. Janapadinoti janapadavanto, janapadassa vā issarasāmino rājakumārā gottavasena",
  "tika-s0102t:268_1": "kurū nāma. Tesaṃ nivāso yadi eko janapado, kathaṃ bahuvacananti āha “ruḷhisaddenā”ti.",
  "tika-s0102t:268_2": "Akkharacintakā hi īdisesu ṭhānesu yutte viya īdisaliṅgavacanāni icchanti. Ayamettha",
  "tika-s0102t:268_3": "ruḷhi yathā aññatthāpi “aṅgesu viharati, mallesu viharatī”ti ca. Tabbisesanepi janapadasadde",
  "tika-s0102t:268_4": "jātisadde ekavacanameva. Aṭṭhakathācariyā panāti pana-saddo visesatthajotano, tena",
  "tika-s0102t:268_5": "“puthuatthavisayatāya evetaṃ puthuvacana”nti “bahuke panā”tiādinā vakkhamānaṃ visesaṃ",
  "tika-s0102t:268_6": "joteti. Sutvāti mandhātumahārājassa ānubhāvadassanānusārena paramparānugataṃ kathaṃ",
  "tika-s0102t:268_7": "sutvā. Anusaṃyāyantenāti anuvicarantena. Etesaṃ ṭhānanti candimasūriyamukhena cātumahārājikabhavanamāha.",
  "tika-s0102t:268_8": "Tenāha “tattha agamāsī”tiādi. Soti mandhātumahārājā. Tanti cātumahārājikarajjaṃ.",
  "tika-s0102t:268_9": "Gahetvāti sampaṭicchitvā. Puna pucchi pariṇāyakaratanaṃ.",
  "tika-s0102t:269_0": "Dovārikabhūmiyaṃ tiṭṭhanti sudhammāya devasabhāya, devapurassa ca catūsu dvāresu",
  "tika-s0102t:269_1": "ārakkhāya adhigatattā. “Dibbarukkhasahassapaṭimaṇḍita”nti idaṃ “cittalatāvana”ntiādīsupi yojetabbaṃ.",
  "tika-s0102t:270_0": "Pathaviyaṃ patiṭṭhāsīti bhassitvā pathaviyā āsannaṭṭhāne aṭṭhāsi. Na hi cakkaratanaṃ",
  "tika-s0102t:270_1": "bhūmiyaṃ patati, tathāṭhitañca nacirasseva antaradhāyi tenattabhāvena cakkavattiissariyassa",
  "tika-s0102t:270_2": "abhāvato. “Cirataraṃ kālaṃ ṭhatvā”ti apare. Rājā ekakova agamāsi attano ānubhāvena.",
  "tika-s0102t:270_3": "Manussabhāvoti manussagandhasarīranissandādimanussabhāvo. Pāturahosīti devaloke pavattivipākadāyino",
  "tika-s0102t:270_4": "aparāpariyāya vedanīyassa kammassa katokāsattā sabbadā soḷasavassuddesikatā mālāmilāyanādi",
  "tika-s0102t:270_5": "dibbabhāvo pāturahosi. Tadā manussānaṃ asaṅkheyyāyukatāya sakkarajjaṃ kāretvā. “Kiṃ",
  "tika-s0102t:270_6": "me iminā upaddharajjenā”ti atricchatāya atittova. Manussaloke utuno kakkhaḷatāya",
  "tika-s0102t:270_7": "vātātapena phuṭṭhagatto kālamakāsi.",
  "tika-s0102t:271": "Avayavesu siddho viseso samudāyassa visesako hotīti ekampi raṭṭhaṃ bahuvacanena vohariyati.",
  "tika-s0102t:272_0": "Da-kārena atthaṃ vaṇṇayanti niruttinayena. Kammāsoti kammāsapādo vuccati uttarapadalopena",
  "tika-s0102t:272_1": "yathā “rūpabhavo rūpa”nti. Kathaṃ pana so “kammāsapādo”ti vuccatīti āha “tassa kirā”tiādi.",
  "tika-s0102t:272_2": "Damitoti ettha kīdisaṃ damanaṃ adhippetanti āha “porisādabhāvato paṭisedhito”ti.",
  "tika-s0102t:272_3": "“Ime pana therāti majjhimabhāṇakā”ti keci. Apare pana “aṭṭhakathācariyā”ti, “dīghabhāṇakā”ti",
  "tika-s0102t:272_4": "vadanti. Ubhayathāpi cūḷakammāsadammaṃ sandhāya tathā vadanti. Yakkhiniputto hi kammāsapādo",
  "tika-s0102t:272_5": "alīnasattukumārakāle bodhisattena tattha damito. Sutasomakāle pana bārāṇasirājā porisādabhāvapaṭisedhanena",
  "tika-s0102t:272_6": "yattha damito, taṃ mahākammāsadammaṃ nāma. “Putto”ti vatvā “atrajo”ti vacanaṃ orasaputtabhāvadassanatthaṃ.",
  "tika-s0102t:273_0": "Yehi āvasitappadeso “kururaṭṭha”nti nāmaṃ labhi, te uttarakuruto āgatamanussā tattha",
  "tika-s0102t:273_1": "rakkhitaniyāmeneva pañca sīlāni rakkhiṃsu. Tesaṃ diṭṭhānugatiyā pacchimajanatāti",
  "tika-s0102t:273_2": "so desadhammavasena avicchedato pavattamāno kuruvattadhammoti paññāyittha. Ayañca",
  "tika-s0102t:273_3": "attho kurudhammajātakena dīpetabbo. So aparabhāge paṭhamaṃ yattha saṃkiliṭṭho jāto,",
  "tika-s0102t:273_4": "taṃ dassetuṃ “kururaṭṭhavāsīna”ntiādi vuttaṃ. Yattha bhagavato vasanokāsabhūto koci",
  "tika-s0102t:273_5": "vihāro na hoti, tattha kevalaṃ gocaragāmakittanaṃ nidānakathāya pakati yathā taṃ",
  "tika-s0102t:273_6": "sakkesu viharati devadahaṃ nāma sakyānaṃ nigamoti imamatthaṃ dassento “avasanokāsato”tiādimāha.",
  "tika-s0102t:274_0": "“Āyasmā”ti vā “devānaṃ piyā”ti vā “tatra bhava”nti vā piyasamudāhāro esoti āha “āyasmāti",
  "tika-s0102t:274_1": "piyavacanameta”nti. Tayidaṃ piyavacanaṃ garugāravavasena vuccatīti āha “gāravavacanameta”nti.",
  "tika-s0102t:275_0": "Atidūraaccāsannavajjanena nātidūranāccāsannaṃ nāma gahitaṃ, taṃ pana avakaṃsato ubhinnaṃ",
  "tika-s0102t:275_1": "pasāritahatthānaṃ saṅghaṭṭanena veditabbaṃ. Cakkhunā cakkhuṃ āhacca daṭṭhabbaṃ hoti,",
  "tika-s0102t:275_2": "tenāpi agāravameva kataṃ hoti. Gīvaṃ parivattetvāti parivattanavasena gīvaṃ pasāretvā.",
  "tika-s0102t:276_0": "Kulasaṅgahatthāyāti kulānuddayatāvasena kulānaṃ anuggaṇhanatthāya sahassabhaṇḍikaṃ",
  "tika-s0102t:276_1": "nikkhipanto viya bhikkhapaṭiggaṇhanena tesaṃ mahato puññābhisandassa jananena. Paṭisammajjitvāti",
  "tika-s0102t:276_2": "antevāsikehi sammajjanaṭṭhānaṃ sakkaccakāritāya puna sammajjitvā. Tikkhattunti “ādito",
  "tika-s0102t:276_3": "paṭṭhāya anta”ntiādinā vuttacaturākārūpasañhite tayo vāre, tenassa dvādasakkhattuṃ sammasitabhāvamāha.",
  "tika-s0102t:277_0": "Amhākaṃ bhagavato gambhīrabhāveneva kathitattā sesabuddhehipi evameva kathitoti dhammanvaye",
  "tika-s0102t:277_1": "ṭhatvā vuttaṃ “sabbabuddhehi…pe… kathito”ti. Sālindanti saparibhaṇḍaṃ. “Sineruṃ ukkhipanto",
  "tika-s0102t:277_2": "viyā”ti iminā tādisāya desanāya sudukkarabhāvamāha. Suttameva “suttantakatha”nti",
  "tika-s0102t:277_3": "āha dhammakkhandhabhāvato. Yathā vinayapaṇṇattibhūmantarasamayantarānaṃ vijānanaṃ",
  "tika-s0102t:277_4": "anaññasādhāraṇaṃ sabbaññutañāṇasseva visayo, evaṃ antadvayavinimuttassa kārakavedakarahitassa",
  "tika-s0102t:277_5": "paccayākārassa vibhajanaṃ pīti dassetuṃ “buddhānañhī”tiādi āraddhaṃ. Tattha ṭhānānīti",
  "tika-s0102t:277_6": "kāraṇāni. Gajjitaṃ mahantaṃ hotīti taṃ desetabbasseva anekavidhatāya, duviññeyyatāya",
  "tika-s0102t:277_7": "ca nānānayehi pavattamānaṃ desanāgajjitaṃ mahantaṃ vipulaṃ, bahubhedañca hoti. Ñāṇaṃ",
  "tika-s0102t:277_8": "anupavisatīti tato eva desanāñāṇaṃ desetabbadhamme vibhāgaso kurumānaṃ anu anu pavisati,",
  "tika-s0102t:277_9": "tena anupavissa ṭhitaṃ viya hotīti attho. Buddhañāṇassa mahantabhāvo paññāyatīti",
  "tika-s0102t:277_10": "evaṃvidhassa nāma dhammassa desakaṃ, paṭivedhakañcāti buddhānaṃ desanāñāṇassa, paṭivedhañāṇassa",
  "tika-s0102t:277_11": "ca uḷārabhāvo pākaṭo hoti. Ettha ca kiñcāpi “sabbaṃ vacīkammaṃ buddhassa bhagavato",
  "tika-s0102t:277_12": "ñāṇapubbaṅgamaṃ ñāṇānuparivatta”nti vacanato sabbāpi bhagavato desanā ñāṇarahitā",
  "tika-s0102t:277_13": "natthi, sīhasamānavuttitāya sabbattha samānappavatti. Desetabbavasena pana desanā",
  "tika-s0102t:277_14": "visesato ñāṇena anupaviṭṭhā, gambhīratarā ca hotīti daṭṭhabbaṃ. Kathaṃ pana vinayapaññattiṃ",
  "tika-s0102t:277_15": "patvā desanā tilakkhaṇabbhāhatā suññatapaṭisaṃyuttā hotīti? Tatthāpi sannisinnaparisāya",
  "tika-s0102t:277_16": "ajjhāsayānurūpaṃ pavattamānā desanā saṅkhārānaṃ aniccatādivibhāvanaṃ, sabbadhammānaṃ",
  "tika-s0102t:277_17": "attattaniyatābhāvappakāsanañca hoti. Tenevāha “anekapariyāyena dhammiṃ kathaṃ katvā”tiādi.",
  "tika-s0102t:278": "Āpajjāti patvā yathā ñāṇakoñcanādaṃ vissajjeti, evaṃ pāpuṇitvā.",
  "tika-s0102t:279_0": "Pamāṇātikkameti aparimāṇatthe “yāvañcidaṃ tena bhagavatā”tiādīsu viya. Aparimeyyabhāvajotano",
  "tika-s0102t:279_1": "hi ayaṃ yāva-saddo. Tenāha “atigambhīro attho”ti. Avabhāsatīti ñāyati upaṭṭhāti.",
  "tika-s0102t:279_2": "Ñāṇassa tathā upaṭṭhānañhi sandhāya “dissatī”ti vuttaṃ. Nanu esa paṭiccasamuppādo",
  "tika-s0102t:279_3": "ekantagambhīrova, tattha kasmā gambhīrāvabhāsatā jotitāti? Saccametaṃ, ekantagambhīratādassanatthameva",
  "tika-s0102t:279_4": "panassa gambhīrāvabhāsaggahaṇaṃ. Tasmā aññattha labbhamānaṃ catukoṭikaṃ byatirekamukhena",
  "tika-s0102t:279_5": "nidassetvā taṃ evassa ekantagambhīrataṃ vibhāvetuṃ “ekañhī”tiādi vuttaṃ. Etaṃ natthīti",
  "tika-s0102t:279_6": "agambhīro, agambhīrāvabhāso cāti etaṃ dvayaṃ natthi, tena yathādassite catukoṭike",
  "tika-s0102t:279_7": "pacchimā eka koṭi labbhatīti dasseti. Tenāha “ayañhī”tiādi.",
  "tika-s0102t:280_0": "Yehi gambhīrabhāvehi paṭiccasamuppādo “gambhīro”ti vuccati, te catūhi upamāhi ulliṅgento",
  "tika-s0102t:280_1": "“bhavaggaggahaṇāyā”tiādimāha. Yathā bhavaggaṃ hatthaṃ pasāretvā gahetuṃ na sakkā",
  "tika-s0102t:280_2": "dūrabhāvato, evaṃ saṅkhārādīnaṃ avijjādipaccayasambhūtasamudāgataṭṭho pākatikañāṇena",
  "tika-s0102t:280_3": "gahetuṃ na sakkā. Yathā sineruṃ bhinditvā miñjaṃ pabbatarasaṃ pākatikapurisena nīharituṃ",
  "tika-s0102t:280_4": "na sakkā, evaṃ paṭiccasamuppādagate dhammatthādike pākatikañāṇena bhinditvā vibhajja",
  "tika-s0102t:280_5": "paṭivijjhanavasena jānituṃ na sakkā. Yathā mahāsamuddaṃ pākatikapurisassa bāhudvayena",
  "tika-s0102t:280_6": "padhārituṃ na sakkā, evaṃ vepullaṭṭhena mahāsamuddasadisaṃ paṭiccasamuppādaṃ pākatikañāṇena",
  "tika-s0102t:280_7": "desanāvasena padhārituṃ na sakkā. Yathā mahāpathaviṃ parivattetvā pākatikapurisassa",
  "tika-s0102t:280_8": "pathavojaṃ gahetuṃ na sakkā, evaṃ “itthaṃ avijjādayo saṅkhārādīnaṃ paccayā hontī”ti",
  "tika-s0102t:280_9": "tesaṃ paccayabhāvo pākatikañāṇena nīharitvā gahetuṃ na sakkāti. Evaṃ catubbidhagambhīratāvasena",
  "tika-s0102t:280_10": "catasso upamā yojetabbā. Pākatikañāṇavasena cāyamatthayojanā katā diṭṭhasaccānaṃ",
  "tika-s0102t:280_11": "tattha paṭivedhasabhāvato, tathāpi yasmā sāvakānaṃ, paccekabuddhānañca tattha sappadesameva",
  "tika-s0102t:280_12": "ñāṇaṃ, buddhānaṃyeva nippadesaṃ, tasmā vuttaṃ “buddhavisayaṃ pañha”ntiādi.",
  "tika-s0102t:281": "Ussādentoti paññāya ukkaṃsento, uggaṇhantoti attho. Apasādentoti nibbhacchanto, niggaṇhantoti attho.",
  "tika-s0102t:282": "Ussādanāvaṇṇanā",
  "tika-s0102t:283_0": "Tenāti mahāpaññābhāvena. Tatthāti therassa satipi uttānabhāve, paṭiccasamuppādassaaññesaṃ",
  "tika-s0102t:283_1": "gambhīrabhāve. Subhojanarasapuṭṭhassāti sundarena bhojanarasena positassa. Katayogassāti",
  "tika-s0102t:283_2": "nibaddhapayogena kataparicayassa. Mallapāsāṇanti mallehi mahabbaleheva ukkhipitabbapāsāṇaṃ.",
  "tika-s0102t:283_3": "Kuhiṃ imassa bhāriyaṭṭhānanti kasmiṃ passe imassa pāsāṇassa garutarappadesoti tassa",
  "tika-s0102t:283_4": "sallahukabhāvaṃ dīpento vadati.",
  "tika-s0102t:284_0": "Timirapiṅgaleneva dīpenti tassa mahāvipphārabhāvato. Tenāha “tassa kirā”tiādi. Pakkuthatīti",
  "tika-s0102t:284_1": "pakkuthantaṃ viya parivattati parito vivattati. Lakkhaṇavacanañhetaṃ. Piṭṭhiyaṃ sakalinapadakāpiṭṭhaṃ.",
  "tika-s0102t:284_2": "Kāyūpapannassāti mahatā kāyena upetassa, mahākāyassāti attho.",
  "tika-s0102t:285": "Piñchavaṭṭīti piñchakalāpo. Supaṇṇavātanti nāgaggahaṇādīsu pakkhapapphoṭanavasena uppajjanakavātaṃ.",
  "tika-s0102t:286": "Pubbūpanissayasampattikathāvaṇṇanā",
  "tika-s0102t:287_0": "“Pubbūpanissayasampattiyā”tiādinā uddiṭṭhakāraṇāni vitthārato vivarituṃ “ito kirā”tiādi",
  "tika-s0102t:287_1": "vuttaṃ. Tattha itoti ito kappato. Satasahassimeti satasahassame. Haṃsāvatī nāma nagaraṃ",
  "tika-s0102t:287_2": "ahosi jātanagaraṃ. Dhurapattānīti bāhirapattāni, yāni dīghatamāni.",
  "tika-s0102t:288_0": "Kaniṭṭhabhātāti vemātikabhātā kaniṭṭho yathā amhākaṃ bhagavato nandatthero. Buddhānañhi",
  "tika-s0102t:288_1": "sahodarā bhātaro nāma na honti. Kathaṃ jeṭṭhā tāva na uppajjanti, kaniṭṭhānaṃ pana",
  "tika-s0102t:288_2": "asambhavo eva. Bhoganti vibhavaṃ. Upasantoti corajanitasaṅkhobhavūpasamena upasanto janapado.",
  "tika-s0102t:289": "Dve sāṭake nivāsetvāti sāṭakadvayameva attano kāyaparihārikaṃ katvā itaraṃ sabbasambhāraṃ attato mocetvā.",
  "tika-s0102t:290_0": "Pattaggahaṇatthanti antopakkhittauṇhabhojanattā aparāparaṃ hatthe parivattentassa",
  "tika-s0102t:290_1": "pattaggahaṇatthaṃ. Uttarisāṭakanti attano uttarisāṭakaṃ. Etāni pākaṭaṭṭhānānīti etāni",
  "tika-s0102t:290_2": "yathāvuttāni bhagavato desanāya pākaṭāni therassa puññakaraṇaṭṭhānāni.",
  "tika-s0102t:291": "Paṭisandhiṃ gahetvāti amhākaṃ mahābodhisattassa paṭisandhiggahaṇadivase eva paṭisandhiṃ gahetvā.",
  "tika-s0102t:292": "Titthavāsādivaṇṇanā",
  "tika-s0102t:293_0": "Uggahaṇaṃ pāḷiyā uggaṇhanaṃ. Savanaṃ atthasavanaṃ. Paripucchanaṃ gaṇṭhiṭṭhānesu atthaparipucchanaṃ.",
  "tika-s0102t:293_1": "Dhāraṇaṃ pāḷiyāpi pāḷiatthassapi citte ṭhapanaṃ. Sabbañcetaṃ idha paṭiccasamuppādavasena veditabbaṃ.",
  "tika-s0102t:294_0": "Sotāpannānañca…pe... upaṭṭhātitattha sammohaviddhaṃsanena “yaṃ kiñci samudayadhammaṃ,",
  "tika-s0102t:294_1": "sabbaṃ taṃ nirodhadhamma”nti attapaccakkhavasena upaṭṭhānato. Nāmarūpaparicchedoti",
  "tika-s0102t:294_2": "saha paccayena nāmarūpassa paricchijja avabodho.",
  "tika-s0102t:295": "Paṭiccasamuppādagambhīratāvaṇṇanā",
  "tika-s0102t:296_0": "“Atthagambhīratāyā”tiādinā saṅkhepato vuttamatthaṃ vivarituṃ “tatthā”tiādi āraddhaṃ.",
  "tika-s0102t:296_1": "Jātipaccayasambhūtasamudāgataṭṭhoti jātipaccayato sambhūtaṃ hutvā sahitassa attano",
  "tika-s0102t:296_2": "paccayānurūpassa jarāmaraṇassa uddhaṃ uddhaṃ āgatabhāvo, anupavattatthoti attho.",
  "tika-s0102t:296_3": "Atha vā sambhūtaṭṭho ca samudāgataṭṭho ca sambhūtasamudāgataṭṭho. “Na jātito jarāmaraṇaṃ",
  "tika-s0102t:296_4": "na hoti,” na ca jātiṃ vinā “aññato hotī”ti hi jātipaccayasambhūtaṭṭho vutto, itthañca",
  "tika-s0102t:296_5": "jātito samudāgacchatīti jātipaccayasamudāgataṭṭho, yā yā jāti yathā yathā paccayo",
  "tika-s0102t:296_6": "hoti, tadanurūpapātubhāvoti attho. So anupacitakusalasambhārānaṃ ñāṇassa tattha appatiṭṭhatāya",
  "tika-s0102t:296_7": "agādhaṭṭhena gambhīro. Sesapadesupi eseva nayo.",
  "tika-s0102t:297_0": "Avijjāya saṅkhārānaṃ paccayaṭṭhoti yenākārena yadavatthā avijjā saṅkhārānaṃ paccayo",
  "tika-s0102t:297_1": "hoti. Yena hi pavattiākārena, yāya ca avatthāya avatthitā avijjā tesaṃ tesaṃ saṅkhārānaṃ",
  "tika-s0102t:297_2": "paccayo hoti, tadubhayassapi duravabodhanīyato avijjā saṅkhārānaṃ navahi ākārehi",
  "tika-s0102t:297_3": "paccayaṭṭho anupacitakusalasambhārānaṃ ñāṇassa tattha appatiṭṭhatāya agādhaṭṭhena",
  "tika-s0102t:297_4": "gambhīro. Esa nayo sesapadesupi.",
  "tika-s0102t:298_0": "Katthaci anulomato desīyati, katthaci paṭilomatoti idha pana paccayuppādā paccayuppannuppādasaṅkhāto",
  "tika-s0102t:298_1": "anulomo, paccayanirodhā paccayuppannanirodhasaṅkhāto ca paṭilomo adhippeto. Ādito",
  "tika-s0102t:298_2": "pana paṭṭhāya antagamanaṃ anulomo, antato ca ādigamanaṃ paṭilomoti adhippeto. Ādito",
  "tika-s0102t:298_3": "paṭṭhāya anulomadesanāya, antato paṭṭhāya paṭilomadesanāya ca tisandhi catusaṅkhepo.",
  "tika-s0102t:298_4": "“Ime bhikkhave cattāro āhārā kiṃ nidānā”tiādikāya ca vemajjhato paṭṭhāya paṭilomadesanāya,",
  "tika-s0102t:298_5": "“cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso, phassapaccayā",
  "tika-s0102t:298_6": "vedanā”tiādikāya anulomadesanāya ca dvisandhi tisaṅkhepo. “Saṃyojaniyesu bhikkhave",
  "tika-s0102t:298_7": "dhammesu assādānupassino viharato taṇhā pavaḍḍhati, taṇhāpaccayā upādāna”ntiādīsu",
  "tika-s0102t:298_8": "ekasandhi dvisaṅkhepo. Ekaṅgo hi paṭiccasamuppādo desito. Labbhateva hi so “tatra",
  "tika-s0102t:298_9": "bhikkhave sutavā ariyasāvako paṭiccasamuppādaṃyeva sādhukaṃ yoniso manasi karoti",
  "tika-s0102t:298_10": "‘iti imasmiṃ sati idaṃ hoti…pe… nirujjhatī’ti. Sukhavedaniyaṃ bhikkhave phassaṃ paṭicca",
  "tika-s0102t:298_11": "uppajjati sukhavedanā”ti imassa suttassa vasena veditabbo. Iti tena tena kāraṇena",
  "tika-s0102t:298_12": "tathā tathā pavattetabbattā paṭiccasamuppādo desanāya gambhīro. Tenāha “ayaṃ desanāgambhīratā”ti.",
  "tika-s0102t:298_13": "Na hi tattha sabbaññutañāṇato aññaṃ ñāṇaṃ patiṭṭhaṃ labhati.",
  "tika-s0102t:299_0": "“Avijjāya panā”tiādīsu jānanalakkhaṇassa ñāṇassa paṭipakkhabhūto avijjāya aññāṇaṭṭho.",
  "tika-s0102t:299_1": "Ārammaṇassa paccakkhakaraṇena dassanabhūtassa paṭipakkhabhūto adassanaṭṭho. Yenesā",
  "tika-s0102t:299_2": "attano sabhāvena dukkhādīnaṃ yāthāvasarasaṃ paṭivijjhituṃ na deti chādetvā pariyonandhitvā",
  "tika-s0102t:299_3": "tiṭṭhati, so tassā saccāsampaṭivedhaṭṭho. Abhisaṅkharaṇaṃ saṃvidhānaṃ, pakappananti",
  "tika-s0102t:299_4": "attho. Āyūhanaṃ sampiṇḍanaṃ, sampayuttadhammānaṃ attano kiccānurūpatāya rāsīkaraṇanti",
  "tika-s0102t:299_5": "attho. Apuññābhisaṅkhārekadeso sarāgo. Añño virāgo. Rāgassa vā appaṭipakkhabhāvato",
  "tika-s0102t:299_6": "rāgappavaḍḍhako, rāguppattipaccayo ca sabbopi apuññābhisaṅkhāro sarāgo. Itaro tabbidūrabhāvato",
  "tika-s0102t:299_7": "virāgo. “Dīgharattaṃ hetaṃ bhikkhave assutavato puthujjanassa ajjhositaṃ mamāyitaṃ",
  "tika-s0102t:299_8": "parāmaṭṭhaṃ ‘etaṃ mama, esohamasmi, eso me attā’ti” attaparāmāsassa viññāṇaṃ visesato",
  "tika-s0102t:299_9": "vatthu vuttanti viññāṇassa suññataṭṭho gambhīro. Attā vijānāti saṃsaratīti sabyāpāratāsaṅkantiabhinivesabalavatāya",
  "tika-s0102t:299_10": "abyāpāraasaṅkantipaṭisandhipātubhāvaṭṭhā ca gambhīrā. Nāmarūpassa paṭisandhikkhaṇe",
  "tika-s0102t:299_11": "ekatova uppādo ekuppādo, pavattiyaṃ visuṃ visuṃ yathārahaṃ ekuppādo. Nāmassa rūpena,",
  "tika-s0102t:299_12": "rūpassa ca nāmena asampayogato vinibbhogo nāmassa nāmena, rūpassa ca rūpena ekaccassa",
  "tika-s0102t:299_13": "ekaccena avinibbhogo (nāmassa nāmena avinibbhogo vibha. mūlaṭī. 242) yojetabbo. Ekuppādekanirodhehi",
  "tika-s0102t:299_14": "avinibbhoge adhippete so rūpassa ca ekakalāpapavattino rūpena labbhatīti. Atha vā",
  "tika-s0102t:299_15": "ekacatuvokārabhavesu nāmarūpānaṃ asahavattanato aññamaññaṃ vinibbhogo, pañcavokārabhave",
  "tika-s0102t:299_16": "sahavattanato avinibbhogo ca veditabbo.",
  "tika-s0102t:300_0": "Nāmassa ārammaṇābhimukhaṃ namanaṃ namanaṭṭho. Rūpassa virodhipaccayasamavāye visadisuppatti",
  "tika-s0102t:300_1": "ruppanaṭṭho. Indriyapaccayabhāvo adhipatiyaṭṭho. “Lokopeso, dvārāpesā, khettaṃ peta”nti",
  "tika-s0102t:300_2": "vuttalokādiattho cakkhādīsu pañcasu yojetabbo. Manāyatanassa pana lujjanato, manosamphassādīnaṃ",
  "tika-s0102t:300_3": "dvārakhettabhāvato ca ete atthā veditabbā. Āpāthagatānaṃ rūpādīnaṃ pakāsanayogyatālakkhaṇaṃ",
  "tika-s0102t:300_4": "obhāsanaṃ cakkhādīnaṃ visayibhāvo, manāyatanassa vijānanaṃ. Saṅghaṭṭanaṭṭho visesato",
  "tika-s0102t:300_5": "cakkhusamphassādīnaṃ pañcannaṃ, itare channampi yojetabbā. Phusanañca phassassa sabhāvo.",
  "tika-s0102t:300_6": "Saṅghaṭṭanaṃ raso, itare upaṭṭhānākārā. Ārammaṇarasānubhavanaṭṭho rasavasena vutto,",
  "tika-s0102t:300_7": "vedayitaṭṭho lakkhaṇavasena. Sukhadukkhama ajjhattabhāvo yathākkamaṃ tissannaṃ vedanānaṃ",
  "tika-s0102t:300_8": "sabhāvavasena vutto. “Attā vedayatī”ti abhinivesassa balavabhāvato nijjīvaṭṭho vedanāya",
  "tika-s0102t:300_9": "gambhīro. Nijjīvāya vā vedanāya vedayitaṃ nijjīvavedayitaṃ, so eva atthoti nijjīvavedayitaṭṭho.",
  "tika-s0102t:301_0": "Sappītikataṇhāya abhinanditaṭṭho. Balavatarataṇhāya gilitvā pariniṭṭhāpanaṃ ajjhosānaṭṭho.",
  "tika-s0102t:301_1": "Itare pana jeṭṭhabhāvaosāraṇasamuddaduratikkamaapāripūrivasena veditabbā. Ādānaggahaṇābhinivesaṭṭhā",
  "tika-s0102t:301_2": "catunnampi upādānānaṃ samānā, parāmāsaṭṭho diṭṭhupādānādīnameva, tathā duratikkamaṭṭho.",
  "tika-s0102t:301_3": "“Diṭṭhikantāro”ti hi vacanato diṭṭhīnaṃ duratikkamatā. Daḷhaggahaṇattā vā catunnampi",
  "tika-s0102t:301_4": "duratikkamaṭṭho yojetabbo. Yonigatiṭhitinivāsesukhipananti samāse bhummavacanassa",
  "tika-s0102t:301_5": "alopo daṭṭhabbo. Evañhi tena āyūhanābhisaṅkharaṇapadānaṃ samāso hoti. Yathā tathā",
  "tika-s0102t:301_6": "jāyanaṃ jātiattho. Tassā pana sannipātato jāyanaṃ sañjātiattho. Mātukucchiṃ okkamitvā",
  "tika-s0102t:301_7": "viya jāyanaṃ okkantiattho. So jātito nibbattanaṃ nibbattiattho. Kevalaṃ pātubhavanaṃ pātubhāvaṭṭho.",
  "tika-s0102t:302_0": "Jarāmaraṇaṅgaṃ maraṇappadhānanti tassa maraṇaṭṭhā eva khayādayo gambhīrāti dassitā.",
  "tika-s0102t:302_1": "Uppannauppannānañhi navanavānaṃ khayena kamena khaṇḍiccādiparipakkapavattiyaṃ loke",
  "tika-s0102t:302_2": "jarāvohāroti. Khayaṭṭho vā jarāya vuttoti daṭṭhabbo. Navabhāvāpagamo hi “khayo”ti",
  "tika-s0102t:302_3": "vattuṃ yuttoti vipariṇāmaṭṭho dvinnampi vasena yojetabbo, santativasena vā jarāya",
  "tika-s0102t:302_4": "khayavayabhāvā, sammutikhaṇikavasena maraṇassa bhedavipariṇāmaṭṭhā yojetabbā. Avijjādīnaṃ",
  "tika-s0102t:302_5": "sabhāvo paṭivijjhīyatīti paṭivedho. Vuttañhetaṃ nidānakathāyaṃ “tesaṃ tesaṃ vā tattha",
  "tika-s0102t:302_6": "tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo paṭivedho”ti.",
  "tika-s0102t:302_7": "so hi avijjādīnaṃ sabhāvo maggañāṇeneva asammohapaṭivedhavasena paṭivijjhitabbato",
  "tika-s0102t:302_8": "aññāṇassa alabbhaneyyapatiṭṭhatāya agādhaṭṭhena gambhīro. Sā sabbāpīti sā yathāvuttā",
  "tika-s0102t:302_9": "saṅkhepato catubbidhā vitthārato anekappabhedā sabbāpi paṭiccasamuppādassa gambhīratā",
  "tika-s0102t:302_10": "therassa uttānakā viya upaṭṭhāsi catūhi aṅgehi samannāgatattā. Udāhu aññesampīti",
  "tika-s0102t:302_11": "“mayhaṃ tāva esa paṭiccasamuppādo uttānako hutvā upaṭṭhāti, kiṃ nu kho aññesampi",
  "tika-s0102t:302_12": "evaṃ uttānako hutvā upaṭṭhātī”ti mā evaṃ avaca mayāva dinnanaye catusaccakammaṭṭhānavidhimhi ṭhatvā.",
  "tika-s0102t:303": "Apasādanāvaṇṇanā",
  "tika-s0102t:304_0": "Oḷārikanti vatthuvītikkamasamatthatāvasena thūlaṃ. Kāmaṃ kāmarāgapaṭighāyeva atthato",
  "tika-s0102t:304_1": "kāmarāgapaṭighasaṃyojanāni, kāmarāgapaṭighānusayā ca, tathāpi aññoyeva saṃyojanaṭṭho",
  "tika-s0102t:304_2": "bandhanabhāvato, añño anusayanaṭṭho appahīnabhāvena santāne thāmagamananti katvā,",
  "tika-s0102t:304_3": "iti kiccavisesavisiṭṭhabhede gahetvā “cattāro kilese”ti ca vuttaṃ. Eseva nayo itaresupi.",
  "tika-s0102t:304_4": "Aṇusahagateti aṇusabhāvaṃ upagate. Tabbhāvattho hi ayaṃ sahagata-saddo “nandirāgasahagatā”tiādīsu viya.",
  "tika-s0102t:305_0": "Yathā uparimaggādhigamanavasena saccasampaṭivedho paccayākārapaṭivedhavasena, evaṃ",
  "tika-s0102t:305_1": "sāvakabodhipaccekabodhisammāsambodhiadhigamanavasenapi saccasampaṭivedho paccayākārapaṭivedhavasenevāti",
  "tika-s0102t:305_2": "dassetuṃ “kasmā cā”tiādi vuttaṃ. Sabbathāvāti sabbappakāreneva kiñcipi pakāraṃ asesetvāti",
  "tika-s0102t:305_3": "attho. Ye katābhinīhārānaṃ mahābodhisattānaṃ vīriyassa ukkaṭṭhamajjhimamudutāvasena",
  "tika-s0102t:305_4": "bodhisambhārasambharaṇe kālabhedā icchitā, te dassento “cattāri, aṭṭha, soḷasa vā",
  "tika-s0102t:305_5": "asaṅkhyeyyānī”ti āha, svāyamattho cariyāpiṭakavaṇṇanāya gahetabbo. Sāvako padesañāṇe",
  "tika-s0102t:305_6": "ṭhitoti sāvako hutvā sekkhabhāvato tatthāpi padesañāṇe ṭhito. Buddhānaṃ kathāya “taṃ",
  "tika-s0102t:305_7": "tathāgato abhisametī”tiādikāya paccanīkaṃ hoti. Anaññasādhāraṇassa hi vasena buddhānaṃ",
  "tika-s0102t:305_8": "sīhanādo, na aññasādhāraṇassa.",
  "tika-s0102t:306": "“Vāyamantassevā”ti iminā visesato ñāṇasambhārasambharaṇaṃ paññāpāramitāpūraṇaṃ vadati. Tassa ca sabbampi puññaṃ upanissayo.",
  "tika-s0102t:307": "“Esa devamanussānaṃ, sabbakāmadado nidhi;",
  "tika-s0102t:308": "Yaṃ yadevābhipatthenti, sabbametena labbhatī”ti. –",
  "tika-s0102t:309_0": "Hi vuttaṃ. Tasmā mahābodhisattānaṃ sabbesampi puññasambhāro yāvadeva ñāṇasambhārattho",
  "tika-s0102t:309_1": "sammāsambodhisamadhigamasamatthattāti āha “paccayākāraṃ …pe… natthī”ti. Idāni paccayākārapaṭivedhasseva",
  "tika-s0102t:309_2": "vā mahānubhāvatādassanamukhena paṭiccasamuppādasseva paramagambhīrataṃ dassetuṃ “avijjā”tiādi",
  "tika-s0102t:309_3": "vuttaṃ. Navahi ākārehīti uppādādīhi navahi ākārehi. Avijjā hi saṅkhārānaṃ uppādo",
  "tika-s0102t:309_4": "hutvā paccayo hoti, pavattaṃ hutvā nimittaṃ, āyūhanaṃ, saṃyogo, palibodho, samudayo,",
  "tika-s0102t:309_5": "hetu, paccayo hutvā paccayo hoti. Evaṃ saṅkhārādayo viññāṇādīnaṃ. Vuttañhetaṃ paṭisambhidāmagge",
  "tika-s0102t:309_6": "“kathaṃ paccayapariggahe paññā dhammaṭṭhitiñāṇaṃ? Avijjā saṅkhārānaṃ uppādaṭṭhiti",
  "tika-s0102t:309_7": "ca pavattaṭṭhiti ca nimittaṭṭhiti ca āyūhanaṭṭhiti ca saññogaṭṭhiti ca palibodhaṭṭhiti",
  "tika-s0102t:309_8": "ca samudayaṭṭhiti ca hetuṭṭhiti ca paccayaṭṭhiti ca imehi navahākārehi avijjāpaccayā",
  "tika-s0102t:309_9": "saṅkhārā paccayasamuppannā”tiādi.",
  "tika-s0102t:310_0": "Tattha navahākārehīti navahi paccayabhāvūpagamanākārehi. Uppajjati etasmā phalanti",
  "tika-s0102t:310_1": "uppādo, phaluppattiyā kāraṇabhāvo. Sati ca avijjāya saṅkhārā uppajjanti, nāsati,",
  "tika-s0102t:310_2": "tasmā avijjā saṅkhārānaṃ uppādo hutvā paccayo hoti. Tathā avijjāya sati saṅkhārā",
  "tika-s0102t:310_3": "pavattanti, nīyanti ca. Yathā ca bhavādīsu khipanti, evaṃ tesaṃ avijjā paccayo hoti.",
  "tika-s0102t:310_4": "Tathā āyūhanti phaluppattiyā ghaṭenti, saṃyujjanti attano phalena. Yasmiṃ santāne",
  "tika-s0102t:310_5": "sayaṃ uppannā, taṃ palibundhanti. Paccayantarasamavāye udayanti uppajjanti. Hinoti",
  "tika-s0102t:310_6": "ca saṅkhārānaṃ kāraṇabhāvaṃ gacchati. Paṭicca avijjaṃ saṅkhārā ayanti pavattantīti",
  "tika-s0102t:310_7": "evaṃ avijjāya saṅkhārānaṃ kāraṇabhāvūpagamanavisesā uppādādayo veditabbā. Tattha",
  "tika-s0102t:310_8": "tathā saṅkhārādīnaṃ viññāṇādīsu uppādaṭṭhitiādīsupi. Tiṭṭhati etenāti ṭhiti, kāraṇaṃ.",
  "tika-s0102t:310_9": "Uppādo eva ṭhiti uppādaṭṭhiti. Eseva nayo sesesupi. “Paccayo hotī”ti idaṃ idha lokanāthena",
  "tika-s0102t:310_10": "tadā paccayapariggahassa āraddhabhāvadassanaṃ. So ca ārambho ñāyāruḷho “yathā ca",
  "tika-s0102t:310_11": "purimehi mahābodhisattehi bodhimūle pavattito, tatheva ca pavattito”ti. Acchariyavegābhihatā",
  "tika-s0102t:310_12": "dasasahassilokadhātu saṅkampi sampakampīti dassento “diṭṭhamattevā”tiādimāha.",
  "tika-s0102t:311_0": "Etassa dhammassāti etassa paṭiccasamuppādasaññitassa dhammassa. So pana yasmā atthato",
  "tika-s0102t:311_1": "hetupabhavānaṃ hetu. Tenāha “etassa paccayadhammassā”ti, jātiādīnaṃ jarāmaraṇādipaccayatāyāti",
  "tika-s0102t:311_2": "attho. Nāmarūpaparicchedo, tassa ca paccayapariggaho na paṭhamābhinivesamattena hoti,",
  "tika-s0102t:311_3": "atha kho tattha aparāparaṃ ñāṇuppattisaññitena anu anu bujjhanena, tadubhayābhāvaṃ",
  "tika-s0102t:311_4": "pana dassento “ñātapariññāvasena ananubujjhanā”ti āha. Niccasaññādīnaṃ pajahanavasena",
  "tika-s0102t:311_5": "vattamānā vipassanā dhamme ca paṭivijjhantī eva nāma hoti paṭipakkhavikkhambhanena",
  "tika-s0102t:311_6": "tikkhavisadabhāvāpattito, tadadhiṭṭhānabhūtā ca tīraṇapariññā, ariyamaggo ca pariññāpahānābhisamayavasena",
  "tika-s0102t:311_7": "pavattiyā tīraṇapahānapariññāsaṅgaho cāti tadubhayapaṭivedhābhāvaṃ dassento “tīraṇa…pe…",
  "tika-s0102t:311_8": "appaṭivijjhanā”ti āha. Tantaṃ vuccati vatthavīnanatthaṃ tantavāyehi daṇḍake āsañjitvā",
  "tika-s0102t:311_9": "pasāritasuttapaṭṭī tanīyatīti katvā. Taṃ pana suttasantānākulatāya nidassanabhāvena",
  "tika-s0102t:311_10": "ākulameva gahitanti āha “tantaṃ viya ākulakajātā”ti. Saṅkhepato vuttamatthaṃ vitthārato",
  "tika-s0102t:311_11": "dassetuṃ “yathā nāmā”tiādi vuttaṃ. Samānetunti pubbena paraṃ samaṃ katvā ānetuṃ,",
  "tika-s0102t:311_12": "avisamaṃ ujuṃ kātunti attho. Tantameva vā ākulaṃ tantākulaṃ, tantākulaṃ viya jātā",
  "tika-s0102t:311_13": "bhūtāti tantākulajātā. Majjhimaṃ paṭipadaṃ anupagantvā antadvayapatanena paccayākāre",
  "tika-s0102t:311_14": "khalitā ākulā byākulā honti. Teneva antadvayapatanena taṃtaṃdiṭṭhigāhavasena paribbhamantā",
  "tika-s0102t:311_15": "ujukaṃ dhammaṭṭhiti kathaṃ paṭipajjituṃ na jānanti. Tenāha “na sakkonti taṃ paccayākāraṃ",
  "tika-s0102t:311_16": "ujuṃ kātu”nti. Dve bodhisatteti paccekabodhisattamahābodhisatte. Attano dhammatāyāti",
  "tika-s0102t:311_17": "attano sabhāvena, paropadesena vināti attho. Tattha tattha guḷakajātanti tasmiṃ tasmiṃ",
  "tika-s0102t:311_18": "ṭhāne jātaguḷakampi gaṇṭhīti suttagaṇṭhi. Tato eva gaṇṭhibaddhaṃ baddhagaṇṭhikaṃ.",
  "tika-s0102t:311_19": "Paccayesu pakkhalitvāti aniccadukkhānattādisabhāvesu paccayadhammesu niccādiggāhavasena",
  "tika-s0102t:311_20": "pakkhalitvā. Paccaye ujuṃ kātuṃ asakkontāti tasseva niccādiggāhassa avissajjanato",
  "tika-s0102t:311_21": "paccayadhammanimittaṃ attano dassanaṃ ujuṃ kātuṃ asakkontā idaṃsaccābhinivesakāyaganthavasena",
  "tika-s0102t:311_22": "gaṇṭhikajātā hontīti āha “dvāsaṭṭhi…pe… gaṇṭhibaddhā”ti. Ye hi keci samaṇā vā brāhmaṇā",
  "tika-s0102t:311_23": "vā sassatadiṭṭhiādidiṭṭhiyo nissitā allīnā.",
  "tika-s0102t:312_0": "Vinanato “kulā”ti itthiliṅgavasena laddhanāmassa tantavāyassa gaṇṭhikaṃ nāma ākulabhāvena",
  "tika-s0102t:312_1": "aggato vā mūlato vā duviññeyyāyeva khalitatantasuttanti āha “kulāgaṇṭhikaṃ vuccati",
  "tika-s0102t:312_2": "pesakārakañjiyasutta”nti. Sakuṇikāti kulāvakasakuṇikā. Sā hi rukkhasākhāsu olambanakulāvakā",
  "tika-s0102t:312_3": "hoti. Tañhi sā kulāvakaṃ tato tato tiṇahīrādike ānetvā tathā vinandhati, yathā tesaṃ",
  "tika-s0102t:312_4": "pesakārakañjiyasuttaṃ viya aggena vā aggaṃ mūlena vā mūlaṃ samānetuṃ vivecetuṃ vā",
  "tika-s0102t:312_5": "na sakkā. Tenāha “yathā hī”tiādi. Tadubhayampīti “kulāgaṇṭhika”nti vuttaṃ kañjiyasuttaṃ,",
  "tika-s0102t:312_6": "kulāvakañca. Purimanayenevāti “evameva sattā”tiādinā pubbe vuttanayeneva.",
  "tika-s0102t:313_0": "Kāmaṃ muñjapabbajatiṇāni yathājātānipi dīghabhāvena patitvā araññaṭṭhāne aññamaññaṃ",
  "tika-s0102t:313_1": "vinandhitvā ākulabyākulāni hutvā tiṭṭhanti, tāni pana na tathā dubbiveciyāni, yathā",
  "tika-s0102t:313_2": "rajjubhūtānīti dassetuṃ “yathā tānī”tiādi vuttaṃ. Sesamettha heṭṭhā vuttanayameva.",
  "tika-s0102t:314_0": "Apāyāti avaḍḍhitā, sukhena, sukhahetunā vā virahitāti attho. Dukkhassa gatibhāvatoti",
  "tika-s0102t:314_1": "āpāyikassa dukkhassa pavattiṭṭhānabhāvato. Sukhasamussayatoti abbhudayato. Vinipatitattāti",
  "tika-s0102t:314_2": "virūpaṃ nipatitattā yathā tenattabhāvena sukhasamussayo na hoti, evaṃ nipatitattā.",
  "tika-s0102t:314_3": "Itaroti saṃsāro. Nanu “apāya”ntiādinā vuttopi saṃsāro evāti? Saccametaṃ, nirayādīnaṃ",
  "tika-s0102t:314_4": "pana adhimattadukkhabhāvadassanatthaṃ apāyādiggahaṇaṃ. Gobalībaddañāyenāyamattho",
  "tika-s0102t:314_5": "veditabbo. Khandhānañca paṭipāṭīti pañcannaṃ khandhānaṃ hetuphalabhāvena aparāparaṃ",
  "tika-s0102t:314_6": "pavatti. Abbocchinnaṃ vattamānāti avicchedena pavattamānā. Taṃ sabbampīti taṃ “apāya”ntiādinā",
  "tika-s0102t:314_7": "vuttaṃ sabbaṃ apāyadukkhañceva vaṭṭadukkhañca. “Mahāsamudde vātukkhittanāvā viyā”ti",
  "tika-s0102t:314_8": "idaṃ paribbhamaṭṭhānassa mahantadassanatthañceva paribbhamanassa anavaṭṭhitatādassanatthañca",
  "tika-s0102t:314_9": "“upamāya. Yantesu yuttagoṇo viyā”ti idaṃ pana avasabhāvadassanatthañceva duppamokkhabhāvadassanatthañcāti veditabbaṃ.",
  "tika-s0102t:315": "Paṭiccasamuppādavaṇṇanā",
  "tika-s0102t:316_0": "Iminā tāvāti ettha tāva-saddo kamattho, tena “tantākulakajātā”ti padassa anusandhi",
  "tika-s0102t:316_1": "parato āvibhavissatīti dīpeti. Atthi idappaccayāti ettha ayaṃ paccayoti idappaccayo,",
  "tika-s0102t:316_2": "tasmā idappaccayā, imasmā paccayāti attho. Idaṃ vuttaṃ hoti – “imasmā nāma paccayā",
  "tika-s0102t:316_3": "jarāmaraṇa”nti evaṃ vattabbo atthi nu kho jarāmaraṇassa paccayoti. Tenāha “atthi",
  "tika-s0102t:316_4": "nu kho…pe… bhaveyyā”ti. Ettha hi “kiṃ paccayā jarāmaraṇaṃ? Jātipaccayā jarāmaraṇa”nti",
  "tika-s0102t:316_5": "upari jātisaddapaccayasaddasamānādhikaraṇena kiṃ-saddena idaṃ-saddassa samānādhikaraṇatādassanato",
  "tika-s0102t:316_6": "kammadhārayasamāsatā idappaccayasaddassa yujjati. Na hettha “imassa paccayā idappaccayā”ti",
  "tika-s0102t:316_7": "jarāmaraṇassa, aññassa vā paccayato jarāmaraṇasambhavapucchā sambhavati viññātabhāvato,",
  "tika-s0102t:316_8": "asambhavato ca, jarāmaraṇassa pana paccayapucchā sambhavati. Paccayasaddasamānādhikaraṇatāyañca",
  "tika-s0102t:316_9": "idaṃ-saddassa “imasmā paccayā”ti paccayapucchā yujjati.",
  "tika-s0102t:317_0": "Sā pana samānādhikaraṇatā yadipi aññapadatthasamāsepi labbhati, aññapadatthavacanicchābhāvato",
  "tika-s0102t:317_1": "panettha kammadhārayasamāso veditabbo. Sāmivacanasamāsapakkhe pana nattheva samānādhikaraṇatāsambhavoti.",
  "tika-s0102t:317_2": "Nanu ca “idappaccayatā paṭiccasamuppādo”ti ettha idappaccaya-saddo sāmivacanasamāso",
  "tika-s0102t:317_3": "icchitoti? Saccaṃ icchito ujukameva tattha paṭiccasamuppādavacanicchāti katvā, idha",
  "tika-s0102t:317_4": "pana kevalaṃ jarāmaraṇassa paccayaparipucchā adhippetā, tasmā yathā tattha idaṃ-saddassa",
  "tika-s0102t:317_5": "paṭiccasamuppādavisesanatā, idha ca “pucchitabbapaccayatthatā sambhavati, tathā tattha,",
  "tika-s0102t:317_6": "idha ca samāsakappanā veditabbā. Kasmā pana tattha kammadhārayasamāso na icchitoti?",
  "tika-s0102t:317_7": "Hetuppabhavānaṃ hetu paṭiccasamuppādoti imassa atthassa kammadhārayasamāse asambhavatoti",
  "tika-s0102t:317_8": "imassa, attano paccayānurūpassa anurūpo paccayo idappaccayoti etassa ca atthassa",
  "tika-s0102t:317_9": "icchitattā. Yo panettha idaṃ-saddena gahito attho, so “atthi idappaccayā jarāmaraṇa”nti",
  "tika-s0102t:317_10": "jarāmaraṇaggahaṇeneva gahitoti idaṃ-saddo paṭiccasamuppādato pariccajanato aññassa",
  "tika-s0102t:317_11": "asambhavato paccaye avatiṭṭhati, tenettha kammadhārayasamāso. Tattha pana idaṃ-saddassa",
  "tika-s0102t:317_12": "tato pariccajanakāraṇaṃ natthīti sāmivacanasamāso eva icchito. Aṭṭhakathāyaṃpana",
  "tika-s0102t:317_13": "yasmā jarāmaraṇādīnaṃ paccayapucchāmukhenāyaṃ paṭiccasamuppādadesanā āraddhā, paṭiccasamuppādo",
  "tika-s0102t:317_14": "ca nāma atthato hetuppabhavānaṃ hetūti vutto vāyamattho, tasmā “imassa jarāmaraṇassa",
  "tika-s0102t:317_15": "paccayo”ti evamatthavaṇṇanā katā.",
  "tika-s0102t:318_0": "Paṇḍitenāti ekaṃsabyākaraṇīyādipañhāvisesajānanasamatthāya paññāya samannāgatena.",
  "tika-s0102t:318_1": "Tameva hissa paṇḍiccaṃ dassetuṃ “yathā”tiādi vuttaṃ. Yādisassa jīvassa diṭṭhigatiko",
  "tika-s0102t:318_2": "sarīrato anaññattaṃ pucchati “taṃ jīvaṃ taṃ sarīra”nti, so evaṃ paramatthato nupalabbhati,",
  "tika-s0102t:318_3": "kathaṃ tassa vañjhātanayassa viya dīgharassatā sarīrato aññatā vā anaññatā vā byākātabbā",
  "tika-s0102t:318_4": "siyā, tasmāssa pañhassa ṭhapanīyatā veditabbā. Tuṇhībhāvo nāmesa pucchato anādaro",
  "tika-s0102t:318_5": "vihesā viya hotīti “abyākatameta”nti pakārantaramāha. Evaṃ abyākaraṇakāraṇaṃ ñātukāmassa",
  "tika-s0102t:318_6": "kathetabbaṃ hoti, kathite ca jānantassa pamādopi evaṃ siyā, kathanavidhi pana “yādisassā”tiādinā",
  "tika-s0102t:318_7": "dassito eva. Evaṃ appaṭipajjitvāti evaṃ ṭhapanīyapañhe viya tuṇhībhāvādiṃ anāpajjitvā",
  "tika-s0102t:318_8": "eva. “Appaṭipajjitvā”ti vacanaṃ nidassanamattametaṃ. “Kiṃ sabbaṃ anicca”nti vutte",
  "tika-s0102t:318_9": "“kiṃ saṅkhataṃ sandhāya pucchasi, udāhu asaṅkhata”nti paṭipucchitvā byākātabbaṃ hoti",
  "tika-s0102t:318_10": "“kiṃ khandhapañcakaṃ pariññeyya”nti puṭṭhe “atthi tattha pariññeyyaṃ, atthi na pariññeyya”nti",
  "tika-s0102t:318_11": "vibhajja byākātabbaṃ hoti, evaṃ appaṭipajjitvāti ca ayamettha attho icchitoti. Pubbe",
  "tika-s0102t:318_12": "yassa paccayassa atthitāmattaṃ coditanti atthitāmattaṃ vissajjitaṃ. Pucchāsabhāgena",
  "tika-s0102t:318_13": "hi vissajjananti. Idāni tasseva sarūpapucchā karīyatīti “puna ki”nti vuttaṃ. Idhāpi",
  "tika-s0102t:318_14": "“yathā”tiādi sabbaṃ ānetvā vattabbaṃ.",
  "tika-s0102t:319_0": "“Esa nayo sabbapadesū”ti atidesavasena ussukkaṃ katvā “nāmarūpapaccayā”tiādinā tattha",
  "tika-s0102t:319_1": "apavādo āraddho. Yasmā dassetukāmo, tasmā idaṃ vuttanti yojanā. Channaṃ vipākasamphassānaṃyeva",
  "tika-s0102t:319_2": "gahaṇaṃ hoti viññāṇādi vedanāpariyosānā vipākavidhīti katvā anekesu suttapadesu,",
  "tika-s0102t:319_3": "abhidhamme ca yebhuyyena tesaṃyeva gahaṇassa niruḷhattā. Idhāti imasmiṃ sutte. Ca-saddo",
  "tika-s0102t:319_4": "byatirekattho, tenettha “gahitampī”tiādinā vuccamānaṃyeva visesaṃ joteti. Paccayabhāvo",
  "tika-s0102t:319_5": "nāma paccayuppannāpekkho tena vinā tassa asambhavato. Tasmā saḷāyatanappaccayāti",
  "tika-s0102t:319_6": "“saḷāyatanapaccayā phasso”ti iminā padenāti yojanā. Avayavena vā samudāyopalakkhaṇametaṃ",
  "tika-s0102t:319_7": "“saḷāyatanapaccayā”ti, tasmā “saḷāyatanapaccayā phasso”ti iminā padenāti vuttaṃ hoti.",
  "tika-s0102t:319_8": "Gahitampīti chabbidhaṃ vipākaphassampi. Aggahitampīti avipākaphassampi kusalākusalakiriyāphassampi.",
  "tika-s0102t:319_9": "Paccayuppannavisesaṃ dassetukāmoti yojanā. Na cettha paccayuppannova upādinno icchito,",
  "tika-s0102t:319_10": "atha kho paccayopi upādinno icchitoti ajjhattikāyatanasseva saḷāyatanaggahaṇena gahaṇanti",
  "tika-s0102t:319_11": "katvā vuttaṃ “saḷāyatanato…pe… dassetukāmo”ti. Na hi phassassa cakkhādisaḷāyatanameva",
  "tika-s0102t:319_12": "paccayo, atha kho “cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati",
  "tika-s0102t:319_13": "phasso”tiādi vacanato rūpāyatanādirūpañca cakkhuviññāṇādināmañca paccayo, tasmā imaṃ",
  "tika-s0102t:319_14": "cakkhādisaḷāyatanato atirittaṃ āvajjanādi viya sādhāraṇaṃ ahutvā, tassa tassa phassassa",
  "tika-s0102t:319_15": "sādhāraṇatāya aññaṃ visesapaccayaṃ pi-saddena avisiṭṭhaṃ sādhāraṇapaccayaṃ pidassetukāmo",
  "tika-s0102t:319_16": "bhagavā, “nāmarūpapaccayā phasso”ti idaṃ vuttanti yojanā. Abhidhammabhājanīyepi imameva",
  "tika-s0102t:319_17": "paccayaṃ sandhāya “nāmarūpapaccayā phasso”ti vuttanti tadaṭṭhakathāyaṃ “paccayavisesadassanatthañceva",
  "tika-s0102t:319_18": "mahānidānadesanāsaṅgahatthañcā”ti atthavaṇṇanā katā. Paccayānanti jātiādīnaṃ paccayadhammānaṃ.",
  "tika-s0102t:319_19": "Nidānaṃ kathitanti jarāmaraṇādikassa nidānattaṃ kathitaṃ ekaṃsiko paccayabhāvo kathito.",
  "tika-s0102t:319_20": "Tañhi tesaṃ paccayabhāve abyabhicārīti dassetuṃ “iti kho paneta”ntiādinā upari desanā",
  "tika-s0102t:319_21": "pavattā. Nijjaṭeti nijjālake. Niggumbeti nikkhepe. Padadvayenāpi ākulābhāvameva dasseti,",
  "tika-s0102t:319_22": "tasmā anākulaṃ abyākulaṃ mahantaṃ paccayanidānamettha kathitanti mahānidānaṃ suttaṃ",
  "tika-s0102t:319_23": "aññathābhāvassa abhāvato.",
  "tika-s0102t:320_0": "98. Tesaṃ tesaṃ paccayānanti tesaṃ tesaṃ jātiādīnaṃ paccayānaṃ. Yasmā paccayabhāvo",
  "tika-s0102t:320_1": "nāma tehi tehi paccayehi anūnādhikeheva tassa tassa phalassa sambhavato tatho taccho,",
  "tika-s0102t:320_2": "tappakāro vā sāmaggiupagatesu paccayesu muhuttampi tatho nibbattanadhammānaṃ asambhavābhāvato.",
  "tika-s0102t:320_3": "Avitatho avisaṃvādanako visaṃvādanākāravirahito aññadhammapaccayehi aññadhammānuppattito.",
  "tika-s0102t:320_4": "“Anaññathā”ti vuccati aññathābhāvassa abhāvato. Tasmā “tathaṃ avitathaṃ anaññathaṃ",
  "tika-s0102t:320_5": "paccayabhāvaṃ dassetu”nti vuttaṃ. Pariyāyati attano phalaṃ pariggahetvā vattatīti",
  "tika-s0102t:320_6": "pariyāyo, hetūti āha “pariyāyenāti kāraṇenā”ti. Sabbena sabbanti devattādinā sabbabhāvena",
  "tika-s0102t:320_7": "sabbā jāti. Sabbathā sabbanti tatthāpi cātumahārājikādisabbākārena sabbā, nipātadvayametaṃ,",
  "tika-s0102t:320_8": "nipātañca abyayaṃ, tañca sabbaliṅgavibhattivacanesu ekākārameva hotīti pāḷiyaṃ “sabbena",
  "tika-s0102t:320_9": "sabbaṃ sabbathā sabba”nti vuttaṃ. Atthavacane pana tassa tassa jātisaddāpekkhāya",
  "tika-s0102t:320_10": "itthiatthavuttitaṃ dassetuṃ “sabbākārena sabbā”tiādi vuttaṃ. Imināva nayenāti iminā",
  "tika-s0102t:320_11": "jātivāre vutteneva nayena. Devādīsūti ādi-saddena gandhabbayakkhādike pāḷiyaṃ āgate,",
  "tika-s0102t:320_12": "tadantarabhede ca saṅgaṇhāti.",
  "tika-s0102t:321_0": "Idha nikkhittaatthavibhajanattheti imasmiṃ “kassaci kimhicī”ti aniyamato uddesavasena",
  "tika-s0102t:321_1": "vuttatthassa niddisanatthe jotetabbe nipāto, tadatthajotanaṃ nipātapadanti attho.",
  "tika-s0102t:321_2": "Tassāti tassa padassa. Teti dhammadesanāya sampadānabhūtaṃ theraṃ vadati. Seyyathidanti",
  "tika-s0102t:321_3": "vā te katameti ceti attho. Ye hi “kassacī”ti, “kimhicī”ti ca aniyamato vutto attho,",
  "tika-s0102t:321_4": "te katameti. Kathetukamyatāpucchā hesā. Devabhāvāyāti devabhāvatthaṃ. Khandhajātīti",
  "tika-s0102t:321_5": "khandhapātubhāvo, yathā khandhesu uppannesu “devā”ti samaññā hoti, tathā tesaṃ uppādoti",
  "tika-s0102t:321_6": "attho. Tenāha “yāyā”ti āha. Sabbapadesūti “gandhabbānaṃ gandhabbatthāyā”tiādīsu sabbesu",
  "tika-s0102t:321_7": "jātiniddesapadesu, bhavādipadesu ca. Yena hi nayena sace hi jātīti ayamatthayojanā",
  "tika-s0102t:321_8": "katā, jātiniddesapadesova “bhavo”tiādinā bhavādipadesupi so kātabboti. Devāti upapattidevā",
  "tika-s0102t:321_9": "cātumahārājikato paṭṭhāya yāva bhavaggā dibbanti kāmaguṇādīhi kīḷanti laḷanti viharanti",
  "tika-s0102t:321_10": "jotantīti katvā. Gandhaṃ abbanti paribhuñjantīti gandhabbā, dhataraṭṭhassa mahārājassa",
  "tika-s0102t:321_11": "parivārabhūtā. Yajanti vessavaṇasakkādike pūjentīti yakkhā, tena tena vā paṇidhikammādinā",
  "tika-s0102t:321_12": "yajitabbā pūjetabbāti yakkhā, vessavaṇassa mahārājassa parivārabhūtā. Aṭṭhakathāyaṃ",
  "tika-s0102t:321_13": "pana “amanussā”ti avisesena vuttaṃ. Bhūtāti kumbhaṇḍā, virūḷhakassa mahārājassa parivārabhūtā.",
  "tika-s0102t:321_14": "Aṭṭhakathāyaṃ pana “ye keci nibbattasattā”ti avisesena vuttaṃ. Aṭṭhipakkhā bhamaratuppaḷādayo.",
  "tika-s0102t:321_15": "Cammapakkhā jatusiṅgālādayo. Lomapakkhā haṃsamorādayo. Sarīsapā ahivicchikasatapadiādayo.",
  "tika-s0102t:322_0": "“Tesaṃ tesa”nti idaṃ na yevāpanakaniddeso viya avuttasaṅgahatthaṃ vacanaṃ, atha kho",
  "tika-s0102t:322_1": "ayevāpanakaniddeso viya vuttasaṅgahatthanti. Ādi-saddeneva ca āmeḍitattho saṅgayhatīti",
  "tika-s0102t:322_2": "āha “tesaṃ tesaṃ devagandhabbādīna”nti. Tadattāyāti taṃbhāvāya, yathārūpesu khandhesu",
  "tika-s0102t:322_3": "pavattamānesu “devā gandhabbā”ti lokasamaññā hoti, tathārūpatāyāti attho. Tenāha",
  "tika-s0102t:322_4": "“devagandhabbādibhāvāyā”ti. “Nirodho, vigamo”ti ca paṭiladdhattālābhassa bhāvo vuccati,",
  "tika-s0102t:322_5": "idha pana accantābhāvo adhippeto “sabbaso jātiyā asatī”ti avatvā “jātinirodhā”ti",
  "tika-s0102t:322_6": "vuttattāti āha “abhāvāti attho”ti.",
  "tika-s0102t:323_0": "Phalatthāya hinotīti yathā phalaṃ tato nibbattati, evaṃ hinoti pavattati, tassa hetubhāvaṃ",
  "tika-s0102t:323_1": "upagacchatīti attho. Idaṃ gaṇhatha nanti “idaṃ me phalaṃ, gaṇhatha na”nti evaṃ appeti",
  "tika-s0102t:323_2": "viya niyyāteti viya. “Esa nayo”ti avisesaṃ atidisitvā visesamattassa atthaṃ dassetuṃ",
  "tika-s0102t:323_3": "“apicā”tiādi vuttaṃ. Nanu cāyaṃ jāti parinipphannā, saṅkhatabhāvā ca na hoti vikārabhāvato,",
  "tika-s0102t:323_4": "tathā jarāmaraṇaṃ, tassa kathaṃ sā hetu hotīti codanaṃ sandhāyāha “jarāmaraṇassa",
  "tika-s0102t:323_5": "hī”tiādi. Tabbhāve bhāvo, tadabhāve ca abhāvo jarāmaraṇassa jātiyā upanissayatā.",
  "tika-s0102t:324_0": "99. Okāsapariggahoti pavattiṭṭhānapariggaho. Upapattibhave yujjati upapattikkhandhānaṃ",
  "tika-s0102t:324_1": "yathāvuttaṭṭhānato aññattha anuppajjanato. Idha panāti imasmiṃ sutte “kāmabhavo”tiādinā",
  "tika-s0102t:324_2": "āgate imasmiṃ ṭhāne. Kammabhave yujjati kāmabhavādijotanā visesato tassa jātiyā paccayabhāvatoti.",
  "tika-s0102t:324_3": "Tenāha “so hi jātiyā upanissayakoṭiyāva paccayo”ti. Nanu ca upapattibhavopi jātiyā",
  "tika-s0102t:324_4": "upanissayavasena paccayo hotīti? Saccaṃ hoti, so pana na tathā padhānabhūto, kammabhavo",
  "tika-s0102t:324_5": "pana padhānabhūto paccayo janakabhāvatoti. “So hi jātiyā”tiādi vuttaṃ kāmabhavūpagaṃ",
  "tika-s0102t:324_6": "kammaṃ kāmabhavo. Esa nayo rūpārūpabhavesupi. Okāsapariggahova kato“kimhicī”ti iminā",
  "tika-s0102t:324_7": "sattapariggahassa katattā.",
  "tika-s0102t:325_0": "100. Tiṇṇampi kammabhavānanti kāmakammabhavādīnaṃ tiṇṇampi kammabhavānaṃ. Tiṇṇañca",
  "tika-s0102t:325_1": "upapattibhavānanti kāmupapattibhavādīnaṃ tiṇṇañca upapattibhavānaṃ. Tathā sesānipīti",
  "tika-s0102t:325_2": "diṭṭhupādānādīni sesupādānānipi tiṇṇampi kammabhavānaṃ, tiṇṇañca upapattibhavānaṃ",
  "tika-s0102t:325_3": "paccayoti attho. Itīti evaṃ vuttanayena. Dvādasa kammabhavā dvādasa upapattibhavāti",
  "tika-s0102t:325_4": "catuvīsatibhavā veditabbā. Yasmā kammabhavassa paccayabhāvamukheneva upādānaṃ upapattibhavassa",
  "tika-s0102t:325_5": "paccayo nāma hoti, na aññathā, tasmā upādānaṃ kammabhavassa ujukameva paccayabhāvoti",
  "tika-s0102t:325_6": "āha “nippariyāyenettha dvādasa kammabhavā labbhantī”ti. Tesanti kammabhavānaṃ. Sahajātakoṭiyāti",
  "tika-s0102t:325_7": "akusalassa kammabhavassa sahajātaṃ upādānaṃ sahajātakoṭiyā, itaraṃ anantarūpanissayādivasena",
  "tika-s0102t:325_8": "upanissayakoṭiyā, kusalassa kammabhavassa pana upanissayakoṭiyāva paccayo. Ettha",
  "tika-s0102t:325_9": "ca yathā aññamaññanissayasampayuttaatthiavigatādipaccayānaṃ sahajātapaccayena ekasaṅgahataṃ",
  "tika-s0102t:325_10": "dassetuṃ “sahajātakoṭiyā”ti vuttaṃ, evaṃ ārammaṇūpanissayaanantarūpanissayapakatūpanissayānaṃ",
  "tika-s0102t:325_11": "ekajjhaṃ gahaṇavasena “upanissayakoṭiyā”ti vuttanti daṭṭhabbaṃ.",
  "tika-s0102t:326": "101. Upādānassāti ettha kāmupādānassa taṇhā upanissayakoṭiyāva paccayo, sesupādānānaṃ sahajātakoṭiyāpi upanissayakoṭiyāpi viññāṇādi ca vedanāpariyosānā vipākavidhīti katvā.",
  "tika-s0102t:327": "102. Yadidaṃ vedanāti ettha vipākavedanāti tameva tāva upanissayakoṭiyā paccayo itarakoṭiyā asambhavato. Aññāti kusalākusalakiriyavedanā. Aññathāpīti sahajātakoṭiyāpi.",
  "tika-s0102t:328_0": "103. Ettāvatāti jarāmaraṇādīnaṃ paccayaparamparādassanavasena pavattāya ettakāya",
  "tika-s0102t:328_1": "desanāya. Purimataṇhanti purimabhavasiddhaṃ taṇhaṃ. “Esa paccayo taṇhāya, yadidaṃ",
  "tika-s0102t:328_2": "vedanā”ti vatvā tadanantaraṃ “phassapaccayā vedanāti iti kho panetaṃ vutta”ntiādinā",
  "tika-s0102t:328_3": "vedanāya paccayabhūtassa phassassa uddharaṇaṃ aññesu suttesu āgatanayena paṭiccasamuppādassa",
  "tika-s0102t:328_4": "desanāmaggo, taṃ pana anotaritvā samudācārataṇhādassanamukheneva taṇhāmūlakadhamme",
  "tika-s0102t:328_5": "desento āciṇṇadesanāmaggato okkamanto viya, tañca desanaṃ passato appavattanti pasayha",
  "tika-s0102t:328_6": "balakkārena desento viya ca hotīti āha “idānī”tiādi. Dve taṇhāti idhādhippetataṇhā",
  "tika-s0102t:328_7": "eva dvidhā bhindanto āha. Esanataṇhāti bhogānaṃ pariyesanavasena pavattataṇhā. Esitataṇhāti",
  "tika-s0102t:328_8": "pariyiṭṭhesu bhogesu uppajjamānataṇhā. Samudācārataṇhāyāti pariyuṭṭhānavasena pavattataṇhāya.",
  "tika-s0102t:328_9": "Duvidhāpesā vedanaṃ paṭicca taṇhā nāma vedanāpaccayā ca appaṭiladdhānaṃ bhogānaṃ",
  "tika-s0102t:328_10": "paṭilābhāya pariyesanā, laddhesu ca tesupātabyatāpattiādi hotīti.",
  "tika-s0102t:329_0": "Paritassanavasena pariyesati etāyāti pariyesanā. Āsayato, payogato ca pariyesanā",
  "tika-s0102t:329_1": "tathāpavatto cittuppādo. Tenāha “taṇhāya sati hotī”ti. Rūpādiārammaṇapaṭilābhoti",
  "tika-s0102t:329_2": "savatthukānaṃ rūpādiārammaṇānaṃ gavesanavasena, pavattiyaṃ pana apariyiṭṭhaṃyeva",
  "tika-s0102t:329_3": "labbhati, tampi atthato pariyesanāya laddhameva nāma tathārūpassa kammassa pubbekatattā",
  "tika-s0102t:329_4": "eva labbhanato. Tenāha “so hi pariyesanāya sati hotī”ti. Sukhavinicchayanti sukhaṃ",
  "tika-s0102t:329_5": "visesato nicchinotīti sukhavinicchayo, sukhaṃ sabhāvato, samudayato, atthaṅgamanato,",
  "tika-s0102t:329_6": "nissaraṇato ca yāthāvato jānitvā pavattañāṇaṃ, taṃ sukhavinicchayaṃ. Jaññāti jāneyya.",
  "tika-s0102t:329_7": "“Subhasukha”ntiādikaṃ ārammaṇe abhūtākāraṃ vividhaṃ ninnabhāvena nicchinoti āropetīti",
  "tika-s0102t:329_8": "vinicchayo. Assādānupassanataṇhādiṭṭhiyāpi evameva vinicchayabhāvo veditabbo. Imasmiṃ",
  "tika-s0102t:329_9": "pana sutte vitakkoyeva āgatoti yojanā. Imasmiṃ pana sutteti sakkapañhasutte. tattha",
  "tika-s0102t:329_10": "hi “chando kho, devānaṃ inda, vitakkanidāno”ti āgataṃ. Idhāti imasmiṃ mahānidānasutte.",
  "tika-s0102t:329_11": "“Vitakkeneva vinicchinātī”ti etena “vinicchīyati etenāti vinicchayo”ti vinicchaya-saddassa",
  "tika-s0102t:329_12": "karaṇasādhanamāha. “Ettaka”ntiādi vinicchayanākāradassanaṃ.",
  "tika-s0102t:330_0": "Chandanaṭṭhena chando, evaṃ rañjanaṭṭhena rāgo, svāyaṃ anāsevanatāya mando hutvā",
  "tika-s0102t:330_1": "pavatto idhādhippetoti āha “dubbalarāgassādhivacana”nti. Ajjhosānanti taṇhādiṭṭhivasena",
  "tika-s0102t:330_2": "abhinivisanaṃ. “Mayhaṃ ida”nti hi taṇhāgāho yebhuyyena attaggāhasannissayova hoti.",
  "tika-s0102t:330_3": "Tenāha “ahaṃ mama”nti, “balavasanniṭṭhāna”nti ca tesaṃ gāhānaṃ thirabhāvappattimāha.",
  "tika-s0102t:330_4": "Taṇhādiṭṭhivasena pariggahakaraṇanti “ahaṃ mama”nti balavasanniṭṭhānavasena abhiniviṭṭhassa",
  "tika-s0102t:330_5": "attattaniyaggāhavatthuno aññāsādhāraṇaṃ viya katvā pariggahetvā ṭhānaṃ, tathāpavatto",
  "tika-s0102t:330_6": "lobhasahagatacittuppādo. Attanā pariggahitassa vatthuno yassa vasena parehi sādhāraṇabhāvassa",
  "tika-s0102t:330_7": "asahamāno hoti puggalo, so dhammo asahanatā. Evaṃ vacanatthaṃ vadanti niruttinayena.",
  "tika-s0102t:330_8": "Saddalakkhaṇe pana yassa dhammassa vasena macchariyayogato puggalo maccharo, tassa",
  "tika-s0102t:330_9": "bhāvo, kammaṃ vā macchariyaṃ, macchero dhammo. Macchariyassa balavabhāvato ādarena",
  "tika-s0102t:330_10": "rakkhaṇaṃ ārakkhoti āha “dvāra…pe… suṭṭhu rakkhaṇa”nti. Attano phalaṃ karotīti karaṇaṃ,",
  "tika-s0102t:330_11": "yaṃ kiñci kāraṇaṃ, adhikaṃ karaṇanti adhikaraṇaṃ, visesakāraṇaṃ. Visesakāraṇañca",
  "tika-s0102t:330_12": "bhogānaṃ ārakkhadaṇḍādānādianatthasambhavassāti vuttaṃ “ārakkhādhikaraṇa”ntiādi.",
  "tika-s0102t:330_13": "Paranisedhanatthanti māraṇādinā paresaṃ vibādhanatthaṃ. Ādīyati etenāti ādānaṃ, daṇḍassa",
  "tika-s0102t:330_14": "ādānaṃ daṇḍādānaṃ, abhibhavitvā paraviheṭhanacittuppādo. Satthādānepi eseva nayo.",
  "tika-s0102t:330_15": "Hatthaparāmāsādivasena kāyena kātabbakalaho kāyakalaho. Mammaghaṭṭanādivasena vācāya",
  "tika-s0102t:330_16": "kātabbakalaho vācākalaho. Virujjhanavasena virūpaṃ gaṇhāti etenāti viggaho. Viruddhaṃ",
  "tika-s0102t:330_17": "vadati etenāti vivādo. Tuvaṃ tuvanti agāravavacanasahacaraṇato tuvaṃ tuvaṃ, sabbete",
  "tika-s0102t:330_18": "tathāpavattā dosasahagatacittuppādā veditabbā. Tenāha bhagavā “aneke pāpakā akusalā",
  "tika-s0102t:330_19": "dhammā sambhavantī”ti.",
  "tika-s0102t:331_0": "112. Desanaṃ nivattesīti “taṇhaṃ paṭicca pariyesanā”tiādinā anulomanayena pavattitaṃ",
  "tika-s0102t:331_1": "desanaṃ paṭilomanayena puna “ārakkhādhikaraṇa”nti ārabhanto nivattesi. Pañcakāmaguṇikarāgavasenāti",
  "tika-s0102t:331_2": "ārammaṇabhūtā pañca kāmaguṇā etassa atthīti pañcakāmaguṇiko, tattha rañjanavasena",
  "tika-s0102t:331_3": "abhiramaṇavasena pavattarāgo, tassa vasena uppannā rañjanavasena taṇhāyanavasena",
  "tika-s0102t:331_4": "pavattā rūpāditaṇhāva kāmesu taṇhāti kāmataṇhā. Bhavati atthi sabbakālaṃ tiṭṭhatīti",
  "tika-s0102t:331_5": "pavattā bhavadiṭṭhi uttarapadalopena bhavo, taṃsahagatā taṇhā bhavataṇhā. Vibhavati",
  "tika-s0102t:331_6": "vinassati ucchijjatīti pavattā vibhavadiṭṭhi vibhavo uttarapadalopena, taṃsahagatā",
  "tika-s0102t:331_7": "taṇhā vibhavataṇhāti āha “sassatadiṭṭhī”tiādi. Ime dve dhammāti “esa paccayo upādānassa,",
  "tika-s0102t:331_8": "yadidaṃ taṇhā”ti evaṃ vuttā vaṭṭamūlataṇhā ca “taṇhaṃ paṭicca pariyesanā”ti evaṃ",
  "tika-s0102t:331_9": "vuttā samudācārataṇhā cāti ime dve dhammā. Vaṭṭamūlasamudācāravasenāti vaṭṭamūlavasena",
  "tika-s0102t:331_10": "ceva samudācāravasena ca. Dvīhi koṭṭhāsehīti dvīhi bhāgehi. Dvīhi avayavehi samosaranti",
  "tika-s0102t:331_11": "nibbattanavasena samaṃ vattanti itoti samosaraṇaṃ, paccayo, ekaṃ samosaraṇaṃ etāsanti",
  "tika-s0102t:331_12": "ekasamosaraṇā. Kena pana ekasamosaraṇāti āha “vedanāyā”ti. Dvepi hi taṇhā vedanāpaccayā",
  "tika-s0102t:331_13": "evāti. Tenāha “vedanāpaccayena ekapaccayā”ti. Tato tato osaritvā āgantvā samavasanaṭṭhānaṃ",
  "tika-s0102t:331_14": "osaraṇa samosaraṇaṃ. Vedanāya samaṃ saha ekasmiṃ ārammaṇe osaraṇakapavattanakā vedanā",
  "tika-s0102t:331_15": "samosaraṇāti āha “idaṃ sahajātasamosaraṇaṃ nāmā”ti.",
  "tika-s0102t:332_0": "113. Sabbeti uppattidvāravasena bhinditvā vuttā savipākaphassā eva viññāṇādi vedanāpariyosānā",
  "tika-s0102t:332_1": "vipākavithīti katvā. Paṭiccasamuppādakathā nāma vaṭṭakathāti āha “ṭhapetvā cattāro",
  "tika-s0102t:332_2": "lokuttaravipākaphasse”ti. Bahudhāti bahuppakārena. Ayañhi pañcadvāre cakkhupasādādivatthukānaṃ",
  "tika-s0102t:332_3": "pañcannaṃ vedanānaṃ cakkhusamphassādiko phasso sahajātaaññamaññanissayavipākaāhārasampayuttaatthiavigatavasena",
  "tika-s0102t:332_4": "aṭṭhadhā paccayo hoti. Sesānaṃ pana ekekasmiṃ dvāre sampaṭicchanasantīraṇatadārammaṇavasena",
  "tika-s0102t:332_5": "pavattānaṃ kāmāvacaravipākavedanānaṃ cakkhusamphassādiko phasso upanissayavasena",
  "tika-s0102t:332_6": "ekadhāva paccayo hoti. Manodvārepi tadārammaṇavasena pavattānaṃ kāmāvacaravipākavedanānaṃ",
  "tika-s0102t:332_7": "sahajātamanosamphasso tatheva aṭṭhadhā paccayo hoti, tathā paṭisandhibhavaṅgacutivasena",
  "tika-s0102t:332_8": "pavattānaṃ tebhūmakavipākavedanānaṃ. Yā pana tā manodvāre tadārammaṇavasena pavattā",
  "tika-s0102t:332_9": "kāmāvacaravedanā, tāsaṃ manodvārāvajjanasampayutto manosamphasso upanissayavasena",
  "tika-s0102t:332_10": "ekadhāva paccayo hotīti evaṃ phasso bahudhā vedanāya paccayo hotīti veditabbaṃ.",
  "tika-s0102t:333_0": "114. Vedanādīnanti vedanāsaññāsaṅkhāraviññāṇānaṃ. Asadisabhāvāti anubhavanasañjānanābhisaṅkharaṇavijānanabhāvā.",
  "tika-s0102t:333_1": "Te hi aññamaññavidhurena vedayitādirūpena ākiriyanti paññāyantīti ākārāti vuccanti.",
  "tika-s0102t:333_2": "Teyevāti vedanādīnaṃ te eva vedayitādiākārā. Sādhukaṃ dassiyamānāti sakkaccaṃ paccakkhato",
  "tika-s0102t:333_3": "viya pakāsiyamānā. Taṃ taṃ līnamatthaṃ gamentīti “arūpaṭṭho ārammaṇābhimukhanamanaṭṭho”ti",
  "tika-s0102t:333_4": "evamādikaṃ taṃ taṃ līnaṃ apākaṭamatthaṃ gamenti ñāpentīti liṅgāni. Tassa tassa sañjānanahetutoti",
  "tika-s0102t:333_5": "tassa tassa arūpaṭṭhādikassa sallakkhaṇassa kāraṇattā. Nimīyanti anumīyanti etehīti",
  "tika-s0102t:333_6": "nimittāni. Tathā tathā arūpabhāvādippakārena, vedayitādippakārena ca uddisitabbato",
  "tika-s0102t:333_7": "kathetabbato uddesā. Tasmāti “asadisabhāvā”tiādinā vuttamevatthaṃ kāraṇabhāvena paccāmasati.",
  "tika-s0102t:333_8": "Yasmā vedanādīnaṃ aññamaññaasadisabhāvā yathāvuttenatthena ākārādayo, tasmā ayaṃ",
  "tika-s0102t:333_9": "idāni vuccamāno ettha pāḷipade attho.",
  "tika-s0102t:334_0": "Nāmasamūhassāti ārammaṇābhimukhaṃ namanaṭṭhena “nāma”nti laddhasamaññassa vedanādicatukkhandhasaṅkhātassa",
  "tika-s0102t:334_1": "arūpadhammapuñjassa. Paññattīti “nāmakāyo arūpakalāpo arūpino khandhā”tiādikā paññāpanā",
  "tika-s0102t:334_2": "hoti. Cetanāpadhānattā saṅkhārakkhandhadhammānaṃ “saṅkhārānaṃ cetanākāre”tiādi vuttaṃ.",
  "tika-s0102t:334_3": "Tathā hi suttantabhājanīye saṅkhārakkhandhavibhajane “yā cetanā sañcetanā sañcetayitatta”nti",
  "tika-s0102t:334_4": "cetanāva niddiṭṭhā. Asatīti asantesu. Vacanavipallāsena hi evaṃ vuttaṃ. Cattāro khandhe",
  "tika-s0102t:334_5": "vatthuṃ katvāti vedanā saññā cittaṃ cetanādayoti ime catukkhandhasaññite nissayapaccayabhūte",
  "tika-s0102t:334_6": "dhamme vatthuṃ katvā. Ayañca nayo pañcadvārepi sambhavatīti “manodvāre”ti visesitaṃ.",
  "tika-s0102t:334_7": "Adhivacanasamphassavevacanoti adhivacanamukhena paññattimukhena gahetabbattā “adhivacanasamphasso”ti",
  "tika-s0102t:334_8": "laddhanāmo. Soti manosamphasso. Pañcavokāre ca hadayavatthuṃ nissāya labbhanato rūpakāye",
  "tika-s0102t:334_9": "paññāyateva, ayaṃ pana nayo idha na icchito vedanādipaṭikkhepavasena asambhavapariyāyassa",
  "tika-s0102t:334_10": "jotitattāti “pañcapasāde vatthuṃ katvā uppajjeyyā”ti attho vutto. Na hi vedanāsannissayena",
  "tika-s0102t:334_11": "vinā pañcapasāde vatthuṃ katvā manosamphassassa sambhavo atthi. Uppattiṭṭhāne asati",
  "tika-s0102t:334_12": "anuppattiṭṭhānato phalassa uppatti nāma kadācipi natthīti imamatthaṃ yathādhigatassa",
  "tika-s0102t:334_13": "atthassa nidassanavasena dassento “ambarukkhe”tiādimāha. Rūpakāyatoti kevalaṃ rūpakāyato.",
  "tika-s0102t:334_14": "Tassāti manosamphassassa.",
  "tika-s0102t:335_0": "Virodhipaccayasannipāte vibhūtatarā visadisuppatti, tasmiṃ vā sati attano santāne",
  "tika-s0102t:335_1": "vijjamānasseva visadisuppattihetubhāvo ruppanākāro. So eva ruppanākāro vatthusappaṭighādikaṃ",
  "tika-s0102t:335_2": "taṃ taṃ līnamatthaṃ gametīti liṅgaṃ. Tassa tassa sañjānanahetuto nimittaṃ. Tathā",
  "tika-s0102t:335_3": "tathā uddisitabbato uddesoti evamettha ākārādayo atthato veditabbā. Vatthārammaṇānaṃ",
  "tika-s0102t:335_4": "aññamaññapaṭihananaṃ paṭigho, tato paṭighato jāto paṭighasamphasso. Tenāha “sappaṭigha”ntiādi.",
  "tika-s0102t:335_5": "Nāmakāyatoti kevalaṃ nāmakāyato. Tassāti paṭighasamphassassa. Sesaṃ paṭhamapañhe vuttanayameva.",
  "tika-s0102t:336": "Ubhayavasenāti nāmakāyo rūpakāyoti ubhayasannissayassa adhivacanasamphasso paṭighasamphassoti ubhayasamphassassa vasena.",
  "tika-s0102t:337_0": "Visuṃ visuṃ paccayaṃ dassetvāti byatirekamukhena paccekaṃ nāmakāyarūpakāyasaññitaṃ",
  "tika-s0102t:337_1": "paccayaṃ dassetvā. Tesanti phassānaṃ. Avisesatoti visesaṃ akatvā sāmaññato. Dassetunti",
  "tika-s0102t:337_2": "byatirekamukheneva dassetuṃ. Eseva hetūti esa chasupi dvāresu pavatto nāmarūpasaṅkhāto",
  "tika-s0102t:337_3": "hetu yathārahaṃ dvinnampi phassānaṃ. Idāni taṃ yathārahaṃ pavattiṃ vibhajitvā dassetuṃ",
  "tika-s0102t:337_4": "“cakkhudvārādīsu hī”tiādi vuttaṃ.",
  "tika-s0102t:338_0": "Sampayuttakā khandhāti phassena sampayuttā vedanādayo khandhā. Āvajjanassāpi sampayuttakkhandhaggahaṇenevettha",
  "tika-s0102t:338_1": "gahaṇaṃ daṭṭhabbaṃ tadavinābhāvato. Parato manosamphassepi eseva nayo. Pañcavidhopīti",
  "tika-s0102t:338_2": "cakkhusamphassādivasena pañcavidhopi. So phassoti paṭighasamphasso. Bahudhāti bahuppakārena.",
  "tika-s0102t:338_3": "Tathā hi vipākanāmaṃ vipākassa anekabhedassa manosamphassassa sahajātaaññamaññanissayavipākasampayuttaatthiavigatavasena",
  "tika-s0102t:338_4": "sattadhā paccayo hoti. Yaṃ panettha āhārakiccaṃ, taṃ āhārapaccayavasena. Yaṃ indriyakiccaṃ,",
  "tika-s0102t:338_5": "taṃ indriyapaccayavasena paccayo hoti. Avipākaṃ pana nāmaṃ avipākassa manosamphassassa",
  "tika-s0102t:338_6": "ṭhapetvā vipākapaccayaṃ itaresaṃ vasena paccayo hoti. Rūpaṃ pana cakkhāyatanādibhedaṃ",
  "tika-s0102t:338_7": "cakkhusamphassādikassa pañcavidhassa phassassa nissayapurejātaindriyavippayuttaatthiavigatavasena",
  "tika-s0102t:338_8": "chadhā paccayo hoti. Rūpāyatanādibhedaṃ tassa pañcavidhassa ārammaṇapurejātaatthiavigatavasena",
  "tika-s0102t:338_9": "catudhā paccayo hoti. Manosamphassassa pana tāni rūpāyatanādīni, dhammārammaṇañca",
  "tika-s0102t:338_10": "tathā ca ārammaṇapaccayamatteneva paccayo hoti. Vatthurūpaṃ pana manosamphassassa",
  "tika-s0102t:338_11": "nissayapurejātavippayuttaatthiavigatavasena pañcadhā paccayo hoti. Evaṃ nāmarūpaṃ",
  "tika-s0102t:338_12": "assa phassassa bahudhā paccayo hotīti veditabbaṃ.",
  "tika-s0102t:339_0": "115. Paṭhamuppattiyaṃ viññāṇaṃ nāmarūpassa visesapaccayoti imamatthaṃ byatirekamukhena",
  "tika-s0102t:339_1": "dassetuṃ pāḷiyaṃ “mātukucchimhi na okkamissathā”tiādi vuttaṃ. Gabbhaseyyakapaṭisandhi",
  "tika-s0102t:339_2": "hi bāhirato mātukucchiṃ okkamantassa viya hontīpi atthato yathāpaccayaṃ khandhānaṃ",
  "tika-s0102t:339_3": "tattha paṭhamuppattiyeva. Tenāha “pavisitvā…pe… na vattissathā”ti. Suddhanti kevalaṃ",
  "tika-s0102t:339_4": "viññāṇena amissitaṃ virahitaṃ. “Avasesa”nti idaṃ nāmāpekkhaṃ, tasmā avasesaṃ nāmarūpanti",
  "tika-s0102t:339_5": "imaṃ viññāṇaṃ ṭhapetvā avasesaṃ nāmarūpaṃ vāti attho. Paṭisandhivasena okkantanti",
  "tika-s0102t:339_6": "paṭisandhiggahaṇavasena, mātukucchiṃ okkamantassa vā paṭhamāvayavabhāvena otiṇṇaṃ.",
  "tika-s0102t:339_7": "Vokkamissathāti santativicchedaṃ vināsaṃ upagamissatha, taṃ pana maraṇaṃ nāma hotīti",
  "tika-s0102t:339_8": "āha “cutivasenā”ti. Assāti viññāṇassa, tañca kho viññāṇasāmaññavasena vuttaṃ. Tenāha",
  "tika-s0102t:339_9": "“tasseva cittassa nirodhenā”ti, paṭisandhicittasseva nirodhenāti attho. Tatoti paṭisandhicittato.",
  "tika-s0102t:339_10": "Paṭisandhicittassa, tato dutiyatatiyacittānaṃ vā nirodhena cuti na hotīti vuttamatthaṃ",
  "tika-s0102t:339_11": "yuttito vibhāvetuṃ “paṭisandhicittena hī”tiādi vuttaṃ. Etasmiṃ antareti etasmiṃ soḷasacittakkhaṇe",
  "tika-s0102t:339_12": "kāle. Antarāyo natthīti ettha dārakassa tāva maraṇantarāyo mā hotu tadā cuticittassa",
  "tika-s0102t:339_13": "asambhavato, mātu pana kathaṃ tadā maraṇantarāyābhāvoti? Taṃ taṃ kālaṃ anatikkamitvā",
  "tika-s0102t:339_14": "tadantareyeva cavanadhammāya gabbhaggahaṇasseva asambhavato. Tenāha “ayañhi anokāso",
  "tika-s0102t:339_15": "nāmā”ti, cutiyāti adhippāyo.",
  "tika-s0102t:340_0": "Paṭisandhicittena saddhiṃ samuṭṭhitarūpānīti okkantikkhaṇe uppannakammajarūpāni vadati.",
  "tika-s0102t:340_1": "Tāni hi nippariyāyato paṭisandhicittena saddhiṃ samuṭṭhitarūpāni nāma, na utusamuṭṭhānāni",
  "tika-s0102t:340_2": "paṭisandhicittassa uppādato pacchā samuṭṭhitattā. Cittajāhārajānaṃ pana tadā asambhavo",
  "tika-s0102t:340_3": "eva. Yāni paṭisandhicittena saddhiṃ samuṭṭhitarūpāni, tāni tividhāni tassa uppādakkhaṇe",
  "tika-s0102t:340_4": "samuṭṭhitāni, ṭhitikkhaṇe samuṭṭhitāni, bhaṅgakkhaṇe samuṭṭhitānīti. Tesu uppādakkhaṇe",
  "tika-s0102t:340_5": "samuṭṭhitāni sattarasamassa bhavaṅgassa uppādakkhaṇe nirujjhanti, ṭhitikkhaṇe samuṭṭhitāni",
  "tika-s0102t:340_6": "ṭhitikkhaṇe nirujjhanti, bhaṅgakkhaṇe samuṭṭhitāni bhaṅgakkhaṇe nirujjhanti. Tattha",
  "tika-s0102t:340_7": "“bhañjamāno dhammo bhañjamānassa dhammassa paccayo hotī”ti na sakkā vattuṃ, uppāde,",
  "tika-s0102t:340_8": "pana ṭhitiyañca na na sakkāti “sattarasamassa bhavaṅgassa uppādakkhaṇe, ṭhitikkhaṇe",
  "tika-s0102t:340_9": "ca dharantānaṃ vasena tassa paccayampi dātuṃ na sakkontī”ti vuttaṃ. Rūpakāyūpatthambhitasseva",
  "tika-s0102t:340_10": "hi nāmakāyassa pañcavokāre pavattīti. Tehi rūpadhammehi tassa cittassa balavataraṃ",
  "tika-s0102t:340_11": "sandhāyāha “sattarasamassa…pe… pavatti pavattatī”ti. Paveṇī ghaṭiyatīti aṭṭhacattālīsakammajassa",
  "tika-s0102t:340_12": "rūpapaveṇī sambandhā hutvā pavattati. Paṭhamañhi paṭisandhicittaṃ, tato yāva soḷasamaṃ",
  "tika-s0102t:340_13": "bhavaṅgacittaṃ, tesu ekekassa uppādaṭhitibhaṅgavasena tayo tayo khaṇā. Tattha ekekassa",
  "tika-s0102t:340_14": "cittassa tīsu tīsu khaṇesu samatiṃsa samatiṃsa kammajarūpāni uppajjanti. Iti soḷasatikā",
  "tika-s0102t:340_15": "aṭṭhacattālīsaṃ honti. Esa nayo tato paresupi. Taṃ sandhāya vuttaṃ “aṭṭhacattālīsakammajassa",
  "tika-s0102t:340_16": "rūpapaveṇī sambandhā hutvā pavattatī”ti. Sace pana na sakkontīti paṭisandhicittena",
  "tika-s0102t:340_17": "saddhiṃ samuṭṭhitarūpāni sattarasamassa bhavaṅgassa paccayaṃ dātuṃ sace na sakkonti.",
  "tika-s0102t:340_18": "Yadi hi paṭisandhicittato sattarasamaṃ cuticittaṃ siyā, paṭisandhicittassa ṭhitibhaṅgakkhaṇesupi",
  "tika-s0102t:340_19": "kammajarūpaṃ na uppajjeyya, pageva bhavaṅgacittakkhaṇesu. Tathā sati nattheva tassa",
  "tika-s0102t:340_20": "cittassa paccayalābhoti pavatti nappavattati, paveṇī na ghaṭiyateva, aññadatthu vicchijjati.",
  "tika-s0102t:340_21": "Tenāha “vokkamatiti nāma hotī”tiādi.",
  "tika-s0102t:341_0": "Itthattāyāti itthaṃpakāratāya. Yādiso gabbhaseyyakassa attabhāvo, taṃ sandhāyetaṃ",
  "tika-s0102t:341_1": "vuttaṃ. Tassa ca pañcakkhandhā anūnā eva hontīti āha “evaṃ paripuṇṇapañcakkhandhabhāvāyā”ti.",
  "tika-s0102t:341_2": "Upacchijjissathāti santānavicchedena vicchindeyya. Suddhaṃ nāmarūpamevāti viññāṇavirahitaṃ",
  "tika-s0102t:341_3": "kevalaṃ nāmarūpameva. Avayavānaṃ pāripūri vuḍḍhi. Thirabhāvappatti virūḷhi. Mahallakabhāvappatti",
  "tika-s0102t:341_4": "vepullaṃ. Tāni ca yathākkamaṃ paṭhamādivayavasena hontīti vuttaṃ “paṭhamavayavasenā”tiādi.",
  "tika-s0102t:341_5": "Vā-saddo aniyamattho, tena vassasahassadvayādīnaṃ saṅgaho daṭṭhabbo.",
  "tika-s0102t:342_0": "Viññāṇamevāti niyamavacanaṃ, ito bāhirakappitassa attano, issarādīnañca paṭikkhepapadaṃ,",
  "tika-s0102t:342_1": "na avijjādiphassādipaṭikkhepapadaṃ paṭiyogīnivattanapadattā avadhāraṇassa. Tenāha",
  "tika-s0102t:342_2": "“eseva hetū”tiādi. Ayañca nayo heṭṭhāpi sabbapadesu yathārahaṃ vattabbo. Idāni viññāṇameva",
  "tika-s0102t:342_3": "nāmarūpassa padhānakāraṇanti imamatthaṃ opammavasena vibhāvetuṃ “yathā hī”tiādi vuttaṃ.",
  "tika-s0102t:342_4": "Paccekaṃ viya samuditassāpi nāmarūpassa viññāṇena vinā attakiccāsamatthataṃ dassetuṃ",
  "tika-s0102t:342_5": "“tvaṃ nāmarūpaṃ nāmā”ti ekajjhaṃ gahaṇaṃ. Purecāriketi pubbaṅgameva. Viññāṇañhi sahajātadhammānaṃ",
  "tika-s0102t:342_6": "pubbaṅgamaṃ. Tenāha bhagavā “manopubbaṅgamā dhammā”ti. bahudhāti anekappakārena paccayo hoti.",
  "tika-s0102t:343_0": "Kathaṃ? Vipākanāmassa hi paṭisandhiyaṃ aññaṃ vā viññāṇaṃ sahajātaaññamaññanissayavipākaāhāraindriyasampayuttaatthiavigatapaccayehi",
  "tika-s0102t:343_1": "navadhā paccayo hoti. Vatthurūpassa paṭisandhiyaṃ sahajātaaññamaññanissayavipākaāhāraindriyavippayuttaatthiavigatapaccayehi",
  "tika-s0102t:343_2": "navadhā paccayo hoti. Ṭhapetvā pana vatthurūpaṃ sesarūpassa imesu navasu aññamaññapaccayaṃ",
  "tika-s0102t:343_3": "apanetvā sesehi aṭṭhahi paccayehi paccayo hoti. Abhisaṅkhāraviññāṇaṃ pana asaññasattarūpassa,",
  "tika-s0102t:343_4": "pañcavokāre vā kammajassa suttantikapariyāyato upanissayavasena ekadhāva paccayo",
  "tika-s0102t:343_5": "hoti. Avasesañhi paṭhamabhavaṅgato pabhuti sabbampi viññāṇaṃ tassa nāmarūpassa yathārahaṃ",
  "tika-s0102t:343_6": "paccayo hotīti veditabbaṃ. Ayamettha saṅkhepo, vitthārato pana paccayanaye dassiyamāne",
  "tika-s0102t:343_7": "sabbāpi mahāpakaraṇakathā ānetabbā hotīti na vitthāritā. Kathaṃ panetaṃ paccetabbaṃ",
  "tika-s0102t:343_8": "“paṭisandhināmarūpaṃ viññāṇapaccayā hotī”ti? Suttato, yuttito ca. Pāḷiyañhi “cittānuparivattino",
  "tika-s0102t:343_9": "dhammā”tiādinā nayena bahudhā vedanādīnaṃ viññāṇapaccayatā āgatā. Yuttito pana idha",
  "tika-s0102t:343_10": "cittajena rūpena diṭṭhena adiṭṭhassāpi rūpassa viññāṇaṃ paccayo hotīti viññāyati.",
  "tika-s0102t:343_11": "Cittehi pasanne, appasanne vā tadanurūpāni rūpāni uppajjamānāni diṭṭhāni, diṭṭhena",
  "tika-s0102t:343_12": "ca adiṭṭhassa anumānaṃ hotīti. Iminā idha “diṭṭhena cittajarūpena adiṭṭhassāpi paṭisandhirūpassa",
  "tika-s0102t:343_13": "viññāṇaṃ paccayo hotī”ti paccetabbametaṃ. Kammasamuṭṭhānassāpi hi rūpassa cittasamuṭṭhānassa",
  "tika-s0102t:343_14": "viya viññāṇapaccayatā paṭṭhāne āgatāti.",
  "tika-s0102t:344_0": "116. Idha samudaya-saddo samudāya-saddo viya samūhapariyāyoti āha “dukkharāsisambhavo”ti.",
  "tika-s0102t:344_1": "Ekakoti asahāyo rājaparisārahito. Passeyyāma te rājabhāvaṃ amhehi vināti adhippāyo.",
  "tika-s0102t:344_2": "Yathārahaṃ parisaṃ rañjetīti hi rājā. Atthatoti atthasiddhito avadantampi vadati",
  "tika-s0102t:344_3": "viya. “Hadayavatthu”nti imināva tannissayopi gahito vāti daṭṭhabbaṃ. Ānantariyabhāvato",
  "tika-s0102t:344_4": "nissayanissayopi “nissayo” tveva vuccatīti. Paṭisandhiviññāṇaṃ nāma bhaveyyāsi, netaṃ",
  "tika-s0102t:344_5": "ṭhānaṃ vijjatīti attho. Tenāha “passeyyāmā”tiādi. Bahudhāti anekadhā paccayo hoti.",
  "tika-s0102t:344_6": "Kathaṃ? Nāmaṃ tāva paṭisandhiyaṃ sahajātaaññamaññanissayavipākasampayuttaatthiavigatapaccayehi",
  "tika-s0102t:344_7": "sattadhā viññāṇassa paccayo hotīti. Kiñci panettha hetupaccayena, kiñci āhārapaccayenāti",
  "tika-s0102t:344_8": "evaṃ aññathāpi paccayo hoti. Avipākaṃ pana nāmaṃ yathāvuttesu paccayesu ṭhapetvā",
  "tika-s0102t:344_9": "vipākapaccayaṃ itarehi chahi paccayehi paccayo hoti. Kiñci panettha hetupaccayena,",
  "tika-s0102t:344_10": "kiñci āhārapaccayenāti aññathāpi paccayo hoti, tañca kho pavattiyaṃyeva, na paṭisandhiyaṃ.",
  "tika-s0102t:344_11": "Rūpato pana hadayavatthu paṭisandhiyaṃ viññāṇassa sahajātaaññamaññanissayavippayuttaatthi",
  "tika-s0102t:344_12": "avigatapaccayehi chadhāva paccayo hoti. Pavattiyaṃ pana sahajātaaññamaññapaccayavajjitehi",
  "tika-s0102t:344_13": "pañcahi purejātapaccayena saha teheva paccayehi paccayo hoti. Cakkhāyatanādibhedaṃ",
  "tika-s0102t:344_14": "pana pañcavidhampi rūpaṃ yathākkamaṃ cakkhuviññāṇādibhedassa viññāṇassa nissayapurejātaindriyavippayuttaatthiavigatapaccayehi",
  "tika-s0102t:344_15": "paccayo hotīti evaṃ nāmarūpaṃ viññāṇassa bahudhā paccayo hotīti veditabbaṃ.",
  "tika-s0102t:345_0": "Yvāyamanukkamena viññāṇassa nāmarūpaṃ, paṭisandhināmarūpassa, ca viññāṇaṃ pati paccayabhāvo,",
  "tika-s0102t:345_1": "so kadāci viññāṇassa sātisayo, kadāci nāmarūpassa, kadāci ubhinnaṃ sadisoti tividhopi",
  "tika-s0102t:345_2": "so “ettāvatā”ti padena ekajjhaṃ gahitoti dassento “viññāṇe…pe… pavattesū”ti vatvā",
  "tika-s0102t:345_3": "puna yamidampi viññāṇaṃ nāmarūpasaññitānaṃ pañcannaṃ khandhānaṃ aññamaññanissayena",
  "tika-s0102t:345_4": "pavattānaṃ ettakena sabbā saṃsāravaṭṭappavattīti imamatthaṃ dassento “ettakena…pe…",
  "tika-s0102t:345_5": "paṭisandhiyo”ti āha. Tattha ettakenāti ettakeneva, na ito aññena kenaci kārakavedakasabhāvena",
  "tika-s0102t:345_6": "attanā, issarādinā vāti attho. Antogadhāvadhāraṇañhetaṃ padaṃ.",
  "tika-s0102t:346_0": "Vacanamattameva adhikiccāti dāsādīsu sirivaḍḍhakādi-saddā viya atathattā vacanamattameva",
  "tika-s0102t:346_1": "adhikāraṃ katvā pavattassa. Tenāha “atthaṃ adisvā”ti. Vohārassāti voharaṇamattassa.",
  "tika-s0102t:346_2": "Pathoti pavattimaggo pavattiyā visayo. Yasmā saraṇakiriyāvasena puggalo “sato”ti",
  "tika-s0102t:346_3": "vuccati, sampajānanakiriyāvasena “sampajāno”ti, tasmā vuttaṃ “kāraṇāpadesavasenā”ti.",
  "tika-s0102t:346_4": "Kāraṇaṃ niddhāretvā utti niruttīti. Ekameva atthaṃ “paṇḍito”tiādinā pakārato ñāpanato",
  "tika-s0102t:346_5": "“paññattī”ti vadanti. So eva hi “paṇḍito”ti ca “byatto”ti ca “medhāvī”ti ca paññāpīyatīti.",
  "tika-s0102t:346_6": "Paṇḍiccappakārato pana paṇḍito, veyyattiyappakārato byattoti paññāpīyatīti evaṃ pakārato",
  "tika-s0102t:346_7": "paññāpanato paññatti. Yasmā idha adhivacananiruttipaññattipadāni samānatthāni. Sabbañca",
  "tika-s0102t:346_8": "vacanaṃ adhivacanādibhāvaṃ bhajati, tasmā kesuci vacanavisesesu visesena pavattehi",
  "tika-s0102t:346_9": "adhivacanādisaddehi sabbāni vacanāni paññattiatthappakāsanasāmaññena vuttānīti iminā",
  "tika-s0102t:346_10": "adhippāyena ayamatthayojanā katāti veditabbā.",
  "tika-s0102t:347_0": "Atha vā adhi-saddo uparibhāve, upari vacanaṃ adhivacanaṃ. Kassa upari? Pakāsetabbassa",
  "tika-s0102t:347_1": "atthassāti pākaṭo yamattho. Adhīnaṃ vā vacanaṃ adhivacanaṃ. Kena adhīnaṃ? Atthena.",
  "tika-s0102t:347_2": "Tathā taṃtaṃatthappakāsena nicchitaṃ, niyataṃ vā vacanaṃ nirutti. Pathavīdhātupurisāditaṃtaṃpakārena",
  "tika-s0102t:347_3": "ñāpanato paññattīti evaṃ adhivacanādipadānaṃ sabbavacanesu pavatti veditabbā, aññathā",
  "tika-s0102t:347_4": "sirivaḍḍhakadhanavaḍḍhakappakārānameva niruttitā, “paṇḍito viyatto”ti evaṃ pakārānameva",
  "tika-s0102t:347_5": "ekameva atthaṃ tena tena pakārena ñāpentānaṃ paññattitā ca āpajjeyyāti. Evaṃ tīhipi",
  "tika-s0102t:347_6": "nāmehi vuttassa vohārassa pavattimaggopi saha viññāṇena nāmarūpanti ettāvatāva icchitabbo.",
  "tika-s0102t:347_7": "Tenāha “itī”tiādi. Paññāya avacaritabbanti paññāya pavattitabbaṃ, ñeyyanti attho.",
  "tika-s0102t:347_8": "Tenāha “jānitabba”nti. Vaṭṭanti kilesavaṭṭaṃ, kammavaṭṭaṃ, vipākavaṭṭanti tividhampi",
  "tika-s0102t:347_9": "vaṭṭaṃ. Vattatīti pavattati. Tayidaṃ “jāyethā”tiādinā pañcahi padehi vuttassa atthassa",
  "tika-s0102t:347_10": "nigamanavasena vuttaṃ. Ādi-saddena itthītipurisātiādīnampi saṅgaho daṭṭhabbo. Nāmapaññattatthāyāti",
  "tika-s0102t:347_11": "khandhādiphassādisattādiitthādināmassa paññāpanatthāya. Vatthupi ettāvatāva. Tenāha",
  "tika-s0102t:347_12": "“khandhapañcakampi ettāvatāva paññāyatī”ti. Ettāvatā ettakena, saha viññāṇena nāmarūpappavattiyāti attho.",
  "tika-s0102t:348": "Attapaññattivaṇṇanā",
  "tika-s0102t:349_0": "117. Anusandhiyati etenāti anusandhi, heṭṭhā āgatadesanāya anusandhānavasena pavattā",
  "tika-s0102t:349_1": "uparidesanā, sā paṭhamapadassa dassitā, idāni dutiyapadassa dassetabbāti tamatthaṃ",
  "tika-s0102t:349_2": "dassento “iti bhagavā”tiādimāha. Rūpinti rūpavantaṃ. Parittanti na vipulaṃ, appakanti",
  "tika-s0102t:349_3": "attho. Yasmā attā nāma koci paramatthato natthi. Kevalaṃ pana diṭṭhigatikānaṃ parikappitamattaṃ,",
  "tika-s0102t:349_4": "tasmā yattha nesaṃ attasaññā, yathā cassa rūpibhāvādiparikappanā hoti, taṃ dassento",
  "tika-s0102t:349_5": "“yo”tiādimāha. Rūpiṃ parittanti attano upaṭṭhitakasiṇarūpavasena rūpiṃ, tassa avaḍḍhitabhāvena",
  "tika-s0102t:349_6": "parittaṃ. Paññapeti nīlakasiṇādivasena nānākasiṇalābhī. Tanti attānaṃ. Anantanti",
  "tika-s0102t:349_7": "kasiṇanimittassa appamāṇatāya paricchedassa anupaṭṭhānato antarahitaṃ. Ugghāṭetvāti",
  "tika-s0102t:349_8": "bhāvanāya apanetvā. Nimittaphuṭṭhokāsanti tena kasiṇanimittena phuṭṭhappadesaṃ. Tesūti",
  "tika-s0102t:349_9": "catūsu arūpakkhandhesu. Viññāṇamattamevāti “viññāṇamayo attā”ti evaṃvādī.",
  "tika-s0102t:350_0": "118. “Etarahī”ti sāvadhāraṇamidaṃ padanti tadatthaṃ dassento “idānevā”ti vatvā avadhāraṇena",
  "tika-s0102t:350_1": "nivattitamatthaṃ āha “na ito para”nti. Tattha tattheva sattā ucchijjantīti ucchedavādī,",
  "tika-s0102t:350_2": "tenāha “ucchedavasenetaṃ vutta”nti. Bhāvinti sabbaṃ sadā bhāviṃ avinassanakaṃ. Tenāha",
  "tika-s0102t:350_3": "“sassatavasenetaṃ vutta”nti. Atathāsabhāvanti yathā paravādī vadanti, na tathā sabhāvaṃ.",
  "tika-s0102t:350_4": "Tathabhāvāyāti ucchedabhāvāya vā sassatabhāvāya vā. Aniyamavacanañhetaṃ vuttaṃ sāmaññajotanāvasena.",
  "tika-s0102t:350_5": "Sampādessāmīti tathabhāvaṃ assa sampannaṃ katvā dassayissāmi, patiṭṭhāpessāmīti attho.",
  "tika-s0102t:350_6": "Tathā hi vakkhati “sassatavādañca jānāpetvā”tiādi. imināti “atathaṃ vā panā”tiādi",
  "tika-s0102t:350_7": "vacanena, anucchedasabhāvampi samānaṃ sassatavādino mativasenāti adhippāyo. Upakappessāmīti",
  "tika-s0102t:350_8": "upecca samatthayissāmi.",
  "tika-s0102t:351_0": "Evaṃ samānanti evaṃ bhūtaṃ samānaṃ. Rūpakasiṇajjhānaṃ rūpaṃ uttarapadalopena, adhigamanavasena",
  "tika-s0102t:351_1": "taṃ etassa atthīti rūpīti āha “rūpinti rūpakasiṇalābhi”nti. Parittattānudiṭṭhīti",
  "tika-s0102t:351_2": "ettha rūpī-saddopiāvuttiādinayena ānetvā vattabbo, rūpībhāvampi hi so diṭṭhigatiko",
  "tika-s0102t:351_3": "parittabhāvaṃ viya attano abhinivissa ṭhitoti. Arūpinti etthāpi eseva nayo. “Pattapalāsabahulagacchasaṅkhepena",
  "tika-s0102t:351_4": "ghanagahanajaṭāvitānā nātidīghasantānā valli, tabbiparītā latā”ti vadanti. Appahīnaṭṭhenāti",
  "tika-s0102t:351_5": "maggena asamucchinnabhāvena. Kāraṇalābhe sati uppajjanārahatā anusayanaṭṭho.",
  "tika-s0102t:352_0": "Arūpakasiṇaṃ nāma kasiṇugghāṭiṃ ākāsaṃ, na paricchinnākāsakasiṇaṃ. “Ubhayampi arūpakasiṇamevā”ti",
  "tika-s0102t:352_1": "keci. Arūpakkhandhagocaraṃ vāti vedanādayo arūpakkhandhā “attā”ti abhinivesassa gocaro",
  "tika-s0102t:352_2": "etassāti arūpakkhandhagocaro, diṭṭhigatiko, taṃ arūpakkhandhagocaraṃ. Vā-saddo vuttavikappattho.",
  "tika-s0102t:352_3": "Saddayojanā pana arūpaṃ arūpakkhandhā gocarabhūtā etassa atthīti arūpī, taṃ arūpiṃ.",
  "tika-s0102t:352_4": "Lābhino cattāroti rūpakasiṇādilābhavasena taṃ taṃ diṭṭhivādaṃ sayameva parikappetvā",
  "tika-s0102t:352_5": "taṃ ādāya paggayha paññāpanakā cattāro diṭṭhigatikā. Tesaṃ antevāsikāti tesaṃ lābhīnaṃ",
  "tika-s0102t:352_6": "vādaṃ paccakkhato, paramparāya ca uggahetvā tatheva naṃ khamitvā rocetvā paññāpanakā",
  "tika-s0102t:352_7": "cattāro. Takkikā cattāroti kasiṇajjhānassa alābhino kevalaṃ takkanavaseneva yathāvutte",
  "tika-s0102t:352_8": "cattāro diṭṭhivāde sayameva abhinivissa paggayha ṭhitā cattāro. Tesaṃ antevāsikā",
  "tika-s0102t:352_9": "pubbe vuttanayena veditabbā.",
  "tika-s0102t:353": "Naattapaññattivaṇṇanā",
  "tika-s0102t:354_0": "119. Āraddhavipassakopīti samparāyikavipassakopi, tena balavavipassanāya ṭhitaṃ puggalaṃ",
  "tika-s0102t:354_1": "dasseti. Na paññapeti eva abahussuto pīti adhippāyo. Tādiso hi vipassanāya ānubhāvo.",
  "tika-s0102t:354_2": "Sāsanikopi jhānābhiññālābhī “na paññapetī”ti na vattabboti so idha na uddhaṭo. Idāni",
  "tika-s0102t:354_3": "nesaṃ apaññāpane kāraṇaṃ dasseti “etesañhī”tiādinā. Icceva ñāṇaṃ hoti, na viparītaggāho",
  "tika-s0102t:354_4": "tassa kāraṇassa dūrasamussāritattā. Arūpakkhandhā icceva ñāṇaṃ hotīti yojanā.",
  "tika-s0102t:355": "Attasamanupassanāvaṇṇanā",
  "tika-s0102t:356": "121. Diṭṭhivasena samanupassitvā, na ñāṇavasena. Sā ca samanupassanā atthato diṭṭhidassanavasena.",
  "tika-s0102t:357_0": "“Vedanaṃ attato samanupassatī”ti evaṃ āgatā vedanākkhandhavatthukā sakkāyadiṭṭhi.",
  "tika-s0102t:357_1": "Iṭṭhādibhedaṃ ārammaṇaṃ na paṭisaṃvedetīti appaṭisaṃvedanoti vedakabhāvapaṭikkhepamukhena",
  "tika-s0102t:357_2": "sañjānanādibhāvopi paṭikkhitto hoti tadavinābhāvatoti āha “iminā rūpakkhandhavatthukā",
  "tika-s0102t:357_3": "sakkāyadiṭṭhi kathitā”ti. “Attā me vediyatī”ti iminā appaṭisaṃvedanattaṃ paṭikkhipati.",
  "tika-s0102t:357_4": "Tenāha “nopi appaṭisaṃvedano”ti. “Vedanādhammo”ti pana iminā “vedanā me attā”ti imaṃ",
  "tika-s0102t:357_5": "vādaṃ paṭikkhipati. Vedanāsaṅkhāto dhammo etassa atthīti hi vedanādhammoti vedanāya",
  "tika-s0102t:357_6": "samannāgatabhāvaṃ tassa paṭijānāti. Tenāha “etassa ca vedanādhammo avippayuttasabhāvo”ti.",
  "tika-s0102t:357_7": "Saññāsaṅkhāraviññāṇakkhandhavatthukā sakkāyadiṭṭhi kathitāti ānetvā sambandho. “Vedanāsampayuttattā",
  "tika-s0102t:357_8": "vediyatī”ti taṃsampayogato taṃkiccakatamāha yathā cetanāyogato cetano purisoti. Sabbesampi",
  "tika-s0102t:357_9": "taṃ sārammaṇadhammānaṃ ārammaṇānubhavanaṃ labbhateva, tañca kho ekadesato phuṭṭhatāmattato,",
  "tika-s0102t:357_10": "vedanāya pana vissavitāya sāmibhāvena ārammaṇarasānubhavananti. Tassā vasena saññādayopi",
  "tika-s0102t:357_11": "taṃsampayuttattā “vediyatī”ti vuccanti. Tathā hi vuttaṃ aṭṭhasāliniyaṃ “ārammaṇarasānubhavanaṭṭhānaṃ",
  "tika-s0102t:357_12": "patvā sesasampayuttadhammā ekadesamattakameva anubhavantī”ti, rājasūdanidassanena",
  "tika-s0102t:357_13": "vāyamattho tattha vibhāvito eva. Etassāti saññādikkhandhattayassa. “Avippayuttasabhāvo”ti",
  "tika-s0102t:357_14": "iminā avisaṃyogajanitaṃ kañci visesaṃ ṭhānaṃ dīpeti.",
  "tika-s0102t:358_0": "122. Tatthāti tesu vāresu. Tīsu diṭṭhigatikesūti “vedanā me attā”ti, “appaṭisaṃvedano",
  "tika-s0102t:358_1": "me attā”ti, “vedanādhammo me attā”ti ca evaṃvādesu tīsu diṭṭhigatikesu. Tissannaṃ",
  "tika-s0102t:358_2": "vedanānaṃ bhinnasabhāvattā sukhaṃ vedanaṃ “attā”ti samanupassato dukkhaṃ, adukkhamasukhaṃ",
  "tika-s0102t:358_3": "vā vedanaṃ “attā”ti samanupassanā na yuttā. Evaṃ sesadvaye pīti āha “yo yo yaṃ yaṃ",
  "tika-s0102t:358_4": "vedanaṃ attāti samanupassatī”ti.",
  "tika-s0102t:359_0": "123. “Hutvā abhāvato”ti iminā udayabbayavantatāya aniccāti dasseti, “tehi tehī”tiādinā",
  "tika-s0102t:359_1": "anekakāraṇasaṅkhatattā saṅkhatāti. Taṃ taṃ paccayanti “indriyaṃ, ārammaṇaṃ, viññāṇaṃ,",
  "tika-s0102t:359_2": "sukha, vedanīyo phasso”ti evaṃ ādikaṃ taṃ taṃ attano kāraṇaṃ paṭicca nissāya sammā",
  "tika-s0102t:359_3": "sassatādibhāvassa, ucchedādibhāvassa ca abhāvena ñāyena samakāraṇena sadisakāraṇena",
  "tika-s0102t:359_4": "anurūpakāraṇena uppannā. Khayasabhāvāti khayadhammā, vayasabhāvāti vayadhammā virajjanasabhāvāti",
  "tika-s0102t:359_5": "virāgadhammā, nirujjhanasabhāvāti nirodhadhammā, catūhipi padehi vedanāya bhaṅgabhāvameva",
  "tika-s0102t:359_6": "dasseti. Tenāha “khayoti…pe… khayadhammātiādi vutta”nti.",
  "tika-s0102t:360_0": "Vigatoti sabhāvavigamena vigato. Ekassevāti ekasseva diṭṭhigatikassa. Tīsupi kālesūti",
  "tika-s0102t:360_1": "tissannaṃ vedanānaṃ pavattikālesu. Eso me attāti “eso sukhavedanāsabhāvo, dukkhaadukkhamasukhavedanāsabhāvo",
  "tika-s0102t:360_2": "me attā”ti kiṃ pana hotī, ekasseva bhinnasabhāvataṃ anummattako kathaṃ paccetīti",
  "tika-s0102t:360_3": "adhippāyena pucchati. Itaro evampi tassa na hoti yevāti dassento “kiṃ pana na bhavissatī”tiādimāha.",
  "tika-s0102t:360_4": "Visesenāti sukhādivibhāgena. Sukhañca dukkhañcāti ettha ca-saddena adukkhamasukhaṃ",
  "tika-s0102t:360_5": "saṅgaṇhāti, sukhasaṅgahameva vā tena kataṃ santasukhumabhāvato. Avisesenāti avibhāgena",
  "tika-s0102t:360_6": "vedanāsāmaññena. Vokiṇṇanti sukhādibhedena vomissakaṃ. Taṃ tividhampi vedanaṃ esa",
  "tika-s0102t:360_7": "diṭṭhigatiko ekajjhaṃ gahetvā attāti samanupassati. Ekakkhaṇe ca bahūnaṃ vedanānaṃ",
  "tika-s0102t:360_8": "uppādo āpajjati avisesena vedanāsabhāvattā. Attano hi tasmiṃ sati sadā sabbavedanāpavattippasaṅgato",
  "tika-s0102t:360_9": "diṭṭhigatiko agatiyā ekakkhaṇepi bahūnampi vedanānaṃ uppattiṃ paṭijāneyyāti tassa",
  "tika-s0102t:360_10": "avasaraṃ adento “na ekakkhaṇe bahūnaṃ vedanānaṃ uppatti atthī”ti āha, paccakkhaviruddhametanti",
  "tika-s0102t:360_11": "adhippāyo. Etena petaṃ nakkhamatīti etena viruddhattasādhanenapi sabbena sabbaṃ attano",
  "tika-s0102t:360_12": "abhāvenapi paṇḍitānaṃ na ruccati, etaṃ dassanaṃ dhīrā nakkhamantīti attho.",
  "tika-s0102t:361_0": "124. Indriyabaddhepi rūpappabandhe vāyodhātuvipphāravasena kāci kiriyā nāma labbhatīti",
  "tika-s0102t:361_1": "suddharūpakkhandhepi yattha kadāci vāyodhātuvipphāro labbhati, tameva nidassanabhāvena",
  "tika-s0102t:361_2": "gaṇhanto “tālavaṇṭe vā vātapāne vā”ti āha. Vedanādhammesūti vedanādhammavantesu.",
  "tika-s0102t:361_3": "“Ahamasmī”ti iminā tayopi khandhe ekajjhaṃ gahetvā ahaṃkārassa uppajjanākāro vuttoti.",
  "tika-s0102t:361_4": "“Ayamahamasmī”ti pana iminā tattha ekaṃ ekaṃ gahetvā ahaṃkārassa uppajjanākāro vutto.",
  "tika-s0102t:361_5": "Tenāha “ekadhammopī”tiādi. Tanti “ahamasmī”ti ahaṃkāruppattiṃ. Sā hi catukkhandhanirodhena",
  "tika-s0102t:361_6": "anupalabbhamānasannissayā sasavisāṇatikhiṇatā viya na bhaveyyāvāti.",
  "tika-s0102t:362_0": "Ettāvatāti “kittāvatā ca ānandā”tiādinā “tantākulakajātā”ti padassa anusandhidassanavasena",
  "tika-s0102t:362_1": "pavattena ettakena desanādhammena. Kāmaṃ heṭṭhāpi vaṭṭakathāva kathitā, idha pana",
  "tika-s0102t:362_2": "diṭṭhigatikassa vaṭṭato sīsukkhipanāsamatthatāvibhāvanavasena micchādiṭṭhiyā mahāsāvajjabhāvadīpaniyakathā",
  "tika-s0102t:362_3": "pakāsitāti taṃ dassento “vaṭṭakathā kathitā”ti āha. Nanu vaṭṭamūlaṃ avijjā taṇhā,",
  "tika-s0102t:362_4": "tā anāmasitvā tato aññathā kasmā idha vaṭṭakathā kathitāti āha “bhagavā hī”tiādi.",
  "tika-s0102t:362_5": "Avijjāsīsenāti avijjaṃ uttamaṅgaṃ katvā, avijjāmukhenāti attho. Koṭi na paññāyatīti",
  "tika-s0102t:362_6": "“asukassa nāma sammāsambuddhassa, cakkavattino vā kāle avijjā uppannā, na tato pubbe",
  "tika-s0102t:362_7": "atthī”ti avijjāya ādi mariyādā appaṭihatassa mama sabbaññutaññāṇassāpi na paññāyati",
  "tika-s0102t:362_8": "avijjamānattā evāti attho. Ayaṃ paccayo idappaccayo, tasmā idappaccayā, imasmā āsavādikāraṇāti",
  "tika-s0102t:362_9": "attho. Bhavataṇhāyāti bhavasaṃyojanabhūtāya taṇhāya. Bhavadiṭṭhiyāti sassatadiṭṭhiyā.",
  "tika-s0102t:362_10": "“Tattha tattha upapajjanto”ti iminā “ito ettha etto idhā”ti evaṃ apariyantaṃ aparāparuppattiṃ",
  "tika-s0102t:362_11": "dasseti. Tenāha “mahāsamudde”tiādi.",
  "tika-s0102t:363_0": "126. Paccayākāramūḷhassāti bhūtakathanametaṃ, na visesanaṃ. Sabbopi hi diṭṭhigatiko",
  "tika-s0102t:363_1": "paccayākāramūḷho evāti. Vivaṭṭaṃ kathentoti vaṭṭato vinimuttattā vivaṭṭaṃ, vimokkho,",
  "tika-s0102t:363_2": "taṃ kathento. Kārakassāti satthuovādakārakassa, sammāpaṭipajjantassāti attho. Tenāha",
  "tika-s0102t:363_3": "“satipaṭṭhānavihārino”ti. So hi vedanānupassanāya, dhammānupassanāya ca sammāpaṭipattiyā",
  "tika-s0102t:363_4": "“neva vedanaṃ attānaṃ samanupassatī”tiādinā vattabbataṃ arahati. Tenāha “evarūpo",
  "tika-s0102t:363_5": "hī”tiādi. Sabbadhammesūti sabbesu tebhūmakadhammesu. Te hi sammasanīyā. Na aññanti",
  "tika-s0102t:363_6": "vedanāya aññaṃ saññādidhammaṃ attānaṃ na samanupassatīti. “Khandhalokādayo”ti rūpādidhammā",
  "tika-s0102t:363_7": "eva vuccanti, tesaṃ samūhoti dassetuṃ “rūpādīsu dhammesū”ti vuttaṃ. Na upādiyati",
  "tika-s0102t:363_8": "diṭṭhitaṇhāgāhavasena. “Seyyohamasmī”tiādinā pavattamānamaññanāpi taṇhādiṭṭhimaññanā",
  "tika-s0102t:363_9": "viya paritassanarūpā evāti āha “taṇhādiṭṭhimānaparitassanāyapī”ti.",
  "tika-s0102t:364_0": "Sā evaṃ diṭṭhīti sā arahato evaṃpakārā diṭṭhīti yo vadeyya, tadakallaṃ, taṃ na yuttanti",
  "tika-s0102t:364_1": "attho. Evamassa diṭṭhīti etthāpi evaṃpakārā assa arahato diṭṭhītiādinā yojetabbaṃ.",
  "tika-s0102t:364_2": "Evañhi satīti yo vadeyya “hoti tathāgato paraṃ maraṇā itissa diṭṭhī”ti, tassa ce",
  "tika-s0102t:364_3": "vacanaṃ tathevāti attho. “Arahā na kiñci jānātī”ti vuttaṃ bhaveyya jānato tathā diṭṭhiyā",
  "tika-s0102t:364_4": "abhāvato. Tenevāti tathā vattumayuttattā eva. Catunnampi nayānanti “hoti tathāgato”tiādinā",
  "tika-s0102t:364_5": "āgatānaṃ catunnaṃ vārānaṃ. Ādito tīsu vāresu saṅkhipitvā pariyosānavāre vitthāritattā",
  "tika-s0102t:364_6": "“avasāne ‘taṃ kissa hetū’tiādimāhā”ti vuttaṃ. “Ādito tīsu vāresu tatheva desanā pavattā,",
  "tika-s0102t:364_7": "yathā pariyosānavāre, pāḷi pana saṅkhittā”ti keci.",
  "tika-s0102t:365_0": "Vohāroti “satto itthī puriso”tiādinā, “khandhāāyatanānī”tiādinā, “phasso vedanā”tiādinā",
  "tika-s0102t:365_1": "ca vohāritabbavohāro. Tassa pana vohārassa pavattiṭṭhānaṃ nāma saṅkhepato ime evāti",
  "tika-s0102t:365_2": "āha “khandhā āyatanāni dhātuyo”ti. Yasmā nibbānaṃ pubbabhāge saṅkhārānaṃ nirodhabhāveneva",
  "tika-s0102t:365_3": "paññāpiyati ca, tasmā tassāpi khandhamukhena avacaritabbatā labbhatīti “paññāya avacaritabbaṃ",
  "tika-s0102t:365_4": "khandhapañcaka”nti vuttaṃ. Tenāha bhagavā “imasmiṃyeva byāmamatte kaḷevare sasaññimhi",
  "tika-s0102t:365_5": "samanake lokañca paññapemi lokasamudayañca lokanirodhañca lokanirodhagāminiñca paṭipada”nti.",
  "tika-s0102t:365_6": "paññāvacaranti vā tebhūmakadhammānametaṃ gahaṇanti “khandhapañcaka”ntveva vuttaṃ,",
  "tika-s0102t:365_7": "tasmā “yāvatā paññā”ti etthāpi lokiyapaññāya eva gahaṇaṃ daṭṭhabbaṃ. Vaṭṭakathā hesāti.",
  "tika-s0102t:365_8": "Tathā hi “yāvatā vaṭṭaṃ vaṭṭati” icceva vuttaṃ. Tenevāha “tantākulakapadasseva anusandhi",
  "tika-s0102t:365_9": "dassito”ti. Yasmā bhagavā diṭṭhisīsenettha vaṭṭakathaṃ kathetvā yathānusandhināpi",
  "tika-s0102t:365_10": "vaṭṭakathaṃ kathesi, tasmā “tantākulakapadasseva anusandhi dassito”ti sāvadhāraṇaṃ",
  "tika-s0102t:365_11": "katvā vuttaṃ. Paṭiccasamuppādakathā panettha yāvadeva tassa gambhīrabhāvavibhāvanatthāya",
  "tika-s0102t:365_12": "vitthāritā, vivaṭṭakathāpi samānā idha paccāmaṭṭhāti daṭṭhabbaṃ.",
  "tika-s0102t:366": "Sattaviññāṇaṭṭhitivaṇṇanā",
  "tika-s0102t:367_0": "127. Gacchanto gacchantoti samathapaṭipattiyaṃ suppatiṭṭhito hutvā vipassanāgamanena,",
  "tika-s0102t:367_1": "maggagamanena ca gacchanto gacchanto. Ubhohi bhāgehi muccanato ubhatobhāgavimutto",
  "tika-s0102t:367_2": "nāma hoti. So “evaṃ asamanupassanto”ti vutto vipassanāyānikoti katvā “yo ca na samanupassatīti",
  "tika-s0102t:367_3": "vutto so yasmā gacchanto gacchanto paññāvimutto nāma hotī”ti vuttaṃ. Heṭṭhā vuttānanti",
  "tika-s0102t:367_4": "“kittāvatā ca, ānanda, attānaṃ na paññapento na paññāpetī”tiādinā, “yato kho, ānanda,",
  "tika-s0102t:367_5": "bhikkhu neva vedanaṃ attānaṃ samanupassatī”tiādinā ca heṭṭhā pāḷiyaṃ āgatānaṃ dvinnaṃ",
  "tika-s0102t:367_6": "puthujjanabhikkhūnaṃ. Nigamananti nissaraṇaṃ. Nāmanti paññāvimuttādināmaṃ.",
  "tika-s0102t:368_0": "Paṭisandhivasena vuttāti nānattakāyanānattasaññitāvisesavisiṭṭhapaṭisandhivasena",
  "tika-s0102t:368_1": "vuttā satta viññāṇaṭṭhitiyo. Taṃtaṃsattanikāyaṃ pati nissayato hi nānattakāyāditā",
  "tika-s0102t:368_2": "taṃpariyāpannapaṭisandhisamudāgatāti daṭṭhabbā tadabhinibbattakakammabhavassa tathā",
  "tika-s0102t:368_3": "āyūhitattā. Catasso āgamissantīti rūpavedanāsaññāsaṅkhārakkhandhavasena catasso viññāṇaṭṭhitiyo",
  "tika-s0102t:368_4": "āgamissanti “rūpupāyaṃ vā āvuso viññāṇaṃ tiṭṭhamānaṃ tiṭṭhatī”tiādinā. Viññāṇapatiṭṭhānassāti",
  "tika-s0102t:368_5": "paṭisandhiviññāṇassa etarahi patiṭṭhānakāraṇassa. Atthato vuttavisesavisiṭṭhā pañcavokāre",
  "tika-s0102t:368_6": "rūpavedanāsaññāsaṅkhārakkhandhā, catuvokāre vedanādayo tayo khandhā veditabbā. Sattāvāsabhāvaṃ",
  "tika-s0102t:368_7": "upādāya “dve ca āyatanānīti dve nivāsaṭṭhānānī”ti vuttaṃ. Nivāsaṭṭhānapariyāyopi",
  "tika-s0102t:368_8": "āyatanasaddo hoti yathā “devāyatanadvaya”nti. Sabbanti viññāṇaṭṭhiti āyatanadvayanti",
  "tika-s0102t:368_9": "sakalaṃ. Tasmā gahitaṃ tattha ekameva aggahetvāti adhippāyo. Pariyādānaṃ anavasesaggahaṇaṃ",
  "tika-s0102t:368_10": "na gacchati vaṭṭaṃ viññāṇaṭṭhitiāyatanadvayānaṃ aññamaññaantogadhattā.",
  "tika-s0102t:369_0": "Nidassanatthe nipāto, tasmā seyyathāpi manussāti yathā manussāti vuttaṃ hoti. Viseso",
  "tika-s0102t:369_1": "hotiyeva satipi bāhirassa kārakassa abhede ajjhattikassa bhinnattā. Nānattaṃ kāye",
  "tika-s0102t:369_2": "etesaṃ, nānatto vā kāyo etesanti nānattakāyā, iminā nayena sesapadesupi attho veditabbo.",
  "tika-s0102t:369_3": "Nesanti manussānaṃ. Nānattā saññā etesaṃ atthīti nānattasaññino. Sukhasamussayato",
  "tika-s0102t:369_4": "vinipāto etesaṃ atthīti vinipātikā satipi devabhāve dibbasampattiyā abhāvato, apāyesu",
  "tika-s0102t:369_5": "vā gato natthi nipāto etesanti vinipātikā. Tenāha “catuapāyavinimuttā”ti. Dhammapadanti",
  "tika-s0102t:369_6": "satipaṭṭhānādidhammakoṭṭhāsaṃ. Vijāniyāti sutamayena tāva ñāṇena vijānitvā. Tadanusārena",
  "tika-s0102t:369_7": "yonisomanasikāraṃ paribrūhanto sīlavisuddhiādikaṃ sammāpaṭipattiṃ api paṭipajjema.",
  "tika-s0102t:369_8": "Sā ca paṭipatti hitāya diṭṭhadhammikādisakalahitāya amhākaṃ siyā. Idāni tattha sīlapaṭipattiṃ",
  "tika-s0102t:369_9": "tāva vibhāgena dassento “pāṇesu cā”ti gāthamāha.",
  "tika-s0102t:370_0": "Brahmakāye paṭhamajjhānanibbatte brahmasamūhe, brahmanikāye vā bhavāti brahmakāyikā.",
  "tika-s0102t:370_1": "Mahābrahmuno parisāya bhavāti brahmapārisajjā tassa paricārakaṭṭhāne ṭhitattā. Mahābrahmuno",
  "tika-s0102t:370_2": "purohitaṭṭhāne ṭhitāti brahmapurohitā. Āyuvaṇṇādīhi mahanto brahmānoti mahābrahmuno.",
  "tika-s0102t:370_3": "Satipi tesaṃ tividhānampi paṭhamena jhānena abhinibbattabhāve jhānassa pana pavattibhedena",
  "tika-s0102t:370_4": "ayaṃ visesoti dassetuṃ “brahmapārisajjā panā”tiādi vuttaṃ. Parittenāti hīnena, sā",
  "tika-s0102t:370_5": "cassa hīnatā chandādīnaṃ hīnatāya veditabbā, paṭiladdhamattaṃ vā hīnaṃ. Kappassāti",
  "tika-s0102t:370_6": "asaṅkhyeyyakappassa. Hīnapaṇītānaṃ majjhe bhavattā majjhimena, sā cassa majjhimatā",
  "tika-s0102t:370_7": "chandādīnaṃ majjhimatāya veditabbā, paṭilabhitvā nātisubhāvitaṃ vā majjhimaṃ. Upaḍḍhakappoti",
  "tika-s0102t:370_8": "asaṅkhyeyyakappassa upaḍḍhakappo. Vipphārikataroti brahmapārisajjehi pamāṇato vipulataro,",
  "tika-s0102t:370_9": "sabhāvato uḷārataro ca hoti. Sabhāvenapi hi uḷāratarova, taṃ panettha appamāṇaṃ.",
  "tika-s0102t:370_10": "Tathā hi parittābhādīnaṃ, parittasubhādīnañca kāye satipi sabhāvavematte ekattavaseneva",
  "tika-s0102t:370_11": "vavatthāpīyatīti “ekattakāyā” tveva vuccanti. Paṇītenāti ukkaṭṭhena, sā cassa ukkaṭṭhatā",
  "tika-s0102t:370_12": "chandādīnaṃ ukkaṭṭhatāya veditabbā, subhāvitaṃ vā sammadeva vasibhāvaṃ pāpitaṃ paṇītaṃ",
  "tika-s0102t:370_13": "padhānabhāvaṃ nītanti katvā, idhāpi kappo asaṅkhyeyyakappavaseneva veditabbo paripuṇṇassa",
  "tika-s0102t:370_14": "mahākappassa asambhavato. Itīti evaṃ vuttappakārena. Teti “brahmakāyikā”ti vuttā",
  "tika-s0102t:370_15": "tividhāpi brahmāno. Saññāya ekattāti tihetukabhāvena saññāya ekattasabhāvattā. Na",
  "tika-s0102t:370_16": "hi tassā sampayuttadhammavasena aññopi koci bhedo atthi.",
  "tika-s0102t:371": "Evanti iminā nānattakāyaekattasaññinoti dasseti.",
  "tika-s0102t:372_0": "Daṇḍaukkāyāti daṇḍadīpikāya. Saratīti dhāvati viya. Vissaratīti vippakiṇṇā viya dhāvati.",
  "tika-s0102t:372_1": "Dve kappāti dve mahākappā. Ito paresupi eseva nayo. Idhāti imasmiṃ sutte. Ukkaṭṭhaparicchedavasena",
  "tika-s0102t:372_2": "ābhassaraggahaṇeneva sabbepi te parittābhā, appamāṇābhāpi gahitā.",
  "tika-s0102t:373_0": "Sobhanā pabhā subhā, subhāya kiṇṇā subhākiṇṇāti vattabbe ā-kārassa rassattaṃ, antima-ṇa-kārassa",
  "tika-s0102t:373_1": "ha-kārañca katvā “subhakiṇhā”ti vuttā, aṭṭhakathāyaṃpana niccalāya ekagghanāya pabhāya",
  "tika-s0102t:373_2": "subhoti pariyāyavacananti “subhena okiṇṇā vikiṇṇā”ti attho vutto, etthāpi antima-ṇa-kārassa",
  "tika-s0102t:373_3": "ha-kārakaraṇaṃ icchitabbameva. Na chijjitvā chijjitvā pabhā gacchati ekagghanattā.",
  "tika-s0102t:373_4": "Catutthaviññāṇaṭṭhitimeva bhajanti kāyassa, saññāya ca ekarūpattā. Vipulasantasukhāyuvaṇṇādiphalattā",
  "tika-s0102t:373_5": "vehapphalā. Etthāti viññāṇaṭṭhitiyaṃ.",
  "tika-s0102t:374_0": "Vivaṭṭapakkhe ṭhitā napunarāvattanato. “Na sabbakālikā”ti vatvā tameva asabbakālikattaṃ",
  "tika-s0102t:374_1": "vibhāvetuṃ “kappasatasahassampī”tiādi vuttaṃ. Soḷasakappasahassaccayena uppannānaṃ",
  "tika-s0102t:374_2": "suddhāvāsabrahmānaṃ parinibbāyanato, aññesañca tattha anuppajjanato buddhasuññe loke",
  "tika-s0102t:374_3": "suññaṃ taṃ ṭhānaṃ hoti, tasmā suddhāvāsā na sabbakālikā, khandhāvāraṭṭhānasadisā",
  "tika-s0102t:374_4": "honti suddhāvāsabhūmiyo. Iminā suttena suddhāvāsānaṃ sattāvāsabhāvadīpaneneva viññāṇaṭṭhitibhāvo",
  "tika-s0102t:374_5": "dīpito, tasmā suddhāvāsāpi sattasu viññāṇaṭṭhitīsu catutthaviññāṇaṭṭhitiṃ navasu",
  "tika-s0102t:374_6": "sattāvāsesu catutthasattāvāsaṃyeva bhajanti.",
  "tika-s0102t:375_0": "Sukhumattāti saṅkhārāvasesasukhumabhāvappattattā. Paribyattaviññāṇakiccābhāvato neva",
  "tika-s0102t:375_1": "viññāṇaṃ, sabbaso aviññāṇaṃ na hotīti nāviññāṇaṃ, tasmā paripphuṭaviññāṇakiccavantīsu",
  "tika-s0102t:375_2": "viññāṇaṭṭhitīsu avatvā.",
  "tika-s0102t:376_0": "128. Tañca viññāṇaṭṭhitinti paṭhamaṃ viññāṇaṭṭhitiṃ. Heṭṭhā vuttanayena sarūpato,",
  "tika-s0102t:376_1": "manussādivibhāgato, saṅkhepato, “nāmañca rūpañcā”ti bhedato ca pajānāti. Tassā samudayañcāti",
  "tika-s0102t:376_2": "tassā paṭhamāya viññāṇaṭṭhitiyā pañcavīsatividhaṃ samudayañca pajānāti. Atthaṅgamepi",
  "tika-s0102t:376_3": "eseva nayo. Assādetabbato, assādato ca assādaṃ. Ayaṃ aniccādibhāvo ādīnavo. Chandarāgo",
  "tika-s0102t:376_4": "vinīyati etena, ettha vāti chandarāgavinayo, saha maggena nibbānaṃ. Chandarāgappahānanti",
  "tika-s0102t:376_5": "etthāpi eseva nayo. Mānadiṭṭhīnaṃ vasenāhanti vā, taṇhāvasena mamanti vā abhinandanāpi",
  "tika-s0102t:376_6": "mānassa paritassanā viya daṭṭhabbā. Sabbatthāti sabbesu sesesu aṭṭhasupi vāresu.",
  "tika-s0102t:376_7": "Tatthāti upari tīsu viññāṇaṭṭhitīsu dutiyāyatanesu. Tattha hi rūpaṃ natthi. Puna",
  "tika-s0102t:376_8": "tatthāti paṭhamāyatane. Tattha hi eko rūpakkhandhova. Etthāti ca tameva sandhāya",
  "tika-s0102t:376_9": "vuttaṃ. Tattha hi rūpassa kammasamuṭṭhānattā āhāravasena yojanā na sambhavati.",
  "tika-s0102t:377_0": "Yato khoti ettha to-saddo dā-saddo viya kālavacano “yato kho, sāriputta, bhikkhusaṅgho”tiādīsu",
  "tika-s0102t:377_1": "viyāti vuttaṃ “yadā kho”ti. Aggahetvāti kañcipi saṅkhāraṃ “etaṃ mamā”tiādinā aggahetvā.",
  "tika-s0102t:377_2": "Paññāvimuttoti aṭṭhannaṃ vimokkhānaṃ anadhigatattā sātisayassa samādhibalassa abhāvato",
  "tika-s0102t:377_3": "paññābaleneva vimutto. Tenāha “aṭṭha vimokkhe asacchikatvā paññābalenevā”tiādi. Appavattinti",
  "tika-s0102t:377_4": "āyatiṃ appavattiṃ katvā. Pajānanto vimuttoti vā paññāvimutto, paṭhamajjhānaphassena",
  "tika-s0102t:377_5": "vinā parijānanādippakārehi cattāri saccāni jānanto paṭivijjhanto tesaṃ kiccānaṃ matthakappattiyā",
  "tika-s0102t:377_6": "niṭṭhitakiccatāya visesena muttoti vimutto. So paññāvimutto. Sukkhavipassakoti samathabhāvanāsinehābhāvena",
  "tika-s0102t:377_7": "sukkhā lūkhā, asiniddhā vā vipassanā etassāti sukkhavipassako. Ṭhatvāti pādakakaraṇavasena",
  "tika-s0102t:377_8": "ṭhatvā. Aññatarasminti ca aññataraaññatarasmiṃ, ekekasminti attho. Evañhissa pañcavidhatā",
  "tika-s0102t:377_9": "siyā. “Na heva kho aṭṭha vimokkhe kāyena phusitvā viharatī”ti iminā sātisayassa samādhibalassa",
  "tika-s0102t:377_10": "abhāvo dīpito. “Paññāya cassa disvā”tiādinā sātisayassa paññābalassa bhāvo. Paññāya",
  "tika-s0102t:377_11": "cassa disvā āsavā parikkhīṇā hontīti na āsavā paññāya passanti, dassanakāraṇā pana",
  "tika-s0102t:377_12": "parikkhīṇā “disvā parikkhīṇā”ti vuttā. Dassanāyattaparikkhayattā eva hi dassanaṃ",
  "tika-s0102t:377_13": "āsavānaṃ khayassa purimakiriyā hoti.",
  "tika-s0102t:378": "Aṭṭhavimokkhavaṇṇanā",
  "tika-s0102t:379_0": "129. Ekassa bhikkhunoti sattasu ariyapuggalesu ekassa bhikkhuno. Viññāṇaṭṭhitiādinā",
  "tika-s0102t:379_1": "parijānanādivasappa vattaniggamanañca paññāvimuttanāmañca. Itarassāti ubhatobhāgavimuttassa.",
  "tika-s0102t:379_2": "Ime sandhāya hi pubbe “dvinnaṃ bhikkhūna”nti vuttaṃ. Kenaṭṭhenāti kena sabhāvena.",
  "tika-s0102t:379_3": "Sabhāvo hi ñāṇena yāthāvato araṇīyato ñātabbato “attho”ti vuccati, so eva ttha-kārassa",
  "tika-s0102t:379_4": "ṭṭha-kāraṃ katvā “aṭṭho”ti vutto. Adhimuccanaṭṭhenāti adhikaṃ savisesaṃ muccanaṭṭhena,",
  "tika-s0102t:379_5": "etena satipi sabbassāpi rūpāvacarajjhānassa vikkhambhanavasena paṭipakkhato vimuttabhāve",
  "tika-s0102t:379_6": "yena bhāvanāvisesena taṃ jhānaṃ sātisayaṃ paṭipakkhato vimuccitvā pavattati, so bhāvanāviseso",
  "tika-s0102t:379_7": "dīpito. Bhavati hi samānajātiyuttopi bhāvanāvisesena pavattiākāraviseso, yathā taṃ",
  "tika-s0102t:379_8": "saddhāvimuttatā diṭṭhippattassa. Tathā paccanīkadhammehi suṭṭhu vimuttatāya, evaṃ",
  "tika-s0102t:379_9": "aniggahitabhāvena nirāsaṅkatāya abhirativasena suṭṭhu adhimuccanaṭṭhenapi vimokkho.",
  "tika-s0102t:379_10": "Tenāha “ārammaṇe cā”tiādi. Ayaṃ panatthoti ayaṃ adhimuccanaṭṭho pacchime vimokkhe",
  "tika-s0102t:379_11": "nirodhe natthi, kevalo vimuttaṭṭho eva tattha labbhati, taṃ sayameva parato vakkhati.",
  "tika-s0102t:380_0": "Rūpīti yenāyaṃ sasantatipariyāpannena rūpena samannāgato, taṃ yassa jhānassa hetubhāvena",
  "tika-s0102t:380_1": "visiṭṭhaṃ rūpaṃ hoti, yena visiṭṭhena rūpena “rūpī”ti vucceyya rūpī-saddassa atisayatthadīpanato,",
  "tika-s0102t:380_2": "tadeva sasantatipariyāpannarūpavasena paṭiladdhaṃ jhānaṃ idha paramatthato rūpībhāvasādhakanti",
  "tika-s0102t:380_3": "daṭṭhabbaṃ. Tenāha “ajjhatta”ntiādi. Rūpajjhānaṃ rūpaṃ uttarapadalopena. Rūpānīti",
  "tika-s0102t:380_4": "panettha purimapadalopo daṭṭhabbo. Tena vuttaṃ “nīlakasiṇādirūpānī”ti. Rūpe kasiṇarūpe",
  "tika-s0102t:380_5": "saññā rūpasaññā, sā etassa atthīti rūpasaññī, saññāsīsena jhānaṃ vadati. Tappaṭikkhepena",
  "tika-s0102t:380_6": "arūpasaññī. Tenāha “ajjhattaṃ na rūpasaññī”tiādi.",
  "tika-s0102t:381_0": "“Anto appanāyaṃ subhanti ābhogo natthī”ti iminā pubbābhogavasena tathā adhimutti",
  "tika-s0102t:381_1": "siyāti dasseti. Evañhettha tathāvattabbatāpatticodanā samatthitā hoti. Yasmā suvisuddhesu",
  "tika-s0102t:381_2": "nīlādīsu vaṇṇakasiṇesu tattha katādhikārānaṃ abhirativasena suṭṭhu adhimuccanaṭṭho",
  "tika-s0102t:381_3": "sambhavati, tasmā aṭṭhakathāyaṃ tathā tatiyo vimokkho saṃvaṇṇito, yasmā pana mettāvasena",
  "tika-s0102t:381_4": "pavattamānā bhāvanā satte appaṭikūlato dahanti tesu tato adhimuccitvāva pavattati,",
  "tika-s0102t:381_5": "tasmā paṭisambhidāmagge “brahmavihārabhāvanā subhavimokkho”ti vuttā, tayidaṃ ubhayampi",
  "tika-s0102t:381_6": "tena tena pariyāyena vuttattā na virujjhatīti daṭṭhabbaṃ.",
  "tika-s0102t:382_0": "Sabbasoti anavasesato. Na hi catunnaṃ arūpakkhandhānaṃ ekadesopi tattha avassissati.",
  "tika-s0102t:382_1": "Visuddhattāti yathāparicchinnakāle nirodhitattā. Uttamo vimokkho nāma ariyeheva samāpajjitabbato,",
  "tika-s0102t:382_2": "ariyaphalapariyosānattā diṭṭheva dhamme nibbānappattibhāvato ca.",
  "tika-s0102t:383_0": "130. Ādito paṭṭhāyāti paṭhamasamāpattito paṭṭhāya. Yāva pariyosānā samāpatti, tāva.",
  "tika-s0102t:383_1": "Aṭṭhatvāti katthaci samāpattiyaṃ aṭṭhito eva, nirantarameva paṭipāṭiyā, uppaṭipāṭiyā",
  "tika-s0102t:383_2": "ca samāpajjatevāti attho. Tenāha “ito cito ca sañcaraṇavasena vutta”nti. Icchati",
  "tika-s0102t:383_3": "samāpajjituṃ. Tattha “samāpajjati pavisatī”ti samāpattisamaṅgīpuggalo taṃ taṃ paviṭṭho",
  "tika-s0102t:383_4": "viya hotīti katvā vuttaṃ.",
  "tika-s0102t:384_0": "Dvīhi bhāgehi vimuttoti arūpajjhānena vikkhambhanavimokkhena, maggena samucchedavimokkhenāti",
  "tika-s0102t:384_1": "dvīhi vimuccanabhāgehi, arūpasamāpattiyā rūpakāyato, maggena nāmakāyatoti dvīhi vimuccitabbabhāgehi",
  "tika-s0102t:384_2": "ca vimutto. Tenāha “arūpasamāpattiyā”tiādi. Vimuttoti hi kilesehi vimutto, vimuccanto",
  "tika-s0102t:384_3": "ca kilesānaṃ vikkhambhanasamucchindanehi kāyadvayato vimuttoti ayamettha attho. Gāthāya",
  "tika-s0102t:384_4": "ca ākiñcaññāyatanalābhino upasivabrāhmaṇassa bhagavatā “nāmakāyā vimutto”ti ubhatobhāgavimutto",
  "tika-s0102t:384_5": "muni akkhāto. Tattha atthaṃ paletīti atthaṃ gacchati. Na upeti saṅkhanti “asukaṃ",
  "tika-s0102t:384_6": "nāma disaṃ gato”ti vohāraṃ na gacchati. Evaṃ muni nāmakāyā vimuttoti evaṃ arūpaṃ",
  "tika-s0102t:384_7": "upapanno sekkhamuni pakatiyā pubbeva rūpakāyā vimutto, tattha ca catutthamaggaṃ nibbattetvā",
  "tika-s0102t:384_8": "nāmakāyassa pariññātattā puna nāmakāyāpi vimutto. Ubhatobhāgavimutto khīṇāsavo hutvā",
  "tika-s0102t:384_9": "anupādāya parinibbānasaṅkhātaṃ atthaṃ paleti na upeti saṅkhaṃ, “khattiyo brāhmaṇo”ti",
  "tika-s0102t:384_10": "evaṃ ādikaṃ samaññaṃ na gacchatīti attho.",
  "tika-s0102t:385_0": "“Aññatarato vuṭṭhāyā”ti idaṃ kiṃ ākāsānañcāyatanādīsu aññataralābhīvasena vuttaṃ,",
  "tika-s0102t:385_1": "udāhu sabbāruppalābhīvasenāti yathicchasi, tathā hotu, yadi sabbāruppalābhīvasena",
  "tika-s0102t:385_2": "vuttaṃ, na koci virodho. Atha tattha aññataralābhīvasena vuttaṃ, “yato kho, ānanda,",
  "tika-s0102t:385_3": "bhikkhu ime aṭṭha vimokkhe anulomampi samāpajjatī”tiādivacanena virujjheyyāti? Yasmā",
  "tika-s0102t:385_4": "arūpāvacarajjhānesu ekassāpi lābhī “aṭṭhavimokkhalābhī” tveva vuccati aṭṭhavimokkhe",
  "tika-s0102t:385_5": "ekadesassāpi taṃnāmadānasamatthatāsambhavato. Ayañhi aṭṭhavimokkhasamaññā samudāye",
  "tika-s0102t:385_6": "viya tadekadesepi niruḷhāpattisamaññā viyāti. Tena vuttaṃ “ākāsānañcāyatanādīsu aññatarato",
  "tika-s0102t:385_7": "vuṭṭhāyā”ti. “Pañcavidho hotī”ti vatvā chabbidhataṃpissa keci parikappenti, taṃ tesaṃ",
  "tika-s0102t:385_8": "matimattaṃ, nicchitovāyaṃ pañho pubbācariyehīti dassetuṃ “keci panā”tiādi vuttaṃ.",
  "tika-s0102t:385_9": "Tattha kecīti uttaravihāravāsino, sārasamāsācariyā ca. Te hi “ubhatobhāgavimuttoti",
  "tika-s0102t:385_10": "ubhayabhāgavimutto samādhivipassanāto”ti vatvā rūpāvacarasamādhināpi samādhiparipanthato",
  "tika-s0102t:385_11": "vimuttiṃ maññanti. Evaṃ rūpajjhānabhāgena, arūpajjhānabhāgena ca ubhato vimuttoti",
  "tika-s0102t:385_12": "pāyasamāno. “Tādisamevā”ti iminā yādisaṃ arūpāvacarajjhānaṃ kilesavikkhambhane, tādisaṃ",
  "tika-s0102t:385_13": "rūpāvacaracatutthajjhānaṃ pīti imamatthaṃ ullaṅgeti. Tenāha “tasmā”tiādi.",
  "tika-s0102t:386_0": "Ubhatobhāgavimuttapañhoti ubhatobhāgavimuttassa chabbidhataṃ nissāya uppannapañho.",
  "tika-s0102t:386_1": "Vaṇṇanaṃ nissāyāti tassa padassa atthavacanaṃ nissāya. Cirenāti therassa aparabhāge",
  "tika-s0102t:386_2": "cirena kālena. Vinicchayanti saṃsayachedakaṃ sanniṭṭhānaṃ patto. Taṃ pañhanti tamatthaṃ.",
  "tika-s0102t:386_3": "Ñātuṃ icchito hi attho pañho. Na kenaci sutapubbanti kenaci kiñci na sutapubbaṃ,",
  "tika-s0102t:386_4": "idaṃ atthajātanti adhippāyo. Kiñcāpi upekkhāsahagataṃ, kiñcāpi kilese vikkhambhetīti",
  "tika-s0102t:386_5": "paccekaṃ kiñcāpi-saddo yojetabbo. Samudācaratīti pavattati. Tattha kāraṇamāha “ime",
  "tika-s0102t:386_6": "hī”tiādinā, tena rūpāvacarabhāvanato āruppabhāvanā savisesaṃ kilese vikkhambheti",
  "tika-s0102t:386_7": "rūpavirāgabhāvanābhāvato, uparibhāvanābhāvato cāti dassetīti. Evañca katvā aṭṭhakathāyaṃ",
  "tika-s0102t:386_8": "āruppabhāvanāniddese yaṃ vuttaṃ “tassevaṃ tasmiṃ nimitte punappunaṃ cittaṃ cārentassa",
  "tika-s0102t:386_9": "nīvaraṇāni vikkhambhanti sati santiṭṭhatī”tiādi, taṃ samatthataṃ hotīti. Idaṃ suttanti",
  "tika-s0102t:386_10": "puggalapaññattipāṭhamāha. Sabbañhi buddhavacanaṃ atthasūcanādiatthena suttanti vutto",
  "tika-s0102t:386_11": "vāyamattho. Yaṃ pana tattha vattabbaṃ, taṃ heṭṭhā vuttameva. Aṭṭhannaṃ vimokkhānaṃ",
  "tika-s0102t:386_12": "anulomādito samāpajjanena sātisayaṃ santānassa abhisaṅkhatattā, aṭṭhamañca uttamaṃ",
  "tika-s0102t:386_13": "vimokkhaṃ padaṭṭhānaṃ katvā vipassanaṃ vaḍḍhetvā aggamaggādhigamena ubhatobhāgavimuccanato",
  "tika-s0102t:386_14": "ca imāya ubhatobhāgavimuttiyā sabbaseṭṭhatā veditāti daṭṭhabbā.",
  "tika-s0102t:387": "Mahānidānasuttavaṇṇanāya līnatthappakāsanā.",
  "tika-s0102t:388": "3. Mahāparinibbānasuttavaṇṇanā",
  "tika-s0102t:389_0": "131. Pūjanīyabhāvato, buddhasampadañca pahāya pavattatā mahantañca taṃ parinibbānañcāti",
  "tika-s0102t:389_1": "mahāparinibbānaṃ; savāsanappahānato mahantaṃ kilesakkhayaṃ nissāya pavattaṃ parinibbānantipi",
  "tika-s0102t:389_2": "mahāparinibbānaṃ; mahatā kālena mahatā vā guṇarāsinā sādhitaṃ parinibbānantipi mahāparinibbānaṃ;",
  "tika-s0102t:389_3": "mahantabhāvāya, dhātūnaṃ bahubhāvāya parinibbānantipi mahāparinibbānaṃ; mahato lokato",
  "tika-s0102t:389_4": "nissaṭaṃ parinibbānantipi mahāparinibbānaṃ; sabbalokāsādhāraṇattā buddhānaṃ sīlādiguṇehi",
  "tika-s0102t:389_5": "mahato buddhassa bhagavato parinibbānantipi mahāparinibbānaṃ; mahati sāsane patiṭṭhite",
  "tika-s0102t:389_6": "parinibbānantipi mahāparinibbānanti buddhassa bhagavato parinibbānaṃ vuccati, tappaṭisaṃyuttaṃ",
  "tika-s0102t:389_7": "suttaṃ mahāparinibbānasuttaṃ. Gijjhā ettha vasantīti gijjhaṃ, gijjhaṃ kūṭaṃ etassāti",
  "tika-s0102t:389_8": "gijjhakūṭo, gijjhaṃ viya vā gijjhaṃ, kūṭaṃ, taṃ etassāti gijjhakūṭo, pabbato, tasmiṃ",
  "tika-s0102t:389_9": "gijjhakūṭe. Tenāha “gijjhā”tiādi. Abhiyātukāmoti ettha abhi-saddo abhibhavanattho,",
  "tika-s0102t:389_10": "“abhivijānātū”tiādīsu viyāti āha “abhibhavanatthāya yātukāmo”ti. Vajjirājānoti “vajjetabbā",
  "tika-s0102t:389_11": "ime”tiādito pavattaṃ vacanaṃ upādāya “vajjī”ti laddhanāmā rājāno, vajjīraṭṭhassa",
  "tika-s0102t:389_12": "vā rājāno vajjirājāno. Vajjiraṭṭhassa pana vajjisamaññā tannivāsirājakumāravasena",
  "tika-s0102t:389_13": "veditabbā. Rājiddhiyāti rājabhāvānugatena sabhāvena. So pana sabhāvo nesaṃ gaṇarājūnaṃ",
  "tika-s0102t:389_14": "mitho sāmaggiyā loke pākaṭo, ciraṭṭhāyī ca ahosīti “samaggabhāvaṃ kathesī”ti vuttaṃ.",
  "tika-s0102t:389_15": "Anu anu taṃsamaṅgino bhāveti vaḍḍhetīti anubhāvo, anubhāvo eva ānubhāvo, patāpo,",
  "tika-s0102t:389_16": "so pana nesaṃ patāpo hatthiassādivāhanasampattiyā, tattha ca susikkhitabhāvena loke",
  "tika-s0102t:389_17": "pākaṭo jātoti “etena…pe… kathesī”ti vuttaṃ. Tāḷacchiggalenāti kuñcikāchiddena. Asananti",
  "tika-s0102t:389_18": "saraṃ. Atipātayissantīti atikkāmenti. Poṅkhānupoṅkhanti poṅkhassa anupoṅkhaṃ, purimasarassa",
  "tika-s0102t:389_19": "poṅkhapadānugatapoṅkhaṃ itaraṃ saraṃ katvāti attho. Avirādhitanti avirajjhitaṃ. Ucchindissāmīti",
  "tika-s0102t:389_20": "ummūlanavasena kulasantatiṃ chindissāmi. Ayanaṃ vaḍḍhanaṃ ayo, tappaṭikkhepena anayoti",
  "tika-s0102t:389_21": "āha “avaḍḍhiyā etaṃ nāma”nti. Vikkhipatīti vidūrato khipati, apanetīti attho.",
  "tika-s0102t:390_0": "Gaṅgāyanti gaṅgāsamīpe. Paṭṭanagāmanti sakaṭapaṭṭanagāmaṃ. Āṇāti āṇā vattati. Aḍḍhayojananti",
  "tika-s0102t:390_1": "ca tasmiṃ paṭṭane aḍḍhayojanaṭṭhānavāsino sandhāya vuttaṃ. Tatrāti tasmiṃ paṭṭane.",
  "tika-s0102t:390_2": "Balavāghātajātoti uppannabalavakodho.",
  "tika-s0102t:391": "Meti mayhaṃ. Gatenāti gamanena.",
  "tika-s0102t:392": "Rājaaparihāniyadhammavaṇṇanā",
  "tika-s0102t:393_0": "134. Sītaṃ vā uṇhaṃ vā natthi, tāyaṃ velāyaṃ puññānubhāvena buddhānaṃ sabbakālaṃ",
  "tika-s0102t:393_1": "samasītuṇhāva utu hoti, taṃ sandhāya tathā vuttaṃ. Abhiṇhaṃ sannipātāti niccasannipātā,",
  "tika-s0102t:393_2": "taṃ pana niccasannipātataṃ dassetuṃ “divasassā”tiādi vuttaṃ. Sannipātabahulāti pacurasannipātā.",
  "tika-s0102t:393_3": "Vosānanti saṅkocaṃ. “Yāvakīva”nti ekamevetaṃ padaṃ aniyamato parimāṇavācī, kālo cettha",
  "tika-s0102t:393_4": "adhippetoti āha “yattakaṃ kāla”nti. “Vuddhiyevā”tiādinā vuttamatthaṃ byatirekamukhena",
  "tika-s0102t:393_5": "dassetuṃ “abhiṇhaṃ asannipatantā hī”tiādi vuttaṃ. Ākulāti khubhitā, na pasannā. Bhijjitvāti",
  "tika-s0102t:393_6": "vaggabandhato vibhajja visuṃ visuṃ hutvā.",
  "tika-s0102t:394": "Sannipātabheriyāti sannipātārocanabheriyā. Aḍḍhabhuttā vāti sāmibhuttā ca. Osīdamāneti hāyamāne.",
  "tika-s0102t:395_0": "Pubbe akatanti pubbe anibbattaṃ. Suṅkanti bhaṇḍaṃ gahetvā gacchantehi pabbatakhaṇḍa",
  "tika-s0102t:395_1": "nadītitthagāmadvārādīsu rājapurisānaṃ dātabbabhāgaṃ. Balinti nipphannasassādito chabhāgaṃ,",
  "tika-s0102t:395_2": "sattabhāgantiādinā laddhakaraṃ. Daṇḍanti dasavīsatikahāpaṇādikaṃ aparādhānurūpaṃ",
  "tika-s0102t:395_3": "gahetabbadhanadaṇḍaṃ. Vajjidhammanti vajjirājadhammaṃ. Idāni apaññattapaññāpanādīsu",
  "tika-s0102t:395_4": "tappaṭikkhepa ādīnavānisaṃse vitthārato dassetuṃ “tesaṃ apaññatta”ntiādi vuttaṃ.",
  "tika-s0102t:395_5": "Pāricariyakkhamāti upaṭṭhānakkhamā.",
  "tika-s0102t:396_0": "Kulabhogaissariyādivasena mahatī mattā pamāṇaṃ etesanti mahāmattā, nītisatthavihite",
  "tika-s0102t:396_1": "vinicchaye ṭhapitā mahāmattā vinicchayamahāmattā, tesaṃ. Dentīti niyyātenti. Sace",
  "tika-s0102t:396_2": "coroti evaṃsaññino sace honti. Pāpabhīrutāya attanā kiñci avatvā. Daṇḍanītisaññite",
  "tika-s0102t:396_3": "vohāre niyuttāti vohārikā, ye “dhammaṭṭhā”ti vuccanti. Suttadharā nītisuttadharā,",
  "tika-s0102t:396_4": "īdise vohāravinicchaye niyametvā ṭhapitā. Paramparābhatesu aṭṭhasu kulesu jātā agatigamanaviratā",
  "tika-s0102t:396_5": "aṭṭhamahallakapurisā aṭṭhakulikā.",
  "tika-s0102t:397_0": "Sakkāranti upakāraṃ. Garubhāvaṃ paccupaṭṭhapetvāti “ime amhākaṃ garuno”ti tattha",
  "tika-s0102t:397_1": "garubhāvaṃ pati pati upaṭṭhapetvā. Mānentīti sammānenti, taṃ pana sammānanaṃ tesu",
  "tika-s0102t:397_2": "nesaṃ attamanatāpubbakanti āha “manena piyāyantī”ti. Nipaccakāranti paṇipātaṃ. Dassentīti",
  "tika-s0102t:397_3": "“ime amhākaṃ pitāmahā, mātāmahā”tiādinā nīcacittā hutvā garucittākāraṃ dassenti.",
  "tika-s0102t:397_4": "Sandhāretunti sambandhaṃ avicchinnaṃ katvā ghaṭetuṃ.",
  "tika-s0102t:398_0": "Pasayhākārassāti balakkārassa. Kāmaṃ vuddhiyā pūjanīyatāya “vuddhihāniyo”ti vuttaṃ,",
  "tika-s0102t:398_1": "attho pana vuttānukkameneva yojetabbo, pāḷiyaṃ vā yasmā “vuddhiyeva pāṭikaṅkhā, no",
  "tika-s0102t:398_2": "parihānī”ti vuttaṃ, tasmā tadanukkamena “vuddhihāniyo”ti vuttaṃ.",
  "tika-s0102t:399_0": "Vipaccituṃ aladdhokāse pāpakamme, tassa kammassa vipāke vā anavasarova devatopasaggo,",
  "tika-s0102t:399_1": "tasmiṃ pana laddhokāse siyā devatopasaggassa avasaroti āha “anuppannaṃ…pe… vaḍḍhentī”ti.",
  "tika-s0102t:399_2": "Eteneva anuppannaṃ sukhanti etthāpi attho veditabbo. “Balakāyassa diguṇatiguṇatādassanaṃ,",
  "tika-s0102t:399_3": "paṭibhayabhāvadassana”nti evaṃ ādinā devatānaṃ saṅgāmasīse sahāyatā veditabbā.",
  "tika-s0102t:400_0": "Anicchitanti aniṭṭhaṃ. Āvaraṇatoti nisedhanato. Yassa dhammato anapetā dhammiyāti",
  "tika-s0102t:400_1": "idha “dhammikā”ti vuttā. Migasūkarādighātāya sunakhādīnaṃ kaḍḍhitvā vanacaraṇaṃ vājo,",
  "tika-s0102t:400_2": "migavā, tattha niyuttā, te vā vājenti nentīti vājikā, migavadhacārino. Cittappavattiṃ",
  "tika-s0102t:400_3": "pucchati. Kāyikavācasikapayogena hi sā loke pākaṭā pakāsabhūtāti.",
  "tika-s0102t:401": "135. Devāyatanabhāvena citattā, lokassa cittīkāraṭṭhānattā ca cetiyaṃ ahosi.",
  "tika-s0102t:402_0": "Kāmaṃkāravasena kiñcipi na karaṇīyāti akaraṇīyā. Kāmaṃkāro pana hatthagatakaraṇavasenāti",
  "tika-s0102t:402_1": "āha “aggahetabbāti attho”ti. Abhimukhayuddhenāti abhimukhaṃ ujukameva saṅgāmakaraṇena.",
  "tika-s0102t:402_2": "Upalāpanaṃ sāmaṃ dānañcāti dassetuṃ “ala”ntiādi vuttaṃ. Bhedopi idha upāyo evāti",
  "tika-s0102t:402_3": "vuttaṃ “aññatra mithubhedāyā”ti. Yuddhassa pana anupāyatā pageva pakāsitā. Idanti",
  "tika-s0102t:402_4": "“aññatra upalāpanāya, aññatra mithubhedā”ti ca idaṃ vacanaṃ. Kathāya nayaṃ labhitvāti",
  "tika-s0102t:402_5": "“yāvakīvañca…pe… no parihānī”ti imāya bhagavato kathāya nayaṃ upāyaṃ labhitvā.",
  "tika-s0102t:403": "Anukampāyāti vajjirājesu anuggahena. Assāti bhagavato.",
  "tika-s0102t:404": "Kathanti vajjīhi saddhiṃ kātabbayuddhakathaṃ. Ujuṃ karissāmīti paṭirājāno ānetvā pākāraparikhānaṃ aññathābhāvāpādanena ujubhāvaṃ karissāmi.",
  "tika-s0102t:405_0": "Patiṭṭhitaguṇoti patiṭṭhitācariyaguṇo. Issarā sannipatantu, mayaṃ anissarā, tattha",
  "tika-s0102t:405_1": "gantvā kiṃ karissāmāti licchavino na sannipatiṃsūti yojanā. Sūrā sannipatantūti etthāpi eseva nayo.",
  "tika-s0102t:406": "Balabherinti yuddhāya balakāyassa uṭṭhānabheriṃ.",
  "tika-s0102t:407": "Bhikkhuaparihāniyadhammavaṇṇanā",
  "tika-s0102t:408_0": "136. Aparihānāya hitāti aparihāniyā, na parihāyanti etehīti vā aparihāniyā, te pana",
  "tika-s0102t:408_1": "yasmā aparihāniyā kārakā nāma honti, tasmā vuttaṃ “aparihānikare”ti. Yasmā pana te",
  "tika-s0102t:408_2": "parihānikarānaṃ ujupaṭipakkhabhūtā, tasmā āha “vuddhihetubhūte”ti. Yasmā bhagavato",
  "tika-s0102t:408_3": "desanā uparūpari ñāṇālokaṃ pasādentī sattānaṃ hadayandhakāraṃ vidhamati, pakāsetabbe",
  "tika-s0102t:408_4": "ca atthe hatthatale āmalakaṃ viya suṭṭhutaraṃ pākaṭe katvā dasseti, tasmā vuttaṃ",
  "tika-s0102t:408_5": "“candasahassaṃ…pe… kathayissāmī”ti.",
  "tika-s0102t:409_0": "Yasmā bhagavā “tassa brāhmaṇassa sammukhā vajjīnaṃ abhiṇhasannipātādipaṭipattiṃ kathentoyeva",
  "tika-s0102t:409_1": "ayaṃ aparihāniyakathā aniyyānikā vaṭṭanissitā, mayhaṃ pana sāsane tathārūpī kathā",
  "tika-s0102t:409_2": "kathetabbā, sā hoti niyyānikā vivaṭṭanissitā, yāya sāsanaṃ mayhaṃ parinibbānato parampi",
  "tika-s0102t:409_3": "addhaniyaṃ assa ciraṭṭhitika”nti cintesi, tasmā bhikkhū sannipātāpetvā tesaṃ aparihāniye",
  "tika-s0102t:409_4": "dhamme desento teneva niyāmena desesi. Tena vuttaṃ “idaṃ vajjisattake vuttasadisamevā”ti.",
  "tika-s0102t:409_5": "Evaṃ saṅkhepato vuttamatthaṃ vitthārato dassento “idhāpi cā”tiādimāha. Tattha “tato”tiādi",
  "tika-s0102t:409_6": "disāsu āgatasāsane vuttaṃ taṃ kathanaṃ. Vihārasīmā ākulā yasmā, tasmā uposathapavāraṇā ṭhitā.",
  "tika-s0102t:410": "Olīyamānakoti pāḷito, atthato ca vinassamāno. Ukkhipāpentāti paguṇabhāvakaraṇena, atthasaṃvaṇṇanena ca paggaṇhantā.",
  "tika-s0102t:411_0": "Sāvatthiyaṃ bhikkhū viya pācittiyaṃ desāpetabboti. Vajjiputtakā viya dasavatthudīpanena.",
  "tika-s0102t:411_1": "“Gihigatānīti gihipaṭisaṃyuttānī”ti vadanti. Gihīsu gatāni, tehi ñātāni gihigatāni.",
  "tika-s0102t:411_2": "Dhūmakālo etassāti dhūmakālikaṃ citakadhūmavūpasamato paraṃ appavattanato.",
  "tika-s0102t:412_0": "Thirabhāvappattāti sāsane thirabhāvaṃ anivattitabhāvaṃ upagatā. Therakārakehīti therabhāvasādhakehi",
  "tika-s0102t:412_1": "sīlādiguṇehi asekkhadhammehi. Bahū rattiyoti pabbajitā hutvā bahū rattiyo jānanti.",
  "tika-s0102t:412_2": "Sīlādiguṇesu patiṭṭhāpanameva sāsane pariṇāyakatāti āha “tīsu sikkhāsu pavattentī”ti.",
  "tika-s0102t:413_0": "Ovādaṃ na denti abhājanabhāvato. Paveṇīkathanti ācariyaparamparābhataṃ sammāpaṭipattidīpanaṃ",
  "tika-s0102t:413_1": "dhammakathaṃ. Sārabhūtaṃ dhammapariyāyanti samathavipassanāmaggaphalasampāpanena",
  "tika-s0102t:413_2": "sārabhūtaṃ bojjhaṅgakosallaanuttarasītībhāvaadhicittasuttādidhammatantiṃ.",
  "tika-s0102t:414": "Punabbhavadānaṃ punabbhavo uttarapadalopena. Itareti ye na paccayavasikā na āmisacakkhukā, te na gacchanti taṇhāya vasaṃ.",
  "tika-s0102t:415_0": "Āraññakesūti araññabhāgesu araññapariyāpannesu. Nanu yattha katthacipi taṇhā sāvajjā",
  "tika-s0102t:415_1": "evāti codanaṃ sandhāyāha “gāmantasenāsanesu hī”tiādi, tena “anuttaresu vimokkhesu",
  "tika-s0102t:415_2": "pihaṃ upaṭṭhāpayato”ti ettha vuttasinehādayo viya āraññakesu senāsanesu sālayatā",
  "tika-s0102t:415_3": "sevitabbapakkhiyā evāti dasseti.",
  "tika-s0102t:416_0": "Attanāvāti sayameva, tena parehi anussāhitānaṃ saraseneva anāgatānaṃ pesalānaṃ bhikkhūnaṃ",
  "tika-s0102t:416_1": "āgamanaṃ, āgatānañca phāsuvihāraṃ paccāsisantīti dasseti. Iminā nīhārenāti imāya",
  "tika-s0102t:416_2": "paṭipattiyā. Aggahitadhammaggahaṇanti aggahitassa pariyattidhammassa uggahaṇaṃ. Gahitasajjhāyakaraṇanti",
  "tika-s0102t:416_3": "uggahitassa suṭṭhu atthacintanaṃ. Cintanattho hi sajjhāyasaddo.",
  "tika-s0102t:417": "Entīti upagacchanti. Nisīdanti āsanapaññāpanādinā.",
  "tika-s0102t:418_0": "137. Āramitabbaṭṭhena kammaṃ ārāmo. Kamme ratā, na ganthadhure, vāsadhure vāti kammaratā,",
  "tika-s0102t:418_1": "anuyuttāti tapparabhāvena punappunaṃ pasutā. Iti kātabbakammanti taṃ taṃ bhikkhūnaṃ",
  "tika-s0102t:418_2": "kātabbaṃ uccāvacakammaṃ cīvaravicāraṇādi. Tenāha “seyyathida”ntiādi. Upatthambhananti",
  "tika-s0102t:418_3": "dupaṭṭatipaṭṭādikaraṇaṃ. Tañhi paṭhamapaṭalādīnaṃ upatthambhanakāraṇattā tathā vuttaṃ.",
  "tika-s0102t:418_4": "Yadi evaṃ kathaṃ ayaṃ kammarāmatā paṭikkhittāti āha “ekacco hī”tiādi.",
  "tika-s0102t:419_0": "Karonto yevāti yathāvuttatiracchānakathaṃ kathentoyeva. Atiracchānakathābhāvepi tassa",
  "tika-s0102t:419_1": "tattha tapparabhāvadassanatthaṃ avadhāraṇavacanaṃ. Pariyantakārīti sapariyantaṃ katvā",
  "tika-s0102t:419_2": "vattā. “Pariyantavatiṃ vācaṃ bhāsitā”ti hi vuttaṃ. Appabhasso vāti parimitakathoyeva",
  "tika-s0102t:419_3": "ekantena kathetabbasseva kathanato. Samāpattisamāpajjanaṃ ariyo tuṇhībhāvo.",
  "tika-s0102t:420": "Niddāyatiyevāti niddokkamane anādīnavadassī niddāyatiyeva. Iriyāpathaparivattanādinā na naṃ vinodeti.",
  "tika-s0102t:421": "Evaṃ saṃsaṭṭho vāti vuttanayena gaṇasaṅgaṇikāya saṃsaṭṭho eva viharati.",
  "tika-s0102t:422": "Dussīlā pāpicchā nāmāti sayaṃ nissīlā asantaguṇasambhāvanicchāya samannāgatattā pāpā lāmakā icchā etesanti pāpicchā.",
  "tika-s0102t:423": "Pāpapuggalehi mettikaraṇato pāpamittā. Tehi sadā saha pavattanena pāpasahāyā. Tattha ninnatādinā tadadhimuttatāya pāpasampavaṅkā.",
  "tika-s0102t:424_0": "138. Saddhā etesaṃ atthīti saddhāti āha “saddhāsampannā”ti. Āgamanīyapaṭipadāya āgatasaddhā",
  "tika-s0102t:424_1": "āgamanīyasaddhā, sā sātisayā mahābodhisattānaṃ paropadesena vinā saddheyyavatthuṃ",
  "tika-s0102t:424_2": "aviparītato ogāhetvā adhimuccanatoti āha “sabbaññubodhisattānaṃ hotī”ti. Saccapaṭivedhato",
  "tika-s0102t:424_3": "āgatasaddhā adhigamasaddhā surabandhādīnaṃ viya. “Sammāsambuddho bhagavā”tiādinā",
  "tika-s0102t:424_4": "buddhādīsu uppajjanakapasādo pasādasaddhā mahākappinarājādīnaṃ viya. “Evameta”nti",
  "tika-s0102t:424_5": "okkantitvā pakkhanditvā saddahanavasena kappanaṃ okappanaṃ. Duvidhāpīti pasādasaddhāpi",
  "tika-s0102t:424_6": "okappanasaddhāpi. Tattha pasādasaddhā aparaneyyarūpā hoti savanamattena pasīdanato.",
  "tika-s0102t:424_7": "Okappanasaddhā saddheyyavatthuṃ ogāhetvā anupavisitvā “evameta”nti paccakkhaṃ karontī",
  "tika-s0102t:424_8": "viya pavattati. Tenāha “saddhādhimutto vakkalittherasadiso hotī”ti. Tassa hīti okappanasaddhāya",
  "tika-s0102t:424_9": "samannāgatassa. Hirī etassa atthīti hiri, hiri mano etesanti hirimanāti āha “pāpa…pe…",
  "tika-s0102t:424_10": "cittā”ti. Pāpato ottappenti ubbijjanti bhāyantīti ottappī.",
  "tika-s0102t:425_0": "Bahu sutaṃ suttageyyādi etenāti bahussuto, sutaggahaṇaṃ cettha nidassanamattaṃ dhāraṇaparicayaparipucchānupekkhanadiṭṭhinijjhānānaṃ",
  "tika-s0102t:425_1": "pettha icchitabbattā. Savanamūlakattā vā tesampi taggahaṇeneva gahaṇaṃ daṭṭhabbaṃ.",
  "tika-s0102t:425_2": "Atthakāmena pariyāpuṇitabbato, diṭṭhadhammikādipurisatthasiddhiyā pariyattabhāvato",
  "tika-s0102t:425_3": "ca pariyatti, tīṇi piṭakāni. Saccappaṭivedho saccānaṃ paṭivijjhanaṃ. Tadapi bāhusaccaṃ",
  "tika-s0102t:425_4": "yathāvuttabāhusaccakiccanipphattito. Pariyatti adhippetā saccapaṭivedhāvahena bāhusaccena",
  "tika-s0102t:425_5": "bahussutabhāvassa idha icchitattā. Soti pariyattibahussuto. Catubbidho hoti pañcamassa",
  "tika-s0102t:425_6": "pakārassa abhāvato. Sabbatthakabahussutoti nissayamuccanakabahussutādayo viya padesiko",
  "tika-s0102t:425_7": "ahutvā piṭakattaye sabbatthakameva bāhusaccasabbhāvato sabbassa atthassa kāyanato",
  "tika-s0102t:425_8": "kathanato sabbatthakabahussuto. Te idha adhippetā paṭipattipaṭivedhasaddhammānaṃ",
  "tika-s0102t:425_9": "mūlabhūte pariyattisaddhamme suppatiṭṭhitabhāvato.",
  "tika-s0102t:426": "Āraddhanti paggahitaṃ. Taṃ pana duvidhampi vīriyārambhavibhāgena dassetuṃ “tatthā”tiādi vuttaṃ. Tattha ekakāti ekākino, vūpakaṭṭhavihārinoti attho.",
  "tika-s0102t:427_0": "Pucchitvāti parato pucchitvā. Sampaṭicchāpetunti “tvaṃ asukanāmo”ti vatvā tehi “āmā”ti",
  "tika-s0102t:427_1": "paṭijānāpetunti attho. Evaṃ cirakatādianussaraṇasamatthasatinepakkānaṃ appakasireneva",
  "tika-s0102t:427_2": "satisambojjhaṅgabhāvanāpāripūriṃ gacchatīti dassanatthaṃ “evarūpe bhikkhū sandhāyā”ti",
  "tika-s0102t:427_3": "vuttaṃ. Tenevāha “apicā”tiādi.",
  "tika-s0102t:428_0": "139. Bujjhati etāyāti “bodhī”ti laddhanāmāya sammādiṭṭhiādidhammasāmaggiyā aṅgoti",
  "tika-s0102t:428_1": "bojjhaṅgo, pasattho, sundaro vā bojjhaṅgo sambojjhaṅgo. Upaṭṭhānalakkhaṇoti kāyavedanācittadhammānaṃ",
  "tika-s0102t:428_2": "asubhadukkhāniccānattabhāvasallakkhaṇasaṅkhātaṃ ārammaṇe upaṭṭhānaṃ lakkhaṇaṃ etassāti",
  "tika-s0102t:428_3": "upaṭṭhānalakkhaṇo. Catunnaṃ ariyasaccānaṃ pīḷanādippakārato vicayo upaparikkhā lakkhaṇaṃ",
  "tika-s0102t:428_4": "etassāti pavicayalakkhaṇo. Anuppannā kusalānuppādanādivasena cittassa paggaho paggaṇhanaṃ",
  "tika-s0102t:428_5": "lakkhaṇaṃ etassāti paggahalakkhaṇo. Pharaṇaṃ vipphārikatā lakkhaṇaṃ etassāti pharaṇalakkhaṇo.",
  "tika-s0102t:428_6": "Upasamo kāyacittapariḷāhānaṃ vūpasamanaṃ lakkhaṇaṃ etassāti upasamalakkhaṇo. Avikkhepo",
  "tika-s0102t:428_7": "vikkhepaviddhaṃsanaṃ lakkhaṇaṃ etassāti avikkhepalakkhaṇo. Līnuddhaccarahite adhicitte",
  "tika-s0102t:428_8": "pavattamāne paggahaniggahasampahaṃsanesu abyāvaṭattā ajjhupekkhanaṃ paṭisaṅkhānaṃ",
  "tika-s0102t:428_9": "lakkhaṇaṃ etassāti paṭisaṅkhānalakkhaṇo.",
  "tika-s0102t:429_0": "Catūhi kāraṇehīti satisampajaññaṃ, muṭṭhassatipuggalaparivajjanā, upaṭṭhitassatipuggalasevanā,",
  "tika-s0102t:429_1": "tadadhimuttatāti imehi catūhi kāraṇehi. Chahi kāraṇehīti paripucchakatā, vatthuvisadakiriyā,",
  "tika-s0102t:429_2": "indriyasamattapaṭipādanā, duppaññapuggalaparivajjanā, paññavantapuggalasevanā, tadadhimuttatāti",
  "tika-s0102t:429_3": "imehi chahi kāraṇehi. Mahāsatipaṭṭhānavaṇṇanāyaṃ pana “sattahi kāraṇehī” vakkhati,",
  "tika-s0102t:429_4": "taṃ gambhīrañāṇacariyāpaccavekkhaṇāti imaṃ kāraṇaṃ pakkhipitvā veditabbaṃ. Navahi",
  "tika-s0102t:429_5": "kāraṇehīti apāyabhayapaccavekkhaṇā, gamanavīthipaccavekkhaṇā, piṇḍapātassa apacāyanatā,",
  "tika-s0102t:429_6": "dāyajjamahattapaccavekkhaṇā, satthumahattapaccavekkhaṇā, sabrahmacārīmahattapaccavekkhaṇā,",
  "tika-s0102t:429_7": "kusītapuggalaparivajjanā, āraddhavīriyapuggalasevanā, tadadhimuttatāti imehi navahi",
  "tika-s0102t:429_8": "kāraṇehi. Mahāsatipaṭṭhānavaṇṇanāyaṃ pana ānisaṃsadassāvitā, jātimahattapaccavekkhaṇāti",
  "tika-s0102t:429_9": "imehi saddhiṃ “ekādasā”ti vakkhati. Dasahi kāraṇehīti buddhānussati, dhammānussati,",
  "tika-s0102t:429_10": "saṅghasīlacāgadevatāupasamānussati, lūkhapuggalaparivajjanā, siniddhapuggalasevanā,",
  "tika-s0102t:429_11": "tadadhimuttatāti imehi dasahi. Mahāsatipaṭṭhānavaṇṇanāyaṃ pana pasādaniyasuttantapaccavekkhaṇāya",
  "tika-s0102t:429_12": "saddhiṃ “ekādasā”ti vakkhati. Sattahi kāraṇehīti paṇītabhojanasevanatā, utusukhasevanatā,",
  "tika-s0102t:429_13": "iriyāpathasukhasevanatā, majjhattapayogatā, sāraddhakāyapuggalaparivajjanatā, passaddhakāyapuggalasevanatā,",
  "tika-s0102t:429_14": "tadadhimuttatāti imehi sattahi. Dasahi kāraṇehīti vatthuvisadakiriyā, indriyasamattapaṭipādanā,",
  "tika-s0102t:429_15": "nimittakusalatā, samaye cittassa paggahaṇaṃ, samaye cittassa niggahaṇaṃ, samaye cittassa",
  "tika-s0102t:429_16": "sampahaṃsanaṃ, samaye cittassa ajjhupekkhanaṃ, asamāhitapuggalaparivajjanaṃ, samāhitapuggalasevanaṃ,",
  "tika-s0102t:429_17": "tadadhimuttatāti imehi dasahi kāraṇehi. Mahāsatipaṭṭhānavaṇṇanāyaṃ pana “jhānavimokkhapaccavekkhaṇā”ti",
  "tika-s0102t:429_18": "iminā saddhiṃ “ekādasahī”ti vakkhati. Pañcahi kāraṇehīti sattamajjhattatā, saṅkhāramajjhattatā,",
  "tika-s0102t:429_19": "sattasaṅkhārakelāyanapuggalaparivajjanā, sattasaṅkhāramajjhattapuggalasevanā, tadadhimuttatāti",
  "tika-s0102t:429_20": "imehi pañcahi kāraṇehi. Yaṃ panettha vattabbaṃ, taṃ mahāsatipaṭṭhānavaṇṇanāyaṃ āgamissati.",
  "tika-s0102t:429_21": "Kāmaṃ bodhipakkhiyadhammā nāma nippariyāyato ariyamaggasampayuttā eva niyyānikabhāvato.",
  "tika-s0102t:429_22": "Suttantadesanā nāma pariyāyakathāti “iminā vipassanā…pe… kathesī”ti vuttaṃ.",
  "tika-s0102t:430_0": "140. Tebhūmake saṅkhāre “aniccā”ti anupassati etāyāti aniccānupassanā, tathā pavattā",
  "tika-s0102t:430_1": "vipassanā, sā pana yasmā attanā sahagatasaññāya bhāvitāya vibhāvitā eva hotīti vuttaṃ",
  "tika-s0102t:430_2": "“aniccānupassanāya saddhiṃ uppannasaññā”ti. Saññāsīsena vāyaṃ vipassanāya eva niddeso.",
  "tika-s0102t:430_3": "Anattasaññādīsupi eseva nayo. Lokiyavipassanāpi honti, yasmā “anicca”ntiādinā tā",
  "tika-s0102t:430_4": "pavattantīti. Lokiyavipassanāpīti pi-saddena missakāpettha santīti atthato āpannanti",
  "tika-s0102t:430_5": "atthāpattisiddhamatthaṃ niddhāretvā sarūpato dassetuṃ “virāgo”tiādi vuttaṃ. Tattha",
  "tika-s0102t:430_6": "āgatavasenāti tathā āgatapāḷivasena “virāgo nirodho”ti hi tattha nibbānaṃ vuttanti",
  "tika-s0102t:430_7": "idha “virāgasaññā, nirodhasaññā”ti vuttasaññā nibbānārammaṇāpi siyuṃ. Tena vuttaṃ",
  "tika-s0102t:430_8": "“dve lokuttarāpi hontī”ti.",
  "tika-s0102t:431_0": "141. Mettā etassa atthīti mettaṃ, cittaṃ. Taṃsamuṭṭhānaṃ kāyakammaṃ mettaṃ kāyakammaṃ.",
  "tika-s0102t:431_1": "Esa nayo sesadvayepi. Imānipi mettākāyakammādīni bhikkhūnaṃ vasena āgatāni tesaṃ",
  "tika-s0102t:431_2": "seṭṭhaparisabhāvato. Yathā pana bhikkhūsupi labbhanti, evaṃ gihīsupi labbhanti catuparisasādhāraṇattāti",
  "tika-s0102t:431_3": "taṃ dassento “bhikkhūnañhī”tiādimāha. Kāmaṃ ādibrahmacariyakadhammassavanenapi mettākāyakammāni",
  "tika-s0102t:431_4": "labbhanti, nippariyāyato pana cārittadhammassavanena ayamattho icchitoti dassento",
  "tika-s0102t:431_5": "“ābhisamācārikadhammapūraṇa”nti āha. Tepiṭakampi buddhavacanaṃ paripucchanaatthakathanavasena",
  "tika-s0102t:431_6": "pavattiyamānaṃ hitajjhāsayena pavattitabbato.",
  "tika-s0102t:432_0": "Āvīti pakāsaṃ, pakāsabhāvo cettha yaṃ uddissa taṃ kāyakammaṃ karīyati, tassa sammukhabhāvatoti",
  "tika-s0102t:432_1": "āha “sammukhā”ti. Rahoti appakāsaṃ, appakāsatā ca yaṃ uddissa taṃ kāyakammaṃ karīyati,",
  "tika-s0102t:432_2": "tassa paccakkhābhāvatoti āha “parammukhā”ti. Sahāyabhāvagamanaṃ tesaṃ purato. Ubhayehīti",
  "tika-s0102t:432_3": "navakehi, therehi ca.",
  "tika-s0102t:433": "Paggayhāti paggaṇhitvā uccaṃ katvā.",
  "tika-s0102t:434_0": "Kāmaṃ mettāsinehasiniddhānaṃ nayanānaṃ ummīlanā, pasannena mukhena olokanañca mettaṃ",
  "tika-s0102t:434_1": "kāyakammameva, yassa pana cittassa vasena nayanānaṃ mettāsinehasiniddhatā, mukhassa",
  "tika-s0102t:434_2": "ca pasannatā, taṃ sandhāya vuttaṃ “mettaṃ manokammaṃ nāmā”ti.",
  "tika-s0102t:435_0": "Lābhasaddo kammasādhano “lābhāvata, lābho laddho”tiādīsu viya, so cettha “dhammaladdhā”ti",
  "tika-s0102t:435_1": "vacanato atītakālikoti āha “cīvarādayo laddhapaccayā”ti. Dhammato āgatāti dhammikā.",
  "tika-s0102t:435_2": "Tenāha “dhammaladdhā”ti. Imameva hi atthaṃ dassetuṃ “kuhanādī”tiādi vuttaṃ. Cittena",
  "tika-s0102t:435_3": "vibhajanapubbakaṃ kāyena vibhajananti mūlameva dassetuṃ “evaṃ cittena vibhajana”nti",
  "tika-s0102t:435_4": "vuttaṃ, tena cittuppādamattenapi paṭivibhāgo na kātabboti dasseti. Appaṭivibhattanti",
  "tika-s0102t:435_5": "bhāvanapuṃsakaniddeso, appaṭivibhattaṃ vā lābhaṃ bhuñjatīti kammaniddeso eva.",
  "tika-s0102t:436_0": "Taṃ taṃ neva gihīnaṃ deti attano ājīvasodhanatthaṃ. Na attanā bhuñjatīti attanāva",
  "tika-s0102t:436_1": "na paribhuñjati “mayhaṃ asādhāraṇabhogitā mā hotū”ti. “Paṭiggaṇhanto ca…pe… passatī”ti",
  "tika-s0102t:436_2": "iminā tassa lābhassa tīsupi kālesu sādhāraṇato ṭhapanaṃ dassitaṃ. “Paṭiggaṇhanto",
  "tika-s0102t:436_3": "ca saṅghena sādhāraṇaṃ hotū”ti iminā paṭiggahaṇakālo dassito, “gahetvā…pe… passatī”ti",
  "tika-s0102t:436_4": "iminā paṭiggahitakālo, tadubhayaṃ pana tādisena pubbābhogena vinā na hotīti atthasiddho",
  "tika-s0102t:436_5": "purimakālo. Tayidaṃ paṭiggahaṇato pubbe vassa hoti “saṅghena sādhāraṇaṃ hotūti paṭiggahessāmī”ti.",
  "tika-s0102t:436_6": "Paṭiggaṇhantassa hoti “saṅghena sādhāraṇaṃ hotūti paṭiggaṇhāmī”ti. Paṭiggahetvā hoti",
  "tika-s0102t:436_7": "“saṅghena sādhāraṇaṃ hotūti paṭiggahitaṃ mayā”ti evaṃ tilakkhaṇasampannaṃ katvā laddhalābhaṃ",
  "tika-s0102t:436_8": "osānalakkhaṇaṃ avikopetvā paribhuñjanto sādhāraṇabhogī, appaṭivibhattabhogī ca hoti.",
  "tika-s0102t:437_0": "Imaṃ pana sāraṇīyadhammanti imaṃ catutthaṃ saritabbayuttadhammaṃ. Na hi…pe… gaṇhanti,",
  "tika-s0102t:437_1": "tasmā sādhāraṇabhogitā eva dussīlassa natthīti ārambhopi tāva na sambhavati, kuto",
  "tika-s0102t:437_2": "pūraṇanti adhippāyo. “Parisuddhasīlo”ti iminā lābhassa dhammikabhāvaṃ dasseti. “Vattaṃ",
  "tika-s0102t:437_3": "akhaṇḍento”ti iminā appaṭivibhattabhogitaṃ, sādhāraṇabhogitañca dasseti. Sati pana",
  "tika-s0102t:437_4": "tadubhaye sāraṇīyadhammo pūrito eva hotīti āha “pūretī”ti. “Odissakaṃ katvā”ti etena",
  "tika-s0102t:437_5": "anodissakaṃ katvā pituno, ācariyupajjhāyādīnaṃ vā therāsanato paṭṭhāya dentassa sāraṇīyadhammoyeva",
  "tika-s0102t:437_6": "hotīti. Sāraṇīyadhammo panassa na hotīti paṭijagganaṭṭhāne odissakaṃ katvā dinnattā.",
  "tika-s0102t:437_7": "Tenāha “palibodhajagganaṃ nāma hotī”tiādi. Yadi evaṃ sabbena sabbaṃ sāraṇīyadhammapūrakassa",
  "tika-s0102t:437_8": "odissakadānaṃ na vaṭṭatīti? No na vaṭṭati yuttaṭṭhāneti dassento “tena panā”tiādimāha.",
  "tika-s0102t:437_9": "Gilānādīnaṃ odissakaṃ katvā dānaṃ appaṭivibhāgapakkhikaṃ “asukassa na dassāmī”ti",
  "tika-s0102t:437_10": "paṭikkhepassa abhāvato. Byatirekappadhāno hi paṭivibhāgo. Tenāha “avasesa”ntiādi.",
  "tika-s0102t:437_11": "Adātumpīti pi-saddena dātumpi vaṭṭatīti dasseti, tañca kho karuṇāyanavasena, na vattapūraṇavasena.",
  "tika-s0102t:438_0": "Susikkhitāyāti sāraṇīyadhammapūraṇavidhimhi suṭṭhu sikkhitāya, sukusalāyāti attho.",
  "tika-s0102t:438_1": "Idāni tassā kosallaṃ dassetuṃ “susikkhitāya hī”tiādi vuttaṃ. “Dvādasahi vassehi pūrati,",
  "tika-s0102t:438_2": "na tato ora”nti iminā tassa duppūraṇaṃ dasseti. Tathā hi so mahapphalo mahānisaṃso,",
  "tika-s0102t:438_3": "diṭṭhadhammikehipi tāva garutarehi phalānisaṃsehi ca anugato. Taṃsamaṅgī ca puggalo",
  "tika-s0102t:438_4": "visesalābhī ariyapuggalo viya loke acchariyabbhutadhammasamannāgato hoti. Tathā hi",
  "tika-s0102t:438_5": "so duppajahaṃ dānamayassa, sīlamayassa ca puññassa paṭipakkhadhammaṃ sudūre vikkhambhitaṃ",
  "tika-s0102t:438_6": "katvā suvisuddhena cetasā loke pākaṭo paññāto hutvā viharati, tassimamatthaṃ byatirekato,",
  "tika-s0102t:438_7": "anvayato ca vibhāvetuṃ “sace hī”tiādi vuttaṃ, taṃ suviññeyyameva.",
  "tika-s0102t:439_0": "Idāni ye samparāyike, diṭṭhadhammike ca ānisaṃse dassetuṃ “eva”ntiādi vuttaṃ. Neva",
  "tika-s0102t:439_1": "issā, na macchariyaṃ hoti cirakālabhāvanāya vidhutabhāvato. Manussānaṃ piyo hoti",
  "tika-s0102t:439_2": "pariccāgasīlatāya visuddhattā. Tenāha “dadaṃ piyo hoti bhajanti naṃ bahū”tiādi. Sulabhapaccayo",
  "tika-s0102t:439_3": "hoti dānavasena uḷārajjhāsayānaṃ paccayalābhassa idhānisaṃsabhāvato dānassa. Pattagataṃ",
  "tika-s0102t:439_4": "assa diyyamānaṃ na khīyati pattagatavasena dvādasavassikassa mahāpattassa avicchedena",
  "tika-s0102t:439_5": "pūritattā. Aggabhaṇḍaṃ labhati devasikaṃ dakkhiṇeyyānaṃ aggato paṭṭhāya dānassa dinnattā.",
  "tika-s0102t:439_6": "Bhayevā…pe… āpajjanti deyyapaṭiggāhakavikappaṃ akatvā attani nirapekkhacittena cirakālaṃ",
  "tika-s0102t:439_7": "dānapūratāya pasāditacittattā.",
  "tika-s0102t:440_0": "Tatrāti tesu ānisaṃsesu vibhāvetabbesu. Imāni taṃ dīpanāni vatthūni kāraṇāni. Alabhantāpīti",
  "tika-s0102t:440_1": "amahāpuññatāya na lābhino samānāpi. Bhikkhācāramaggasabhāganti sabhāgaṃ tabbhāgiyaṃ",
  "tika-s0102t:440_2": "bhikkhācāramaggaṃ jānanti.",
  "tika-s0102t:441_0": "Anuttarimanussadhammattā, therānaṃ saṃsayavinodanatthañca “sāraṇīyadhammo me bhante",
  "tika-s0102t:441_1": "pūrito”ti āha. Tathā hi dutiyavatthusmimpi therena attā pakāsito. Manussānaṃ piyatāya,",
  "tika-s0102t:441_2": "sulabhapaccayatāyapi idaṃ vatthumeva. Pattagatākhīyanassa pana visesaṃ vibhāvanato",
  "tika-s0102t:441_3": "“idaṃ tāva…pe… ettha vatthu”nti vuttaṃ.",
  "tika-s0102t:442_0": "Giribhaṇḍamahāpūjāyāti cetiyagirimhi sakalalaṅkādīpe, yojanappamāṇe samudde ca nāvāsaṅghāṭādike",
  "tika-s0102t:442_1": "ṭhapetvā dīpapupphagandhādīhi kariyamānamahāpūjāyaṃ. Pariyāyenapīti lesenapi. Anucchavikanti",
  "tika-s0102t:442_2": "sāraṇīyadhammapūraṇatopi idaṃ yathābhūtappavedanaṃ tumhākaṃ anucchavikanti attho.",
  "tika-s0102t:443": "Anārocetvāva palāyiṃsu corabhayena. “Attano dujjīvikāyā”ti ca vadanti.",
  "tika-s0102t:444": "Vaṭṭissatīti kappissati. Therī sāraṇīyadhammapūrikā ahosi, therassa pana sīlatejeneva devatā ussukkaṃ āpajji.",
  "tika-s0102t:445_0": "Natthi etesaṃ khaṇḍanti akhaṇḍāni. Taṃ pana nesaṃ khaṇḍaṃ dassetuṃ “yassā”tiādi vuttaṃ.",
  "tika-s0102t:445_1": "Tattha upasampannasīlānaṃ uddesakkamena ādi antā veditabbā. Tenāha “sattasū”tiādi.",
  "tika-s0102t:445_2": "Anupasampannasīlānaṃ pana samādānakkamenapi ādi antā labbhanti. Pariyante chinnasāṭako",
  "tika-s0102t:445_3": "viyāti vatthante, dasante vā chinnavatthaṃ viya, visadisūdāharaṇaṃ cetaṃ “akhaṇḍānī”ti",
  "tika-s0102t:445_4": "imassa adhigatattā. Evaṃ sesānipi udāharaṇāni. Khaṇḍitabhinnatā khaṇḍaṃ, taṃ etassa",
  "tika-s0102t:445_5": "atthīti khaṇḍaṃ, sīlaṃ. “Chidda”ntiādīsupi eseva nayo. Vemajjhe bhinnaṃ vinivijjhanavasena",
  "tika-s0102t:445_6": "visabhāgavaṇṇena gāvī viyāti sambandho. Sabalarahitāni asabalāni. Tathā akammāsāni.",
  "tika-s0102t:445_7": "Sīlassa taṇhādāsabyato mocanaṃ vivaṭṭūpanissayabhāvāpādanaṃ. Yasmā ca taṃsamaṅgīpuggalo",
  "tika-s0102t:445_8": "serī sayaṃvasī bhujisso nāma hoti, tasmāpi bhujissāni. Tenevāha “bhujissabhāvakāraṇato",
  "tika-s0102t:445_9": "bhujissānī”ti. Suparisuddhabhāvena pāsaṃsattā viññupasatthāni. Imināhaṃ sīlena devo",
  "tika-s0102t:445_10": "vā bhaveyyaṃ, devaññataro vā, tattha “nicco dhuvo sassato”ti, “sīlena suddhī”ti ca",
  "tika-s0102t:445_11": "evaṃ ādinā taṇhādiṭṭhīhi aparāmaṭṭhattā. “Ayaṃ te sīlesu doso”ti catūsupi vipattīsu",
  "tika-s0102t:445_12": "yāya kāyaci vipattiyā dassanena parāmaṭṭhuṃ anuddhaṃsetuṃ. Samādhisaṃvattanappayojanāni",
  "tika-s0102t:445_13": "samādhisaṃvattanikāni.",
  "tika-s0102t:446_0": "Samānabhāvūpagatasīlāti sīlasampattiyā samānabhāvaṃ upagatasīlā sabhāgavuttikā. Kāmaṃ",
  "tika-s0102t:446_1": "puthujjanānañca catupārisuddhisīle nānattaṃ na siyā, taṃ pana na ekantikaṃ, idaṃ",
  "tika-s0102t:446_2": "ekantikaṃ niyatabhāvatoti āha “natthi maggasīle nānatta”nti. Taṃ sandhāyetaṃ vuttanti",
  "tika-s0102t:446_3": "maggasīlaṃ sandhāya etaṃ “yāni tāni sīlānī”tiādi vuttaṃ.",
  "tika-s0102t:447_0": "Yāyanti yā ayaṃ mayhañceva tumhākañca paccakkhabhūtā. Diṭṭhīti maggasammādiṭṭhi.",
  "tika-s0102t:447_1": "Niddosāti nidhutadosā, samucchinnarāgādipāpadhammāti attho. Niyyātīti vaṭṭadukkhato",
  "tika-s0102t:447_2": "nissarati nigacchati. Sayaṃ niyyantasseva hi “taṃsamaṅgīpuggalaṃ vaṭṭadukkhato niyyāpetī”ti",
  "tika-s0102t:447_3": "vuccati. Yā satthu anusiṭṭhi, taṃ karotīti takkaro, tassa, yathānusiṭṭhaṃ paṭipajjanakassāti",
  "tika-s0102t:447_4": "attho. Samānadiṭṭhibhāvanti sadisadiṭṭhibhāvaṃ saccasampaṭivedhena abhinnadiṭṭhibhāvaṃ.",
  "tika-s0102t:447_5": "Vuddhiyevāti ariyavinaye guṇehi vuḍḍhiyeva, no parihānīti ayaṃ aparihāniyadhammadesanā",
  "tika-s0102t:447_6": "attanopi sāsanassa addhaniyataṃ ākaṅkhantena bhagavatā idha desitā.",
  "tika-s0102t:448_0": "142. Āsannaparinibbānattāti katipayamāsādhikena saṃvaccharamattena parinibbānaṃ bhavissatīti",
  "tika-s0102t:448_1": "katvā vuttaṃ. Etaṃyevāti “iti sīla”ntiādikaṃyeva iti sīlanti ettha iti-saddo pakārattho,",
  "tika-s0102t:448_2": "parimāṇattho ca ekajjhaṃ katvā gahitoti āha “evaṃ sīlaṃ ettakaṃ sīla”nti. Evaṃ sīlanti",
  "tika-s0102t:448_3": "evaṃ pabhedaṃ sīlaṃ. Ettakanti etaṃ paramaṃ, na ito bhiyyo. Catupārisuddhisīlanti",
  "tika-s0102t:448_4": "maggassa sambhārabhūtaṃ lokiyacatupārisuddhisīlaṃ. Cittekaggatā samādhīti etthāpi",
  "tika-s0102t:448_5": "eseva nayo. Yasmiṃ sīle ṭhatvāti yasmiṃ lokuttarakusalassa padaṭṭhānabhūte “pubbeva",
  "tika-s0102t:448_6": "kho panassa kāyakammaṃ vacīkammaṃ ājīvo suparisuddho hotī”ti evaṃ vuttasīle patiṭṭhāya.",
  "tika-s0102t:448_7": "Esoti maggaphalasamādhi. Paribhāvitoti tena sīlena sabbaso bhāvito sambhāvito. Mahapphalo",
  "tika-s0102t:448_8": "hoti mahānisaṃsoti maggasamādhi tāva sāmaññaphalehi mahapphalo, vaṭṭadukkhavūpasamena",
  "tika-s0102t:448_9": "mahānisaṃso. Itaro paṭippassaddhippahānena mahapphalo, nibbutisukhuppattiyā mahānisaṃso.",
  "tika-s0102t:448_10": "Yamhi samādhimhi ṭhatvāti yasmiṃ lokuttarakusalassa padaṭṭhānabhūte pādakajjhānasamādhimhi",
  "tika-s0102t:448_11": "ceva vuṭṭhānagāminisamādhimhi ca ṭhatvā. Sāti maggaphalapaññā. Tena paribhāvitāti",
  "tika-s0102t:448_12": "tena yathāvuttasamādhinā sabbaso bhāvitā paribhāvitā. Mahapphalamahānisaṃsatā samādhimhi",
  "tika-s0102t:448_13": "vuttanayena veditabbā. Api ca te bojjhaṅgamaggaṅgajhānaṅgappabhedahetutāya mahapphalā",
  "tika-s0102t:448_14": "sattadakkhiṇeyyapuggalavibhāgahetutāya mahānisaṃsāti veditabbā. Yāya paññāya ṭhatvāti",
  "tika-s0102t:448_15": "yāyaṃ vipassanāpaññāyaṃ, samādhivipassanāpaññāyaṃ vā ṭhatvā. Samathayānikassa hi",
  "tika-s0102t:448_16": "samādhisahagatāpi paññā maggādhigamāya visesapaccayo hotiyeva. Sammadevāti suṭṭhuyeva",
  "tika-s0102t:448_17": "yathā āsavānaṃ lesopi nāvasissati, evaṃ sabbaso āsavehi vimuccati. Aggamaggakkhaṇañhi sandhāyetaṃ vuttaṃ.",
  "tika-s0102t:449_0": "143. Lokiyatthasaddānaṃ viya abhiranta-saddassa siddhi daṭṭhabbā. Abhirantaṃ abhirataṃ",
  "tika-s0102t:449_1": "abhiratīti hi atthato ekaṃ. Abhiranta-saddo cāyaṃ abhirucipariyāyo, na assādapariyāyo.",
  "tika-s0102t:449_2": "Assādavasena hi katthaci vasantassa assādavatthuvigamena siyā tassa tattha anabhirati,",
  "tika-s0102t:449_3": "yadidaṃ khīṇāsavānaṃ natthi, pageva buddhānanti āha “buddhānaṃ…pe… natthī”ti. Abhirativasena",
  "tika-s0102t:449_4": "katthaci vasitvā tadabhāvato aññattha gamanaṃ nāma buddhānaṃ natthi. Veneyyavinayanatthaṃ",
  "tika-s0102t:449_5": "pana katthaci vasitvā tasmiṃ siddhe veneyyavinayanatthameva tato aññattha gacchanti,",
  "tika-s0102t:449_6": "ayamettha yathāruci. Āyāmāti ettha ā-saddo “āgacchā”ti iminā samānatthoti āha “ehi",
  "tika-s0102t:449_7": "yāmā”ti. Ayāmāti pana pāṭhe a-kāro nipātamattaṃ. Santikāvacarattā theraṃ ālapati,",
  "tika-s0102t:449_8": "na pana tadā satthu santike vasantānaṃ bhikkhūnaṃ abhāvato. Aparicchinnagaṇano hi",
  "tika-s0102t:449_9": "tadā bhagavato santike bhikkhusaṅgho. Tenāha “mahatā bhikkhusaṅghena saddhi”nti.",
  "tika-s0102t:449_10": "Ambalaṭṭhikāgamananti ambalaṭṭhikāgamanapaṭisaṃyuttapāṭhamāha. Pāṭaligamaneti etthāpi",
  "tika-s0102t:449_11": "eseva nayo. Uttānameva anantaraṃ, heṭṭhā ca saṃvaṇṇitarūpattā.",
  "tika-s0102t:450": "Sāriputtasīhanādavaṇṇanā",
  "tika-s0102t:451": "145. “Āyasmā sāriputto”tiādi pāṭhajātaṃ. Sampasādanīyeti sampasādanīyasutte vitthāritaṃ porāṇaṭṭhakathāyaṃ, tasmā mayampi tattheva naṃ atthato vitthārayissāmāti adhippāyo.",
  "tika-s0102t:452": "Dussīlaādīnavavaṇṇanā",
  "tika-s0102t:453_0": "148. Āgantvā vasanti ettha āgantukāti āvasatho, tadeva agāranti āha “āvasathāgāranti",
  "tika-s0102t:453_1": "āgantukānaṃ āvasathageha”nti. Dvinnaṃ rājūnanti licchavirājamagadharājūnaṃ. Sahāyakāti",
  "tika-s0102t:453_2": "sevakā. Kulānīti kuṭumbike. Santhatanti santhari, sabbaṃ santhari sabbasanthari,",
  "tika-s0102t:453_3": "taṃ sabbasanthariṃ. Bhāvanapuṃsakaniddeso cāyaṃ. Tenāha “yathā sabbaṃ santhataṃ hoti, eva”nti.",
  "tika-s0102t:454_0": "149. Dussīloti ettha du-saddo abhāvattho “duppañño”tiādīsu viya, na garahatthoti",
  "tika-s0102t:454_1": "āha “asīlo nissīlo”ti. Bhinnasaṃvaroti ettha yo samādinnasīlo kenaci kāraṇena sīlabhedaṃ",
  "tika-s0102t:454_2": "patto, so tāva bhinnasaṃvaro hoti. Yo pana sabbena sabbaṃ asamādinnasīlo ācārahīno,",
  "tika-s0102t:454_3": "so kathaṃ bhinnasaṃvaro nāma hotīti? Sopi sādhusamācārassa parihāniyassa bheditattā",
  "tika-s0102t:454_4": "bhinnasaṃvaro eva nāma. Vissaṭṭhasaṃvaro saṃvararahitoti hi vuttaṃ hoti.",
  "tika-s0102t:455": "Taṃ taṃ sippaṭṭhānaṃ. Māghātakāleti “mā ghātetha pāṇino”ti evaṃ māghātāti ghosanaṃ ghositadivase.",
  "tika-s0102t:456": "Abbhuggacchati pāpako kittisaddo.",
  "tika-s0102t:457": "Ajjhāsayena maṅku hotiyeva vippaṭisāribhāvato.",
  "tika-s0102t:458_0": "Tassāti dussīlassa. Samādāya pavattiṭṭhānanti uṭṭhāya samuṭṭhāya katakāraṇaṃ. Āpāthaṃ",
  "tika-s0102t:458_1": "āgacchatīti taṃ manaso upaṭṭhāti. Ummīletvā idhalokanti ummīlanakāle attano puttadārādidassanavasena",
  "tika-s0102t:458_2": "idha lokaṃ passati. Nimīletvā paralokanti nimīlanakāle gatinimittupaṭṭhānavasena",
  "tika-s0102t:458_3": "paralokaṃ passati. Tenāha “cattāro apāyā”tiādi. Pañcamapadanti “kāyassa bhedā”tiādinā",
  "tika-s0102t:458_4": "vutto pañcamo ādīnavakoṭṭhāso.",
  "tika-s0102t:459": "Sīlavantaānisaṃsavaṇṇanā",
  "tika-s0102t:460_0": "150. Vuttavipariyāyenāti vuttāya ādīnavakathāya vipariyāyena. “Appamatto taṃ taṃ",
  "tika-s0102t:460_1": "kasivāṇijjādiṃ yathākālaṃ sampādetuṃ sakkotī”tiādinā “pāsaṃsaṃ sīlamassa atthīti",
  "tika-s0102t:460_2": "sīlavā. Sīlasampannoti sīlena samannāgato. Sampannasīlo”ti evamādikaṃ pana atthavacanaṃ",
  "tika-s0102t:460_3": "sukaranti anāmaṭṭhaṃ.",
  "tika-s0102t:461": "151. Pāḷimuttakāyāti saṅgītianāruḷhāya dhammikathāya. Tatthevāti āvasathāgāre eva.",
  "tika-s0102t:462": "Pāṭaliputtanagaramāpanavaṇṇanā",
  "tika-s0102t:463_0": "152. Issariyamattāyāti issariyappamāṇena, issariyena ceva vittūpakaraṇena cāti evaṃ",
  "tika-s0102t:463_1": "vā attho daṭṭhabbo. Upabhogūpakaraṇānipi hi loke “mattā”ti vuccanti. Pāṭaligāmaṃ",
  "tika-s0102t:463_2": "nagaraṃ katvāti pubbe “pāṭaligāmo”ti laddhanāmaṃ ṭhānaṃ idāni nagaraṃ katvā. Māpentīti",
  "tika-s0102t:463_3": "patiṭṭhāpenti. Āyamukhapacchindanatthanti āyadvārānaṃ upacchedanāya. “Sahassasevā”ti",
  "tika-s0102t:463_4": "vā pāṭho, sahassaso eva. Tenāha “ekekavaggavasena sahassaṃ sahassaṃ hutvā”ti. Gharavatthūnīti",
  "tika-s0102t:463_5": "gharapatiṭṭhāpanaṭṭhānāni. Cittāni namantīti taṃtaṃdevatānubhāvena tattha tattheva",
  "tika-s0102t:463_6": "cittāni namanti vatthuvijjāpāṭhakānaṃ, yattha yattha tāhi vatthūni pariggahitāni.",
  "tika-s0102t:463_7": "Sippānubhāvenāti sippānugatavijjānubhāvena. Nāgaggāhoti nāgānaṃ nivāsappariggaho.",
  "tika-s0102t:463_8": "Sesadvayesupi eseva nayo. Pāsāṇoti appalakkhaṇapāsāṇo. Khāṇukoti yo koci khāṇuko.",
  "tika-s0102t:463_9": "Sippaṃ jappitvā tādisaṃ sārambhaṭṭhānaṃ pariharitvā anārambhe ṭhāne tāhi vatthupariggāhikāhi",
  "tika-s0102t:463_10": "devatāhi saddhiṃ mantayamānā viya taṃtaṃgehāni māpenti upadesadānavasena. Nesanti",
  "tika-s0102t:463_11": "vatthuvijjāpāṭhakānaṃ, sabbāsaṃ devatānaṃ. Maṅgalaṃ vaḍḍhāpessantīti maṅgalaṃ brūhessanti.",
  "tika-s0102t:463_12": "Paṇḍitadassanādīni hi uttamamaṅgalāni. Tenāha “atha maya”ntiādi.",
  "tika-s0102t:464": "Saddo abbhuggacchati avayavadhammena samudāyassa apadisitabbato yathā “alaṅkato devadatto”ti.",
  "tika-s0102t:465_0": "Ariyakamanussānanti ariyadesavāsimanussānaṃ. Rāsivasenevāti “sahassaṃ satasahassa”ntiādinā",
  "tika-s0102t:465_1": "rāsivaseneva, appakassa pana bhaṇḍassa kayavikkayo aññatthāpi labbhatevāti “rāsivasenevā”ti",
  "tika-s0102t:465_2": "vuttaṃ. Vāṇijāya patho pavattiṭṭhānanti vaṇippathoti purimavikappe attho dutiyavikappe",
  "tika-s0102t:465_3": "pana vāṇijānaṃ patho pavattiṭṭhānanti, vaṇippathoti imamatthaṃ dassento “vāṇijānaṃ",
  "tika-s0102t:465_4": "vasanaṭṭhāna”nti āha. Bhaṇḍapuṭe bhindanti mocenti etthāti puṭabhedananti ayamettha",
  "tika-s0102t:465_5": "atthoti āha “bhaṇḍapuṭe…pe… vuttaṃ hotī”ti.",
  "tika-s0102t:466": "Ca-kārattho samuccayattho vā-saddo.",
  "tika-s0102t:467_0": "153. Kāḷakaṇṇī sattāti attanā kaṇhadhammabahulatāya paresañca kaṇhavipākānatthanibbattinimittatāya",
  "tika-s0102t:467_1": "“kāḷakaṇṇī”ti laddhanāmā parūpaddavakarā appesakkhasattā. Tanti bhagavantaṃ. Pubbaṇhasamayanti",
  "tika-s0102t:467_2": "pubbaṇhe ekaṃ samayaṃ. Gāmappavisananīhārenāti gāmappavesana nivasanākārena. Kāyapaṭibaddhaṃ",
  "tika-s0102t:467_3": "katvāti cīvaraṃ pārupitvā, pattaṃ hatthena gahetvāti attho.",
  "tika-s0102t:468": "Etthāti etasmiṃ vā sakappitappadese. Saññateti sammadeva saññate susaṃvutakāyavācācitte.",
  "tika-s0102t:469_0": "Pattiṃ dadeyyāti attanā pasutaṃ puññaṃ tāsaṃ devatānaṃ anuppadajjeyya. “Pūjitā”tiādīsu",
  "tika-s0102t:469_1": "tadeva pattidānaṃ pūjā, anāgate eva upaddave ārakkhasaṃvidhānaṃ paṭipūjā. “Yebhuyyena",
  "tika-s0102t:469_2": "ñātimanussā ñātipetānaṃ pattidānādinā pūjanamānanādīni karonti ime pana aññātakāpi",
  "tika-s0102t:469_3": "samānā tathā karonti, tasmā nesaṃ sakkaccaṃ ārakkhā saṃvidhātabbā”ti aññamaññaṃ sampavāretvā",
  "tika-s0102t:469_4": "devatā tattha ussukkaṃ āpajjantīti dassento “ime”tiādimāha. Balikammakaraṇaṃ mānanaṃ,",
  "tika-s0102t:469_5": "sampati uppannaparissayaharaṇaṃ paṭimānanti dassetuṃ “ete”tiādi vuttaṃ.",
  "tika-s0102t:470": "Sundarāni passatīti sundarāni iṭṭhāni eva passati, na aniṭṭhāni.",
  "tika-s0102t:471_0": "154. Āṇiyo koṭṭetvāti lahuke dārudaṇḍe gahetvā kavāṭaphalake viya aññamaññaṃ sambandhe",
  "tika-s0102t:471_1": "kātuṃ āṇiyo koṭṭetvā. Nāvāsaṅkhepena kataṃ uḷumpaṃ, veḷunaḷādike saṅgharitvā valliādīhi",
  "tika-s0102t:471_2": "kalāpavasena bandhitvā kattabbaṃ kullaṃ.",
  "tika-s0102t:472_0": "Udakaṭṭhānassetaṃ adhivacananti yathāvuttassa yassa kassaci udakaṭṭhānassa etaṃ “aṇṇava”nti",
  "tika-s0102t:472_1": "adhivacanaṃ, samuddassevāti adhippāyo. Saranti idha nadī adhippetā sarati sandatīti",
  "tika-s0102t:472_2": "katvā. Gambhīravitthatanti agādhaṭṭhena gambhīraṃ, sakalalokattayabyāpitāya vitthataṃ.",
  "tika-s0102t:472_3": "Visajjāti anāsajja appatvā. Pallalāni tesaṃ ataraṇato. Vināyeva kullenāti īdisaṃ",
  "tika-s0102t:472_4": "udakaṃ kullena īdisena vinā eva tiṇṇā medhāvino janā, taṇhāsaraṃ pana ariyamaggasaṅkhātaṃ",
  "tika-s0102t:472_5": "setuṃ katvā nittiṇṇāti yojanā.",
  "tika-s0102t:473": "Paṭhamabhāṇavāravaṇṇanā niṭṭhitā.",
  "tika-s0102t:474": "Ariyasaccakathāvaṇṇanā",
  "tika-s0102t:475_0": "155. Mahāpanādassa rañño. Pāsādakoṭiyaṃ katagāmoti pāsādassa patitathupikāya patiṭṭhitaṭṭhāne",
  "tika-s0102t:475_1": "niviṭṭhagāmo. Ariyabhāvakarānanti ye paṭivijjhanti, tesaṃ ariyabhāvakarānaṃ nimittassa",
  "tika-s0102t:475_2": "kattubhāvūpacāravaseneva vuttaṃ. Tacchāvipallāsabhūtabhāvena saccānaṃ. Anubodho pubbabhāgiyaṃ",
  "tika-s0102t:475_3": "ñāṇaṃ, paṭivedho maggañāṇena abhisamayo, tattha yasmā anubodhapubbako paṭivedho anubodhena",
  "tika-s0102t:475_4": "vinā na hoti, anubodhopi ekacco paṭivedhena sambandho, tadubhayābhāvahetukañca vaṭṭeva",
  "tika-s0102t:475_5": "saṃsaraṇaṃ, tasmā vuttaṃ pāḷiyaṃ “ananubodhā…pe… tumhākañcā”ti. Paṭisandhiggahaṇavasena",
  "tika-s0102t:475_6": "bhavato bhavantarūpagamanaṃ sandhāvanaṃ, aparāparaṃ cavanupapajjanavasena sañcaraṇaṃ",
  "tika-s0102t:475_7": "saṃsaraṇanti āha “bhavato”tiādi. Sandhāvitasaṃsaritapadānaṃ kammasādhanataṃ sandhāyāha",
  "tika-s0102t:475_8": "“mayā ca tumhehi cā”ti paṭhamavikappe. Dutiyavikappe pana bhāvasādhanataṃ hadaye",
  "tika-s0102t:475_9": "katvā “mamañceva tumhākañcā”ti yathārutavaseneva vuttaṃ. Nayanasamatthāti pāpanasamatthā,",
  "tika-s0102t:475_10": "dīgharajjunā baddhasakuṇaṃ viya rajjuhattho puriso desantaraṃ taṇhārajjunā baddhaṃ",
  "tika-s0102t:475_11": "sattasantānaṃ abhisaṅkhāro bhavantaraṃ neti etāyāti bhavanetti, taṇhā, sā ariyamaggasatthena",
  "tika-s0102t:475_12": "suṭṭhu hatā chinnāti bhavanettisamūhatā.",
  "tika-s0102t:476": "Anāvattidhammasambodhiparāyaṇavaṇṇanā",
  "tika-s0102t:477_0": "156. Dve gāmā “nātikā”ti evaṃ laddhanāmo, ña-kārassa cāyaṃ na-kārādesena niddeso",
  "tika-s0102t:477_1": "“animittā na nāyare”tiādīsu viya. Tenāha “ñātigāmake”ti. Giñjakā vuccanti iṭṭhakā,",
  "tika-s0102t:477_2": "giñjakāhi eva kato āvasathoti giñjakāvasatho. So kira āvāso yathā sudhāparikammena",
  "tika-s0102t:477_3": "sampayojanaṃ natthi, evaṃ iṭṭhakāhi eva cinitvā chādetvā kato. Tena vuttaṃ “iṭṭhakāmaye",
  "tika-s0102t:477_4": "āvasathe”ti. Tulādaṇḍakavāṭaphalakāni pana dārumayāneva.",
  "tika-s0102t:478_0": "157. Oraṃ vuccati kāmadhātu, paccayabhāvena taṃ oraṃ bhajantīti orambhāgiyāni, orambhāgassa",
  "tika-s0102t:478_1": "vā hitāni orambhāgiyāni. Tenāha “heṭṭhābhāgiyāna”ntiādi. Tīhi maggehīti heṭṭhimehi",
  "tika-s0102t:478_2": "tīhi maggehi. Tehi pahātabbatāya hi nesaṃ saṃyojanānaṃ orambhāgiyatā. Orambhañjiyāni",
  "tika-s0102t:478_3": "vā orambhāgiyāni vuttāni niruttinayena. Idāni byatirekamukhena nesaṃ orambhāgiyabhāvaṃ",
  "tika-s0102t:478_4": "vibhāvetuṃ “tatthā”tiādi vuttaṃ. Vikkhambhitāni samatthatāvighātena puthujjanānaṃ,",
  "tika-s0102t:478_5": "samucchinnāni sabbaso abhāvena ariyānaṃ rūpārūpabhavūpapattiyā vibandhāya na hontīti",
  "tika-s0102t:478_6": "vuttaṃ “avikkhambhitāni asamucchinnānī”ti. Nibbattavasenāti paṭisandhiggahaṇavasena.",
  "tika-s0102t:478_7": "Gantuṃ na denti mahaggatagāmikammāyūhanassa vinibandhanato. Sakkāyadiṭṭhiādīni tīṇi",
  "tika-s0102t:478_8": "saṃyojanāni kāmacchandabyāpādā viya mahaggatūpapattiyā avinibandhabhūtānipi kāmabhavūpapattiyā",
  "tika-s0102t:478_9": "visesapaccayattā tattha mahaggatabhave nibbattampi tannibbattihetukammaparikkhaye",
  "tika-s0102t:478_10": "kāmabhavūpapattipaccayatāya mahaggatabhavato ānetvā puna idheva kāmabhave eva nibbattāpenti,",
  "tika-s0102t:478_11": "tasmā sabbānipi pañcapi saṃyojanāni orambhāgiyāni eva. Paṭisandhivasena anāgamanasabhāvāti",
  "tika-s0102t:478_12": "paṭisandhiggahaṇavasena tasmā lokā idha na āgamanasabhāvā. Buddhadassanatheradassanadhammassavanānaṃ",
  "tika-s0102t:478_13": "panatthāyassa āgamanaṃ anivāritaṃ.",
  "tika-s0102t:479_0": "Kadāci karahaci uppattiyā saviraḷākāratā pariyuṭṭhānamandatāya abahalatāti dvedhāpi",
  "tika-s0102t:479_1": "tanubhāvo. Abhiṇhanti bahuso. Bahalabahalāti tibbatibbā. Yattha uppajjanti, taṃ santānaṃ",
  "tika-s0102t:479_2": "maddantā, pharantā, sādhentā, andhakāraṃ karontā uppajjanti, dvīhi pana maggehi pahīnattā",
  "tika-s0102t:479_3": "tanukatanukā mandamandā uppajjanti. “Puttadhītaro hontī”ti idaṃ akāraṇaṃ. Tathā hi",
  "tika-s0102t:479_4": "aṅgapaccaṅgaparāmasanamattenapi te honti. Idanti “rāgadosamohānaṃ tanuttā”ti idaṃ",
  "tika-s0102t:479_5": "vacanaṃ. Bhavatanukavasenāti appakabhavavasena. Tanti mahāsivattherassa vacanaṃ paṭikkhittanti",
  "tika-s0102t:479_6": "sambandho. Ye bhavā ariyānaṃ labbhanti, te paripuṇṇalakkhaṇabhavā eva. Ye na labbhanti,",
  "tika-s0102t:479_7": "tattha kīdisaṃ taṃ bhavatanukaṃ, tasmā ubhayathāpi bhavatanukassa asambhavo evāti",
  "tika-s0102t:479_8": "dassetuṃ “sotāpannassā”tiādi vuttaṃ. Aṭṭhame bhave bhavatanukaṃ natthi aṭṭhamasseva",
  "tika-s0102t:479_9": "bhavassa sabbasseva abhāvato. Sesesupi eseva nayo.",
  "tika-s0102t:480_0": "Kāmāvacaralokaṃ sandhāya vuttaṃ itarassa lokassa vasena tathā vattuṃ asakkuṇeyyattā.",
  "tika-s0102t:480_1": "Yo hi sakadāgāmī devamanussalokesu vomissakavasena nibbattati, sopi kāmabhavavaseneva",
  "tika-s0102t:480_2": "paricchinditabbo. Bhagavatā ca kāmaloke ṭhatvā “sakideva imaṃ lokaṃ āgantvā”ti vuttaṃ,",
  "tika-s0102t:480_3": "“imaṃ lokaṃ āgantvā”ti ca iminā pañcasu sakadāgāmīsu cattāro vajjetvā ekova gahito.",
  "tika-s0102t:480_4": "Ekacco hi idha sakadāgāmiphalaṃ patvā idheva parinibbāyati, ekacco idha patvā devaloke",
  "tika-s0102t:480_5": "parinibbāyati, ekacco devaloke patvā tattheva parinibbāyati, ekacco devaloke patvā",
  "tika-s0102t:480_6": "idhūpapajjitvā parinibbāyati, ime cattāro idha na labbhanti. Yo pana idha patvā devaloke",
  "tika-s0102t:480_7": "yāvatāyukaṃ vasitvā puna idhūpapajjitvā parinibbāyati, ayaṃ idha adhippeto. Aṭṭhakathāyaṃ",
  "tika-s0102t:480_8": "pana imaṃ lokanti kāmabhavo adhippetoti imamatthaṃ vibhāvetuṃ “sace hī”tiādinā aññaṃyeva catukkaṃ dassitaṃ.",
  "tika-s0102t:481_0": "Catūsu …pe… sabhāvoti attho apāyagamanīyānaṃ pāpadhammānaṃ sabbaso pahīnattā. Dhammaniyāmenāti",
  "tika-s0102t:481_1": "maggadhammaniyāmena. Niyato uparimaggādhigamassa avassaṃbhāvibhāvato. Tenāha “sambodhiparāyaṇo”ti.",
  "tika-s0102t:482": "Dhammādāsadhammapariyāyavaṇṇanā",
  "tika-s0102t:483_0": "158. Tesaṃ tesaṃ ñāṇagatinti tesaṃ tesaṃ sattānaṃ “asuko sotāpanno, asuko sakadāgāmī”tiādinā",
  "tika-s0102t:483_1": "taṃtaṃñāṇādhigamanaṃ. Ñāṇūpapattiṃ ñāṇābhisamparāyanti tato parampi “niyato sambodhiparāyaṇo,",
  "tika-s0102t:483_2": "sakideva imaṃ lokaṃ āgantvā dukkhassantaṃ karissatī”tiādinā ca ñāṇasahitaṃ uppattipaccayabhāvaṃ.",
  "tika-s0102t:483_3": "Olokentassa ñāṇacakkhunā pekkhantassa kāyakilamathova, na tena kāci veneyyānaṃ atthasiddhīti",
  "tika-s0102t:483_4": "adhippāyo. Cittavihesāti cittakhedo, sā kilesūpasaṃhitattā buddhānaṃ natthi. Ādīyati",
  "tika-s0102t:483_5": "ālokīyati attā etenāti ādāsaṃ, dhammabhūtaṃ ādāsaṃ dhammādāsaṃ, ariyamaggañāṇassetaṃ",
  "tika-s0102t:483_6": "adhivacanaṃ, tena ariyasāvakā catūsu ariyasaccesu viddhastasammohattā attānampi yāthāvato",
  "tika-s0102t:483_7": "ñatvā yāthāvato byākareyya, tappakāsanato pana dhammapariyāyassa suttassa dhammādāsatā",
  "tika-s0102t:483_8": "veditabbā. Yena dhammādāsenāti idha pana maggadhammameva vadati.",
  "tika-s0102t:484_0": "Avecca yāthāvato jānitvā tannimittauppannapasādo aveccapasādo, maggādhigamena uppannapasādo,",
  "tika-s0102t:484_1": "so pana yasmā pāsāṇapabbato viya niccalo, na ca kenaci kāraṇena vigacchati, tasmā",
  "tika-s0102t:484_2": "vuttaṃ “acalena accutenā”ti.",
  "tika-s0102t:485": "“Pañcasīlānī”ti gahaṭṭhavasenetaṃ vuttaṃ tehi ekantapariharaṇīyato. Ariyānaṃ pana sabbāni sīlāni kantāneva. Tenāha “sabbopi panettha saṃvaro labbhatiyevā”ti.",
  "tika-s0102t:486": "Sabbesanti sabbesaṃ ariyānaṃ. Sikkhāpadāvirodhenāti yathā bhūtarocanāpatti na hoti, evaṃ. Yuttaṭṭhāneti kātuṃ yuttaṭṭhāne.",
  "tika-s0102t:487": "Ambapālīgaṇikāvatthuvaṇṇanā",
  "tika-s0102t:488_0": "161. Tadā kira vesālī iddhā phītā sabbaṅgasampannā ahosi vepullappattā, taṃ sandhāyāha",
  "tika-s0102t:488_1": "“khandhake vuttanayena vesāliyā sampannabhāvo veditabbo”ti. Tasmiṃ kira bhikkhusaṅghe",
  "tika-s0102t:488_2": "pañcasatamattā bhikkhū navā acirapabbajitā ahesuṃ osannavīriyā ca. Tathā hi vakkhati",
  "tika-s0102t:488_3": "“tattha kira ekacce bhikkhū osannavīriyā”tiādi. Satipaccupaṭṭhānatthanti tesaṃ satipaccupaṭṭhāpanatthaṃ.",
  "tika-s0102t:488_4": "Saratīti kāyādike yathāsabhāvato ñāṇasampayuttāya satiyā anussarati upadhāreti. Sampajānātīti",
  "tika-s0102t:488_5": "samaṃ pakārehi jānāti avabujjhati. Ayamettha saṅkhepo, vitthāro pana parato satipaṭṭhānavaṇṇanāyaṃ āgamissati.",
  "tika-s0102t:489_0": "Sabbasaṅgāhakanti sarīragatassa ceva vatthālaṅkāragatassa cāti sabbassa nīlabhāvassa",
  "tika-s0102t:489_1": "saṅgāhakaṃ vacanaṃ. Tassevāti nīlāti sabbasaṅgāhakavasena vuttaatthasseva. Vibhāgadassananti",
  "tika-s0102t:489_2": "pabhedadassanaṃ. Yathā te licchavirājāno apītādivaṇṇā eva keci vilepanavasena pītādivaṇṇā",
  "tika-s0102t:489_3": "khāyiṃsu, evaṃ anīlādivaṇṇā eva keci vilepanavasena nīlādivaṇṇā khāyiṃsūti vuttaṃ",
  "tika-s0102t:489_4": "“na tesaṃ pakativaṇṇo nīlo”tiādi. Nīlo maṇi etesūti nīlamaṇi, indanīlamahānīlādinīlaratanavinaddhā",
  "tika-s0102t:489_5": "alaṅkārā. Te kira suvaṇṇaviracite hi maṇiobhāsehi ekanīlā viya khāyanti. Nīlamaṇikhacitāti",
  "tika-s0102t:489_6": "nīlaratanaparikkhittā. Nīlavatthaparikkhittāti nīlavatthanīlakampalaparikkhepā. Nīlavammikehīti",
  "tika-s0102t:489_7": "nīlakaghaṭaparikkhittehi. Sabbapadesūti “pītā hontī”tiādisabbapadesu. Parivaṭṭesīti",
  "tika-s0102t:489_8": "paṭighaṭṭesi. Āharanti imasmā rājapurisā balinti āhāro, tappattajanapadoti āha “sāhāranti",
  "tika-s0102t:489_9": "sajanapada”nti. Aṅguliphoṭopi aṅguliyā cālanavaseneva hotīti vuttaṃ “aṅguliṃ cālesu”nti.",
  "tika-s0102t:489_10": "Ambakāyāti mātugāmena. Upacāravacanaṃ hetaṃ itthīsu, yadidaṃ “ambakā mātugāmo jananikā”ti.",
  "tika-s0102t:490_0": "Avalokethāti apavattitvā olokanaṃ oloketha. Taṃ pana apavattitvā olokanaṃ anu anu",
  "tika-s0102t:490_1": "dassanaṃ hotīti āha “punappunaṃ passathā”ti. Upanethāti “yathāyaṃ licchavirājaparisā",
  "tika-s0102t:490_2": "sobhātisayena yuttā, evaṃ tāvatiṃsaparisā”ti upanayaṃ karotha. Tenāha “tāvatiṃsehi",
  "tika-s0102t:490_3": "samake katvā passathā”ti.",
  "tika-s0102t:491_0": "“Upasaṃharatha bhikkhave licchaviparisaṃ tāvatiṃsasadisa”nti nayidaṃ nimittaggāhe",
  "tika-s0102t:491_1": "niyojanaṃ, kevalaṃ pana dibbasampattisadisā etesaṃ rājūnaṃ issariyasampattīti anupubbikathāya",
  "tika-s0102t:491_2": "saggasampattikathanaṃ viya daṭṭhabbaṃ. Tesu pana bhikkhūsu ekaccānaṃ tattha nimittaggāhopi",
  "tika-s0102t:491_3": "siyā, taṃ sandhāya vuttaṃ “nimittaggāhe uyyojetī”ti. Hitakāmatāya tesaṃ bhikkhūnaṃ",
  "tika-s0102t:491_4": "yathā āyasmato nandassa hitakāmatāya saggasampattidassanaṃ. Tenāha “tatra kirā”tiādi.",
  "tika-s0102t:491_5": "Osannavīriyāti sammāpaṭipattiyaṃ avasannavīriyā, ossaṭṭhavīriyā vāti attho. Aniccalakkhaṇavibhāvanatthanti",
  "tika-s0102t:491_6": "tesaṃ rājūnaṃ vasena bhikkhūnaṃ aniccalakkhaṇavibhūtabhāvatthaṃ.",
  "tika-s0102t:492": "Veḷuvagāmavassūpagamanavaṇṇanā",
  "tika-s0102t:493": "163. Samīpe veḷuvagāmoti pubbaṇhaṃ vā sāyanhaṃ vā gantvā nivattanayogye āsannaṭṭhāne niviṭṭhā parivāragāmo. Saṅgammāti sammā gantvā. Assāti bhagavato.",
  "tika-s0102t:494_0": "164. Pharusoti kakkhaḷo, garutaroti attho. Visabhāgarogoti dhātuvisabhāgatāya samuṭṭhito",
  "tika-s0102t:494_1": "bahalatararogo, na ābādhamattaṃ. Ñāṇena paricchinditvāti vedanānaṃ khaṇikataṃ, dukkhataṃ,",
  "tika-s0102t:494_2": "attasuññatañca yāthāvato ñāṇena paricchijja parituletvā. Adhivāsesīti tā abhibhavanto",
  "tika-s0102t:494_3": "yathāparimadditākārasallakkhaṇena attani āropetvā vāsesi, na tāhi abhibhuyyamāno.",
  "tika-s0102t:494_4": "Tenāha “avihaññamāno”tiādi. Adukkhiyamānoti cetodukkhavasena adukkhiyamāno, kāyadukkhaṃ",
  "tika-s0102t:494_5": "pana “natthī”ti na sakkā vattuṃ. Asati hi tasmiṃ adhivāsanāya eva asambhavoti. Anāmantetvāti",
  "tika-s0102t:494_6": "anālapitvā. Anapaloketvāti avissajjitvā. Tenāha “ovādānusāsaniṃ adatvāti vuttaṃ hotī”ti.",
  "tika-s0102t:494_7": "Pubbabhāgavīriyenāti phalasamāpattiyā parikammavīriyena. Phalasamāpattivīriyenāti",
  "tika-s0102t:494_8": "phalasamāpattisampayuttavīriyena. Vikkhambhetvāti vinodetvā. Yathā nāma pupphanasamaye",
  "tika-s0102t:494_9": "campakādirukkhe vekhe dinne yāva so vekho nāpanīyati, tāvassa pupphanasamatthatā",
  "tika-s0102t:494_10": "vikkhambhitā vinoditā hoti, evameva yathāvuttavīriyavekhadānena tā vedanā satthu",
  "tika-s0102t:494_11": "sarīre yathāparicchinnaṃ kālaṃ vikkhambhitā vinoditā ahesuṃ. Tena vuttaṃ “vikkhambhetvāti",
  "tika-s0102t:494_12": "vinodetvā”ti. Jīvitampi jīvitasaṅkhāro kammunā saṅkharīyatīti katvā. Chijjamānaṃ",
  "tika-s0102t:494_13": "virodhipaccayasamāyogena payogasampattiyā ghaṭetvā ṭhapīyati. Adhiṭṭhāyāti adhiṭṭhānaṃ",
  "tika-s0102t:494_14": "katvā. Tenāha “dasamāse mā uppajjitthāti samāpattiṃ samāpajjī”ti. Taṃ pana “adhiṭṭhānaṃ,",
  "tika-s0102t:494_15": "pavattana”nti ca vattabbataṃ arahatīti vuttaṃ “adhiṭṭhahitvā pavattetvā”ti.",
  "tika-s0102t:495_0": "Khaṇikasamāpattīti tādisaṃ pubbābhisaṅkhāraṃ akatvā ṭhānaso samāpajjitabbasamāpatti.",
  "tika-s0102t:495_1": "Puna sarīraṃ vedanā ajjhottharati savisesapubbābhisaṅkhārassa akatattā. Rūpasattakaarūpasattakāni",
  "tika-s0102t:495_2": "visuddhimaggasaṃvaṇṇanāsu vitthāritanayena veditabbāni. Suṭṭhu vikkhambheti pubbābhisaṅkhārassa",
  "tika-s0102t:495_3": "sātisayattā. Idāni tamatthaṃ upamāya vibhāvetuṃ “yathā nāmā”tiādi vuttaṃ. Apabyūḷhoti",
  "tika-s0102t:495_4": "apanīto. Cuddasahākārehi sannetvāti tesaṃyeva rūpasattakaarūpasattakānaṃ vasena cuddasahi",
  "tika-s0102t:495_5": "pakārehi vipassanācittaṃ, sakalameva vā attabhāvaṃ visabhāgarogasañjanitalūkhabhāvanirogakaraṇāya",
  "tika-s0102t:495_6": "sinehetvā na uppajjiyeva sammāsambuddhena sātisayasamāpattivegena suvikkhambhitattā.",
  "tika-s0102t:496_0": "Gilāno hutvā puna vuṭṭhitoti pubbe gilāno hutvā puna tato gilānabhāvato vuṭṭhito.",
  "tika-s0102t:496_1": "Madhurakabhāvo nāma sarīrassa thambhitattaṃ, taṃ pana garubhāvapubbakanti āha “sañjātagarubhāvo",
  "tika-s0102t:496_2": "sañjātathaddhabhāvo”ti. “Nānākārato na upaṭṭhahantī”ti iminā disāsammohopi me ahosi",
  "tika-s0102t:496_3": "sokabalenāti dasseti. Satipaṭṭhānādidhammāti kāyānupassanādayo anupassanādhammā pubbe",
  "tika-s0102t:496_4": "vibhūtā hutvā upaṭṭhahantāpi idāni mayhaṃ pākaṭā na honti.",
  "tika-s0102t:497_0": "165. Abbhantaraṃ karoti nāma attaniyeva ṭhapanato. Puggalaṃ abbhantaraṃ karoti nāma",
  "tika-s0102t:497_1": "samānattatāvasena dhammena pubbe tassa saṅgaṇhato. Daharakāleti attano daharakāle.",
  "tika-s0102t:497_2": "Kassaci akathetvāti kassaci attano antevāsikassa upanigūhabhūtaṃ ganthaṃ akathetvā.",
  "tika-s0102t:497_3": "Muṭṭhiṃ katvāti muṭṭhigataṃ viya rahasibhūtaṃ katvā. Yasmiṃ vā naṭṭhe sabbo taṃmūlako",
  "tika-s0102t:497_4": "dhammo vinassati, so ādito mūlabhūto dhammo, mussati vinassati dhammo etena naṭṭhenāti",
  "tika-s0102t:497_5": "muṭṭhi, taṃ tathārūpaṃ muṭṭhiṃ katvā pariharitvā ṭhapitaṃ kiñci natthīti dasseti.",
  "tika-s0102t:498_0": "Ahamevāti avadhāraṇaṃ bhikkhusaṅghapariharaṇassa aññasādhāraṇicchādassanatthaṃ, avadhāraṇena",
  "tika-s0102t:498_1": "pana vinā “ahaṃ bhikkhusaṅgha”ntiādi bhikkhusaṅghapariharaṇe ahaṃkāramamaṃkārābhāvadassananti",
  "tika-s0102t:498_2": "daṭṭhabbaṃ. Uddisitabbaṭṭhenāti “satthā”ti uddisitabbaṭṭhena. Mā vā ahesuṃ bhikkhūti",
  "tika-s0102t:498_3": "adhippāyo. “Mā vā ahosī”ti vā pāṭho. Evaṃ na hotīti “ahaṃ bhikkhusaṅghaṃ pariharissāmī”tiādi",
  "tika-s0102t:498_4": "ākārena cittappavatti na hoti. “Pacchimavayaanuppattabhāvadīpanatthaṃ vutta”nti iminā",
  "tika-s0102t:498_5": "vayo viya buddhakiccampi pariyositakammanti dīpeti. Sakaṭassa bāhappadese daḷhībhāvāya",
  "tika-s0102t:498_6": "veṭhadānaṃ bāhabandho. Cakkanemisandhīnaṃ daḷhībhāvāya veṭhadānaṃ cakkabandho.",
  "tika-s0102t:499_0": "Tamatthanti veṭhamissakena maññeti vuttamatthaṃ. Rūpādayo eva dhammā saviggaho viya",
  "tika-s0102t:499_1": "upaṭṭhānato rūpanimittādayo, tesaṃ rūpanimittādīnaṃ. Lokiyānaṃ vedanānanti yāsaṃ",
  "tika-s0102t:499_2": "nirodhanena phalasamāpatti samāpajjitabbā, tāsaṃ nirodhā phāsu hoti, tathā bāḷhavedanābhitunnasarīrassāpi.",
  "tika-s0102t:499_3": "Tadatthāyāti phalasamāpattivihāratthāya. Dvīhi bhāgehi āpo gato etthāti dīpo, oghena",
  "tika-s0102t:499_4": "parigato hutvā anajjhotthaṭo bhūmibhāgo, idha pana catūhipi oghehi, saṃsāramahogheneva",
  "tika-s0102t:499_5": "vā anajjhotthaṭo attā “dīpo”ti adhippeto. Tenāha “mahāsamuddagatā”tiādi. Attassaraṇāti",
  "tika-s0102t:499_6": "attappaṭisaraṇā. Attagatikā vāti attaparāyaṇāva. Mā aññagatikāti aññaṃ kiñci gatiṃ",
  "tika-s0102t:499_7": "paṭisaraṇaṃ parāyaṇaṃ mā cintayittha. Kasmā? Attā nāmettha paramatthato dhammo abbhantaraṭṭhena,",
  "tika-s0102t:499_8": "so evaṃ sampādito tumhākaṃ dīpaṃ tāṇaṃ gati parāyaṇanti. Tena vuttaṃ “dhammadīpā”tiādi.",
  "tika-s0102t:499_9": "Tathā cāha “attā hi attano nātho, ko hi nātho paro siyā”ti upadesamattameva hi parasmiṃ",
  "tika-s0102t:499_10": "paṭibaddhaṃ, aññā sabbā sampatti purisassa attādhīnā eva. Tenāha bhagavā “tumhehi",
  "tika-s0102t:499_11": "kiccaṃ ātappaṃ, akkhātāro tathāgatā”ti. Tamaggeti tamayogassa agge tassa atikkantābhāvato.",
  "tika-s0102t:499_12": "Tenevāha “ime aggatamā”tiādi. Mamāti mama sāsane. Sabbepi te catusatipaṭṭhānagocarā",
  "tika-s0102t:499_13": "vāti catubbidhaṃ satipaṭṭhānaṃ bhāvetvā brūhetvā tadeva gocaraṃ attano pavattiṭṭhānaṃ",
  "tika-s0102t:499_14": "katvā ṭhitā eva bhikkhū agge bhavissanti.",
  "tika-s0102t:500": "Dutiyabhāṇavāravaṇṇanā niṭṭhitā.",
  "tika-s0102t:501": "Nimittobhāsakathāvaṇṇanā",
  "tika-s0102t:502_0": "166. Anekavāraṃ bhagavā vesāliyaṃ viharati, tasmā imaṃ vesālippavesanaṃ niyametvā",
  "tika-s0102t:502_1": "dassetuṃ “kadā pāvisī”ti pucchitvā āgamanato paṭṭhāya taṃ dassento “bhagavā kirā”tiādimāha.",
  "tika-s0102t:502_2": "Āgatamaggenevāti pubbe yāva veḷuvagāmakā āgatamaggeneva paṭinivattento. Yathāparicchedenāti",
  "tika-s0102t:502_3": "yathāparicchinnakālena. Tatoti phalasamāpattito. Ayanti idāni vuccamānākāro. Divāṭṭhānolokanādi",
  "tika-s0102t:502_4": "parinibbānassa ekantikabhāvadassanaṃ. Ossaṭṭhoti vissaṭṭho āyusaṅkhāro “sattāhameva mayā jīvitabba”nti.",
  "tika-s0102t:503": "Jeṭṭhakaniṭṭhabhātikānanti sabbeva sabrahmacārino sandhāya vadati.",
  "tika-s0102t:504_0": "Paṭipādessāmīti maggapaṭipattiyā niyojessāmi. Maṇiphalaketi maṇikhacite pamukhe atthataphalake.",
  "tika-s0102t:504_1": "Taṃ paṭhamaṃ dassananti yaṃ veḷuvane paribbājakarūpena āgatassa siddhaṃ dassanaṃ,",
  "tika-s0102t:504_2": "taṃ paṭhamadassanaṃ. Yaṃ vā anomadassissa bhagavato vacanaṃ saddahantena tadā abhinīhārakāle",
  "tika-s0102t:504_3": "paccakkhato viya tumhākaṃ dassanaṃ siddhaṃ, taṃ paṭhamadassanaṃ. Paccāgamanacārikanti",
  "tika-s0102t:504_4": "paccāgamanatthaṃ cārikaṃ.",
  "tika-s0102t:505_0": "Sattāhanti accantasaṃyoge upayogavacanaṃ. Therassa jātovarakagehaṃ kira itaragehato",
  "tika-s0102t:505_1": "vivekaṭṭhaṃ, vivaṭaṅgaṇañca, tasmā devabrahmānaṃ upasaṅkamanayogyanti “jātovarakaṃ",
  "tika-s0102t:505_2": "paṭijaggathā”ti vuttaṃ. Soti uparevato. Taṃ pavattinti tattha vasitukāmatāya vuttaṃ taṃ.",
  "tika-s0102t:506_0": "“Jānantāpi tathāgatā pucchantī”ti iminā nīhārena thero “ke tumhe”ti pucchi. “Tvaṃ",
  "tika-s0102t:506_1": "catūhi mahārājehi mahantataro”ti puṭṭho attano mahattaṃ satthu upari pakkhipanto",
  "tika-s0102t:506_2": "“ārāmikasadisā ete upāsike amhākaṃ satthuno”ti āha. Sāvakasampattikittanampi hi atthato",
  "tika-s0102t:506_3": "satthu sampattiṃyeva vibhāveti.",
  "tika-s0102t:507": "Sotāpattiphale patiṭṭhāyāti therassa desanānubhāvena, attano ca upanissayasampattiyā ñāṇassa paripakkattā sotāpattiphale patiṭṭhahitvā.",
  "tika-s0102t:508": "Ayanti yathāvuttā. Etthāti “vesāliṃ piṇḍāya pāvisī”ti etasmiṃ vesālīpavese. Anupubbīkathāti anupubbadīpanī kathā.",
  "tika-s0102t:509_0": "167. Udenayakkhassa cetiyaṭṭhāneti udenassa nāma yakkhassa āyatanabhāvena iṭṭhakāhi",
  "tika-s0102t:509_1": "cite mahājanassa cittīkataṭṭhāne. Katavihāroti bhagavantaṃ uddissa katavihāro. Vuccatīti",
  "tika-s0102t:509_2": "purimavohārena “udenacetiya”nti vuccati. Gotamakādīsupīti “gotamakacetiya”nti evaṃ",
  "tika-s0102t:509_3": "ādīsupi. Eseva nayoti cetiyaṭṭhāne katavihārabhāvaṃ atidisati. Vaḍḍhitāti bhāvanāpāripūrivasena",
  "tika-s0102t:509_4": "paribrūhitā. Punappunaṃ katāti bhāvanāya bahulīkaraṇena aparāparaṃ pavattitā. Yuttayānaṃ",
  "tika-s0102t:509_5": "viya katāti yathā yuttaṃ ājaññayānaṃ chekena sārathinā adhiṭṭhitaṃ yathāruci pavattati,",
  "tika-s0102t:509_6": "evaṃ yathārucipavattirahataṃ gamitā. Patiṭṭhānaṭṭhenāti adhiṭṭhānaṭṭhena. Vatthu",
  "tika-s0102t:509_7": "viya katāti sabbaso upakkilesavisodhanena iddhivisayatāya pavattiṭṭhānabhāvato suvisodhitaparissayavatthu",
  "tika-s0102t:509_8": "viya katā. Adhiṭṭhitāti paṭipakkhadūrībhāvato subhāvitabhāvena taṃtaṃadhiṭṭhānayogyatāya",
  "tika-s0102t:509_9": "ṭhapitā. Samantato citāti sabbabhāgena bhāvanupacayaṃ gamitā. Tenāha “suvaḍḍhitā”ti.",
  "tika-s0102t:509_10": "Suṭṭhu samāraddhāti iddhibhāvanāya sikhāppattiyā sammadeva saṃsevitā.",
  "tika-s0102t:510_0": "Aniyamenāti “yassa kassacī”ti aniyamavacanena. Niyametvāti “tathāgatassā”ti sarūpadassanena",
  "tika-s0102t:510_1": "niyametvā. Āyuppamāṇanti paramāyuppamāṇaṃ vadati, tasseva gahaṇe kāraṇaṃ brahmajālasuttavaṇṇanāyaṃ",
  "tika-s0102t:510_2": "vuttanayeneva veditabbaṃ. Mahāsivatthero pana “mahābodhisattānaṃ carimabhave paṭisandhidāyino",
  "tika-s0102t:510_3": "kammassa asaṅkhyeyyāyukatāsaṃvattanasamatthataṃ hadaye ṭhapetvā buddhānaṃ āyusaṅkhārassa",
  "tika-s0102t:510_4": "parissayavikkhambhanasamatthatā pāḷiyaṃ āgatā evāti imaṃ bhaddakappameva tiṭṭheyyā”ti",
  "tika-s0102t:510_5": "avoca. “Khaṇḍiccādīhi abhibhuyyatī”ti etena yathā iddhibalena jarāya na paṭighāto,",
  "tika-s0102t:510_6": "evaṃ tena maraṇassapi na paṭighātoti atthato āpannamevāti. “Kva saro khitto, kva",
  "tika-s0102t:510_7": "ca nipatito”ti aññathā vuṭṭhitenāpi theravādena aṭṭhakathāvacanameva samatthitanti",
  "tika-s0102t:510_8": "daṭṭhabbaṃ. Tenāha “so na ruccati…pe… niyamita”nti.",
  "tika-s0102t:511_0": "Pariyuṭṭhitacittoti yathā kiñci atthānatthaṃ sallakkhetuṃ na sakkā, evaṃ abhibhūtacitto.",
  "tika-s0102t:511_1": "So pana abhibhavo mahatā udakoghena appakassa udakassa ajjhottharaṇaṃ viya ahosīti",
  "tika-s0102t:511_2": "vuttaṃ “ajjhotthaṭacitto”ti. Aññopīti therato, ariyehi vā aññopi yo koci puthujjano.",
  "tika-s0102t:511_3": "Puthujjanaggahaṇañcettha yathā sabbena sabbaṃ appahīnavipallāso mārena pariyuṭṭhitacitto",
  "tika-s0102t:511_4": "kiñci atthaṃ sallakkhetuṃ na sakkoti, evaṃ thero bhagavatā kataṃ nimittobhāsaṃ sabbaso",
  "tika-s0102t:511_5": "na sallakkhesīti dassanatthaṃ. Tenāha “māro hī”tiādi. Cattāro vipallāsāti asubhe",
  "tika-s0102t:511_6": "“subha”nti saññāvipallāso, cittavipallāso, dukkhe “sukha”nti saññāvipallāso, cittavipallāsoti",
  "tika-s0102t:511_7": "ime cattāro vipallāsā. Tenāti yadipi itare aṭṭha vipallāsā pahīnā, tathāpi yathāvuttānaṃ",
  "tika-s0102t:511_8": "catunnaṃ vipallāsānaṃ appahīnabhāvena. Assāti therassa. Maddatīti phusanamattena",
  "tika-s0102t:511_9": "maddanto viya hoti, aññathā tena maddite sattānaṃ maraṇameva siyā. Kiṃ sakkhissati,",
  "tika-s0102t:511_10": "na sakkhissatīti adhippāyo. Kasmā na sakkhissati, nanu esa aggasāvakassa kucchiṃ",
  "tika-s0102t:511_11": "paviṭṭhoti? Saccaṃ paviṭṭho, tañca kho attano ānubhāvadassanatthaṃ, na vibādhanādhippāyena.",
  "tika-s0102t:511_12": "Vibādhanādhippāyena pana idha “kiṃ sakkhissatī”ti vuttaṃ hadayamaddanassa adhigatattā.",
  "tika-s0102t:511_13": "Nimittobhāsanti ettha “tiṭṭhatu bhagavā kappa”nti sakalakappaṃ avaṭṭhānayācanāya",
  "tika-s0102t:511_14": "“yassa kassaci ānanda cattāro iddhipādā bhāvitā”tiādinā aññāpadesena attano caturiddhipādabhāvanānubhāvena",
  "tika-s0102t:511_15": "kappaṃ avaṭṭhānasamatthatāvasena saññuppādanaṃ nimittaṃ, tathā pana pariyāyaṃ muñcitvā",
  "tika-s0102t:511_16": "ujukaṃyeva attano adhippāyavibhāvanaṃ obhāso. Jānantoyeva vāti mārena pariyuṭṭhitabhāvaṃ",
  "tika-s0102t:511_17": "jānanto eva. Attano aparādhahetuto sattānaṃ soko tanuko hoti, na balavāti āha “dosāropanena",
  "tika-s0102t:511_18": "sokatanukaraṇattha”nti. Kiṃ pana thero mārena pariyuṭṭhitacittakāle pavattiṃ pacchā",
  "tika-s0102t:511_19": "jānātīti? Na jānāti sabhāvena, buddhānubhāvena pana anujānāti.",
  "tika-s0102t:512": "Mārayācanakathāvaṇṇanā",
  "tika-s0102t:513_0": "168. Anatthe niyojento guṇamāraṇena māreti, virāgavibandhanena vā jātinimittatāya",
  "tika-s0102t:513_1": "tattha tattha jātaṃ jātaṃ mārento viya hotīti “māretīti māro”ti vuttaṃ. Ativiya pāpatāya",
  "tika-s0102t:513_2": "pāpimā. Kaṇhadhammehi samannāgato kaṇho. Virāgādiguṇānaṃ antakaraṇato antako. Sattānaṃ",
  "tika-s0102t:513_3": "anatthāvahapaṭipattiṃ na muccatīti namuci. Attano mārapāsena pamatte bandhati, pamattā",
  "tika-s0102t:513_4": "vā bandhū etassāti pamattabandhu. Sattamasattāhato paraṃ satta ahāni sandhāyāha “aṭṭhame",
  "tika-s0102t:513_5": "sattāhe”ti na pana pallaṅkasattāhādi viya niyatakiccassa aṭṭhamasattāhassa nāma labbhanato.",
  "tika-s0102t:513_6": "Sattamasattāhassa hi parato ajapālanigrodhamūle mahābrahmuno, sakkassa ca devarañño",
  "tika-s0102t:513_7": "paṭiññātadhammadesanaṃ bhagavantaṃ ñatvā “idāni satte dhammadesanāya mama visayaṃ",
  "tika-s0102t:513_8": "atikkamāpessatī”ti sañjātadomanasso hutvā ṭhito cintesi “handa dānāhaṃ naṃ upāyena",
  "tika-s0102t:513_9": "parinibbāpessāmi, evamassa manoratho aññathattaṃ gamissati, mama ca manoratho ijjhissatī”ti.",
  "tika-s0102t:513_10": "Evaṃ pana cintetvā bhagavantaṃ upasaṅkamitvā ekaṃ antaṃ ṭhito “parinibbātu dāni bhante",
  "tika-s0102t:513_11": "bhagavā”tiādinā parinibbānaṃ yāci, taṃ sandhāya vuttaṃ “aṭṭhame sattāhe”tiādi. Tattha",
  "tika-s0102t:513_12": "ajjāti āyusaṅkhārossajjanadivasaṃ sandhāyāha. Bhagavā cassa abhisandhiṃ jānantopi",
  "tika-s0102t:513_13": "taṃ anāvikatvā parinibbānassa akālabhāvameva pakāsento yācanaṃ paṭikkhipi. Tenāha “na tāvāha”ntiādi.",
  "tika-s0102t:514_0": "Maggavasena viyattāti saccasampaṭivedhaveyyattiyena byattā. Tatheva vinītāti maggavasena",
  "tika-s0102t:514_1": "kilesānaṃ samucchedavinayanena vinītā. Tathā visāradāti ariyamaggādhigameneva satthusāsane",
  "tika-s0102t:514_2": "vesārajjappattiyā visāradā, sārajjakarānaṃ diṭṭhivicikicchādipāpadhammānaṃ vigamena",
  "tika-s0102t:514_3": "visāradabhāvaṃ pattāti attho. Yassa sutassa vasena vaṭṭadukkhato nissaraṇaṃ sambhavati,",
  "tika-s0102t:514_4": "taṃ idha ukkaṭṭhaniddesena “suta”nti adhippetanti āha “tepiṭakavasenā”ti. Tiṇṇaṃ",
  "tika-s0102t:514_5": "piṭakānaṃ samūho tepiṭakaṃ, tīṇi vā piṭakāni tipiṭakaṃ, tipiṭakameva tepiṭakaṃ, tassa",
  "tika-s0102t:514_6": "vasena. Tamevāti yaṃ taṃ tepiṭakaṃ sotabbabhāvena “suta”nti vuttaṃ, tameva. Dhammanti",
  "tika-s0102t:514_7": "pariyattidhammaṃ. Dhārentīti suvaṇṇabhājane pakkhittasīhavasaṃ viya avinassantaṃ",
  "tika-s0102t:514_8": "katvā suppaguṇasuppavattibhāvena dhārenti hadaye ṭhapenti. Iti pariyattidhammavasena",
  "tika-s0102t:514_9": "bahussutadhammadharabhāvaṃ dassetvā idāni paṭivedhadhammavasenapi taṃ dassetuṃ “atha",
  "tika-s0102t:514_10": "vā”tiādi vuttaṃ. Ariyadhammassāti maggaphaladhammassa, navavidhassāpi vā lokuttaradhammassa.",
  "tika-s0102t:514_11": "Anudhammabhūtanti adhigamāya anurūpadhammabhūtaṃ. Anucchavikapaṭipadanti ca tameva",
  "tika-s0102t:514_12": "vipassanādhammamāha, chabbidhā visuddhiyo vā. Anudhammanti tassā yathāvuttapaṭipadāya",
  "tika-s0102t:514_13": "anurūpaṃ abhisallekhitaṃ appicchatādidhammaṃ. Caraṇasīlāti samādāya pavattanasīlā.",
  "tika-s0102t:514_14": "Anu maggaphaladhammo etissāti vā anudhammā, vuṭṭhānagāminivipassanā, tassā caraṇasīlā.",
  "tika-s0102t:514_15": "Attano ācariyavādanti attano ācariyassa sammāsambuddhassa vādaṃ. Sadevakassa lokassa",
  "tika-s0102t:514_16": "ācārasikkhāpanena ācariyo, bhagavā. Tassa vādo, catusaccadesanā.",
  "tika-s0102t:515_0": "Ācikkhissantīti ādito kathessanti, attanā uggahitaniyāmena pare uggaṇhāpessantīti",
  "tika-s0102t:515_1": "attho. Desessantīti vācessanti, pāḷiṃ sammā pabodhessantīti attho. Paññāpessantīti",
  "tika-s0102t:515_2": "pajānāpessanti, saṅkāpessantīti attho. Paṭṭhapessantīti pakārehi ṭhapessanti, pakāsessantīti",
  "tika-s0102t:515_3": "attho. Vivarissantīti vivaṭaṃ karissanti. Vibhajissantīti vibhattaṃ karissanti. Uttāniṃ",
  "tika-s0102t:515_4": "karissantīti anuttānaṃ gambhīraṃ uttānaṃ pākaṭaṃ karissanti. Saha dhammenāti ettha",
  "tika-s0102t:515_5": "dhamma-saddo kāraṇapariyāyo “hetumhi ñāṇaṃ dhammapaṭisambhidā”tiādīsu viyāti āha",
  "tika-s0102t:515_6": "“sahetukena sakāraṇena vacanenā”ti. Sappāṭihāriyanti sanissaraṇaṃ, yathā paravādaṃ",
  "tika-s0102t:515_7": "bhañjitvā sakavādo patiṭṭhahati, evaṃ hetudāharaṇehi yathādhigatamatthaṃ sampādetvā",
  "tika-s0102t:515_8": "dhammaṃ kathessanti. Tenāha “niyyānikaṃ katvā dhammaṃ desessantī”ti, navavidhaṃ lokuttaradhammaṃ",
  "tika-s0102t:515_9": "pabodhessantīti attho. Ettha ca “paññāpessantī”tiādīhi chahi padehi cha atthapadāni",
  "tika-s0102t:515_10": "dassitāni, ādito pana dvīhi padehi cha byañjanapadāni. Ettāvatā tepiṭakaṃ buddhavacanaṃ",
  "tika-s0102t:515_11": "saṃvaṇṇanānayena saṅgahetvā dassitaṃ hoti. Vuttañhetaṃ nettiyaṃ “dvādasapadāni suttaṃ,",
  "tika-s0102t:515_12": "taṃ sabbaṃ byañjanañca attho cā”ti.",
  "tika-s0102t:516_0": "Sikkhattayasaṅgahitanti adhisīlasikkhādisikkhattayasaṅgahaṇaṃ. Sakalaṃ sāsanabrahmacariyanti",
  "tika-s0102t:516_1": "anavasesaṃ satthusāsanabhūtaṃ seṭṭhacariyaṃ. Samiddhanti sammadeva vaḍḍhitaṃ. Jhānassādavasenāti",
  "tika-s0102t:516_2": "tehi tehi bhikkhūhi samadhigatajhānasukhavasena. Vuddhippattanti uḷārapaṇītabhāvagamanena",
  "tika-s0102t:516_3": "sabbaso parivuddhiṃ upagataṃ. Sabbapāliphullaṃ viya abhiññāsampattivasena abhiññāsampadāhi",
  "tika-s0102t:516_4": "sāsanābhivuddhiyā matthakappattito. Patiṭṭhitavasenāti patiṭṭhānavasena, patiṭṭhappattiyāti",
  "tika-s0102t:516_5": "attho. Paṭivedhavasena bahuno janassa hitanti bāhujaññaṃ. Tenāha “bahujanābhisamayavasenā”ti.",
  "tika-s0102t:516_6": "Puthu puthulaṃ bhūtaṃ jātaṃ, puthu vā puthuttaṃ bhūtaṃ pattanti puthubhūtaṃ. Tenāha",
  "tika-s0102t:516_7": "“sabbākāra…pe… patta”nti. Suṭṭhu pakāsitanti suṭṭhu sammadeva ādikalyāṇādibhāvena paveditaṃ.",
  "tika-s0102t:517": "Āyusaṅkhāraossajjanavaṇṇanā",
  "tika-s0102t:518_0": "169. Satiṃ sūpaṭṭhitaṃ katvāti ayaṃ kāyādivibhāgo attabhāvasaññito dukkhabhāro mayā",
  "tika-s0102t:518_1": "ettakaṃ kālaṃ vahito, idāni pana na vahitabbo, etassa avahanatthaṃ cirataraṃ kālaṃ",
  "tika-s0102t:518_2": "ariyamaggasambhāro sambhato, svāyaṃ ariyamaggo paṭividdho, yato ime kāyādayo asubhādito",
  "tika-s0102t:518_3": "sammadeva pariññātā, catubbidhampi sammāsatiṃ yathātathaṃ visaye suṭṭhu upaṭṭhitaṃ",
  "tika-s0102t:518_4": "katvā. Ñāṇena paricchinditvāti yasmā imassa attabhāvasaññitassa dukkhabhārassa vahane",
  "tika-s0102t:518_5": "payojanabhūtaṃ attahitaṃ tāva mahābodhimūle eva parisamāpitaṃ, parahitaṃ pana buddhaveneyyavinayanaṃ",
  "tika-s0102t:518_6": "parisamāpitabbaṃ, taṃ idāni māsattayeneva parisamāpanaṃ pāpuṇissati, tasmā abhāsi",
  "tika-s0102t:518_7": "“visākhapuṇṇamāyaṃ parinibbāyissāmī”ti, evaṃ buddhañāṇena paricchinditvā sabbabhāgena",
  "tika-s0102t:518_8": "nicchayaṃ katvā. Āyusaṅkhāraṃ vissajjīti āyuno jīvitassa abhisaṅkhārakaṃ phalasamāpattidhammaṃ",
  "tika-s0102t:518_9": "“na samāpajjissāmī”ti vissajji taṃvissajjaneneva tena abhisaṅkhariyamānaṃ jīvitasaṅkhāraṃ",
  "tika-s0102t:518_10": "“nappavattessāmī”ti vissajji. Tenāha “tatthā”tiādi. Ṭhānamahantatāyapi pavattiākāramahantatāyapi",
  "tika-s0102t:518_11": "mahanto pathavīkampo. Tattha ṭhānamahantatāya bhūmicālassa mahattaṃ dassetuṃ “tadā",
  "tika-s0102t:518_12": "kira…pe… kampitthā”ti vuttaṃ. Sā pana jātikkhettabhūtā dasasahassī lokadhātu eva,",
  "tika-s0102t:518_13": "na yā kāci, yā mahābhinīhāramahājātiādīsupi kampittha. Tadāpi tattikāya eva kampane",
  "tika-s0102t:518_14": "kiṃ kāraṇaṃ? Jātikkhettabhāvena tasseva ādito pariggahassa katattā. Pariggahakaraṇaṃ",
  "tika-s0102t:518_15": "cassa dhammatāvasena veditabbaṃ. Tathā hi purimabuddhānampi tāvatakameva jātikkhettaṃ",
  "tika-s0102t:518_16": "ahosi. Tathā hi vuttaṃ “dasasahassī lokadhātū, nissaddā honti nirākulā…pe… mahāsamuddo",
  "tika-s0102t:518_17": "ābhujati, dasasahassī pakampatī”ti ca ādi. Udakapariyantaṃ katvā chappakārapavedhanena",
  "tika-s0102t:518_18": "avītarāge bhiṃsetīti bhiṃsano, so eva bhiṃsanakoti āha “bhayajanako”ti. Devabheriyoti",
  "tika-s0102t:518_19": "devadundubhisaddassa pariyāyavacanamattaṃ. Na cettha kāci bherī “devadundubhī”ti",
  "tika-s0102t:518_20": "adhippetā, atha kho uppātabhāvena labbhamāno ākāsagato nigghosasaddo. Tenāha “devo”tiādi.",
  "tika-s0102t:518_21": "Devoti megho. Tassa hi acchabhāvena ākāsassa vassābhāvena sukkhagajjitasaññite sadde",
  "tika-s0102t:518_22": "niccharante devadundubhisamaññā. Tenāha “devo sukkhagajjitaṃ gajjī”ti.",
  "tika-s0102t:519_0": "Pītivegavissaṭṭhanti “evaṃ cirataraṃ kālaṃ vahito ayaṃ attabhāvasaññito dukkhabhāro,",
  "tika-s0102t:519_1": "idāni na cirasseva nikkhipissatī”ti sañjātasomanasso bhagavā sabhāveneva pītivegavissaṭṭhaṃ",
  "tika-s0102t:519_2": "udānaṃ udānesi. Evaṃ pana udānentena ayampi attho sādhito hotīti dassanatthaṃ aṭṭhakathāyaṃ",
  "tika-s0102t:519_3": "“kasmā”tiādi vuttaṃ.",
  "tika-s0102t:520_0": "Tulīyatīti tulanti tula-saddo kammasādhanoti dassetuṃ “tulita”nti vuttaṃ. Appānubhāvatāya",
  "tika-s0102t:520_1": "paricchinnaṃ. Tathā hi taṃ parito khaṇḍitabhāvena “paritta”nti vuccati. Paṭipakkhavikkhambhanato",
  "tika-s0102t:520_2": "dīghasantānatāya, vipulaphalatāya ca na tulaṃ na paricchinnaṃ. Yehi kāraṇehi pubbe",
  "tika-s0102t:520_3": "avisesato mahaggataṃ “atula”nti vuttaṃ, tāni kāraṇāni rūpāvacarato āruppassa sātisayāni",
  "tika-s0102t:520_4": "vijjantīti “arūpāvacaraṃ atula”nti vuttaṃ, itarañca “tula”nti, appavipākaṃ tīsupi",
  "tika-s0102t:520_5": "kammesu yaṃ tanuvipākaṃ hīnaṃ, taṃ tulaṃ. Bahuvipākanti yaṃ mahāvipākaṃ paṇītaṃ,",
  "tika-s0102t:520_6": "taṃ atulaṃ. Yaṃ panettha majjhimaṃ, taṃ hīnaṃ, ukkaṭṭhanti dvidhā bhinditvā dvīsu",
  "tika-s0102t:520_7": "bhāgesu pakkhipitabbaṃ. Hīnattikavaṇṇanāyaṃ vuttanayeneva appabahuvipākataṃ niddhāretvā",
  "tika-s0102t:520_8": "tassa vasena tulātulabhāvo veditabbo. Sambhavati etasmāti sambhavoti āha “sambhavassa",
  "tika-s0102t:520_9": "hetubhūta”nti. Niyakajjhattaratoti sasantānadhammesu vipassanāvasena, gocarāsevanāya",
  "tika-s0102t:520_10": "ca nirato. Savipākaṃ samānaṃ pavattivipākamattadāyikammaṃ savipākaṭṭhena sambhavaṃ.",
  "tika-s0102t:520_11": "Na ca taṃ kāmādibhavābhisaṅkhārakanti tato visesanatthaṃ “sambhava”nti vatvā “bhavasaṅkhāra”nti",
  "tika-s0102t:520_12": "vuttaṃ. Ossajjīti ariyamaggena avassajji. Kavacaṃ viya attabhāvaṃ pariyonandhitvā",
  "tika-s0102t:520_13": "ṭhitaṃ attani sambhūtattā attasambhavaṃ kilesañca abhindīti kilesabhedasahabhāvikammossajjanaṃ",
  "tika-s0102t:520_14": "dassento tadubhayassa kāraṇaṃ avoca “ajjhattarato samāhito”ti.",
  "tika-s0102t:521_0": "Tīrentoti “uppādo bhayaṃ, anuppādo khema”ntiādinā vīmaṃsanto. “Tulento tīrento”tiādinā",
  "tika-s0102t:521_1": "saṅkhepato vuttamatthaṃ vitthārato dassetuṃ “pañcakkhandhā”ti ādiṃ vatvā bhavasaṅkhārassa",
  "tika-s0102t:521_2": "avassajjanākāraṃ sarūpato dassesi. “Eva”ntiādinā pana udānavaṇṇanāyaṃ ādito vuttamatthaṃ",
  "tika-s0102t:521_3": "nigamanavasena dassesi.",
  "tika-s0102t:522": "Mahābhūmicālavaṇṇanā",
  "tika-s0102t:523_0": "171. Yanti karaṇe vā adhikaraṇe vā paccattavacananti adhippāyena āha “yena samayena,",
  "tika-s0102t:523_1": "yasmiṃ vā samaye”ti. Ukkhepakavātāti udakasandhārakavātaṃ upacchinditvā ṭhitaṭṭhānato",
  "tika-s0102t:523_2": "khepakavātā. “Saṭṭhi…pe… bahala”nti idaṃ tassa vātassa ubbedhappamāṇameva gahetvā",
  "tika-s0102t:523_3": "vuttaṃ, āyāmavitthārato pana dasasahassacakkavāḷappamāṇampi udakasandhārakavātaṃ",
  "tika-s0102t:523_4": "upacchindatiyeva. Ākāseti pubbe vātena patiṭṭhitokāse. Puna vātoti ukkhepakavāte",
  "tika-s0102t:523_5": "tathākatvā vigate udakasandhārakavāto puna ābandhitvā gaṇhāti yathā taṃ udakaṃ na",
  "tika-s0102t:523_6": "bhassati, evaṃ utthambhentaṃ ābandhanavitānavasena bandhitvā gaṇhāti. Tato udakaṃ",
  "tika-s0102t:523_7": "uggacchatīti tato ābandhitvā gahaṇato tena vātena utthambhitaṃ udakaṃ uggacchati",
  "tika-s0102t:523_8": "upari gacchati. Hotiyevāti antarantarā hotiyeva. Bahalabhāvenāti mahāpathaviyā mahantabhāvena.",
  "tika-s0102t:523_9": "Sakalā hi mahāpathavī tadā oggacchati, uggacchati ca, tasmā kampanaṃ na paññāyati.",
  "tika-s0102t:524_0": "Ijjhanassāti icchitatthasijjhanassa. Anubhavitabbassaissariyasampattiādikassa. Parittāti",
  "tika-s0102t:524_1": "paṭiladdhamattā nātisubhāvitā. Tathā ca bhāvanā balavatī na hotīti āha “dubbalā”ti.",
  "tika-s0102t:524_2": "Saññāsīsena hi bhāvanā vuttā. Appamāṇāti paguṇā subhāvitā. Sā hi thirā daḷhatarā",
  "tika-s0102t:524_3": "hotīti āha “balavā”ti. “Parittā pathavīsaññā, appamāṇā āposaññā”ti desanāmattameva,",
  "tika-s0102t:524_4": "āposaññāya pana subhāvitāya pathavīkampo sukheneva ijjhatīti ayamettha adhippāyo",
  "tika-s0102t:524_5": "veditabbo. Saṃvejento dibbasampattiyā pamattaṃ sakkaṃ devarājānaṃ. Vīmaṃsanto vā",
  "tika-s0102t:524_6": "tāvadeva samadhigataṃ attano iddhibalaṃ. Mahāmoggallānattherassa pāsādakampanaṃ pākaṭanti",
  "tika-s0102t:524_7": "taṃ anāmasitvā saṅgharakkhitasāmaṇerassa pāsādakampanaṃ dassetuṃ “so kirāyasmā”tiādi",
  "tika-s0102t:524_8": "vuttaṃ. Pūtimisso gandho etassāti pūtigandho, tena pūtigandheneva adhigatamātukucchisambhavaṃ",
  "tika-s0102t:524_9": "viya gandheneva sīsena, ativiya dārako evāti attho.",
  "tika-s0102t:525_0": "Ācariyanti ācariyūpadesaṃ. Iddhābhisaṅkhāro nāma iddhividhappaṭipakkhādībhāvena icchitabbo,",
  "tika-s0102t:525_1": "so ca upāye kosallassa attanā na sammā uggahitattā na tāva sikkhitoti āha “asikkhitvāva",
  "tika-s0102t:525_2": "yuddhaṃ paviṭṭhosī”ti. “Pilavanta”nti iminā sakalameva pāsādavatthuṃ udakaṃ katvā",
  "tika-s0102t:525_3": "adhiṭṭhātabbapāsādova tattha pilavatīti dasseti. Adhiṭṭhānakkamaṃ pana upamāya dassento",
  "tika-s0102t:525_4": "“tāta…pe… jānāhī”ti āha. Tattha kapallakapūvanti āsittakapūvaṃ, taṃ pacantā kapāle",
  "tika-s0102t:525_5": "paṭhamaṃ kiñci piṭṭhaṃ ṭhapetvā anukkamena vaḍḍhetvā antantena paricchindanti pūvaṃ",
  "tika-s0102t:525_6": "samantato paricchinnaṃ katvā ṭhapenti, evaṃ “āpokasiṇavasena ‘pāsādena patiṭṭhitaṭṭhānaṃ",
  "tika-s0102t:525_7": "udakaṃ hotū’ti adhiṭṭhahanto samantato pāsādassa yāva pariyantā yathā udakaṃ hoti,",
  "tika-s0102t:525_8": "tathā adhiṭṭhātabba”nti upamāya upadisati.",
  "tika-s0102t:526_0": "Mahāpadāne vuttamevāti “dhammatā esā, bhikkhave, yadā bodhisatto tusitā kāyā cavitvā",
  "tika-s0102t:526_1": "mātukucchiṃ okkamatī”ti vatvā “ayañca dasasahassī lokadhātu saṅkampati sampakampati",
  "tika-s0102t:526_2": "sampavedhatī”ti, tathā “dhammatā esā, bhikkhave, yadā bodhisatto mātukucchimhā nikkhamatī”ti",
  "tika-s0102t:526_3": "vatvā “ayañca dasasahassī lokadhātu saṅkampati sampakampati sampavedhatī”ti ca mahābodhisattassa",
  "tika-s0102t:526_4": "gabbhokkantiyaṃ, abhijātiyañca dhammatāvasena mahāpadānepathavīkampassa vuttattā",
  "tika-s0102t:526_5": "itaresupi catūsu ṭhānesu pathavīkampo dhammatāvasenevāti mahāpadāneatthato vuttaṃ evāti adhippāyo.",
  "tika-s0102t:527_0": "Idāni nesaṃ pathavīkampanaṃ kāraṇato, pavattiākārato ca vibhāgaṃ dassetuṃ “iti imesū”tiādi",
  "tika-s0102t:527_1": "vuttaṃ. Dhātukopenāti ukkhepakadhātusaṅkhātāya vāyodhātuyā pakopena. Iddhānubhāvenāti",
  "tika-s0102t:527_2": "ñāṇiddhiyā vā kammavipākajiddhiyā vā pabhāvena, tejenāti attho. Puññatejenāti puññānubhāvena,",
  "tika-s0102t:527_3": "mahābodhisattassa puññabalenāti attho. Ñāṇatejenāti paṭivedhañāṇānubhāvena. Sādhukāradānavasenāti",
  "tika-s0102t:527_4": "yathā anaññasādhāraṇena paṭivedhañāṇānubhāvena abhihatā mahāpathavī abhisambodhiyaṃ",
  "tika-s0102t:527_5": "akampittha, evaṃ anaññasādhāraṇena desanāñāṇānubhāvena abhihatā mahāpathavī akampittha,",
  "tika-s0102t:527_6": "taṃ panassā sādhukāradānaṃ viya hotīti “sādhukāradānavasenā”ti vuttaṃ.",
  "tika-s0102t:528_0": "Yena pana bhagavā asītianubyañjanapaṭimaṇḍitadvattiṃsamahāpurisalakkhaṇa- vicitrarūpakāyo",
  "tika-s0102t:528_1": "sabbākāraparisuddhasīlakkhandhādiguṇaratanasamiddhidhammakāyo puññamahattathāmamahattayasamahaāiddhimahattapaññāmahattānaṃ",
  "tika-s0102t:528_2": "paramukkaṃsagato asamo asamasamo appaṭipuggalo arahaṃ sammāsambuddho attano attabhāvasaññitaṃ",
  "tika-s0102t:528_3": "khandhapañcakaṃ kappaṃ vā kappāvasesaṃ vā ṭhapetuṃ samatthopi saṅkhatadhammaṃ paṭijigucchanākārappavattena",
  "tika-s0102t:528_4": "ñāṇavisesena tiṇāyapi amaññamāno āyusaṅkhārossajjanavidhinā nirapekkho ossajji. Tadanubhāvābhihatā",
  "tika-s0102t:528_5": "mahāpathavī āyusaṅkhārossajjane akampittha, taṃ panassā kāruññasabhāvasaṇṭhitā viya",
  "tika-s0102t:528_6": "hotīti vuttaṃ “kāruññasabhāvenā”ti. Yasmā bhagavā parinibbānasamaye catuvīsatikoṭisatasahassasaṅkhyā",
  "tika-s0102t:528_7": "samāpattiyo samāpajji antarantarā phalasamāpattisamāpajjanena, tassa pubbabhāge sātisayaṃ",
  "tika-s0102t:528_8": "tikkhaṃ sūraṃ vipassanāñāṇañca pavattesi, “yadatthañca mayā evaṃ sucirakālaṃ anaññasādhāraṇo",
  "tika-s0102t:528_9": "paramukkaṃsagato ñāṇasambhāro sambhato, anuttaro ca vimokkho samadhigato, tassa vata",
  "tika-s0102t:528_10": "me sikhāppattaphalabhūtā accantaniṭṭhā anupādisesanibbānadhātu ajja samijjhatī”ti",
  "tika-s0102t:528_11": "bhiyyo ativiya somanassappattassa bhagavato pītivipphārādiguṇavipulatarānubhāvo parehi",
  "tika-s0102t:528_12": "asādhāraṇañāṇātisayo udapādi, yassa samāpattibalasamupabrūhitassa ñāṇātisayassa ānubhāvaṃ",
  "tika-s0102t:528_13": "sandhāya idaṃ vuttaṃ “dveme piṇḍapātā samasamaphalā samasamavipākā”tiādi, tasmā tassa",
  "tika-s0102t:528_14": "ānubhāvena samabhihatā mahāpathavī akampittha. Taṃ panassā tassaṃ velāyaṃ ārodanākārappatti",
  "tika-s0102t:528_15": "viya hotīti “aṭṭhamo ārodanenā”ti vuttaṃ.",
  "tika-s0102t:529_0": "Idāni saṅkhepato vuttamatthaṃ vivaranto “mātukucchiṃ okkamante”tiādimāha. Ayaṃ panatthoti",
  "tika-s0102t:529_1": "“sādhukāradānavasenā”tiādinā vutto attho. Pathavīdevatāya vasenāti ettha samuddadevatā",
  "tika-s0102t:529_2": "viya mahāpathaviyā adhidevatā kira nāma atthi. Tādise kāraṇe sati tassā cittavasena",
  "tika-s0102t:529_3": "ayaṃ mahāpathavī saṅkampati sampakampati sampavedhati, yathā vātavalāhakadevatānaṃ",
  "tika-s0102t:529_4": "cittavasena vātā vāyanti, sītuṇhaabbhavassavalāhakadevatānaṃ cittavasena sītādayo",
  "tika-s0102t:529_5": "bhavanti. Tathā hi visākhapuṇṇamāyaṃ abhisambodhiatthaṃ bodhirukkhamūle nisinnassa",
  "tika-s0102t:529_6": "lokanāthassa antarāyakaraṇatthaṃ upaṭṭhitaṃ mārabalaṃ vidhamituṃ –",
  "tika-s0102t:530": "“Acetanāyaṃ pathavī, aviññāya sukhaṃ dukhaṃ;",
  "tika-s0102t:531": "Sāpi dānabalā mayhaṃ, sattakkhattuṃ pakampathā”ti. –",
  "tika-s0102t:532_0": "Vacanasamanantaraṃ mahāpathavī bhijjitvā saparisaṃ māraṃ parivattesi. Etanti sādhukāradānādi.",
  "tika-s0102t:532_1": "Yadipi natthi acetanattā, dhammatāvasena pana vuttanayena siyāti sakkā vattuṃ. Dhammatā",
  "tika-s0102t:532_2": "pana atthato dhammasabhāvo, so puññadhammassa vā ñāṇadhammassa vā ānubhāvasabhāvoti.",
  "tika-s0102t:532_3": "Tayidaṃ sabbaṃ vicāritameva, evañca katvā –",
  "tika-s0102t:533": "“Ime dhamme sammasato, sabhāvasarasalakkhaṇe;",
  "tika-s0102t:534": "Dhammatejena vasudhā, dasasahassī pakampathā”ti. ;",
  "tika-s0102t:535": "Ādi vacanañca samatthitaṃ hoti.",
  "tika-s0102t:536_0": "Niddiṭṭhanidassananti niddiṭṭhassa atthassa niyyātanaṃ, nigamananti attho. Ettāvatāti",
  "tika-s0102t:536_1": "pathavīkampādiuppādajananena ceva pathavīkampassa bhagavato hetunidassanena ca. “Addhā",
  "tika-s0102t:536_2": "ajja bhagavatā āyusaṅkhāro ossaṭṭho”ti sallakkhesi pārisesañāyena. Evañhi tadā thero",
  "tika-s0102t:536_3": "tamatthaṃ vīmaṃseyya nāyaṃ bhūmikampo dhātuppakopahetuko tassa apaññāyamānarūpattā,",
  "tika-s0102t:536_4": "bāhirakopi isi evaṃ mahānubhāvo buddhakāle natthi, sāsanikopi satthu anārocetvā evaṃ",
  "tika-s0102t:536_5": "karonto nāma natthi, sesānaṃ pañcannaṃ idāni asambhavo, evaṃ bhūmikampo cāyaṃ mahābhiṃsanako",
  "tika-s0102t:536_6": "salomahaṃso ahosi, tasmā pārisesato āha “ajja bhagavatā āyusaṅkhāro ossaṭṭhoti sallakkhesī”ti.",
  "tika-s0102t:537": "Aṭṭhaparisavaṇṇanā",
  "tika-s0102t:538_0": "172. Okāsaṃ adatvāti “tiṭṭhatu bhante bhagavā kappa”ntiādi nayappavattāya therassa",
  "tika-s0102t:538_1": "āyācanāya avasaraṃ adatvā. Aññānipi aṭṭhakāni sampiṇḍento hetuaṭṭhakato aññāni parisābhibhāyatanavimokkhavasena",
  "tika-s0102t:538_2": "tīṇi aṭṭhakāni saṅgahetvā dassento “aṭṭha kho imā”tiādimāha. “Āyasmato ānandassa",
  "tika-s0102t:538_3": "sokuppattiṃ pariharanto vikkhepaṃ karonto”ti keci sahasā bhaṇite balavasoko uppajjeyyāti.",
  "tika-s0102t:539_0": "Samāgantabbato, samāgacchatīti vā samāgamo, parisā. Bimbisārapamukho samāgamo bimbisārasamāgamo.",
  "tika-s0102t:539_1": "Sesadvayepi eseva nayo. Bimbisāra…pe… samāgamādisadisaṃ khattiyaparisanti yojanā.",
  "tika-s0102t:539_2": "Aññesu cakkavāḷesupi labbhateyeva satthu khattiyaparisādiupasaṅkamanaṃ. Ādito tehi",
  "tika-s0102t:539_3": "saddhiṃ satthu bhāsanaṃ ālāpo. Kathanapaṭikathanaṃ sallāpo. Dhammupasañhitā pucchā",
  "tika-s0102t:539_4": "paṭipucchā dhammasākacchā. Saṇṭhānaṃ paṭicca kathanaṃ saṇṭhānapariyāyattā vaṇṇa-saddassa",
  "tika-s0102t:539_5": "“mahantaṃ hatthirājavaṇṇaṃ abhinimminitvā”tiādīsu viya. “Tesa”nti padaṃ ubhayapadāpekkhaṃ",
  "tika-s0102t:539_6": "“tesampi lakkhaṇasaṇṭhānaṃ viya satthu sarīrasaṇṭhānaṃ, tesaṃ kevalaṃ paññāyati evā”ti.",
  "tika-s0102t:539_7": "Nāpi āmukkamaṇikuṇḍalo bhagavā hotīti yojanā. Chinnassarāti dvidhābhūtassarā. Gaggarassarāti",
  "tika-s0102t:539_8": "jajjaritassarā. Bhāsantaranti tesaṃ sattānaṃ bhāsato aññaṃ bhāsaṃ. Vīmaṃsāti cintanā.",
  "tika-s0102t:539_9": "“Kimatthaṃ…pe… desetī”ti idaṃ nanu attānaṃ jānāpetvā dhamme kathite tesaṃ sātisayo",
  "tika-s0102t:539_10": "pasādo hotīti iminā adhippāyena vuttaṃ? Yesaṃ attānaṃ ajānāpetvāva dhamme kathite",
  "tika-s0102t:539_11": "pasādo hoti, na jānāpetvā, tādise sandhāya satthā tathā karoti. Tattha payojanamāha",
  "tika-s0102t:539_12": "“vāsanatthāyā”ti. Evaṃ sutopīti evaṃ aviññātadesako aviññātāgamanopi suto dhammo",
  "tika-s0102t:539_13": "attano dhammasudhammatāyeva anāgate paccayo hoti suṇantassa.",
  "tika-s0102t:540": "“Ānandā”tiādiko saṅgītianāruḷho pāḷidhammo eva tathā dassito. Esa nayo ito paresupi evarūpesu ṭhānesu.",
  "tika-s0102t:541": "Aṭṭhaabhibhāyatanavaṇṇanā",
  "tika-s0102t:542_0": "173. Abhibhavatīti abhibhu, parikammaṃ, ñāṇaṃ vā. Abhibhu āyatanaṃ etassāti abhibhāyatanaṃ,",
  "tika-s0102t:542_1": "jhānaṃ. Abhibhavitabbaṃ vā ārammaṇasaṅkhātaṃ āyatanaṃ etassāti abhibhāyatanaṃ. Ārammaṇābhibhavanato",
  "tika-s0102t:542_2": "abhibhu ca taṃ āyatanañca yogino sukhavisesānaṃ adhiṭṭhānabhāvato, manāyatanadhammāyatanabhāvato",
  "tika-s0102t:542_3": "vātipi sasampayuttaṃ jhānaṃ abhibhāyatanaṃ. Tenāha “abhibhavanakāraṇānī”tiādi. Tāni",
  "tika-s0102t:542_4": "hīti abhibhāyatanasaññitāni jhānāni. “Puggalassa ñāṇuttariyatāyā”ti idaṃ ubhayatthāpi",
  "tika-s0102t:542_5": "yojetabbaṃ. Kathaṃ? Paṭipakkhabhāvena paccanīkadhamme abhibhavanti puggalassa ñāṇuttariyatāya",
  "tika-s0102t:542_6": "ārammaṇāni abhibhavanti. Ñāṇabaleneva hi ārammaṇābhibhavanaṃ viya paṭipakkhābhibhavo pīti.",
  "tika-s0102t:543_0": "Parikammavasena ajjhattaṃ rūpasaññī, na appanāvasena. Na hi paṭibhāganimittārammaṇā",
  "tika-s0102t:543_1": "appanā ajjhattavisayā sambhavati, taṃ pana ajjhattaparikammavasena laddhaṃ kasiṇanimittaṃ",
  "tika-s0102t:543_2": "avisuddhameva hoti, na bahiddhāparikammavasena laddhaṃ viya visuddhaṃ.",
  "tika-s0102t:544_0": "Parittānīti yathāladdhāni suppasarāvamattāni. Tenāha “avaḍḍhitānī”ti. Parittavasenevāti",
  "tika-s0102t:544_1": "vaṇṇavasena ābhoge vijjamānepi parittavaseneva idaṃ abhibhāyatanaṃ vuttaṃ. Parittatā",
  "tika-s0102t:544_2": "hettha abhibhavanassa kāraṇaṃ. Vaṇṇābhoge satipi asatipi abhibhāyatanabhāvanā nāma",
  "tika-s0102t:544_3": "tikkhapaññasseva sambhavati, na itarassāti āha “ñāṇuttariko puggalo”ti. Abhibhavitvā",
  "tika-s0102t:544_4": "samāpajjatīti ettha abhibhavanaṃ, samāpajjanañca upacārajjhānādhigamasamanantarameva",
  "tika-s0102t:544_5": "appanājhānuppādananti āha “saha nimittuppādenevettha appanaṃ pāpetī”ti. Saha nimittuppādenāti",
  "tika-s0102t:544_6": "ca appanāparivāsābhāvassa lakkhaṇaṃ vacanametaṃ. Yo “khippābhiñño”ti vuccati, tatopi",
  "tika-s0102t:544_7": "ñāṇuttarasseva abhibhāyatanabhāvanā. Etthāti etasmiṃ nimitte. Appanaṃ pāpetīti bhāvanaṃ appanaṃ neti.",
  "tika-s0102t:545_0": "Ettha ca keci “uppanne upacārajjhāne taṃ ārabbha ye heṭṭhimantena dve tayo javanavārā",
  "tika-s0102t:545_1": "pavattanti, te upacārajjhānapakkhikā eva, tadanantarañca bhavaṅgaparivāsena, upacārāsevanāya",
  "tika-s0102t:545_2": "ca vinā appanā hoti, saha nimittuppādeneva appanaṃ pāpetī”ti vadanti, taṃ tesaṃ matimattaṃ.",
  "tika-s0102t:545_3": "Na hi parivāsitaparikammena appanāvāro icchito, nāpi mahaggatappamāṇajjhānesu viya",
  "tika-s0102t:545_4": "upacārajjhāne ekantato paccavekkhaṇā icchitabbā, tasmā upacārajjhānādhigamanato paraṃ",
  "tika-s0102t:545_5": "katipayabhavaṅgacittāvasāne appanaṃ pāpuṇanto “saha nimittuppādenevettha appanaṃ",
  "tika-s0102t:545_6": "pāpetī”ti vutto. Saha nimittuppādenevāti ca adhippāyikamidaṃ vacanaṃ, na nītatthaṃ,",
  "tika-s0102t:545_7": "adhippāyo vuttanayeneva veditabbo, na antosamāpattiyaṃ tadā tathārūpassa ābhogassa",
  "tika-s0102t:545_8": "asambhavato. Samāpattito vuṭṭhitassa ābhogo pubbabhāgabhāvanāyavasena jhānakkhaṇe",
  "tika-s0102t:545_9": "pavattaṃ abhibhavanākāraṃ gahetvā pavattoti daṭṭhabbaṃ. Abhidhammaṭṭhakathāyaṃ pana",
  "tika-s0102t:545_10": "“iminā tassa pubbābhogo kathito”ti vuttaṃ. Antosamāpattiyaṃ tathā ābhogābhāve kasmā",
  "tika-s0102t:545_11": "“jhānasaññāyapī”ti vuttanti āha “abhibhavana…pe… atthī”ti.",
  "tika-s0102t:546_0": "Vaḍḍhitappamāṇānīti vipulappamāṇānīti attho, na ekaṅguladvaṅgulādivasena vaḍḍhiṃ",
  "tika-s0102t:546_1": "pāpitānīti tathā vaḍḍhanassevettha asambhavato. Tenāha “mahantānī”ti. Bhattavaḍḍhitakanti",
  "tika-s0102t:546_2": "bhuñjanabhājanaṃ vaḍḍhetvā dinnabhattaṃ, ekāsane purisena bhuñjitabbabhattato upaḍḍhabhattanti attho.",
  "tika-s0102t:547": "Rūpe saññā rūpasaññā, sā assa atthīti rūpasaññī, na rūpasaññī arūpasaññī, saññāsīsena jhānaṃ vadati. Rūpasaññāya anuppādanaṃ evettha alābhitā.",
  "tika-s0102t:548_0": "Bahiddhāva uppannanti bahiddhā vatthusmiṃyeva uppannaṃ. Abhidhamme pana “ajjhattaṃ",
  "tika-s0102t:548_1": "arūpasaññī bahiddhā rūpāni passati parittāni suvaṇṇadubbaṇṇāni…pe… appamāṇāni suvaṇṇadubbaṇṇānī”ti",
  "tika-s0102t:548_2": "evaṃ catunnaṃ abhibhāyatanānaṃ āgatattā abhidhammaṭṭhakathāyaṃ “kasmā pana ‘yathā",
  "tika-s0102t:548_3": "suttante ajjhattaṃ rūpasaññī eko bahiddhā rūpāni passati parittānītiādi vuttaṃ, evaṃ",
  "tika-s0102t:548_4": "avatvā idha catūsupi abhibhāyatanesu ajjhattaṃ arūpasaññitāva vuttā’ti codanaṃ katvā",
  "tika-s0102t:548_5": "‘ajjhattarūpānaṃ anabhibhavanīyato’ti kāraṇaṃ vatvā, tattha vā hi idha vā bahiddhā",
  "tika-s0102t:548_6": "rūpāneva abhibhavitabbāni, tasmā tāni niyamato vattabbānīti tatrāpi idhāpi vuttāni.",
  "tika-s0102t:548_7": "‘Ajjhattaṃ rūpasaññī’ti idaṃ pana satthu desanāvilāsamattamevā”ti vuttaṃ. Ettha ca",
  "tika-s0102t:548_8": "vaṇṇābhogarahitāni, sahitāni ca sabbāni parittāni “parittāni suvaṇṇadubbaṇṇānī”ti",
  "tika-s0102t:548_9": "vuttāni, tathā appamāṇāni “appamāṇāni suvaṇṇadubbaṇṇānī”ti. Atthi hi so pariyāyo",
  "tika-s0102t:548_10": "parittāni abhibhuyya tāni ce kadāci vaṇṇavasena ābhujitāni honti, suvaṇṇadubbaṇṇāni",
  "tika-s0102t:548_11": "abhibhuyyāti. Pariyāyakathā hi suttantadesanāti. Abhidhamme pana nippariyāyadesanattā",
  "tika-s0102t:548_12": "vaṇṇābhogarahitāni visuṃ vuttāni, tathā sahitāni. Atthi hi ubhayattha abhibhavanavisesoti.",
  "tika-s0102t:548_13": "Tathā idha pariyāyadesanattā vimokkhānampi abhibhavanapariyāyo atthīti “ajjhattaṃ",
  "tika-s0102t:548_14": "rūpasaññī”tiādinā paṭhamadutiyaabhibhāyatanesu paṭhamavimokkho, tatiyacatutthaabhibhāyatanesu",
  "tika-s0102t:548_15": "dutiyavimokkho, vaṇṇābhibhāyatanesu tatiyavimokkho ca abhibhavanappavattito saṅgahito.",
  "tika-s0102t:548_16": "Abhidhamme pana nippariyāyadesanattā vimokkhābhibhāyatanāni asaṅkarato dassetuṃ vimokkhe",
  "tika-s0102t:548_17": "vajjetvā abhibhāyatanāni kathitāni; sabbāni ca vimokkhakiccāni jhānāni vimokkhadesanāyaṃ",
  "tika-s0102t:548_18": "vuttāni. Tadetaṃ “ajjhattaṃ rūpasaññī”ti āgatassa abhibhāyatanadvayassa abhidhamme",
  "tika-s0102t:548_19": "abhibhāyatanesu avacanato “rūpī rūpāni passatī”tiādīnañca sabbavimokkhakiccasādhāraṇavacanabhāvato",
  "tika-s0102t:548_20": "vavatthānaṃ katanti viññāyati. “Ajjhattarūpānaṃ anabhibhavanīyato”ti idaṃ katthacipi",
  "tika-s0102t:548_21": "“ajjhattaṃ rūpāni passatī”ti avatvā sabbattha yaṃ vuttaṃ “bahiddhā rūpāni passatī”ti,",
  "tika-s0102t:548_22": "tassa kāraṇavacanaṃ, tena yaṃ aññahetukaṃ, taṃ tena hetunā vuttaṃ. Yaṃ pana desanāvilāsahetukaṃ",
  "tika-s0102t:548_23": "ajjhattaṃ arūpasaññitāya eva abhidhamme vacanaṃ, na tassa aññaṃ kāraṇaṃ maggitabbanti",
  "tika-s0102t:548_24": "dasseti. Ajjhattarūpānaṃ anabhibhavanīyatā ca tesaṃ bahiddhā rūpānaṃ viya abhūtattā.",
  "tika-s0102t:548_25": "Desanāvilāso ca yathāvuttavavatthānavasena veditabbo veneyyajjhāsayavasena vijjamānapariyāyakathābhāvato.",
  "tika-s0102t:548_26": "“Suvaṇṇadubbaṇṇānī”ti eteneva siddhattā na nīlādi abhibhāyatanāni vattabbānīti ce?",
  "tika-s0102t:548_27": "Taṃ na, nīlādīsu katādhikārānaṃ nīlādibhāvasseva abhibhavanakāraṇattā. Na hi tesaṃ",
  "tika-s0102t:548_28": "parisuddhāparisuddhavaṇṇānaṃ parittatā, appamāṇatā vā abhibhavanakāraṇaṃ, atha kho",
  "tika-s0102t:548_29": "nīlādibhāvo evāti. Etesu ca parittādikasiṇarūpesu yaṃ yaṃ caritassa imāni abhibhāyatanāni",
  "tika-s0102t:548_30": "ijjhanti, taṃ dassetuṃ “imesu panā”tiādi vuttaṃ.",
  "tika-s0102t:549_0": "Sabbasaṅgāhakavasenāti sakalanīlavaṇṇanīlanidassananīlanibhāsānaṃ sādhāraṇavasena.",
  "tika-s0102t:549_1": "Vaṇṇavasenāti sabhāvavaṇṇavasena. Nidassanavasenāti passitabbatāvasena cakkhuviññāṇādiviññāṇavīthiyā",
  "tika-s0102t:549_2": "gahetabbatāvasena. Obhāsavasenāti sappabhāsatāya avabhāsanavasena. Umāpupphanti atasipupphaṃ.",
  "tika-s0102t:549_3": "Nīlameva hoti vaṇṇasaṅkarābhāvato. Bārāṇasisambhavanti bārāṇasiyaṃ samuṭṭhitaṃ.",
  "tika-s0102t:550_0": "Ekaccassa ito bāhirakassa appamāṇaṃ ativitthāritaṃ kasiṇanimittaṃ olokentassa bhayaṃ",
  "tika-s0102t:550_1": "uppajjeyya “kiṃ nu kho idaṃ sakalaṃ lokaṃ abhibhavitvā ajjhottharitvā gaṇhātī”ti,",
  "tika-s0102t:550_2": "tathāgatassa pana tādisaṃ bhayaṃ vā sārajjaṃ vā natthīti abhītabhāvadassanatthameva ānītāni.",
  "tika-s0102t:551": "Aṭṭhavimokkhavaṇṇanā",
  "tika-s0102t:552_0": "174. Uttānatthāyeva heṭṭhā atthato vibhattattā. Ekaccassa vimokkhoti ghosopi bhayāvaho",
  "tika-s0102t:552_1": "vaṭṭābhiratabhāvato, tathāgatassa pana vimokkhe upasampajja viharatopi taṃ natthīti",
  "tika-s0102t:552_2": "abhītabhāvadassanatthameva ānītāni.",
  "tika-s0102t:553": "Ānandayācanakathāvaṇṇanā",
  "tika-s0102t:554_0": "178. Bodhīti sabbaññutaññāṇaṃ. Tañhi “catumaggañāṇapaṭivedha”ntveva vuttaṃ sabbaññutaññāṇappaṭivedhassa",
  "tika-s0102t:554_1": "taṃmūlakattā. Evaṃ vuttabhāvanti “ākaṅkhamāno ānanda tathāgato kappaṃ vā tiṭṭheyyā”ti evaṃ vuttabhāvaṃ.",
  "tika-s0102t:555": "179. Tampi oḷārikanimittaṃ kataṃ tassa mārena pariyuṭṭhitacetaso na paṭividdhaṃ na sallakkhitaṃ.",
  "tika-s0102t:556_0": "183. Ādikehīti evamādīhi mittāmaccasuhajjāhi. Piyāyitabbato piyehi. Manavaḍḍhanato",
  "tika-s0102t:556_1": "manāpehi. Jātiyāti jātianurūpagamanena. Nānābhāvo visuṃbhāvo asambaddhabhāvo. Maraṇena",
  "tika-s0102t:556_2": "vinābhāvoti cutiyā tenattabhāvena apunarāvattanato vippayogo. Bhavena aññathābhāvoti",
  "tika-s0102t:556_3": "bhavantaraggahaṇena purimākārato aññākāratā “kāmāvacarasatto rūpāvacaro hotī”tiādinā,",
  "tika-s0102t:556_4": "tatthāpi “manusso devo hotī”tiādināpi yojetabbo. Kutettha labbhāti kuto kuhiṃ kismiṃ",
  "tika-s0102t:556_5": "nāma ṭhāne ettha etasmiṃ khandhappavatte “yaṃ taṃ jātaṃ…pe… mā palujjī”ti laddhuṃ",
  "tika-s0102t:556_6": "sakkā. Na sakkā eva tādisassa kāraṇassa abhāvatoti āha “netaṃ ṭhānaṃ vijjatī”ti.",
  "tika-s0102t:556_7": "Evaṃ acchariyabbhutadhammaṃ tathāgatassāpi sarīraṃ, kimaṅgaṃ pana aññesanti adhippāyo.",
  "tika-s0102t:556_8": "“Paccāvamissatī”ti netaṃ ṭhānaṃ vijjati satiṃ sūpaṭṭhitaṃ katvā ñāṇena paricchinditvā",
  "tika-s0102t:556_9": "āyusaṅkhārānaṃ ossaṭṭhattā, buddhakiccassa ca pariyosāpitattā. Na hettha māsattayato",
  "tika-s0102t:556_10": "paraṃ buddhaveneyyā labbhantīti.",
  "tika-s0102t:557_0": "184. Sāsanassa ciraṭṭhiti nāma sasambhārehi ariyamaggadhammehi kevalehīti āha “sabbaṃ",
  "tika-s0102t:557_1": "lokiyalokuttaravaseneva kathita”nti lokiyāhi sīlasamādhipaññāhi vinā lokuttaradhammasamadhigamassa asambhavato.",
  "tika-s0102t:558": "Tatiyabhāṇavāravaṇṇanā niṭṭhitā.",
  "tika-s0102t:559": "Nāgāpalokitavaṇṇanā",
  "tika-s0102t:560_0": "186. Nāgāpalokitanti nāgassa viya apalokitaṃ, hatthināgassa apalokanasadisaṃ apalokananti",
  "tika-s0102t:560_1": "attho. Āhaccāti phusitvā. Aṅkusakalaggāni viyāti aṅkusakāni viya aññamaññasmiṃ laggāni",
  "tika-s0102t:560_2": "āsattāni hutvā ṭhitāni. Ekābaddhānīti aññamaññaṃ ekato ābaddhāni. Tasmāti gīvaṭṭhīnaṃ",
  "tika-s0102t:560_3": "ekagghanānaṃ viya ekābaddhabhāvena, na kevalaṃ gīvaṭṭhīnaṃyeva, atha kho sabbānipi",
  "tika-s0102t:560_4": "tāni buddhānaṃ ṭhapetvā bāhusandhiādikā dvādasa mahāsandhiyo, aṅgulisandhiyo ca itarasandhīsu",
  "tika-s0102t:560_5": "ekābaddhāni hutvā ṭhitāni, yato nesaṃ pakatihatthīnaṃ koṭisahassabalappamāṇaṃ kāyabalaṃ",
  "tika-s0102t:560_6": "hoti. Vesālinagarābhimukhaṃ akāsi kaṇṭakaparivattane viya kapilanagarābhimukhaṃ.",
  "tika-s0102t:560_7": "Yadi evaṃ kathaṃ taṃ nāgāpalokitaṃ nāma jātaṃ? Tadajjhāsayaṃ upādāya. Bhagavā hi",
  "tika-s0102t:560_8": "nāgāpalokitavaseneva apaloketukāmo jāto, puññānubhāvena panassa patiṭṭhitaṭṭhānaṃ",
  "tika-s0102t:560_9": "parivatti, tena taṃ “nāgāpalokitaṃ” tveva vuccati.",
  "tika-s0102t:561_0": "“Idaṃ pacchimakaṃ ānanda tathāgatassa vesāliyā dassana”nti nayidaṃ vesāliyā apalokanassa",
  "tika-s0102t:561_1": "kāraṇavacanaṃ anekantikattā, bhūtakathanamattaṃ panetaṃ. Maggasodhanavasena taṃ dassetvā",
  "tika-s0102t:561_2": "aññadevettha apalokanakāraṇaṃ dassetukāmo “nanu cā”tiādimāha. Taṃ taṃ sabbaṃ pacchimadassanameva",
  "tika-s0102t:561_3": "anukkamena kusināraṃ gantvā parinibbātukāmatāya tato tato nikkhantattā. “Anacchariyattā”ti",
  "tika-s0102t:561_4": "iminā yathāvuttaṃ anekantikattaṃ pariharati, tayidaṃ sodhanamattaṃ. Idaṃ panettha",
  "tika-s0102t:561_5": "aviparītaṃ kāraṇanti dassetuṃ “apicā”tiādi vuttaṃ. Na hi bhagavā sāpekkho vesāliṃ",
  "tika-s0102t:561_6": "apalokesi, “idaṃ pana me gamanaṃ apunarāgamana”nti dassanamukhena bahujanahitāya",
  "tika-s0102t:561_7": "bahujanasukhāya lokānukampāya apalokesi. Tenāha “apica vesālirājāno”tiādi.",
  "tika-s0102t:562_0": "Antakaroti sakalavaṭṭadukkhassa sakasantāne, parasantāne ca vināsakaro abhāvakaro.",
  "tika-s0102t:562_1": "Buddhacakkhudhammacakkhudibbacakkhumaṃsacakkhusamantacakkhusaṅkhātehi pañcahi cakkhūhi",
  "tika-s0102t:562_2": "cakkhumā. Savāsanānaṃ kilesānaṃ samucchinnattā sātisayaṃ kilesaparinibbānena parinibbuto.",
  "tika-s0102t:563": "Catumahāpadesavaṇṇanā",
  "tika-s0102t:564_0": "187. Mahāokāseti mahante okāse. Mahantāni dhammassa patiṭṭhāpanaṭṭhānāni. Yesu patiṭṭhāpito",
  "tika-s0102t:564_1": "dhammo nicchīyati asandehato, kāni pana tāni? Āgamanavisiṭṭhāni suttotaraṇādīni.",
  "tika-s0102t:564_2": "Dutiyavikappe apadisantīti apadesā, “sammukhā metaṃ āvuso bhagavato suta”ntiādinā",
  "tika-s0102t:564_3": "kenaci ābhatassa “dhammo”ti vinicchinane kāraṇaṃ. Kiṃ pana tanti? Tassa yathābhatassa",
  "tika-s0102t:564_4": "suttotaraṇādi eva. Yadi evaṃ kathaṃ cattāroti? Yasmā dhammassa dve samparāyā satthā,",
  "tika-s0102t:564_5": "sāvakā ca, tesu ca sāvakā saṅghagaṇapuggalavasena tividhā, evaṃ “tumhākaṃ mayā yaṃ",
  "tika-s0102t:564_6": "dhammo paṭiggahito”ti apadisitabbānaṃ bhedena cattāro. Tenāha “sammukhā me taṃ āvuso",
  "tika-s0102t:564_7": "bhagavato suta”ntiādi. Tathā ca vuttaṃ nettiyaṃ “cattāro mahāpadesā buddhāpadeso",
  "tika-s0102t:564_8": "saṅghāpadeso sambahulattherāpadeso ekattherāpadeso. Ime cattāro mahāpadesā”ti buddho",
  "tika-s0102t:564_9": "apadeso etassāti buddhāpadeso. Esa nayo sesesupi. Tenāha “buddhādayo…pe… mahākāraṇānī”ti.",
  "tika-s0102t:565_0": "188. Neva abhinanditabbanti na sampaṭicchitabbaṃ. Ganthassa sampaṭicchanaṃ nāma savananti",
  "tika-s0102t:565_1": "āha “na sotabba”nti. Padabyañjanānīti padāni ca byañjanāni ca, atthapadāni, byañjanapadāni",
  "tika-s0102t:565_2": "cāti attho. Pajjati attho etehīti padāni, akkharādīni byañjanapadāni. Pajjitabbato",
  "tika-s0102t:565_3": "padāni, saṅkāsanādīni atthapadāni. Aṭṭhakathāyaṃpana “‘padasaṅkhātāni byañjanānī’ti",
  "tika-s0102t:565_4": "byañjanapadāneva vuttānī”ti keci, taṃ na, atthaṃ byañjentīti byañjanāni, byañjanapadāni,",
  "tika-s0102t:565_5": "tehi byañjitabbato byañjanāni, atthapadānīti ubhayasaṅgahato. Imasmiṃ ṭhāneti tenābhatasuttassa",
  "tika-s0102t:565_6": "imasmiṃ padese. Pāḷi vuttāti kevalo pāḷidhammo pavatto. Attho vuttoti pāḷiyā attho",
  "tika-s0102t:565_7": "pavatto niddiṭṭho. Anusandhi kathitoti yathāraddhadesanāya, upari desanāya ca anusandhānaṃ",
  "tika-s0102t:565_8": "kathitaṃ sambandho kathito. Pubbāparaṃ kathitanti pubbenāparaṃ avirujjhanañceva visesādhānañca",
  "tika-s0102t:565_9": "kathitaṃ pakāsitaṃ. Evaṃ pāḷidhammādīni sammadeva sallakkhetvā gahaṇaṃ sādhukaṃ uggahaṇanti",
  "tika-s0102t:565_10": "āha “suṭṭhu gahetvā”ti. Sutte otāretabbānīti ñāṇena sutte ogāhetvā tāretabbāni, taṃ",
  "tika-s0102t:565_11": "pana ogāhetvā taraṇaṃ tattha otaraṇaṃ anuppavesanaṃ hotīti vuttaṃ “sutte otāretabbānī”ti.",
  "tika-s0102t:565_12": "Saṃsandetvā dassanaṃ sandassananti āha “vinaye saṃsandetabbānī”ti.",
  "tika-s0102t:566_0": "Kiṃ pana taṃ suttaṃ, ko vā vinayoti vicāraṇāya ācariyānaṃ matibhedamukhena tamatthaṃ",
  "tika-s0102t:566_1": "dassetuṃ “ettha cā”tiādi vuttaṃ. Vinayoti vibhaṅgapāṭhamāha. So hi mātikāsaññitassa",
  "tika-s0102t:566_2": "suttassa atthasūcanato “sutta”nti vattabbataṃ arahati. Vividhanayattā, visiṭṭhanayattā",
  "tika-s0102t:566_3": "ca vinayo, khandhakapāṭho. Evanti evaṃ suttavinayesu pariggayhamānesu vinayapiṭakampi",
  "tika-s0102t:566_4": "na pariyādīyati parivārapāḷiyā asaṅgahitattā. Suttantābhidhammapiṭakāni vā suttaṃ",
  "tika-s0102t:566_5": "atthasūcanādiatthasambhavato. Evampīti “suttantābhidhammapiṭakāni suttaṃ, vinayapiṭakaṃ",
  "tika-s0102t:566_6": "vinayo”ti evaṃ suttavinayavibhāge vuccamānepi. Na tāva pariyādīyantīti na tāva anavasesato",
  "tika-s0102t:566_7": "pariggayhanti, kasmāti āha “asuttanāmakañhī”tiādi. Yasmā “sutta”nti imaṃ nāmaṃ anāropetvā",
  "tika-s0102t:566_8": "saṅgītampi jātakādibuddhavacanaṃ atthi, tasmā vuttanayena tīṇi piṭakāni na pariyādiṇṇānīti.",
  "tika-s0102t:566_9": "Suttanipātaudānaitivuttakādīni dīghanikāyādayo viya suttanāmaṃ āropetvā asaṅgītānīti",
  "tika-s0102t:566_10": "adhippāye panettha jātakādīhi saddhiṃ tānipi gahitāni. Buddhavaṃsacariyāpiṭakānaṃ",
  "tika-s0102t:566_11": "panettha aggahaṇe kāraṇaṃ maggitabbaṃ, kiṃ vā tena magganena? Sabbopāyaṃ vaṇṇanānayo",
  "tika-s0102t:566_12": "theravādaṃ dassanamukhena paṭikkhitto evāti.",
  "tika-s0102t:567_0": "Atthīti kiṃ atthi, asuttanāmakaṃ buddhavacanaṃ natthi evāti dasseti. Tathā hi nidānavaṇṇanāyaṃ",
  "tika-s0102t:567_1": "amhehi vuttaṃ “suttanti sāmaññavidhi, visesavidhayo pare”ti. Taṃ sabbaṃ paṭikkhipitvā",
  "tika-s0102t:567_2": "“suttanti vinayo”tiādinā vuttaṃ saṃvaṇṇanānayaṃ “nāyamattho idhādhippeto”ti paṭisodhetvā.",
  "tika-s0102t:567_3": "Vineti etena kileseti vinayo, kilesavinayanūpāyo, so eva ca naṃ karotīti kāraṇanti",
  "tika-s0102t:567_4": "āha “vinayo pana kāraṇa”nti.",
  "tika-s0102t:568_0": "Dhammeti pariyattidhamme. Sarāgāyāti sarāgabhāvāya kāmarāgabhavarāgaparibrūhanāya.",
  "tika-s0102t:568_1": "Saññogāyāti bhavasaṃyojanāya. Ācayāyāti vaṭṭassa vaḍḍhanatthāya. Mahicchatāyāti mahicchabhāvāya.",
  "tika-s0102t:568_2": "Asantuṭṭhiyāti asantuṭṭhibhāvāya. Saṅgaṇikāyāti kilesasaṅgaṇagaṇasaṅgaṇavihārāya.",
  "tika-s0102t:568_3": "Kosajjāyāti kusītabhāvāya. Dubbharatāyāti dupposatāya. Virāgāyāti sakalavaṭṭato virajjanatthāya.",
  "tika-s0102t:568_4": "Visaññogāyāti kāmabhavādīhi visaṃyujjanatthāya. Apacayāyāti sabbassāpi vaṭṭassa apacayanāya,",
  "tika-s0102t:568_5": "nibbānāyāti attho. Appicchatāyāti paccayappicchatādivasena sabbaso icchāpagamāya.",
  "tika-s0102t:568_6": "Santuṭṭhiyāti dvādasavidhasantuṭṭhibhāvāya. Pavivekāyāti pavivittabhāvāya, kāyavivekāditadaṅgavivekādivivekasiddhiyā.",
  "tika-s0102t:568_7": "Vīriyārambhāyāti kāyikassa ceva, cetasikassa ca vīriyassa paggahaṇatthāya. Subharatāyāti",
  "tika-s0102t:568_8": "sukhaposanatthāya. Evaṃ yo pariyattidhammo uggahaṇadhāraṇaparipucchāmanasikāravasena",
  "tika-s0102t:568_9": "yoniso paṭipajjantassa sarāgādibhāvaparivajjanassa kāraṇaṃ hutvā virāgādibhāvāya",
  "tika-s0102t:568_10": "saṃvattati, ekaṃsato eso dhammo. Eso vinayo, sammadeva apāyādīsu apatanavasena dhāraṇato,",
  "tika-s0102t:568_11": "kilesānaṃ vinayanato, satthu sammāsambuddhassa ovādānusiṭṭhibhāvato etaṃ satthusāsananti",
  "tika-s0102t:568_12": "dhāreyyāsi jāneyyāsi, avabujjheyyāsīti attho. Catusaccassa sūcanaṃ suttanti āha “sutteti",
  "tika-s0102t:568_13": "tepiṭake buddhavacane”ti. Tepiṭakañhi buddhavacanaṃ saccavinimuttaṃ natthi. Rāgādivinayanakāraṇaṃ",
  "tika-s0102t:568_14": "tathāgatena suttapadena pakāsitanti āha “vinayeti etasmiṃ rāgādivinayakāraṇe”ti.",
  "tika-s0102t:569_0": "Sutte osaraṇañcettha tepiṭake buddhavacane pariyāpannatāvaseneva veditabbaṃ, na aññathāti",
  "tika-s0102t:569_1": "āha “suttapaṭipāṭiyā katthaci anāgantvā”ti. Challiṃ uṭṭhapetvāti arogassa mahato",
  "tika-s0102t:569_2": "rukkhassa tiṭṭhato upakkamena challiyā sakalikāya, papaṭikāya vā uṭṭhapanaṃ viya",
  "tika-s0102t:569_3": "arogassa sāsanadhammassa tiṭṭhato byañjanamattena tappariyāpannaṃ viya hutvā challisadisaṃ",
  "tika-s0102t:569_4": "pubbāparaviruddhatādidosaṃ uṭṭhapetvā paridīpetvā, tādisāni pana ekaṃsato guḷhavessantarādipariyāpannāni",
  "tika-s0102t:569_5": "hontīti āha “guḷhavessantara…pe…paññāyantīti attho”ti. Rāgādivinayeti rāgādīnaṃ vinayanatthe.",
  "tika-s0102t:569_6": "Tadākāratāya na paññāyamānāni na dissamānāni chaḍḍetabbāni vajjitabbāni na gahetabbāni.",
  "tika-s0102t:569_7": "Sabbatthāti sabbavāresu.",
  "tika-s0102t:570_0": "Imasmiṃ pana ṭhāneti imasmiṃ mahāpadesaniddesaṭṭhāne. “Sutte cattāro mahāpadesā”tiādinā",
  "tika-s0102t:570_1": "vuttampi avuttena saddhiṃ gahetvā pakiṇṇakakathāya mātikaṃ uddisati. Ñātuṃ icchito",
  "tika-s0102t:570_2": "attho pañho, tassa vissajjanāni pañhābyākaraṇāni, atthasūcanādiatthena suttaṃ, pāḷi,",
  "tika-s0102t:570_3": "taṃ suttaṃ anulometi anukūletīti suttānulomaṃ, mahāpadeso. Ācariyā vadanti saṃvaṇṇenti",
  "tika-s0102t:570_4": "pāḷiṃ etenāti ācariyavādo aṭṭhakathā. Tassa tassa therassa attano eva mati adhippāyoti",
  "tika-s0102t:570_5": "attanomati. Dhammavinicchaye patteti dhamme vinicchinitabbe upaṭṭhite. Imeti anantaraṃ",
  "tika-s0102t:570_6": "vuttā cattāro mahāpadesā. Pamīyati dhammo paricchijjati vinicchīyati etenāti pamāṇaṃ.",
  "tika-s0102t:570_7": "Tenāha “yaṃ ettha sametī”tiādi. Itaranti mahāpadesesu asamentaṃ. Puna itaranti akappiyaṃ",
  "tika-s0102t:570_8": "anulomentaṃ kappiyaṃ paṭibāhantaṃ sandhāyāha.",
  "tika-s0102t:571_0": "Ekaṃseneva byākātabbo vissajjetabboti ekaṃsabyākaraṇīyo. Vibhajjāti pucchitamatthaṃ",
  "tika-s0102t:571_1": "avadhāraṇādibhedena vibhajitvā. Paṭipucchāti pucchantaṃ puggalaṃ paṭipucchitvā. Ṭhapanīyoti",
  "tika-s0102t:571_2": "tidhāpi avissajjanīyattā ṭhapanīyo byākaraṇaṃ akatvā ṭhapetabbo. “Cakkhuṃ anicca”nti",
  "tika-s0102t:571_3": "pañhe uttarapadāvadhāraṇaṃ sandhāya “ekaṃseneva byākātabba”nti vuttaṃ niccatāya lesassāpi",
  "tika-s0102t:571_4": "tattha abhāvato. Purimapadāvadhāraṇe pana vibhajjabyākaraṇīyatā cakkhusotesu visesatthasāmaññatthānaṃ",
  "tika-s0102t:571_5": "asādhāraṇabhāvato. Dvinnaṃ tesaṃ sadisatācodanā paṭipucchanamukheneva byākaraṇīyā",
  "tika-s0102t:571_6": "paṭikkhepavasena, anuññātavasena ca vissajjitabbatoti āha “yathā cakkhu, tathā sotaṃ…pe…",
  "tika-s0102t:571_7": "ayaṃ paṭipucchābyākaraṇīyo pañho”ti. Taṃ jīvaṃ taṃ sarīranti jīvasarīrānaṃ anaññatāpañho.",
  "tika-s0102t:571_8": "Yassa yena anaññatācoditā, so eva paramatthato nupalabbhatīti vañjhātanayassa matteyyatākittanasadisoti",
  "tika-s0102t:571_9": "abyākātabbatāya ṭhapanīyo vuttoti. Imāni cattāri pañhabyākaraṇāni pamāṇaṃ teneva",
  "tika-s0102t:571_10": "nayena tesaṃ pañhānaṃ byākātabbato.",
  "tika-s0102t:572_0": "Vinayamahāpadeso kappiyānulomavidhānato nippariyāyato anulomakappiyaṃ nāma, mahāpadesabhāvena",
  "tika-s0102t:572_1": "pana taṃsadisatāya suttantamahāpadesesupi “anulomakappiya”nti ayaṃ aṭṭhakathāvohāro.",
  "tika-s0102t:572_2": "Yadipi tattha tattha bhagavatā pavattitapakiṇṇakadesanāva aṭṭhakathā, sā pana dhammasaṅgāhakehi",
  "tika-s0102t:572_3": "paṭhamaṃ tīṇi piṭakāni saṅgāyitvā tassa atthavaṇṇanānurūpeneva vācanāmaggaṃ āropitattā",
  "tika-s0102t:572_4": "“ācariyavādo”ti vuccati ācariyā vadanti saṃvaṇṇenti pāḷiṃ etenāti. Tenāha “ācariyavādo",
  "tika-s0102t:572_5": "nāma aṭṭhakathā”ti. Tisso saṅgītiyo āruḷho eva ca buddhavacanassa atthasaṃvaṇṇanābhūto",
  "tika-s0102t:572_6": "kathāmaggo mahindattherena tambapaṇṇidīpaṃ ābhato pacchā tambapaṇṇiyehi mahātherehi",
  "tika-s0102t:572_7": "sīhaḷabhāsāya ṭhapito nikāyantaraladdhisaṅkarapariharaṇatthaṃ. Attanomati nāma theravādo.",
  "tika-s0102t:572_8": "Nayaggāhenāti suttādito labbhamānanayaggahaṇena. Anubuddhiyāti suttādīniyeva anugatabuddhiyā.",
  "tika-s0102t:572_9": "Attano paṭibhānanti attano eva tassa atthassa vuttanayena upaṭṭhānaṃ, yathāupaṭṭhitā",
  "tika-s0102t:572_10": "atthā eva tathā vuttā. Samentameva gahetabbanti yathā suttena saṃsandati, evaṃ mahāpadesato",
  "tika-s0102t:572_11": "atthā uddharitabbāti dasseti. Pamādapāṭhavasena ācariyavādassa kadāci pāḷiyā asaṃsandanāpi",
  "tika-s0102t:572_12": "siyā, so na gahetabboti dassento āha “ācariyavādopi suttena samentoyeva gahetabbo”ti.",
  "tika-s0102t:572_13": "Sabbadubbalā puggalassa sayaṃ paṭibhānabhāvato. Tathā ca sāpi gahetabbā, kīdisī?",
  "tika-s0102t:572_14": "Suttena samentā yevāti yojanā. Tāsūti tīsu saṅgītīsu. “Āgatameva pamāṇa”nti iminā",
  "tika-s0102t:572_15": "mahākassapādīhi saṅgītameva “sutta”nti idhādhippetanti tadaññassa suttabhāvameva",
  "tika-s0102t:572_16": "paṭikkhipati. Tadatthā eva hi tisso saṅgītiyo. Tatthāti gārayhasutte. Na ceva sutte",
  "tika-s0102t:572_17": "osaranti, na ca vinaye sandissantīti veditabbāni tassa asuttabhāvato tena “anulomakappiyaṃ",
  "tika-s0102t:572_18": "suttena samentameva gahetabba”nti vuttaṃ evatthaṃ nigamanavasena nidasseti. Sabbattha",
  "tika-s0102t:572_19": "“na itara”nti vacanaṃ tattha tattha gahitāvadhāraṇaphaladassanaṃ daṭṭhabbaṃ.",
  "tika-s0102t:573": "Kammāraputtacundavatthuvaṇṇanā",
  "tika-s0102t:574_0": "189. Sūkaramaddavanti vanavarāhassa mudumaṃsaṃ. Yasmā cundo ariyasāvako sotāpanno,",
  "tika-s0102t:574_1": "aññe ca bhagavato, bhikkhusaṅghassa ca āhāraṃ paṭiyādentā anavajjameva paṭiyādenti,",
  "tika-s0102t:574_2": "tasmā vuttaṃ “pavattamaṃsa”nti. Taṃ kirāti “nātitaruṇassā”tiādinā vuttavisesaṃ. Tathā",
  "tika-s0102t:574_3": "hi taṃ “mudu ceva siniddhañcā”ti vuttaṃ. Mudumaṃsabhāvato hi abhisaṅkharaṇavisesena",
  "tika-s0102t:574_4": "ca “maddava”nti vuttaṃ. Ojaṃ pakkhipiṃsu “ayaṃ bhagavato pacchimako āhāro”ti puññavisesāpekkhāya,",
  "tika-s0102t:574_5": "taṃ pana tathāpakkhittadibbojatāya garutaraṃ jātaṃ.",
  "tika-s0102t:575": "Aññe yaṃ dujjīraṃ, taṃ ajānantā “kassaci adatvā vināsita”nti upavadeyyunti parūpavādamocanatthaṃ bhagavā “nāhaṃ ta”ntiādinā sīhanādaṃ nadati.",
  "tika-s0102t:576_0": "190. Kathaṃ panāyaṃ sīhanādo nanu taṃ bhagavatopi sammāpariṇāmaṃ na gatanti? Nayidaṃ",
  "tika-s0102t:576_1": "evaṃ daṭṭhabbaṃ, yasmā “sammadeva taṃ bhagavato pariṇāmaṃ gata”nti vattuṃ arahati",
  "tika-s0102t:576_2": "tappaccayā uppannassa vikārassa abhāvato, aññapaccayassa ca vikārassa mudubhāvaṃ",
  "tika-s0102t:576_3": "āpāditattā. Tenāha “na pana bhuttappaccayā”tiādi. Na hi bhagavā, aññe vā pana khīṇāsavā",
  "tika-s0102t:576_4": "navavedanuppādanavasena āhāraṃ paribhuñjanti aṭṭhaṅgasamannāgatameva katvā āhārassa",
  "tika-s0102t:576_5": "upabhuñjanato. Yadi evaṃ kasmā pāḷiyaṃ “bhattaṃ bhuttāvissa kharo ābādho uppajjī”tiādi",
  "tika-s0102t:576_6": "vuttaṃ? Taṃ bhojanuttarakālaṃ uppannattā vuttaṃ. “Na pana bhuttapaccayā”ti vutto",
  "tika-s0102t:576_7": "vāyamattho aṭṭhakathāyaṃ. Katupacitassa laddhokāsassa kammassa vasena balavatipi",
  "tika-s0102t:576_8": "roge uppanne garusiniddhabhojanappaccayā vedanāniggaho jāto, tenāha “yadi hī”tiādi.",
  "tika-s0102t:576_9": "Patthitaṭṭhāneti icchitaṭṭhāne, icchā cassa tattha gantvā vinetabbaveneyyāpekkhā",
  "tika-s0102t:576_10": "daṭṭhabbā. Gāthāyampi “suta”nti iminā sutamattaṃ, paresaṃ vacanamattametaṃ, na pana",
  "tika-s0102t:576_11": "bhojanappaccayā ābādhaṃ phusi dhīroti dasseti.",
  "tika-s0102t:577": "Pānīyāharaṇavaṇṇanā",
  "tika-s0102t:578_0": "191. Pasannabhāvena udakassa acchabhāvo veditabboti āha “acchodakāti pasannodakā”ti.",
  "tika-s0102t:578_1": "Sādurasattā sātatāti āha “madhurodakā”ti. Tanukameva salilaṃ visesato sītalaṃ, na",
  "tika-s0102t:578_2": "bahalanti āha “tanusītalasalilā”ti. Nikkaddamāti setabhāvassa kāraṇamāha. Paṅkacikkhallādivasena",
  "tika-s0102t:578_3": "hi udakassa vivaṇṇatā, sabhāvato pana taṃ setavaṇṇaṃ evāti.",
  "tika-s0102t:579": "Pukkusamallaputtavatthuvaṇṇanā",
  "tika-s0102t:580_0": "192. Dhuravāteti paṭimukhavāte. Dīghapiṅgaloti dīgho hutvā piṅgalacakkhuko. Piṅgalakkhiko",
  "tika-s0102t:580_1": "hi so “āḷāro”ti paññāyittha. Evarūpanti dakkhati karissati bhavissatīti īdisaṃ. Īdisesūti",
  "tika-s0102t:580_2": "yatra yaṃcāti evarūpanipātasaddayuttaṭṭhānesu.",
  "tika-s0102t:581_0": "193. Vicarantiyo meghagabbhato niccharantiyo viya hontīti vuttaṃ “niccharantīsūti",
  "tika-s0102t:581_1": "vicarantīsū”ti. Navavidhāyāti navappakārāya. Navasu hi pakāresu ekavidhāpi asani",
  "tika-s0102t:581_2": "tappariyāpannatāya “navavidhā” tveva vuccati. Īdisī hi esā ruḷhi aṭṭhavimokkhapattipi",
  "tika-s0102t:581_3": "samaññā viya. Asaññaṃ karoti, yo tassā saddena, tejasā ca ajjhotthaṭo. Ekaṃ cakkanti",
  "tika-s0102t:581_4": "ekaṃ maṇḍalaṃ. Saṅkāraṃ tīrentī paricchijjantī viya dassetīti saterā. Gaggarāyamānāti",
  "tika-s0102t:581_5": "gaggarātisaddaṃ karontī, anuravadassanañhetaṃ. Kapisīsāti kapisīsākāravatī. Macchavilolikāti",
  "tika-s0102t:581_6": "udake paripphandamānamaccho viya viluḷitākārā. Kukkuṭasadisāti pasāritapakkhakukkuṭākārā.",
  "tika-s0102t:581_7": "Naṅgalassa kassanakāle kassakānaṃ hatthena gahetabbaṭṭhāne maṇikā hoti, taṃ upādāya",
  "tika-s0102t:581_8": "naṅgalaṃ “daṇḍamaṇikā”ti vuccati, tasmā daṇḍamaṇikākārā daṇḍamaṇikā. Tenāha “naṅgalasadisā”ti.",
  "tika-s0102t:581_9": "Deve vassantepi sajotibhūtatāya udakena atemetabbato mahāsani “sukkhāsanī”ti vuttā.",
  "tika-s0102t:581_10": "Tenāha “patitaṭṭhānaṃ samugghāṭetī”ti.",
  "tika-s0102t:582_0": "Bhusāgāraketi bhusamaye agārake. Tattha kira mahantaṃ palālapuñjaṃ abbhantarato palālaṃ",
  "tika-s0102t:582_1": "nikkaḍḍhitvā sālāsadisaṃ pabbajitānaṃ vasanayoggaṭṭhānaṃ kataṃ, tadā bhagavā tattha",
  "tika-s0102t:582_2": "vasi, taṃ pana khalamaṇḍalaṃ sālāsadisanti āha “khalasālāya”nti. Etthāti hetumhi",
  "tika-s0102t:582_3": "bhummavacananti āha “etasmiṃ kāraṇe”ti, asanipātena channaṃ janānaṃ hatakāraṇeti",
  "tika-s0102t:582_4": "attho. So tvaṃ bhanteti ayameva vā pāṭho.",
  "tika-s0102t:583_0": "194. Siṅgī nāma kira uttamaṃ ativiya pabhassaraṃ buddhānaṃ chavivaṇṇobhāsaṃ devalokato",
  "tika-s0102t:583_1": "āgatasuvaṇṇaṃ. Tenevāha “siṅgīsuvaṇṇavaṇṇa”nti. “Kiṃ pana thero taṃ gaṇhī”ti sayameva",
  "tika-s0102t:583_2": "pucchaṃ samuṭṭhāpetvā tattha kāraṇaṃ dassento “kiñcāpī”tiādimāha. Teneva kāraṇenāti",
  "tika-s0102t:583_3": "upaṭṭhākaṭṭhānassa matthakappatti, paresaṃ vacanokāsapacchedanaṃ, tena vatthena satthu",
  "tika-s0102t:583_4": "pūjanaṃ, satthu ajjhāsayānuvattananti iminā teneva yathāvuttena catubbidhena kāraṇena.",
  "tika-s0102t:584_0": "195. Thero ca tāvadeva taṃ siṅgīvaṇṇaṃ maṭṭhadussaṃ bhagavato upanāmesi “paṭiggaṇhatu",
  "tika-s0102t:584_1": "me bhante bhagavā imaṃ maṭṭhadussaṃ, taṃ mamassa dīgharattaṃ hitāya sukhāyā”ti. Paṭiggahesi",
  "tika-s0102t:584_2": "bhagavā, paṭiggahetvāva naṃ paribhuñji. Tena vuttaṃ “bhagavāpi tato ekaṃ nivāsesi,",
  "tika-s0102t:584_3": "ekaṃ pārupī”ti. Tāvadeva kira taṃ bhikkhū ovaṭṭikaraṇamattena tunnakammaṃ niṭṭhāpetvā",
  "tika-s0102t:584_4": "therassa upanesuṃ, thero bhagavato upanāmesi. Hataccikaṃ viyāti paṭihatappabhaṃ,",
  "tika-s0102t:584_5": "viya-saddo nipātamattaṃ. Bhagavato hi sarīrappabhāhi abhibhuyyamānā tassa vatthayugassa",
  "tika-s0102t:584_6": "pabhassaratā nāhosi. Antantenevāti anto anto eva, abbhantarato evāti attho. Tenāha",
  "tika-s0102t:584_7": "“bahipanassa pabhā natthī”ti.",
  "tika-s0102t:585_0": "“Pasannarūpaṃ samuṭṭhāpetī”ti etenetassa āhārassa bhuttappaccayā na so rogoti ayamattho",
  "tika-s0102t:585_1": "dīpito. Dvīsu kālesu evaṃ hoti dvinnaṃ nibbānadhātūnaṃ samadhigamasamayabhāvato.",
  "tika-s0102t:585_2": "Upavattane antarena yamakasālānanti ettha vattabbaṃ parato āgamissati.",
  "tika-s0102t:586": "196. Sabbaṃ suvaṇṇavaṇṇameva ahosi ativiya parisuddhāya pabhassarāya ekagghanāya bhagavato sarīrappabhāya nirantaraṃ abhibhūtattā.",
  "tika-s0102t:587": "Dhammeti pariyattidhamme. Pavattāti pāvacanabhāvena desetā. Puratova nisīdi ovādappaṭikaraṇabhāvato.",
  "tika-s0102t:588_0": "197. Dānānisaṃsasaṅkhātā lābhāti vaṇṇadānabaladānādibhedā dānassa ānisaṃsasaññitā",
  "tika-s0102t:588_1": "diṭṭhadhammikā, samparāyikā ca lābhā icchitabbā. Te alābhāti te sabbe tuyhaṃ alābhā,",
  "tika-s0102t:588_2": "lābhā eva na honti. Diṭṭheva dhamme paccakkhabhūte imasmiṃyeva attabhāve bhavā diṭṭhadhammikā.",
  "tika-s0102t:588_3": "Samparetabbato pecca gantabbato “samparāyo”ti laddhanāme paraloke bhavā samparāyikā.",
  "tika-s0102t:588_4": "Diṭṭhadhammikā ca samparāyikā ca diṭṭhadhammikasamparāyikā. Dānānisaṃsasaṅkhātā lābhāti",
  "tika-s0102t:588_5": "dānānisaṃsabhūtā lābhā. Sabbathā samameva hutvā samaṃ phalaṃ etesaṃ na ekadesenāti",
  "tika-s0102t:588_6": "samasamaphalā. Piṇḍapātāti tabbisayaṃ dānamayaṃ puññamāha.",
  "tika-s0102t:589_0": "Yadi khettavasena nesaṃ samaphalatā adhippetā, satipi ekasantānabhāve puthujjanaarahantabhāvasiddhaṃ",
  "tika-s0102t:589_1": "nanu tesaṃ khettaṃ visiṭṭhanti dassetuṃ “nanu cā”tiādimāha. Parinibbānasamatāyāti",
  "tika-s0102t:589_2": "kilesaparinibbānakhandhaparinibbānabhāvena parinibbānasamatāya. “Paribhuñjitvā parinibbuto”ti",
  "tika-s0102t:589_3": "etena yathā paṇītapiṇḍapātaparibhogūpatthambhitarūpakāyasannissayo dhammakāyo sukheneva",
  "tika-s0102t:589_4": "kilese pariccaji, bhojanasappāyasaṃsiddhiyā evaṃ sukheneva khandhe pariccajīti evaṃ",
  "tika-s0102t:589_5": "kilesapariccāgassa, khandhapariccāgassa ca sukhasiddhinimittatāya ubhinnaṃ piṇḍapātānaṃ",
  "tika-s0102t:589_6": "samaphalatā jotitā. “Piṇḍapātasīsena ca piṇḍapātadānaṃ jotita”nti vutto vāyamattho.",
  "tika-s0102t:589_7": "Yathā hi sujātāya “imaṃ āhāraṃ nissāya mayhaṃ devatāya vaṇṇasukhabalādiguṇā sammadeva",
  "tika-s0102t:589_8": "sampajjeyyu”nti uḷāro ajjhāsayo tadā ahosi, evaṃ cundassapi kammāraputtassa “imaṃ",
  "tika-s0102t:589_9": "āhāraṃ nissāya bhagavato vaṇṇasukhabalādiguṇā sammadeva sampajjeyyu”nti uḷāro ajjhāsayoti",
  "tika-s0102t:589_10": "evampi nesaṃ ubhinnaṃ samaphalatā veditabbā. Satipi catuvīsatikoṭisatasahassasamāpattīnaṃ",
  "tika-s0102t:589_11": "devasikaṃ vaḷañjanasamāpattibhāve yathā pana abhisambujjhanadivase abhinavavipassanaṃ",
  "tika-s0102t:589_12": "paṭṭhapento rūpasattakādi vasena cuddasahākārehi sannetvā mahāvipassanāmukhena tā",
  "tika-s0102t:589_13": "samāpattiyo samāpajji, evaṃ parinibbānadivasepi sabbā tā samāpajjīti evaṃ samāpattisamatāyapi",
  "tika-s0102t:589_14": "tesaṃ samaphalatā. Cundassa tāva anussaraṇaṃ uḷārataraṃ hotu bhagavato dinnabhāvena",
  "tika-s0102t:589_15": "aññathattābhāvato, sujātāya pana kathaṃ devatāya dinnanti? Evaṃsaññibhāvatoti āha",
  "tika-s0102t:589_16": "“sujātā cā”tiādi. Aparabhāgeti abhisambodhito aparabhāge. Puna aparabhāgeti parinibbānato",
  "tika-s0102t:589_17": "parato. Dhammasīsanti dhammānaṃ matthakabhūtaṃ nibbānaṃ. Me gahitanti mama vasena",
  "tika-s0102t:589_18": "gahitaṃ. Tenāha “mayhaṃ kirā”tiādi.",
  "tika-s0102t:590": "Adhipatibhāvo ādhipateyyanti āha “jeṭṭhabhāvasaṃvattaniyaka”nti.",
  "tika-s0102t:591_0": "Saṃvareti sīlasaṃvare. Veranti pāṇātipātādipañcavidhaṃ veraṃ. Tañhi veridhammabhāvato,",
  "tika-s0102t:591_1": "verahetutāya ca “vera”nti vuccati. Kosallaṃ vuccati ñāṇaṃ, tena yutto kusaloti āha",
  "tika-s0102t:591_2": "“kusalo pana ñāṇasampanno”ti. Ñāṇasampadā nāma ñāṇapāripūrī, sā ca aggamaggavasena",
  "tika-s0102t:591_3": "veditabbā, aggamaggo ca niravasesato kilese pajahatīti āha “ariyamaggena…pe… jahātī”ti.",
  "tika-s0102t:591_4": "Imaṃ pāpakaṃ jahitvāti dānena tāva lobhamacchariyādipāpakaṃ, sīlena pāṇātipātādipāpakaṃ",
  "tika-s0102t:591_5": "jahitvā tadaṅgavasena pahāya tato samathavipassanādhammehi vikkhambhanavasena, tato",
  "tika-s0102t:591_6": "maggapaṭipāṭiyā samucchedavasena anavasesaṃ pāpakaṃ pahāya. Tathā pahīnattā eva rāgādīnaṃ",
  "tika-s0102t:591_7": "khayā kilesanibbānena sabbaso kilesavūpasamena nibbuto parinibbutoti saupādisesāya",
  "tika-s0102t:591_8": "nibbānadhātuyā desanāya kūṭaṃ gaṇhanto “iti cundassa…pe… sampassamāno udānaṃ udānesī”ti.",
  "tika-s0102t:592": "Catutthabhāṇavāravaṇṇanā niṭṭhitā.",
  "tika-s0102t:593": "Yamakasālavaṇṇanā",
  "tika-s0102t:594_0": "198. Evaṃ taṃ kusinārāyaṃ hotīti yathā anurādhapurassa thūpārāmo dakkhiṇapacchimadisāyaṃ,",
  "tika-s0102t:594_1": "evaṃ taṃ uyyānaṃ kusinārāya dakkhiṇapacchimadisāyaṃ hoti. Tasmāti yasmā nagaraṃ pavisitukāmā",
  "tika-s0102t:594_2": "uyyānato upecca vattanti gacchanti etenāti “upavattana”nti vuccati, taṃ sālapantibhāvena",
  "tika-s0102t:594_3": "ṭhitaṃ sālavanaṃ. Antarenāti vemajjhe. Tassa kira mañcakassāti tattha paññapiyamānassa",
  "tika-s0102t:594_4": "tassa mañcakassa. Tatrāpi…pe… eko pādabhāgassa, tasmā “antarena yamakasālāna”nti",
  "tika-s0102t:594_5": "vuttaṃ. Saṃsibbitvāti aññamaññaāsattaviṭapasākhatāya saṃsibbitvā viya. “Ṭhitasākhā”tipi",
  "tika-s0102t:594_6": "vuttaṃ aṭṭhakathāyaṃ. Yaṃ pana pāḷiyaṃ “uttarasīsakaṃ mañcakaṃ paññapehī”ti vuttaṃ,",
  "tika-s0102t:594_7": "taṃ pacchimadassanaṃ daṭṭhuṃ āgatānaṃ devatānaṃ daṭṭhuṃ yogyatāvasena vuttaṃ. Keci",
  "tika-s0102t:594_8": "pana “uttaradisāvilokanamukhaṃ pubbadisāsīsakaṃ katvā mañcakaṃ paññapehīti attho”ti",
  "tika-s0102t:594_9": "vadanti, taṃ tesaṃ matimattaṃ.",
  "tika-s0102t:595_0": "Ete nāgānamuttamāti ete gottato gocariādināmakā hatthināgesu balena seṭṭhatamā. Majjhimaṭṭhakathāyaṃ",
  "tika-s0102t:595_1": "pana keci hatthino ito aññathā āgatā, so pana nesaṃ nāmamattakato bhedo daṭṭhabbo.",
  "tika-s0102t:596_0": "Paribhuttakālato paṭṭhāya…pe… parikkhayaṃ gataṃ, “na pana paribhuttappaccayā”ti heṭṭhā",
  "tika-s0102t:596_1": "vuttanayeneva attho daṭṭhabbo. Caṅgavāreti ūmiyaṃ. Katokāsassa kammassa vasena yathāsamuṭṭhito",
  "tika-s0102t:596_2": "rogo ārogyaṃ abhimaddatīti katvā etamatthaṃ dassento “viyā”ti vuttaṃ. Yasmā bhagavā",
  "tika-s0102t:596_3": "heṭṭhā vuttanayena kappaṃ, kappāvasesaṃ vā ṭhātuṃ samattho eva, tattakaṃ kālaṃ ṭhāne",
  "tika-s0102t:596_4": "payojanābhāvato āyusaṅkhāre ossajjitvā tādisassa kammassa okāsaṃ adāsi, tasmā etamatthaṃ",
  "tika-s0102t:596_5": "dassento “viyā”tipi vattuṃ yujjatiyeva.",
  "tika-s0102t:597": "Kusalaṃ kātabbaṃ maññissanti “evaṃ mahapphalaṃ, evaṃ mahānisaṃsaṃ, mahānubhāvañca taṃ kusala”nti.",
  "tika-s0102t:598": "Ekassāpi sattassa vaṭṭadukkhavūpasamo buddhānaṃ garutaro hutvā upaṭṭhāti atidullabhabhāvato, tasmā “aparampi passatī”tiādi vuttaṃ, svāyamattho māgaṇḍiyasuttena dīpetabbo.",
  "tika-s0102t:599": "Tatiyaṃ pana kāraṇaṃ sattānaṃ uppajjanakaanatthapariharaṇanti taṃ dassento puna “aparampi passatī”tiādimāha.",
  "tika-s0102t:600": "Sīhaseyyanti. Ettha sayanaṃ seyyā, sīhassa viya seyyā sīhaseyyā, taṃ sīhaseyyaṃ. Atha vā sīhaseyyanti seṭṭhaseyyaṃ, yadidaṃ atthadvayaṃ parato āgamissati.",
  "tika-s0102t:601": "“Vāmena passena sentī”ti evaṃ vuttā kāmabhogiseyyā, dakkhiṇapassena sayāno nāma natthi dakkhiṇahatthassa sarīraggahaṇādiyogakkhamato, purisavasena cetaṃ vuttaṃ.",
  "tika-s0102t:602": "Ekena passena sayituṃ na sakkonti dukkhuppattito.",
  "tika-s0102t:603_0": "Ayaṃ sīhaseyyāti ayaṃ evaṃ vuttā sīhaseyyā. “Tejussadattā”ti iminā sīhassa abhīrubhāvaṃ",
  "tika-s0102t:603_1": "dasseti. Bhīrukā hi sesamigā attano āsayaṃ pavisitvā santāsapubbakaṃ yathā tathā",
  "tika-s0102t:603_2": "sayanti, sīho pana abhīrubhāvato satokārī bhikkhu viya satiṃ upaṭṭhāpetvāva sayati.",
  "tika-s0102t:603_3": "Tenāha “purimapāde”tiādi. Dakkhiṇe purimapāde vāmassa purimapādassa ṭhapanavasena",
  "tika-s0102t:603_4": "dve purimapāde ekasmiṃ ṭhāne ṭhapetvā. Pacchimapādeti dve pacchimapāde. Vuttanayeneva",
  "tika-s0102t:603_5": "idhāpi ekasmiṃ ṭhāne pādaṭṭhapanaṃ veditabbaṃ, ṭhitokāsasallakkhaṇaṃ abhīrubhāveneva.",
  "tika-s0102t:603_6": "“Sīsaṃ pana ukkhipitvā”tiādinā vuttā sīhakiriyā anutrāsapabujjhanaṃ viya abhīrubhāvasiddhā",
  "tika-s0102t:603_7": "dhammatāvasenevāti veditabbā. Sīhavijambhitavijambhanaṃ ativelaṃ ekākārena ṭhapitānaṃ",
  "tika-s0102t:603_8": "sarīrāvayavānaṃ gamanādikiriyāsu yogyabhāvāpādanatthaṃ. Tikkhattuṃ sīhanādanadanaṃ",
  "tika-s0102t:603_9": "appesakkhamigajātapariharaṇatthaṃ.",
  "tika-s0102t:604_0": "Seti abyāvaṭabhāvena pavattati etthāti seyyā, catutthajjhānameva seyyā catutthajjhānaseyyā.",
  "tika-s0102t:604_1": "Kiṃ pana taṃ catutthajjhānanti? Ānāpānacatutthajjhānaṃ, tato hi vuṭṭhahitvā vipassanaṃ",
  "tika-s0102t:604_2": "vaḍḍhetvā bhagavā anukkamena aggamaggaṃ adhigantvā tathāgato jātoti. “Tayidaṃ padaṭṭhānaṃ",
  "tika-s0102t:604_3": "nāma, na seyyā, tathāpi yasmā ‘catutthajjhānā vuṭṭhahitvā samanantarā bhagavā parinibbāyī’ti",
  "tika-s0102t:604_4": "vakkhati, tasmā lokiyacatutthajjhānasamāpatti eva tathāgataseyyā”ti keci, evaṃ sati",
  "tika-s0102t:604_5": "parinibbānakālikāva tathāgataseyyāti āpajjati, na ca bhagavā lokiyacatutthajjhānasamāpajjanabahulo",
  "tika-s0102t:604_6": "vihāsi. Aggaphalavasena pavattaṃ panettha catutthajjhānaṃ veditabbaṃ. Tattha yathā",
  "tika-s0102t:604_7": "sattānaṃ niddupagamanalakkhaṇā seyyā bhavaṅgacittavasena hoti, sā ca nesaṃ paṭhamajātisamanvayā",
  "tika-s0102t:604_8": "yebhuyyavuttikā, evaṃ bhagavato ariyajātisamanvayaṃ yebhuyyavuttikaṃ aggaphalabhūtaṃ",
  "tika-s0102t:604_9": "catutthajjhānaṃ “tathāgataseyyā”ti veditabbaṃ. Sīhaseyyā nāma seṭṭhaseyyāti āha “uttamaseyyā”ti.",
  "tika-s0102t:605_0": "Natthi etissā uṭṭhānanti anuṭṭhānā, seyyā, taṃ anuṭṭhānaseyyaṃ. “Ito uṭṭhahissāmī”ti",
  "tika-s0102t:605_1": "manasikārassa abhāvato “uṭṭhānasaññaṃ manasi karitvā”ti na vuttaṃ. Etthāti etasmiṃ",
  "tika-s0102t:605_2": "anuṭṭhānaseyyupagamane. Kāyavasena anuṭṭhānaṃ, na cittavasena, cittavasena ca anuṭṭhānaṃ",
  "tika-s0102t:605_3": "nāma niddupagamananti tadabhāvaṃ dassetuṃ “niddāvasenā”tiādi vuttaṃ. Bhavaṅgassāti",
  "tika-s0102t:605_4": "niddupagamanalakkhaṇassa bhavaṅgassa.",
  "tika-s0102t:606_0": "Sabbapāliphullāti sabbatthakameva vikasanavasena phullā, na ekadesavikasanavasena.",
  "tika-s0102t:606_1": "Tenāha “sabbe samantato pupphitā”ti. Ekacchannāti samphullapupphehi ekākārena sabbattheva",
  "tika-s0102t:606_2": "chāditā. Ullokapadumānīti heṭṭhā olokentāni viya tiṭṭhanapadumāni. Morapiñchakalāpo",
  "tika-s0102t:606_3": "viya pañcavaṇṇapupphasañchāditattā.",
  "tika-s0102t:607": "Nandapokkharaṇīsambhavānīti nandapokkharaṇītīrasambhavāni. Mahātumbamattanti āḷhakamattaṃ. Paviṭṭhānīti khittāni. Sarīrameva okirantīti sarīrameva ajjhokiranti.",
  "tika-s0102t:608_0": "Devatānaṃ upakappanacandanacuṇṇānīti saṭṭhipi paññāsampi yojanāni vāyanakasetavaṇṇacandanacuṇṇāni.",
  "tika-s0102t:608_1": "Dibbagandhajālacuṇṇānīti dibbagandhadibbacuṇṇāni. Haritālaañjanacuṇṇādīnipi dibbāni",
  "tika-s0102t:608_2": "paramasugandhāni evāti veditabbāni. Tenevāha “sabbadibbagandhavāsavikatiyo”ti.",
  "tika-s0102t:609": "Ekacakkavāḷe sannipatitvā antalikkhe vajjanti mahābhinikkhamanakāle viya.",
  "tika-s0102t:610_0": "Tāti devatā. Ganthamānā vāti mālaṃ racantiyo eva. Apariniṭṭhitā vāti yathādhippāyaṃ",
  "tika-s0102t:610_1": "pariyositā eva. Hatthena hatthanti attano hatthena parassa hatthaṃ. Gīvāya gīvanti",
  "tika-s0102t:610_2": "kaṇṭhagāhavasena attano gīvāya parassa gīvaṃ. Gahetvāti āmasitvā. Mahāyaso mahāyasoti",
  "tika-s0102t:610_3": "āmeḍitavasena aññamaññaṃ ālāpavacanaṃ.",
  "tika-s0102t:611": "199. Mahantaṃ ussāhanti tathāgatassa pūjāsakkāravasena pavattiyamānaṃ mahantaṃ ussāhaṃ disvā.",
  "tika-s0102t:612": "Sāyeva pana paṭipadāti pubbabhāgapaṭipadā eva. Anucchavikattāti adhigantabbassa navavidhalokuttaradhammassa anurūpattā.",
  "tika-s0102t:613_0": "Sīlanti cārittasīlamāha. Ācārapaññattīti cārittasīlaṃ. Yāva gotrabhutoti yāva gotrabhuñāṇaṃ,",
  "tika-s0102t:613_1": "tāva pavattetabbā samathavipassanā sammāpaṭipadā. Idāni taṃ sammāpaṭipadaṃ byatirekato,",
  "tika-s0102t:613_2": "anvayato ca vibhāvetuṃ “tasmā”tiādi vuttaṃ. Jinakāḷasuttanti jinamahāvaḍḍhakinā ṭhapitaṃ",
  "tika-s0102t:613_3": "vajjetabbagahetabbadhammasandassanakāḷasuttaṃ sikkhāpadamariyādaṃ, upāsakopāsikāvāresu",
  "tika-s0102t:613_4": "“gandhapūjaṃ mālāpūjaṃ karotī”ti vacanaṃ cārittasīlapakkhe ṭhapetvā karaṇaṃ sandhāya",
  "tika-s0102t:613_5": "vuttaṃ, tena bhikkhubhikkhunīnampi tathākaraṇaṃ anuññātamevāti daṭṭhabbaṃ.",
  "tika-s0102t:614": "Ayañhīti dhammānudhammapaṭipadaṃ sandhāya vadati.",
  "tika-s0102t:615": "Upavāṇattheravaṇṇanā",
  "tika-s0102t:616_0": "200. Apanesīti ṭhitappadesato yathā apagacchati, evamakāsi, na pana nibbhacchi. Tenāha",
  "tika-s0102t:616_1": "“ānando”tiādi. Vuttasadisā vāti samacittapariyāyadesanāyaṃ vuttasadisā eva. Āvārentoti chādento.",
  "tika-s0102t:617": "Yasmā kassapassabuddhassa cetiye ārakkhadevatā ahosi, tasmā therova tejussado, na aññe arahantoti ānetvā yojanā.",
  "tika-s0102t:618_0": "Idāni āgamanato paṭṭhāya tamatthaṃ vitthārato dassetuṃ “vipassimhi kira sammāsambuddhe”tiādi",
  "tika-s0102t:618_1": "āraddhaṃ. “Cātumahārājikā devatā”ti idaṃ gobalībaddañāyena gahetabbaṃ bhummadevatādīnampi",
  "tika-s0102t:618_2": "tappariyāpannattā. Tesaṃ manussānaṃ.",
  "tika-s0102t:619": "Tatthāti kassapassa bhagavato cetiye.",
  "tika-s0102t:620": "201. Adhivāsentīti rocenti.",
  "tika-s0102t:621_0": "Chinnapāto viya chinnapāto, taṃ chinnapātaṃ, bhāvanapuṃsakaniddeso yaṃ. Āvaṭṭantīti",
  "tika-s0102t:621_1": "abhimukhabhāvena vaṭṭanti. Yattha patitā, tato katipayaratanaṭṭhānaṃ vaṭṭanavaseneva",
  "tika-s0102t:621_2": "gantvā puna yathāpatitameva ṭhānaṃ vaṭṭanavasena āgacchanti. Tenāha “āvaṭṭantiyo",
  "tika-s0102t:621_3": "patitaṭṭhānameva āgacchantī”ti. Vivaṭṭantīti yattha patitā, tato vinivaṭṭanti. Tenāha",
  "tika-s0102t:621_4": "“patitaṭṭhānato parabhāgaṃ vaṭṭamānā gacchantī”ti. Purato vaṭṭanaṃ āvaṭṭanaṃ, itaraṃ",
  "tika-s0102t:621_5": "tividhampi vivaṭṭananti dassetuṃ “apicā”tiādi vuttaṃ. Devatā dhāretuṃ na sakkoti",
  "tika-s0102t:621_6": "udakaṃ viya osīdanato. Tenāha “tatthā”tiādi. Tatthāti pakatipathaviyaṃ. Devatā osīdanti",
  "tika-s0102t:621_7": "dhātūnaṃ saṇhasukhumālabhāvato. Pathaviyaṃ pathaviṃ māpesunti pakatipathaviyaṃ attano",
  "tika-s0102t:621_8": "sarīraṃ dhāretuṃ samatthaṃ iddhānubhāvena pathaviṃ māpesuṃ.",
  "tika-s0102t:622_0": "Kāmaṃ domanasse asatipi ekacco rāgo hotiyeva, rāge pana asati domanassassa asambhavo",
  "tika-s0102t:622_1": "evāti tadekaṭṭhabhāvatoti āha “vītarāgāti pahīnadomanassā”ti. Silāthambhasadisā iṭṭhāniṭṭhesu nibbikāratāya.",
  "tika-s0102t:623": "Catusaṃvejanīyaṭṭhānavaṇṇanā",
  "tika-s0102t:624_0": "202. Apāragaṅgāyāti gaṅgāya orambhāge. “Saṅkārachaḍḍakasammajjaniyo gahetvā”tiādi",
  "tika-s0102t:624_1": "attano attano vasanaṭṭhāne vattakaraṇākāradassanaṃ. “Evaṃ dvīsu kālesū”tiādi nidassanatthaṃ",
  "tika-s0102t:624_2": "paccāmasanaṃ, taṃ heṭṭhā adhigataṃ.",
  "tika-s0102t:625": "Kammasādhano sambhāvanattho bhāvanīya-saddoti āha “manasā bhāvite sambhāvite”ti. Dutiyavikappe pana bhāvanaṃ, vaḍḍhanañca paṭipakkhapahānatoti āha “ye vā”tiādi.",
  "tika-s0102t:626_0": "Buddhādīsu tīsu vatthūsu pasannacittassa, na kammaphalasaddhāmattena. Sā cassa saddhāsampadā",
  "tika-s0102t:626_1": "evaṃ veditabbāti phalena hetuṃ dassento “vattasampannassā”ti āha. Saṃvego nāma sahottappañāṇaṃ,",
  "tika-s0102t:626_2": "abhijātiṭṭhānādīnipi tassa uppattihetūni bhavantīti āha “saṃvegajanakānī”ti.",
  "tika-s0102t:627": "Cetiyapūjanatthaṃ cārikā cetiyacārikā. Sagge patiṭṭhahissantiyeva buddhaguṇārammaṇāya kusalacetanāya saggasaṃvattaniyabhāvato.",
  "tika-s0102t:628": "Ānandapucchākathāvaṇṇanā",
  "tika-s0102t:629_0": "203. Etthāti mātugāme. Ayaṃ uttamā paṭipatti, yadidaṃ adassanaṃ, dassanamūlakattā",
  "tika-s0102t:629_1": "tappaccayānaṃ sabbānatthānaṃ. Lobhoti kāmarāgo. Cittacalanā paṭipattiantarāyakaro",
  "tika-s0102t:629_2": "cittakkhobho. Murumurāpetvāti saaṭṭhikaṃ katvā khādane anuravadassanaṃ. Aparimitaṃ",
  "tika-s0102t:629_3": "kālaṃ dukkhānubhavanaṃ aparicchinnadukkhānubhavanaṃ. Vissāsoti visaṅgo ghaṭṭanābhāvo.",
  "tika-s0102t:629_4": "Otāroti tattha cittassa anuppaveso. Asihatthena verīpurisena, pisācenāpi khāditukāmena.",
  "tika-s0102t:629_5": "Āsīdeti akkamanādivasena bādheyya. Assāti mātugāmassa. Pabbajitehi kattabbakammanti",
  "tika-s0102t:629_6": "āmisapaṭiggahaṇādi pabbajitehi kātabbaṃ kammaṃ. Satīti vā kāyagatāsati upaṭṭhāpetabbā.",
  "tika-s0102t:630": "204. Atantibaddhāti abhāravahā. Pesitacittāti nibbānaṃ pati pesitacittā.",
  "tika-s0102t:631_0": "205. Vihatenāti kappāsavihananadhanunā pabbajaṭānaṃ vijaṭanavasena hatena. Tenāha",
  "tika-s0102t:631_1": "“supothitenā”ti, asaṅkaraṇavasena suṭṭhu pothitenāti attho, dassanīyasaṃvejanīyaṭṭhānakittanena",
  "tika-s0102t:631_2": "ca vasanaṭṭhānaṃ kathitaṃ.",
  "tika-s0102t:632": "Ānandaacchariyadhammavaṇṇanā",
  "tika-s0102t:633": "207. Theraṃ adisvā āmantesīti tattha adisvā āvajjanto therassa ṭhitaṭṭhānaṃ, pavattiñca ñatvā āmantesi.",
  "tika-s0102t:634_0": "Kāyakammassa hitabhāvo hitajjhāsayena pavattitattāti āha “hitavuddhiyā katenā”ti.",
  "tika-s0102t:634_1": "Sukhabhāvo kāyikadukkhābhāvo, cetasikasukhabhāvo cetasikasukhasamuṭṭhitattā cāti",
  "tika-s0102t:634_2": "vuttaṃ “sukhasomanasseneva katenā”ti. Āvirahovibhāgato advayabhāvato advayenāti imamatthaṃ",
  "tika-s0102t:634_3": "dassetuṃ “yathā”tiādi vuttaṃ. Satthu khettabhāvasampattiyā, therassa ajjhāsayasampattiyā",
  "tika-s0102t:634_4": "ca “ettakamida”nti pamāṇaṃ gahetuṃ asakkuṇeyyatāya pamāṇavirahitattā tassa kammassāti",
  "tika-s0102t:634_5": "āha “cakkavāḷampī”tiādi.",
  "tika-s0102t:635_0": "Evaṃ pavattitenāti evaṃ odissakamettābhāvanāya vasena pavattitena. Vivaṭṭūpanissayabhūtaṃ",
  "tika-s0102t:635_1": "kataṃ upacitaṃ puññaṃ etenāti katapuñño, arahattādhigamāya katādhikāroti attho. Tenāha",
  "tika-s0102t:635_2": "“abhinīhārasampannosīti dassetī”ti.",
  "tika-s0102t:636_0": "208. Katthaci saṅkucitaṃ hutvā ṭhitaṃ mahāpathaviṃ pattharanto viya, paṭisaṃhaṭaṃ",
  "tika-s0102t:636_1": "hutvā ṭhitaṃ ākāsaṃ vitthārento viya, catusaṭṭhādhikayojanasatasahassubbedhaṃ cakkavāḷagiriṃ",
  "tika-s0102t:636_2": "adho osārento viya, aṭṭhasaṭṭhādhikasahassayojanasatasahassubbedhaṃ sineruṃ ukkhipento",
  "tika-s0102t:636_3": "viya, satayojanāyāmavitthāraṃ mahājambuṃ khandhe gahetvā cālento viyāti pañca hi",
  "tika-s0102t:636_4": "upamā hi therassa guṇakathā mahantabhāvadassanatthañceva aññesaṃ dukkaṭabhāvadassanatthañca",
  "tika-s0102t:636_5": "āgatāva. Eteneva cāti ca-saddena “ahaṃ etarahi arahaṃ sammāsambuddho”, “sadevakasmiṃ",
  "tika-s0102t:636_6": "lokasmiṃ natthi me paṭipuggalo”ti ca evaṃ ādīnaṃ saṅgaho daṭṭhabbo. Byattoti khandhakosallādisaṅkhātena",
  "tika-s0102t:636_7": "veyyattiyena samannāgato. Medhāvīti medhāsaṅkhātāya sammābhāvitāya paññāya samannāgato.",
  "tika-s0102t:637_0": "209. Paṭisanthāradhammanti pakaticārittavasena vuttaṃ, upagatānaṃ pana bhikkhūnaṃ",
  "tika-s0102t:637_1": "bhikkhunīnañca pucchāvissajjanavasena ceva cittarucivasena ca yathākālaṃ dhammaṃ",
  "tika-s0102t:637_2": "desetiyeva, upāsakopāsikānaṃ pana upanisinnakathāvasena.",
  "tika-s0102t:638": "Mahāsudassanasuttadesanāvaṇṇanā",
  "tika-s0102t:639_0": "210. Khuddaka-saddo patirūpavācī, ka-saddo appatthoti āha “khuddakanagaraketi nagarapatirūpake",
  "tika-s0102t:639_1": "sambādhe khuddakanagarake”ti. Dhuparavisālasaṇṭhānatāya taṃ “ujjaṅgalanagaraka”nti",
  "tika-s0102t:639_2": "vuttanti āha “visamanagarake”ti. Aññesaṃ mahānagarānaṃ ekadesappamāṇatāya sākhāsadise.",
  "tika-s0102t:639_3": "Ettha ca “khuddakanagarake”ti iminā tassa nagarassa appakabhāvo vutto, “ujjaṅgalanagarake”ti",
  "tika-s0102t:639_4": "iminā bhūmivipattiyā nihīnabhāvo, “sākhānagarake”ti iminā appadhānabhāvo. Sārappattāti",
  "tika-s0102t:639_5": "vibhavasārādinā sāramahattaṃ pattā.",
  "tika-s0102t:640": "Kahāpaṇasakaṭanti ettha “dvikumbhaṃ sakaṭaṃ. Kumbho pana dasambaṇo”ti vadanti. Dve pavisantīti dve kahāpaṇasakaṭāni dve āyavasena pavisanti.",
  "tika-s0102t:641_0": "Subhikkhāti sulabhāhārā, sundarāhārā ca. Tenāha “khajjabhojjasampannā”ti. Saddaṃ",
  "tika-s0102t:641_1": "karonteti ravasārinā tuṭṭhabhāvena koñcanādaṃ karonte. Avivittāti asuññā, kadāci",
  "tika-s0102t:641_2": "ratho paṭhamaṃ gacchati, taṃ añño anubandhanto gacchati, kadāci dutiyaṃ vuttaratho",
  "tika-s0102t:641_3": "paṭhamaṃ gacchati, itaro taṃ anubandhati evaṃ aññamaññaṃ anubandhamānā. Etthāti kusāvatīnagare.",
  "tika-s0102t:641_4": "Tassa mahantabhāvato ceva iddhādibhāvato ca niccaṃ payojitāneva bheriādīni tūriyāni,",
  "tika-s0102t:641_5": "samma sammāti vā aññamaññaṃ piyālāpasaddo samma-saddo. Kaṃsatāḷādisabbatāḷāvacarasaddo",
  "tika-s0102t:641_6": "tāḷa-saddo, kūṭabheri-saddo kumbhathūṇasaddo.",
  "tika-s0102t:642_0": "Evarūpā saddā honti kacavarākiṇṇavīthitāya, araññe kandamūlapaṇṇādiggahaṇāya, tattha",
  "tika-s0102t:642_1": "dukkhajīvikatāya cāti yathākkamaṃ yojetabbaṃ. Idha na evaṃ ahosi devaloke viya sabbaso",
  "tika-s0102t:642_2": "paripuṇṇasampattikatāya.",
  "tika-s0102t:643_0": "Mahantaṃ kolāhalanti saddhāsampannānaṃ devatānaṃ, upāsakānañca vasena purato purato",
  "tika-s0102t:643_1": "mahatī ugghosanā hoti. Tattha bhagavantaṃ uddissa katassa vihārassa abhāvato, bhikkhusaṅghassa",
  "tika-s0102t:643_2": "ca mahantabhāvato te āgantvā…pe… pesesi. Pesento ca “kathañhi nāma bhagavā pacchime",
  "tika-s0102t:643_3": "kāle attano pavattiṃ amhākaṃ nārocesi, nesaṃ domanassaṃ mā ahosī”ti “ajja kho vāseṭṭhā”tiādinā sāsanaṃ pesesi.",
  "tika-s0102t:644": "Mallānaṃ vandanāvaṇṇanā",
  "tika-s0102t:645_0": "211. Aghaṃ dukkhaṃ āventi pakāsentīti aghāvino, pākaṭībhūtadukkhāti āha “uppannadukkhā”ti.",
  "tika-s0102t:645_1": "Ñātisālohitabhāvena kulaṃ parivattati etthāti kulaparivattaṃ. Taṃ taṃkulīnabhāgena",
  "tika-s0102t:645_2": "ṭhito sattanikāyo “kulaparivattaso”ti vuttanti āha “kulaparivatta”nti. Te pana taṃtaṃkulaparivattaparicchinnā",
  "tika-s0102t:645_3": "mallarājāno tasmiṃ nagare vīthiādisabhāgena vasantīti vuttaṃ “vīthisabhāgena ceva",
  "tika-s0102t:645_4": "racchāsabhāgena cā”ti.",
  "tika-s0102t:646": "Subhaddaparibbājakavatthuvaṇṇanā",
  "tika-s0102t:647_0": "212. Kaṅkhā eva kaṅkhādhammo. Ekato vāti bhūmiṃ avibhajitvā sādhāraṇatova. Bījato",
  "tika-s0102t:647_1": "ca aggaṃ gahetvā āhāraṃ sampādetvā dānaṃ bījaggaṃ. Gabbhakāleti gabbhadhāraṇato paraṃ",
  "tika-s0102t:647_2": "khīraggahaṇakāle. Tenāha “gabbhaṃ phāletvā khīraṃ niharitvā”tiādi. Puthukakāleti",
  "tika-s0102t:647_3": "sassānaṃ nātipakke puthukayogyaphalakāle. Lāyanagganti pakkassa sassassa lavane lavanārambhe",
  "tika-s0102t:647_4": "dānaṃ adāsi. Lunassa sassassa veṇivasena bandhitvā ṭhapanaṃ veṇikaraṇaṃ. Tassa ārambhe",
  "tika-s0102t:647_5": "dānaṃ veṇaggaṃ. Veṇiyo pana ekato katvā rāsikaraṇaṃ kalāpo. Tattha aggadānaṃ kalāpaggaṃ.",
  "tika-s0102t:647_6": "Kalāpato nīharitvā maddane aggadānaṃ khalaggaṃ. Madditaṃ ophuṇitvā dhaññassa rāsikaraṇe",
  "tika-s0102t:647_7": "aggadānaṃ khalabhaṇḍaggaṃ. Dhaññassa khalato koṭṭhe pakkhipane aggadānaṃ koṭṭhaggaṃ.",
  "tika-s0102t:647_8": "Uddharitvāti koṭṭhato uddharitvā.",
  "tika-s0102t:648_0": "“Nava aggadānāni adāsī”ti iminā “kathaṃ nu kho ahaṃ satthu santike aggatova mucceyya”nti",
  "tika-s0102t:648_1": "aggaggadānavasena vivaṭṭūpanissayassa kusalassa katūpacitattā, ñāṇassa ca tathā paripākaṃ",
  "tika-s0102t:648_2": "gatattā aggadhammadesanāya tassa bhājanabhāvaṃ dasseti. Tenāha “imaṃ aggadhammaṃ",
  "tika-s0102t:648_3": "tassa desessāmī”tiādi. Ohīyitvā saṅkocaṃ āpajjitvā.",
  "tika-s0102t:649_0": "213. Aññātukāmova na sandiṭṭhiṃ parāmāsī. Abbhaññiṃsūti sandehajātassa pucchāvacananti",
  "tika-s0102t:649_1": "katvā jāniṃsūti atthamāha. Tenāha pāḷiyaṃ “sabbeva na abbhaññiṃsū”ti. Nesanti pūraṇādīnaṃ.",
  "tika-s0102t:649_2": "Sā paṭiññāti “karoto kho mahārāja kārayato”tiādinā paṭiññātā, sabbaññupaṭiññā eva",
  "tika-s0102t:649_3": "vā. Niyyānikāti sappāṭihāriyā, tesaṃ vā siddhantasaṅkhātā paṭiññā vaṭṭato nissaraṇaṭṭhena",
  "tika-s0102t:649_4": "niyyānikāti. Sāsanassa sampattiyā tesaṃ sabbaññutaṃ, tabbipariyāyato ca asabbaññutaṃ",
  "tika-s0102t:649_5": "gacchatīti daṭṭhabbaṃ. Tenāha “tasmā”tiādi. Atthābhāvatoti subhaddassa sādhetabbaatthābhāvato.",
  "tika-s0102t:649_6": "Okāsābhāvatoti tathā vitthāritaṃ katvā dhammaṃ desetuṃ avasarābhāvato. Idāni tameva",
  "tika-s0102t:649_7": "okāsābhāvaṃ dassetuṃ “paṭhamayāmasmi”ntiādi vuttaṃ.",
  "tika-s0102t:650_0": "214. Yesaṃ samaṇabhāvakarānaṃ dhammānaṃ sampādanena samaṇo, te pana ukkaṭṭhaniddesena",
  "tika-s0102t:650_1": "ariyamaggadhammāti catumaggasaṃsiddhiyā pāḷiyaṃ cattāro samaṇā vuttāti te bāhirasamaye",
  "tika-s0102t:650_2": "sabbena sabbaṃ natthīti dassento “paṭhamo sotāpannasamaṇo”tiādimāha. Purimadesanāyāti",
  "tika-s0102t:650_3": "“yasmiñca kho, subhadda, dhammavinaye”tiādinā vuttāya desanāya. Byatirekato, anvayato",
  "tika-s0102t:650_4": "ca adhippeto attho vibhāvīyatīti paṭhamanayopettha “purimadesanāyā”ti padena saṅgahito",
  "tika-s0102t:650_5": "vāti daṭṭhabbo. Attano sāsanaṃ niyamento āha “imasmiṃ kho”ti yojanā. Āraddhavipassakehīti",
  "tika-s0102t:650_6": "samādhikammikavipassakehi, sikhāppattavipassake sandhāya vuttaṃ, na paṭṭhapitavipassane.",
  "tika-s0102t:650_7": "Apare pana “bāhirakasamaye vipassanārambhassa ganthopi natthevāti avisesavacanameta”nti",
  "tika-s0102t:650_8": "vadanti. Adhigataṭṭhānanti adhigatassa kāraṇaṃ, tadatthaṃ pubbabhāgapaṭipadanti attho,",
  "tika-s0102t:650_9": "yena sotāpattimaggo adhigato, na uparimaggo, so sotāpattimagge ṭhito akuppadhammatāya",
  "tika-s0102t:650_10": "tassa, tattha vā siddhito ṭhitapubbo bhūtapubbagatiyāti sotāpattimaggaṭṭho sotāpanno,",
  "tika-s0102t:650_11": "na sesaariyā bhūmantaruppattito. Sotāpanno hi attanā adhigataṭṭhānaṃ sotāpattimaggaṃ",
  "tika-s0102t:650_12": "aññassa kathetvā sotāpattimaggaṭṭhaṃ kareyya, na aṭṭhamako asambhavato. Esa nayo",
  "tika-s0102t:650_13": "sesamaggaṭṭhesūti etthāpi imināva nayena attho veditabbo. Paguṇaṃ kammaṭṭhānanti",
  "tika-s0102t:650_14": "attano paguṇaṃ vipassanākammaṭṭhānaṃ, eteneva “avisesavacana”nti vādo paṭikkhittoti daṭṭhabbo.",
  "tika-s0102t:651_0": "Sabbaññutaññāṇaṃ adhippetaṃ. Tañhi sabbañeyyadhammāvabodhane “kusalaṃ chekaṃ nipuṇa”nti",
  "tika-s0102t:651_1": "vuccati tattha asaṅgaappaṭihataṃ pavattatīti katvā. Samadhikāni ekena vassena. Ñāyanti",
  "tika-s0102t:651_2": "etena catusaccadhammaṃ yāthāvato paṭivijjhantīti ñāyo, lokuttaramaggoti āha “ariyamaggadhammassā”ti.",
  "tika-s0102t:651_3": "Padissati etena ariyamaggo paccakkhato dissatīti padeso, vipassanāti vuttaṃ “padese",
  "tika-s0102t:651_4": "vipassanāmagge”ti. Samaṇopīti ettha pi-saddo “padesavattī”ti etthāpi ānetvā sambandhitabboti",
  "tika-s0102t:651_5": "āha “padesavatti…pe… natthīti vuttaṃ hotī”ti.",
  "tika-s0102t:652": "215. Soti tathāvutto antevāsī. Tenāti ācariyena. Attano ṭhāne ṭhapito hoti parapabbājanādīsu niyuttattā.",
  "tika-s0102t:653_0": "Sakkhisāvakoti paccakkhasāvako, sammukhasāvakoti attho. Bhagavati dharamāneti dharamānassa",
  "tika-s0102t:653_1": "bhagavato santike. Sesadvayepi eseva nayo. Sabbopi soti sabbo so tividhopi. Ayaṃ",
  "tika-s0102t:653_2": "pana arahattaṃ patto, tasmā paripuṇṇagatāya matthakappatto pacchimo sakkhisāvakoti.",
  "tika-s0102t:654": "Pañcamabhāṇavāravaṇṇanā niṭṭhitā.",
  "tika-s0102t:655": "Tathāgatapacchimavācāvaṇṇanā",
  "tika-s0102t:656_0": "216. Tanti bhikkhusaṅghassa ovādakaṅgaṃ dassetuṃ…pe… vuttaṃ dhammasaṅgāhakehīti adhippāyo.",
  "tika-s0102t:656_1": "Suttābhidhammasaṅgahitassa dhammassa atisajjanaṃ sambodhanaṃ desanā, tasseva pakārato",
  "tika-s0102t:656_2": "ñāpanaṃ veneyyasantāne ṭhapanaṃ paññāpananti “dhammopi desito ceva paññatto cā”ti",
  "tika-s0102t:656_3": "vuttaṃ. Tathā vinayatantisaṅgahitassa kāyavācānaṃ vinayanato “vinayo”ti laddhādhivacanassa",
  "tika-s0102t:656_4": "atthassa atisajjanaṃ sambodhanaṃ desanā, tasseva pakārato ñāpanaṃ asaṅkarato ṭhapanaṃ",
  "tika-s0102t:656_5": "paññāpananti “vinayopi desito ceva paññatto cā”ti vuttaṃ. Adhisīlasikkhāniddesabhāvena",
  "tika-s0102t:656_6": "sāsanassa mūlabhūtattā vinayo paṭhamaṃ sikkhitabboti taṃ tāva ayamuddesaṃ sarūpato",
  "tika-s0102t:656_7": "dassento “mayā hi vo”tiādimāha. Tattha sattāpattikkhandhavasenāti sattannaṃ āpattikkhandhānaṃ",
  "tika-s0102t:656_8": "avītikkamanīyatāvasena. Satthukiccaṃ sādhessati “idaṃ vo kattabbaṃ, idaṃ vo na kattabba”nti",
  "tika-s0102t:656_9": "kattabbākattabbassa vibhāgena anusāsanato.",
  "tika-s0102t:657_0": "Tena tenākārenāti tena tena veneyyānaṃ ajjhāsayānurūpena pakārena. Ime dhammeti ime",
  "tika-s0102t:657_1": "sattatiṃsabodhipakkhiyadhamme. Tappadhānattā suttantadesanāya “suttantapiṭakaṃ desita”nti",
  "tika-s0102t:657_2": "vuttaṃ. Satthukiccaṃ sādhessati taṃtaṃcariyānurūpaṃ sammāpaṭipattiyā anusāsanato.",
  "tika-s0102t:657_3": "Kusalākusalābyākatavasena nava hetū. “Satta phassā”tiādi sattaviññāṇadhātusampayogavasena",
  "tika-s0102t:657_4": "vuttaṃ. Dhammānulome tikapaṭṭhānādayo cha, tathā dhammapaccanīye, dhammānulomapaccanīye,",
  "tika-s0102t:657_5": "dhammapaccanīyānulometi catuvīsati samantapaṭṭhānāni etassāti catuvīsatisamantapaṭṭhānaṃ,",
  "tika-s0102t:657_6": "taṃ pana paccayānulomādivasena vibhajiyamānaṃ aparimāṇanayaṃ evāti āha “anantanayamahāpaṭṭhānapaṭimaṇḍita”nti.",
  "tika-s0102t:657_7": "Satthukiccaṃ sādhessatīti khandhādivibhāgena ñāyamānaṃ catusaccasambodhāvahattā satthārā",
  "tika-s0102t:657_8": "sammāsambuddhena kātabbakiccaṃ nipphādessati.",
  "tika-s0102t:658": "Ovadissanti anusāsissanti ovādānusāsanīkiccanipphādanato.",
  "tika-s0102t:659_0": "Cārittanti samudācārā, navesu piyālāpaṃ vuḍḍhesu gāravālāpanti attho. Tenāha “bhanteti",
  "tika-s0102t:659_1": "vā āyasmāti vā”ti. Gāravavacanaṃ hetaṃ yadidaṃ bhanteti vā āyasmāti vā, loke pana",
  "tika-s0102t:659_2": "“tatra bhava”nti, “devānaṃ piyā”ti ca gāravavacanameva.",
  "tika-s0102t:660_0": "“Ākaṅkhamāno samūhanatū”ti vutte “na ākaṅkhamāno na samūhanatū”tipi vuttameva hotīti",
  "tika-s0102t:660_1": "āha “vikappavacaneneva ṭhapesī”ti. Balanti ñāṇabalaṃ. Yadi asamūhananaṃ diṭṭhaṃ,",
  "tika-s0102t:660_2": "tadeva ca icchitaṃ, atha kasmā bhagavā “ākaṅkhamāno samūhanatū”ti avocāti? Tathārūpapuggalajjhāsayavasena.",
  "tika-s0102t:660_3": "Santi hi keci khuddānukhuddakāni sikkhāpadāni samādāya saṃvattituṃ anicchantā, tesaṃ",
  "tika-s0102t:660_4": "tathā avuccamāne bhagavati vighāto uppajjeyya, taṃ tesaṃ bhavissati dīgharattaṃ ahitāya",
  "tika-s0102t:660_5": "dukkhāya, tathā pana vutte tesaṃ vighāto na uppajjeyya “amhākaṃ evāyaṃ doso, yato",
  "tika-s0102t:660_6": "amhesu eva keci samūhananaṃ na icchantī”ti. Keci “sakalassa pana sāsanassa saṅghāyattabhāvakaraṇatthaṃ",
  "tika-s0102t:660_7": "tathā vutta”nti vadanti. Yañca kiñci satthārā sikkhāpadaṃ paññattaṃ, taṃ samaṇā sakyaputtiyā",
  "tika-s0102t:660_8": "sirasā sampaṭicchitvā jīvitaṃ viya rakkhanti. Tathā hi te “khuddānukhuddakāni sikkhāpadāni",
  "tika-s0102t:660_9": "ākaṅkhamāno saṅgho samūhanatū”ti vuttepi na samūhaniṃsu, aññadatthu “purato viya",
  "tika-s0102t:660_10": "tassa accayepi rakkhiṃsu evā”ti satthusāsanassa, saṅghassa ca mahantabhāvadassanatthampi",
  "tika-s0102t:660_11": "tathā vuttanti daṭṭhabbaṃ. Tathā hi āyasmā ānando, aññepi vā bhikkhū “katamaṃ pana",
  "tika-s0102t:660_12": "bhante khuddakaṃ, katamaṃ anukhuddaka”nti na pucchiṃsu samūhanajjhāsayasseva abhāvato.",
  "tika-s0102t:661_0": "Na taṃ evaṃ gahetabbanti “nāgasenatthero khuddānukhuddakaṃ jānātī”tiādinā vuttaṃ",
  "tika-s0102t:661_1": "taṃ nesaṃ vacanaṃ iminā vuttākārena na gahetabbaṃ adhippāyassa aviditattā. Idāni",
  "tika-s0102t:661_2": "taṃ adhippāyaṃ vibhāvetuṃ “nāgasenatthero hī”tiādi vuttaṃ. Yasmā nāgasenatthero (milindapañhe",
  "tika-s0102t:661_3": "abhejjavagge vitthāro) paresaṃ vādapathopacchedanatthaṃ saṅgītikāle dhammasaṅgāhakamahātherehi",
  "tika-s0102t:661_4": "gahitakoṭṭhāsesu ca antimakoṭṭhāsameva gahetvā milindarājānaṃ paññāpesi. Mahākassapatthero",
  "tika-s0102t:661_5": "pana ekasikkhāpadampi asamūhanitukāmatāya tathā kammavācaṃ sāveti, tasmā taṃ tesaṃ",
  "tika-s0102t:661_6": "vacanaṃ tathā na gahetabbaṃ.",
  "tika-s0102t:662": "217. Dveḷhakanti dvidhāgāho, anekaṃsaggāhoti attho. Vimatīti saṃsayāpatti. Tenāha “vinicchituṃ asamatthatā”ti. Taṃ vo vadāmīti taṃ saṃsayavantaṃ bhikkhuṃ sandhāya vo tumhe vadāmi.",
  "tika-s0102t:663_0": "Nikkaṅkhabhāvapaccakkhakaraṇañāṇaṃ yevāti buddhādīsu tesaṃ bhikkhūnaṃ nikkaṅkhabhāvassa",
  "tika-s0102t:663_1": "paccakkhakāriyābhāvato tamatthaṃ paṭivijjhitvā ṭhitaṃ sabbaññutaññāṇameva. Ettha etasmiṃ atthe.",
  "tika-s0102t:664_0": "218. Appamajjanaṃ appamādo, so pana atthato ñāṇūpasañhitā sati. Yasmā tattha satiyā",
  "tika-s0102t:664_1": "byāpāro sātisayo, tasmā “satiavippavāsenā”ti vuttaṃ. Appamādapadeyeva pakkhipitvā",
  "tika-s0102t:664_2": "adāsi taṃ atthato, tassa sakalassa buddhavacanassa saṅgaṇhanato ca.",
  "tika-s0102t:665": "Parinibbutakathāvaṇṇanā",
  "tika-s0102t:666_0": "219. Jhānādīsu, citte ca paramukkaṃsagatavasībhāvatāya “ettake kāle ettakā samāpattiyo",
  "tika-s0102t:666_1": "samāpajjitvā parinibbāyissāmī”ti kālaparicchedaṃ katvā samāpatti samāpajjanaṃ “parinibbānaparikamma”nti",
  "tika-s0102t:666_2": "adhippetaṃ. Theroti anuruddhatthero.",
  "tika-s0102t:667_0": "Ayampi cāti yathāvuttapañcasaṭṭhiyā jhānānaṃ samāpannabhāvakathāpi saṅkhepakathā",
  "tika-s0102t:667_1": "eva, kasmā? Yasmā bhagavā tadāpi devasikaṃ vaḷañjanasamāpattiyo sabbāpi aparihāpetvā",
  "tika-s0102t:667_2": "samāpajji evāti dassento “nibbānapuraṃ pavisanto”tiādimāha.",
  "tika-s0102t:668_0": "Imāni dvepi samanantarāneva paccavekkhaṇāyapi yebhuyyenānantariyakatāya jhānapakkhikabhāvato,",
  "tika-s0102t:668_1": "yasmā bhavaṅgacittaṃ sabbapacchimaṃ, tato bhavato cavanato “cutī”ti vuccati, tasmā",
  "tika-s0102t:668_2": "na kevalaṃ ayameva bhagavā, atha kho sabbepi sattā bhavaṅgacitteneva cavantīti dassetuṃ",
  "tika-s0102t:668_3": "“ye hi kecī”tiādi vuttaṃ.",
  "tika-s0102t:669": "220. Paṭibhāgapuggalavirahitoti sīlādiguṇehi asadisatāya sadisapuggalarahito.",
  "tika-s0102t:670": "221. Saṅkhārā vūpasamanti etthāti vūpasamoti evaṃsaṅkhātaṃ ñātaṃ kathitaṃ nibbānaṃ.",
  "tika-s0102t:671": "222. Yanti paccatte upayogavacananti āha “yo kālaṃ akarī”ti.",
  "tika-s0102t:672": "Suvikasitenevāti pītisomanassayogato suṭṭhu vikasitena muditena. Vedanaṃ adhivāsesi abhāvasamudayo kato suṭṭhu pariññātattā. Anāvaraṇavimokkho sabbaso nibbutabhāvato.",
  "tika-s0102t:673": "223. Ākaronti attano phalāni samānākāre karontīti ākārā, kāraṇāni. Sabbākāravarūpeteti sabbehi ākāravarehi uttamakāraṇehi sīlādiguṇehi samannāgateti attho.",
  "tika-s0102t:674": "225. Kathaṃbhūtāti kīdisābhūtā.",
  "tika-s0102t:675": "Cullakaddhānanti parittaṃ kālaṃ dvattināḍikāmattaṃ velaṃ.",
  "tika-s0102t:676": "Buddhasarīrapūjāvaṇṇanā",
  "tika-s0102t:677": "227. Kaṃsatāḷādi tāḷaṃ avacarati etthāti “tāḷāvacara”nti vuccati ātatāditūriyabhaṇḍaṃ. Tenāha “sabbaṃ tūriyabhaṇḍa”nti.",
  "tika-s0102t:678": "Dakkhiṇadisābhāgenevāti aññena disābhāgena anāharitvā yamakasālānaṃ ṭhānato dakkhiṇadisābhāgeneva, tatopi dakkhiṇadisābhāgaṃ haritvā netvā.",
  "tika-s0102t:679": "Jetavanasadiseti sāvatthiyā jetavanasadise ṭhāne, “jetavanasadise ṭhāne”tipi pāṭho.",
  "tika-s0102t:680": "228. Pasādhanamaṅgalasālāyāti abhisekakāle alaṅkaraṇamaṅgalasālāya.",
  "tika-s0102t:681": "229. Devadāniyoti tassa corassa nāmaṃ.",
  "tika-s0102t:682": "Mahākassapattheravatthuvaṇṇanā",
  "tika-s0102t:683_0": "231. Pāvāyāti pāvā nagarato. Āvajjanapaṭibaddhattā jānanassa anāvajjitattā satthu",
  "tika-s0102t:683_1": "parinibbānaṃ ajānanto “dasabalaṃ passissāmī”ti thero cintesi, satthu sarīre vā satthusaññaṃ",
  "tika-s0102t:683_2": "uppādento tathā cintesi. Tenevāha “atha bhagavantaṃ ukkhipitvā”ti. “Dhuvaṃ parinibbuto",
  "tika-s0102t:683_3": "bhavissatī”ti cintesi pārisesañāyena. Jānantopi thero ājīvakaṃ pucchiyeva, pucchane",
  "tika-s0102t:683_4": "pana kāraṇaṃ sayameva pakāsetuṃ “kiṃ panā”tiādi āraddhaṃ.",
  "tika-s0102t:684": "Ajja sattāhaparinibbutoti ajja divasato paṭilomato sattame ahani parinibbuto.",
  "tika-s0102t:685": "232. Nāḷiyā vāpakenāti nāḷiyā ceva thavikāya ca.",
  "tika-s0102t:686": "Mañjuketi mañjubhāṇine madhurassare. Paṭibhāneyyaketi paṭibhānavante. Bhuñjitvā pātabbayāgūti paṭhamaṃ bhuñjitvā pivitabbayāgu.",
  "tika-s0102t:687": "Tassāti subhaddassa vuḍḍhapabbajitassa.",
  "tika-s0102t:688": "Ārādhitasāsaneti samāhitasāsane. Alanti samattho. Pāpoti pāpapuggalo. Osakkāpetunti hāpetuṃ antaradhāpetuṃ.",
  "tika-s0102t:689_0": "Pañhavārāti pañhā viya vissajjanāni “yasmiṃ samaye kāmāvacaraṃ kusalaṃ cittaṃ uppannaṃ",
  "tika-s0102t:689_1": "hotī”tiādinā, “yasmiṃ samaye rūpūpapattiyā maggaṃ bhāvetī”tiādinā ca pavattāni ekaṃ",
  "tika-s0102t:689_2": "dve bhūmantarāni. Mūle naṭṭhe pisācasadisā bhavissāmāti yathā rukkhe adhivattho pisāco",
  "tika-s0102t:689_3": "tassa sākhāparivāre naṭṭhe khandhaṃ nissāya vasati, khandhe naṭṭhe mūlaṃ nissāya",
  "tika-s0102t:689_4": "vasati, mūle pana naṭṭhe anissayova hoti, tathā bhavissāmāti attho. Atha vā mūle",
  "tika-s0102t:689_5": "naṭṭheti pisācena kira rukkhagacchādīnaṃ kañcideva mūlaṃ chinditvā attano puttassa",
  "tika-s0102t:689_6": "dinnaṃ, yāva taṃ tassa hatthato na vigacchati, tāva so taṃ padesaṃ adissamānarūpo",
  "tika-s0102t:689_7": "vicarati. Yadā pana tasmiṃ kenaci acchinnabhāvena vā sativippavāsavasena vā naṭṭhe",
  "tika-s0102t:689_8": "manussānampi dissamānarūpo vicarati, taṃ sandhāyāha “mūle naṭṭhe pisācasadisā bhavissāmā”ti.",
  "tika-s0102t:690": "Maṃ kāyasakkhiṃ katvāti taṃ paṭipadaṃ kāyena sacchikatavantaṃ tasmā tassā desanāya sakkhibhūtaṃ maṃ katvā. Paṭicchāpesi taṃ paṭicchāpanaṃ kassapasuttena dīpetabbaṃ.",
  "tika-s0102t:691": "233. Candanaghaṭikābāhullato candanacitakā.",
  "tika-s0102t:692": "Taṃ sutvāti taṃ āyasmatā anuruddhattherena vuttaṃ devatānaṃ adhippāyaṃ sutvā.",
  "tika-s0102t:693": "234. Dasikatantaṃ vāti paliveṭhitaahatakāsikavatthānaṃ dasaṭhānena tantumattampi vā. Dārukkhandhaṃ vāti candanādicitakadārukkhandhaṃ vā.",
  "tika-s0102t:694": "235. Samudāyesu pavattavohārānaṃ avayavesu dissanato sarīrassa avayavabhūtāni aṭṭhīni “sarīrānī”ti vuttāni.",
  "tika-s0102t:695": "Na vippakiriṃsūti sarūpeneva ṭhitāti attho. “Sesā vippakiriṃsū”ti vatvā yathā pana tā vippakiṇṇā ahesuṃ, taṃ dassetuṃ “tatthā”tiādi vuttaṃ.",
  "tika-s0102t:696_0": "Udakadhārā nikkhamitvā nibbāpesunti devatānubhāvena. Evaṃ mahatiyo bahū udakadhārā",
  "tika-s0102t:696_1": "kimatthāyāti āha “bhagavato citako mahanto”ti. Mahā hi so vīsaratanasatiko. Aṭṭhadantakehīti",
  "tika-s0102t:696_2": "naṅgalehi aṭṭheva hi nesaṃ dantasadisāni potthāni honti, tasmā “aṭṭhadantakānī”ti vuccati.",
  "tika-s0102t:697_0": "Dhammakathāva pamāṇanti ativiya acchariyabbhutabhāvato passantānaṃ, suṇantānañca",
  "tika-s0102t:697_1": "sātisayaṃ pasādāvahabhāvato, savisesaṃ buddhānubhāvadīpanato. Parinibbutassa hi buddhassa",
  "tika-s0102t:697_2": "bhagavato evarūpo ānubhāvoti taṃ pavattiṃ kathentānaṃ dhammakathikānaṃ attano ñāṇabalānurūpaṃ",
  "tika-s0102t:697_3": "pavattiyamānā dhammakathā evettha pamāṇaṃ vaṇṇetabbassa atthassa mahāvisayattā, tasmā",
  "tika-s0102t:697_4": "vaṇṇanābhūmi nāmesāti adhippāyo. Catujjātiyagandhaparibhaṇḍaṃ kāretvāti tagarakuṅkumayavanapupphatamālapattāni",
  "tika-s0102t:697_5": "pisitvā katagandhena paribhaṇḍaṃ kāretvā. Khacitvāti tattha tattha olambanavasena",
  "tika-s0102t:697_6": "racetvā, gandhavatthūni gahetvā ganthitamālā gandhadāmāni ratanāvaḷiyo ratanadāmāni.",
  "tika-s0102t:697_7": "Bahikilañjaparikkhepassa, antosāṇiparikkhepassa karaṇena sāṇikilañjaparikkhepaṃ kāretvā.",
  "tika-s0102t:697_8": "Vātaggāhiniyo paṭākā vātapaṭākā. Sarabharūpapādako pallaṅko sarabhamayapallaṅko,",
  "tika-s0102t:697_9": "tasmiṃ sarabhamayapallaṅke.",
  "tika-s0102t:698_0": "Sattihatthā purisā sattiyo taṃsahacaraṇato yathā “kuntā pacarantī”ti, tehi samantato",
  "tika-s0102t:698_1": "rakkhāpanaṃ pañcakaraṇanti āha “sattihatthehi purisehi parikkhipāpetvā”ti. Dhanūhīti",
  "tika-s0102t:698_2": "etthāpi eseva nayo. Sannāhagavacchikaṃ viya katvā nirantarāvaṭṭhitaārakkhasannāhena",
  "tika-s0102t:698_3": "gavacchijālaṃ viya katvā.",
  "tika-s0102t:699": "Sādhukīḷitanti saparahitaṃ sādhanaṭṭhena sādhū, tesaṃ kīḷitaṃ uḷārapuññapasavanato, samparāyikatthāvirodhikaṃ kīḷāvihāranti attho.",
  "tika-s0102t:700": "Sarīradhātuvibhajanavaṇṇanā",
  "tika-s0102t:701_0": "236. Imināva niyāmenāti yena nīhārena mahātale nisinno kañci parihāraṃ akatvā kevalaṃ",
  "tika-s0102t:701_1": "iminā niyāmeneva. Supinakoti dussupinako. Dukūladupaṭṭaṃ nivāsetvāti dve dukūlavatthāni",
  "tika-s0102t:701_2": "ekajjhaṃ katvā nivāsetvā. Evañhi tāni sokasamappitassāpi abhassitvā tiṭṭhanti.",
  "tika-s0102t:702_0": "Abhisekasiñcakoti rajjābhiseke abhisekamaṅgalasiñcako uttamamaṅgalabhāvato. Visaññī",
  "tika-s0102t:702_1": "jāto yathā taṃ bhagavato guṇavisesāmatarasaññutāya avaṭṭhitapemo pothujjanikasaddhāya",
  "tika-s0102t:702_2": "patiṭṭhitapasādo katūpakāratāya sañjanitacittamaddavo.",
  "tika-s0102t:703": "Suvaṇṇabimbisakavaṇṇanti suviracita apassenasadisaṃ.",
  "tika-s0102t:704": "Kasmā panettha pāveyyakā pāḷiyaṃ sabbapacchato gahitā, kiṃ te kusinārāya āsannatarāpi sabbapacchato uṭṭhitā? Āma, sabbapacchato uṭṭhitāti dassetuṃ “tattha pāveyyakā”tiādi vuttaṃ.",
  "tika-s0102t:705": "Dhātupāsanatthanti satthu dhātūnaṃ payirupāsanāya. Nesaṃ pakkhā ahesuṃ “ñāyena tesaṃ santakā dhātuyo”ti.",
  "tika-s0102t:706_0": "237. Doṇagajjitaṃ nāma avoca satthu avatthattayūpasaṃhitaṃ. Etadatthameva hi bhagavā",
  "tika-s0102t:706_1": "maggaṃ gacchanto “pacchato āgacchanto doṇo brāhmaṇo yāva me padavaḷañjaṃ passati,",
  "tika-s0102t:706_2": "tāva mā vigacchatū”ti adhiṭṭhāya aññatarasmiṃ rukkhamūle nisīdi. Doṇopi kho brāhmaṇo",
  "tika-s0102t:706_3": "“imāni sadevake loke aggapuggalassa padānī”ti sallakkhento padānusārena satthu santikaṃ",
  "tika-s0102t:706_4": "upagacchi, satthāpissa dhammaṃ desesi, tenapi so bhagavati niviṭṭhasaddho ahosi.",
  "tika-s0102t:706_5": "Etadavoca, kiṃ avocāti āha “suṇantu…pe… avocā”ti.",
  "tika-s0102t:707": "Kāyena ekasannipātā vācāya ekavacanā abhinnavacanā evaṃ samaggā hotha. Tassa panidaṃ kāraṇanti āha “sammodamānā”ti. Tenāha “cittenāpi aññamaññaṃ sammodamānā hothā”ti.",
  "tika-s0102t:708_0": "238. Tato tato samāgatasaṅghānanti tato tato attano vasanaṭṭhānato samāgantvā sannipatitabhāvena",
  "tika-s0102t:708_1": "samāgatasaṅghānaṃ. Tathā samāpatitasamūhabhāvena samāgatagaṇānaṃ. Vacanasampaṭicchanena paṭissuṇitvā.",
  "tika-s0102t:709": "Dhātuthūpapūjāvaṇṇanā",
  "tika-s0102t:710": "239. Yakkhaggāho devatāveso. Khipitakaṃ dhātukkhobhaṃ uppādetvā khipitakarogo. Arocako āhārassa aruccanarogo.",
  "tika-s0102t:711": "Sattamadivaseti sattavassasattamāsato parato sattame divase. Balānurūpenāti vibhavabalānurūpena.",
  "tika-s0102t:712_0": "Pacchā saṅgītikārakāti dutiyaṃ tatiyaṃ saṅgītikārakā. Dhātūnaṃ antarāyaṃ disvāti",
  "tika-s0102t:712_1": "tattha tattha cetiye yathāpatiṭṭhāpitabhāveneva ṭhitānaṃ dhātūnaṃ micchādiṭṭhikānaṃ",
  "tika-s0102t:712_2": "vasena antarāyaṃ disvā, mahādhātunidhānena sammadeva rakkhitānaṃ anāgate asokena",
  "tika-s0102t:712_3": "dhammaraññā tato uddharitvā vitthāritabhāve kate sadevakassa lokassa hitasukhāvahabhāvañca",
  "tika-s0102t:712_4": "disvāti adhippāyo. Paricaraṇamattamevāti gahetvā paricaritabbadhātumattameva. Rājūnaṃ",
  "tika-s0102t:712_5": "hatthe ṭhapetvā, na cetiyesu. Tathā hi pacchā asokamahārājā cetiyesu dhātūnaṃ na labhati.",
  "tika-s0102t:713_0": "Purimaṃ purimaṃ katassa gaṇhanayogyaṃ pacchimaṃ pacchimaṃ kārento aṭṭha aṭṭha haricandanādimaye",
  "tika-s0102t:713_1": "karaṇḍe ca thūpe ca kāresi. Lohitacandanamayādīsupi eseva nayo. Maṇikaraṇḍesūti lohitaṅkamasāragallaphalikamaye",
  "tika-s0102t:713_2": "ṭhapetvā avasesamaṇivicittakesu karaṇḍesu.",
  "tika-s0102t:714": "Thūpārāmacetiyappamāṇanti devānaṃpiyatissamahārājena kāritacetiyappamāṇaṃ.",
  "tika-s0102t:715_0": "Mālā mā milāyantūti “yāva asoko dhammarājā bahi cetiyāni kāretuṃ ito dhātuyo uddharissati,",
  "tika-s0102t:715_1": "tāva mālā mā milāyantū”ti adhiṭṭhahitvā. Āviñchanarajjuyanti aggaḷāviñchanarajjuyaṃ.",
  "tika-s0102t:715_2": "Kuñcikamuddikanti dvāravivaraṇatthaṃ kuñcikañceva muddikañca.",
  "tika-s0102t:716_0": "Vāḷasaṅghātayantanti kukkulaṃ paṭibhayadassanaṃ aññamaññapaṭibaddhagamanāditāya saṅghāṭitarūpakayantaṃ",
  "tika-s0102t:716_1": "yojesi. Tenāha “kaṭṭharūpakānī”tiādi. Āṇiyā bandhitvāti anekakaṭṭharūpavicittayantaṃ",
  "tika-s0102t:716_2": "attano devānubhāvena ekāya eva āṇiyā bandhitvā vissakammo devalokameva gato. “Samantato”tiādi",
  "tika-s0102t:716_3": "pana tasmiṃ dhātunidāne ajātasattuno kiccavisesānuṭṭhānadassanaṃ.",
  "tika-s0102t:717_0": "“Asukaṭṭhāne nāma dhātunidhāna”nti raññā pucchite “tasmiṃ sannipāte visesalābhino",
  "tika-s0102t:717_1": "nāhesu”nti keci. “Attānaṃ nigūhitvā tassa vuḍḍhatarassa vacanaṃ nissāya vīmaṃsanto",
  "tika-s0102t:717_2": "jānissatīti na kathesu”nti apare. Yakkhadāsaketi upahārādividhinā devatāvesanake bhūtāviggāhake.",
  "tika-s0102t:718": "Imaṃ padanti “evametaṃ bhūtapubba”nti dutiyasaṅgītikārehi ṭhapitaṃ imaṃ padaṃ. Mahādhātunidhānampi tassa atthaṃ katvā tatiyasaṅgītikārāpi ṭhapayiṃsu.",
  "tika-s0102t:719": "Mahāparinibbānasuttavaṇṇanāya līnatthappakāsanā.",
  "tika-s0102t:720": "4. Mahāsudassanasuttavaṇṇanā",
  "tika-s0102t:721": "Kusāvatīrājadhānīvaṇṇanā",
  "tika-s0102t:722": "242. Sovaṇṇamayāti suvaṇṇamayā. Ayaṃ pākāroti sabbaratanamayo pākāro. Tayo tayoti anto ca tayo, bahi ca tayoti tayo tayo.",
  "tika-s0102t:723_0": "Esikatthambho indakhīlo nagarasobhano alaṅkāratthambho. Aṅgīyati ñāyati puthulabhāvo",
  "tika-s0102t:723_1": "etenāti aṅgaṃ, parikkhepo. Tiporisaṃ aṅgaṃ etissāti tiporisaṅgā. Tenāha “tenā”tiādi.",
  "tika-s0102t:723_2": "Tena pañcahatthappamāṇena tiporisena. Paṇṇaphalesupīti sabbaratanamayānaṃ tālānaṃ",
  "tika-s0102t:723_3": "paṇṇaphalesupi. Eseva nayoti “paṇṇesu ekaṃ pattakaṃ sovaṇṇamayaṃ, ekaṃ rūpiyamayaṃ.",
  "tika-s0102t:723_4": "Phalesupi eko lekhābhāvo sovaṇṇamayo, eko rūpiyamayo”tiādiko ayamattho atidiṭṭho.",
  "tika-s0102t:723_5": "Pākārantareti dvinnaṃ dvinnaṃ pākārānaṃ antare. Ekekā hutvā ṭhitā tālapanti.",
  "tika-s0102t:724_0": "Chekoti paṭu suvisado, so cassa paṭubhāvo manosāroti āha “sundaro”ti. Rañjetunti",
  "tika-s0102t:724_1": "rāgaṃ uppādetuṃ. Khamatevāti rocateva. Na bībhacchetīti na tajjeti, sotasukhabhāvato",
  "tika-s0102t:724_2": "piyāyitabbo ca hoti. Kumbhathuṇadaddarikādi ekatalaṃ tūriyaṃ. Ubhayatalaṃ pākaṭameva.",
  "tika-s0102t:724_3": "Sabbato pariyonaddhaṃ caturassaambaṇakaṃ, paṇavādi ca. Vaṃsādīti ādi-saddena saṅkhādikaṃ",
  "tika-s0102t:724_4": "saṅgaṇhāti. Sumucchitassāti suṭṭhu pariyattassa. Pamāṇeti nātidaḷhanātisithilatāsaṅkhāte",
  "tika-s0102t:724_5": "majjhime mucchanappamāṇe. Hatthaṃ vā pādaṃ vā cāletvāti hatthalayapādalaye sajjetvā.",
  "tika-s0102t:724_6": "Naccantāti sākhānaccaṃ naccantā.",
  "tika-s0102t:725": "Cakkaratanavaṇṇanā",
  "tika-s0102t:726_0": "243. Uposathaṃ vuccati aṭṭhaṅgasamannāgataṃ sabbadivasesu gahaṭṭhehi rakkhitabbasīlaṃ,",
  "tika-s0102t:726_1": "samādānavasena taṃ tassa atthīti uposathiko, tassa uposathikassa. Tenāha “samādinnauposathaṅgassā”ti.",
  "tika-s0102t:726_2": "Tadāti tasmiṃ kāle. Kasmiṃ pana kāleti? Yasmiṃ kāle cakkavattibhāvasaṃvattaniyadānasīlādipuññasambhārasamudāgamasampanno",
  "tika-s0102t:726_3": "pūritacakkavattivatto kāladīpadesavisesapaccājātiyā ceva kularūpabhogādhipateyyādiguṇavisesasampattiyā",
  "tika-s0102t:726_4": "ca tadanurūpe attabhāve ṭhito hoti, tasmiṃ kāle. Tādise hi kāle cakkavattibhāvī purisaviseso",
  "tika-s0102t:726_5": "yathāvuttaguṇasamannāgato rājā khattiyo muddhāvasitto visuddhasīlo anuposathaṃ satasahassavissajjanādinā",
  "tika-s0102t:726_6": "sammāpaṭipattiṃ paṭipajjati, na yadā cakkaratanaṃ uppajjati, tadā eva. Ime ca visesā",
  "tika-s0102t:726_7": "sabbacakkavattīnaṃ sādhāraṇavasena vuttā. Tenāha “pātova…pe… dhammatā”ti. Bodhisattānaṃ",
  "tika-s0102t:726_8": "pana cakkavattibhāvāvahaguṇāpi cakkavattiguṇāpi sātisayāva honti.",
  "tika-s0102t:727_0": "Vuttappakārapuññakammapaccayanti cakkavattibhāvāvahadānadamasaṃyamādipuññakammahetukaṃ.",
  "tika-s0102t:727_1": "Nīlamaṇisaṅghātasadisanti indanīlamaṇisañcayasamānaṃ. Dibbānubhāvayuttattāti dassaneyyatā,",
  "tika-s0102t:727_2": "manuññaghosatā, ākāsagāmitā, obhāsavissajjanā, appaṭighātatā, rañño icchitatthanipphattikāraṇatāti",
  "tika-s0102t:727_3": "evamādīhi dibbasadisehi ānubhāvehi samannāgatattā, etena dibbaṃ viyāti dibbanti dasseti.",
  "tika-s0102t:727_4": "Na hi taṃ devalokapariyāpannaṃ. Sahassaṃ arā etassāti vā sahassāraṃ. Sabbehi ākārehīti",
  "tika-s0102t:727_5": "sabbehi sundarehi paripuṇṇāvayave lakkhaṇasampanne cakke icchitabbehi ākārehi. Paripūranti",
  "tika-s0102t:727_6": "paripuṇṇaṃ, sā cassā pāripūriṃ idāneva vitthāressati.",
  "tika-s0102t:728_0": "Panāḷīti chiddaṃ. Suddhasiniddhadantapantiyā nibbivarāyāti adhippāyo. Tassā pana",
  "tika-s0102t:728_1": "panāḷiyā samantato passassa rajatamayattā sārarajatamayā vuttā. Yasmā cassa cakkassa",
  "tika-s0102t:728_2": "rathacakkassa viya antobhāvo nāma natthi, tasmā vuttaṃ “ubhosupi bāhirantesū”ti.",
  "tika-s0102t:728_3": "Kataparikkhepā hoti panāḷīti yojanā. Nābhipanāḷiparikkhepapaṭṭesūti nābhiparikkhepapaṭṭe",
  "tika-s0102t:728_4": "ceva nābhiyā panāḷiparikkhepapaṭṭe ca.",
  "tika-s0102t:729_0": "Tesanti arānaṃ. Ghaṭakā nāma alaṅkārabhūtā khuddakapuṇṇaghaṭā. Tathā maṇikā nāma",
  "tika-s0102t:729_1": "muttāvaḷikā. Paricchedalekhā tassa tassa paricchedadassanavasena ṭhitā paricchinnalekhā.",
  "tika-s0102t:729_2": "Ādi-saddena mālākammādiṃ saṅgaṇhāti. Suvibhattānevāti aññamaññaṃ asaṃkiṇṇattā suṭṭhu vibhattāni.",
  "tika-s0102t:730_0": "“Surattā”tiādīsu surattaggahaṇena mahānāmavaṇṇataṃ paṭikkhipati, suddhaggahaṇena",
  "tika-s0102t:730_1": "saṃṅkiliṭṭhataṃ, siniddhaggahaṇena lūkhataṃ. Kāmaṃ tassa cakkaratanassa nemimaṇḍalaṃ",
  "tika-s0102t:730_2": "asandhikameva nibbattaṃ, sabbatthakameva pana kevalaṃ pavāḷavaṇṇena ca sobhatīti",
  "tika-s0102t:730_3": "pakaticakkassa sandhiyuttaṭṭhāne surattasuvaṇṇapaṭṭādimayāhi vaṭṭaparicchedalekhāhi",
  "tika-s0102t:730_4": "paññāyamānāhi sasandhikā viya dissantīti āha “sandhīsu panassā”tiādi.",
  "tika-s0102t:731_0": "Nemimaṇḍalapiṭṭhiyanti nemimaṇḍalassa piṭṭhipadese. Ākāsacāribhāvato hissa tattha",
  "tika-s0102t:731_1": "vātaggāhī pavāḷadaṇḍo hoti. Dasannaṃ dasannaṃ arānaṃ antareti dasannaṃ dasannaṃ arānaṃ",
  "tika-s0102t:731_2": "antare samīpe padese. Chiddamaṇḍalakhacitoti maṇḍalasaṇṭhānachiddavicitto. Sukusalasamannāhatassāti",
  "tika-s0102t:731_3": "suṭṭhu kusalena sippinā pahatassa, vāditassāti attho. Vaggūti manoramo. Rajanīyoti",
  "tika-s0102t:731_4": "suṇantānaṃ rāguppādako. Kamanīyoti kanto. Samosaritakusumadāmāti olambitasugandhakusumadāmā.",
  "tika-s0102t:731_5": "Nemiparikkhepassāti nemipariyantaparikkhepassa. Nābhipanāḷiyā dvinnaṃ passānaṃ vasena",
  "tika-s0102t:731_6": "“dvinnampi nābhipanāḷīna”nti vuttaṃ. Ekā eva hi sā panāḷi. Yehīti yehi dvīhi mukhehi.",
  "tika-s0102t:731_7": "Puna yehīti yehi muttakalāpehi.",
  "tika-s0102t:732": "Odhāpayamānanti sotuṃ avahitāni kurumānaṃ.",
  "tika-s0102t:733": "Cando purato cakkaratanaṃ pacchāti evaṃ pubbāpariyena pubbāparabhāvena.",
  "tika-s0102t:734_0": "Antepurassāti anurādhapure rañño antepurassa. Uttarasīhapañjarasadiseti tadā rañño",
  "tika-s0102t:734_1": "pāsāde tādisassa uttaradisāya sīhapañjarassa labbhamānattā vuttaṃ. Sukhena sakkāti",
  "tika-s0102t:734_2": "kiñci anāruhitvā, sarīrañca anullaṅghitvā yathāṭhiteneva hatthena pupphamuṭṭhiyo",
  "tika-s0102t:734_3": "khipitvā sukhena sakkā hoti pūjetuṃ.",
  "tika-s0102t:735": "Nānāvirāgaratanappabhāsamujjalanti nānāvidhavicittavaṇṇaratanobhāsapabhassaraṃ. Ākāsaṃ abbhuggantvā pavatteti āgantvā ṭhitaṭṭhānato upari ākāsaṃ abbhuggantvā pavatte.",
  "tika-s0102t:736": "244. Rājāyuttāti rañño kicce āyuttakapurisā.",
  "tika-s0102t:737": "Sineruṃ vāmapassena katvā tassa dhurataraṃ gacchanto “vāmapassena sineruṃ pahāyā”ti vuttaṃ.",
  "tika-s0102t:738": "Vinibbedhenāti tiriyaṃ vinivijjhanavasena. Sannivesakkhamoti khandhāvārasannivesayogyo. Sulabhāhārupakaraṇoti sukheneva laddhabbadhaññagorasadārutiṇādibhojanasādhano.",
  "tika-s0102t:739": "Paracakkanti parassa rañño senā, āṇā vā.",
  "tika-s0102t:740_0": "Āgamananandanoti āgamanena nandijanano. Gamanena socetīti gamanasocano. Upakappethāti",
  "tika-s0102t:740_1": "uparūpari kappetha, saṃvidahatha upanethāti attho. Upaparikkhitvāti hetutopi sabhāvatopi",
  "tika-s0102t:740_2": "phalatopi diṭṭhadhammikasamparāyikādiādīnavatopi vīmaṃsitvā. Vibhāventi paññāya atthaṃ",
  "tika-s0102t:740_3": "vibhūtaṃ karontīti vibhāvino, paññavanto. Anuyantāti anuvattakā, anuvattakabhāveneva,",
  "tika-s0102t:740_4": "pana rañño ca mahānubhāvena te jigucchanavasena pāpato anoramantāpi ekacce ottappavasena",
  "tika-s0102t:740_5": "oramantīti veditabbaṃ.",
  "tika-s0102t:741_0": "Ogacchamānanti osīdantaṃ. Yojanamattanti vitthārato yojanamattaṃ padesaṃ. Gambhīrabhāvena",
  "tika-s0102t:741_1": "pana yathā bhūmi dissati, evaṃ ogacchati. Tenāha “mahāsamuddatala”ntiādi. Ante cakkaratanaṃ",
  "tika-s0102t:741_2": "udakena senāya anajjhottharaṇatthaṃ. Puratthimo mahāsamuddo pariyanto etassāti puratthimamahāsamuddapariyanto,",
  "tika-s0102t:741_3": "taṃ puratthimamahāsamuddapariyantaṃ, puratthimamahāsamuddaṃ pariyantaṃ katvāti attho.",
  "tika-s0102t:742_0": "Cāturantāyāti catusamuddantāya, puratthimadisādicatukoṭṭhāsantāya vā. Sobhayamānaṃ",
  "tika-s0102t:742_1": "viyāti viya-saddo nipātamattaṃ. Attano acchariyaguṇehi sobhantameva hi taṃ tiṭṭhati.",
  "tika-s0102t:742_2": "Pāḷiyampi hi “upasobhayamānaṃ” tveva vuttaṃ.",
  "tika-s0102t:743": "Hatthiratanavaṇṇanā",
  "tika-s0102t:744_0": "246. Haricandanādīhīti ādi-saddena catujjātiyagandhādiṃ saṅgaṇhāti. Āgamanaṃ cintethāti",
  "tika-s0102t:744_1": "vadanti cakkavattivattassa pūritatāya paricitattā. Kāḷatilakādīnaṃ abhāvena visuddhasetasarīro.",
  "tika-s0102t:744_2": "Sattapatiṭṭhoti bhūmiphusanakehi vāladhi, varaṅgaṃ, hatthoti imehi ca tīhi, catūhi",
  "tika-s0102t:744_3": "pādehi cāti sattahi avayavehi patiṭṭhitattā sattapatiṭṭho. Sabbakaniṭṭhoti sabbehi",
  "tika-s0102t:744_4": "chaddantakulahatthīhi hīno. Uposathakulā sabbajeṭṭhoti uposathakulato āgacchanto",
  "tika-s0102t:744_5": "tattha sabbappadhāno āgacchatīti yojanā. Vuttanayenāti “mahādānaṃ datvā”tiādinā vuttena",
  "tika-s0102t:744_6": "nayena. Cakkavattīnaṃ, cakkavattiputtānañca cakkavattiṃ uddissa cintayantānaṃ āgacchati.",
  "tika-s0102t:744_7": "Apanetvāti attano ānubhāvena apanetvā. Gandhameva hi tassa itare hatthī na sahanti.",
  "tika-s0102t:745": "Gharadhenuvacchako viyāti ghare paricitadhenuyā tattheva jātasaṃvaddhavacchako viya. Sakalapathavinti sakalaṃ jambudīpasaññitaṃ pathaviṃ.",
  "tika-s0102t:746": "Assaratanavaṇṇanā",
  "tika-s0102t:747": "247. Sindhavakulatoti sindhavassājānīyakulato.",
  "tika-s0102t:748": "Maṇiratanavaṇṇanā",
  "tika-s0102t:749_0": "248. Sakaṭanābhisamapariṇāhanti pariṇāhato mahāsakaṭassa nābhiyā samappamāṇaṃ. Ubhosu",
  "tika-s0102t:749_1": "antesūti heṭṭhā, upari cāti dvīsu antesu. Kaṇṇikapariyantatoti dvinnaṃ kañcanapadumānaṃ",
  "tika-s0102t:749_2": "kaṇṇikāya pariyantato. Muttājālake ṭhapetvāti suvisuddhe muttamaye jālake patiṭṭhāpetvā.",
  "tika-s0102t:749_3": "Aruṇuggamanavelā viyāti aruṇuggamanasīsena sūriyaudayakkhaṇaṃ upalakkheti.",
  "tika-s0102t:750": "Itthiratanavaṇṇanā",
  "tika-s0102t:751_0": "249. “Itthiratanaṃ pātubhavatī”ti vatvā kutassā pātubhāvoti dassetuṃ “maddarājakulato”tiādi",
  "tika-s0102t:751_1": "vuttaṃ. Maddaraṭṭhaṃ kira jambudīpe abhirūpānaṃ itthīnaṃ uppattiṭṭhānaṃ. Tathā hi",
  "tika-s0102t:751_2": "“siñcayamahārājassa devī, vessantaramahārājassa devī, bhaddakāpilānī”ti evamādi itthiratanaṃ",
  "tika-s0102t:751_3": "maddaraṭṭhe eva uppannaṃ. Puññānubhāvenāti cakkavattirañño puññatejena.",
  "tika-s0102t:752_0": "Saṇṭhānapāripūriyāti hatthapādādisarīrāvayavānaṃ susaṇṭhitāya. Avayavapāripūriyā",
  "tika-s0102t:752_1": "hi samudāyapāripūrisiddhi. Rūpanti sarīraṃ “rūpaṃ tveva saṅkhaṃ gacchatī”tiādīsu",
  "tika-s0102t:752_2": "viya. Dassanīyāti surūpabhāvena passitabbayuttā. Tenāha “dissamānāvā”tiādi. Somanassavasena",
  "tika-s0102t:752_3": "cittaṃ pasādeti yoniso cintentānaṃ kammaphalasaddhāya vasena. Pasādāvahattāti kāraṇavacanena",
  "tika-s0102t:752_4": "yathā pāsādikatāya vaṇṇapokkharatāsiddhi vuttā, evaṃ dassanīyatāya pāsādikatāsiddhi,",
  "tika-s0102t:752_5": "abhirūpatāya ca dassanīyatāsiddhi vattabbāti nayaṃ dasseti. Paṭilomato vā vaṇṇapokkharatāya",
  "tika-s0102t:752_6": "pāsādikatāsiddhi, pāsādikatāya dassanīyatāsiddhi, dassanīyatāya abhirūpatāsiddhi",
  "tika-s0102t:752_7": "yojetabbā. Evaṃ sarīrasampattivasena abhirūpatādike dassetvā idāni sarīre dosābhāvavasenapi",
  "tika-s0102t:752_8": "te dassetuṃ “abhirūpā vā”tiādi vuttaṃ. Tattha yathā pamāṇayuttā, evaṃ ārohapariṇāhayogato",
  "tika-s0102t:752_9": "ca pāsādikā nātidīghatādayo, evaṃ manussānaṃ dibbarūpatāsampattipīti “appattā dibbavaṇṇa”nti vuttaṃ.",
  "tika-s0102t:753_0": "Ārohasampatti vuttā ubbedhena pāsādikabhāvato. Pariṇāhasampatti vuttā kisathūladosābhāvato.",
  "tika-s0102t:753_1": "Vaṇṇasampatti vuttā vivaṇṇatābhāvato. Kāyavipattiyāti sarīradosassa. Satavāravihatassāti",
  "tika-s0102t:753_2": "sattakkhattuṃ vihatassa, “satavāravihatassā”ti ca idaṃ kappāsapicuvasena vuttaṃ,",
  "tika-s0102t:753_3": "tūlapicuno pana vihananameva natthi. Kuṅkumatagaraturukkhayavanapupphāni catujjāti.",
  "tika-s0102t:753_4": "“Tamālatagaraturukkhayavanapupphānī”ti apare.",
  "tika-s0102t:754_0": "Aggidaḍḍhā viyāti āsanagatena agginā daḍḍhā viya. Paṭhamamevāti rājānaṃ disvāpi kiccantarappasutā",
  "tika-s0102t:754_1": "ahutvā kiccantarato paṭhamameva, dassanasamakālaṃ evāti attho. Rañño nisajjāya pacchā",
  "tika-s0102t:754_2": "nipātanaṃ nisīdanaṃ sīlaṃ etissāti pacchānipātinī. Taṃ taṃ attanā rañño kātabbakiccaṃ",
  "tika-s0102t:754_3": "“kiṃ karomī”ti pucchitabbatāya kiṃ karaṇaṃ paṭisāvetīti kiṃkārapaṭissāvinī.",
  "tika-s0102t:755": "Mātugāmo nāma yebhuyyena saṭhajātiko, itthiratanassa pana taṃ natthīti dassetuṃ “svāssā”tiādi vuttaṃ.",
  "tika-s0102t:756_0": "Guṇāti rūpaguṇā ceva ācāraguṇā ca. Purimakammānubhāvenāti katassa purimakammassānubhāvena",
  "tika-s0102t:756_1": "itthiratanassa tabbhāvasaṃvattaniyassa purimakammassa ānubhāvena. Cakkavattinopi",
  "tika-s0102t:756_2": "parivārasampattisaṃvattaniyaṃ puññakammaṃ tādisassa phalavisesassa upanissayo hotiyeva.",
  "tika-s0102t:756_3": "Tenāha “cakkavattino puññaṃ upanissāyā”ti, etena sesesupi saviññāṇakaratanesu attano",
  "tika-s0102t:756_4": "kammavasena nibbattesupi tesaṃ tesaṃ visesānaṃ tadupanissayatā vibhāvitā evāti daṭṭhabbā.",
  "tika-s0102t:756_5": "Pubbe ekadesavasena labbhamānā pāripūrī rañño cakkavattibhāvūpagamanato paṭṭhāya",
  "tika-s0102t:756_6": "sabbākāraparipūrā jātā.",
  "tika-s0102t:757": "Gahapatiratanavaṇṇanā",
  "tika-s0102t:758_0": "250. Pakatiyā vāti sabhāveneva cakkaratanapātubhāvato pubbepi. Yādisaṃ rañño cakkavattissa",
  "tika-s0102t:758_1": "puññabalaṃ nissāya yathāvuttā cakkaratanānubhāvanibbatti, tādisaṃ etassa puññabalaṃ",
  "tika-s0102t:758_2": "nissāya gahapatiratanassa kammavipākajaṃ dibbacakkhuṃ nibbattetīti āha “cakkaratanānubhāvasahita”nti.",
  "tika-s0102t:758_3": "Kāraṇassa hi ekasantatipatitatāya, phalassa ca samānakālikatāya tathāvacanaṃ.",
  "tika-s0102t:759": "Pariṇāyakaratanavaṇṇanā",
  "tika-s0102t:760_0": "251. “Ayaṃ dhammo, ayaṃ adhammo”tiādinā kammassakatāvabodhanasaṅkhātassa paṇḍitabhāvassa",
  "tika-s0102t:760_1": "atthitāya paṇḍito. Bāhusaccabyattiyā byatto. Sabhāvasiddhāya medhāsaṅkhātāya pakatipaññāya",
  "tika-s0102t:760_2": "atthitāya medhāvī. Attano yāthāvabuddhamatthaṃ paresaṃ vibhāvetuṃ pakāsetuṃ samatthatāya",
  "tika-s0102t:760_3": "vibhāvī. Vavatthapetunti nicchituṃ.",
  "tika-s0102t:761": "Catuiddhisamannāgatavaṇṇanā",
  "tika-s0102t:762": "252. Vipaccanaṃ vipāko, vipāko eva vepāko yathā “vikatameva vekata”nti. Samaṃ nātisītanāccuṇhatāya avisamaṃ bhuttassa vepāko etissā atthīti samavepākinī, tāya samavepākiniyā.",
  "tika-s0102t:763": "Dhammapāsādapokkharaṇivaṇṇanā",
  "tika-s0102t:764_0": "253. Janarāsiṃ kāretvā tena janarāsinā khaṇitvā na māpesi. Kiñcarahīti āha “rañño",
  "tika-s0102t:764_1": "panā”tiādi. Tattha kāraṇaṃ parato āgamissati. Ekāya vedikāya parikkhittā pokkharaṇiyo.",
  "tika-s0102t:764_2": "Pariveṇaparicchedapariyanteti ettha pariveṇaṃ nāma samantato vivaṭaṅgaṇabhūtaṃ pokkharaṇiyā",
  "tika-s0102t:764_3": "tīraṃ, tassa paricchedabhūte pariyante ekāya vedikāya parikkhittā pokkharaṇiyo. Etadahosīti",
  "tika-s0102t:764_4": "etaṃ “yaṃnūnāhaṃ imāsu pokkharaṇīsū”tiādikaṃ ahosīti. Sabbotukanti sabbesu utūsu",
  "tika-s0102t:764_5": "pupphanakaṃ. Nānāvaṇṇauppalabījādīnīti rattanīlādinānāvaṇṇapupphena pupphanakauppalabījādīni.",
  "tika-s0102t:764_6": "Jalajathalajamālanti jalajathalajapupphamālaṃ.",
  "tika-s0102t:765_0": "254. Paricāravasenāti taṅkhaṇikaparicāravasena, idañca paṭhamaṃ paṭṭhapitaniyāmeneva",
  "tika-s0102t:765_1": "vuttaṃ, pacchā pana yānasayanādīni viya itthiyopi atthikānaṃ pariccattā eva. Tenāha",
  "tika-s0102t:765_2": "“itthīhipī”tiādi. Pariccāgavasenāti nirapekkhapariccāgavasena. Dīyatīti dānaṃ, deyyavatthu.",
  "tika-s0102t:765_3": "Taṃ aggīyati nissajjīyati etthāti dānaggaṃ, parivesanaṭṭhānaṃ. Tādisāni atthīti yādisāni",
  "tika-s0102t:765_4": "rañño dānagge khomasukhumādīni vatthāni, tādisāni yesaṃ attano santakāni santi. Ohāyāti",
  "tika-s0102t:765_5": "pahāya tattheva ṭhapetvā. Attho atthi yesaṃ teti atthikā. Evaṃ anatthikāpi daṭṭhabbā.",
  "tika-s0102t:766": "255. Kalahasaddopīti pi-saddena dānādhippāyena gehato nīhataṃ puna gehaṃ pavesetuṃ na yuttanti imamatthaṃ samucceti. Tenāha “na kho etaṃ amhākaṃ patirūpa”ntiādi.",
  "tika-s0102t:767": "257. Uṇhīsamatthaketi sikhāpariyantamatthake. Paricchedamatthaketi pāsādaṅgaṇaparicchedassa matthake.",
  "tika-s0102t:768": "258. Haratīti ativiya pabhassarabhāvena cakkhūni paṭiharantaṃ duddikkhatāya diṭṭhiyo harati apanentaṃ viya hoti. Taṃ pana haraṇaṃ nesaṃ paripphandanenāti āha “phandāpetī”ti.",
  "tika-s0102t:769": "Paṭhamabhāṇavāravaṇṇanā niṭṭhitā.",
  "tika-s0102t:770": "Jhānasampattivaṇṇanā",
  "tika-s0102t:771_0": "260. Mahatiyā iddhiyāti mahantena icchitatthasamijjhanena. Tesaṃyeva icchiticchitatthānaṃ.",
  "tika-s0102t:771_1": "“Anubhavitabbāna”nti iminā ānubhāva-saddassa kammasādhanataṃ dasseti. Pubbe sampannaṃ",
  "tika-s0102t:771_2": "katvā deyyadhammapariccāgassa katabhāvaṃ dassento “sampattipariccāgassā”ti āha. Attānaṃ",
  "tika-s0102t:771_3": "dameti etenāti damo.",
  "tika-s0102t:772": "Bodhisattapubbayogavaṇṇanā",
  "tika-s0102t:773_0": "Assāti mahāsudassanarañño. Eko theroti appaññāto nāmagottato aññataro puthujjano",
  "tika-s0102t:773_1": "thero. Theraṃ disvāti aññatarasmiṃ rukkhamūle nisinnaṃ disvā. Kaṭṭhattharaṇanti kaṭṭhamayaṃ",
  "tika-s0102t:773_2": "attharaṇaṃ, dāruphalakanti attho.",
  "tika-s0102t:774": "Paribhogabhājananti pānīyaparibhojanīyādiparibhogayogyaṃ bhājanaṃ. Ārakaṇṭakanti sūcivijjhanakakaṇṭakaṃ. Pipphalikanti khuddakasatthakaṃ. Udakatumbakanti kuṇḍikaṃ.",
  "tika-s0102t:775": "Kūṭāgāradvāreyeva nivattesīti kūṭāgāraṃ paviṭṭhakālato paṭṭhāya tesaṃ micchāvitakkānaṃ pavattiyā okāsaṃ nādāsi.",
  "tika-s0102t:776": "261. Kasiṇameva paññāyati mahāpurisassa tattha tattha katādhikārattā, tesañca padesānaṃ suparikammakatakasiṇasadisattā.",
  "tika-s0102t:777_0": "262. Cattāri jhānānīti cattāri kasiṇajjhānāni. Kasiṇajjhānappamaññānaṃyeva vacanaṃ",
  "tika-s0102t:777_1": "tāsaṃ tadā ādaragāravavasena nibbattitattā. Mahābodhisattānañhi arūpajjhānesu ādaro",
  "tika-s0102t:777_2": "natthi, abhiññāpadaṭṭhānataṃ pana sandhāya tānipi nibbattenti, tasmā mahāsatto tāpasaparibbājakakāle",
  "tika-s0102t:777_3": "yattake lokiyaguṇe nibbatteti, te sabbepi tadā nibbattesiyeva. Tenāha “mahāpuriso panā”tiādi.",
  "tika-s0102t:778": "Caturāsītinagarasahassādivaṇṇanā",
  "tika-s0102t:779": "263. Abhiharitabbabhattanti upanetabbabhattaṃ.",
  "tika-s0102t:780": "264. Nibaddhavattanti pubbe upanibaddhaṃ pākavattaṃ.",
  "tika-s0102t:781": "Subhaddādeviupasaṅkamanavaṇṇanā",
  "tika-s0102t:782": "265. Āvaṭṭetvāti ativisitvā. Yaṃ yaṃ rañño icchitaṃ dānūpakaraṇañceva bhogūpakaraṇañca, tassa tassa tatheva samiddhabhāvaṃ vitthavati.",
  "tika-s0102t:783_0": "266. Sace pana rājā jīvite chandaṃ janeyya, ito parampi ciraṃ kālaṃ tiṭṭheyya mahiddhiko",
  "tika-s0102t:783_1": "mahānubhāvoti evaṃ mahajjhāsayā devī bhogesu, jīvite ca rājānaṃ sāpekkhaṃ kātuṃ vāyami.",
  "tika-s0102t:783_2": "Tena vuttaṃ “mā heva kho rājā”tiādi. Tenevāha “tassa kālaṅkiriyaṃ anicchamānā”tiādi.",
  "tika-s0102t:783_3": "Chandaṃ janehīti ettha chanda-saddo taṇhāpariyāyoti āha “pemaṃ uppādehī”ti. Apekkhati",
  "tika-s0102t:783_4": "ārammaṇaṃ etāya na vissajjetīti apekkhā, taṇhā.",
  "tika-s0102t:784_0": "267. Garahitāti ettha kehi garahitā, kasmā ca garahitāti antolīnaṃ codanaṃ vissajjento",
  "tika-s0102t:784_1": "“buddhehī”tiādimāha, tena viññugarahitattā, duggatisaṃvattaniyato ca sāpekkhakālakiriyā",
  "tika-s0102t:784_2": "parivajjetabbāti dasseti.",
  "tika-s0102t:785": "268. Ekamantaṃ gantvāti rañño cakkhupathaṃ vijahitvā.",
  "tika-s0102t:786": "Brahmalokūpagamanavaṇṇanā",
  "tika-s0102t:787": "269. Soṇassāti koḷivīsassa soṇassa. Ekā bhattapātīti ekaṃ bhattavaḍḍhitakaṃ. Tādisaṃ bhattanti tathārūpaṃ garuṃ madhuraṃ siniddhaṃ bhattaṃ. Bhuttānanti bhuttavantānaṃ.",
  "tika-s0102t:788": "271. Dāsamanussāti dāsā ceva āyuttakamanussā ca.",
  "tika-s0102t:789": "Idāni yathāvuttāya rañño mahāsudassanassa bhogasampattiyā kammasarikkhataṃ uddharanto “etāni panā”tiādimāha, taṃ suviññeyyameva.",
  "tika-s0102t:790_0": "272. Ādito paṭṭhāyāti samudāgamanato paṭṭhāya. Yattha taṃ puññaṃ āyūhitaṃ, yato sā",
  "tika-s0102t:790_1": "sampatti nibbattā, tato tatiyattabhāvato pabhuti. Mahāsudassanassa jātakadesanā hi",
  "tika-s0102t:790_2": "tadā samudāgamanato paṭṭhāya bhagavatā desitāti. Paṃsvāgārakīḷaṃ viyāti yathā nāma",
  "tika-s0102t:790_3": "dārakā paṃsūhi vāpigehabhojanādīni dassentā yathāruci kīḷitvā gamanakāle sabbaṃ taṃ",
  "tika-s0102t:790_4": "vidhaṃsentā gacchanti, evameva bhagavā mahāsudassanakāle attanā anubhūtaṃ dibbasampattisadisaṃ",
  "tika-s0102t:790_5": "acinteyyānubhāvasampattiṃ vitthārato dassetvā puna attano desanaṃ ādīnavanissaraṇadassanavasena",
  "tika-s0102t:790_6": "vivaṭṭābhimukhaṃ viparivattento “sabbā sā sampatti aniccatāya vipariṇatā vidhaṃsitā”ti",
  "tika-s0102t:790_7": "dassento “passānandā”tiādimāha. Vipariṇatāti vipariṇāmaṃ sabhāvavigamaṃ gatā. Tenāha",
  "tika-s0102t:790_8": "“pakativijahanenā”tiādi. Pakatīti sabhāvadhammānaṃ udayavayaparicchinno kakkhaḷaphusanādisabhāvo,",
  "tika-s0102t:790_9": "so bhaṅgakkhaṇato paṭṭhāya jahito, pariccajanto sabbaso nattheva. Tenāha “nibbutapadīpo",
  "tika-s0102t:790_10": "viya apaññattikabhāvaṃ gatā”ti.",
  "tika-s0102t:791_0": "Ettāvatāti ādito paṭṭhāya pavattena ettakena desanāmaggena. Anekāni vassakoṭisatasahassāniyeva",
  "tika-s0102t:791_1": "ubbedho etissāti anekavassakoṭisatasahassubbedhā. Aniccalakkhaṇaṃ ādāyāti taṃ sampattigataṃ",
  "tika-s0102t:791_2": "aniccalakkhaṇaṃ desanāya gahetvā vibhāvetvā. Yathā nisseṇimuccane tādisaṃ satahatthubbedhaṃ",
  "tika-s0102t:791_3": "rukkhaṃ pakatipurisena ārohituṃ na sakkā, evaṃ aniccatāvibhāvanena tassā sampattiyā",
  "tika-s0102t:791_4": "apekkhānisseṇimuccane kenaci ārohituṃ na sakkāti āha “aniccalakkhaṇaṃ ādāya nisseṇiṃ",
  "tika-s0102t:791_5": "muñcanto viyā”ti. Tenevāti yathāvuttakāraṇeneva, ādito sātisayaṃ kāmesu assādaṃ dassetvāpi",
  "tika-s0102t:791_6": "upari nesaṃ “passānandā”tiādinā ādīnavaṃ, okāraṃ, saṃkilesaṃ, nekkhamme ānisaṃsañca",
  "tika-s0102t:791_7": "vibhāvetvā desanāya niṭṭhāpitattā. Pubbeti atītakāle. Vasabharājāti vasabhanāmako sīhaḷamahārājā.",
  "tika-s0102t:792": "Udakapupphuḷādayoti ādi-saddena tiṇagge ussāvabinduādike saṅgaṇhāti.",
  "tika-s0102t:793_0": "Mahāsudassanassa panāti pana-saddo visesatthajotano, tena mahāsudassanamahārājā jhānābhiññāsamāpattiyo",
  "tika-s0102t:793_1": "nibbattesi, tadaggena parisuddhe ca samaṇabhāve patiṭṭhito, yato vidhuya eva kāmavitakkādisamaṇabhāvasaṃkilesaṃ",
  "tika-s0102t:793_2": "suññāgāraṃ pāvisi, evaṃbhūtassāpi tassa kālaṃ kiriyato sattame divase sabbā cakkavattisampatti",
  "tika-s0102t:793_3": "antarahitā, na tato paraṃ, aho acchariyamanusso anaññasādhāraṇaguṇavisesoti imaṃ visesaṃ dasseti.",
  "tika-s0102t:794_0": "Anāruḷhanti “rājā kira pubbe gahapatikule nibbattī”tiādinā, “puna theraṃ āmantesī”tiādinā",
  "tika-s0102t:794_1": "ca vuttamatthaṃ sandhāyāha. So hi imasmiṃ sutte saṅgītiṃ anāruḷho, aññattha pana",
  "tika-s0102t:794_2": "āgato imissā desanāya piṭṭhivattakabhāvena. Yaṃ panettha atthato na vibhattaṃ, taṃ suviññeyyaṃ evāti.",
  "tika-s0102t:795": "Mahāsudassanasuttavaṇṇanāya līnatthappakāsanā.",
  "tika-s0102t:796": "5. Janavasabhasuttavaṇṇanā",
  "tika-s0102t:797": "Nātikiyādibyākaraṇavaṇṇanā",
  "tika-s0102t:798_0": "273-275. “Parito”ti padaṃ yathā samantatthavācako, evaṃ samīpatthavācakopi hotīti",
  "tika-s0102t:798_1": "samantā sāmantāti attho vutto. Āmeḍitena pana samantattho jotito. Yassa pana sāmantā",
  "tika-s0102t:798_2": "janapadesu “nātike viharatī”ti vuttattā nātikassāti viññāto yamattho. Yassa parito",
  "tika-s0102t:798_3": "janapadesu byākaroti, tattha paricārakārakānaṃ byākaraṇaṃ avuttasiddhaṃ, nidassanavasena",
  "tika-s0102t:798_4": "vā tassa vakkhamānattā “parito parito janapadesu” icceva vuttaṃ. Paricāraketi upāsake.",
  "tika-s0102t:798_5": "Tenāha “buddhadhammasaṅghānaṃ paricārake”ti. Upapattīsūti nibbattīsu. Ñāṇagatipuññānaṃ",
  "tika-s0102t:798_6": "upapattīsūti ettha ñāṇagatūpapatti nāma tassa tassa maggañāṇagamanassa nibbatti.",
  "tika-s0102t:798_7": "Yaṃ sandhāya vuttaṃ “pañcannaṃ orambhāgiyānaṃ parikkhayā”tiādi. Puññūpapatti nāma",
  "tika-s0102t:798_8": "taṃtaṃdevanikāyūpapatti. Sabbatthāti “vajjimallesū”tiādike sabbattha catūsupi padesu.",
  "tika-s0102t:798_9": "Purimesūti pāḷiyaṃ vutte sandhāyāha. Dasasuyevāti tesu eva dasasu janapadesu. Paricārake",
  "tika-s0102t:798_10": "byākaroti byakātabbānaṃ bahūnaṃ tattha labbhanato. Nātike bhavā nātikiyā.",
  "tika-s0102t:799": "Niṭṭhaṅgatāti niṭṭhaṃ nicchayaṃ upagatā.",
  "tika-s0102t:800": "Ānandaparikathāvaṇṇanā",
  "tika-s0102t:801_0": "276. Yasmā saṅghasuppaṭipatti nāma dhammasudhammatāya, dhammasudhammatā ca buddhasubuddhatāya,",
  "tika-s0102t:801_1": "tasmā “aho dhammo, aho saṅgho”ti dhammasaṅghaguṇakittanāpi atthato buddhaguṇakittanā",
  "tika-s0102t:801_2": "eva hotīti “bhagavantaṃ kittayamānarūpā”ti padassa “aho dhammo”tiādināpi attho vutto.",
  "tika-s0102t:802_0": "278. Ñāṇagatīti “pañcannaṃ orambhāgiyānaṃ saṃyojanānaṃ parikkhayā”tiādinā āgataṃ",
  "tika-s0102t:802_1": "pahātabbapahānavasena pavattaṃ maggañāṇagamanaṃ. Yasmā tassā eva ñāṇagatiyā vasena",
  "tika-s0102t:802_2": "tassa tassa ariyapuggalassa opapātikatādiviseso, tasmā taṃ tādisaṃ tassa abhisamparāyaṃ",
  "tika-s0102t:802_3": "sandhāyāha “ñāṇābhisamparāyamevā”ti.",
  "tika-s0102t:803": "279. Upasantaṃ pati sammati ālokīyatīti upasantapatiso. Upasantadassano upasantaussanno. Bhātirivāti ettha ra-kāro padasandhikaro, iva-saddo bhusatthoti āha “ativiya bhātī”ti.",
  "tika-s0102t:804": "Janavasabhayakkhavaṇṇanā",
  "tika-s0102t:805": "280. Jeṭṭhakabhāvena jane vasabhasadisoti janavasabhoti assa devaputtassa nāmaṃ ahosi.",
  "tika-s0102t:806_0": "Ito devalokā cavitvā sattakkhattuṃ manussaloke rājabhūtassa. Manussalokā cavitvā",
  "tika-s0102t:806_1": "sattakkhattuṃ devabhūtassa. Etthevāti etasmiṃyeva cātumahārājikabhave, etthāpi vessavaṇassa sahabyatāvasena.",
  "tika-s0102t:807_0": "281. Āsisanaṃ āsā, patthanā. Āsāsīsena cettha kattukamyatākusalacchandaṃ vadati.",
  "tika-s0102t:807_1": "Tenevāha “sakadāgāmimaggatthāyā”tiādi. Yadaggeti ettha agga-saddo ādipariyāyoti āha",
  "tika-s0102t:807_2": "“taṃ divasaṃ ādiṃ katvā”ti. “Purimaṃ…pe… avinipāto”ti idaṃ yathā tattakaṃ kālaṃ sugatito",
  "tika-s0102t:807_3": "sugatūpapattiyeva ahosi, tathā katūpacitakusalakammattā. Phussassa sammāsambuddhassa",
  "tika-s0102t:807_4": "kālato pabhuti hi sambhatavivaṭṭūpanissayakusalasambhāro esa devaputto. Anacchariyanti",
  "tika-s0102t:807_5": "anu anu acchariyaṃ. Tenāha “punappunaṃ acchariyamevā”ti. Sayaṃparisāyāti sakāya parisāya.",
  "tika-s0102t:807_6": "Bhagavato diṭṭhasadisamevāti āvajjanasamanantaraṃ yathā te bhagavato catuvīsatisatasahassamattā",
  "tika-s0102t:807_7": "sattā ñāṇagatito diṭṭhā, evaṃ tumhehi diṭṭhasadisameva. Vessavaṇassa sammukhā sutaṃ mayāti vadati.",
  "tika-s0102t:808": "Devasabhāvaṇṇanā",
  "tika-s0102t:809_0": "282. Vassūpanāyikasaṅgahatthanti vassūpanāyikāya ārakkhāsaṃvidhānavasena bhikkhūnaṃ",
  "tika-s0102t:809_1": "saṅgahaṇatthaṃ “vassūpagatā bhikkhū evaṃ sukhena samaṇadhammaṃ karontī”ti, pavāraṇasaṅgaho",
  "tika-s0102t:809_2": "panassa pavāretvā satthu santikaṃ gacchantānaṃ bhikkhūnaṃ antarāmagge parissayapariharaṇatthaṃ.",
  "tika-s0102t:809_3": "Dhammassavanatthaṃ dūraṭṭhānaṃ gacchantesupi eseva nayo. Attanāpi āgantvā dhammassavanatthaṃ",
  "tika-s0102t:809_4": "sannipatiyeva. Etthetthāti ettha ettha ayyānaṃ vasanaṭṭhāne.",
  "tika-s0102t:810_0": "Tadāpīti “purimāni bhante divasānī”ti vuttakālepi. Eteneva kāraṇenāti vassūpanāyikanimittameva.",
  "tika-s0102t:810_1": "Tenāha pāḷiyaṃ “tadahuposathe pannarase vassūpanāyikāyā”tiādi. Āsanepi nisajjāya",
  "tika-s0102t:810_2": "sudhammāya devasabhāya paṭhamaṃ devesu tāvatiṃsesu nisinnesu tassā catūsu dvāresu",
  "tika-s0102t:810_3": "cattāro mahārājāno nisīdanti, idaṃ nesaṃ āsane nisajjāya cārittaṃ hoti.",
  "tika-s0102t:811": "Yenatthenāti yena kiccena yena payojanena. Ārakkhatthanti ārakkhabhūtamatthaṃ. Vuttaṃ vacanaṃ etesanti vuttavacanā, mahārājāno.",
  "tika-s0102t:812": "283. Atikkamitvāti abhibhavitvā.",
  "tika-s0102t:813": "Sanaṅkumārakathāvaṇṇanā",
  "tika-s0102t:814_0": "284. Abhisambhavituṃ adhigantuṃ asakkuṇeyyo anabhisambhavanīyo. Tenāha “appattabbo”tiādi.",
  "tika-s0102t:814_1": "Cakkhuyeva patho rūpadassanassa maggo upāyoti cakkhupatho, tasmiṃ cakkhupathasminti",
  "tika-s0102t:814_2": "āha “cakkhupasāde”ti, cakkhussa gocarayoggo vā cakkhupathoti āha “āpāthe vā”ti. Nābhibhavatīti",
  "tika-s0102t:814_3": "na abhibhavati, gocarabhāvaṃ na gacchatīti attho. Heṭṭhā heṭṭhāti tāvatiṃsato paṭṭhāya",
  "tika-s0102t:814_4": "heṭṭhā heṭṭhā, na cātumahārājikato paṭṭhāya, nāpi brahmapārisajjato paṭṭhāya. “Cātumahārājikā",
  "tika-s0102t:814_5": "hi tāvatiṃsānaṃ yathā jātirūpāni passituṃ sakkonti, tathā brahmāno heṭṭhimā uparimāna”nti",
  "tika-s0102t:814_6": "keci, taṃ na yuttaṃ. Na hi heṭṭhimā brahmāno uparimānaṃ mūlapaṭisandhirūpaṃ passituṃ",
  "tika-s0102t:814_7": "sakkonti, māpitameva passituṃ sakkontīti daṭṭhabbaṃ.",
  "tika-s0102t:815": "Suṇantova niddaṃ okkamīti gatiyo upadhārento bahi visaṭavitakkavicchedena saṅkocaṃ āpannacittatāya. Mayhaṃ ayyakassāti bhagavantaṃ sandhāya vadati.",
  "tika-s0102t:816": "Pañca sikhā etassāti pañcasikho, pañcasikho viya pañcasikhoti āha “pañcasikhagandhabbasadiso”ti. Mamāyantīti piyāyanti.",
  "tika-s0102t:817_0": "285. Sumuttoti saradosehi suṭṭhu mutto. Yehi pittasemhādīhi palibuddhattā saro avissaṭṭho",
  "tika-s0102t:817_1": "siyā, tadabhāvato vissaṭṭhoti dassento āha “apalibuddho”ti. Viññāpetīti viññeyyo,",
  "tika-s0102t:817_2": "antogadhahetuattho kattusādhano esa viññeyyasaddoti āha “atthaviññāpano”ti. Sarassa",
  "tika-s0102t:817_3": "madhuratā nāma maddavanti āha “madhuro mudū”ti. Savanaṃ arahatīti savanīyo. Savanārahatāya",
  "tika-s0102t:817_4": "ca āpāthasukhatāyāti āha “kaṇṇasukho”ti. Bindūti piṇḍito. Ākoṭitabhinnakaṃsasaddo",
  "tika-s0102t:817_5": "viya anekāvayavo ahutvā niravayavo, ekabhāvoti attho. Tenāha “ekagghano”ti, etenevassa",
  "tika-s0102t:817_6": "avisāritā saṃvaṇṇitā daṭṭhabbā. Gambhīruppattiṭṭhānatāya cassa gambhīratāti āha “nābhimūlato”tiādi.",
  "tika-s0102t:817_7": "Evaṃ samuṭṭhitoti jīvhādippahāramattasamuṭṭhito. Amadhuro ca hoti uppattiṭṭhānānaṃ",
  "tika-s0102t:817_8": "parilahubhāvato. Na ca dūraṃ sāveti vīrabhāvābhāvato. Ninnādī suvipulabhāvato savisesaṃ",
  "tika-s0102t:817_9": "ninnādo, pāsaṃsaninnādo vā. Tenāha “mahāmegha…pe… yutto”ti.",
  "tika-s0102t:818_0": "Pacchimaṃ pacchimanti dutiyaṃ, catutthaṃ, chaṭṭhaṃ, aṭṭhamañca padaṃ. Purimassa purimassāti",
  "tika-s0102t:818_1": "yathākkamaṃ paṭhamassa, tatiyassa, pañcamassa, sattamassa ca. Atthoyevāti atthaniddeso",
  "tika-s0102t:818_2": "eva. Vissaṭṭhatā hissa viññeyyatāya veditabbā, mañjubhāvo savanīyatāya, bindubhāvo",
  "tika-s0102t:818_3": "avisāritāya, gambhīrabhāvo ninnāditāyāti. Yathāparisanti ettha yathā-saddo parimāṇavācī,",
  "tika-s0102t:818_4": "na pakārādivācīti āha “yattakā parisā”ti, tena parisappamāṇaṃ evassa saro niccharati,",
  "tika-s0102t:818_5": "ayamassa dhammatāti dasseti. Tenāha “tattakamevā”tiādi.",
  "tika-s0102t:819_0": "“Ye hi kecī”tiādi “yāvañca so bhagavā”tiādinā vuttassa atthassa hetukittanavasena",
  "tika-s0102t:819_1": "samatthanaṃ saraṇesu nesaṃ niccasevanena, sīlesu ca patiṭṭhāpanena chakāmasaggasampattianuppādanato.",
  "tika-s0102t:819_2": "Tenāha “ye hi keci…pe… vadatī”ti. Nibbematikagahitasaraṇeti maggenāgatasaraṇagamane.",
  "tika-s0102t:819_3": "Te hi sabbaso samugghātitavicikicchatāya ratanattaye aveccappasādena samannāgatāyeva,",
  "tika-s0102t:819_4": "pothujjanikasaddhāya vasena buddhādīnaṃ guṇe ogāhetvā jānanti, aparaneyyabuddhino",
  "tika-s0102t:819_5": "te pariyāyato nibbematikagahitasaraṇā veditabbā. Gandhabbadevagaṇanti gandhabbadevasamūhaṃ.",
  "tika-s0102t:819_6": "Tukā vuccati khīriṇī yā tukātipi vuccati. Tassā cuṇṇaṃ tukāpiṭṭhaṃ. Taṃ koṭṭetvā",
  "tika-s0102t:819_7": "pakkhittaṃ ghanaṃ nirantaracitaṃ hutvā tiṭṭhati.",
  "tika-s0102t:820": "Bhāvitaiddhipādavaṇṇanā",
  "tika-s0102t:821_0": "287. Supaññattāti suṭṭhu pakārehi ñāpitā bodhitā, asaṅkarato vā ṭhapitā, taṃ pana",
  "tika-s0102t:821_1": "bodhanaṃ, asaṅkarato ṭhapanañca atthato desanā evāti āha “sukathitā”ti. Ijjhanaṭṭhenāti",
  "tika-s0102t:821_2": "samijjhanaṭṭhena, nippajjanassa kāraṇabhāvenāti attho. Patiṭṭhānaṭṭhenāti adhiṭṭhānaṭṭhena.",
  "tika-s0102t:821_3": "Iddhiyā pādoti iddhipādo, iddhiyā adhigamupāyoti attho. Tena hi yasmā uparūpari visesasaṅkhātaṃ",
  "tika-s0102t:821_4": "iddhiṃ pajjanti pāpuṇanti, tasmā “pādo”ti vuccati. Ijjhatīti iddhi, samijjhati nippajjatīti",
  "tika-s0102t:821_5": "attho. Iddhi eva pādo iddhipādo, iddhikoṭṭhāsoti attho. Evaṃ tāva “cattāro iddhipādā”ti",
  "tika-s0102t:821_6": "ettha attho veditabbo. Iddhipahonakatāyāti iddhiyā nipphādane samatthabhāvāya. Iddhivisavitāyāti",
  "tika-s0102t:821_7": "iddhiyā nipphādane yogyabhāvāya. Anekatthattā hi dhātūnaṃ yogyattho vi-pubbo su-saddo,",
  "tika-s0102t:821_8": "visavanaṃ vā pajjanaṃ visavitā, tattha kāmakāritā visavitā. Tenāha “punappuna”ntiādi.",
  "tika-s0102t:821_9": "Iddhivikubbanatāyāti vikubbaniddhiyā vividharūpakaraṇāya. Tenāha “nānappakārato katvā dassanatthāyā”ti.",
  "tika-s0102t:822_0": "“Chandañca bhikkhu adhipatiṃ karitvā labhati samādhiṃ, labhati cittassekaggataṃ,",
  "tika-s0102t:822_1": "ayaṃ vuccati chandasamādhī”ti imāya pāḷiyā chandādhipati samādhi chandasamādhīti",
  "tika-s0102t:822_2": "adhipatisaddalopaṃ katvā samāso vuttoti viññāyati, adhipatisaddatthadassanavasena",
  "tika-s0102t:822_3": "pana “chandahetuko, chandādhiko vā samādhi chandasasamādhī”ti aṭṭhakathāyaṃvuttanti",
  "tika-s0102t:822_4": "veditabbaṃ. “Padhānabhūtāti vīriyabhūtā”ti keci vadanti. Saṅkhatasaṅkhārādinivattanatthañhi",
  "tika-s0102t:822_5": "padhānaggahaṇanti. Atha vā taṃ taṃ visesaṃ saṅkharotīti saṅkhāro, sabbampi vīriyaṃ.",
  "tika-s0102t:822_6": "Tattha catukiccasādhakato aññassa nivattanatthaṃ padhānaggahaṇanti padhānabhūtā seṭṭhabhūtāti",
  "tika-s0102t:822_7": "attho. Catubbidhassa pana vīriyassa adhippetattā bahuvacananiddeso kato. Visuṃ samāsayojanavasena",
  "tika-s0102t:822_8": "yo pubbe iddhipādattho pādassa upāyatthataṃ, koṭṭhāsatthatañca gahetvā yathāyogavasena",
  "tika-s0102t:822_9": "idha vutto, so vakkhamānānaṃ paṭilābhapubbabhāgānaṃ kattukaraṇiddhibhāvaṃ, uttaracūḷabhājanīye",
  "tika-s0102t:822_10": "vā vuttehi chandādīhi iddhipādehi sādhetabbāya iddhiyā kattiddhibhāvaṃ, chandādīnañca",
  "tika-s0102t:822_11": "karaṇiddhibhāvaṃ sandhāya vuttoti veditabbo, tasmā “ijjhanaṭṭhena iddhī”ti ettha",
  "tika-s0102t:822_12": "kattuattho, karaṇattho ca ekajjhaṃ gahetvā vuttoti kattuatthaṃ tāva dassetuṃ “nipphattipariyāyena",
  "tika-s0102t:822_13": "ijjhanaṭṭhena vā”ti vatvā itaraṃ dassento “ijjhanti etāyā”tiādimāha. Vuttanti kattha",
  "tika-s0102t:822_14": "vuttaṃ? Iddhipādavibhaṅgapāṭhe. tathābhūtassāti tenākārena bhūtassa, te chandādidhamme",
  "tika-s0102t:822_15": "paṭilabhitvā ṭhitassāti attho. “Vedanākkhandho”tiādīhi chandādayo antokatvā cattāropi",
  "tika-s0102t:822_16": "khandhā kathitā. Sesesūti sesiddhipādesu.",
  "tika-s0102t:823_0": "Vīriyiddhipādaniddese “vīriyasamādhipadhānasaṅkhārasamannāgata”nti dvikkhattuṃ vīriyaṃ",
  "tika-s0102t:823_1": "āgataṃ. Tattha purimaṃ samādhivisesanaṃ “vīriyādhipati samādhi vīriyasamādhī”ti,",
  "tika-s0102t:823_2": "dutiyaṃ samannāgamaṅgadassanaṃ. Dveyeva hi sabbattha samannāgamaṅgāni, samādhi, padhānasaṅkhāro",
  "tika-s0102t:823_3": "ca. Chandādayo hi samādhivisesanāni, padhānasaṅkhāro pana padhānavacaneneva visesito,",
  "tika-s0102t:823_4": "na chandādīhīti na idha vīriyādhipatitā padhānasaṅkhārassa vuttā hoti. Vīriyañca",
  "tika-s0102t:823_5": "samādhiṃ visesetvā ṭhitameva, samannāgamaṅgavasena pana padhānasaṅkhāravacanena vuttanti",
  "tika-s0102t:823_6": "nāpi dvīhi vīriyehi samannāgamo vutto hoti. Yasmā pana chandādīhi visiṭṭho samādhi,",
  "tika-s0102t:823_7": "tathāvisiṭṭheneva ca tena sampayutto padhānasaṅkhāro, sesadhammā ca, tasmā samādhivisesanānaṃ",
  "tika-s0102t:823_8": "vasena cattāro iddhipādā vuttā, visesanabhāvo ca chandādīnaṃ taṃtaṃavassayadassanavasena",
  "tika-s0102t:823_9": "hotīti “chandasamādhi…pe… iddhipāda”nti ettha nissayatthepi pāda-sadde upāyatthena",
  "tika-s0102t:823_10": "chandādīnaṃ iddhipādatā vuttā hoti. Teneva hi abhidhamme uttaracūḷabhājanīye “cattāro",
  "tika-s0102t:823_11": "iddhipādā chandiddhipādo”tiādinā chandādīnameva iddhipādatā vuttā. Pañhapucchake",
  "tika-s0102t:823_12": "“cattāro iddhipādā idha bhikkhu chandasamādhī”tiādinā ca uddesaṃ katvāpi puna chandādīnaṃyeva",
  "tika-s0102t:823_13": "kusalādibhāvo vibhatto. Upāyiddhipādadassanatthameva hi nissayiddhipādadassanaṃ kataṃ,",
  "tika-s0102t:823_14": "aññathā catubbidhatā na siyāti. Ayamettha pāḷivasena atthavinicchayo veditabbo. Idāni",
  "tika-s0102t:823_15": "paṭilābhapubbabhāgānaṃ vasena iddhipāde vibhajitvā dassetuṃ “apicā”tiādi vuttaṃ,",
  "tika-s0102t:823_16": "taṃ suviññeyyameva. Idha iddhipādakathā saṅkhepeneva vuttāti āha “vitthārena pana…pe… vuttā”ti.",
  "tika-s0102t:824_0": "Kecīti abhayagirivāsino. Tesu hi ekacce “iddhi nāma anipphannā”ti vadanti, ekacce",
  "tika-s0102t:824_1": "“iddhipādo pana anipphanno”ti vadanti, anipphannoti ca paramatthato asiddho, natthīti",
  "tika-s0102t:824_2": "attho. Ābhatoti abhidhammapāṭhato dīghanikāyaṭṭhakathāyaṃ ānīto purimanayato aññenākārena",
  "tika-s0102t:824_3": "desanāya pavattattā. Chando eva iddhipādo chandiddhipādo. Eseva nayo sesesupi. Ime",
  "tika-s0102t:824_4": "panāti imasmiṃ sutte āgatā iddhipādā. Raṭṭhapālatthero “chande sati kathaṃ nānujānissantī”ti",
  "tika-s0102t:824_5": "sattāhaṃ bhattāni abhuñjitvā mātāpitaro anujānāpetvā pabbajitvā chandameva avassāya",
  "tika-s0102t:824_6": "lokuttaraṃ dhammaṃ nibbattesīti āha “raṭṭhapālatthero…pe… nibbattesī”ti. Soṇatthero",
  "tika-s0102t:824_7": "bhāvanamanuyutto āraddhavīriyo paramasukhumālo pādesu phoṭesu jātesupi vīriyaṃ nappaṭipassambhesīti",
  "tika-s0102t:824_8": "āha “soṇatthero vīriyaṃ dhuraṃ katvā”ti. Sambhūtatthero “cittavato kiṃ nāma na sijjhatī”ti",
  "tika-s0102t:824_9": "cittaṃ pubbaṅgamaṃ katvā bhāvanaṃ ārādhesīti āha “sambhūtatthero cittaṃ dhuraṃ katvā”ti.",
  "tika-s0102t:824_10": "Moghatthero vīmaṃsaṃ avassayi, tasmā tassa bhagavā “suññato lokaṃ avekkhassū”ti suññatākathaṃ",
  "tika-s0102t:824_11": "kathesi, paññānissitamānaniggahatthaṃ, paññāya pariggahatthañca dvikkhattuṃ pucchito",
  "tika-s0102t:824_12": "samāno pañhaṃ kathesi. Tenāha “āyasmā mogharājā vīmaṃsaṃ dhuraṃ katvā”ti.",
  "tika-s0102t:825": "Punappunaṃ chanduppādanaṃ pesanaṃ viya hotīti chandassa upaṭṭhānasadisatā vuttā.",
  "tika-s0102t:826": "Parakkamenāti parakkamasīsena sūrabhāvaṃ vadati. Thāmabhāvato ca vīriyassa sūrabhāvasadisatā daṭṭhabbā.",
  "tika-s0102t:827": "Cintanappadhānattā cittassa mantasaṃvidhānasadisatā vuttā.",
  "tika-s0102t:828_0": "Jātisampatti nāma visiṭṭhajātitā. “Sabbadhammesu ca paññā seṭṭhā”ti vīmaṃsāya jātisampattisadisatā",
  "tika-s0102t:828_1": "vuttā. Sammohavinodaniyaṃ pana cittiddhipādassa jātisampattisadisatā, vīmaṃsiddhipādassa",
  "tika-s0102t:828_2": "mantabalasadisatā ca yojitā.",
  "tika-s0102t:829": "Anekaṃ vihitaṃ vidhaṃ etassāti anekavihitanti āha “anekavidha”nti. Vidha-saddo koṭṭhāsapariyāyo “ekavidhena ñāṇavatthū”tiādīsu viyāti āha “iddhividhanti iddhikoṭṭhāsa”nti.",
  "tika-s0102t:830": "Tividhaokāsādhigamavaṇṇanā",
  "tika-s0102t:831_0": "288. “Sukhassā”ti idaṃ tiṇṇampi sukhānaṃ sādhāraṇavacananti āha “jhānasukhassa maggasukhassa",
  "tika-s0102t:831_1": "phalasukhassā”ti. Nānappanāpattatāya pana appadhānattā upacārajjhānasukhassa, vipassanāsukhassa",
  "tika-s0102t:831_2": "cettha aggahaṇaṃ. Purimesu tāva dvīsu okāsādhigamesu tīṇipi sukhāni labbhanti, tatiye",
  "tika-s0102t:831_3": "pana kathanti? Tattha kāmaṃ tīṇi na labbhanti, dve pana labbhantiyeva. Yathālābhavasena",
  "tika-s0102t:831_4": "hetaṃ vuttaṃ. “Sakkharakathalampi macchagumbampi carantampi tiṭṭhantampī”tiādīsu",
  "tika-s0102t:831_5": "viya. Saṃsaṭṭhoti saṃsaggaṃ upagato samaṅgībhūto, so pana tehi samannāgatacittopi",
  "tika-s0102t:831_6": "hotīti vuttaṃ “sampayuttacitto”ti. Ariyadhammanti ariyabhāvakaraṃ dhammaṃ. Upāyatoti",
  "tika-s0102t:831_7": "vidhito. Pathatoti maggato. Kāraṇatoti hetuto. Yena hi vidhinā dhammānudhammapaṭipatti",
  "tika-s0102t:831_8": "hoti, so upeti etenāti upāyo, so tadadhigamassa maggabhāvato patho, tassa karaṇato",
  "tika-s0102t:831_9": "kāraṇanti ca vuccati.",
  "tika-s0102t:832_0": "“Aniccantiādivasena manasi karotī”ti saṅkhepato vuttamatthaṃ vivarituṃ “yoniso manasikāro",
  "tika-s0102t:832_1": "nāmā”tiādi vuttaṃ. Tattha upāyamanasikāroti kusaladhammappavattiyā kāraṇabhūto manasikāro.",
  "tika-s0102t:832_2": "Pathamanasikāroti tassa eva maggabhūto manasikāro. Anicceti ādiantavantatāya, anaccantikatāya",
  "tika-s0102t:832_3": "ca anicce tebhūmake saṅkhāre “anicca”nti manasikāroti yojanā. Eseva nayo sesesupi.",
  "tika-s0102t:832_4": "Ayaṃ pana viseso tasmiṃyeva udayabbayapaṭipīḷanatāya dukkhanato, dukkhamato ca dukkhe,",
  "tika-s0102t:832_5": "avasavattanatthena, anattasabhāvatāya ca anattani, asucisabhāvatāya asubhe. Sabbampi",
  "tika-s0102t:832_6": "hi tebhūmakaṃ saṅkhataṃ kilesāsucipaggharaṇato “asubha”ntveva vattuṃ arahati. Saccānulomikena",
  "tika-s0102t:832_7": "vāti saccābhisamayassa anulomanavasena. “Cittassa āvaṭṭanā”tiādinā āvajjanāya paccayabhūtā",
  "tika-s0102t:832_8": "tato purimuppannā manodvārikā kusalajavanappavatti phalavohāreneva tathā vuttā. Tassā",
  "tika-s0102t:832_9": "hi vasena sā kusaluppattiyā upanissayo hotīti. Āvajjanā hi bhavaṅgacittaṃ āvaṭṭetīti",
  "tika-s0102t:832_10": "cittassa āvaṭṭanā, anu anu āvaṭṭetīti anvāvaṭṭanā. Bhavaṅgārammaṇato aññaṃ ābhujatīti",
  "tika-s0102t:832_11": "ābhogo. Samannāharatīti samannāhāro. Tadevārammaṇaṃ attānaṃ anubandhitvā anubandhitvā",
  "tika-s0102t:832_12": "uppajjamāne manasi karoti ṭhapetīti manasikāro. Ayaṃ vuccatīti ayaṃ upāyamanasikāralakkhaṇo",
  "tika-s0102t:832_13": "yonisomanasikāro nāma vuccati, yassa vasena puggalo dukkhādīni saccāni āvajjituṃ sakkoti.",
  "tika-s0102t:833_0": "Asaṃsaṭṭhoti na saṃsaṭṭho kāmādīhi vivitto vinābhūto. Kāmādivisaṃsaggahetu uppajjanakasukhaṃ",
  "tika-s0102t:833_1": "nāma vivekajaṃ pītisukhanti āha “paṭhamajjhānasukha”nti. Kāmaṃ paṭhamajjhānasukhampi",
  "tika-s0102t:833_2": "somanassameva, suttesu pana taṃ kāyikasukhassāpi paccayabhāvato visesato “sukha”ntveva",
  "tika-s0102t:833_3": "vuccatīti idhāpi jhānabhūtaṃ somanassaṃ sukhanti, itaraṃ somanassaṃ. Tena vuttaṃ",
  "tika-s0102t:833_4": "“sukhā”ti. Hetumhi nissakkavacananti āha “jhānasukhapaccayā”ti. Aparāparaṃ somanassanti",
  "tika-s0102t:833_5": "jhānādhigamahetu paccavekkhaṇādivasena punappunaṃ uppajjanakasomanassaṃ.",
  "tika-s0102t:834_0": "Pamodanaṃ pamudo, taruṇapīti, tato pamudā. “Pāmojjaṃ pītatthāyā”tiādīsu taruṇapīti",
  "tika-s0102t:834_1": "“pāmojja”nti vuccati, idha pana pakaṭṭho mudo pamudo pāmojjanti adhippetaṃ, tañca",
  "tika-s0102t:834_2": "somanassarahitaṃ natthīti avinābhāvitāya “balavataraṃ pītisomanassa”nti vuttaṃ. Jhānassa",
  "tika-s0102t:834_3": "ujuvipaccanīkataṃ sandhāya “pañca nīvaraṇāni vikkhambhetvā”ti vuttaṃ. Jhānaṃ pana",
  "tika-s0102t:834_4": "tadekaṭṭhe sabbepi kilese, sabbepi akusale dhamme vikkhambhetiyeva, attano okāsaṃ",
  "tika-s0102t:834_5": "gahetvā tiṭṭhati paṭipakkhadhammehi anabhibhavanīyato. Tasmāti okāsaggahaṇato, laddhokāsatāyāti",
  "tika-s0102t:834_6": "attho. Maggaphalasukhādhigamāya okāsabhāvato vā okāso, assa adhigamo okāsādhigamo.",
  "tika-s0102t:834_7": "Purimapakkhe pana okāsaṃ avasaraṃ adhigacchati etenāti okāsādhigamo.",
  "tika-s0102t:835_0": "Rūpasabhāvatāya, ekantarūpādhīnavuttitāya, savipphārikatāya ca ānāpānavitakkavicārānaṃ",
  "tika-s0102t:835_1": "thūlabhāvaṃ anujānanto “kāyavacīsaṅkhārā tāva oḷārikā hontū”ti āha. Tabbidhuratāya",
  "tika-s0102t:835_2": "pana ekaccānaṃ vedanāsaññānaṃ thūlataṃ ananujānanto “cittasaṅkhārā kathaṃ oḷārikā”ti",
  "tika-s0102t:835_3": "āha. Itaro “appahīnattā”ti kāraṇaṃ vatvā “kāyasaṅkhārā hī”tiādinā tamatthaṃ vivarati.",
  "tika-s0102t:835_4": "Teti cittasaṅkhārā. Appahīnā saṅkhārā labbhamānasaṅkhāranimittatāya “oḷārikā”ti vattuṃ",
  "tika-s0102t:835_5": "arahanti, pahīnā pana tadabhāvato “sukhumā”ti āha “pahīne upādāya appahīnattā oḷārikā",
  "tika-s0102t:835_6": "nāma jātā”ti. Pāḷiyaṃ “kāyasaṅkhārānaṃ paṭippassaddhiyā”ti vuttattā “sukhanti catutthajjhānikaphalasamāpattisukha”nti",
  "tika-s0102t:835_7": "vuttaṃ. “Cittasaṅkhārānaṃ paṭippassaddhiyā”ti pana vuttattā “nirodhā vuṭṭhahantassā”ti",
  "tika-s0102t:835_8": "vuttaṃ. Vacīsaṅkhārapaṭippassaddhi kāyasaṅkhārapaṭippassaddhiyāva siddhāti veditabbā.",
  "tika-s0102t:835_9": "Tenevāha “dutiya…pe… visuṃ na vuttānī”ti. Pāḷiyaṃ pana atthato siddhāpi supākaṭabhāvena",
  "tika-s0102t:835_10": "vibhāvetuṃ sarūpato gaṇhāti. Na hi ariyavinaye atthāpattivibhāvanā abhidhammadesanāya",
  "tika-s0102t:835_11": "pakatīti. Yathā nīvaraṇavikkhambhanañca paṭhamassa jhānassa adhigamāya upāyo, evaṃ",
  "tika-s0102t:835_12": "sukhadukkhavikkhambhanaṃ catutthassa jhānassa adhigamāya upāyoti “catutthajjhānaṃ",
  "tika-s0102t:835_13": "sukhaṃ dukkhaṃ vikkhambhetvā”ti vuttaṃ. Sesaṃ heṭṭhā vuttanayameva.",
  "tika-s0102t:836_0": "Avijjārāgādīhi saha vajjehīti sāvajjaṃ, akusalaṃ, tadabhāvato anavajjaṃ kusalaṃ.",
  "tika-s0102t:836_1": "Attano hitasukhaṃ ākaṅkhantena sevanīyato sevitabbaṃ, kusalaṃ, tabbipariyāyato na",
  "tika-s0102t:836_2": "sevitabbaṃ, akusalaṃ. Lāmakabhāvena hīnaṃ, akusalaṃ, seṭṭhabhāvena paṇītaṃ, kusalanti",
  "tika-s0102t:836_3": "sāvajjadukādayo tayopi dukā yathārahaṃ etesaṃ kusalākusalakammapathānaṃ vaseneva",
  "tika-s0102t:836_4": "veditabbā. Sabbanti yathāvuttaṃ sabbaṃ catūhi dukehi saṅgahitaṃ dhammajātaṃ. Yathārahaṃ",
  "tika-s0102t:836_5": "kaṇhañca sukkañca paṭidvandibhāvato, sappaṭibhāgañca appaṭibhāgañca advayabhāvato.",
  "tika-s0102t:836_6": "Vaṭṭapaṭicchādikā avijjā pahīyati catunnaṃ ariyasaccānaṃ sammadeva paṭivijjhanato.",
  "tika-s0102t:836_7": "Tato eva arahattamaggavijjā uppajjati. Sukhanti evaṃ kammapathamukhena tebhūmakadhamme",
  "tika-s0102t:836_8": "sammasitvā vipassanaṃ ussukkāpetvā maggapaṭipāṭiyā arahatte patiṭṭhahantassa yaṃ",
  "tika-s0102t:836_9": "arahattamaggasukhañceva arahattaphalasukhañca, taṃ idha “sukha”nti adhippetaṃ. Antogadhā",
  "tika-s0102t:836_10": "eva nānantariyabhāvato.",
  "tika-s0102t:837_0": "Aṭṭhatiṃsārammaṇavasenāti pāḷiyaṃ āgatānaṃ aṭṭhatiṃsāya kammaṭṭhānānaṃ vasena. Vitthāretvā",
  "tika-s0102t:837_1": "kathetabbā paṭhamajjhānādivasena āgatattāti adhippāyo. “Katha”ntiādinā tameva vitthāretvā",
  "tika-s0102t:837_2": "kathanaṃ nayato dasseti. “Catuvīsatiyā ṭhānesū”tiādīsu yaṃ vattabbaṃ, taṃ mahāparinibbānavaṇṇanāyaṃ",
  "tika-s0102t:837_3": "vuttameva. “Nirodhasamāpattiṃ pāpetvā”ti iminā arūpajjhānānipi gahitāni honti tehi",
  "tika-s0102t:837_4": "vinā nirodhasamāpattisamāpajjanassa asambhavato, catutthajjhānasabhāvattā ca tesaṃ.",
  "tika-s0102t:837_5": "Dasa upacārajjhānānīti ṭhapetvā kāyagatāsatiṃ ānāpānañca aṭṭha anussatiyo, saññāvavatthānañcāti",
  "tika-s0102t:837_6": "dasa upacārajjhānāni. Adhisīlaṃ nāma samādhisaṃvattaniyanti tassa heṭṭhimantena paṭhamajjhānaṃ",
  "tika-s0102t:837_7": "pariyosānanti vuttaṃ “adhisīlasikkhā paṭhamaṃ okāsādhigamaṃ bhajatī”ti. Adhicittaṃ",
  "tika-s0102t:837_8": "nāma catutthajjhānaniṭṭhaṃ tadantogadhattā arūpajjhānānaṃ, tappariyosānattā phalajjhānānanti",
  "tika-s0102t:837_9": "vuttaṃ “adhicittasikkhā dutiya”nti. Matthakappattā adhipaññāsikkhā nāma aggamaggavijjāti",
  "tika-s0102t:837_10": "āha “adhipaññāsikkhā tatiya”nti. Sikkhattayavasena tayo okāsādhigame nīharantena",
  "tika-s0102t:837_11": "yathārahaṃ taṃtaṃsuttavasenapi nīharitabbanti dassento “sāmaññaphalepī”tiādimāha.",
  "tika-s0102t:838_0": "Yadaggena ca tisso sikkhā yathākkamaṃ tayo okāsādhigame bhajanti, tadaggena tappadhānattā",
  "tika-s0102t:838_1": "yathākkamaṃ tīṇi piṭakāni te bhajantīti dassetuṃ “tīsu panā”tiādi vuttaṃ. Tīṇi piṭakāni",
  "tika-s0102t:838_2": "vibhajitvāti tiṇṇaṃ okāsādhigamānaṃ vasena yathānupubbaṃ tīṇi piṭakāni vitthāretvā",
  "tika-s0102t:838_3": "kathetuṃ labhissāmāti. Samodhānetvāti samāyojetvā tattha vuttamatthaṃ imassa suttassa",
  "tika-s0102t:838_4": "atthabhāvena samānetvā. Dukkathitanti asambandhakathanena, atipapañcakathanena vā",
  "tika-s0102t:838_5": "duṭṭhu kathitanti na sakkā vattuṃ tathākathanasseva sukathanabhāvatoti āha “tepiṭakaṃ…pe… sukathitaṃ hotī”ti.",
  "tika-s0102t:839": "Catusatipaṭṭhānavaṇṇanā",
  "tika-s0102t:840_0": "289. Na kevalaṃ abhidhammapariyāyeneva kusalaṭṭho gahetabbo, atha kho bāhitikapariyāyena",
  "tika-s0102t:840_1": "pīti āha “phalakusalassa cā”ti. Khemaṭṭhenāti catūhipi yogehi anupaddavabhāvena.",
  "tika-s0102t:840_2": "Sammā samāhitoti samathavasena ceva vipassanāvasena ca suṭṭhu samāhito. Ekaggacittoti",
  "tika-s0102t:840_3": "vikkhepassa dūrasamussāritattā ekaggataṃ avikkhepaṃ pattacitto. Attano kāyatoti ajjhattaṃ",
  "tika-s0102t:840_4": "kāye kāyānupassanāvasena sammā samāhitacitto samāno “samāhito yathābhūtaṃ pajānāti",
  "tika-s0102t:840_5": "passatī”ti vacanato. Tattha ñāṇadassanaṃ nibbattento tato bahiddhā parassa kāyepi",
  "tika-s0102t:840_6": "ñāṇadassanaṃ nibbatteti. Tenāha “parassa kāyābhimukhaṃ ñāṇaṃ pesetī”ti. Sammā vippasīdatīti",
  "tika-s0102t:840_7": "sammā samādhānapaccayena abhippasādena ñāṇūpasañhitena ajjhattaṃ kāyaṃ okappeti.",
  "tika-s0102t:840_8": "Sabbatthāti sabbaṭṭhānesu. Sati kathitāti yojanā. Lokiyalokuttaramissakā kathitā",
  "tika-s0102t:840_9": "anupassanāñāṇadassanānaṃ tadubhayasādhāraṇabhāvato.",
  "tika-s0102t:841": "Sattasamādhiparikkhāravaṇṇanā",
  "tika-s0102t:842_0": "290. Etthāti imissā kathāya. Jhānakkhassa vīriyacakkassa ariyamaggarathassa sīlaṃ",
  "tika-s0102t:842_1": "vibhūsanabhāvena vuttanti āha “alaṅkāro parikkhāro nāmā”ti. Sattahi nagaraparikkhārehīti",
  "tika-s0102t:842_2": "nagaraṃ parivāretvā rakkhaṇakehi kataparikkhepo, parikhā, uddāpo, pākāro, esikā,",
  "tika-s0102t:842_3": "palighā, pākārapakkhaṇḍilanti imehi sattahi nagaraparikkhārehi. Sambharīyati phalaṃ",
  "tika-s0102t:842_4": "etenāti sambhāro, kāraṇaṃ. Bhesajjañhi byādhivūpasamanena jīvitassa kāraṇaṃ. Parivāraparikkhāravasenāti",
  "tika-s0102t:842_5": "parivārasaṅkhātaparikkhāravasena. Parikkhāro hi sammādiṭṭhiyādayo maggadhammā sammāsamādhissa",
  "tika-s0102t:842_6": "sahajātādipaccayabhāvena parikaraṇato abhisaṅkharaṇato. Upecca nissīyatīti upanisā,",
  "tika-s0102t:842_7": "saha upanisāyāti saupanisoti āha “saupanissayo”ti, sahakārīkāraṇabhūto dhammasamūho",
  "tika-s0102t:842_8": "idha “upanissayo”ti adhippeto. Sammā pasatthā sundarā diṭṭhi etassāti sammādiṭṭhi,",
  "tika-s0102t:842_9": "puggalo, tassa sammādiṭṭhissa. So pana yasmā patiṭṭhitasammādiṭṭhiko, tasmā vuttaṃ",
  "tika-s0102t:842_10": "“sammādiṭṭhiyaṃ ṭhitassā”ti. Sammāsaṅkappo pahotīti maggasammādiṭṭhiyā dukkhādīsu",
  "tika-s0102t:842_11": "parijānanādikiccaṃ sādhentiyā kāmavitakkādike samugghāṭento sammāsaṅkappo yathā attano",
  "tika-s0102t:842_12": "kiccasādhane pahoti, tathā pavattiṃ panassa dassento āha “sammāsaṅkappo pavattatī”ti.",
  "tika-s0102t:842_13": "Esa nayo sabbapadesūti “sammāsaṅkappassa sammāvācā pahotī”tiādīsu sesapadesu yathāvuttamatthaṃ atidisati.",
  "tika-s0102t:843_0": "Ettha ca yasmā nibbānādhigamāya paṭipannassa yogino bahūpakārā sammādiṭṭhi. Tathā",
  "tika-s0102t:843_1": "hi sā “paññāpajjoto, paññāsattha”nti ca vuttā. Tāya hi so avijjandhakāraṃ vidhamitvā",
  "tika-s0102t:843_2": "kilesacore ghātento khemena nibbānaṃ pāpuṇāti, tasmā ariyamaggakathāyaṃ sammādiṭṭhi",
  "tika-s0102t:843_3": "ādito gayhati, idha pana puggalādhiṭṭhānadesanāya “sammādiṭṭhissā”ti vuttaṃ. Yasmā",
  "tika-s0102t:843_4": "pana sammādiṭṭhipuggalo nekkhammasaṅkappādivasena sammadeva saṅkappeti, na micchākāmasaṅkappādivasena,",
  "tika-s0102t:843_5": "tasmā sammādiṭṭhissa sammāsaṅkappo pahoti. Yasmā ca sammāsaṅkappo sammāvācāya upakārako.",
  "tika-s0102t:843_6": "Yathāha “pubbe kho gahapati vitakketvā vicāretvā pacchā vācaṃ bhindatī”ti, tasmā",
  "tika-s0102t:843_7": "sammāsaṅkappassa sammāvācā pahoti. Yasmā pana “idañcidañca karissāmā”ti hi paṭhamaṃ",
  "tika-s0102t:843_8": "vācāya saṃvidahitvā yebhuyyena te te kammantā sammā payojīyanti, tasmā vācā kāyakammassa",
  "tika-s0102t:843_9": "upakārikāti sammāvācassa sammākammanto pahoti. Yasmā pana catubbidhaṃ vacīduccaritaṃ,",
  "tika-s0102t:843_10": "tividhañca kāyaduccaritaṃ pahāya ubhayaṃ sucaritaṃ pūrentasseva ājīvaṭṭhamakasīlaṃ",
  "tika-s0102t:843_11": "pūrati, na itarassa, tasmā sammāvācassa sammākammantassa ca sammāājīvo pahoti. Visuddhidiṭṭhisamudāgatasammāājīvassa",
  "tika-s0102t:843_12": "yoniso padhānassa sambhavato sammāājīvassa sammāvāyāmo pahoti. Yoniso padahantassa",
  "tika-s0102t:843_13": "kāyādīsu catūsu vatthūsu sati sūpaṭṭhitā hotīti sammāvāyāmassa sammāsati pahoti.",
  "tika-s0102t:843_14": "Yasmā evaṃ sūpaṭṭhitā sati samādhissa upakārānupakārānaṃ dhammānaṃ gatiyo samannesitvā",
  "tika-s0102t:843_15": "pahoti ekattārammaṇe cittaṃ samādhātuṃ, tasmā sammāsatissa sammāsamādhi pahotīti.",
  "tika-s0102t:843_16": "Ayañca nayo pubbabhāge nānākkhaṇikānaṃ sammādiṭṭhiādīnaṃ vasena vutto, maggakkhaṇe",
  "tika-s0102t:843_17": "pana sammādiṭṭhiādīnaṃ tassa tassa sahajātādivasena vutto “sammādiṭṭhissa sammāsaṅkappo",
  "tika-s0102t:843_18": "pahotī”tiādīnaṃ padānamattho yutto, ayameva ca idhādhippeto. Tenāha “ayaṃ panattho”tiādi.",
  "tika-s0102t:844_0": "Maggañāṇeti maggapariyāpannañāṇe ṭhitassa taṃsamaṅgino. Maggapaññā hi catunnaṃ saccānaṃ",
  "tika-s0102t:844_1": "sammādassanaṭṭhena “maggasammādiṭṭhī”ti vuttā, sā eva nesaṃ yāthāvato jānanato paṭivijjhanato",
  "tika-s0102t:844_2": "idha “maggañāṇa”ntipi vuttā. Maggavimuttīti maggena kilesānaṃ vimuccanaṃ samucchedappahānameva.",
  "tika-s0102t:844_3": "Phalasammādiṭṭhi eva “phalasammāñāṇa”nti pariyāyena vuttaṃ, pariyāyavacanañca vuttanayānusārena",
  "tika-s0102t:844_4": "veditabbaṃ. Phalavimutti pana paṭippassaddhippahānaṃ daṭṭhabbaṃ.",
  "tika-s0102t:845_0": "Amatassa dvārāti ariyamaggamāha. So pana vinā ca ācariyamuṭṭhinā anantaraṃ abāhiraṃ",
  "tika-s0102t:845_1": "karitvā yāvadeva manussehi suppakāsitattā vivaṭo. Dhammavinītāti ariyadhamme vinītā.",
  "tika-s0102t:845_2": "So panettha kilesānaṃ samucchedavinayavasena veditabboti āha “sammāniyyānena niyyātā”ti.",
  "tika-s0102t:846_0": "Atthīti puthutthavisayaṃ nipātapadaṃ “atthi imasmiṃ kāye kesā”tiādīsu viyāti āha",
  "tika-s0102t:846_1": "“anāgāmino ca atthī”ti. Tenevāha “atthi cevettha sakadāgāmino”ti. Bahiddhā saṃyojanapaccayo",
  "tika-s0102t:846_2": "nibbattihetubhūto puññabhāgo etissā atthīti puññabhāgā, atisayavisiṭṭho cettha atthiattho",
  "tika-s0102t:846_3": "veditabbo. Ottappamānoti uttasanto bhāyanto. Na pana natthi, atthi evāti dīpeti.",
  "tika-s0102t:847": "291. Assāti vessavaṇassa. Laddhi pana na atthi paṭividdhasaccattā. “Abhisamaye viseso natthī”ti etena sabbepi sabbaññuguṇā sabbabuddhānaṃ sadisā evāti dasseti.",
  "tika-s0102t:848": "292. Kāraṇassa ekarūpattā imāni pana padānīti na kevalaṃ “tayidaṃ brahmacariya”ntiādīni padāni, atha kho “imamatthaṃ janavasabho yakkho”tiādīni padāni pīti.",
  "tika-s0102t:849": "Janavasabhasuttavaṇṇanāya līnatthappakāsanā.",
  "tika-s0102t:850": "6. Mahāgovindasuttavaṇṇanā",
  "tika-s0102t:851_0": "293. Pañcakuṇḍalikoti vissaṭṭhapañcaveṇiko. Catumaggaṭṭhānesūti catunnaṃ maggānaṃ",
  "tika-s0102t:851_1": "vinivijjhitvā gataṭṭhānesu. Tattha hi katā sālādayo catūhi disāhi āgatamanussānaṃ",
  "tika-s0102t:851_2": "upabhogakkhamā honti. “Evarūpānī”ti iminā rukkhamūlasodhanādīni ceva yathāsatti annadānādīni",
  "tika-s0102t:851_3": "ca puññāni saṅgaṇhāti. “Suvaṇṇakkhandhasadiso attabhāvo iṭṭho kanto manāpo ahosī”ti",
  "tika-s0102t:851_4": "pāṭho. Sakaṭasahassamattanti vāhasahassamattaṃ, vāho pana vīsati khārī, khārī soḷasadoṇamattā,",
  "tika-s0102t:851_5": "doṇaṃ soḷasa nāḷiyo veditabbā. Kumbhaṃ dasambaṇāni. “Sahassanāḷiyo”ti keci. Rattasuvaṇṇakaṇṇikanti",
  "tika-s0102t:851_6": "rattasuvaṇṇamayaṃ vaṭaṃsakaṃ.",
  "tika-s0102t:852_0": "Yasmā majjhimayāme eva devatā satthāraṃ upasaṅkamituṃ avasaraṃ labhanti, tasmā “ekakoṭṭhāsaṃ",
  "tika-s0102t:852_1": "atītāyā”ti vuttaṃ. Atikkantavaṇṇoti ativiya kamanīyarūpo, kevalakappanti vā manaṃ",
  "tika-s0102t:852_2": "ūnaṃ avasesaṃ, īsakaṃ asamattanti attho bhagavato hi samīpaṭṭhānaṃ muñcitvā sabbo",
  "tika-s0102t:852_3": "gijjhakūṭavihāro tena obhāsito. Tenāha “candimā viyā”tiādi.",
  "tika-s0102t:853": "Devasabhāvaṇṇanā",
  "tika-s0102t:854_0": "294. Ratanamattakaṇṇikarukkhanissandenāti ratanappamāṇarukkhamayakūṭadānapuññanissandena,",
  "tika-s0102t:854_1": "tassa vā puññassa nissandaphalabhāvena. Nibbattasabhāyanti samuṭṭhitaupaṭṭhānasālāyaṃ.",
  "tika-s0102t:854_2": "Maṇimayāti padumarāgādimaṇimayā. Āṇiyoti thambhatulāsaṅghāṭakādīsu vāḷarūpādisaṅghāṭanakaāṇiyo.",
  "tika-s0102t:855_0": "Gandhabbarājāti gandhabbakāyikānaṃ devatānaṃ rājā. Ye tāvatiṃsānaṃ āsannavāsino cātumahārājikā",
  "tika-s0102t:855_1": "devā, te purato karonto “dvīsu devalokesu devatā purato katvā nisinno”ti vutto. Sesesupi",
  "tika-s0102t:855_2": "tīsu ṭhānesu eseva nayo.",
  "tika-s0102t:856": "Nāgarājāti nāgānaṃ adhipati, na pana sayaṃ nāgajātiko.",
  "tika-s0102t:857_0": "Āsati nisīdati etthāti āsanaṃ, nisajjaṭṭhānanti āha “nisīdituṃ okāso”ti. “Etthā”ti",
  "tika-s0102t:857_1": "padaṃ nipātamattaṃ, etthāti vā etasmiṃ pāṭhe. Atthuddhāranayena vattabbaṃ pubbe vuttaṃ",
  "tika-s0102t:857_2": "catubbidhameva. Tāvatiṃsā, ekacce ca cātumahārājikā yathāladdhāya sampattiyā thāvarabhāvāya,",
  "tika-s0102t:857_3": "āyatiṃ sodhanāya ca pañca sīlāni rakkhanti, te tassa visodhanatthaṃ pavāraṇāsaṅgahaṃ",
  "tika-s0102t:857_4": "karonti. Tena vuttaṃ “mahāpavāraṇāyā”tiādi.",
  "tika-s0102t:858": "Vassasahassanti manussagaṇanāya vassasahassaṃ.",
  "tika-s0102t:859_0": "Pannapalāsoti patitapatto. Khārakajātoti jātakhuddakamakuḷo. Ye hi nīlapattakā ativiya",
  "tika-s0102t:859_1": "khuddakā makuḷā, te “khārakā”ti vuccanti. Jālakajātoti tehiyeva khuddakamakuḷehi",
  "tika-s0102t:859_2": "jātajālako sabbaso jālo viya jāto. Keci pana “jālakajātoti ekajālo viya jāto”ti atthaṃ",
  "tika-s0102t:859_3": "vadanti. Pārichattako kira khārakaggahaṇakāle sabbatthakameva pallaviko hoti, te",
  "tika-s0102t:859_4": "cassa pallavā pabhassarapavāḷavaṇṇasamujjalā honti, tena so sabbaso samujjalanto",
  "tika-s0102t:859_5": "tiṭṭhati. Kuṭumalakajātoti sañjātamahāmakuḷo. Korakajātoti sañjātasūcibhedo sampati",
  "tika-s0102t:859_6": "vikasamānāvattho. Sabbapāliphulloti sabbaso phullitavikasito.",
  "tika-s0102t:860_0": "Kantanakavātoti devānaṃ puññakammapaccayā pupphānaṃ chindanakavāto. Kantatīti chindati.",
  "tika-s0102t:860_1": "Sampaṭicchanakavātoti chinnānaṃ chinnānaṃ pupphānaṃ sampaṭiggaṇhanakavāto. Naccantoti",
  "tika-s0102t:860_2": "nānāvidhabhattiṃ sannivesavasena naccanaṃ karonto. Aññataradevatānanti nāmagottavasena appaññātadevatānaṃ.",
  "tika-s0102t:861": "Reṇuvaṭṭīti reṇusaṅghāto. Kaṇṇikaṃ āhaccāti sudhammāya kūṭaṃ āhantvā.",
  "tika-s0102t:862_0": "Aṭṭha divaseti pañcamiyā saddhiṃ pakkhe cattāro divase sandhāya vuttaṃ. Yathāvuttesu",
  "tika-s0102t:862_1": "aṭṭhasu divasesu dhammassavanaṃ nibaddhaṃ tadā pavattatīti tato aññadā kāritaṃ sandhāyāha",
  "tika-s0102t:862_2": "“akāladhammassavanaṃ kārita”nti. Cetiye chattassa heṭṭhā kātabbavedikā chattavedikā.",
  "tika-s0102t:862_3": "Cetiyaṃ parikkhipitvā padakkhiṇakaraṇaṭṭhānaṃ antokatvā kātabbavedikā puṭavedikā.",
  "tika-s0102t:862_4": "Cetiyassa kucchiṃ parikkhipitvā taṃ sambandhameva katvā kātabbavedikā kucchivedikā.",
  "tika-s0102t:862_5": "Sīharūpapādakaṃ āsanaṃ sīhāsanaṃ. Ubhosu passesu sīharūpayuttaṃ sopānaṃ sīhasopānaṃ.",
  "tika-s0102t:863_0": "Attamanā honti aniyāmanakabhāvato. Tenevāha “mahāpuññe purakkhatvā”tiādi. Pavāraṇāsaṅgahatthāya",
  "tika-s0102t:863_1": "sannipatitāti veditabbā “tadahuposathe pannarase pavāraṇāya puṇṇāya puṇṇamāya rattiyā”ti vacanato.",
  "tika-s0102t:864_0": "295. Navahi kāraṇehīti “itipi so bhagavā araha”ntiādinā vuttehi arahattādīhi navahi",
  "tika-s0102t:864_1": "buddhānubhāvadīpanehi kāraṇehi. Dhammassa cāti ettha ca-saddo avuttasamuccayatthoti",
  "tika-s0102t:864_2": "tena sampiṇḍitamatthaṃ dassento “ujuppaṭipannatādibhedaṃ saṅghassa ca suppaṭipatti”nti āha.",
  "tika-s0102t:865": "Aṭṭhayathābhuccavaṇṇanā",
  "tika-s0102t:866_0": "296. Yathā anantameva ānañcaṃ, bhisakkameva bhesajjaṃ, evaṃ yathābhūtā eva yathābhuccāti",
  "tika-s0102t:866_1": "pāḷiyaṃ vuttanti āha “yathābhucceti yathābhūte”ti. Vaṇṇetabbato kittetabbato vaṇṇā,",
  "tika-s0102t:866_2": "guṇā. Kathaṃ paṭipannoti hetuavatthāyaṃ, phalaavatthāyaṃ, sattānaṃ upakārā vatthāyanti",
  "tika-s0102t:866_3": "tīsupi avatthāsu lokanāthassa bahujanahitāya paṭipattiyā kathetukamyatāpucchā. Tathā",
  "tika-s0102t:866_4": "hi naṃ ādito paṭṭhāya yāva pariyosānā saṅkhepeneva dassento “dīpaṅkarapādamūle”tiādimāha.",
  "tika-s0102t:866_5": "Tattha abhinīharamānoti abhinīhāraṃ karonto. Yaṃ panettha mahābhinīhāre, pāramīsu",
  "tika-s0102t:866_6": "ca vattabbaṃ, taṃ brahmajālaṭīkāyaṃ vuttaṃ evāti tattha vuttanayeneva veditabbaṃ.",
  "tika-s0102t:867_0": "“Khantivāditāpasakāle”tiādi hetuavatthāyameva anaññasādhāraṇāya sudukkarāya bahujanahitāya",
  "tika-s0102t:867_1": "paṭipattiyā vibhāvanaṃ. Yathādhippetaṃ hitasukhaṃ yāya kiriyāya vinā na ijjhati,",
  "tika-s0102t:867_2": "sāpi tadatthā evāti dassetuṃ “tusitapure yāvatāyukaṃ tiṭṭhantopī”tiādi vuttaṃ.",
  "tika-s0102t:868_0": "Dhammacakkappavattanādi pana nibbattitā bahujanahitāya paṭipatti. Āyusaṅkhārossajjanampi",
  "tika-s0102t:868_1": "“ettakaṃ kālaṃ tiṭṭhāmī”ti pavattiyā bahujanahitāya paṭipatti. Anupādisesāya nibbānadhātuyā",
  "tika-s0102t:868_2": "parinibbānavasena bahujanahitāya paṭipatti. Tenāha “yāvassā”tiādi. Sesapadānīti “bahujanasukhāyā”tiādīni",
  "tika-s0102t:868_3": "padāni. Pacchimanti “atthāya hitāya sukhāyā”ti padattayaṃ. Purimassāti tato purimassa",
  "tika-s0102t:868_4": "padattayassa. Atthoti atthaniddeso.",
  "tika-s0102t:869_0": "Yadipi atītenaṅgena samannāgatā satthāro ahesuṃ, tepi pana buddhā evāti atthato amhākaṃ",
  "tika-s0102t:869_1": "satthā anaññoti āha “atītepi buddhato aññaṃ na samanupassāmā”ti. Yathā ca atīte,",
  "tika-s0102t:869_2": "evaṃ anāgate cāti ayamattho nayato labbhatīti katvā vuttaṃ “anāgatepi na samanupassāmā”ti.",
  "tika-s0102t:869_3": "Sakko pana devarājā tamatthaṃ atthāpannameva katvā “na panetarahi” iccevāha. Kiṃ",
  "tika-s0102t:869_4": "sakko kathetīti vicāretvāti “neva atītaṃse samanupassamā’ti vadanto sakko kiṃ kathetī”ti",
  "tika-s0102t:869_5": "vicāraṇaṃ samuṭṭhapetvā. Yasmā atīte buddhā ahesuṃ, anāgate bhavissantīti nāyamattho",
  "tika-s0102t:869_6": "sakkena devarājena pariññāto, te pana buddhasāmaññena amhākaṃ bhagavatā saddhiṃ gahetvā",
  "tika-s0102t:869_7": "etarahi aññassa sabbena sabbaṃ abhāvato tathā vuttanti dassetuṃ “etarahī”tiādi vuttaṃ.",
  "tika-s0102t:869_8": "Svākkhātādīnīti svākkhātapadādīni. Kusalādīnīti “idaṃ kusala”ntiādīni padāni.",
  "tika-s0102t:870_0": "Gaṅgāyamunānaṃ asamāgamaṭṭhāne udakaṃ bhinnavaṇṇaṃ hontampi samāgamaṭṭhāne abhinnavaṇṇaṃ",
  "tika-s0102t:870_1": "evāti āha “vaṇṇenapi saṃsandati sametī”ti. Tattha kira gaṅgodakasadisameva yamunodakaṃ.",
  "tika-s0102t:870_2": "Yathā nibbānaṃ kenaci kilesena anupakkiliṭṭhatāya parisuddhaṃ, evaṃ nibbānagāminipaṭipadāpi",
  "tika-s0102t:870_3": "kenaci kilesena anupakkiliṭṭhatāya parisuddhāva icchitabbā. Tenāha “na hī”tiādi.",
  "tika-s0102t:870_4": "Yena parisuddhatthena nibbānassa, nibbānagāminiyā paṭipadāya ca ākāsūpamatā, so kenaci",
  "tika-s0102t:870_5": "anupalepo, anupakkileso cāti āha “ākāsampi alaggaṃ parisuddha”nti. Idāni tamatthaṃ",
  "tika-s0102t:870_6": "nidassanena vibhūtaṃ katvā dassetuṃ “candimasūriyāna”ntiādi vuttaṃ. Saṃsandati yujjati",
  "tika-s0102t:870_7": "paṭipajjitabbatāpaṭipajjanehi aññamaññānucchavikatāya.",
  "tika-s0102t:871_0": "Paṭipadāya ṭhitānanti paṭipadaṃ maggapaṭipattiṃ paṭipajjamānānaṃ. Vusitavatanti brahmacariyavāsaṃ",
  "tika-s0102t:871_1": "vusitavantānaṃ etesaṃ. Laddhasahāyoti etāsaṃ paṭipadānaṃ vasena laddhasahāyo. Tattha",
  "tika-s0102t:871_2": "tattha sāvakehi satthu kātabbakicce. Idaṃ pana “adutiyo”tiādi suttantare āgatavacanaṃ",
  "tika-s0102t:871_3": "aññehi asadisaṭṭhena vuttaṃ, na yathāvuttasahāyābhāvato. Apanujjāti apanīya vivajjetvā.",
  "tika-s0102t:871_4": "“Apanujjā”ti ca antogadhāvadhāraṇaṃ idaṃ vacanaṃ ekantikattā tassa apanodassāti vuttaṃ “apanujjevā”ti.",
  "tika-s0102t:872_0": "Labbhatīti lābho, so pana ukkaṃsagativijānanena sātisayo, vipulo eva ca idhādhippetoti",
  "tika-s0102t:872_1": "āha “mahālābho uppanno”ti. Ussannapuññanissandasamuppannoti yathāvuttakālaṃ sambhatasuvipulauḷāratarapuññābhisandato",
  "tika-s0102t:872_2": "nibbatto.“Ime nibbattā, ito paraṃ mayhaṃ okāso natthī”ti ussāhajāto viya uparūpari",
  "tika-s0102t:872_3": "vaḍḍhamāno udapādi. Sabbadisāsu hi yamakamahāmegho uṭṭhahitvā mahāmeghaṃ viya sabbapāramiyo",
  "tika-s0102t:872_4": "“ekasmiṃ attabhāve vipākaṃ dassāmā”ti sampiṇḍitā viya bhagavato idaṃ lābhasakkārasilokaṃ",
  "tika-s0102t:872_5": "nibbattayiṃsu, tato annapānavatthayānamālāgandhavilepanādihatthā khattiyabrāhmaṇādayo",
  "tika-s0102t:872_6": "upagantvā “kahaṃ buddho, kahaṃ bhagavā, kahaṃ devadevo, kahaṃ narāsabho, kahaṃ purisasīho”ti",
  "tika-s0102t:872_7": "bhagavantaṃ pariyesanti, sakaṭasatehipi paccaye āharitvā okāsaṃ alabhamānā samantā",
  "tika-s0102t:872_8": "gāvutappamāṇampi sakaṭadhurena sakaṭadhuraṃ āhacca tiṭṭhanti ceva anubandhanti ca",
  "tika-s0102t:872_9": "andhakavindabrāhmaṇādayo viya. Sabbaṃ khandhake, tesu tesu ca suttesu āgatanayena",
  "tika-s0102t:872_10": "veditabbaṃ. Tenāha “lābhasakkāro mahogho viyā”tiādi.",
  "tika-s0102t:873": "Paṭipāṭibhattanti bahūsu “dānaṃ dassāmā”ti āhaṭapaṭipāṭikāya uṭṭhitesu anupaṭipāṭiyā dātabba bhattaṃ.",
  "tika-s0102t:874_0": "Matthakaṃ patto anaññasādhāraṇattā tassa dānassa. Upāyaṃ ācikkhi nāgarānaṃ asakkuṇeyyarūpena",
  "tika-s0102t:874_1": "dānaṃ dāpetuṃ. Sālakalyāṇirukkhā rājapariggahā aññehi asādhāraṇā, tasmā tesaṃ padarehi",
  "tika-s0102t:874_2": "maṇḍapo kārito, hatthino ca rājabhaṇḍabhūtā nāgarehi na sakkā laddhunti tehi chattaṃ",
  "tika-s0102t:874_3": "dhārāpitaṃ, tathā khattiyadhītāhi veyyāvaccaṃ kāritaṃ. “Pañca āsanasatānī”ti idaṃ",
  "tika-s0102t:874_4": "sālakalyāṇimaṇḍape paññatte sandhāya vuttaṃ, tato bahi pana bahūni paññattāni ahesuṃ.",
  "tika-s0102t:874_5": "Catujjātiyagandhaṃ pisati buddhappamukhassa saṅghassa pūjanatthañceva pattassa ubbaṭanatthañca.",
  "tika-s0102t:874_6": "Udakanti pattadhovanaudakaṃ. Anagghāni ahesuṃ anaggharatanābhisaṅkhatattā.",
  "tika-s0102t:875": "Sattadhā muddhā phalissati anādarakāraṇādinā. Kāḷaṃ olokessāmīti kāḷaṃ evaṃ anupekkhissāmi, tassa uppajjanakaṃ anatthaṃ pariharissāmīti attho.",
  "tika-s0102t:876_0": "Kadariyāti thaddhamaccharino puññakammavimukhā. Devalokaṃ na vajanti puññassa akatattā,",
  "tika-s0102t:876_1": "maccharibhāvena ca pāpassa pasutattā. Bālāti duccintitacintanādinā bālalakkhaṇayuttā.",
  "tika-s0102t:876_2": "Nappasaṃsanti dānaṃ pasaṃsitumpi na visahanti. Dhīroti dhītisampanno uḷārapañño parehi",
  "tika-s0102t:876_3": "kataṃ dānaṃ anumodamānopi, teneva dānānumodaneneva. Sukhī paratthāti paraloke kāyikacetasikasukhasamaṅgī hoti.",
  "tika-s0102t:877_0": "Vararojo nāma tasmiṃ kāle eko khattiyo, tassa vararojassa. Anavajja…pe… phaleyya",
  "tika-s0102t:877_1": "abhūtavādibhāvatoti adhippāyo. Atirekapadasahassena tiṃsādhikena aḍḍhateyyagāthāsatena",
  "tika-s0102t:877_2": "vaṇṇameva kathesi rūpappasannatāya ca.",
  "tika-s0102t:878_0": "Yāva maññe khattiyāti ettha yāvāti avadhiparicchedavacanaṃ, aññeti nipātamattaṃ,",
  "tika-s0102t:878_1": "yāva khattiyā khattiye avadhiṃ katvā sabbe devamanussāti adhippāyo. Tenāha “khattiyā",
  "tika-s0102t:878_2": "brāhmaṇā”tiādi. Madapamattoti lābhasakkārasilokamadena pamatto ceva tadanvayena pamādena pamatto ca hutvā.",
  "tika-s0102t:879": "Tadanvayamevāti tadanugatameva. Vācā…pe… sametīti vacīkammakāyakammāni aññamaññaṃ aviruddhāni, aññadatthu saṃsandanti. Ajā eva migāti ajāmigā, te ajāmige.",
  "tika-s0102t:880_0": "Tiṇṇavicikiccho sabbaso atikkantavicikicchākantāro. Nanu ca sabbepi sotāpannā tiṇṇavicikicchā,",
  "tika-s0102t:880_1": "vigatakathaṃkathā ca? Saccametaṃ, idaṃ pana na tādisaṃ tiṇṇavicikicchataṃ sandhāya",
  "tika-s0102t:880_2": "vuttaṃ, atha kho sabbasmiṃ ñeyyadhamme sabbākārāvabodhasaṅkhātasanniṭṭhānavasena",
  "tika-s0102t:880_3": "sabbaso nirākataṃ sandhāyāti dassento “yathā hī”ti ādimāha. Ussannussannattāti paroparabhāvato,",
  "tika-s0102t:880_4": "ayañca attho bhagavato anekadhātunānādhātuñāṇabalenapi ijjhati. Sabbattha vigatakathaṃkatho",
  "tika-s0102t:880_5": "sabbadassāvibhāvato. Sabbesaṃ paramatthadhammānaṃ saccābhisamayavasena paṭividdhattā",
  "tika-s0102t:880_6": "vuttaṃ “vohāravasenā”ti vā nāmagottādivasenāti attho.",
  "tika-s0102t:881_0": "Pariyositasaṅkappoti sabbaso niṭṭhitamanoratho. Nanu ca ariyamaggena pariyositasaṅkappatā",
  "tika-s0102t:881_1": "nāma soḷasakiccasiddhiyā katakaraṇīyabhāvena, na sabbañeyyadhammāvabodhenāti codanaṃ",
  "tika-s0102t:881_2": "sandhāyāha “pubbe ananussutesū”tiādi. Sāvakānaṃ sāvakapāramiñāṇaṃ viya, hi paccekabuddhānaṃ",
  "tika-s0102t:881_3": "paccekabodhiñāṇaṃ viya ca sammāsambuddhānaṃ sabbaññutaññāṇaṃ catusaccābhisambodhapubbakamevāti.",
  "tika-s0102t:881_4": "Ananussutesūti na anussutesu. Sāmanti sayameva. Padadvayenāpi parato ghosena vināti",
  "tika-s0102t:881_5": "dasseti. Tatthāti nimittatthe bhummaṃ, saccābhisambodhanimittanti attho. Saccābhisambodho",
  "tika-s0102t:881_6": "ca aggamaggavasenāti daṭṭhabbaṃ. Balesu ca vasībhāvanti dasannaṃ balañāṇānaṃ yathāruci",
  "tika-s0102t:881_7": "pavatti. Jātattā jātāti sammāsambuddhe vadati.",
  "tika-s0102t:882": "297. Tattha tattha rājadhāniādike nibaddhavāsaṃ vasanto. Tīsu maṇḍalesu yathākālaṃ cārikaṃ caranto.",
  "tika-s0102t:883_0": "298. Assāti phalassa. Tanti kāraṇaṃ. Dvinnampi ekato uppattiyā kāraṇaṃ natthi, pageva",
  "tika-s0102t:883_1": "tiṇṇaṃ, catunnaṃ vāti. “Ettha cā”tiādi “ekissā lokadhātuyā”ti vuttalokadhātuyā pamāṇaparicchedadassanatthaṃ āraddhaṃ.",
  "tika-s0102t:884_0": "Yāvatāti yattakena ṭhānena. Pariharantīti sineruṃ parikkhipantā parivattanti. Disāti",
  "tika-s0102t:884_1": "disāsu, bhummatthe etaṃ paccattavacanaṃ. Bhanti dibbanti. Virocanāti obhāsantā, virocanā",
  "tika-s0102t:884_2": "vā sobhamānā candimasūriyā bhanti, tato eva disā ca bhanti. Tāva sahassadhāti tattako sahassaloko.",
  "tika-s0102t:885": "Ettakanti imaṃ cakkavāḷaṃ majjhe katvā imināva saddhiṃ cakkavāḷaṃ dasasahassaṃ. Yaṃ panettha vattabbaṃ, taṃ mahāpadānavaṇṇanāyaṃ vuttameva. Na paññāyatīti tīsu piṭakesu anāgatattā.",
  "tika-s0102t:886": "Sanaṅkumārakathāvaṇṇanā",
  "tika-s0102t:887": "300. Vaṇṇenāti rūpasampattiyā. Suviññeyyattā taṃ anāmasitvā yasasaddasseva atthamāha. Alaṅkāraparivārenāti alaṅkārena ca parivārena ca. Puññasiriyāti puññiddhiyā.",
  "tika-s0102t:888": "301. Sampasādaneti sampasādajanane. Saṃpubbo khā-saddo jānanattho “saṅkhāyetaṃ paṭisevatī”tiādīsu viyāti āha “jānitvā modāmā”ti.",
  "tika-s0102t:889": "Govindabrāhmaṇavatthuvaṇṇanā",
  "tika-s0102t:890_0": "304. Yāva dīgharattanti yāva parimāṇato, aparimitakālaparidīpanametanti āha “ettakanti…pe…",
  "tika-s0102t:890_1": "aticiraratta”nti. Mahāpaññova so bhagavāti tena brahmunā anumatipucchāvasena devānaṃ",
  "tika-s0102t:890_2": "vuttanti dassento “mahāpaññova so bhagavā. Noti kathaṃ tumhe maññathā”ti āha. Sayamevetaṃ",
  "tika-s0102t:890_3": "pañhaṃ byākātukāmo “bhūtapubbaṃ bho”ti ādiṃ āhāti sambandho. Evaṃ pana byākarontena",
  "tika-s0102t:890_4": "atthato ayampi attho vutto nāma hotīti dassento “anacchariyameta”nti ādimāha. Tiṇṇaṃ",
  "tika-s0102t:890_5": "mārānanti kilesābhisaṅkhāradevaputtamārānaṃ. “Anacchariyameta”nti vuttamevatthaṃ",
  "tika-s0102t:890_6": "nigamanavasena “kimettha acchariya”nti punapi vuttaṃ.",
  "tika-s0102t:891_0": "Rañño diṭṭhadhammikasamparāyikaatthānaṃ puro dhānato pure pure saṃvidhānato purohitoti",
  "tika-s0102t:891_1": "āha “sabbakiccāni anusāsanapurohito”ti. Govindiyābhisekenāti govindassa ṭhāne ṭhapanābhisekena.",
  "tika-s0102t:891_2": "Taṃ kira tassa brāhmaṇassa kulaparamparāgataṃ ṭhānantaraṃ. Jotitattāti āvudhānaṃ",
  "tika-s0102t:891_3": "jotitattā. Pālanasamatthatāyāti rañño, aparimitassa ca sattakāyassa anatthato paripālanasamatthatāya.",
  "tika-s0102t:892": "Sammā vossajjitvāti suṭṭhu tassevāgāravabhāvena vissajjitvā niyyātetvā. Taṃ tamatthaṃ kiccaṃ passatīti atthadaso.",
  "tika-s0102t:893_0": "305. Bhavanaṃ vaḍḍhanaṃ bhavo, bhavati etenāti vā bhavo, vaḍḍhikāraṇaṃ sandhivasena",
  "tika-s0102t:893_1": "ma-kārāgamo, o-kārassa ca a-kārādesaṃ katvā “bhavamatthū”ti vuttaṃ. Bhavantaṃ jotipālanti",
  "tika-s0102t:893_2": "pana sāmiatthe upayogavacananti āha “bhoto”ti. Mā paccabyāhāsīti mā paṭikkhipīti",
  "tika-s0102t:893_3": "attho. So pana paṭikkhepo paṭivacanaṃ hotīti āha “mā paṭibyāhāsī”ti. Abhisambhosīti",
  "tika-s0102t:893_4": "kammantānaṃ saṃvidhāne samattho hotīti āha “saṃvidahitvā”ti. Bhavābhavaṃ, paññañca",
  "tika-s0102t:893_5": "vindi paṭilabhīti govindo, mahanto govindo mahāgovindo. “Go”ti hi paññāyetaṃ adhivacanaṃ",
  "tika-s0102t:893_6": "gacchati atthe bujjhatīti.",
  "tika-s0102t:894": "Rajjasaṃvibhajanavaṇṇanā",
  "tika-s0102t:895": "306. Ekapitikā vemātukā kaniṭṭhabhātaro. Ayaṃ abhisittoti ayaṃ reṇu rājakumāro pitu accayena rajje abhisitto. Rājakārakāti rājaputtaṃ rajje patiṭṭhāpetāro.",
  "tika-s0102t:896": "307. Madentīti madanīyāti kattusādhanataṃ dassento “madakarā”ti āha. Madakaraṇaṃ pana pamādassa visesakāraṇanti vuttaṃ “pamādakarā”ti.",
  "tika-s0102t:897": "308. Reṇussa rajjasamīpe dasagāvutamattavitthatāni hutvā aparabhāge tiyojanasataṃ vitthatattā sabbāni cha rajjāni sakaṭamukhāni paṭṭhapesi. Vitānasadisaṃ caturassabhāvato.",
  "tika-s0102t:898_0": "310. Sahāti gāthāya padaparipūraṇatthaṃ vuttaṃ. Tassa atthaṃ dassento “teneva sahā”ti",
  "tika-s0102t:898_1": "āha. Sahāti vā avinābhāvatthe nipāto, so saha āsuṃ satta bhāradhāti yojetabbo, tena",
  "tika-s0102t:898_2": "te desantare vasantā vicittena sahabhāvino avinābhāvinoti dīpeti. Rajjabhāraṃ dhārenti",
  "tika-s0102t:898_3": "attani āropenti vahantīti bhāradhā.",
  "tika-s0102t:899": "Paṭhamabhāṇavāravaṇṇanā niṭṭhitā.",
  "tika-s0102t:900": "Kittisaddaabbhuggamanavaṇṇanā",
  "tika-s0102t:901_0": "311. Anupurohite ṭhapesīti anupurohite katvā ṭhapesi, anupurohite vā ṭhāne ṭhapesi.",
  "tika-s0102t:901_1": "Tisavanaṃ karonte sandhāya “divasassa tikkhattu”nti vuttaṃ. Dvīsu sandhīsu savanaṃ",
  "tika-s0102t:901_2": "karonte sandhāya “sāyaṃ, pāto vā”ti vuttaṃ. Tato paṭṭhāyāti vatacariyaṃ matthakaṃ",
  "tika-s0102t:901_3": "pāpetvā nhātakālato pabhuti.",
  "tika-s0102t:902_0": "312. Abhiuggacchīti uṭṭhahi udapādi. Acintetvāti “kathaṃ kho ahaṃ brahmunā saddhiṃ",
  "tika-s0102t:902_1": "manteyya”nti acintetvā evaṃ cittampi anuppādetvā. Tena samāgamanasseva abhāvato amantetvā.",
  "tika-s0102t:902_2": "Taṃ disvāti taṃ karuṇābrahmavihārabhāvanaṃ brahmadassanūpāyaṃ disvā ñāṇacakkhunā.",
  "tika-s0102t:903_0": "313. Evanti evaṃ rañño ārocetvā paṭisallānaṃ upagate. Sabbatthāti sabbesu channaṃ",
  "tika-s0102t:903_1": "khattiyānaṃ, sattannaṃ brāhmaṇamahāsālānaṃ, sattannaṃ nāṭakasatānaṃ, cattārīsāya",
  "tika-s0102t:903_2": "ca bhariyānaṃ āpucchanavāresu.",
  "tika-s0102t:904": "316. Sādisiyoti jātiyā sādisiyoti āha “samavaṇṇā samajātikā”ti.",
  "tika-s0102t:905_0": "317. Santhāgāranti jhānamanasikārena bahi visaṭavitakkavūpasamanena cittassa santhambhanaṃ",
  "tika-s0102t:905_1": "agāraṃ, jhānasālanti attho. Gahitāvāti bhāvanānuyogena mahāsattena attano cittasantāne",
  "tika-s0102t:905_2": "uppādanavasena gahitā eva. Natthi jhāneneva vikkhambhitattā. Visesato hissa karuṇāya",
  "tika-s0102t:905_3": "bhāvitattā anabhirati ukkaṇṭhanā natthi, mettāya bhāvitattā bhayaparitassanā natthi.",
  "tika-s0102t:905_4": "Ukkaṇṭhanāti pana brahmadassane ussukkaṃ, paritassanāti tadabhipatthanāti āha “brahmuno panā”tiādi.",
  "tika-s0102t:906": "Brahmunāsākacchāvaṇṇanā",
  "tika-s0102t:907": "318. Cittutrāsoti cittassa utrāsanamattaṃ. Kathanti sattanikāyanivāsaṭṭhānanāmagottādīnaṃ vasena kena pakārena. Tenāha “ki”ntiādi.",
  "tika-s0102t:908": "Soti ye te panakanasanantabandhasatanasanaṅkumārakālanāmakā loke pākaṭā paññātā brahmāno, tesu sanaṅkumāro nāmāhanti dasseti.",
  "tika-s0102t:909_0": "Agghanti garuṭṭhāniyānaṃ dātabbaṃāhāraṃ. Madhusākanti madhurāhāraṃ, yaṃ kiñci atithino",
  "tika-s0102t:909_1": "dātabbaṃ āhāraṃ upacāravasena evaṃ vadati. Tenāha “madhusākaṃ panā”tiādi. Pucchāmāti",
  "tika-s0102t:909_2": "nimantanavasena pucchāma.",
  "tika-s0102t:910_0": "319. Mahāsatto cattāro brahmavihāre bhāvetvā ṭhitopi tesu “brahmasahabyatāya maggo”ti",
  "tika-s0102t:910_1": "anibbematikatāya “kaṅkhī”ti avoca. Keci pana “tapokammena parikkhīṇasarīratāya, brahmasamāgamena",
  "tika-s0102t:910_2": "bhayādisamuppattiyā ca paṭiladdhamattehi brahmavihārehi parihīno ahosi, tasmā avikkhambhitavicikicchatāya",
  "tika-s0102t:910_3": "‘kaṅkhī’ti avocā”ti vadanti. Parassa vediyā viditā paravediyā, te pana tassa pākaṭā",
  "tika-s0102t:910_4": "vibhūtāti āha “parassa pākaṭesu paravediyesū”ti. Tattha kāraṇamāha “parena sayaṃ",
  "tika-s0102t:910_5": "abhisaṅkhatattā”ti. Mamāti kammaṃ mamaṃkāro, mamattanti āha “idaṃ mama…pe… taṇha”nti.",
  "tika-s0102t:910_6": "“Mama”nti karoti etenāti hi mamaṃkāro, tathāpavattā taṇhā. Manujesūti niddhāraṇe",
  "tika-s0102t:910_7": "bhummaṃ, na visayeti āha “manujesu yo kocī”ti. “Ekodibhūto”ti padassa bhāvatthaṃ",
  "tika-s0102t:910_8": "tāva dassento “ekībhūto”ti vatvā puna taṃ vivaranto “eko tiṭṭhanto eko nisīdanto”ti",
  "tika-s0102t:910_9": "āha. Tādisoti eko hutvā pavattanako. Bhūtoti jāto. Jhāne adhimutti nāma tasmiṃ nibbattite,",
  "tika-s0102t:910_10": "anibbattite kuto adhimuttīti āha “jhānaṃ nibbattetvāti attho”ti. Vissagandho nāma",
  "tika-s0102t:910_11": "kodhādikilesaparibhāvanāti tesaṃ vikkhambhanena vissagandhavirahito. Etesu dhammesūti",
  "tika-s0102t:910_12": "pabbajjānaṃ vivekavāsakaruṇābrahmavihārādidhammesu.",
  "tika-s0102t:911_0": "320. Avidvāti na viditavā. Āvaritāti kusalānaṃ uttarimanussadhammānaṃ uppattinivāraṇena",
  "tika-s0102t:911_1": "āvaritā. Pūtikāti byāpannacittatādinā pūtibhūtā. Kilesavasena duggandhaṃ vissagandhaṃ",
  "tika-s0102t:911_2": "vāyati. Nirayādiapāyesu nibbattanasīlatāya āpāyikāti āha “apāyūpagā”ti. Corādīhi",
  "tika-s0102t:911_3": "upaddutassa pavisitukāmassa pākārakavāṭaparikhādīhi viya nagaraṃ kodhādīhi nivuto",
  "tika-s0102t:911_4": "pihito brahmaloko assāti nivutabrahmaloko. Pucchati “kenāvaṭā”ti vadanto.",
  "tika-s0102t:912_0": "Musāvādova mosavajjaṃ yathā bhisakkameva bhesajjaṃ. Kujjhanaṃ dussanaṃ. Diṭṭhādīsu",
  "tika-s0102t:912_1": "adiṭṭhādivāditāvasena paresaṃ visaṃvādanaṃ paravisaṃvādanaṃ. Sadisaṃ patirūpaṃ dassetvā",
  "tika-s0102t:912_2": "palobhanaṃ sadisaṃ dassetvā vañcanaṃ. Mittānaṃ vihiṃsanaṃ mettibhedo mittadubbhanaṃ.",
  "tika-s0102t:912_3": "Daḷhamaccharitā thaddhamacchariyaṃ. Attani vijjamānaṃ nihīnataṃ, sadisataṃ vā atikkamitvā",
  "tika-s0102t:912_4": "maññanaṃ. Paresaṃ sampattiyā asahanaṃ khīyanaṃ. Attasampattiyā nigūhanavasena, parehi",
  "tika-s0102t:912_5": "sādhāraṇabhāvāsahanavasena ca vividhā icchā ruci etassāti vivicchā. Kadariyatāya",
  "tika-s0102t:912_6": "mudukaṃ macchariyaṃ. Yattha katthacīti sakasantake, parasantake, hīnātike cāti yattha",
  "tika-s0102t:912_7": "katthaci ārammaṇe. Lubbhanaṃ ārammaṇassa gahaṇaṃ abhigijjhanaṃ. Majjanaṃ seyyādivasena",
  "tika-s0102t:912_8": "madanaṃ sampaggaho. Muyhanaṃ ārammaṇassa anavabodho. Etesūti etesu yathāvuttesu kodhādīsu",
  "tika-s0102t:912_9": "sattasantānassa kilissanato vibādhanato, upatāpanato ca kilesasaññitesu pāpadhammesu.",
  "tika-s0102t:912_10": "Yuttā payuttā sampayuttā avirahitā.",
  "tika-s0102t:913_0": "Ettha cāyaṃ brahmā mahāsattena āmagandhe supuṭṭho attano yathāupaṭṭhite pāpadhamme",
  "tika-s0102t:913_1": "cuddasahi padehi vibhajitvā kathesi, te pana tādisaṃ pavattivisesaṃ upādāya vuttāpi",
  "tika-s0102t:913_2": "keci puna vuttā, āmagandhasutte pana vuttāpi keci idha sabbaso na vuttā, evaṃ santepi",
  "tika-s0102t:913_3": "lakkhaṇahāranayena, tadekaṭṭhatāya vā tesaṃ pettha saṅgaho daṭṭhabbo. Tenāha “idaṃ",
  "tika-s0102t:913_4": "pana sutta”ntiādi. Tattha āmagandhasuttena dīpetvāti idha sarūpato avutte āmagandhepi",
  "tika-s0102t:913_5": "vuttehi ekalakkhaṇatādinā āmagandhasuttena pakāsetvā kathetabbaṃ tattha nesaṃ sarūpato",
  "tika-s0102t:913_6": "kathitattā. Āmagandhasuttampi iminā dīpetabbaṃ idha vuttānampi kesañci āmagandhānaṃ",
  "tika-s0102t:913_7": "tattha avuttabhāvato. Yasmā āmagandhasutte vuttāpi āmagandhā atthato idha saṅgahaṃ",
  "tika-s0102t:913_8": "samosaraṇaṃ gacchanti, tasmā idha vutte pariharaṇavasena dassentena yasmā cettha",
  "tika-s0102t:913_9": "keci abhidhammanayena akilesasabhāvāpi sattasantānassa vibādhanaṭṭhena “kilesā”ti",
  "tika-s0102t:913_10": "vattabbataṃ arahanti, tasmā “cuddasasu kilesesū”ti vuttaṃ.",
  "tika-s0102t:914_0": "Nimmādaṃ milāpanaṃ khepananti āha “nimmādetabbā pahātabbā”ti. Buddhatantīti buddhabhāvīnaṃ",
  "tika-s0102t:914_1": "paveṇī, buddhabhāvinopi “buddhā”ti vuccanti yathā “agamā rājagahaṃ buddho”ti. Mahāpurisassa",
  "tika-s0102t:914_2": "daḷhīkammaṃ katvāti mahāpurisassa “pabbajissāmaha”nti pavattacittuppādassa daḷhīkammaṃ katvā.",
  "tika-s0102t:915": "Reṇurājaāmantanāvaṇṇanā",
  "tika-s0102t:916": "321. Mama manaṃ haritvāti mama cittaṃ apanetvā tassa vasena avattitvā.",
  "tika-s0102t:917_0": "Ekībhāvaṃ upagantvā vutthassāti kāyavivekaparibrūhanena ekībhāvaṃ upagantvā tapokammavasena",
  "tika-s0102t:917_1": "vutthassa. Kusapattehi paritthatoti barihisehi vediyā samantato santharito. Akācoti",
  "tika-s0102t:917_2": "vaṇo vaṇasadisakhaṇḍiccavirahito. Tenāha “akakkaso”ti.",
  "tika-s0102t:918": "Chakhattiyaāmantanāvaṇṇanā",
  "tika-s0102t:919": "322. Sikkheyyāmāti sikkhāpeyyāma, sikkhāpanañcettha atthibhāvāpādananti āha “upalāpeyyāmā”ti.",
  "tika-s0102t:920_0": "323. Yassa vīriyārambhassa, khantibalassa ca abhāvena pabbajitānaṃ samaṇadhammo paripuṇṇo,",
  "tika-s0102t:920_1": "parisuddho ca na hoti, tesu vīriyārambhakhantibalesu te te niyojetuṃ “ārambhavho”tiādi vuttaṃ.",
  "tika-s0102t:921_0": "Karuṇājhānamaggoti karuṇājhānasaṅkhāto maggo. Ujumaggoti brahmalokagamane ujubhūto",
  "tika-s0102t:921_1": "maggo. Anuttaroti seṭṭho brahmavihārasabhāvato. Tenāha “uttamamaggo nāmā”ti. Sabbhi",
  "tika-s0102t:921_2": "rakkhito sādhūhi yathā parihāni na hoti, evaṃ paṭipakkhadūrīkaraṇena rakkhito gopito.",
  "tika-s0102t:921_3": "“Saddhammo sabbhi vakkhito”ti keci paṭhanti, tesaṃ saparahitasādhanena sādhūhi buddhādīhi",
  "tika-s0102t:921_4": "kathito paveditoti attho.",
  "tika-s0102t:922_0": "Taṅkhaṇaviddhaṃsanadhammanti yasmiṃ khaṇe virodhidhammasamāyogo, tasmiṃyeva khaṇe",
  "tika-s0102t:922_1": "vinassanasabhāvaṃ, yo vā so gamanassādānaṃ devaputtānaṃ heṭṭhupariyena paṭimukhaṃ",
  "tika-s0102t:922_2": "dhāvantānaṃ sirasi, pāde ca baddhakhuradhārāsamāgamanatopi sīghataratāya atiittaro",
  "tika-s0102t:922_3": "pavattikkhaṇo, teneva vinassanasabhāvaṃ. Tassa jīvitassa. Gatinti niṭṭhaṃ. Mantāyanti",
  "tika-s0102t:922_4": "manteyyanti vuttaṃ hotīti āha “mantetabba”nti. Karaṇatthe vā bhummanti “mantāya”nti",
  "tika-s0102t:922_5": "idaṃ bhummaṃ karaṇatthe daṭṭhabbaṃ yathā “ñātāya”nti. Sabbapalibodheti sabbepi kusalakiriyāya vibandhe uparodhe.",
  "tika-s0102t:923": "Brāhmaṇamahāsālādīnaṃ āmantanāvaṇṇanā",
  "tika-s0102t:924": "324. Appesakkhāti appānubhāvāti āha “pabbajitakālato paṭṭhāyā”tiādi.",
  "tika-s0102t:925": "Cakkavatti rājā viya sambhāvito.",
  "tika-s0102t:926": "Mahāgovindapabbajjāvaṇṇanā",
  "tika-s0102t:927": "328. Samāpattīnaṃ ājānanaṃ nāma attapaccakkhatā, sacchikiriyāti āha “na sakkhiṃsu nibbattetu”nti.",
  "tika-s0102t:928_0": "329. Imināti “sarāmaha”nti iminā padena. “Sarāmaha”nti hi vadantena bhagavato mahābrahmunā",
  "tika-s0102t:928_1": "kathitaṃ “tatheva ta”nti bhagavatā paṭiññātameva jātanti. Na vaṭṭe nibbindanatthāya",
  "tika-s0102t:928_2": "catusaccakammaṭṭhānakathāya abhāvato. Asati pana vaṭṭe nibbidāya virāgānaṃ asambhavo",
  "tika-s0102t:928_3": "evāti āha “na virāgāyā”tiādi. Ekantameva vaṭṭe nibbindanatthāya anekākāravokāravaṭṭe ādīnavavibhāvanato.",
  "tika-s0102t:929_0": "“Nibbidāyā”ti iminā padena vipassanā vuttā. Esa nayo sesesupi. Vavatthānakathāti",
  "tika-s0102t:929_1": "vipassanāmagganibbānānaṃ taṃtaṃpadehi vavatthapetvā kathā. Ayamettha nippariyāyakathāti",
  "tika-s0102t:929_2": "āha “pariyāyena panā”tiādi.",
  "tika-s0102t:930_0": "330. Paripūretunti bhāvanāpāripūrivasena paripuṇṇe kātuṃ, nibbattetunti attho. Brahmacariyaciṇṇakulaputtānanti",
  "tika-s0102t:930_1": "ciṇṇamaggabrahmacariyānaṃ kulaputtānanti ukkaṭṭhaniddesena arahattanikūṭena desanaṃ niṭṭhapesi.",
  "tika-s0102t:931_0": "Abhinandanaṃ nāma sampaṭicchanaṃ “abhinandanti āgata”ntiādīsu viya, tañcettha atthato",
  "tika-s0102t:931_1": "cittassa attamanatāti āha “cittena sampaṭicchanto abhinanditvā”ti. “Sādhu sādhū”ti",
  "tika-s0102t:931_2": "vācāya sampahaṃsanā anumodanāti āha “vācāya sampahaṃsamāno anumoditvā”ti.",
  "tika-s0102t:932": "Mahāgovindasuttavaṇṇanāya līnatthappakāsanā.",
  "tika-s0102t:933": "7. Mahāsamayasuttavaṇṇanā",
  "tika-s0102t:934": "Nidānavaṇṇanā",
  "tika-s0102t:935_0": "331. Udānanti raññā okkākena jātisambhedaparihāranimittaṃ pavattitaṃ udānaṃ paṭicca.",
  "tika-s0102t:935_1": "Ekopi janapado ruḷhisaddena “sakkā”ti vuccatīti ettha yaṃ vattabbaṃ, taṃ mahānidānavaṇṇanāyaṃ",
  "tika-s0102t:935_2": "vuttanayena veditabbaṃ. Aropiteti kenaci aropite.",
  "tika-s0102t:936": "Āvaraṇenāti setunā. Bandhāpetvāti paṃsupalāsapāsāṇamattikākhaṇḍādīhi āḷiṃ thiraṃ kārāpetvā.",
  "tika-s0102t:937": "“Jātiṃ ghaṭṭetvā kalahaṃ vaḍḍhayiṃsū”ti saṅkhepena vuttamatthaṃ pākaṭataraṃ kātuṃ “koliyakammakarā vadantī”tiādi vuttaṃ.",
  "tika-s0102t:938": "Tīṇi jātakānīti phandanajātakapathavīundriyajātakalaṭukikajātakāni dve jātakānīti rukkhadhamma vaṭṭakajātakāni.",
  "tika-s0102t:939": "Tenāti bhagavatā. Kalahakāraṇabhāvoti kalahakāraṇassa atthibhāvo.",
  "tika-s0102t:940_0": "Aṭṭhāneti akāraṇe. Veraṃ katvāti virodhaṃ uppādetvā. “Kuṭhārihattho puriso”tiādinā",
  "tika-s0102t:940_1": "phandanajātakaṃ kathesi. “Duddubhāyati bhaddante”tiādinā pathavīundriyajātakaṃ kathesi.",
  "tika-s0102t:940_2": "“Vandāmi taṃ kuñjarā”tiādinā laṭukikajātakaṃ kathesi.",
  "tika-s0102t:941": "“Sādhū sambahulā ñātī; api rukkhā araññajā;",
  "tika-s0102t:942": "Vāto vahati ekaṭṭhaṃ, brahantampi vanappati”nti. –",
  "tika-s0102t:943": "Ādinā rukkhadhammajātakaṃ kathesi.",
  "tika-s0102t:944": "“Sammodamānā gacchanti, jālaṃ ādāya pakkhino;",
  "tika-s0102t:945": "Yadā te vivadissanti, tadā ehinti me vasa”nti. –",
  "tika-s0102t:946": "Ādinā vaṭṭakajātakaṃ kathesi.",
  "tika-s0102t:947": "“Attadaṇḍā bhayaṃ jātaṃ, janaṃ passatha medhagaṃ;",
  "tika-s0102t:948": "Saṃvegaṃ kittayissāmi, yathā saṃvijitaṃ mayā”ti. ;",
  "tika-s0102t:949": "Ādinā attadaṇḍasuttaṃ kathesi.",
  "tika-s0102t:950": "Taṃtaṃpalobhanakiriyā kāyavācāhi parakkamantiyo “ukkaṇṭhantū”ti sāsanaṃ pesenti.",
  "tika-s0102t:951_0": "Kuṇāladaheti kuṇāladahatīre patiṭṭhāya. Pucchitapucchitaṃ kathesi “anukkamena kuṇālasakuṇarājassa",
  "tika-s0102t:951_1": "pucchanappasaṅgena kuṇālajātakaṃ kathessāmī”ti. Anabhiratiṃ vinodesi itthīnaṃ dosadassanamukhena",
  "tika-s0102t:951_2": "kāmānaṃ ādīnavokārasaṃkilesavibhāvanena.",
  "tika-s0102t:952": "Kosajjaṃ vidhamitvā purisathāmaparibrūhanena “uttamapurisasadisehi no bhavituṃ vaṭṭatī”ti uppannacittā.",
  "tika-s0102t:953": "Avissaṭṭhakammantāti arativinodanato paṭṭhāya avissaṭṭhasamaṇakammantā, aparicattakammaṭṭhānāti attho. Nisīdituṃ vaṭṭatīti bhagavā cintesīti yojanā.",
  "tika-s0102t:954_0": "Paduminiyanti padumassare. Vikasiṃsu guṇagaṇavibodhena. “Ayaṃ imassa…pe… na kathesī”ti",
  "tika-s0102t:954_1": "iminā sabbepi te bhikkhū tāvadeva paṭipāṭiyā āgatattā aññamaññassa lajjamānā attanā",
  "tika-s0102t:954_2": "paṭividdhavisesaṃ bhagavato nārocesunti dasseti. “Khīṇāsavāna”ntiādinā tattha kāraṇamāha.",
  "tika-s0102t:955_0": "Osīdamatteti bhagavato santikaṃ upagatamatte. Ariyamaṇḍaleti ariyasamūhe. Pācīnayugandharaparikkhepatoti",
  "tika-s0102t:955_1": "yugandharapabbatassa pācīnaparikkhepato, na bāhirakehi uccamānaudayapabbatato. Rāmaṇeyyakadassanatthanti",
  "tika-s0102t:955_2": "buddhuppādapaṭimaṇḍitattā visesato ramaṇīyassa lokassa ramaṇīyabhāvadassanatthaṃ.",
  "tika-s0102t:955_3": "Ullaṅghitvāti uṭṭhahitvā. Evarūpe khaṇe laye muhutteti yathāvutte candamaṇḍalassa",
  "tika-s0102t:955_4": "uṭṭhitakkhaṇe uṭṭhitavelāyaṃ uṭṭhitamuhutteti uparūpari kālassa vaḍḍhitabhāvadassanatthaṃ vuttaṃ.",
  "tika-s0102t:956": "Tathā tesaṃ bhikkhūnaṃ jātiādivasena bhagavato anurūpaparivāritaṃ dassento “tatthā”ti ādimāha.",
  "tika-s0102t:957_0": "Samāpannadevatāti āsannaṭṭhāne jhānasamāpatti samāpannadevatā. Caliṃsūti uṭṭhahiṃsu.",
  "tika-s0102t:957_1": "Kosamattaṃ ṭhānaṃ saddantaraṃ. Jambudīpe kira ādito tesaṭṭhimattāni nagarasahassāni",
  "tika-s0102t:957_2": "uppannāni, tathā dutiyaṃ, tathā tatiyaṃ, taṃ sandhāyāha “tikkhattuṃ tesaṭṭhiyā nagarasahassesū”ti.",
  "tika-s0102t:957_3": "Te pana sampiṇḍetvā satasahassato paraṃ asītisahassāni, navasahassāni ca honti. Navanavutiyā",
  "tika-s0102t:957_4": "doṇamukhasatasahassesūti navasatasahassādhikesu navutisatasahassesu doṇamukhesu.",
  "tika-s0102t:957_5": "Doṇamukhanti ca mahānagarassa āyuppattiṭṭhānabhūtaṃ pādanagaraṃ vuccati. Channavutiyā",
  "tika-s0102t:957_6": "paṭṭanakoṭisatasahassesūti chakoṭiadhikanavutikoṭisatasahassapaṭṭanesu. Tambapaṇṇidīpādīsu",
  "tika-s0102t:957_7": "chapaṇṇāsāya ratanākaresu. Evaṃ pana nagaradoṇimukhapaṭṭanaratanākarādivibhāgena",
  "tika-s0102t:957_8": "kathanaṃ taṃtaṃadhivatthāya vasantīnaṃ devatānaṃ bahubhāvadassanatthaṃ. Yadi dasasahassacakkavāḷesu",
  "tika-s0102t:957_9": "devatā sannipatitā, atha kasmā pāḷiyaṃ “dasahi ca lokadhātūhī”ti vuttanti āha “dasasahassa…pe…",
  "tika-s0102t:957_10": "adhippetā”ti, tena sahassilokadhātu idha “ekā lokadhātū”ti vuttāti veditabbaṃ.",
  "tika-s0102t:958_0": "Lohapāsādeti ādito kate lohapāsāde. Brahmaloketi heṭṭhime brahmaloke. Yadi tā devatā",
  "tika-s0102t:958_1": "evaṃ nirantarā, pacchā āgatānaṃ okāso eva na bhaveyyāti codanaṃ sandhāyāha “yathā",
  "tika-s0102t:958_2": "kho panā”tiādi. Suddhāvāsakāyaṃ upapannā suddhāvāsakāyikā, tāsaṃ pana yasmā suddhāvāsabhūmi",
  "tika-s0102t:958_3": "nivāsaṭṭhānaṃ, tasmā vuttaṃ “suddhāvāsavāsīna”nti. Āvāsāti āvāsanaṭṭhānabhūtā, devatā",
  "tika-s0102t:958_4": "pana orambhāgiyānaṃ, itaresañca saṃyojanānaṃ samucchindanena suddho āvāso etesanti suddhāvāsā.",
  "tika-s0102t:959_0": "332. Puratthimacakkavāḷamukhavaṭṭiyaṃ otari aññattha okāsaṃ alabhamāno. Evaṃ sesāpi.",
  "tika-s0102t:959_1": "Buddhānaṃ abhimukhamaggo buddhavīthi. Yāva cakkavāḷā ottharituṃ ovarituṃ na sakkā.",
  "tika-s0102t:959_2": "Pahaṭabuddhavīthiyāvāti buddhānaṃ santikaṃ upasaṅkamantehi tehi devabrahmehi vaḷañjitavīthiyāva.",
  "tika-s0102t:959_3": "Samiti saṅgati sannipāto samayo, mahanto samayo mahāsamayoti āha “mahāsamūho”ti.",
  "tika-s0102t:959_4": "Pavaddhaṃ vanaṃ pavananti āha “vanasaṇḍo”ti. Devaghaṭāti devasamūhā.",
  "tika-s0102t:960_0": "Samādahaṃsūti samādahitaṃ lokuttarasamādhinā suṭṭhu appitaṃ akaṃsu, yathāsamāhitaṃ",
  "tika-s0102t:960_1": "pana samādhinā yojitaṃ nāma hotīti vuttaṃ “samādhinā yojesu”nti. Sabbesaṃ gomuttavaṅkādīnaṃ",
  "tika-s0102t:960_2": "dūrasamūhanitattā sabbe…pe… akariṃsu. Nayati asse etehīti nettāni, yottāni. Avīthipaṭipannānaṃ",
  "tika-s0102t:960_3": "assānaṃ vīthipaṭipādanaṃ rasmiggahaṇena pahotīti “sabbayottāni gahetvā acodento”ti",
  "tika-s0102t:960_4": "vatvā taṃ pana acodanaṃ avāraṇaṃ evāti āha “acodento avārento”ti.",
  "tika-s0102t:961_0": "Yathā khīlaṃ bhittiyaṃ vā bhūmiyaṃ vā ākoṭitaṃ dunnīharaṇaṃ, yathā ca palighaṃ nagarappavesanivāraṇaṃ,",
  "tika-s0102t:961_1": "yathā ca indakhīlaṃ gambhīranemi sunikhātaṃ dunnīharaṇaṃ, evaṃ rāgādayo sattasantānato",
  "tika-s0102t:961_2": "dunnīharaṇā, nibbānanagarappavesanivāraṇā cāti te “khīlaṃ, palighaṃ, indakhīla”nti",
  "tika-s0102t:961_3": "ca vuttā. Taṇhāejāya abhāvena anejā paramasantuṭṭhabhāvena cātuddisattā appaṭihatacārikaṃ caranti.",
  "tika-s0102t:962_0": "Gatāseti gatā eva, na pana gamissanti pariniṭṭhitasaraṇagamanattāti. Lokuttarasaraṇagamanaṃ",
  "tika-s0102t:962_1": "adhippetanti āha “nibbematikasaraṇagamanena gatā”ti. Te hi niyamena apāyabhūmiṃ na",
  "tika-s0102t:962_2": "gamissanti, devakāyañca paripūressanti. Ye pana lokiyena saraṇagamanena buddhaṃ saraṇaṃ",
  "tika-s0102t:962_3": "gatāse, na te gamissanti apāyabhūmiṃ, sati ca paccayantarasamavāye pahāya mānusaṃ",
  "tika-s0102t:962_4": "dehaṃ, devakāyaṃ paripūressantīti ayamettha attho.",
  "tika-s0102t:963": "Devatāsannipātavaṇṇanā",
  "tika-s0102t:964": "333. Etesanti devatāsannipātānaṃ. Idānīti imasmiṃ kāle. Buddhānanti aññesaṃ buddhānaṃ abhāvā. Cittakallatā cittamaddavaṃ.",
  "tika-s0102t:965_0": "Kiṃ pana bhagavatāva mahante devatāsamāgame tesaṃ nāmagottaṃ kathetuṃ sakkāti? Āma",
  "tika-s0102t:965_1": "sakkāti dassetuṃ “buddhā nāma mahantā”tiādi vuttaṃ. Tattha diṭṭhanti rūpāyatanamāha,",
  "tika-s0102t:965_2": "sutanti saddāyatanaṃ, mutanti sampattaggāhiindriyavisayaṃ gandharasaphoṭṭhabbāyatanaṃ,",
  "tika-s0102t:965_3": "viññātanti vuttāvasesaṃ sabbaṃ ñeyyaṃ, pattanti pariyesitvā, apariyesitvā vā sampattaṃ,",
  "tika-s0102t:965_4": "pariyesitanti pattaṃ, appattaṃ vā pariyiṭṭhaṃ. Anuvicaritaṃ manasāti kevalaṃ manasā",
  "tika-s0102t:965_5": "ālocitaṃ. Katthaci nīlādivasena vibhattarūpārammaṇeti abhidhamme “nīlaṃ pītaka”ntiādinā",
  "tika-s0102t:965_6": "vibhatte yattha katthaci rūpārammaṇe kiñci rūpārammaṇaṃ vā na atthīti yojanā. Bherisaddādivasenāti",
  "tika-s0102t:965_7": "etthāpi eseva nayo. Yanti yaṃ ārammaṇaṃ. Etesanti buddhānaṃ.",
  "tika-s0102t:966_0": "Idāni yathāvuttamatthaṃ pāḷiyā samatthetuṃ “yathāhā”tiādi vuttaṃ. Tadā jānanakiriyāya",
  "tika-s0102t:966_1": "apariyositabhāvadassanatthaṃ “jānāmī”ti vatvā yasmā yaṃ kiñci neyyaṃ nāma, sabbaṃ",
  "tika-s0102t:966_2": "taṃ bhagavatā aññātaṃ nāma natthi, tasmā vuttaṃ “tamahaṃ abbhaññāsi”nti.",
  "tika-s0102t:967_0": "Na olokenti payojanābhāvato. Viparītā “na kammāvaraṇena samannāgatā”tiādinā nayena",
  "tika-s0102t:967_1": "vuttā. “Yassa maṅgalā samūhatā”ti ārabhitvā “rāgaṃ vinayetha mānusesu dibbesu kāmesu",
  "tika-s0102t:967_2": "cā”tiādinā ca rāganiggahakathābāhullato sammāparibbājanīyasuttaṃ rāgacaritānaṃ sappāyaṃ,",
  "tika-s0102t:967_3": "“piyamappiyabhūtā kalaha vivādā paridevasokā sahamaccharā cā”tiādinā kalahādayo yato",
  "tika-s0102t:967_4": "dosato samuṭṭhahanti, so ca doso yato piyabhāvato, so ca piyabhāvo yato chandato",
  "tika-s0102t:967_5": "samuṭṭhahanti, iti phalato, kāraṇaparamparato ca dose ādīnavavibhāvanabāhullato kalahavivādasuttaṃ",
  "tika-s0102t:967_6": "dosacaritānaṃ sappāyaṃ –",
  "tika-s0102t:968": "“Appañhi etaṃ na alaṃ samāya,",
  "tika-s0102t:969": "Duve vivādassa phalāni brūmi;",
  "tika-s0102t:970": "Etampi disvā na vivādayetha,",
  "tika-s0102t:971": "Khemābhipassaṃ avivādabhūmi”nti. –",
  "tika-s0102t:972": "Ādinā nayena sammohavidhamanato, paññāparibrūhanato ca mahābyūhasuttaṃ mohacaritānaṃ sappāyaṃ –",
  "tika-s0102t:973": "“Parassa ce dhammaṃ anānujānaṃ,",
  "tika-s0102t:974": "Bālo, mago hoti nihīnapañño;",
  "tika-s0102t:975": "Sabbeva bālā sunihīnapaññā,",
  "tika-s0102t:976": "Sabbevime diṭṭhiparibbasānā”ti. –",
  "tika-s0102t:977": "Ādinā nayena sandiṭṭhiparāmāsitāpanayanamukhena savisayesu diṭṭhiggahaṇesu visaṭavitakkavicchindanavasena pavattattā cūḷabyūhasuttaṃ vitakkacaritānaṃ sappāyaṃ –",
  "tika-s0102t:978": "“Mūlaṃ papañcasaṅkhāya (iti bhagavā),",
  "tika-s0102t:979": "Mantā asmīti sabbaṃ uparundhe;",
  "tika-s0102t:980": "Yā kāci taṇhā ajjhattaṃ,",
  "tika-s0102t:981": "Tāsaṃ vinayā sadā sato sikkhe”ti. –",
  "tika-s0102t:982_0": "Papañcasaṅkhāya mūlaṃ avijjādikilesajātaṃ asmīti pavattamānañcāti sabbaṃ mantā paññāya",
  "tika-s0102t:982_1": "uparundheyya. Yā kāci ajjhattaṃ rūpataṇhādibhedā taṇhā uppajjeyya, tāsaṃ vinayā vūpasamāya",
  "tika-s0102t:982_2": "sadā sato upaṭṭhitassati hutvā sikkheyyāti evamādi upadesassa saddhova bhājanaṃ.",
  "tika-s0102t:982_3": "Tassa hi so atthāvahoti tuvaṭṭakasuttaṃ saddhācaritānaṃ sappāyaṃ –",
  "tika-s0102t:983": "“Vītataṇho purā bhedā (iti bhagavā),",
  "tika-s0102t:984": "Pubbamantamanissito;",
  "tika-s0102t:985": "Vemajjhe nupasaṅkheyyo,",
  "tika-s0102t:986": "Tassa natthi purakkhata”nti. –",
  "tika-s0102t:987_0": "Yo sarīrabhedato pubbeva pahīnataṇho, tato eva atītaddhasaññitaṃ purimakoṭṭhāsaṃ",
  "tika-s0102t:987_1": "taṇhānissayena anissito, vemajjhe paccuppannepi addhani “ratto”tiādinā upasaṅkhātabbo,",
  "tika-s0102t:987_2": "tassa arahato taṇhādiṭṭhipurakkhārānaṃ abhāvā anāgate addhani kiñci purakkhataṃ natthīti",
  "tika-s0102t:987_3": "ādinā evaṃ gambhīrakathābāhullato pūrābhedasuttaṃ buddhicaritānaṃ sappāyanti katvā",
  "tika-s0102t:987_4": "vuttaṃ “atha nesaṃ sappāyaṃ …pe… vavatthapetvā”ti. Manasākāsīti evaṃ cariyāya vasena",
  "tika-s0102t:987_5": "manasi katvā puna taṃ sadisaṃ attano desanānikkhepayogyatāvasena manasi akāsi. Attajjhāsayena",
  "tika-s0102t:987_6": "nu kho jāneyyāti parajjhāsayādiṃ anapekkhitvā mayhaṃyeva ajjhāsayena āraddha desanaṃ",
  "tika-s0102t:987_7": "jāneyya nu kho. Parajjhāsayenāti sannipatitāya parisāya kassaci ajjhāsayena. Aṭṭhuppattikenāti",
  "tika-s0102t:987_8": "idha samuṭṭhitaaṭṭhuppattiyā. Pucchāvasenāti kassaci pucchantassa pucchāvasena. Āraddhadesanaṃ",
  "tika-s0102t:987_9": "jāneyyāti. “Sace paccekabuddho bhaveyyā”ti idaṃ imesaṃ suttānaṃ desanāya pucchā paccekabuddhānaṃ",
  "tika-s0102t:987_10": "bhāriyā, avisayā cāti dassanatthaṃ vuttaṃ. Tenāha “sopi na sakkuṇeyyā”ti.",
  "tika-s0102t:988_0": "Ettha ca yasmā na anumatipucchā, kathetukamyatāpucchā vā yuttā, atha kho diṭṭhasaṃsandanapucchāsadisī",
  "tika-s0102t:988_1": "vā vimaticchedanapucchāsadisī vā pucchā yuttā, tāva puggalajjhāsayavasena pavattitā",
  "tika-s0102t:988_2": "nāma honti, na yathādhammavasena, tattha yadi bhagavā tathā sayameva pucchitvā sayameva",
  "tika-s0102t:988_3": "vissajjeyya, suṇantīnaṃ devatānaṃ sammoho bhaveyya “kiṃ nāmetaṃ bhagavā paṭhamaṃ",
  "tika-s0102t:988_4": "evamāha, punapi evamāhā”ti, andhakāraṃ paviṭṭhā viya honti, tasmā vuttaṃ “evaṃ petā",
  "tika-s0102t:988_5": "devatā na sakkhissanti paṭivijjhitu”nti. Yathādhammadesanāyaṃ pana kathetukamyatāvasena",
  "tika-s0102t:988_6": "pucchanena sammoho hotīti. Sūriyo uggatoti āha devasaṅgho āsannatarabhāvena obhāsassa",
  "tika-s0102t:988_7": "vipulauḷārabhāvato. Ekissā lokadhātuyāti sutte āgatanayena sabbattheva pana apubbaṃ",
  "tika-s0102t:988_8": "acarimaṃ dve buddhā na honteva. Tenevāha – “anantāsu…pe… addasā”ti.",
  "tika-s0102t:989_0": "Gāthāyaṃ pucchāmīti nimmitabuddho bhagavantaṃ pucchituṃ okāsaṃ kārāpesi. Muninti",
  "tika-s0102t:989_1": "buddhamuniṃ. Pahūtapaññanti mahāpaññaṃ. Tiṇṇanti caturoghatiṇṇaṃ. Pāraṅgatanti nibbānappattaṃ,",
  "tika-s0102t:989_2": "sabbassa vā ñeyyassa pāraṃ pariyantaṃ gataṃ. Parinibbutaṃ saupādisesanibbānavasena.",
  "tika-s0102t:989_3": "Ṭhitattanti avaṭṭhitacittaṃ lokadhammehi akampaneyyatāya. Nikkhamma gharā panujja",
  "tika-s0102t:989_4": "kāmeti vatthukāme panūditvā gharāvāsā nikkhamma. Kathaṃ bhikkhu sammā so loke paribbajeyyāti",
  "tika-s0102t:989_5": "so bhikkhu kathaṃ sammā paribbajeyya gaccheyya vihareyya, anupalitto hutvā lokaṃ",
  "tika-s0102t:989_6": "atikkameyyāti attho.",
  "tika-s0102t:990_0": "334. Silokaṃ anukassāmīti ettha siloko nāma pādasamudayo, isīhi vuccamānā gāthātipi",
  "tika-s0102t:990_1": "vuccati. Pādova niyatavaṇṇānupubbikānaṃ padānaṃ samūho, taṃ silokaṃ anukassāmi pavattayissāmīti",
  "tika-s0102t:990_2": "atthoti āha “akkhara…pe… pavattayissāmī”ti. Yatthāti adhikaraṇe bhummaṃ. Āmeḍitalopenāyaṃ",
  "tika-s0102t:990_3": "niddesoti āha “yesu yesu ṭhānesū”ti. Bhummāti bhūmipaṭibaddhanivāsā. Taṃ taṃ nissitā",
  "tika-s0102t:990_4": "taṃ taṃ ṭhānaṃ nissitavanto nissāya vasamānā, tehi saddhiṃ silokaṃ anukassāmīti adhippāyo.",
  "tika-s0102t:990_5": "“Ye sitā girigabbhara”nti iminā tesaṃ vivekavāsaṃ dasseti, “pahitattā samāhitā”ti",
  "tika-s0102t:990_6": "iminā bhāvanābhiyogaṃ.",
  "tika-s0102t:991_0": "Bahujanā pañcasatasaṅkhyattā. Paṭipakkhābhibhavanato, tejussadatāya ca sīhā viya",
  "tika-s0102t:991_1": "pavivittatāya nilīnā. Ekattanti ekībhāvaṃ. Odātacittā hutvā suddhāti arahattamaggādhigamena",
  "tika-s0102t:991_2": "pariyodātacittā hutvā suddhā, na kevalaṃ sarīrasuddhiyāva. Vippasannāti ariyamaggappasādena",
  "tika-s0102t:991_3": "visesato pasannā. Cittassa āvilabhāvakarānaṃ kilesānaṃ abhāvena anāvilā.",
  "tika-s0102t:992_0": "Bhikkhū jānitvāti bhinnakilese bhikkhū “ime dibbacakkhunā ete devakāye passantīti",
  "tika-s0102t:992_1": "jānitvā. Savanante jātattāti dhammassavanapariyosāne ariyajātiyā jātattā. Idaṃ sabbanti",
  "tika-s0102t:992_2": "idaṃ “bhiyyo pañcasate”tiādikaṃ sabbaṃ.",
  "tika-s0102t:993_0": "Tadatthāya vīriyaṃ kariṃsūti dibbacakkhuñāṇābhinīhāravasena vīriyaṃ ussāhaṃ akaṃsu.",
  "tika-s0102t:993_1": "Tenāha “na taṃ tehī”tiādi. Sattarinti ta-kārassa ra-kārādesaṃ katvā vuttaṃ, sattatinti",
  "tika-s0102t:993_2": "attho. “Sahassa”nti pana anuvattati, sattatiyogena bahuvacanaṃ. Tenāha “eke sahassaṃ.",
  "tika-s0102t:993_3": "Eke sattatisahassānī”ti.",
  "tika-s0102t:994": "Anantanti antarahitaṃ, taṃ pana ativiya mahantaṃ nāma hotīti āha “vipula”nti.",
  "tika-s0102t:995_0": "Avekkhitvāti ñāṇacakkhunā visuṃ visuṃ avekkhitvā “vavatthitvānā”tipi paṭhanti, so",
  "tika-s0102t:995_1": "evattho. Taṃ avekkhanaṃ nicchayakaraṇaṃ hotīti āha “vavatthapetvā”ti. Pubbe vuttagāthāsu",
  "tika-s0102t:995_2": "tatiyagāthāya pacchimaddhaṃ, catutthagāthāya purimaddhañca sandhāyāha “pubbe vuttagāthamevā”ti.",
  "tika-s0102t:996": "Vijānanampi dassanaṃ evāti āha “passatha olokethā”ti. Vācāyatapavattitabhāvato “anupaṭipāṭiyāva kittayissāmī”ti vadati.",
  "tika-s0102t:997_0": "335. Satta sahassāni saṅkhāyāti satta sahassā. Yakkhāyevāti yakkhajātikā eva. Ānubhāvasampannāti",
  "tika-s0102t:997_1": "mahesakkhā. Iddhimantoti vā mahānubhāvā. Jutimantoti mahappabhā. Vaṇṇavantoti atikkantavaṇṇā.",
  "tika-s0102t:997_2": "Yasassinoti mahāparivārā ceva patthaṭakittisaddā ca. Samiti-saddo samīpatthoti adhippāyenāha",
  "tika-s0102t:997_3": "“bhikkhūnaṃ santika”nti.",
  "tika-s0102t:998": "Hemavatapabbateti himavato samīpe ṭhitapabbate.",
  "tika-s0102t:999": "Ete sabbepīti ete sattasahassā kāpilavatthavā, chasahassā hemavatā, tisahassā sātāgirāti yathāvuttā sabbepi soḷasasahassā.",
  "tika-s0102t:1000": "Rājagahanagareti rājagahanagarassa samīpe. Tanti kumbhīraṃ.",
  "tika-s0102t:1001_0": "336. Kāmaṃ pācīnadisaṃ pasāsati, tathāpi catūsupi disāsu saparivāradīpesu catūsupi",
  "tika-s0102t:1001_1": "mahādīpesu gandhabbānaṃ jeṭṭhako, kathaṃ? Sabbe te tassa vase vattanti. Kumbhaṇḍānaṃ",
  "tika-s0102t:1001_2": "adhipatītiādīsupi eseva nayo.",
  "tika-s0102t:1002": "Tassāpi viruḷhassa. Tādisāyevāti dhataraṭṭhassa puttasadisā eva puthutthato, nāmato, balato, iddhiādivisesato ca.",
  "tika-s0102t:1003": "Sabbasaṅgāhikavasenāti dasasahassilokadhātuyā paccekaṃ cattāro cattāro mahārājānoti tesaṃ sabbesaṃ saṅgaṇhanavasena. Tenāha “ayañcetthā”tiādi.",
  "tika-s0102t:1004": "Caturo disāti catūsu disāsu. Caturo disā jalamānā samujjalantā obhāsentā. Yadi evaṃ mahatiyā parisāya āgatānaṃ kathaṃ kāpilavatthave vane ṭhitāti āha “te panā”tiādi.",
  "tika-s0102t:1005_0": "337. Tesaṃ mahārājānaṃ dāsāti yojanā. Māyāya yuttā, tasmā māyāvino. Vañcanaṃ etesu",
  "tika-s0102t:1005_1": "atthi, vañcane vā niyuttāti vañcanikā. Kerāṭiyasāṭheyyenāti nihīnasaṭhena kammena.",
  "tika-s0102t:1005_2": "Māyā etesaṃ atthīti māyā, te ca paresaṃ vañcanatthaṃ yena māyākaraṇena “māyā”ti vuttā,",
  "tika-s0102t:1005_3": "taṃ dassento “māyākārakā”ti āha.",
  "tika-s0102t:1006": "Ettakā dāsāti ettakā kuṭeṇḍuādikā nighaṇḍupariyosānā aṭṭhamahārājānaṃ dāsā.",
  "tika-s0102t:1007": "Devarājānoti devā hutvā taṃtaṃdevakāyassa rājāno. Citto ca seno ca cittaseno cāti tayo ete devaputtā pāḷiyaṃ ekasesanayena vuttāti āha “citto cā”tiādi.",
  "tika-s0102t:1008": "Bhikkhusaṅgho samito sannipatito etthāti bhikkhusaṅghasamiti, imaṃ vanaṃ.",
  "tika-s0102t:1009": "338. Nāgasadahavāsikāti nāgasadahanivāsino. Tattheko kira nāgarājā, cirakālaṃ vasato tassa parisā mahatī paramparāgatā atthi, taṃ sandhāyāha “tacchakanāgaparisāyā”ti.",
  "tika-s0102t:1010": "Yamunavāsinoti yamunāyaṃ vasanakanāgā. Nāgavohārenāti hatthināgavohārena.",
  "tika-s0102t:1011_0": "Vuttappakāreti kambalassatare ṭhapetvā itare vuttappakāranāgā. Lobhābhibhūtāti āhāralobhena",
  "tika-s0102t:1011_1": "abhibhūtā. Dibbānubhāvatāti dibbānubhāvato, dibbānubhāvahetu vā dibbā. “Citrasupaṇṇā”ti",
  "tika-s0102t:1011_2": "nāmaṃ vicitrasundarapattavantatāya.",
  "tika-s0102t:1012_0": "Upavhayantāti upecca kathentā. Kākolūkaahinakulādayo viya aññamaññaṃ jātisamudāgataverāpi",
  "tika-s0102t:1012_1": "samānā mittā viya…pe… haṭṭhatuṭṭhacittā aññamaññasminti adhippāyo. Buddhaṃyeva te",
  "tika-s0102t:1012_2": "saraṇaṃ gatā “buddhānubhāveneva mayaṃ aññamaññasmiṃ mettiṃ paṭilabhimhā”ti.",
  "tika-s0102t:1013": "339. Bhātaroti methunabhātaro. Tenāha “sujāya asurakaññāya kāraṇā”ti.",
  "tika-s0102t:1014": "Tesūti asuresu. Kālakañcāti evaṃ nāmā. Mahābhismāti bhiṃsanakamahāsarīrā. Abhabbāti sammattaniyāmaṃ okkamituṃ na bhabbā acchandikattā tādisassa chandasseva abhāvato.",
  "tika-s0102t:1015": "Balino mahāasurassa abbhatītattā tassa putte eva kittento bhagavā “satañca baliputtāna”nti ādimāha. So kira sukhumaṃ attabhāvaṃ māpetvā upagacchi.",
  "tika-s0102t:1016_0": "340. Kammaṃ katvāti parikammaṃ katvā. Nibbattāti upacārajjhānena nibbattā. Appanājhānena",
  "tika-s0102t:1016_1": "pana nibbattā brahmāno honti, te parato vakkhati “subrahmā”tiādinā, ayañca kāmāvacaradevatā",
  "tika-s0102t:1016_2": "vuccati. Tenevāha – “mettākaruṇākāyikāti mettājhāne ca karuṇājhāne ca parikammaṃ",
  "tika-s0102t:1016_3": "katvā nibbattadevā”ti. Mettājhāne karuṇājhāneti mettājhānanimittaṃ karuṇājhānanimittaṃ, tadatthanti attho.",
  "tika-s0102t:1017": "Te āpodevādayo yathāsakaṃ vaggavasena ṭhitattā dasadhā ṭhitā. Yāva karuṇākāyikā dasa devakāyā. Nānattavaṇṇāti nānāsabhāvavaṇṇavanto.",
  "tika-s0102t:1018_0": "Veṇḍudevatāti veṇḍu nāma devatā, evaṃ sahali devatā. Asamadevatā, yamakadevatāti",
  "tika-s0102t:1018_1": "“dve ayaniyo”ti vadanti, tappamukhā dve devanikāyāti. Candassūpanisā devā candassa",
  "tika-s0102t:1018_2": "upanissayato vattamānā tassa purato ca pacchato ca passato ca dhāvanakadevā. Tenāha",
  "tika-s0102t:1018_3": "“candanissitakā devā”ti. Sūriyassūpanisā, nakkhattanissitāti etthāpi eseva nayo.",
  "tika-s0102t:1018_4": "Kevalaṃ vātavāyanahetavo devatā vātavalāhakā. Tathā kevalaṃ abbhapaṭalasañcaraṇahetavo",
  "tika-s0102t:1018_5": "abbhavalāhakā. Uṇhappavattihetavo uṇhavalāhakā. Vassavalāhakā pana pajjunnasadisāti.",
  "tika-s0102t:1018_6": "Te idha na vuttā. Vasudevatā nāma eko devanikāyo, tesaṃ pubbaṅgamattā vāsavo, sakko.",
  "tika-s0102t:1019": "Daseteti ete veṇḍudevatādayo vāsavapariyosānā dasa devakāyā.",
  "tika-s0102t:1020_0": "Imānīti “jalamaggī”ti ca “sikhārivā”ti ca imāni tesaṃ nāmāni. Keci pana ma-kāro padasandhikaro",
  "tika-s0102t:1020_1": "“jalā”ti ca “aggī”ti ca “sikhārivā”ti ca imāni tesaṃ nāmānīti vadanti. Eteti tesu",
  "tika-s0102t:1020_2": "eva “ariṭṭhakā, rojā”ti ca vuttadevesu ekacce,umāpupphanibhāsino vaṇṇato umāpupphasadisāti",
  "tika-s0102t:1020_3": "evamattho gahetabbo, aññathā ekādasa devakāyā siyuṃ.",
  "tika-s0102t:1021": "Daseteti ete dasa sahabhūdevādayo vāsavanesipariyosānā dasa devakāyā. Teneva nikāyabhedavasena dasadhāva āgatā.",
  "tika-s0102t:1022": "“Samānā”tiādi tesaṃ devānaṃ nikāyasamudāyagataṃ nāmaṃ. Evaṃ sesānampi.",
  "tika-s0102t:1023": "Daseteti ete samānādikā mahāpāragapariyosānā dasa devakāyā. Teneva nikāyabhedena dasadhā āgatā.",
  "tika-s0102t:1024": "Sukkādayo tayo devakāyā. Pāmokkhadevāti pamukhā padhānabhūtā devā.",
  "tika-s0102t:1025": "Disāti disāsu. Devoti megho. Daseteti ete sukkādayo pajjunnapariyosānā dasa devakāyā, te devanikāyabhedena dasadhā āgatā.",
  "tika-s0102t:1026_0": "Daseteti ete khemiyādayo paranimmitapariyosānā dasa devakāyā, te devanikāyabhedena",
  "tika-s0102t:1026_1": "dasadhāva āgatā. Tattha “khemiyā, kaṭṭhakādayo ca pañcāpi sadevakāyā tāvatiṃsakāyikā”ti",
  "tika-s0102t:1026_2": "vadanti. Nāmanvayenāti nāmānugamena “āpodevatā”tiādināmasabhāgena. Tenevāha “nāmabhāgena",
  "tika-s0102t:1026_3": "nāmakoṭṭhāsenā”ti. Sabbā devatāti dasasahassilokadhātūsu sabbāpi devatā. Niddisati",
  "tika-s0102t:1026_4": "taṃtaṃnāmasabhāgena ekajjhaṃ katvā.",
  "tika-s0102t:1027_0": "Pavutthāti pavāsaṃ gatā viya apetāti āha “vigatā”ti. Pavutthā vā pakārato vutthā",
  "tika-s0102t:1027_1": "vusitā, tena jāti vusitabbā assāti pavuṭṭhajāti. Kāḷakabhāvā saṃkilesadhammā, sabbaso",
  "tika-s0102t:1027_2": "tadabhāvato kāḷakabhāvātītaṃ dasabalaṃ. Lañcanābhāvena vā asitātigo kāḷakabhāvātītāya",
  "tika-s0102t:1027_3": "siriyā cando, tādisaṃ candaṃ viya siriyā virocamānaṃ.",
  "tika-s0102t:1028_0": "341. Eko brahmāti sagāthakavagge āgato subrahmadevaputto. Brahmaloke nibbattitvā",
  "tika-s0102t:1028_1": "heṭṭhimesu patiṭṭhitā ariyabrahmāno, na suddhāvāsabrahmāno. Tissamahābrahmā puthujjano,",
  "tika-s0102t:1028_2": "yo aparabhāge manussesu nibbattitvā moggaliputtatissatthero jāto.",
  "tika-s0102t:1029_0": "Sahassaṃ brahmalokānanti brahmaloko etesanti brahmalokā, brahmāno, tesaṃ brahmalokānaṃ",
  "tika-s0102t:1029_1": "sahassaṃ sattalokapariyāyo cāyaṃ lokasaddoti āha “mahābrahmānaṃ sahassaṃ āgata”nti.",
  "tika-s0102t:1029_2": "Anantaragāthāyaṃ “āgatā”ti vuttapadameva atthavasena vadati. Yatthāti yasmiṃ brahmasahasse.",
  "tika-s0102t:1029_3": "Aññe brahmeti tadaññe brahmāno. Abhibhavitvā tiṭṭhati vaṇṇena, yasasā āyunā ca.",
  "tika-s0102t:1030": "Issarāti teneva vasapavattanena sesabrahmānaṃ adhipatino.",
  "tika-s0102t:1031": "342. Kāḷakadhammasamannāgato kāḷakassa pāpimassa mārassa bālabhāvaṃ passatha, yo attano avisaye niratthakaṃ parakkamituṃ vāyamati.",
  "tika-s0102t:1032": "Vītarāgabhāvāvahassa dhammassavanassa antarāyakaraṇena avītarāgā rāgena baddhā eva nāma hontīti vuttaṃ “rāgena baddhaṃ hotū”ti.",
  "tika-s0102t:1033": "Bhayānakaṃ sarañca katvāti bheravaṃ mahantaṃ saddaṃ samuṭṭhapetvā.",
  "tika-s0102t:1034_0": "Idāni taṃ saddaṃ upamāya dassento “yathā”ti ādimāha. Kañcīti tasmiṃ samāgame kañci",
  "tika-s0102t:1034_1": "devataṃ, mānusakaṃ vā attano vase vattetuṃ asakkonto asayaṃvase sayañca na attano",
  "tika-s0102t:1034_2": "vase ṭhito. Tenāha “asayaṃvasī”tiādi.",
  "tika-s0102t:1035_0": "343. “Vītarāgehī”ti desanāsīsametaṃ. Sabbāyapi hi tattha samāgataparisāya mārasenā",
  "tika-s0102t:1035_1": "apakkantāva. Nesaṃ lomampi iñjayuṃ tesaṃ lomamattampi na cālesuṃ, kuto antarāyakaraṇaṃ.",
  "tika-s0102t:1035_2": "Iti yattakā tattha visesaṃ adhigacchiṃsu, tesaṃ sabbesampi antarāyākaraṇavasena attho",
  "tika-s0102t:1035_3": "vibhāvetabbo, vītarāgaggahaṇena vā sarāgavītarāgavibhāvino ca tattha saṅgahitāti",
  "tika-s0102t:1035_4": "veditabbaṃ. Māro imaṃ gāthaṃ abhāsi acchariyabbhutacittajāto. Kathañhi nāma tāva",
  "tika-s0102t:1035_5": "ghorataraṃ mahatiṃ vibhiṃsakaṃ mayi karontepi sabbe pime nibbikārā samāhitā eva.",
  "tika-s0102t:1035_6": "Kasmā? Vijitāvino ime uttamapurisāti. Tenāha “sabbe”tiādi. Yādiso ariyānaṃ dhammanissito",
  "tika-s0102t:1035_7": "pamodo, na kadāci tādiso anariyānaṃ hotīti “sāsane bhūtehi ariyehi” iccetaṃ vuttaṃ.",
  "tika-s0102t:1035_8": "Vi-saddena vinā kevalopi suta-saddo vikhyātatthavacano hoti “sutadhammassā”tiādīsu",
  "tika-s0102t:1035_9": "viyāti āha “jane vissutā”ti.",
  "tika-s0102t:1036": "Dūreti dūre padese. Daharassa antarāyaṃ pariharantī “na sakkā bhante sakalaṃ kāyaṃ dassetu”nti avocāti.",
  "tika-s0102t:1037": "Mahāsamayasuttavaṇṇanāya līnatthappakāsanā.",
  "tika-s0102t:1038": "8. Sakkapañhasuttavaṇṇanā",
  "tika-s0102t:1039": "Nidānavaṇṇanā",
  "tika-s0102t:1040_0": "344. Ambasaṇḍānaṃ adūrabhavattā ekopi so brāhmaṇagāmo “ambasaṇḍā”tveva bahuvacanavasena",
  "tika-s0102t:1040_1": "vuccati, yathā “varaṇā nagara”nti. Vedi eva vediko, vediko eva vediyo ka-kārassa",
  "tika-s0102t:1040_2": "ya-kāraṃ katvā, tasmiṃ vediyake. Tenāha “maṇivedikāsadisenā”tiādi, indanīlādimaṇimayavedikāsadisenāti",
  "tika-s0102t:1040_3": "attho. Pubbepīti leṇakaraṇato pubbe, guhārūpena ṭhitā, dvāre indasālarukkhavatī ca,",
  "tika-s0102t:1040_4": "tasmā “indasālaguhā”ti vuttā purimavohārena.",
  "tika-s0102t:1041_0": "Ussukkaṃ vuccati abhiruci, taṃ pana buddhadassanakāmatāvasena, tathā ussāhanavasena",
  "tika-s0102t:1041_1": "ca pavattiyā “dhammiko ussāho”ti vuttaṃ. Sakkena sadiso…pe… natthīti. Yathāha “appamādena",
  "tika-s0102t:1041_2": "maghavā, devānaṃ seṭṭhataṃ gato”ti. Parittakenāti aparāparaṃ bahuṃ puññakammaṃ akatvā",
  "tika-s0102t:1041_3": "appamattakeneva puññakammena.",
  "tika-s0102t:1042_0": "Sakkopi kāmaṃ mahāpuññakatabhīruttāno hoti, sātisayāya pana dibbasampattiyā viyogahetukena",
  "tika-s0102t:1042_1": "sokena diguṇitena maraṇabhayena saṃtajjito jāto. Tenāha “sakko pana maraṇabhayābhibhūto ahosī”ti.",
  "tika-s0102t:1043_0": "Dibbacakkhunā devatānaṃ dassanaṃ nāma paṭivijjhanasadisanti āha “paṭivijjhī”ti. Pāṭiyekko",
  "tika-s0102t:1043_1": "vohāroti āveṇiko piyasamudāhāro. Marisaniyasampattikāti mārisā. Tesañhi sampattiyo",
  "tika-s0102t:1043_2": "mahānubhāvatāya sahanti upaṭṭhahanti, aññe ayonisomanasikāratāya ceva appahukāya",
  "tika-s0102t:1043_3": "ca na sahantiyeva, sā pana nesaṃ marisaniyasampattikatā dukkhavirahitāyāti vuttaṃ",
  "tika-s0102t:1043_4": "“niddukkhātipi vuttaṃ hotī”ti. Ekako vāti devaparisāya vinā āgatattā vuttaṃ, mātaliādayo",
  "tika-s0102t:1043_5": "pana tādisā sahāyā tadāpi ahesuṃyeva. Tathā hi vakkhati “api cāyaṃ āyasmato cakkanemisaddena",
  "tika-s0102t:1043_6": "tamhā samādhimhā vuṭṭhito”ti. Okāsaṃ nākāsi sakkassa ñāṇaparipākaṃ āgamento, aññesañca",
  "tika-s0102t:1043_7": "bahūnaṃ devānaṃ dhammābhisamayaṃ upaparikkhamāno. Soti sakko.",
  "tika-s0102t:1044": "Evanti vacanasampaṭicchane nipātoti āha “evaṃ hotū”tiādi. Bhaddaṃtavāti pana sakkaṃ uddissa nesaṃ āsi vādo.",
  "tika-s0102t:1045": "345. Vallabho…pe… dhammaṃ suṇātīti ayamattho govindasuttādīhi dīpetabbo. Iminā katokāseti iminā pañcasikhena katokāse bhagavati.",
  "tika-s0102t:1046": "Anucariyanti anucaraṇabhāvaṃ, taṃ panassa anucaraṇaṃ nāma saddhiṃ gamanamevāti āha “sahacaraṇaṃ ekato gamana”nti.",
  "tika-s0102t:1047_0": "Sovaṇṇamayanti suvaṇṇamayaṃ. Pokkharanti vīṇāya doṇimāha. Daṇḍoti vīṇadaṇḍo. Veṭhakāti",
  "tika-s0102t:1047_1": "tantīnaṃ bandhanāya ceva uppīḷanāya ca dhametabbā veṭhakā. Pattakanti pokkharaṃ.",
  "tika-s0102t:1047_2": "Samapaññāsamucchanā mucchetvāti yathā samapaññāsamucchanā kamato tattha saṃmucchanaṃ",
  "tika-s0102t:1047_3": "kātuṃ sakkā, evaṃ taṃ sajjetvāti attho. “Samapaññāsamucchanā saṃmucchetvā”ti ca idaṃ",
  "tika-s0102t:1047_4": "devaloke niyataṃ vīṇāvādanavidhiṃ sandhāya vuttaṃ. Manussaloke pana ekavīsati mucchanā.",
  "tika-s0102t:1047_5": "Tenevāha vīṇopamasuttavaṇṇanāyaṃ –",
  "tika-s0102t:1048": "“Satta sarā tayo gāmā, mucchanā ekavīsati;",
  "tika-s0102t:1049": "Tānā cekūnapaññāsa, iccete saramaṇḍalā”ti. ;",
  "tika-s0102t:1050_0": "Tattha chajjo, usabho, gandhāro, majjhimo, pañcamo, dhevato, nisādoti ete satta sarā.",
  "tika-s0102t:1050_1": "Chajjagāmo, majjhimagāmo, sādhāraṇagāmoti tayo gāmā, sarasamūhāti attho. Manussaloke",
  "tika-s0102t:1050_2": "vādanavidhinā ekekasseva ca sarassa vasena tayo tayo mucchanā katvā ekavīsati mucchanā.",
  "tika-s0102t:1050_3": "Ekekasseva ca sarassa satta satta tānabhedā, yato sarassa mandataravavatthānaṃ hoti,",
  "tika-s0102t:1050_4": "te ekūnapaññāsa tānavisesāti, tisso duve catasso, catasso tisso duve catassoti dvāvīsati",
  "tika-s0102t:1050_5": "sutibhedā icchitā, ayaṃ pana ekekassa sarassa vasena satta satta mucchanā, antarasarassa",
  "tika-s0102t:1050_6": "ca ekāti samapaññāsāya mucchanānaṃ yogyabhāvena vīṇaṃ vajjesi. Tena vuttaṃ “samapaññāsa",
  "tika-s0102t:1050_7": "mucchanā saṃmucchetvā”ti. Sesadeve jānāpento sakkassa gamanakālanti yojanā.",
  "tika-s0102t:1051": "346. Atirivāti ra-kāro padasandhikaro, atīva ativiyāti vuttaṃ hoti. Pakati …pe… agamāsi maraṇabhayasaṃtajjitattā taramānarūpo. Tenevāha “nanu cā”tiādi.",
  "tika-s0102t:1052_0": "347. Buddhā nāma mahākāruṇikā, sadevakassa lokassa hitasukhatthāya eva uppannā, te",
  "tika-s0102t:1052_1": "kathaṃ atthikehi durupasaṅkamāti āha “ahaṃ sarāgo”tiādi. Tadantaraṃ paṭisallīnāti",
  "tika-s0102t:1052_2": "yena antarena yena khaṇena upasaṅkameyya, tadantaraṃ paṭisallīnā jhānaṃ samāpannā.",
  "tika-s0102t:1052_3": "Tadantara-saddo vā “etarahī”ti iminā samānatthoti āha “sampati paṭisallīnā vā”ti.",
  "tika-s0102t:1053": "Pañcasikhagītagāthāvaṇṇanā",
  "tika-s0102t:1054_0": "348. Sāvesīti yathādhippetamucchanaṃ paṭṭhapetvā vīṇaṃ vādento taṃtaṃṭhānuppattiyā",
  "tika-s0102t:1054_1": "pākaṭībhūtamandatāvavatthaṃ dassento sumadhurakomalamadhupānamattamadhukāravirutāpahāsinilakkhaṇo",
  "tika-s0102t:1054_2": "pasannabhānī samaravaṃ tantissaraṃ sāvesi.",
  "tika-s0102t:1055": "“Sakyaputtova jhānena, ekodi nipako sato;",
  "tika-s0102t:1056": "Amataṃ muni jigīsāno….",
  "tika-s0102t:1057": "Yathāpi muni nandeyya, patvā sambodhiṃ uttama”nti. ;",
  "tika-s0102t:1058_0": "Ca evaṃ buddhūpasañhitā. Buddhūpasañhitā pana buddhānaṃ dhammasarīraṃ ārabbha nissayaṃ",
  "tika-s0102t:1058_1": "katvā pavattitāti āha “dhammo arahatāṃ ivā”ti. Dhammūpasañhitā, arahattūpasañhitā ca veditabbā.",
  "tika-s0102t:1059_0": "Sūriyasamānasarīrāti sūriyasamānappabhāsarīrā. Tenāha “tassā kirā”tiādi. Yasmā timbaruno",
  "tika-s0102t:1059_1": "gandhabbadevarājassa sūriyavaccha sā aṅke jātā, tasmā āha “yaṃ timbaruṃ devarājānaṃ",
  "tika-s0102t:1059_2": "nissāya tvaṃ jātā”ti. Kalyāṇaṅgatāya “kalyāṇī”ti vuttāti āha “sabbaṅgasobhanā”ti.",
  "tika-s0102t:1060": "Rāgāvesavasena pubbe vuttā gāthā idānipi tameva ārabbha purato ṭhitaṃ viya ālapanto vadati.",
  "tika-s0102t:1061": "Thanudaranti payodharañca udarañca adhippetanti āha “thanavemajjhaṃ udarañcā”ti.",
  "tika-s0102t:1062": "Kiñci kāraṇanti kiñci pīḷaṃ.",
  "tika-s0102t:1063": "Pakatiṃ jahitvā ṭhitaṃ abhirattabhāvena.",
  "tika-s0102t:1064_0": "Vāmūrūti ruciraūrū. Tenāha “vāmākārenā”tiādi. Vāmavikasitarucirasundarābhirūpacārusaddā",
  "tika-s0102t:1064_1": "hi ekatthā daṭṭhabbā. Na tikhiṇanti na tikkhaṃ na lūkhaṃ na kakkhaḷaṃ. Mandanti mudu siniddhaṃ.",
  "tika-s0102t:1065": "Anekabhāvoti anekasabhāvo, so pana bahuvidho nāma hotīti āha “anekavidho jāto”ti. Anekabhāgoti anekakoṭṭhāso.",
  "tika-s0102t:1066_0": "Tayā saddhiṃ vipaccatanti tayā sahitaṃyeva me taṃ kammaṃ vipaccatu, tayā saheva tassa",
  "tika-s0102t:1066_1": "kammassa phalaṃ anubhaveyyanti adhippāyo. Tayā saddhimevāti yathā cakkavattisaṃvattaniyakammaṃ",
  "tika-s0102t:1066_2": "tassa nissandaphalabhūtena itthiratanena saddhiṃyeva vipākaṃ deti, evaṃ taṃ me kammaṃ",
  "tika-s0102t:1066_3": "tayā saddhiṃyeva mayhaṃ vipākaṃ detu.",
  "tika-s0102t:1067_0": "Ekodīti ekodibhāvaṃ gato, samāhitoti attho. Jigīsānoti jigīsamāno hoti. Tathābhūtova",
  "tika-s0102t:1067_1": "jigīsati nāmāti tathā paṭhamavikappo vutto. Dutiyavikappe pana “vicaratī”ti kiriyāpadaṃ",
  "tika-s0102t:1067_2": "āharitvā attho vutto.",
  "tika-s0102t:1068": "Nandeyyanti samāgamaṃ patthento vadati atisassirikarūpasobhāya.",
  "tika-s0102t:1069_0": "349. Saṃsandatīti sameti, yāya mucchanāya, yena ca ākārena tantissaro pavatto, taṃ",
  "tika-s0102t:1069_1": "mucchanaṃ anativattento, teneva ca ākārena gītassaropi pavattoti attho. Yena ajjhāsayena",
  "tika-s0102t:1069_2": "bhagavā pañcasikhassa gandhabbe vaṇṇaṃ kathesi, yadatthañca kathesi, taṃ sabbaṃ vibhāvetuṃ",
  "tika-s0102t:1069_3": "“kasmā”tiādimāha. Natthi bodhimūle eva samucchinnattā. Upekkhako bhagavā anupalittabhāvato.",
  "tika-s0102t:1069_4": "Suvimuttacitto bhagavā chandarāgato, sabbasmā ca kilesā. Yadi evaṃ kasmā pañcasikhassa",
  "tika-s0102t:1069_5": "gandhabbe vaṇṇaṃ kathesīti āha “sace panā”tiādi.",
  "tika-s0102t:1070": "Ganthitāti sandahitā, tā pana nirantaraṃ kathiyamānā rāsikatā viya hontīti āha “piṇḍitā”ti. Vohāravacananti bhagavato, bhikkhūnañca purato vattabbaṃ upacāravacanaṃ.",
  "tika-s0102t:1071": "Upanaccantiyāti upagantvā naccantiyā.",
  "tika-s0102t:1072": "Sakkūpasaṅkamanavaṇṇanā",
  "tika-s0102t:1073": "350. “Kadā saṃyūḷhā”tiādīni vadanto paṭisammodati. Vippakārampi dasseyyāti aḍḍhakatābhinayavasena naccampi dasseyya.",
  "tika-s0102t:1074_0": "351. “Abhivadito sakko devānamindo”tiādīnaṃ “tena kho pana samayenā”tiādīnaṃ viya",
  "tika-s0102t:1074_1": "saṅgītikāravacanabhāve saṃsayo natthi, “evañca pana tathāgatā”ti idha pana siyā saṃsayoti",
  "tika-s0102t:1074_2": "“dhammasaṅgāhakattherehi ṭhapitavacana”nti vatvā itarassāpi tathābhāvaṃ dassetuṃ",
  "tika-s0102t:1074_3": "“sabbameta”ntiādi vuttaṃ. Vuḍḍhivacanena vuttoti “sukhī hotu pañcasikha sakko devānaṃ",
  "tika-s0102t:1074_4": "indo”ti āsīsavādaṃ vutto. “Bhagavato pāde sirasā vandatī”ti vadanto abhivādeti nāma",
  "tika-s0102t:1074_5": "“sukhī hotū”ti āsīsavādassa vadāpanato. Tathā pana āsīsavādaṃ vadanto abhivadati",
  "tika-s0102t:1074_6": "nāma sabbakālaṃ tatheva tiṭṭhanato.",
  "tika-s0102t:1075_0": "Uruṃ vepullaṃ dassati dakkhatīti urundā vibhattialopena. Vivaṭā aṅgaṇaṭṭhānaṃ. Yo",
  "tika-s0102t:1075_1": "pakatiyā guhāyaṃ andhakāro, so antarahitoti yo tassaṃ guhāyaṃ satthu samantato asītihatthato",
  "tika-s0102t:1075_2": "ayaṃ pākatiko andhakāro, so devānaṃ vatthābharaṇasarīrobhāsehi antarahito, āloko",
  "tika-s0102t:1075_3": "sampajji. Asītihatthe pana buddhālokeneva andhakāro antarahito, na ca samattho devānaṃ",
  "tika-s0102t:1075_4": "obhāso buddhānaṃ abhibhavituṃ.",
  "tika-s0102t:1076": "352. Cirappaṭikāhanti cirappabhutiko ahaṃ. Aḍḍakaraṇaṃ nāma natthi avivādādhikaraṇaṭṭhāne nibbattattā. Kīḷādīnipīti ādi-saddena dhammassavanādiṃ saṅgaṇhāti.",
  "tika-s0102t:1077_0": "Salaḷamayagandhakuṭiyanti salaḷarukkhehi raññā pasenadinā kāritagandhakuṭiyaṃ. Tenassāti",
  "tika-s0102t:1077_1": "tena phaladvayādhigamena pahīnaoḷārikakāmarāgatāya assā bhūjatiyā devaloke abhiratiyeva",
  "tika-s0102t:1077_2": "natthi. Cakkanemisaddena tamhā samādhimhā vuṭṭhitoti ettha adhippāyaṃ ajānantā “ārammaṇassa",
  "tika-s0102t:1077_3": "adhimattatāya samāpattito vuṭṭhānaṃ jāta”nti maññeyyunti taṃ paṭikkhipanto “samāpanno",
  "tika-s0102t:1077_4": "saddaṃ suṇātīti no vata re vattabbe”ti āha. Sati ca ārammaṇasaṅghaṭṭanāyaṃ gahaṇenapi",
  "tika-s0102t:1077_5": "bhavitabbanti adhippāyena “suṇātī”ti vuttaṃ, itaro “paṭhamaṃ jhānaṃ samāpannassa",
  "tika-s0102t:1077_6": "saddo kaṇṭako”ti vacanamattaṃ nissāya sabbassāpi jhānassa saddo kaṇṭakoti adhippāyena",
  "tika-s0102t:1077_7": "paṭikkhepaṃ asahanto “nanu bhagavā…pe… bhaṇatī”ti imameva suttapadaṃ uddhari. Tattha",
  "tika-s0102t:1077_8": "yathā dosadassanapaṭipakkhabhāvanāvasena paṭighasaññānaṃ suppahīnattā mahatāpi saddena",
  "tika-s0102t:1077_9": "arūpasamāpattito na vuṭṭhānaṃ, evaṃ “uppādo bhayaṃ, anuppādo khema”ntiādinā sammadeva",
  "tika-s0102t:1077_10": "dosadassanapaṭipakkhabhāvanāvasena sabbāsampi lokiyasaññānaṃ aggamaggena samatikkantattā",
  "tika-s0102t:1077_11": "ārammaṇādhigamatāya na kadāci phalasamāpattito vuṭṭhānaṃ hotīti. Tathā pana na suppahīnattā",
  "tika-s0102t:1077_12": "paṭighasaññānaṃ sabbarūpasamāpattito vuṭṭhānaṃ hoti, paṭhamajjhānaṃ pana appakampi",
  "tika-s0102t:1077_13": "saddaṃ na sahatīti taṃsamāpannassa “saddo kaṇṭako”ti vuttaṃ. Yadi pana paṭighasaññānaṃ",
  "tika-s0102t:1077_14": "vikkhambhitattā mahatāpi saddena arūpasamāpattito na vuṭṭhānaṃ hoti, pageva maggaphalasamāpattito.",
  "tika-s0102t:1077_15": "Tenāha “cakkanemisaddenā”tiādi. Cakkanemisaddenāti ca nayidaṃ karaṇavacanaṃ hetumhi,",
  "tika-s0102t:1077_16": "karaṇe vā atha kho sahayoge. Imameva hi atthaṃ dassetuṃ “bhagavā panā”tiādi vuttaṃ.",
  "tika-s0102t:1078": "Gopakavatthuvaṇṇanā",
  "tika-s0102t:1079_0": "353. Paripūrakārinīti paripuṇṇāni, parisuddhāni ca katvā rakkhitavatī. “Itthitta”ntiādi",
  "tika-s0102t:1079_1": "tattha virajjanākāradassanaṃ. Dhitthibhāvaṃitthibhāvassa dhikkāro hetūti attho. Alanti",
  "tika-s0102t:1079_2": "paṭikkhepavacanaṃ, payojanaṃ natthīti attho. Virājetīti jigucchati. Etā sampattiyoti",
  "tika-s0102t:1079_3": "cakkavattisiriādikā etā yathāvuttasampattiyo. Tasmā pubbaparicayena upaṭṭhitanikantivasena.",
  "tika-s0102t:1079_4": "Upaṭṭhānasālanti sudhammadevasabhaṃ.",
  "tika-s0102t:1080": "Soti gopakadevaputto. Vaṭṭetvā vaṭṭetvāti tomarādiṃ vattentena viya codanavacanaṃ parivaṭṭetvā parivaṭṭetvā. Gāḷhaṃ vijjhitabbāti gāḷhataraṃ ghaṭṭetabbā.",
  "tika-s0102t:1081": "Kuto mukhāti kuto pavattañāṇamukhā. Tenāha “aññavihitakā”ti. Katapuññeti sammā katapuññe dhamme.",
  "tika-s0102t:1082_0": "Dāyoti lābho. So hi dīyati tehi dātabbattā dāyo, yesaṃ dīyati, tehi laddhattā lābhoti",
  "tika-s0102t:1082_1": "ca vuccati. Saṅkhāre…pe… patiṭṭhahiṃsu katādhikārattā. Tattha tāvatiṃsabhavane ṭhitānaṃyeva",
  "tika-s0102t:1082_2": "nibbatto yathā sakkassa indasālaguhāyaṃ ṭhitasseva sakkattabhāvo.",
  "tika-s0102t:1083": "Nikantiṃ tasmiṃ gandhabbakāye ālayaṃ samucchindituṃ na sakkonto.",
  "tika-s0102t:1084": "354. Attanāva veditabboti attanāva adhigantvā veditabbo, na parappaccayikena. Tumhehi vuccamānānīti kevalaṃ tumhehi vuccamānāni.",
  "tika-s0102t:1085": "Viyāyāmāti vissaṭṭhaṃ vīriyaṃ santāne pavattema. Pakatiyāti rūpāvacarabhāvena, “anussara”nti vā pāṭho.",
  "tika-s0102t:1086_0": "Kāmarāgo eva “chando rāgo chandarāgo”tiādi pavattibhedena saṃyojanaṭṭhena “kāmarāgasaṃyojanānī”ti,",
  "tika-s0102t:1086_1": "yogaganthādipavattiākārabhedena “kāmabandhanānī”ti ca vutto. Pāpimayogānīti ettha",
  "tika-s0102t:1086_2": "pana sesayogaganthānampi vasena attho veditabbo.",
  "tika-s0102t:1087": "Duvidhānanti vatthukāmakilesakāmavasena duvidhānaṃ.",
  "tika-s0102t:1088_0": "“Ettha kiṃ, tattha ki”nti ca padadvaye kinti nipātamattaṃ. Cātuddisabhāveti tesaṃ",
  "tika-s0102t:1088_1": "buddhādīnaṃ tiṇṇaṃ ratanānaṃ catuddisayogyabhāve appaṭihaṭabhāve. Buddharatanañhi",
  "tika-s0102t:1088_2": "mahākāruṇikatāya, anāvaraṇañāṇatāya, paramasantuṭṭhatāya ca cātuddisaṃ, dhammaratanaṃ",
  "tika-s0102t:1088_3": "svākkhātatāya, saṅgharatanaṃ suppaṭipannatāya. Tenāha “sabbadisāsu asajjamāno”ti.",
  "tika-s0102t:1089_0": "Majjhimassa paṭhamajjhānassa adhigatattā tāvadeva kāyaṃ brahmapurohitaṃ adhigantvā",
  "tika-s0102t:1089_1": "tāvadeva purimaṃ jhānasatiṃ paṭilabhitvā taṃ jhānaṃ pādakaṃ katvā vipassanaṃ vaḍḍhetvā",
  "tika-s0102t:1089_2": "orambhāgiyasaṃyojanasamucchindanena maggaphalavisesaṃ anāgāmiphalasaṅkhātaṃ visesaṃ",
  "tika-s0102t:1089_3": "ajjhagaṃsu adhigacchiṃsu. Keci pana “kāmāvacarattabhāvena maggaphalāni adhigacchiṃsūti",
  "tika-s0102t:1089_4": "adhippāyena pañcamassa jhānassa anadhigatattā suddhāvāsesu na uppajjiṃsu, paṭhamajjhānalābhitāya",
  "tika-s0102t:1089_5": "pana brahmapurohitesu nibbattiṃsū”ti vadanti.",
  "tika-s0102t:1090": "Maghamāṇavavatthuvaṇṇanā",
  "tika-s0102t:1091_0": "355. Visuddhoti visuddhaajjhāsayo, upanissayasampannoti adhippāyo. Gāmakammakaraṇaṭṭhānanti",
  "tika-s0102t:1091_1": "gāmikānaṃ upaṭṭhānaṭṭhānaṃ vadati. Tāvatakenevāti attanā sodhitaṭṭhāneva aññassa",
  "tika-s0102t:1091_2": "āgantvā avaṭṭhāneneva. Satiṃ paṭilabhitvāti “aho mayā katakammaṃ saphalaṃ jāta”nti",
  "tika-s0102t:1091_3": "yoniso cittaṃ uppādetvā.",
  "tika-s0102t:1092": "Pāsāṇeti maggamajjhe uccatarabhāvena ṭhitapāsāṇe. Uccāletvāti uddharitvā. Etassa saggassa gamanamagganti etassa candādīnaṃ uppattiṭṭhānabhūtassa saggassa gamanamaggaṃ puññakammaṃ.",
  "tika-s0102t:1093_0": "Sugativasena laddhabbaṃ, kahāpaṇañcāti kahāpaṇaṃ, daṇḍavasena laddhabbaṃ bali daṇḍabali.",
  "tika-s0102t:1093_1": "Gahapatikā kiṃ karissantīti gahapatikā nāma aṭavikā viya visamanissitā, te na kañci",
  "tika-s0102t:1093_2": "anatthaṃ karissanti, evaṃ tayā jānamānena kasmā mayhaṃ na kathitanti yadipi pubbe",
  "tika-s0102t:1093_3": "na kathitaṃ, etarahi pana bhayena kathitaṃ, mā mayhaṃ dosaṃ kareyyātha, ārocitakālato",
  "tika-s0102t:1093_4": "paṭṭhāya na mayhaṃ dosoti vadati.",
  "tika-s0102t:1094": "Nibaddhanti ekantikaṃ.",
  "tika-s0102t:1095_0": "Pisuṇesīti pisuṇakammamakāsi, tumhākaṃ antare mayhaṃ pesuññaṃ upasaṃharatīti attho.",
  "tika-s0102t:1095_1": "Puna aharaṇīyaṃ brahmadeyyaṃ katvā. Mayhampīti mayhampi atthāya maṃ uddissa puññakammaṃ",
  "tika-s0102t:1095_2": "karotha. Nīluppalaṃ nāma vikasamānaṃ udakato uggantvāva vikasati, evaṃ ahutvā antoudake",
  "tika-s0102t:1095_3": "pupphitaṃ nīluppalaṃ viya. Amhākaṃ panidaṃ puññakammaṃ bhavantarūpapattiyā vinā imasmiṃyeva",
  "tika-s0102t:1095_4": "attabhāve vipākaṃ detīti yojanā. Cintāmattakampīti domanassavasena cintāmattakampi.",
  "tika-s0102t:1096": "Pagevāti kālasseva, ativiya pātoti attho. Kaṇṇikūpaganti kaṇṇikayogyaṃ. Tacchetvā maṭṭhaṃ katvā kaṇṇikāya kattabbaṃ sabbaṃ niṭṭhapetvā. Tathā hi sā vatthena veṭhetvā ṭhapitā.",
  "tika-s0102t:1097": "Cayabandhanaṃ sālāya adhiṭṭhānasajjanaṃ. Kaṇṇikamañcabandhanaṃ kaṇṇikārohanakāle āruhitvā avaṭṭhānaaṭṭakaraṇaṃ.",
  "tika-s0102t:1098": "Yassa atthate phalake yassa phalake atthateti yojanā.",
  "tika-s0102t:1099": "Avidūreti sālāya, koviḷārarukkhassa ca avidūre. Sabbajeṭṭhikāti sabbāsaṃ tassa bhariyānaṃ jeṭṭhikā sujātā.",
  "tika-s0102t:1100": "Tassevāti sakkasseva. Santiketi samīpe santikāvacarā hutvā nibbattā. Dhajena saddhiṃ sahassayojaniko pāsādo.",
  "tika-s0102t:1101": "Kakkaṭakavijjhanasūlasadisanti kakkaṭake gaṇhituṃ tassa bilapariyantassa vijjhanasūcisadisaṃ.",
  "tika-s0102t:1102_0": "Maccharūpenāti matamaccharūpena. Osaratīti pilavanto gacchati. Tassāpi bakasakuṇikāya",
  "tika-s0102t:1102_1": "pañca vassasatāni āyu ahosi devanerayikānaṃ viya manussapetatiracchānānaṃ āyuno aparicchinnattā.",
  "tika-s0102t:1103": "Ukkuṭṭhimakāsīti uccāsaddamakāsi.",
  "tika-s0102t:1104": "Pubbasannivāsenāti purimajātīsu cirasannivāsena. Evañhi ekaccānaṃ diṭṭhamattenapi sineho uppajjati. Tenāha bhagavā –",
  "tika-s0102t:1105": "“Pubbeva sannivāsena, paccuppannahitena vā;",
  "tika-s0102t:1106": "Evaṃ taṃ jāyate pemaṃ, uppalaṃva yathodake”ti. ;",
  "tika-s0102t:1107": "Avasesesūti asure, sakkaṃ ṭhapetvā dvīsu devalokesu deveva sandhāya vadati.",
  "tika-s0102t:1108": "Atthanissitanti attano, paresañca atthameva hitameva nissitaṃ, taṃ pana hitaṃ sukhassa nidānanti āha “kāraṇanissita”nti.",
  "tika-s0102t:1109": "Pañhaveyyākaraṇavaṇṇanā",
  "tika-s0102t:1110_0": "357. Kiṃsaṃyojanāti kīdisasaṃyojanā. Satte anatthe saṃyojenti bandhantīti saṃyojanānīti",
  "tika-s0102t:1110_1": "āha “kiṃbandhanā, kena bandhanena baddhā”ti. Puthukāyāti bahū sattakāyāti āha “bahū",
  "tika-s0102t:1110_2": "janā”ti. Veraṃ vuccati dosoti āha “averāti appaṭighā”ti. Āvudhena sarīre daṇḍo āvudhadaṇḍo,",
  "tika-s0102t:1110_3": "dhanassa dāpanatthena daṇḍo dhanadaṇḍo, tadubhayākaraṇena tato vinimutto adaṇḍo,",
  "tika-s0102t:1110_4": "sampattiharaṇato, saha anatthuppattito ca sapatto, paṭisattūti āha “asapattāti apaccatthikā”ti.",
  "tika-s0102t:1110_5": "Byāpajjhaṃ vuccati cittadukkhaṃ, tabbirahitā abyāpajjhāti āha “vigatadomanassā”ti.",
  "tika-s0102t:1110_6": "Pubbe “averā”ti padena sambaddhāghātakābhāvo vutto. Tenāha “appaṭighā”ti. “Averino”ti",
  "tika-s0102t:1110_7": "pana imināpi kopamattassapi anuppādanaṃ. Tenāha “katthaci kopaṃ na uppādetvā”ti.",
  "tika-s0102t:1110_8": "“Viharemū”ti ca padaṃ purimapadehipi yojetabbaṃ “averā viharemū”tiādinā. Ayañca averādibhāvo",
  "tika-s0102t:1110_9": "saṃvibhāgena pākaṭo hotīti dassetuṃ “accharāyā”ti ādiṃ vatvā “iti ce nesaṃ hotī”ti",
  "tika-s0102t:1110_10": "vuttaṃ. Cittuppatti daḷhatarāpi hutvā pavattatīti dassetuṃ “dānaṃ datvā, pūjaṃ katvā",
  "tika-s0102t:1110_11": "ca patthayantī”ti vuttaṃ. Iti ceti ce-saddo anvayasaṃsaggena parikappetīti āha “evañca nesa”nti.",
  "tika-s0102t:1111_0": "Yāya kāyaci paresaṃ sampattiyā khīyanaṃ usūyanaṃ asahanaṃ lakkhaṇaṃ etissāti parasampattikhīyanalakkhaṇā,",
  "tika-s0102t:1111_1": "yadaggena attasampattiyā parehi sādhāraṇabhāvaṃ asahanalakkhaṇaṃ, tadaggenassa “nigūhanalakkhaṇa”ntipi",
  "tika-s0102t:1111_2": "vattabbaṃ. Tathā hissa porāṇā “mā idaṃ acchariyaṃ aññesaṃ hotu, mayhameva hotūti",
  "tika-s0102t:1111_3": "macchariya”nti nibbacanaṃ vadanti. Abhidhamme “yā paralābhasakkāragarukāramānanavandanapūjanāsu",
  "tika-s0102t:1111_4": "issā issāyanā”tiādinā nikkhepakaṇḍe, “yā etesu paresaṃ lābhādīsu kiṃ iminā imesa”ntiādinā",
  "tika-s0102t:1111_5": "taṃsaṃvaṇṇanāyañca vuttāneva, tasmā tattha vuttanayeneva veditabbānīti adhippāyo.",
  "tika-s0102t:1112_0": "Yasmā pana issāmacchariyāni bahvādīnavāni, tesaṃ vibhāvanā lokassa bahukārā, tasmā",
  "tika-s0102t:1112_1": "abhidhammaṭṭhakathāyaṃ vibhāvitānampi tesaṃ diṭṭhadhammikepi samparāyike piādīnave",
  "tika-s0102t:1112_2": "dassento “āvāsamacchariyena panā”tiādimāha. Etthāti etesu issāmacchariyesu, etesu",
  "tika-s0102t:1112_3": "vā āvāsamacchariyādīsu pañcasu macchariyesu. Saṅkāraṃ sīsena ukkhipitvāva vicarati",
  "tika-s0102t:1112_4": "tattha laggacittatāya, nihīnajjhāsayatāya ca. Mamāti mayā, ayameva vā pāṭho. Lohitampi",
  "tika-s0102t:1112_5": "mukhato uggacchati cittavighātena saṃtattahadayatāya. Kucchivirecanampi hoti atijalaggino.",
  "tika-s0102t:1112_6": "Añño vibhavapaṭivedhadhammo ariyānaṃyeva hoti, te ca taṃ na maccharāyanti macchariyassa",
  "tika-s0102t:1112_7": "sabbaso pahīnattā. Paṭivedhadhamme macchariyassa asambhavo evāti āha “pariyattidhammamacchariyena",
  "tika-s0102t:1112_8": "cā”ti. Vaṇṇamacchariyena dubbaṇṇo, dhammamacchariyena eḷamūgo duppañño hoti.",
  "tika-s0102t:1113_0": "“Apicā”tiādi pañcannaṃ macchariyānaṃ vasena kammasarikkhakavipākadassanaṃ. Āvāsamacchariyena",
  "tika-s0102t:1113_1": "lohagehe paccati paresaṃ āvāsapaccayahitasukhanisedhanato. Kulamacchariyena appalābho",
  "tika-s0102t:1113_2": "hoti parehi kulesu laddhabbalābhanisedhanato, appalābhoti ca alābhoti attho. Lābhamacchariyena",
  "tika-s0102t:1113_3": "gūthaniraye nibbattati lābhahetu parehi laddhabbassa assādanisedhanato. Sabbathāpi",
  "tika-s0102t:1113_4": "nirassādo hi gūthanirayo. Vaṇṇo nāma na hotīti sarīravaṇṇo, guṇavaṇṇoti duvidhopi",
  "tika-s0102t:1113_5": "vaṇṇo nāmamattenapi na hoti, tattha tattha nibbattamāno virūpo eva hoti. Sampattinigūhanasabhāvena",
  "tika-s0102t:1113_6": "macchariyena virūpite santāne yebhuyyena guṇā patiṭṭhameva na labhanti, ye ca patiṭṭhaheyyuṃ,",
  "tika-s0102t:1113_7": "tesampi vasenassa vaṇṇo na bhaveyya. Te hi tassa loke rattiṃ khittā sarā viya na",
  "tika-s0102t:1113_8": "paññāyanti. Dhammamacchariyena kukkuḷaniraye. Sotāpattimaggena pahīyati apāyagamanīyabhāvato.",
  "tika-s0102t:1113_9": "Verādīhi na parimuccantiyeva tapparimuccanāya icchāya appattabbattā jātiādidhammānaṃ",
  "tika-s0102t:1113_10": "sattānaṃ jātiādīhi viya.",
  "tika-s0102t:1114_0": "Tiṇṇā mettha kaṅkhāti ma-kāro padasandhikaro. Etasmiṃ pañheti etasmiṃ “kiṃsaṃyojanā",
  "tika-s0102t:1114_1": "nu kho”ti evaṃ ñātuṃ icchite atthe. Tumhākaṃ vacanaṃ sutvāti “issāmacchariyasaṃyojanā”ti",
  "tika-s0102t:1114_2": "evaṃ pavattaṃ tumhākaṃ vissajjanavacanaṃ sutvā. Kaṅkhā tiṇṇāti yathāpucchite atthe",
  "tika-s0102t:1114_3": "saṃsayo tarito vigato desanānussaraṇamattena, na samucchedavasenāti āha “na maggavasenā”tiādi.",
  "tika-s0102t:1114_4": "Ayampi kathaṃkathā vigatāti kaṅkhāya vigatattā eva tassā pavattiākāravisesabhūtā",
  "tika-s0102t:1114_5": "“idaṃ katha idaṃ katha”nti ayampi kathaṃkathā vigatā apagatā.",
  "tika-s0102t:1115_0": "358. Nidānādīni mahānidānasuttavaṇṇanāyaṃ vuttatthāneva. Piyānaṃ attano pariggahabhūtānaṃ",
  "tika-s0102t:1115_1": "sattasaṅkhārānaṃ parehi sādhāraṇabhāvāsahanavasena, nigūhanavasena ca pavattanato",
  "tika-s0102t:1115_2": "piyasattasaṅkhāranidānaṃ macchariyaṃ, appiyānaṃ pariggahabhūtānaṃ sattānaṃ, saṅkhārānañca",
  "tika-s0102t:1115_3": "asahanavasena pavattiyā appiyasattasaṅkhāranidānā issā. Yañhi kiñci appiyasambandhaṃ",
  "tika-s0102t:1115_4": "bhaddakampi taṃ kodhanassa appiyamevāti. Ubhayanti macchariyaṃ, issā cāti ubhayaṃ.",
  "tika-s0102t:1115_5": "Ubhayanidānanti piyanidānañceva appiyanidānañca. Piyāti iṭṭhā. Keḷāyitāti dhanāyitā.",
  "tika-s0102t:1115_6": "Mamāyitāti mamattaṃ katvā pariggahitā. Issaṃ karotīti “kiṃ imassa iminā”ti tassa",
  "tika-s0102t:1115_7": "piyasattalābhāsahanavasena ussūyati, tameva piyasattaṃ yācito. Aho vatassāti sādhu",
  "tika-s0102t:1115_8": "vata assa. “Imassa puggalassa evarūpaṃ piyavatthu na bhaveyyā”ti issaṃ karoti usūyaṃ",
  "tika-s0102t:1115_9": "uppādeti. Mamāyantāti keḷāyantā. Appiyeti appiye satte tesaṃ satāpato. Assāti puggalassa,",
  "tika-s0102t:1115_10": "yena te laddhā. Teti sattasaṅkhārā, sacepi amanāpā honti appiyehi samudāgatattā.",
  "tika-s0102t:1115_11": "Viparītavuttitāyāti ayāthāvagāhitāya. Ko añño evarūpassa lābhīti tena attānaṃ sambhāvento",
  "tika-s0102t:1115_12": "issaṃ vā karoti. Aññassa tādisaṃ uppajjamānampi “aho vatassa evarūpaṃ na bhaveyyā”ti",
  "tika-s0102t:1115_13": "issaṃ vā karoti, ayañca nayo heṭṭhā vuttanayattā na gahito.",
  "tika-s0102t:1116_0": "Vatthukāmānaṃ pariyesanavasena pavatto chando pariyesanachando. Paṭilābhapaccayo",
  "tika-s0102t:1116_1": "chando paṭilābhachando. Paribhuñjanavasena pavatto chando paribhogachando. Paṭiladdhānaṃ",
  "tika-s0102t:1116_2": "sannidhāpanavasena, saṅgopanavasena ca pavatto chando sannidhichando. Diṭṭhadhammikameva",
  "tika-s0102t:1116_3": "payojanaṃ cintetvā vissajjanavasena pavatto chando vissajjanachando. Tenāha “katamo”tiādi.",
  "tika-s0102t:1117": "Ayaṃ pañcavidhopi atthato taṇhāyanamevāti āha “taṇhāmattamevā”ti.",
  "tika-s0102t:1118_0": "Evaṃ vutto “lābhaṃ paṭicca vinicchayo”ti evaṃ mahānidānasutte vutto vinicchayavitakko",
  "tika-s0102t:1118_1": "vitakko nāma, na yo koci vitakko. Idāni yathāvuttaṃ vinicchayavitakkaṃ atthuddhāranayena",
  "tika-s0102t:1118_2": "nīharitvā dassetuṃ “vinicchayo”tiādi vuttaṃ. Aṭṭhasatanti aṭṭhādhikaṃ sataṃ, tañca",
  "tika-s0102t:1118_3": "kho taṇhāvicaritānaṃ sataṃ, na yassa kassacīti dassetuṃ “taṇhāvicarita”nti vuttaṃ.",
  "tika-s0102t:1118_4": "Taṇhāvinicchayo nāma taṇhāya vasena vakkhamānanayena ārammaṇassa vinicchinanato.",
  "tika-s0102t:1118_5": "Diṭṭhidassanavasena “idameva saccaṃ, moghaṃ añña”nti vinicchinanato diṭṭhivinicchayo",
  "tika-s0102t:1118_6": "nāma. Iṭṭhaṃ paṇītaṃ, aniṭṭhaṃ appaṇītaṃ, piyāyitabbaṃ piyaṃ, appiyāyitabbaṃ appiyaṃ,",
  "tika-s0102t:1118_7": "tesaṃ vavatthānaṃ taṇhāvasena na hoti. Taṇhāvasena hi ekacco kiñci vatthuṃ paṇītaṃ",
  "tika-s0102t:1118_8": "maññati, ekacco hīnaṃ, ekacco piyāyati, ekacco nappiyāyati. Tenāha “tadeva hī”tiādi.",
  "tika-s0102t:1118_9": "“Dassāmī”ti idaṃ vissajjanachande vuttanayena ceva vaṭṭūpanissayadānavasena ca veditabbaṃ.",
  "tika-s0102t:1118_10": "Tampi hi taṇhāchandahetukanti.",
  "tika-s0102t:1119_0": "Yattha sayaṃ uppajjanti, taṃ santānaṃ saṃsāre papañcenti vitthārayantīti papañcā.",
  "tika-s0102t:1119_1": "Yassa ca uppannā, taṃ “ratto”ti vā “satto”ti vā “micchābhiniviṭṭho”ti vā papañcenti",
  "tika-s0102t:1119_2": "byañjentīti papañcā. Yasmā taṇhādiṭṭhiyo adhimattā hutvā pavattamānā taṃsamaṅgīpuggalaṃ",
  "tika-s0102t:1119_3": "pamattākāraṃ pāpenti, māno pana jātimadādi vasena mattākārampi, tasmā “mattapamattākārapāpanaṭṭhenā”ti",
  "tika-s0102t:1119_4": "vuttaṃ. Saṅkhā vuccati koṭṭhāso bhāgaso saṅkhāyati upaṭṭhātīti. Yasmā papañcasaññā",
  "tika-s0102t:1119_5": "taṃtaṃdvāravasena, ārammaṇavasena ca bhāgaso vitakkassa paccayā honti, na kevalā,",
  "tika-s0102t:1119_6": "tasmā papañcasaññāsaṅkhānidāno vitakko vutto, papañcasaññānaṃ vā anekabhedabhinnattā",
  "tika-s0102t:1119_7": "taṃsamudāyo “papañcasaññāsaṅkhā”ti vutto. Papañcasaññāsaṅkhāggahaṇena ca anavaseso",
  "tika-s0102t:1119_8": "dukkhasamudayo vutto taṃtaṃ nimittattā vaṭṭadukkhassāti.",
  "tika-s0102t:1120_0": "Yo nirodho vūpasamoti nirodhasaccamāha. Tassa sāruppanti tassa papañcasaññāsaṅkhāya",
  "tika-s0102t:1120_1": "nirodhassa vūpasamassa adhigamupāyatāya sāruppaṃ anucchavikaṃ, etena vipassanaṃ vadati.",
  "tika-s0102t:1120_2": "Tattha yathāvuttanirodhe ārammaṇakaraṇavasena gacchati pavattatīti tatthagāminī,",
  "tika-s0102t:1120_3": "etena maggaṃ. Tenāha “saha vipassanāya maggaṃ pucchatī”ti.",
  "tika-s0102t:1121": "Vedanākammaṭṭhānavaṇṇanā",
  "tika-s0102t:1122_0": "359. Pucchitameva kathitaṃ. Yasmā sakkena devānaṃ indena papañcasaññāsaṅkhānirodhagāminipaṭipadā",
  "tika-s0102t:1122_1": "pucchitāva, bhagavā ca tadadhigamupāyaṃ arūpakammaṭṭhānaṃ tassa ajjhāsayavasena vedanāmukhena",
  "tika-s0102t:1122_2": "kathento tisso vedanā ārabhi, iti pucchitameva kathentena pucchānusandhivasena sānusandhimeva",
  "tika-s0102t:1122_3": "ca kathitaṃ. Na hi buddhānaṃ ananusandhikā kathā nāma atthi. Idānissa vedanāmukhena",
  "tika-s0102t:1122_4": "arūpakammaṭṭhānasseva kathane kāraṇaṃ dassetuṃ “devatānañhī”tiādi vuttaṃ. Karajakāyassa",
  "tika-s0102t:1122_5": "sukhumatāvacaneneva accantamudusukhumālabhāvāpi vuttā evāti daṭṭhabbaṃ. Kammajanti",
  "tika-s0102t:1122_6": "kammajatejaṃ. Tassa balavabhāvo uḷārapuññakammanibbattattā, ativiya garumadhurasiniddhasuddhāhārajīraṇato",
  "tika-s0102t:1122_7": "ca. Ekāhārampīti ekāhāravārampi. “Vilīyantī”ti etena karajakāyassa mandatāya kammajatejassa",
  "tika-s0102t:1122_8": "balavabhāvena āhāravelātikkamena nesaṃ balavatī dukkhavedanā uppajjamānā supākaṭā",
  "tika-s0102t:1122_9": "hotīti dasseti. Nidassanamattañcetaṃ, sukhavedanāpi pana nesaṃ uḷārapaṇītesu ārammaṇesu",
  "tika-s0102t:1122_10": "uparūpari aniggahaṇavasena pavattamānā supākaṭā hutvā upaṭṭhātiyeva. Upekkhāpi tesaṃ",
  "tika-s0102t:1122_11": "kadāci uppajjamānā santapaṇītarūpā eva iṭṭhamajjhatte eva ārammaṇe pavattanato. Tenevāha “tasmā”tiādi.",
  "tika-s0102t:1123_0": "Rūpakammaṭṭhānanti rūpapariggahaṃ, rūpamukhena vipassanābhinivesanti attho. Arūpakammaṭṭhānanti",
  "tika-s0102t:1123_1": "etthāpi eseva nayo. Tattha rūpakammaṭṭhānena samathābhinivesopi saṅgayhati, vipassanābhiniveso",
  "tika-s0102t:1123_2": "pana idhādhippetoti dassento “rūpapariggaho arūpapariggahotipi etadeva vuccatī”ti",
  "tika-s0102t:1123_3": "āha. Catudhātuvavatthānanti ettha yebhuyyena catudhātuvavatthānaṃ vitthārento rūpakammaṭṭhānaṃ",
  "tika-s0102t:1123_4": "kathetīti adhippāyo. Rūpakammaṭṭhānaṃ dassetvāva katheti “evaṃ rūpakammaṭṭhānaṃ vuccamānaṃ",
  "tika-s0102t:1123_5": "suṭṭhu vibhūtaṃ pākaṭaṃ hutvā upaṭṭhātī”ti. “Etena idhāpi rūpakammaṭṭhānaṃ ekadesena",
  "tika-s0102t:1123_6": "vibhāvitamevā”ti vadanti.",
  "tika-s0102t:1124_0": "Kāmañcettha vedanāvasena arūpakammaṭṭhānaṃ āgataṃ, tadaññadhammavasenapi arūpakammaṭṭhānaṃ",
  "tika-s0102t:1124_1": "labbhatīti taṃ vibhāgena dassetuṃ “tividho hī”tiādi vuttaṃ. Tattha abhinivesoti anuppaveso,",
  "tika-s0102t:1124_2": "ārambhoti attho. Ārambhe eva hi ayaṃ vibhāgo, sammasanaṃ pana anavasesatova dhamme",
  "tika-s0102t:1124_3": "pariggahetvā pavattatīti. “Pariggahite rūpakammaṭṭhāne”ti idaṃ rūpamukhena vipassanābhinivesaṃ",
  "tika-s0102t:1124_4": "sandhāya vuttaṃ, arūpamukhena pana vipassanābhiniveso yebhuyyena samathayānikassa",
  "tika-s0102t:1124_5": "icchitabbo, so ca paṭhamaṃ jhānaṅgāni pariggahetvā tato paraṃ sesadhamme pariggaṇhāti.",
  "tika-s0102t:1124_6": "Paṭhamābhinipātoti sabbe cetasikā cittāyattā cittakiriyābhāvena vuccantīti phasso",
  "tika-s0102t:1124_7": "cittassa paṭhamābhinipāto vutto. Taṃ ārammaṇanti yathāpariggahitaṃ rūpakammaṭṭhānasaññitaṃ",
  "tika-s0102t:1124_8": "ārammaṇaṃ. Uppannaphasso puggalo, cittacetasikarāsi vā ārammaṇena phuṭṭho phassasahajātāya",
  "tika-s0102t:1124_9": "vedanāya taṃsamakālameva vedeti, phasso pana obhāsassa viya padīpo vedanādīnaṃ paccayaviseso",
  "tika-s0102t:1124_10": "hotīti purimakālo viya vuccati, yā tassa ārammaṇābhiniropanalakkhaṇatā vuccati. Phusantoti",
  "tika-s0102t:1124_11": "ārammaṇassa phusanākārena. Ayañhi arūpadhammattā ekadesena anallīyamānopi rūpaṃ viya",
  "tika-s0102t:1124_12": "cakkhuṃ, saddo viya ca sotaṃ, cittaṃ, ārammaṇañca phusanto viya, saṅghaṭṭento viya",
  "tika-s0102t:1124_13": "ca pavattatīti. Tathā hesa “saṅghaṭṭanaraso”ti vuccati.",
  "tika-s0102t:1125_0": "Ārammaṇaṃ anubhavantīti issaravatāya visavitāya sāmibhāvena ārammaṇarasaṃ saṃvedentī.",
  "tika-s0102t:1125_1": "Phassādīnañhi sampayuttadhammānaṃ ārammaṇe ekadeseneva pavatti phusanādimattabhāvato,",
  "tika-s0102t:1125_2": "vedanāya pana iṭṭhākārasambhogādivasena pavattanato ārammaṇe nippadesato pavatti.",
  "tika-s0102t:1125_3": "Phusanādibhāvena hi ārammaṇaggahaṇaṃ ekadesānubhavanaṃ, vedayitabhāvena gahaṇaṃ yathākāmaṃ",
  "tika-s0102t:1125_4": "sabbānubhavanaṃ, evaṃsabhāvāneva tāni gahaṇānīti na vedanāya viya phassādīnampi yathā",
  "tika-s0102t:1125_5": "sakakiccakaraṇena sāmibhāvānubhavanaṃ codetabbaṃ. Vijānantanti paricchindanavasena",
  "tika-s0102t:1125_6": "visesato jānantaṃ. Viññāṇañhi minitabbavatthuṃ nāḷiyā minanto puriso viya ārammaṇaṃ",
  "tika-s0102t:1125_7": "paricchijja vibhāventaṃ pavattati, na saññā viya sañjānanamattaṃ hutvā. Tathā hi",
  "tika-s0102t:1125_8": "anena kadāci lakkhaṇattayavibhāvanāpi hoti, imesaṃ pana phassādīnaṃ tassa tassa pākaṭabhāvo",
  "tika-s0102t:1125_9": "paccayavisesasiddhassa pubbabhāgassa vasena veditabbo.",
  "tika-s0102t:1126_0": "Evaṃ tassa tasseva pākaṭabhāvepi “sabbaṃ, bhikkhave, abhiññeyya”nti, “sabbañca kho,",
  "tika-s0102t:1126_1": "bhikkhave, abhijāna”nti ca evamādi vacanato sabbe sammasanupagā dhammā pariggahetabbāti",
  "tika-s0102t:1126_2": "dassento “tattha yassā”tiādimāha. Tattha phassapañcamakeyevāti avadhāraṇaṃ tadantogadhattā",
  "tika-s0102t:1126_3": "taggahaṇeneva gahitattā catunnaṃ arūpakkhandhānaṃ. Phassapañcamakaggahaṇañhi tassa",
  "tika-s0102t:1126_4": "sabbassa sabbacittuppādasādhāraṇabhāvato. Tattha ca phassacetanāggahaṇena sabbasaṅkhārakkhandhadhammasaṅgaho",
  "tika-s0102t:1126_5": "cetanappadhānattā tesaṃ. Tathā hi suttantabhājanīye saṅkhārakkhandhavibhaṅge “cakkhusamphassajā",
  "tika-s0102t:1126_6": "cetanā”tiādinā cetanāva vibhattā, itare pana khandhā sarūpeneva gahitā.",
  "tika-s0102t:1127_0": "Vatthunissitāti ettha vatthu-saddo karajakāyavisayo, na chabbatthuvisayoti. Kathamidaṃ",
  "tika-s0102t:1127_1": "viññāyatīti āha “yaṃ sandhāya vutta”nti. Kattha pana vuttaṃ? Sāmaññaphalasutte. Soti",
  "tika-s0102t:1127_2": "karajakāyo. “Pañcakkhandhavinimuttaṃ nāmarūpaṃ natthī”ti idaṃ adhikāravasena vuttaṃ.",
  "tika-s0102t:1127_3": "Aññathā hi khandhavinimuttampi nāmaṃ atthevāti. Avijjādihetukāti avijjātaṇhupādānādihetukā.",
  "tika-s0102t:1127_4": "“Vipassanāpaṭipāṭiyā aniccaṃ dukkhaṃ anattāti sammasanto vicaratī”ti iminā balavavipassanaṃ",
  "tika-s0102t:1127_5": "vatvā puna tassa ussukkāpanaṃ, visesādhigamañca dassento “so”tiādimāha.",
  "tika-s0102t:1128_0": "Idhāti imasmiṃ sakkapañhasutte. Vedanāvasena cettha arūpakammaṭṭhānakathane kāraṇaṃ",
  "tika-s0102t:1128_1": "heṭṭhā vuttanayameva. Yathāvuttesu ca tīsu kammaṭṭhānābhinivesesu vedanāvasena kammaṭṭhānābhiniveso",
  "tika-s0102t:1128_2": "sukaro vedanānaṃ vibhūtabhāvatoti dassetuṃ “phassavasena hī”tiādi vuttaṃ. “Na pākaṭaṃ",
  "tika-s0102t:1128_3": "hotī”ti idaṃ sakkapamukhānaṃ tesaṃ devānaṃ yathā vedanā vibhūtā hutvā upaṭṭhāti,",
  "tika-s0102t:1128_4": "na evaṃ itaradvayanti katvā vuttaṃ. Vedanāya eva ca nesaṃ vibhūtabhāvo vedanāmukhenevettha",
  "tika-s0102t:1128_5": "bhagavatā desanāya āraddhattā. “Vedanānaṃ uppattiyā pākaṭatāyā”ti idaṃ sukhadukkhavedanānaṃ",
  "tika-s0102t:1128_6": "vasena vuttaṃ. Tāsañhi pavatti oḷārikā, na itarāya. Tadubhayaggahaṇamukhena vā gahetabbattā",
  "tika-s0102t:1128_7": "itarāyapi pavatti viññūnaṃ pākaṭā evāti sukhadukkhavedanānañhī”ti visesaggahaṇaṃ",
  "tika-s0102t:1128_8": "daṭṭhabbaṃ. “Yadā sukhaṃ uppajjatī”tiādi sukhavedanāya pākaṭabhāvavibhāvanaṃ, tayidaṃ",
  "tika-s0102t:1128_9": "asamāhitabhūmivasena veditabbaṃ. Tattha “sakalaṃ sarīraṃ kho bhante”ntiādinā kāmaṃ",
  "tika-s0102t:1128_10": "pavattioḷārikatāya avūpasantasabhāvametaṃ sukhaṃ, sātalakkhaṇatāya pana sampayuttadhamme,",
  "tika-s0102t:1128_11": "nissayañca anuggaṇhantameva pavattatīti dasseti. “Yadā dukkhaṃ uppajjatī”tiādīsu",
  "tika-s0102t:1128_12": "vuttavipariyāyena attho veditabbo.",
  "tika-s0102t:1129_0": "Duddīpanāti ñāṇena dīpetuṃ asakkuṇeyyā, dubbiññeyyāti attho. Tenāha “andhakārā abhibhūtā”ti.",
  "tika-s0102t:1129_1": "Andhakārāti andhakāragatasadisī, jānitukāme ca andhakārinī. Pubbāparaṃ samaṃ sukare",
  "tika-s0102t:1129_2": "supalakkhitamaggavasena pāsāṇatale migagatamaggo viya iṭṭhāniṭṭhārammaṇesu sukhadukkhānubhavanehi",
  "tika-s0102t:1129_3": "majjhattārammaṇesu anuminitabbatāya vuttaṃ “sā sukhadukkhānaṃ…pe… pākaṭā hotī”ti.",
  "tika-s0102t:1129_4": "Tenāha “yathā”tiādi. Nayato gaṇhantassāti etthāyaṃ nayo – yasmā iṭṭhāniṭṭhavisayāya",
  "tika-s0102t:1129_5": "ārammaṇūpaladdhiyā anubhavanato niṭṭhāmajjhattavisayā ca upaladdhi, tasmā na tāya",
  "tika-s0102t:1129_6": "niranubhavanāya bhavitabbaṃ, yaṃ tatthānubhavanaṃ, sā adukkhamasukhā. Tathā anupalabbhamānaṃ",
  "tika-s0102t:1129_7": "rūpādianubhuyyamānaṃ diṭṭhaṃ upalabbhati, yo pana majjhattārammaṇaṃ tabbisayassa",
  "tika-s0102t:1129_8": "viññāṇappavattiyaṃ, tasmā ananubhuyyamānena tena na bhavitabbaṃ. Sakkā hi vattuṃ",
  "tika-s0102t:1129_9": "anubhavamānā majjhattavisayupaladdhi upaladdhibhāvato. Iṭṭhāniṭṭhavisayupaladdhivisayaṃ",
  "tika-s0102t:1129_10": "pana niranubhavanaṃ taṃ anupaladdhisabhāvameva diṭṭhaṃ, taṃ yathārūpanti. Nivattetvāti",
  "tika-s0102t:1129_11": "nīharitvā, “somanassaṃpāha”ntiādinā samānajātiyampi bhindanto aññehi arūpadhammehi",
  "tika-s0102t:1129_12": "vivecetvā asaṃsaṭṭhaṃ katvāti attho.",
  "tika-s0102t:1130_0": "Ayañca rūpakammaṭṭhānaṃ kathetvā arūpakammaṭṭhānaṃ vedanāvasena nivattetvā desanā",
  "tika-s0102t:1130_1": "tathāvinetabbapuggalāpekkhāya suttantaresupi āgatā evāti dassento “na kevala”ntiādimāha.",
  "tika-s0102t:1130_2": "Tattha mahāsatipaṭṭhāne tathā desanāya āgatabhāvo anantarameva āvi bhavissati, majjhimanikāye",
  "tika-s0102t:1130_3": "satipaṭṭhānadesanāpi tādisī eva. Cūḷataṇhāsaṅkhaye “evaṃ cetaṃ, devānaṃ inda, bhikkhuno",
  "tika-s0102t:1130_4": "sutaṃ hoti ‘sabbe dhammā nālaṃ abhinivesāyā’ti, so sabbaṃ dhammaṃ abhijānāti, sabbaṃ",
  "tika-s0102t:1130_5": "dhammaṃ abhiññāya sabbaṃ dhammaṃ parijānāti, sabbaṃ dhammaṃ pariññāya yaṃ kiñci vedanaṃ",
  "tika-s0102t:1130_6": "vedeti sukhaṃ vā dukkhaṃ vā adukkhamasukhaṃ vā, so tāsu vedanāsu aniccānupassī viharati,",
  "tika-s0102t:1130_7": "virāgānupassī”tiādinā āgataṃ. Tena vuttaṃ “arūpakammaṭṭhānaṃ vedanāvasena nivattetvā",
  "tika-s0102t:1130_8": "dassesī”ti. Mahātaṇhāsaṅkhaye pana “so evaṃ anurodhavirodhavippahīno yaṃ kiñci vedanaṃ",
  "tika-s0102t:1130_9": "vedeti sukhaṃ vā dukkhaṃ vā adukkhamasukhaṃ vā, so taṃ vedanaṃ nābhinandati nābhivadati",
  "tika-s0102t:1130_10": "nājjhosāya tiṭṭhati. Tassa taṃ vedanaṃ anabhinandato anabhivadato anajjhosāya tiṭṭhato",
  "tika-s0102t:1130_11": "yā vedanāsu nandī sā nirujjhatī”tiādinā āgataṃ. Cūḷavedalle “kati panāyyevedanā”tiādinā",
  "tika-s0102t:1130_12": "āgataṃ. Mahāvedalle “vedanāti, āvuso, vuccati, kittāvatā nu kho, āvuso, ‘vedanā’ti",
  "tika-s0102t:1130_13": "vuccatī”tiādinā āgataṃ. Evaṃ raṭṭhapālasuttādīsupi vedanākammaṭṭhānassa āgataṭṭhānaṃ",
  "tika-s0102t:1130_14": "uddharitvā vattabbaṃ.",
  "tika-s0102t:1131_0": "“Paṭhamaṃ rūpakammaṭṭhānaṃ kathetvā”ti vuttaṃ, kathaṃ tamettha kathitanti āha “rūpakammaṭṭhāna”ntiādi.",
  "tika-s0102t:1131_1": "Saṅkhittaṃ, kathaṃ saṅkhittaṃ? Vedanāya ārammaṇamattakaṃyeva, yebhuyyena vedanā rūpadhammārammaṇā",
  "tika-s0102t:1131_2": "pañcadvāravasena pavattanato. Tena cassā purimasiddhā eva ārammaṇanti vedanaṃ vadantena",
  "tika-s0102t:1131_3": "tassārammaṇadhammā atthato paṭhamataraṃ gahitā eva nāma hontīti imāya atthāpattiyā",
  "tika-s0102t:1131_4": "rūpakammaṭṭhānassevettha paṭhamaṃ gahitatā jotitā, na sarūpeneva gahitattā. Tenāha",
  "tika-s0102t:1131_5": "“tasmā pāḷiyaṃ nāruḷhaṃ bhavissatī”ti.",
  "tika-s0102t:1132_0": "360. Dvīhi koṭṭhāsehīti sevitabbāsevitabbabhāgehi. Evarūpanti yaṃ akusalānaṃ abhibuddhiyā,",
  "tika-s0102t:1132_1": "kusalānañca parihānāya saṃvattati, evarūpaṃ, taṃ pana kāmūpasañhitatāya “gehanissita”nti",
  "tika-s0102t:1132_2": "vuccatīti āha “gehasitasomanassa”nti. Iṭṭhānanti piyānaṃ. Kantānanti kamanīyānaṃ.",
  "tika-s0102t:1132_3": "Manāpānanti manavaḍḍhanakānaṃ. Tato eva mano ramentīti manoramānaṃ. Lokāmisapaṭisaṃyuttānanti",
  "tika-s0102t:1132_4": "taṇhāsannissitānaṃ kāmūpasañhitānaṃ. Paṭilābhato samanupassatoti “aho mayā imāni",
  "tika-s0102t:1132_5": "laddhānī”ti yathāladdhāni rūpārammaṇādīni assādayato. Atītanti atikkantaṃ. Niruddhanti",
  "tika-s0102t:1132_6": "nirodhappattaṃ. Vipariṇatanti sabhāvavigamena vigataṃ. Samanussaratoti assādanavasena",
  "tika-s0102t:1132_7": "anucintayato. Gehasitanti kāmaguṇanissitaṃ. Kāmaguṇā hi kāmarāgassa gehasadisattā",
  "tika-s0102t:1132_8": "idha “geha”nti adhippetā.",
  "tika-s0102t:1133_0": "Evarūpanti yaṃ akusalānaṃ parihānāya, kusalānañca abhibuddhiyā saṃvattati, evarūpaṃ,",
  "tika-s0102t:1133_1": "taṃ pana pabbajjādivasena pavattiyā nekkhammūpasañhitanti āha “nekkhammasitaṃ somanassa”nti.",
  "tika-s0102t:1133_2": "Idāni taṃ pāḷivaseneva dassetuṃ “tattha katamānī”tiādi vuttaṃ. Tattha vipassanālakkhaṇe",
  "tika-s0102t:1133_3": "nekkhamme dassite itarāni tassa kāraṇato, phalato, atthato ca dassitāneva hontīti",
  "tika-s0102t:1133_4": "vipassanālakkhaṇameva taṃ dassento “rūpānantvevā”tiādimāha. Vipariṇāmavirāganirodhanti",
  "tika-s0102t:1133_5": "jarāya vipariṇāmetabbatañceva jarāmaraṇehi palujjanaṃ nirujjhanañca viditvāti yojanā.",
  "tika-s0102t:1133_6": "Uppajjati somanassanti vipassanāya vīthipaṭipattiyā kamena uppannānaṃ pāmojjapītipassaddhīnaṃ",
  "tika-s0102t:1133_7": "upari anappakaṃ somanassaṃ uppajjati. Yaṃ sandhāya vuttaṃ –",
  "tika-s0102t:1134": "“Suññāgāraṃ paviṭṭhassa, santacittassa bhikkhuno;",
  "tika-s0102t:1135": "Amānusī rati hoti, sammā dhammaṃ vipassato.",
  "tika-s0102t:1136": "Yato yato sammasati, khandhānaṃ udayabbayaṃ;",
  "tika-s0102t:1137": "Labhatī pītipāmojjaṃ, amataṃ taṃ vijānata”nti. ca –",
  "tika-s0102t:1138_0": "Nekkhammavasenāti pabbajjādivasena. “Vaṭṭadukkhato nittharissāmī”ti pabbajituṃ bhikkhūnaṃ",
  "tika-s0102t:1138_1": "santikaṃ gacchantassa, pabbajantassa, catupārisuddhisīlaṃ anutiṭṭhantassa, taṃ sodhentassa,",
  "tika-s0102t:1138_2": "dhutaguṇe samādāya vattantassa, kasiṇaparikammādīni karontassa ca yā paṭipatti, sabbā",
  "tika-s0102t:1138_3": "sā idha “nekkhamma”nti adhippetā. Yebhuyyena anussatiyā upacārajjhānaṃ niṭṭhātīti",
  "tika-s0102t:1138_4": "katvā “anussativasenā”ti vatvā “paṭhamajjhānādivasenā”ti vuttaṃ. Ettha ca yathā pabbajjā",
  "tika-s0102t:1138_5": "gharabandhanato nikkhamanaṭṭhena nekkhammaṃ, evaṃ vipassanādayopi taṃpaṭipakkhato. Tenāha –",
  "tika-s0102t:1139": "“Pabbajjā paṭhamaṃ jhānaṃ, nibbānañca vipassanā;",
  "tika-s0102t:1140": "Sabbepi kusalā dhammā, nekkhammanti pavuccare”ti. ;",
  "tika-s0102t:1141_0": "Yaṃ ceti ettha ceti nipātamattaṃ somanassassa adhippetattā. Catukkanayavaseneva ca",
  "tika-s0102t:1141_1": "suttantesu jhānakathāti vuttaṃ “dutiyatatiyajjhānavasenā”ti. Dvīsūti “savitakkaṃ",
  "tika-s0102t:1141_2": "savicāraṃ avitakkaṃ avicāra”nti vuttesu dvīsu somanassesu.",
  "tika-s0102t:1142_0": "Savitakkasavicāre somanasseti parittabhūmike, paṭhamajjhāne vā somanasse. Abhiniviṭṭhasomanassesūti",
  "tika-s0102t:1142_1": "vipassanaṃ paṭṭhapitasomanassesu. Pi-saddena sammaṭṭhasomanassesu pīti imamatthaṃ",
  "tika-s0102t:1142_2": "dasseti. Somanassavipassanātopīti savitakkasavicārasomanassapavattivipassanātopi.",
  "tika-s0102t:1142_3": "Avitakkaavicāra vipassanā paṇītatarā sammasitadhammavasenapi vipassanāya visesasiddhito,",
  "tika-s0102t:1142_4": "yato maggepi tathārūpā visesā ijjhanti. Ayaṃ panattho “ariyamagga bojjhaṅgādivisesaṃ",
  "tika-s0102t:1142_5": "vipassanāya ārammaṇabhūtā khandhā niyamentī”ti evaṃ pavattena moravāpīvāsimahādattattheravādena dīpetabbo.",
  "tika-s0102t:1143_0": "361. Gehasitadomanassaṃ nāma kāmaguṇānaṃ appaṭilābhanimittaṃ, vigatanimittañca uppajjanakadomanassaṃ.",
  "tika-s0102t:1143_1": "Appaṭilābhato samanupassatoti appaṭilābhena “ahameva na labhāmī”ti paritassanato.",
  "tika-s0102t:1143_2": "Samanussaratoti “ahu vata me taṃ vata natthī”tiādinā anussaraṇavasena cintayato.",
  "tika-s0102t:1143_3": "Tenāha “evaṃ chasu dvāresū”tiādi.",
  "tika-s0102t:1144_0": "Anuttaresu vimokkhesūti suññataphalādiariyaphalavimokkhesu. Pihanti apekkhaṃ, āsanti",
  "tika-s0102t:1144_1": "attho. Kathaṃ pana lokuttaradhamme ārabbha āsā uppajjatīti? Na kho panetaṃ evaṃ daṭṭhabbaṃ",
  "tika-s0102t:1144_2": "“yaṃ ārammaṇakaraṇavasena tattha pihā pavattatī”ti avisayattā, puggalassa ca anadhigatabhāvato.",
  "tika-s0102t:1144_3": "Anussavūpaladdhe pana anuttaravimokkhe uddissa pihaṃ upaṭṭhapento “tattha pihaṃ upaṭṭhapetī”ti",
  "tika-s0102t:1144_4": "vutto. Tenāha “kudāssu nāmāha”ntiādi. Chasu dvāresu iṭṭhārammaṇe āpāthagate aniccādivasena",
  "tika-s0102t:1144_5": "vipassanaṃ paṭṭhapetvāti yojanā. “Iṭṭhārammaṇe”ti ca iminā nayidaṃ domanassaṃ sabhāvato",
  "tika-s0102t:1144_6": "aniṭṭhadhammeyeva ārabbha uppajjanakaṃ, atha kho icchitālābhahetukaṃ icchābhighātavasena",
  "tika-s0102t:1144_7": "yattha katthaci ārammaṇe uppajjanakanti dasseti. Evaṃ “kudāssu nāmāha”nti vuttākārena",
  "tika-s0102t:1144_8": "pihaṃ upaṭṭhapetvā evaṃ imampi pakkhaṃ…pe… nāsakkhinti anusocatoti yojanā. “Imasmiṃ",
  "tika-s0102t:1144_9": "pakkhe, imasmiṃ māse, imasmiṃ saṃvacchare pabbajituṃ nāladdhaṃ, kasiṇaparikammaṃ",
  "tika-s0102t:1144_10": "kātuṃ nāladdha”ntiādivasena pavattiṃ sandhāya “nekkhammavasenā”ti vuttaṃ. “Vipassanāvasenā”tiādīsupi",
  "tika-s0102t:1144_11": "iminā nayena yojanā veditabbā.",
  "tika-s0102t:1145_0": "Yato eva-kāro, tato aññattha niyamoti katvā “tasmimpi…pe… gehasitadomanassamevā”ti",
  "tika-s0102t:1145_1": "vuttaṃ. Na hettha gehasitadomanassatā savitakkasavicāre niyatā, atha kho gehasitadomanasse",
  "tika-s0102t:1145_2": "savitakkasavicāratā niyatā paṭiyoginivattanatthattā eva-kārassa. “Gehasitadomanassaṃ",
  "tika-s0102t:1145_3": "savitakkasavicārameva, na avitakkaavicāra”nti. Nekkhammasitadomanassaṃ pana siyā",
  "tika-s0102t:1145_4": "savitakkasavicāraṃ, siyā avitakkaavicāraṃ. Savitakkasavicārasseva kāraṇabhūtaṃ domanassaṃ",
  "tika-s0102t:1145_5": "savitakkasavicāradomanassaṃ. Kiṃ taṃ? Gehasitadomanassaṃ, yaṃ pana nekkhammādivasena",
  "tika-s0102t:1145_6": "uppannaṃ, taṃ avitakkaavicārassa kāraṇabhūtaṃ avitakkaavicāradomanassanti. Ayañca",
  "tika-s0102t:1145_7": "nayo pariyāyavasena vuttoti āha “nippariyāyena panā”tiādi. Yadi evaṃ kasmā “yaṃ ce",
  "tika-s0102t:1145_8": "avitakkaṃ avicāra”nti pāḷiyaṃ vuttanti āha “etassa panā”tiādi. Maññanavasenāti parikappanavasena. Vuttaṃ pāḷiyaṃ.",
  "tika-s0102t:1146_0": "Tatrāti tasmiṃ maññane. Ayaṃ idāni vuccamāno nayo. Domanassapaccayabhūteti domanassassa",
  "tika-s0102t:1146_1": "paccayabhūte. Upacārajjhānañhi paṭhamajjhānādīni vā pādakāni katvā maggaphalāni nibbattetukāmassa",
  "tika-s0102t:1146_2": "tesaṃ alābhe domanassassa uppajjane tāni tassa paccayā nāma honti iti te dhammā phalūpacārena",
  "tika-s0102t:1146_3": "“domanassa”nti vuttā. Yo pana tathā uppannadomanasso dhuranikkhepaṃ akatvā anukkamena",
  "tika-s0102t:1146_4": "vipassanaṃ ussukkāpetvā maggaphaladhamme nibbatteti, te kāraṇūpacārena “domanassa”nti",
  "tika-s0102t:1146_5": "vuttāti imamatthaṃ dassento “idha bhikkhū”tiādimāha. Nanu etassa tadā domanassameva",
  "tika-s0102t:1146_6": "uppannaṃ, na domanassahetukā vipassanāmaggaphaladhammā uppannā, tattha kathaṃ domanassasamaññaṃ",
  "tika-s0102t:1146_7": "āropetvā voharatīti āha “aññesaṃ paṭipattidassanavasena domanassanti gahetvā”tiādi.",
  "tika-s0102t:1146_8": "Savitakkasavicāradomanasseti savitakkasavicāranimitte domanasse. Tīhi māsehi nibbattetabbā",
  "tika-s0102t:1146_9": "temāsikā, taṃ temāsikaṃ. Imā ca temāsikādayo paṭipadā tathāpavattaukkaṭṭhamajjhimamudindriyavasena",
  "tika-s0102t:1146_10": "veditabbā, adhikamajjhimamudussāhavasena vā. Jaggatīti jāgarikaṃ anuyuñjati.",
  "tika-s0102t:1147": "Mahāsivattheravatthuvaṇṇanā",
  "tika-s0102t:1148": "Sahassadvisahassasaṅkhyattā mahāgaṇe.",
  "tika-s0102t:1149": "Aṭṭhakathātherāti aṭṭhakathāya atthapaṭipucchanakatherā. Antarāmaggeti bhikkhaṃ gahetvā gāmato vihāraṃ paṭigamanamagge. Tayo…pe… gāhāpetvāti tīṇi cattāri uṇhāpanāni.",
  "tika-s0102t:1150": "Kenaci papañcenāti kenaci sarīrakiccabhūtena papañcena. Saññaṃ akāsi rattiyaṃ pacchato gacchantaṃ asallakkhento.",
  "tika-s0102t:1151_0": "Kasmā pana thero antevāsikānaṃ anārocetvāva gatoti āha “thero kirā”tiādi. Arahattaṃ",
  "tika-s0102t:1151_1": "nāma kinti tadadhigamassa adukkarabhāvaṃ sandhāya vadati. Catūhi iriyāpathehīti catūhipi",
  "tika-s0102t:1151_2": "iriyāpathehi pavattamānassa, tasmā yāva arahattādhigamā sayanaṃ paṭikkhipāmīti adhippāyo.",
  "tika-s0102t:1152": "“Anucchavikaṃ nu kho te eta”nti saṃvegajāto vīriyaṃ samuttejento arahattaṃ aggahesi ettakaṃ kālaṃ vipassanāya suciṇṇabhāvato ñāṇassa paripākaṃ gatattā.",
  "tika-s0102t:1153": "Parimajjīti parimasi. Keci pana “parimajjīti parivattetvā therena dhoviyamānaṃ pariggahetvā dhovī”ti atthaṃ vadanti.",
  "tika-s0102t:1154": "Vipassanāya ārammaṇaṃ nāma upacārajjhānapaṭhamajjhānādi.",
  "tika-s0102t:1155": "“Savitakkasavicāradomanasse”tiādīsu vattabbaṃ somanassesu vuttanayānusārena veditabbaṃ.",
  "tika-s0102t:1156_0": "362. Evarūpāti yā akusalānaṃ abhibuddhiyā, kusalānaṃ parihānāya ca saṃvattati, evarūpā,",
  "tika-s0102t:1156_1": "sā pana kāmūpasañhitatāya “gehasitā”ti vuccatīti āha “gehasitaupekkhā”ti. “Bālassā”tiādīsu",
  "tika-s0102t:1156_2": "bālakaradhammayogato bālassa attahitaparahitabyāmūḷhatāya mūḷhassa puthūnaṃ kilesādīnaṃ",
  "tika-s0102t:1156_3": "jananādīhi kāraṇehi puthujjanassa kilesodhīnaṃ maggodhīhi ajitattā anodhijinassa,",
  "tika-s0102t:1156_4": "odhijino vāyapekkhā, odhiso ca kilesānaṃ jitattā, tenassa sekkhabhāvaṃ paṭikkhipati.",
  "tika-s0102t:1156_5": "Sattamabhavādito uddhaṃ pavattanavipākassa ajitattā avipākajinassa, vipākajinā vā",
  "tika-s0102t:1156_6": "arahanto appaṭisandhikattā, tenassa asekkhattaṃ paṭikkhipati. Anekādīnave sabbesampi",
  "tika-s0102t:1156_7": "pāpadhammānaṃ mūlabhūte sammohe ādīnavānaṃ adassanasīlatāya anādīnavadassāvino. Āgamādhigamābhāvā",
  "tika-s0102t:1156_8": "assutavato. Ediso ekaṃsena andhaputhujjano nāma hotīti tassa andhaputhujjanabhāvaṃ",
  "tika-s0102t:1156_9": "dassetuṃ punapi “puthujjanassā”ti vuttaṃ. Evarūpāti vuttappakārā sammohapubbikā.",
  "tika-s0102t:1156_10": "Rūpaṃ sā nātivattatīti rūpānaṃ samatikkamanāya kāraṇaṃ na hoti, rūpārammaṇe kilese",
  "tika-s0102t:1156_11": "nātikkamatīti adhippāyo. Aññāṇāvibhūtatāya ārammaṇe ajjhupekkhanavasena pavattamānā",
  "tika-s0102t:1156_12": "lobhasampayuttaupekkhā idhādhippetāti tassa lobhassa anucchavikameva ārammaṇaṃ dassento",
  "tika-s0102t:1156_13": "“iṭṭhārammaṇe”ti āha. Anativattamānā anādīnavadassitāya. Tato eva assādānupassanato",
  "tika-s0102t:1156_14": "tattheva laggā. Abhisaṅgassa lobhassa vasena, dummocanīyatāya ca tena laggitā viya hutvā uppannā.",
  "tika-s0102t:1157_0": "Evarūpāti yā akusalānaṃ pahānāya, kusalānañca abhibuddhiyā saṃvattati, evarūpā, sā",
  "tika-s0102t:1157_1": "pana pabbajjādivasena pavattiyā nekkhammūpasañhitāti āha “nekkhammasitā”ti. Idāni",
  "tika-s0102t:1157_2": "taṃ pāḷivasena dassetuṃ “tattha katamā”tiādi vuttaṃ, tassattho heṭṭhā vuttanayānusārena",
  "tika-s0102t:1157_3": "veditabbo. Rūpaṃ sā ativattatīti rūpasmiṃ sammadeva ādīnavadassanato. Rūpaniyātāti",
  "tika-s0102t:1157_4": "kilesehi anabhibhavanīyato. Iṭṭheti sabhāvato, saṅkappato ca iṭṭhe ārammaṇe. Arajjantassāti",
  "tika-s0102t:1157_5": "na rajjantassa rāgaṃ anuppādentassa. Aniṭṭhe adussantassāti ettha vuttanayena attho",
  "tika-s0102t:1157_6": "veditabbo. Samaṃ sammā yoniso na pekkhanaṃ asamapekkhanaṃ, taṃ pana iṭṭhāniṭṭhamajjhatte",
  "tika-s0102t:1157_7": "viya iṭṭhāniṭṭhesupi bālassa hotīti “iṭṭhāniṭṭhamajjhatte”ti avatvā “asamapekkhanena",
  "tika-s0102t:1157_8": "asammuyhantassā”ti vuttaṃ, tividhepi ārammaṇe asamapekkhanavasena muyhantassāti attho.",
  "tika-s0102t:1157_9": "Vipassanāñāṇasampayuttā upekkhā. Nekkhammasitā upekkhā vedanāsabhāgāti udāsinākārena",
  "tika-s0102t:1157_10": "pavattiyā, upekkhā vedanāya ca sabhāgā. Ettha upekkhā vāti ettha etasmiṃ upekkhāniddese",
  "tika-s0102t:1157_11": "“upekkhā”ti gahitā eva. Tasmāti tatramajjhattupekkhāyapi idha upekkhāggahaṇena gahitattā.",
  "tika-s0102t:1157_12": "Tañhi sandhāya “paṭhamadutiyatatiyacatutthajjhānavasena uppajjanakaupekkhā”ti vuttaṃ.",
  "tika-s0102t:1158": "Tāyapi nekkhammasitaupekkhāyāti niddhāraṇe bhummaṃ. “Yaṃ nekkhammavasenā”tiādi heṭṭhā vuttanayattā uttā natthameva.",
  "tika-s0102t:1159_0": "363. Yadi sakkassa tadā sotāpattiphalapattiyāva upanissayo, atha kasmā bhagavā yāva",
  "tika-s0102t:1159_1": "arahattaṃ desanaṃ vaḍḍhesīti āha “buddhānañhī”tiādi. Taruṇasakkoti abhinavo adhunā",
  "tika-s0102t:1159_2": "pātubhūto sakko. Sampati pātubhāvañhi sandhāya “taruṇasakko”ti vuttaṃ, na tassa kumāratā,",
  "tika-s0102t:1159_3": "vuddhatā vā atthi. Gatāgataṭṭhānanti gamanāgamanakāraṇaṃ. Na paññāyati na upalabbhati.",
  "tika-s0102t:1159_4": "Gabbhaseyyakānañhi cavantānaṃ kammajarūpaṃ vigacchati anudeva cittajaṃ, āhārajañca",
  "tika-s0102t:1159_5": "paccayābhāvato, utujaṃ pana sucirampi kālaṃ paveṇiṃ ghaṭṭentaṃ bhassantaṃ vā sosantaṃ",
  "tika-s0102t:1159_6": "vā kilesantaṃ vā viṭṭhataṃ vā hoti, na evaṃ devānaṃ. Tesañhi opapātikattā kammajarūpe",
  "tika-s0102t:1159_7": "antaradhāyante sesatisantatirūpampi tena saddhiṃ antaradhāyati. Tenāha “dīpasikhāgamanaṃ",
  "tika-s0102t:1159_8": "viya hotī”ti. Sesadevatā na jāniṃsu punapi sakkattabhāvena tasmiṃyeva ṭhāne nibbattattā.",
  "tika-s0102t:1159_9": "Tīsu ṭhānesūti somanassadomanassaupekkhāvissajjanāvasānaṭṭhānesu. Nibbattitaphalamevāti",
  "tika-s0102t:1159_10": "sappimhā sappimaṇḍo viya āgamanīyapaṭipadāya nibbattitaphalabhūtaṃ lokuttaramaggaphalameva",
  "tika-s0102t:1159_11": "kathitaṃ. Sakuṇikāya viya kiñci gayhūpagaṃ uppatitvā uḍḍetvā ullaṅghitvā. Assāti",
  "tika-s0102t:1159_12": "maggaphalasaññitassa ariyassa dhammassa.",
  "tika-s0102t:1160": "Pātimokkhasaṃvaravaṇṇanā",
  "tika-s0102t:1161_0": "364. Pātimokkhasaṃvarāyāti pātimokkhabhūtasīlasaṃvarāyāti ayamettha atthoti āha “uttamajeṭṭhakasīlasaṃvarāyā”ti.",
  "tika-s0102t:1161_1": "“Pātimokkhasīlañhi sabbasīlato jeṭṭhakasīla”nti dīghavāpīvihāravāsi sumatthero vadati,",
  "tika-s0102t:1161_2": "antevāsiko panassa tepiṭakacūḷanāgatthero “pātimokkhasaṃvaro eva sīlaṃ, itarāni pana",
  "tika-s0102t:1161_3": "‘sīlanti vuttaṭṭhānaṃ nāma atthī’ti ananujānanto indriyasaṃvaro nāma chadvārarakkhāmattakaṃ,",
  "tika-s0102t:1161_4": "ājīvapārisuddhi dhammena samena paccayuppādanamattakaṃ, paccayasannissitaṃ paṭiladdhapaccaye",
  "tika-s0102t:1161_5": "‘ida mattha’nti paccavekkhitvā paribhuñjanamattakaṃ, nippariyāyena pātimokkhasaṃvarova",
  "tika-s0102t:1161_6": "sīlaṃ. Tathā hi yassa so bhinno, so itarāni rakkhituṃ abhabbattā asīlo hoti. Yassa",
  "tika-s0102t:1161_7": "pana sabbaso arogo sesānaṃ rakkhituṃ bhabbattā sampannasīlo”ti vadati, tasmā itaresaṃ",
  "tika-s0102t:1161_8": "tassa parivārabhāvato, sabbaso ekadesena ca tadantogadhabhāvato tadeva padhānasīlaṃ",
  "tika-s0102t:1161_9": "nāmāti āha “uttamajeṭṭhakasīlasaṃvarāyā”ti. Tattha yathā heṭṭhā papañcasaññāsaṅkhānirodhasāruppagāminiṃ",
  "tika-s0102t:1161_10": "paṭipadaṃ pucchitena bhagavatā papañcasaññānaṃ, paṭipadāya ca mūlabhūtaṃ vedanaṃ",
  "tika-s0102t:1161_11": "vibhajitvā paṭipadā desitā sakkassa ajjhāsayavasena saṃkilesadhammappahānamukhena",
  "tika-s0102t:1161_12": "vodānadhammapāripūrīti, evaṃ tassā eva paṭipadāya mūlabhūtampi sīlasaṃvaraṃ pucchitena",
  "tika-s0102t:1161_13": "bhagavatā yato so visujjhati, yathā ca visujjhati, tadubhayaṃ sakkassa ajjhāsayavasena",
  "tika-s0102t:1161_14": "vibhajitvā dassetuṃ “kāyasamācārampī”tiādi vuttaṃ saṃkilesadhammappahānamukhena vodānadhammapāripūrīti",
  "tika-s0102t:1161_15": "katvā. Sīlakathāyaṃ asevitabbakāyasamācārādikathane kāraṇaṃ vuttameva, tasmā kammapathavasenāti",
  "tika-s0102t:1161_16": "kusalākusalakammapathavasena.",
  "tika-s0102t:1162_0": "Kammapathavasenāti ca kammapathavicāravasena. Kammapathabhāvaṃ apattānampi hi kāyaduccaritādīnaṃ",
  "tika-s0102t:1162_1": "asevitabbakādīnaṃ asevitabbakāyasamācārādibhāvo idha vuccatīti. Paṇṇattivasenāti",
  "tika-s0102t:1162_2": "sikkhāpadapaṇṇattivasena. Yato yato hi yā yā veramaṇī, tadubhayepi vibhāvento paṇṇattivasena",
  "tika-s0102t:1162_3": "katheti nāma. Tenāha “kāyadvāre”tiādi. Sikkhāpadaṃ vītikkamati etenāti sikkhāpadavītikkamo,",
  "tika-s0102t:1162_4": "sikkhāpadassa vītikkamanākārena pavatto akusaladhammo yaṃ, tassa asevitabbakāyasamācārāditā.",
  "tika-s0102t:1162_5": "Vītikkamapaṭipakkho avītikkamo, na vītikkamati etenāti avītikkamo, sīlaṃ.",
  "tika-s0102t:1163_0": "Micchā sammā ca pariyesati etāyāti pariyesanā, ājīvo, atthato paccayagavesanabyāpāro",
  "tika-s0102t:1163_1": "kāyavacīdvāriko. Yadi evaṃ kasmā visuṃ gahaṇanti āha “yasmā”tiādi. Ariyā niddosā",
  "tika-s0102t:1163_2": "pariyesanā gavesanāti ariyapariyesanā, ariyehi sādhūhi pariyesitabbātipi ariyapariyesanāti.",
  "tika-s0102t:1163_3": "Vuttavipariyāyato anariyapariyesanā veditabbā.",
  "tika-s0102t:1164_0": "Jātidhammoti jāyanasabhāvo jāyanapakatiko. Jarādhammoti jīraṇasabhāvo. Byādhidhammoti",
  "tika-s0102t:1164_1": "byādhisabhāvo. Maraṇadhammoti mīyanasabhāvo. Sokadhammoti socanakasabhāvo. Saṃkilesadhammoti",
  "tika-s0102t:1164_2": "saṃkilissanasabhāvo.",
  "tika-s0102t:1165_0": "Puttabhariyanti puttā ca bhariyā ca. Esa nayo sabbattha. Dvandekattavasena tesaṃ",
  "tika-s0102t:1165_1": "niddeso. Jātarūparajatanti ettha pana yato vikāraṃ anāpajjitvā sabbaṃ jātarūpameva",
  "tika-s0102t:1165_2": "hotīti jātarūpaṃ nāma suvaṇṇaṃ. Dhavalasabhāvatāya rajatīti rajataṃ, rūpiyaṃ. Idha",
  "tika-s0102t:1165_3": "pana suvaṇṇaṃ ṭhapetvā yaṃ kiñci upabhogaparibhogārahaṃ “rajata”ntveva gahitaṃ vohārūpagamāsakādi.",
  "tika-s0102t:1165_4": "Jātidhammā hete, bhikkhave, upadhayoti ete kāmaguṇūpadhayo nāma honti, te sabbepi",
  "tika-s0102t:1165_5": "jātidhammāti dasseti.",
  "tika-s0102t:1166_0": "Byādhidhammavārādīsu jātarūparajataṃ na gahitaṃ. Na hetassa sīsarogādayo byādhayo",
  "tika-s0102t:1166_1": "nāma santi, na sattānaṃ viya cutisaṅkhātaṃ maraṇaṃ, na soke uppajjati, cutisaṅkhātaṃ",
  "tika-s0102t:1166_2": "maraṇanti ca ekabhavapariyāpannakhandhanirodho, so tassa natthi, khaṇikanirodho pana",
  "tika-s0102t:1166_3": "khaṇe khaṇe labbhateva. Rāgādīhi pana saṃkilesehi saṃkilissatīti saṃkilesadhammavāre",
  "tika-s0102t:1166_4": "gahitaṃ jātarūpaṃ, tathā utusamuṭṭhānattā jātidhammavāre, malaṃ gahetvā jīraṇato",
  "tika-s0102t:1166_5": "jarādhammavāre ca. Ariyehi na araṇīyā, pariyesanātipi anariyapariyesanā.",
  "tika-s0102t:1167": "Idāni anesanāvasenāpi taṃ dassetuṃ “apicā”tiādi vuttaṃ. Iminā nayena sukkapakkhepi attho veditabbo.",
  "tika-s0102t:1168_0": "Sambhārapariyesanaṃ paharaṇavisādigavesanaṃ, payogavasena payogakaraṇaṃ tajjāvāyāmajananaṃ",
  "tika-s0102t:1168_1": "tādisaṃ upakkamanibbattanaṃ, pāṇātipātādiatthaṃ gamanaṃ, paccekaṃ kāla-saddo yojetabbo",
  "tika-s0102t:1168_2": "“sambhārapariyesanakālato paṭṭhāya, payogakaraṇakālato paṭṭhāya, gamanakālato paṭṭhāyā”ti.",
  "tika-s0102t:1168_3": "Itaroti “sevitabbo”ti vuttakāyasamācārādiko. Cittampi uppādetabbaṃ. Tathā uppāditacitto",
  "tika-s0102t:1168_4": "hi sati paccayasamavāye tādisaṃ payogaṃ parakkamaṃ karonto paṭipattiyā matthakaṃ",
  "tika-s0102t:1168_5": "gaṇhāti. Tenāha “cittuppādampi kho ahaṃ, bhikkhave, kusalesu dhammesu bahupakāraṃ vadāmī”ti.",
  "tika-s0102t:1169_0": "Idāni taṃ matthakappattaṃ asevitabbaṃ, sevitabbañca dassetuṃ “apicā”tiādi vuttaṃ.",
  "tika-s0102t:1169_1": "Saṅghabhedādīnanti ādi-saddena lohituppādanādiṃ saṅgaṇhāti. Buddharatanasaṅgharatanupaṭṭhāneheva",
  "tika-s0102t:1169_2": "dhammaratanupaṭṭhānasiddhīti āha “divasassa dvattikkhattuṃ tiṇṇaṃ ratanānaṃ upaṭṭhānagamanādivasenā”ti.",
  "tika-s0102t:1169_3": "Dhanuggahapesanaṃ dhanuggahapurisānaṃ uyyojanaṃ. Ādi-saddena pañcavarayācanādiṃ saṅgaṇhāti.",
  "tika-s0102t:1169_4": "“Ajātasattuṃ pasādetvā lābhuppādavasena parihīnalābhasakkārassa kulesu viññāpana”nti",
  "tika-s0102t:1169_5": "evamādiṃ anariyapariyesanaṃ pariyesantānaṃ.",
  "tika-s0102t:1170_0": "Pāripūriyāti pāripūriatthaṃ. Aggamaggaphalavaseneva hi sevitabbānaṃ pāripūrīti tadatthaṃ",
  "tika-s0102t:1170_1": "sabbā pubbabhāgapaṭipadā, pātimokkhasaṃvaropi aggamaggeneva paripuṇṇo hotīti tadatthaṃ",
  "tika-s0102t:1170_2": "pubbabhāgapaṭipadaṃ vatvā nigamento “pātimokkho…pe… hotī”ti āha.",
  "tika-s0102t:1171": "Indriyasaṃvaravaṇṇanā",
  "tika-s0102t:1172_0": "365. Indriyānaṃ pidhānāyāti indriyānaṃ pidahanatthāya. Indriyāni ca cakkhādīni dvārāni,",
  "tika-s0102t:1172_1": "tesaṃ pidhānaṃ saṃvaraṇaṃ akusaluppattito gopanāti āha “guttadvāratāyā”ti. Asevitabbarūpādivasena",
  "tika-s0102t:1172_2": "indriyesu aguttadvāratā asaṃvaro, saṃkilesadhammavippahānavasena vodānadhammapārisuddhīti.",
  "tika-s0102t:1172_3": "Kāmaṃ pāḷiyaṃ asevitabbampi rūpādi dassitaṃ, sakkena pana indriyasaṃvarāya paṭipatti",
  "tika-s0102t:1172_4": "pucchitāti tameva nivattetvā dassetuṃ aṭṭhakathāyaṃvuttaṃ “cakkhuviññeyyaṃ rūpampītiādi",
  "tika-s0102t:1172_5": "sevitabbarūpādivasena indriyasaṃvaradassanatthaṃ vutta”nti. “Tuṇhī ahosī”ti vatvā",
  "tika-s0102t:1172_6": "tuṇhībhāvassa kāraṇaṃ byatirekamukhena vibhāvetuṃ “kathetukāmopī”tiādi vuttaṃ. Ayanti sakko devānaṃ indo.",
  "tika-s0102t:1173_0": "Rūpanti rūpāyatanaṃ, tassa asevanaṃ nāma adassanaṃ evāti āha “na sevitabbaṃ na daṭṭhabba”nti.",
  "tika-s0102t:1173_1": "Yaṃ pana sattasantānagataṃ rūpaṃ passato paṭikūlamanasikāravasena, asubhasaññā vā",
  "tika-s0102t:1173_2": "saṇṭhāti dassanānuttariyavasena. Atha vā kammaphalasaddahanavasena pasādo vā uppajjati.",
  "tika-s0102t:1173_3": "Hutvā abhāvākārasallakkhaṇena aniccasaññāpaṭilābho vā hoti.",
  "tika-s0102t:1174_0": "Pariyāyakkharaṇato akkharaṃ, vaṇṇo, so eva nirantaruppattiyā samuddito padavākyasaññito,",
  "tika-s0102t:1174_1": "adhippetamatthaṃ byañjetīti byañjanaṃ, tayidaṃ kābyanāṭakādigatavevacanavasena, uccāraṇavasena",
  "tika-s0102t:1174_2": "ca vicittasannivesatāya tathāpavattavikappanavasena cittavicittabhāvena upatiṭṭhanakaṃ",
  "tika-s0102t:1174_3": "sandhāyāha “yaṃ cittakkharaṃ cittabyañjanampi saddaṃ suṇato rāgādayo uppajjantī”ti.",
  "tika-s0102t:1174_4": "Atthanissitanti samparāyikatthanissitaṃ. Dhammanissitanti vivaṭṭadhammanissitaṃ,",
  "tika-s0102t:1174_5": "lokuttararatanattayadhammanissitaṃ vā. Pasādoti ratanattayasaddhā, kammaphalasaddhāpi.",
  "tika-s0102t:1174_6": "Nibbidā vāti aniccasaññādivasena vaṭṭato ukkaṇṭhā vā.",
  "tika-s0102t:1175_0": "Gandharasāviparodhādivasena seviyamānaṃ ayoniso paṭipannattā asevitabbaṃ nāma. Yoniso",
  "tika-s0102t:1175_1": "paccavekkhitvā seviyamānaṃ sampajaññavasena gahaṇato sevitabbaṃ nāma. Tena vuttaṃ",
  "tika-s0102t:1175_2": "“yaṃ gandhaṃ ghāyato”tiādi.",
  "tika-s0102t:1176_0": "Yaṃ pana phusatoti yaṃ pana sevitabbaṃ phoṭṭhabbaṃ anipphannasseva phusato. Āsavakkhayo",
  "tika-s0102t:1176_1": "ceva hoti jāgariyānuyogassa matthakappattito. Vīriyañca supaggahitaṃ hoti catutthassa",
  "tika-s0102t:1176_2": "ariyavaṃsassa ukkaṃsanato. Pacchimā ca…pe… anuggahitā hoti sammāpaṭipattiyaṃ niyojanato.",
  "tika-s0102t:1177_0": "Ye manoviññeyye dhamme iṭṭhādibhede samannāharantassa āvajjantassa āpāthaṃ āgacchanti.",
  "tika-s0102t:1177_1": "“Manoviññeyyā dhammā”ti vibhatti vipariṇāmetabbā, mettādivasena samannāharantassa",
  "tika-s0102t:1177_2": "ye manoviññeyyā dhammā āpāthaṃ āgacchanti, evarūpā sevitabbāti yojanā. Ādi-saddena",
  "tika-s0102t:1177_3": "karuṇādīnañceva aniccādīnañca saṅgaho daṭṭhabbo. Tiṇṇaṃ therānaṃ dhammāti idāni vuccamānapaṭipattīnaṃ",
  "tika-s0102t:1177_4": "tiṇṇaṃ therānaṃ manoviññeyyā dhammā. Bahi dhāvituṃ na adāsinti antopariveṇaṃ āgatameva",
  "tika-s0102t:1177_5": "rūpādiṃ ārabbha imasmiṃ temāse kammaṭṭhānavinimuttaṃ cittaṃ kadāci uppannapubbaṃ,",
  "tika-s0102t:1177_6": "antopariveṇe ca visabhāgarūpādīnaṃ asambhavo eva, tasmā visaṭavitakkavasena cittaṃ",
  "tika-s0102t:1177_7": "bahi dhāvituṃ na adāsinti dasseti. Nivāsagehato nivāsanagabbhato. Niyakajjhattakhandhapañcakato",
  "tika-s0102t:1177_8": "vipassanāgocarato. Thero kira sabbampi attanā kātabbakiriyaṃ kammaṭṭhānasīseneva paṭipajjati.",
  "tika-s0102t:1178_0": "366. Asammohasampajaññavasena advejjhābhāvato eko anto etassāti ekanto, ekanto vādo",
  "tika-s0102t:1178_1": "etesanti ekantavādā. Tenāha “ekaṃyeva vadantī”ti, abhinnavādāti attho. Ekācārāti",
  "tika-s0102t:1178_2": "samānācārā. Ekaladdhikāti samānaladdhikā. Ekapariyosānāti samānaniṭṭhānā.",
  "tika-s0102t:1179_0": "Iti sakko pubbe attanā sutaṃ puthusamaṇabrāhmaṇānaṃ nānāvādā cāraladdhiniṭṭhānaṃ",
  "tika-s0102t:1179_1": "idāni saccapaṭivedhena asārato ñatvā ṭhito, tassa kāraṇaṃ ñātukāmo tameva tāva byatirekamukhena",
  "tika-s0102t:1179_2": "pucchati “sabbeva dhammā nu kho”tiādinā.",
  "tika-s0102t:1180_0": "Dhātūti ajjhāsayadhātu uttarapadalopena vuttā, ajjhāsayadhātūti ca atthato ajjhāsayo",
  "tika-s0102t:1180_1": "evāti āha “anekajjhāsayo nānajjhāsayo”ti. “Ekasmiṃ gantukāme eko ṭhātukāmo hotī”ti",
  "tika-s0102t:1180_2": "idaṃ nidassanavasena vuttaṃ iriyāpathepi nāma sattā ekajjhāsayā dullabhā, pageva",
  "tika-s0102t:1180_3": "laddhīsūti dassanatthaṃ. Yaṃ yadeva ajjhāsayanti yaṃ yameva sassatādiajjhāsayaṃ.",
  "tika-s0102t:1180_4": "Abhinivisantīti taṃ taṃ laddhiṃ diṭṭhābhinivesavasena abhimukhā hutvā duppaṭinissaggibhāvena",
  "tika-s0102t:1180_5": "nivisanti, ādānaggāhaṃ gaṇhanti. Thāmena ca parāmāsena cāti diṭṭhithāmena ca diṭṭhiparāmāsena",
  "tika-s0102t:1180_6": "ca. Suṭṭhu gaṇhitvāti ativiya daḷhaggāhaṃ gaṇhitvā. Voharantīti yathābhiniviṭṭhaṃ",
  "tika-s0102t:1180_7": "diṭṭhivādaṃ paññāpenti pare hi gāhenti patiṭṭhapenti. Tenāha “kathenti dīpenti kittentī”ti, ugghosentīti attho.",
  "tika-s0102t:1181_0": "Antaṃ atītā accantā, accantā niṭṭhā etesanti accantaniṭṭhā. Sabbesanti sabbesaṃ samaṇabrāhmaṇānaṃ.",
  "tika-s0102t:1181_1": "Yogakkhemotipi nibbānaṃ catūhipi yogehi anuppaduṭṭhattā. “Accantayogakkhemā”ti vattabbe",
  "tika-s0102t:1181_2": "i-kārena niddesena “accantayogakkhemī”ti vuttaṃ, accantayogakkhemo vā etesaṃ atthīti",
  "tika-s0102t:1181_3": "accantayogakkhemīti. Caranti upagacchanti, adhigacchantīti attho. Pariyassati parikkhissati",
  "tika-s0102t:1181_4": "vaṭṭadukkhantaṃ āgammāti pariyosānantipi nibbānassa nāmaṃ.",
  "tika-s0102t:1182": "Saṅkhiṇātīti samucchindanena khepeti. Vināsetīti tato eva sabbaso adassanaṃ pāpeti. Vimuttāti vaṭṭadukkhato accantaniggamena visesena muttā.",
  "tika-s0102t:1183_0": "“Issāmacchariyaṃ eko pañho”ti kasmā vuttaṃ, nanu issāmacchariyaṃ vissajjananti? Saccametaṃ,",
  "tika-s0102t:1183_1": "yo pana ñātuṃ icchito attho, so pañho. So eva ca vissajjīyatīti nāyaṃ doso, aññathā",
  "tika-s0102t:1183_2": "ambaṃ puṭṭhassa labujaṃ byākaraṇaṃ viya siyā, evaṃ pañhasīsena pañhabyākaraṇaṃ vadati.",
  "tika-s0102t:1183_3": "Tathā hi “piyāppiya”ntiādinā vissajjanapadāneva gahitāni, “piyāppiyaṃ eko”tiādīsupi",
  "tika-s0102t:1183_4": "eseva nayo. Papañcasaññāti saññāsīsena papañcā eva vuttāti āha “papañco eko”ti. Ettha",
  "tika-s0102t:1183_5": "ca yathā pātimokkhasaṃvarapucchā kāyasamācārādivibhāgena vissajjitattā tayo pañhā",
  "tika-s0102t:1183_6": "jātā, evaṃ indriyasaṃvarapucchā rūpādivibhāgena vissajjitattā cha pañhā siyuṃ. Tathā",
  "tika-s0102t:1183_7": "sati ekūnavīsati pucchā siyuṃ, atha indriyasaṃvaratāsāmaññena ekova pañho kato, evaṃ",
  "tika-s0102t:1183_8": "sati pātimokkhasaṃvarapucchābhāvasāmaññena tepi tayo ekova pañhoti sabbeva dvādaseva",
  "tika-s0102t:1183_9": "pañhā bhaveyyunti? Nayidamevaṃ. Yasmā kāyasamācārādīsu vibhajja vuccamānesu mahāvisayatāya",
  "tika-s0102t:1183_10": "aparimāṇo vibhāgo sambhavati vissajjetuṃ. Sakalampi vinayapiṭakaṃ tassa niddeso.",
  "tika-s0102t:1183_11": "Rūpādīsu pana vibhajja vuccamānesu appavisayatāya na tādiso vibhāgo sambhavati vissajjetuṃ.",
  "tika-s0102t:1183_12": "Iti mahāvisayatāya pātimokkhasaṃvarapucchā tayo pañhā katā, indriyasaṃvarapucchā",
  "tika-s0102t:1183_13": "pana appavisayatāya ekova pañho kato. Tena vuttaṃ “cuddasa mahāpañhā”ti.",
  "tika-s0102t:1184_0": "367. Calanaṭṭhenāti kampanaṭṭhena. Taṇhā hi kāmarāgarūparāgaarūparāgādivasena pavattiyā",
  "tika-s0102t:1184_1": "anavaṭṭhitatāya sayampi calati, yattha uppannā, tampi santānaṃ bhavādīsu parikaḍḍhanena",
  "tika-s0102t:1184_2": "cāleti, tasmā calanaṭṭhena taṇhā ejā nāma. Pīḷanaṭṭhenāti vibādhanaṭṭhena tassa tassa",
  "tika-s0102t:1184_3": "dukkhassa hetubhāvena. Padussanaṭṭhenāti adhammarāgādibhāvena, sammukhaparaṃmukhena,",
  "tika-s0102t:1184_4": "kilesāsucipaggharaṇena ca pakārato dussanaṭṭhena gaṇḍo. Anuppaviṭṭhaṭṭhenāti āsayassa",
  "tika-s0102t:1184_5": "dunnīharaṇīyabhāvena anuppavisanaṭṭhena. Kaḍḍhati attano ca ruciyā upaneti. Uccāvacanti",
  "tika-s0102t:1184_6": "paṇītabhāvaṃ, nihīnabhāvañca. Yesu samaṇabrāhmaṇesu. “Yesāha”ntipi pāḷi, tassā keci",
  "tika-s0102t:1184_7": "“yesaṃ aha”nti atthaṃ vadanti. Evanti sutānurūpaṃ, uggahānurūpañca. “Ahaṃ kho pana",
  "tika-s0102t:1184_8": "bhante aññesaṃ samaṇabrāhmaṇānaṃ dhammācariyo hontopi bhagavato sāvako…pe… sambodhiparāyaṇo”ti",
  "tika-s0102t:1184_9": "evaṃ attano sotāpannabhāvaṃ jānāpeti.",
  "tika-s0102t:1185": "Somanassapaṭilābhakathāvaṇṇanā",
  "tika-s0102t:1186_0": "368. Samāpannoti samogāḷho pavattasampahāro viyātibyūḷho. Jiniṃsūti yathā asurā puna",
  "tika-s0102t:1186_1": "sīsaṃ ukkhipituṃ nāsakkhiṃsu, evaṃ devā vijiniṃsuyevāti dassento āha “devā puna apaccāgamanāya",
  "tika-s0102t:1186_2": "asure jiniṃsū”ti. Tādiso hissa jayo sātisayaṃ vedapaṭilābhāya ahosi. Duvidhampi ojanti",
  "tika-s0102t:1186_3": "dibbaṃ, asuraṃ cāti dvippakārampi ojaṃ. Devāyeva paribhuñjissanti asurānaṃ pavesābhāvato.",
  "tika-s0102t:1186_4": "Daṇḍassa avacaraṇaṃ āvaraṇaṃ daṇḍāvacaro, saha daṇḍāvacarenāti sadaṇḍāvacaro, daṇḍena",
  "tika-s0102t:1186_5": "paharitvā vā āvaritvā vā sādhetabbanti attho.",
  "tika-s0102t:1187": "369. Imasmiṃyeva okāseti imissameva indasālaguhāyaṃ. Devabhūtassa meti pubbepi devabhūtassa sakkasseva me bhūtassa. Satoti idānipi sakkasseva sato punarāyu ca me laddho.",
  "tika-s0102t:1188_0": "Diviyā kāyāti dibbā, khandhapañcakasaṅkhātā kāyāti āha “dibbā attabhāvā”ti. “Amūḷho",
  "tika-s0102t:1188_1": "gabbhaṃ essāmī”ti iminā ariyasāvakānaṃ andhaputhujjanānaṃ viya sammohamaraṇaṃ, asampajānagabbhokkamanañca",
  "tika-s0102t:1188_2": "natthi, atha kho asammohamaraṇañceva sampajānagabbhokkamanañca hotīti dasseti. Ariyasāvakā",
  "tika-s0102t:1188_3": "niyatagatikattā sugatīsu eva uppajjanti, tatthāpi manussesu uppajjantā uḷāresu eva",
  "tika-s0102t:1188_4": "kulesu paṭisandhiṃ gaṇhissanti, sakkassāpi tādiso ajjhāsayo. Tena vuttaṃ pāḷiyaṃ",
  "tika-s0102t:1188_5": "“yattha me ramatī mano”ti, taṃ sandhāyāha “yattha me”tiādi. Sakko pana attano dibbānubhāvenāpi",
  "tika-s0102t:1188_6": "tādisaṃ jānituṃ sakkotiyeva.",
  "tika-s0102t:1189": "Kāraṇenāti yuttena ariyasāvakabhāvassa anucchavikena. Tenāha “samenā”ti.",
  "tika-s0102t:1190_0": "Sakadāgāmimaggaṃ sandhāya vadati chaṭṭhe atthavase anāgāmimaggassa vakkhamānattā.",
  "tika-s0102t:1190_1": "Ājānitukāmoti appattaṃ visesaṃ paṭivijjhitukāmo. Manussaloke anto bhavissati puna",
  "tika-s0102t:1190_2": "mānussūpapattiyā abhāvato.",
  "tika-s0102t:1191": "Punadevāti manussesu uppanno tato cavitvā punadeva. Imasmiṃ tāvatiṃsadevalokasmiṃ. Uttamo, kīdisoti āha “sakko”tiādi.",
  "tika-s0102t:1192_0": "Antime bhaveti mama sabbabhavesu antime sabbapariyosāne bhave. “Āyunā”ti iminā ca",
  "tika-s0102t:1192_1": "taṃsahabhāvino sabbepi vaṇṇādike saṅgaṇhāti. “Paññāyā”ti ca iminā sabbepi saddhāsativīriyādike.",
  "tika-s0102t:1192_2": "Tasmiṃ attabhāveti tasmiṃ sabbantime sakkattabhāve. Akaniṭṭhagāmī hutvāti antarāyaparinibbāyiādibhāvaṃ",
  "tika-s0102t:1192_3": "anupagantvā ekaṃsato uddhaṃsoto akaniṭṭhagāmī eva hutvā. Tato eva anukkamena avihādīsu",
  "tika-s0102t:1192_4": "nibbattanto. Evamāhāti “so nivāso bhavissatī”ti evamāha. “Avihādīsu…pe… nibbattissatī”ti",
  "tika-s0102t:1192_5": "saṅkhepato vuttamatthaṃ vivarituṃ “esa kirā”tiādi vuttaṃ. Ayañca nayo na kevalaṃ",
  "tika-s0102t:1192_6": "sakkasseva, atha kho mahāseṭṭhimahāupāsikānampi hotiyevāti dassento “sakko devarājā”tiādimāha.",
  "tika-s0102t:1193_0": "370. Bhavasampattinibbānasampattīnaṃ vasena aparipuṇṇajjhāsayatāya aniṭṭhitamanoratho",
  "tika-s0102t:1193_1": "taṃ taṃ pattukāmoyeva hutvā ṭhito. Ye ca samaṇeti ye ca pabbajite. Pavivittavihārinoti",
  "tika-s0102t:1193_2": "“anekavivekattayaṃ paribrūhetvā viharantī”ti maññāmi.",
  "tika-s0102t:1194_0": "Sampādanāti maggassa upasampādanaṃ tassa sampāpanaṃ sammadeva pāpanaṃ. Virādhanāti",
  "tika-s0102t:1194_1": "anārādhanā anupāyapaṭipatti. Na sambhontīti anabhisambhuṇanti. Yathāpucchite atthe",
  "tika-s0102t:1194_2": "anabhisambhuṇanaṃ nāma sammā kathetuṃ asamatthatā evāti āha “sampādetvā kathetuṃ na sakkontī”ti.",
  "tika-s0102t:1195_0": "Tasmāti yasmā ādiccena samānagottatāya. Tenevāha “ādicca nāma gottenā”ti, tasmā.",
  "tika-s0102t:1195_1": "Ādicco bandhu etassāti ādiccabandhu, atha vā ādiccassa bandhūti ādiccabandhu, bhagavā,",
  "tika-s0102t:1195_2": "taṃ ādiccabandhunaṃ. Ādicco hi sotāpannatāya bhagavato orasaputto. Tenevāha –",
  "tika-s0102t:1196": "“Yo andhakāre tamasi pabhaṅkaro,",
  "tika-s0102t:1197": "Verocano maṇḍalī uggatejo;",
  "tika-s0102t:1198": "Mā rāhu gilī caraṃ antalikkhe,",
  "tika-s0102t:1199": "Pajaṃ mamaṃ rāhu pamuñca sūriya”nti. ;",
  "tika-s0102t:1200": "Sāmanti sāmaṃpayogaṃ, satthu pana sāvakassa sāmaṃpayogo nāma sanipāto evāti āha “namakkāraṃ karomā”ti.",
  "tika-s0102t:1201_0": "371. Parāmasitvāti “imāya nāma pathaviyaṃ nisinnena mayā ayaṃ acchariyadhammo adhigato”ti",
  "tika-s0102t:1201_1": "somanassajāto, “imāya nāma pathaviyaṃ evaṃ acchariyabbhutaṃ buddharatanaṃ uppanna”nti",
  "tika-s0102t:1201_2": "acchariyabbhutacittajāto ca pathaviṃ parāmasitvā. Patthitapañhāti dīgharattānusayitasaṃsayasamugghātatthaṃ",
  "tika-s0102t:1201_3": "“kadā nu kho bhagavantaṃ pucchituṃ labhāmī”ti evaṃ abhipatthitapañhā. Yaṃ panettha",
  "tika-s0102t:1201_4": "atthato na vibhattaṃ, taṃ suviññeyyamevāti.",
  "tika-s0102t:1202": "Sakkapañhasuttavaṇṇanāya līnatthappakāsanā.",
  "tika-s0102t:1203": "9. Mahāsatipaṭṭhānasuttavaṇṇanā",
  "tika-s0102t:1204": "Uddesavārakathāvaṇṇanā",
  "tika-s0102t:1205_0": "373. “Kasmā bhagavā idaṃ suttamabhāsī”ti asādhāraṇaṃ samuṭṭhānaṃ pucchati, sādhāraṇaṃ",
  "tika-s0102t:1205_1": "pana “pākaṭa”nti anāmasitvā “kururaṭṭhavāsīna”ntiādi vuttaṃ. Samuṭṭhānanti hi desanānidānaṃ,",
  "tika-s0102t:1205_2": "taṃ sādhāraṇāsādhāraṇabhedato duvidhaṃ, sādhāraṇampi ajjhattikabāhirabhedato duvidhaṃ.",
  "tika-s0102t:1205_3": "Tattha sādhāraṇaṃ ajjhattikaṃ samuṭṭhānaṃ nāma bhagavato mahākaruṇā. Tāya hi samussāhitassa",
  "tika-s0102t:1205_4": "bhagavato veneyyānaṃ dhammadesanāya cittaṃ udapādi. Yathāha “sattesu ca kāruññataṃ",
  "tika-s0102t:1205_5": "paṭicca buddhacakkhunā lokaṃ volokesī”tiādi. bāhiraṃ pana sādhāraṇaṃ samuṭṭhānaṃ",
  "tika-s0102t:1205_6": "nāma dasasahassamahābrahmaparivārassa sahampatimahābrahmuno ajjhesanaṃ. Tathā cāha",
  "tika-s0102t:1205_7": "“brahmuno ca ajjhesanaṃ viditvā”ti. tadajjhesanuttarakālañhi dhammapaccavekkhaṇājanitaṃ",
  "tika-s0102t:1205_8": "appossukkataṃ paṭipassambhetvā bhagavā dhammaṃ desetuṃ ussāhajāto ahosi. Yathā ca",
  "tika-s0102t:1205_9": "mahākaruṇā, evaṃ dasabalañāṇādayo ca desanāya ajjhattasamuṭṭhānabhāve vattabbā. Sabbañhi",
  "tika-s0102t:1205_10": "ñeyyadhammaṃ, tesaṃ desetabbappakāraṃ, sattānañca āsayānusayādiṃ yāthāvato jānitvā",
  "tika-s0102t:1205_11": "bhagavā ṭhānāṭṭhānādīsu kosallena veneyyajjhāsayānurūpaṃ vicittanayadesanaṃ pavattesīti.",
  "tika-s0102t:1205_12": "Asādhāraṇampi ajjhattikabāhirabhedato duvidhameva. Tattha ajjhattikaṃ yāya mahākaruṇāya,",
  "tika-s0102t:1205_13": "yena ca desanāñāṇena idaṃ suttaṃ pavattitaṃ, tadubhayaṃ veditabbaṃ, bāhiraṃ pana",
  "tika-s0102t:1205_14": "dassetuṃ “kururaṭṭhavāsīna”ntiādimāha. Tena vuttaṃ “asādhāraṇaṃ samuṭṭhānaṃ pucchatī”ti,",
  "tika-s0102t:1205_15": "tena “attajjhāsayādīsu catūsu suttanikkhepesu kataroya”nti suttanikkhepo pucchito",
  "tika-s0102t:1205_16": "hotīti itaro “kururaṭṭhavāsīna”ntiādinā “parajjhāsayoyaṃ suttanikkhepo”ti dasseti.",
  "tika-s0102t:1206_0": "Kururaṭṭhaṃ kira tadā taṃnivāsisattānaṃ yonisomanasikāravantatādinā yebhuyyena suppaṭipannatāya,",
  "tika-s0102t:1206_1": "pubbe ca katapuññatābalena tadā utuādisampattiyuttameva ahosi. Tena vuttaṃ “utupaccayādisampannattā”ti.",
  "tika-s0102t:1206_2": "Ādi-saddena bhojanādisampattiṃ saṅgaṇhāti. Keci pana “pubbe pavattakuruvattadhammānuṭṭhānavāsanāya",
  "tika-s0102t:1206_3": "uttarakuru viya yebhuyyena utuādisampannameva hontaṃ bhagavato kāle sātisayaṃ utusappāyādiyuttaṃ",
  "tika-s0102t:1206_4": "taṃ raṭṭhaṃ ahosī”ti vadanti. Cittasarīrakallatāyāti cittassa, sarīrassa ca arogatāya.",
  "tika-s0102t:1206_5": "Anuggahitapaññābalāti laddhūpakārañāṇānubhāvā, anu anu vā āciṇṇapaññātejā. Ekavīsatiyā",
  "tika-s0102t:1206_6": "ṭhānesuti kāyānupassanāvasena cuddasasu ṭhānesu, vedanānupassanāvasena ekasmiṃ ṭhāne,",
  "tika-s0102t:1206_7": "tathā cittānupassanāvasena, dhammānupassanāvasena pañcasu ṭhānesūti evaṃ ekavīsatiyā",
  "tika-s0102t:1206_8": "ṭhānesu. Kammaṭṭhānaṃ arahatte pakkhipitvāti catusaccakammaṭṭhānaṃ yathā arahattaṃ",
  "tika-s0102t:1206_9": "pāpeti, evaṃ desanāvasena arahatte pakkhipitvā. Suvaṇṇacaṅkoṭakasuvaṇṇamañjūsāsu",
  "tika-s0102t:1206_10": "pakkhittāni sumanacampakādinānāpupphāni, maṇimuttādisattaratanāni ca yathā bhājanasampattiyā",
  "tika-s0102t:1206_11": "savisesaṃ sobhanti, kiccakarāni ca honti manuññabhāvato, evaṃ sīladassanādisampattiyā",
  "tika-s0102t:1206_12": "bhājanavisesabhūtāya kururaṭṭhavāsiparisāya desitā bhagavato ayaṃ desanā bhiyyoso",
  "tika-s0102t:1206_13": "mattāya sobhati, kiccakārī ca hotīti imamatthaṃ dasseti “yathā hi puriso”tiādinā. Etthāti kururaṭṭhe.",
  "tika-s0102t:1207": "Pakatiyāti sarasatopi, imissā satipaṭṭhānasuttadesanāya pubbepīti adhippāyo. Anuyuttā viharanti satthu desanānusārato bhāvanānuyogaṃ.",
  "tika-s0102t:1208_0": "Vissaṭṭhaattabhāvenāti aniccādivasena kismiñci yonisomanasikāre cittaṃ aniyojetvā",
  "tika-s0102t:1208_1": "rūpādiārammaṇe abhirativasena vissaṭṭhacittena bhavituṃ na vaṭṭati, pamādavihāraṃ",
  "tika-s0102t:1208_2": "pahāya appamattena bhavitabbanti adhippāyo.",
  "tika-s0102t:1209_0": "Ekāyanoti ettha ayana-saddo maggapariyāyo. Na kevalaṃ ayanameva, atha kho aññepi",
  "tika-s0102t:1209_1": "bahū maggapariyāyāti paduddhāraṃ karonto “maggassa hī”ti ādiṃ vatvā yadi maggapariyāyo",
  "tika-s0102t:1209_2": "ayana-saddo, kasmā puna “maggo”ti vuttanti codanaṃ sandhāyāha “tasmā”tiādi. Tattha",
  "tika-s0102t:1209_3": "ekamaggoti eko eva maggo. Na hi nibbānagāmimaggo añño atthīti. Nanu satipaṭṭhānaṃ",
  "tika-s0102t:1209_4": "idha maggoti adhippetaṃ, tadaññe ca bahū maggadhammā atthīti? Saccaṃ atthi, te pana",
  "tika-s0102t:1209_5": "satipaṭṭhānaggahaṇeneva gahitā tadavinābhāvato. Tathā hi ñāṇavīriyādayo niddese gahitā,",
  "tika-s0102t:1209_6": "uddese pana satiyā eva gahaṇaṃ veneyyajjhāsayavasenāti daṭṭhabbaṃ. “Na dvidhāpathabhūto”ti",
  "tika-s0102t:1209_7": "iminā imassa maggassa anekamaggabhāvābhāvaṃ viya anibbānagāmibhāvābhāvañca dasseti.",
  "tika-s0102t:1209_8": "Ekenāti asahāyena. Asahāyatā ca duvidhā attadutiyatābhāvena vā, yā “vūpakaṭṭhakāyatā”ti",
  "tika-s0102t:1209_9": "vuccati, taṇhādutiyatābhāvena vā, yā “pavivittacittatā”ti vuccati. Tenāha “vūpakaṭṭhena",
  "tika-s0102t:1209_10": "pavivittacittenā”ti. Seṭṭhopi loke “eko”ti vuccati “yāva pare ekāhaṃ vo karomī”tiādīsūti",
  "tika-s0102t:1209_11": "āha “ekassāti seṭṭhassā”ti. Yadi saṃsārato nissaraṇaṭṭho ayanaṭṭho, aññesampi upanissayasampannānaṃ",
  "tika-s0102t:1209_12": "sādhāraṇato, kathaṃ bhagavatoti āha “kiñcāpī”tiādi. Imasmiṃ khoti ettha kho-saddo",
  "tika-s0102t:1209_13": "avadhāraṇe, tasmā imasmiṃ yevāti attho. Desanābhedoyeva heso, yadidaṃ “maggo”ti vā",
  "tika-s0102t:1209_14": "“ayano”ti vā. Ayana-saddo vā kammakaraṇādivibhāgo. Tenāha “atthato pana eko vā”ti.",
  "tika-s0102t:1210_0": "Nānāmukhabhāvanānayappavattoti kāyānupassanādimukhena tatthāpi ānāpānādimukhena bhāvanānayena",
  "tika-s0102t:1210_1": "pavatto. Ekāyananti ekagāminaṃ, nibbānagāminanti attho. Nibbānañhi adutiyabhāvato,",
  "tika-s0102t:1210_2": "seṭṭhabhāvato ca “eka”nti vuccati. Yathāha “ekañhi saccaṃ na dutīyamatthī”ti. “Yāvatā",
  "tika-s0102t:1210_3": "bhikkhave dhammā saṅkhatā vā asaṅkhatā vā virāgo tesaṃ aggaṃ akkhāyatī”ti. khayo",
  "tika-s0102t:1210_4": "eva antoti khayanto, jātiyā khayantaṃ diṭṭhavāti jātikhayantadassī. Avibhāgena sabbepi",
  "tika-s0102t:1210_5": "satte hitena anukampatīti hitānukampī. Atariṃsūti tariṃsu. Pubbeti purimakā buddhā, pubbe vā atītakāle.",
  "tika-s0102t:1211_0": "Tanti tesaṃ vacanaṃ, taṃ vā kiriyāvuttivācakattaṃ na yujjati. Na hi saṅkheyyappadhānatāya",
  "tika-s0102t:1211_1": "sattavācino ekasaddassa kiriyāvuttivācakatā atthi. “Sakimpi uddhaṃ gaccheyyā”tiādīsu",
  "tika-s0102t:1211_2": "viya sakiṃ ayanoti iminā byañjanena bhavitabbaṃ. Evamatthaṃ yojetvāti “ekaṃ ayanaṃ",
  "tika-s0102t:1211_3": "assā”ti evaṃ samāsapadatthaṃ yojetvā. Ubhayathāpīti purimanayena, pacchimanayena",
  "tika-s0102t:1211_4": "ca. Na yujjati idhādhippetamaggassa anekavāraṃ pavattisabbhāvato. Tenāha “kasmā”tiādi.",
  "tika-s0102t:1211_5": "“Anekavārampi ayatī”ti purimanayassa ayuttatādassanaṃ, “anekañcassa ayanaṃ hotī”ti pacchimanayassa.",
  "tika-s0102t:1212_0": "Imasmiṃ padeti “ekāyano ayaṃ bhikkhave maggo”ti imasmiṃ vākye, imasmiṃ vā “pubbabhāgamaggo,",
  "tika-s0102t:1212_1": "lokuttaramaggo”ti vidhānapade. Missakamaggoti lokiyena missako lokuttaramaggo. Visuddhiādīnaṃ",
  "tika-s0102t:1212_2": "nippariyāyahetukaṃ saṅgaṇhanto ācariyatthero “missakamaggo”ti āha. Itaro pariyāyahetu",
  "tika-s0102t:1212_3": "idhādhippetoti “pubbabhāgamaggo”ti avoca.",
  "tika-s0102t:1213_0": "Saddaṃ sutvāti “kālo bhante dhammasavanāyā”ti kālārocanasaddaṃ paccakkhato, paramparāya",
  "tika-s0102t:1213_1": "ca sutvā. Evaṃ ukkhipitvāti evaṃ “sundaraṃ manoharaṃ imaṃ kathaṃ chaḍḍemā”ti achaḍḍentā",
  "tika-s0102t:1213_2": "ucchubhāraṃ viya paggahetvā na vicaranti. Āluḷetīti viluḷito ākulo hotīti attho.",
  "tika-s0102t:1213_3": "Ekāyanamaggo vuccati pubbabhāgasatipaṭṭhānamaggoti ettāvatā idhādhippetatthe siddhe",
  "tika-s0102t:1213_4": "tasseva alaṅkāratthaṃ so pana yassa pubbabhāgamaggo, taṃ dassetuṃ “maggānaṭṭhaṅgiko”tiādikā",
  "tika-s0102t:1213_5": "gāthāpi paṭisambhidāmaggatova ānetvā ṭhapitā.",
  "tika-s0102t:1214_0": "Nibbānagamanaṭṭhenāti nibbānaṃ gacchati adhigacchati etenāti nibbānagamanaṃ,soyeva",
  "tika-s0102t:1214_1": "aviparītasabhāvatāya attho, tena nibbānagamanaṭṭhena, nibbānādhigamūpāyatāyāti attho.",
  "tika-s0102t:1214_2": "Magganīyaṭṭhenāti gavesitabbatāya. “Gamanīyaṭṭhenā”ti vā pāṭho, upagantabbatāyāti",
  "tika-s0102t:1214_3": "attho. “Rāgādīhī”ti iminā rāgadosamohānaṃyeva gahaṇaṃ “rāgo malaṃ, doso malaṃ, moho",
  "tika-s0102t:1214_4": "mala”nti vacanato. “Abhijjhāvisamalobhādīhī”ti pana iminā sabbesampi upakkilesānaṃ",
  "tika-s0102t:1214_5": "saṅgaṇhanatthaṃ te visuṃ uddhaṭā. “Sattānaṃ visuddhiyā”ti vuttassa atthassa ekantikataṃ",
  "tika-s0102t:1214_6": "dassento “tathā hī”tiādimāha. Kāmaṃ “visuddhiyā”ti sāmaññajotanā, cittasseva pana",
  "tika-s0102t:1214_7": "visuddhi idhādhippetāti dassetuṃ “rūpamalavasena panā”tiādi vuttaṃ. Na kevalaṃ aṭṭhakathāvacanameva,",
  "tika-s0102t:1214_8": "atha kho idaṃ ettha āhacca bhāsitanti dassento “tathā hī”tiādimāha.",
  "tika-s0102t:1215_0": "Sā panāyaṃ cittavisuddhi sijjhamānā yasmā sokādīnaṃ anuppādāya saṃvattati, tasmā",
  "tika-s0102t:1215_1": "vuttaṃ “sokaparidevānaṃ samatikkamāyā”tiādi. Tattha socanaṃ ñātibyasanādinimittaṃ",
  "tika-s0102t:1215_2": "cetaso santāpo antonijjhānaṃ soko. Ñātibyasanādinimittameva sokāvatiṇṇato “kahaṃ",
  "tika-s0102t:1215_3": "ekaputtaka kahaṃ ekaputtakā”tiādinā paridevanavasena vācāvippalāpo paridavanaṃ paridevo.",
  "tika-s0102t:1215_4": "Āyatiṃ anuppajjanaṃ idha samatikkamoti āha “pahānāyā”ti. Taṃ panassa samatikkamāvahataṃ",
  "tika-s0102t:1215_5": "nidassanavasena dassento “ayañhī”tiādimāha.",
  "tika-s0102t:1216_0": "Tattha yaṃ pubbe, taṃ visodhehīti atītesu khandhesu taṇhāsaṃkilesavisodhanaṃ vuttaṃ.",
  "tika-s0102t:1216_1": "Pacchāti parato. Teti tuyhaṃ. Māhūti mā ahu. Kiñcananti rāgādikiñcanaṃ, etena anāgatesu",
  "tika-s0102t:1216_2": "khandhesu saṃkilesavisodhanaṃ vuttaṃ. Majjheti tadubhayavemajjhe. No ce gahessasīti",
  "tika-s0102t:1216_3": "na upādiyissasi ce, etena paccuppanne khandhappabandhe upādānappavatti vuttā. Upasanto",
  "tika-s0102t:1216_4": "carissasīti evaṃ addhattayagatasaṃkilesavisodhane sati nibbutasabbapariḷāhatāya upasanto",
  "tika-s0102t:1216_5": "hutvā viharissasīti arahattanikūṭena gāthaṃ niṭṭhapesi. Tenāha “imaṃ gātha”ntiādi.",
  "tika-s0102t:1217_0": "Puttāti orasā, aññepi vā dinnakakittimādayo ye keci. Pitāti janako, aññepi vā pituṭṭhāniyā.",
  "tika-s0102t:1217_1": "Bandhavāti ñātakā. Ayañhettha attho – puttā vā pitā vā bandhavā vā antakena maccunā",
  "tika-s0102t:1217_2": "adhipannassa abhibhūtassa maraṇato tāṇāya na honti. Kasmā? Natthi ñātīsu tāṇatāti.",
  "tika-s0102t:1217_3": "Na hi ñātīnaṃ vasena maraṇato ārakkhā atthi, tasmā paṭācāre “ubho puttā kālaṅkatā”tiādinā",
  "tika-s0102t:1217_4": "mā niratthakaṃ paridevi, dhammaṃyeva pana yāthāvato passāti adhippāyo. Sotāpattiphale",
  "tika-s0102t:1217_5": "patiṭṭhitāti yathānulomaṃ pavattitāya sāmukkaṃsikāya dhammadesanāya pariyosāne sahassanayapaṭimaṇḍite",
  "tika-s0102t:1217_6": "sotāpattiphale patiṭṭhahi. Kathaṃ panāyaṃ satipaṭṭhānamaggavasena sotāpattiphale",
  "tika-s0102t:1217_7": "patiṭṭhāsīti āha “yasmā panā”tiādi. Na hi catusaccakammaṭṭhānakathāya vinā sāvakānaṃ",
  "tika-s0102t:1217_8": "ariyamaggādhigamo atthi. “Imaṃ gāthaṃ sutvā”ti panidaṃ sokavinodanavasena pavattitāya",
  "tika-s0102t:1217_9": "gāthāya paṭhamaṃ sutattā vuttaṃ, sāpi hi saccadesanāya parivārabandhā eva aniccatākathāti",
  "tika-s0102t:1217_10": "katvā. Itaragāthāyaṃ pana vattabbameva natthi. Bhāvanāti paññābhāvanā. Sā hi idha",
  "tika-s0102t:1217_11": "adhippetā. Tasmāti yasmā rūpādīnaṃ aniccādito anupassanāpi satipaṭṭhānabhāvanāva,",
  "tika-s0102t:1217_12": "tasmā. Tepīti santatimahāmattapaṭācārāpi.",
  "tika-s0102t:1218_0": "Pañcasate coreti satasatacoraparivāre pañcacore paṭipāṭiyā pesesi, te araññaṃ pavisitvā",
  "tika-s0102t:1218_1": "theraṃ pariyesantā anukkamena therassa samīpe samāgacchiṃsu. Tenāha “te gantvā theraṃ",
  "tika-s0102t:1218_2": "parivāretvā nisīdiṃsū”ti. Vedanaṃ vikkhambhetvāti ūruṭṭhibhedapaccayaṃ dukkhavedanaṃ",
  "tika-s0102t:1218_3": "amanasikārena vinodetvā. Pītipāmojjaṃ uppajji vippaṭisāralesassapi asambhavato. Tenāha",
  "tika-s0102t:1218_4": "“parisuddhaṃ sīlaṃ nissāyā”ti. Therassa hi sīlaṃ paccavekkhato parisuddhaṃ sīlaṃ",
  "tika-s0102t:1218_5": "nissāya uḷāraṃ pītipāmojjaṃ uppajjamānaṃ ūruṭṭhibhedajanitaṃ dukkhavedanaṃ vikkhambhesi.",
  "tika-s0102t:1218_6": "Tiyāmarattinti accantasaṃyoge upayogavacanaṃ, tenassa vipassanāyaṃ appamādaṃ, paṭipattiussukkāpanañca",
  "tika-s0102t:1218_7": "dasseti. Pādānīti pāde. Saṃyamessāmīti saññapessāmi, saññattiṃ karissāmīti attho.",
  "tika-s0102t:1218_8": "Aṭṭiyāmīti jigucchāmi. Harāyāmīti lajjāmi. Vipassisanti sampassiṃ.",
  "tika-s0102t:1219_0": "Pacalāyantānanti pacalāyikānaṃ niddaṃ upagatānaṃ. Agatinti agocaraṃ. Vatasampannoti",
  "tika-s0102t:1219_1": "dhutaguṇasampanno. Pamādanti pacalāyanaṃ sandhāyāha. Oruddhamānasoti uparuddhaadhicitto.",
  "tika-s0102t:1219_2": "Pañjarasminti sarīre. Sarīrañhi nhārusambandhaaṭṭhisaṅghāṭatāya idha “pañjara”nti vuttaṃ.",
  "tika-s0102t:1220_0": "Pītavaṇṇāya pana paṭākāya kāyaṃ pariharaṇato, mallayuddhacittakatāya ca “pītamallo”ti",
  "tika-s0102t:1220_1": "paññāto pabbajitvā pītamallatthero nāma jāto. Tīsu rajjesūti paṇḍucoḷagoḷarajjesu.",
  "tika-s0102t:1220_2": "“Sabbamallā sīhaḷadīpe sakkārasammānaṃ labhantī”ti tambapaṇṇidīpaṃ āgamma. Taṃyeva",
  "tika-s0102t:1220_3": "aṅkusaṃ katvāti “rūpādayo ‘mamā’ti na gahetabbā”ti natumhākavaggena pakāsitamatthaṃ",
  "tika-s0102t:1220_4": "attano cittamattahatthino aṅkusaṃ katvā. Pādesu avahantesūti ativelaṃ caṅkamanena",
  "tika-s0102t:1220_5": "akkamituṃ asamatthesu. Jaṇṇukehi caṅkamati “nisinne niddāya avasaro hotī”ti. Byākaritvāti",
  "tika-s0102t:1220_6": "attano vīriyārambhassa saphalatāpavedanamukhena sabrahmacārīnaṃ tattha ussāhaṃ janento",
  "tika-s0102t:1220_7": "aññaṃ byākaritvā. Bhāsitanti vacanaṃ, kassa pana tanti āha “buddhaseṭṭhassa sabbalokaggavādino”ti.",
  "tika-s0102t:1220_8": "“Na tumhāka”ntiādi tassa pavattiākāradassanaṃ. Tayidaṃ me saṅkhārānaṃ accantavūpasamakāraṇanti",
  "tika-s0102t:1220_9": "dassento “aniccā vatā”ti gāthamāhari, tena idānāhaṃ saṅkhārānaṃ khaṇe khaṇe bhaṅgasaṅkhātassa",
  "tika-s0102t:1220_10": "rogassa abhāvena arogo parinibbutoti dasseti.",
  "tika-s0102t:1221": "Assāti sakkassa. Upapattīti devūpapatti. Puna pākatikāva ahosi sakkabhāveneva upapannattā.",
  "tika-s0102t:1222_0": "Subrahmāti evaṃnāmo. Accharānaṃ nirayūpapattiṃ disvā tato pabhuti satataṃ pavattamānaṃ",
  "tika-s0102t:1222_1": "attano cittutrāsaṃ sandhāyāha “niccaṃ utrastamidaṃ citta”ntiādi. Tattha utrastanti",
  "tika-s0102t:1222_2": "santastaṃ bhītaṃ. Ubbigganti saṃviggaṃ. Utrastanti vā saṃviggaṃ. Ubbigganti bhayavasena",
  "tika-s0102t:1222_3": "saha nissayena sañcalitaṃ. Anuppannesūti anāgatesu. Kiccesūti tesu tesu itikattabbesu.",
  "tika-s0102t:1222_4": "“Kicchesū”ti vā pāṭho, dukkhesūti attho, nimittatthe cetaṃ bhummaṃ, bhāvidukkhanimittanti",
  "tika-s0102t:1222_5": "attho. Uppatitesūti uppannesu kiccesūti yojanā. Tadā attano parivārassa uppannaṃ",
  "tika-s0102t:1222_6": "dukkhaṃ sandhāya vadati.",
  "tika-s0102t:1223_0": "Bojjhāti bodhito, ariyamaggatoti attho. “Aññatrā”ti ca padaṃ apekkhitvā nissakkavacanaṃ,",
  "tika-s0102t:1223_1": "bodhiṃ ṭhapetvāti attho. Sesesupi eseva nayo. Tapasāti tapokammato, tena maggādhigamassa",
  "tika-s0102t:1223_2": "upāyabhūtaṃ sallekhapaṭipadaṃ dasseti. Indriyasaṃvarāti manacchaṭṭhānaṃ indriyānaṃ",
  "tika-s0102t:1223_3": "saṃvaraṇato, etena satisaṃvarasīsena sabbampi saṃvarasīlaṃ, lakkhaṇahāranayena vā",
  "tika-s0102t:1223_4": "sabbampi catupārisuddhisīlaṃ dasseti. Sabbanissaggāti sabbassapi nissajjanato sabbakilesappahānato.",
  "tika-s0102t:1223_5": "Kilesesu hi nissaṭṭhesu kammavaṭṭaṃ, vipākavaṭṭañca nissaṭṭhameva hotīti. Sotthinti",
  "tika-s0102t:1223_6": "khemaṃ anupaddavataṃ.",
  "tika-s0102t:1224_0": "Ñāyati nicchayena kamati nibbānaṃ, taṃ vā ñāyati paṭivijjhīyati etenāti ñāyo, ariyamaggoti",
  "tika-s0102t:1224_1": "āha “ñāyo vuccati ariyo aṭṭhaṅgiko maggo”ti. Taṇhāvānavirahitattāti taṇhāsaṅkhātavānavivittattā.",
  "tika-s0102t:1224_2": "Taṇhā hi khandhehi khandhaṃ, kammunā phalaṃ, sattehi ca dukkhaṃ vinati saṃsibbatīti",
  "tika-s0102t:1224_3": "“vāna”nti vuccati, tayidaṃ natthi ettha vānaṃ, na vā etasmiṃ adhigate puggalassa",
  "tika-s0102t:1224_4": "vānanti nibbānaṃ, asaṅkhatā dhātu. Parappaccayena vinā paccakkhakaraṇaṃ sacchikiriyāti",
  "tika-s0102t:1224_5": "āha “attapaccakkhatāyā”ti.",
  "tika-s0102t:1225_0": "Nanu “visuddhiyā”ti cittavisuddhiyā adhippetattā visuddhiggahaṇenevettha sokasamatikkamādayopi",
  "tika-s0102t:1225_1": "gahitā eva honti, te puna kasmā gahitāti anuyogaṃ sandhāya “tattha kiñcāpī”tiādi",
  "tika-s0102t:1225_2": "vuttaṃ. Sāsanayuttikovideti saccapaṭiccasamuppādādilakkhaṇāyaṃ dhammanītiyaṃ cheke.",
  "tika-s0102t:1225_3": "Taṃ tamatthaṃ ñāpetīti ye ye bodhaneyyapuggalā saṅkhepavitthārādivasena yathā yathā",
  "tika-s0102t:1225_4": "bodhetabbā, attano desanāvilāsena bhagavā te te tathā tathā bodhento taṃ tamatthaṃ",
  "tika-s0102t:1225_5": "ñāpeti. Taṃ taṃ pākaṭaṃ katvā dassentoti atthāpattiṃ agaṇento taṃ tamatthaṃ pākaṭaṃ",
  "tika-s0102t:1225_6": "katvā dassento. Na hi sammāsambuddho atthāpattiñāpakādisādhanīyavacanāti. Saṃvattatīti",
  "tika-s0102t:1225_7": "jāyati, hotīti attho. Yasmā anatikkantasokaparidevassa na kadāci cittavisuddhi atthi",
  "tika-s0102t:1225_8": "sokaparidevasamatikkamanamukheneva cittavisuddhiyā ijjhanato, tasmā āha “sokaparidevānaṃ",
  "tika-s0102t:1225_9": "samatikkamena hotī”ti. Yasmā pana domanassapaccayehi dukkhadhammehi phuṭṭhaṃ puthujjanaṃ",
  "tika-s0102t:1225_10": "sokādayo abhibhavanti, pariññātesu ca tesu te na honti, tasmā vuttaṃ “sokaparidevānaṃ",
  "tika-s0102t:1225_11": "samatikkamo dukkhadomanassānaṃ atthaṅgamenā”ti. Ñāyassāti aggamaggassa, tatiyamaggassa",
  "tika-s0102t:1225_12": "ca. Tadadhigamena hi yathākkamaṃ dukkhadomanassānaṃ atthaṅgamo. Sacchikiriyābhisamayasahabhāvīpi",
  "tika-s0102t:1225_13": "itarābhisamayo tadavinābhāvato sacchikiriyābhisamayahetuko viya vutto. Ñāyassādhigamo",
  "tika-s0102t:1225_14": "nibbānassa sacchikiriyāyāti phalañāṇena vā paccakkhakaraṇaṃ sandhāya vuttaṃ, “nibbānassa",
  "tika-s0102t:1225_15": "sacchikiriyāyā”ti sampadānavacanañcetaṃ daṭṭhabbaṃ.",
  "tika-s0102t:1226_0": "Vaṇṇabhaṇananti pasaṃsāvacanaṃ. Tayidaṃ na idheva, atha kho aññatthāpi satthu āciṇṇaṃ",
  "tika-s0102t:1226_1": "evāti dassento “yatheva hī”tiādimāha. Tattha ādimhi kalyāṇamādi vā kalyāṇaṃ etassāti",
  "tika-s0102t:1226_2": "ādikalyāṇaṃ. Sesapadadvayepi eseva nayo. Atthasampattiyā sātthaṃ. Byañjanasampattiyā",
  "tika-s0102t:1226_3": "sabyañjanaṃ. Sīlādipañcadhammakkhandhapāripūrito, upanetabbassa abhāvato ca kevalaparipuṇṇaṃ.",
  "tika-s0102t:1226_4": "Nirupakkilesato apanetabbassa ca abhāvato parisuddhaṃ. Seṭṭhacariyabhāvato sāsanabrahmacariyaṃ,",
  "tika-s0102t:1226_5": "maggabrahmacariyañca vo pakāsessāmīti. Ayamettha saṅkhepo, vitthāro pana visuddhimagge",
  "tika-s0102t:1226_6": "vuttanayeneva veditabbo. Ariyavaṃsāti ariyānaṃ buddhādīnaṃ vaṃsā paveṇiyo. Aggaññāti",
  "tika-s0102t:1226_7": "aggāti jānitabbā sabbavaṃsehi seṭṭhabhāvato. Rattaññāti cirarattāti jānitabbā. Vaṃsaññāti",
  "tika-s0102t:1226_8": "buddhādīnaṃ vaṃsāti jānitabbā. Porāṇāti purātanā anadhunātanattā. Asaṅkiṇṇāti avikiṇṇā",
  "tika-s0102t:1226_9": "anapanītā. Asaṅkiṇṇapubbāti “kiṃ imehī”ti ariyehi na apanītapubbā. Na saṅkīyantīti",
  "tika-s0102t:1226_10": "idānipi tehi na apanīyanti. Na saṅkīyissantīti anāgatepi tehi na apanīyissanti. Appaṭikuṭṭhā…pe…",
  "tika-s0102t:1226_11": "viññūhīti ye loke viññū samaṇabrāhmaṇā, tehi appaccakkhatā aninditā, agarahitāti",
  "tika-s0102t:1226_12": "attho. “Visuddhiyā”tiādīhīti visuddhiādidīpanehi. Padehīti vākyehi, visuddhiatthatādibhedabhinnehi",
  "tika-s0102t:1226_13": "vā dhammakoṭṭhāsehi. Upaddaveti anatthe. Visuddhinti visujjhanaṃ saṃkilesappahānaṃ.",
  "tika-s0102t:1226_14": "Vācuggatakaraṇaṃ uggaho. Pariyāpuṇanaṃ paricayo. Atthassa hadaye ṭhapanaṃ dhāraṇaṃ.",
  "tika-s0102t:1226_15": "Parivattanaṃ vācanaṃ.",
  "tika-s0102t:1227_0": "Gandhārakoti gandhāradese uppanno. Pahontīti sakkonti. Aniyyānikamaggāti micchāmaggā,",
  "tika-s0102t:1227_1": "micchattaniyatāniyatamaggāpi vā. Suvaṇṇanti kūṭasuvaṇṇampi vuccati. Maṇīti kācamaṇipi,",
  "tika-s0102t:1227_2": "muttāti veḷujāpi, pavāḷanti pallavopi vuccatīti rattajambunadādipadehi te visesitā.",
  "tika-s0102t:1228_0": "Na tato heṭṭhāti idhādhippetakāyādīnaṃ vedanādisabhāvattābhāvā, kāyavedanācittavimuttassa",
  "tika-s0102t:1228_1": "tebhūmakadhammassa visuṃ vipallāsavatthantarabhāvena gahitattā ca heṭṭhā gahaṇesu",
  "tika-s0102t:1228_2": "vipallāsavatthūnaṃ aniṭṭhānaṃ sandhāya vuttaṃ, pañcamassa pana vipallāsavatthuno",
  "tika-s0102t:1228_3": "abhāvā “na uddha”nti āha. Ārammaṇavibhāgena hettha satipaṭṭhānavibhāgoti. Tayo satipaṭṭhānāti",
  "tika-s0102t:1228_4": "satipaṭṭhāna-saddassa atthuddhāradassanaṃ, na idha pāḷiyaṃ vuttassa satipaṭṭhāna-saddassa",
  "tika-s0102t:1228_5": "atthadassananti. Ādīsu hi satigocaroti ettha ādi-saddena “phassasamudayā vedanānaṃ",
  "tika-s0102t:1228_6": "samudayo, nāmarūpasamudayā cittassa samudayo, manasikārasamudayā dhammānaṃ samudayo”ti",
  "tika-s0102t:1228_7": "“satipaṭṭhānā”ti vuttānaṃ sabhigocarānaṃ pakāsake suttappadese saṅgaṇhāti. Evaṃ “paṭisambhidāpāḷiya”mpi",
  "tika-s0102t:1228_8": "avasesapāḷippadesadassanattho ādi-saddo daṭṭhabbo. Satiyā paṭṭhānanti satiyā patiṭṭhātabbaṭṭhānaṃ.",
  "tika-s0102t:1228_9": "Dānādīni karontassa rūpādīni satiyā ṭhānaṃ hontīti taṃnivāraṇatthamāha “padhānaṃ",
  "tika-s0102t:1228_10": "ṭhāna”nti. Pa-saddo hi idha “paṇītā dhammā”tiādīsu viya padhānatthadīpakoti adhippāyo.",
  "tika-s0102t:1229": "Ariyoti ariyaṃ sabbasattaseṭṭhaṃ sammāsambuddhamāha. Etthāti etasmiṃ saḷāyatanavibhaṅgasutte. suttekadesena hi suttaṃ dasseti. Tattha hi –",
  "tika-s0102t:1230_0": "“Tayo satipaṭṭhānā yadariyo…pe… arahatīti iti kho panetaṃ vuttaṃ, kiñcetaṃ paṭicca",
  "tika-s0102t:1230_1": "vuttaṃ. Idha, bhikkhave, satthā sāvakānaṃ dhammaṃ deseti anukampako hitesī anukampaṃ",
  "tika-s0102t:1230_2": "upādāya ‘idaṃ vo hitāya idaṃ vo sukhāyā’ti. Tassa sāvakā na sussūsanti. Na sotaṃ",
  "tika-s0102t:1230_3": "odahanti, na aññā cittaṃ upaṭṭhapenti, vokkamma ca satthu sāsanā vattanti. Tatra,",
  "tika-s0102t:1230_4": "bhikkhave, tathāgato na ceva anattamano hoti, na ca anattamanataṃ paṭisaṃvedeti,",
  "tika-s0102t:1230_5": "anavassuto ca viharati sato sampajāno. Idaṃ, bhikkhave, paṭhamaṃ satipaṭṭhānaṃ. Yadariyo sevati…pe… arahati.",
  "tika-s0102t:1231_0": "Puna caparaṃ, bhikkhave, satthā…pe...idaṃ vo sukhāyāti. Tassa ekacce sāvakā na sussūsanti…pe…",
  "tika-s0102t:1231_1": "na ca vokkamma satthu sāsanā vattanti. Tatra, bhikkhave, tathāgato na ceva anattamano",
  "tika-s0102t:1231_2": "hoti, na ca anattamanataṃ paṭisaṃvedeti, na ca attamano hoti, na ca attamanataṃ paṭisaṃvedeti,",
  "tika-s0102t:1231_3": "anattamanatā ca attamanatā ca tadubhayaṃ abhinivajjetvā upekkhako viharati sato sampajāno.",
  "tika-s0102t:1231_4": "Idaṃ vuccati, bhikkhave, dutiyaṃ.",
  "tika-s0102t:1232_0": "Puna caparaṃ, bhikkhave…pe… sukhāyāti, tassa sāvakā sussūsanti…pe… vattanti. Tatra,",
  "tika-s0102t:1232_1": "bhikkhave, tathāgato attamano ceva hoti, attamanatañca paṭisaṃvedeti, anavassuto",
  "tika-s0102t:1232_2": "ca viharati sato sampajāno. Idaṃ vuccati, bhikkhave, tatiya”nti.",
  "tika-s0102t:1233_0": "Evaṃ paṭighānunayehi anavassutatā, niccaṃ upaṭṭhitassatitāya tadubhayavītivattatā",
  "tika-s0102t:1233_1": "“satipaṭṭhāna”nti vuttā. Buddhānaṃyeva hi niccaṃ upaṭṭhitassatitā hoti āveṇikadhammabhāvato,",
  "tika-s0102t:1233_2": "na paccekabuddhādīnaṃ. Pa-saddo ārambhaṃ joteti, ārambho ca pavattīti katvā āha “pavattayitabbatoti",
  "tika-s0102t:1233_3": "attho”ti. Satiyā karaṇabhūtāya paṭṭhānaṃ paṭṭhapetabbaṃ satipaṭṭhānaṃ. Ana-saddo",
  "tika-s0102t:1233_4": "hi bahulaṃvacanena kammatthopi hotīti. Tathāssa kattuatthopi labbhatīti “paṭṭhātīti",
  "tika-s0102t:1233_5": "paṭṭhāna”nti vuttaṃ. Paṭṭhātīti ettha pa-saddo bhusatthavisiṭṭhaṃ pakkhandanaṃ dīpetīti",
  "tika-s0102t:1233_6": "“okkanditvā pakkhanditvā pattharitvā pavattatīti attho”ti āha. Puna bhāvatthaṃ sati,",
  "tika-s0102t:1233_7": "saddaṃ, paṭṭhānasaddañca vaṇṇento “atha vā”tiādimāha, tena purimavikappe sati, saddo,",
  "tika-s0102t:1233_8": "paṭṭhāna-saddo ca kattuatthoti viññāyati. Saraṇaṭṭhenāti cirakatassa, cirabhāsitassa",
  "tika-s0102t:1233_9": "ca anussaraṇaṭṭhena. Idanti yaṃ “satiyeva satipaṭṭhāna”nti vuttaṃ, idaṃ. Idha imasmiṃ",
  "tika-s0102t:1233_10": "suttapadese adhippetaṃ.",
  "tika-s0102t:1234_0": "Yadi evanti. Yadi sati eva satipaṭṭhānaṃ, sati nāma eko dhammo, evaṃ sante kasmā",
  "tika-s0102t:1234_1": "“satipaṭṭhānā”ti bahuvacananti āha “satibahuttā”tiādi. Yadi bahukā tā satiyo, atha",
  "tika-s0102t:1234_2": "kasmā “maggo”ti ekavacananti yojanā. Maggaṭṭhenāti niyyānaṭṭhena. Niyyāniko hi maggadhammo,",
  "tika-s0102t:1234_3": "teneva niyyānikabhāvena ekattūpagato ekantato nibbānaṃ gacchati, atthikehi ca tadatthaṃ",
  "tika-s0102t:1234_4": "maggīyatīti āha “vuttañheta”nti, attanāva pubbe vuttaṃ paccāharati. Tattha catassopi",
  "tika-s0102t:1234_5": "cetāti kāyānupassanādivasena catubbidhāpi ca etā satiyo. Aparabhāgeti ariyamaggakkhaṇe.",
  "tika-s0102t:1234_6": "Kiccaṃ sādhayamānāti pubbabhāge kāyādīsu subhasaññādividhamanavasena visuṃ visuṃ",
  "tika-s0102t:1234_7": "pavattitvā maggakkhaṇe satiyeva tattha catubbidhassapi vipallāsassa samucchedavasena",
  "tika-s0102t:1234_8": "pahānakiccaṃ sādhayamānā ārammaṇakaraṇavasena nibbānaṃ gacchati. Catukiccasādhaneneva",
  "tika-s0102t:1234_9": "hettha bahuvacananiddeso. Evañca satīti evaṃ maggaṭṭhena ekattaṃ upādāya “maggo”ti",
  "tika-s0102t:1234_10": "ekavacanena, ārammaṇabhedena catubbidhataṃ upādāya “cattāro”ti ca vattabbatāya sati",
  "tika-s0102t:1234_11": "vijjamānattā. Vacanānusandhinā “ekāyano aya”ntiādikā desanā sānusandhikāva, na ananusandhikāti",
  "tika-s0102t:1234_12": "adhippāyo. Vuttamevatthaṃ nidassanena paṭipādetuṃ “mārasenappamaddana”nti suttapadaṃ",
  "tika-s0102t:1234_13": "ānetvā “yathā”tiādinā nidassanaṃ saṃsandati. “Tasmā”tiādi nigamanaṃ.",
  "tika-s0102t:1235_0": "Visesato kāyo, vedanā ca assādassa kāraṇanti tappahānatthaṃ tesu taṇhāvatthūsu oḷārikasukhumesu",
  "tika-s0102t:1235_1": "asubhadukkhabhāvadassanāni mandatikkhapaññehi taṇhācaritehi sukarānīti tāni tesaṃ",
  "tika-s0102t:1235_2": "“visuddhimaggo”ti vuttāni. Tathā “niccaṃ attā”ti abhinivesavatthutāya diṭṭhiyā visesakāraṇesu",
  "tika-s0102t:1235_3": "cittadhammesu aniccānattatādassanāni sarāgādivasena, saññāphassādivasena, nīvaraṇādivasena",
  "tika-s0102t:1235_4": "ca nātippabhedātippabhedagatesu tesu tappahānatthaṃ mandatikkhapaññānaṃ diṭṭhicaritānaṃ",
  "tika-s0102t:1235_5": "sukarānīti tesaṃ tāni “visuddhimaggo”ti vuttāni. Ettha ca yathā cittadhammānampi",
  "tika-s0102t:1235_6": "taṇhāya vatthubhāvo sambhavati, tathā kāyavedanānampi diṭṭhiyāti satipi nesaṃ catunnampi",
  "tika-s0102t:1235_7": "taṇhādiṭṭhivatthubhāve yo yassā sātisayapaccayo, taṃ dassanatthaṃ visesaggahaṇaṃ",
  "tika-s0102t:1235_8": "katanti daṭṭhabbaṃ. Tikkhapaññasamathayāniko oḷārikārammaṇaṃ pariggaṇhanto tattha",
  "tika-s0102t:1235_9": "aṭṭhatvā jhānaṃ samāpajjitvā uṭṭhāya vedanaṃ pariggaṇhātīti vuttaṃ “oḷārikārammaṇe",
  "tika-s0102t:1235_10": "asaṇṭhahanato”ti. Vipassanāyānikassa pana sukhume citte, dhammesu ca cittaṃ pakkhandatīti",
  "tika-s0102t:1235_11": "cittadhammānupassanānaṃ mandatikkhapaññavipassanāyānikānaṃ visuddhimaggatā vuttā.",
  "tika-s0102t:1236_0": "Tesaṃ tatthāti ettha tattha-saddassa “pahānattha”nti etena yojanā. Parato tesaṃ tatthāti",
  "tika-s0102t:1236_1": "etthāpi eseva nayo. Pañca kāmaguṇā savisesā kāye labbhantīti visesena kāyo kāmoghassa",
  "tika-s0102t:1236_2": "vatthu, bhavesu sukhaggahaṇavasena bhavassādo hotīti bhavoghassa vedanā vatthu, santatighanaggahaṇavasena",
  "tika-s0102t:1236_3": "visesato citte attābhiniveso hotīti diṭṭhoghassa cittaṃ vatthu, dhammesu vinibbhogassa",
  "tika-s0102t:1236_4": "dukkarattā, dhammānaṃ dhammamattatāya duppaṭivijjhattā ca sammoho hotīti avijjoghassa",
  "tika-s0102t:1236_5": "dhammā vatthu, tasmā tesu tesaṃ pahānatthaṃ cattārova vuttā.",
  "tika-s0102t:1237_0": "Evaṃ kāyādīnaṃ kāmoghādivatthubhāvakathaneneva kāmayogakāmāsavādīnampi vatthubhāvo",
  "tika-s0102t:1237_1": "dīpito hoti oghehi tesaṃ atthato anaññattā. Yadaggena ca kāyo kāmoghādīnaṃ vatthu,",
  "tika-s0102t:1237_2": "tadaggena abhijjhākāyaganthassa vatthu. “Dukkhāya vedanāya paṭighānusayo anusetī”ti",
  "tika-s0102t:1237_3": "dukkhadukkhavipariṇāmadukkhasaṅkhāradukkhabhūtā vedanā visesena byāpādakāyaganthassa",
  "tika-s0102t:1237_4": "vatthu. Citte niccaggahaṇavasena sassatassa attano sīlena suddhīti ādi parāmasanaṃ",
  "tika-s0102t:1237_5": "hotīti sīlabbataparāmāsassa cittaṃ vatthu. Nāmarūpaparicchedena bhūtaṃ bhūtato apassantassa",
  "tika-s0102t:1237_6": "bhavavibhavadiṭṭhisaṅkhāto idaṃsaccābhiniveso hotīti tassa dhammā vatthu. Kāyassa",
  "tika-s0102t:1237_7": "kāmupādānavatthutā vuttanayāva. Yadaggena hi kāyo kāmoghassa vatthu, tadaggena kāmupādānassapi",
  "tika-s0102t:1237_8": "vatthu atthato abhinnattā. Sukhavedanassādavasena paralokanirapekkho “natthi dinna”ntiādikaṃ",
  "tika-s0102t:1237_9": "parāmāsaṃ uppādetīti diṭṭhupādānassa vedanā vatthu. Cittadhammānaṃ itarupādānavatthutā",
  "tika-s0102t:1237_10": "tatiyacatutthaganthayojanāyaṃ vuttanayā eva. Kāyavedanānaṃ chandadosāgativatthutā",
  "tika-s0102t:1237_11": "kāmoghabyāpādakāyaganthayojanāyaṃ vuttanayā eva. Santatighanaggahaṇavasena sarāgādicitte",
  "tika-s0102t:1237_12": "sammoho hotīti mohāgatiyā cittaṃ vatthu. Dhammasabhāvānavabodhe bhayaṃ hotīti bhayāgatiyā dhammā vatthu.",
  "tika-s0102t:1238_0": "Āhārasamudayā kāyassa samudayā, phassasamudayā vedanānaṃ samudayo, saṅkhārapaccayā",
  "tika-s0102t:1238_1": "viññāṇaṃ, viññāṇapaccayā nāmarūpanti vacanato kāyādīnaṃ samudayabhūtā kabaḷīkāraphassamanosañcetanāviññāṇāhārā",
  "tika-s0102t:1238_2": "kāyādiparijānanena pariññātā hontīti āha “catubbidhāhārapariññattha”nti. Pakaraṇanayoti",
  "tika-s0102t:1238_3": "nettipakaraṇavasena suttantasaṃvaṇṇanānayo.",
  "tika-s0102t:1239_0": "Saraṇavasenāti kāyādīnaṃ, kusalādidhammānañca upadhāraṇavasena. Saranti gacchanti",
  "tika-s0102t:1239_1": "nibbānaṃ etāyāti satīti imasmiṃ atthe ekatte ekasabhāve nibbāne samosaraṇaṃ samāgamo",
  "tika-s0102t:1239_2": "ekattasamosaraṇaṃ. Etadeva hi dassetuṃ “yathā hī”tiādi vuttaṃ.",
  "tika-s0102t:1240_0": "Ekanibbānapavesahetubhūto vā samānatāya eko satipaṭṭhānasabhāvo ekattaṃ, tattha samosaraṇaṃ",
  "tika-s0102t:1240_1": "ekattasamosaraṇaṃ, taṃsabhāgatāva, ekanibbānapavesahetubhāvaṃ pana dassetuṃ “yathā”tiādimāha.",
  "tika-s0102t:1240_2": "Etasmiṃ atthe saraṇekattasamosaraṇāni saheva satipaṭṭhānekabhāvassa kāraṇattena vuttānīti",
  "tika-s0102t:1240_3": "daṭṭhabbāni, purimasmiṃ visuṃ. Saraṇavasenāti vā gamanavasenāti atthe sati tadeva",
  "tika-s0102t:1240_4": "gamanaṃ samosaraṇanti, samosaraṇe vā sati-saddatthavasena avuccamāne dhāraṇatāva",
  "tika-s0102t:1240_5": "satīti sati-saddatthantarābhāvā purimaṃ satibhāvassa kāraṇaṃ, pacchimaṃ ekabhāvassāti",
  "tika-s0102t:1240_6": "nibbānasamosaraṇepi sahitāneva tāni satipaṭṭhānekabhāvassa kāraṇāni vuttāni honti.",
  "tika-s0102t:1241_0": "“Cuddasavidhena, navavidhena, soḷasavidhena, pañcavidhenā”ti idaṃ upari pāḷiyaṃ āgatānaṃ",
  "tika-s0102t:1241_1": "ānāpānapabbādīnaṃ vasena vuttaṃ, tesaṃ pana anantarabhedavasena, tadanugatabhedavasena",
  "tika-s0102t:1241_2": "ca bhāvanāya anekavidhatā labbhatiyeva, catūsu disāsu uṭṭhānakabhaṇḍasadisatā kāyānupassanāditaṃtaṃsatipaṭṭhānabhāvanānubhāvassa daṭṭhabbā.",
  "tika-s0102t:1242_0": "Kathetukamyatāpucchā itarāsaṃ pucchānaṃ idha asambhavato, niddesādivasena desetukamyatāya",
  "tika-s0102t:1242_1": "ca tathā vuttattā. “Idhā”ti vuccamānapaṭipattisampādakassa bhikkhuno sannissayadassanaṃ,",
  "tika-s0102t:1242_2": "so cassa sannissayo sāsanato añño natthīti vuttaṃ “idhāti imasmiṃ sāsane”ti. Dhamma…pe…",
  "tika-s0102t:1242_3": "lapanametaṃ tesaṃ attano sammukhābhimukhabhāvakaraṇatthaṃ, tañca dhammassa sakkaccasavanatthaṃ.",
  "tika-s0102t:1242_4": "“Gocare bhikkhave caratha sake pettike visaye”tiādi vacanato bhikkhugocarā ete dhammā,",
  "tika-s0102t:1242_5": "yadidaṃ kāyānupassanādayo. Tattha yasmā kāyānupassanādipaṭipattiyā bhikkhu hoti,",
  "tika-s0102t:1242_6": "tasmā “kāyānupassī viharatī”tiādinā bhikkhuṃ dasseti bhikkhumhi taṃniyamatoti āha",
  "tika-s0102t:1242_7": "“paṭipattiyā bhikkhubhāvadassanato”ti. Satthucariyānuvidhāyakattā, sakalasāsanasampaṭiggāhakattā",
  "tika-s0102t:1242_8": "ca sabbappakārāya anusāsaniyā bhājanabhāvo. Tasmiṃ gahiteti bhikkhumhi gahite. Bhikkhuparisāya",
  "tika-s0102t:1242_9": "jeṭṭhabhāvato rājagamanañāyena itarā parisāpi atthato gahitāva hontīti āha “sesā”tiādi.",
  "tika-s0102t:1242_10": "Evaṃ paṭhamaṃ kāraṇaṃ vibhajitvā itarampi vibhajituṃ “yo ca ima”ntiādi vuttaṃ.",
  "tika-s0102t:1243_0": "Samaṃ careyyāti kāyādi visamacariyaṃ pahāya kāyādīhi samaṃ careyya. Rāgādivūpasamena",
  "tika-s0102t:1243_1": "santo, indriyadamena danto, catumagganiyāmena niyato, seṭṭhacaritāya brahmacārī,",
  "tika-s0102t:1243_2": "sabbattha kāyadaṇḍādioropanena nidhāya daṇḍaṃ. Ariyabhāve ṭhito so evarūpo bāhitapāpasamitapāpabhinnakilesatāhi",
  "tika-s0102t:1243_3": "“brāhmaṇo, samaṇo, bhikkhū”ti ca veditabbo.",
  "tika-s0102t:1244_0": "“Ayañceva kāyo, bahiddhā ca nāmarūpa”ntiādīsu khandhapañcakaṃ, tathā “sukhañca kāyena",
  "tika-s0102t:1244_1": "paṭisaṃvedetī”tiādīsu, “yā tasmiṃ samaye kāyassa passaddhi paṭippassaddhī”tiādīsu",
  "tika-s0102t:1244_2": "ca vedanādayo cetasikā khandhā kāyoti vuccantīti tato visesanatthaṃ “kāyeti rūpakāye”ti",
  "tika-s0102t:1244_3": "āha. Kesādīnañca dhammānanti kesādisaññitānaṃ bhūtupādādhammānaṃ. Evaṃ “cayaṭṭho",
  "tika-s0102t:1244_4": "sarīraṭṭho kāyaṭṭho”ti saddanayena kāya-saddaṃ dassetvā idāni niruttinayenapi taṃ",
  "tika-s0102t:1244_5": "dassetuṃ “yathā cā”tiādi vuttaṃ. Āyantīti uppajjanti.",
  "tika-s0102t:1245_0": "Asammissatoti vedanādayopi ettha sitā, ettha paṭibaddhāti kāye vedanādianupassanāpasaṅgepi",
  "tika-s0102t:1245_1": "āpanne tato asammissatoti attho. Samūhavisayatāya cassa kāya-saddassa, samudāyupādānatāya",
  "tika-s0102t:1245_2": "ca asubhākārassa “kāye”ti ekavacanaṃ, tathā ārammaṇādivibhāgena anekabhedabhinnampi",
  "tika-s0102t:1245_3": "cittaṃ cittabhāvasāmaññena ekajjhaṃ gahetvā “citte”ti ekavacanaṃ, vedanā pana sukhādibhedabhinnā",
  "tika-s0102t:1245_4": "visuṃ visuṃ anupassitabbāti dassentena “vedanāsū”ti bahuvacanena vuttā, tatheva ca",
  "tika-s0102t:1245_5": "niddeso pavattito, dhammā ca paropaṇṇāsabhedā, anupassitabbākārena ca anekabhedā",
  "tika-s0102t:1245_6": "evāti tepi bahuvacanavaseneva vuttā.",
  "tika-s0102t:1246_0": "Avayavīgāhasamaññātidhāvanasārādānābhinivesanisedhanatthaṃ kāyaṃ aṅgapaccaṅgehi,",
  "tika-s0102t:1246_1": "tāni ca kesādīhi, kesādike ca bhūtupādāyarūpehi vinibbhuñjanto “tathā na kāye”tiādimāha.",
  "tika-s0102t:1246_2": "Pāsādādinagarāvayavasamūhe avayavīvādinopi avayavīgāhaṃ na karonti, “nagaraṃ nāma",
  "tika-s0102t:1246_3": "koci attho atthī”ti pana kesañci samaññātidhāvanaṃ siyāti itthipurisādisamaññātidhāvane",
  "tika-s0102t:1246_4": "nagaranidassanaṃ vuttaṃ. Aṅgapaccaṅgasamūho, kesalomādisamūho, bhūtupādāyasamūho",
  "tika-s0102t:1246_5": "ca yathāvuttasamūho, tabbinimutto kāyopi nāma koci natthi, pageva itthiādayoti āha",
  "tika-s0102t:1246_6": "“kāyo vā itthī vā puriso vā añño vā koci dhammo dissatī”ti. “Koci dhammo”ti iminā",
  "tika-s0102t:1246_7": "sattajīvādiṃ paṭikkhipati, avayavī pana kāyapaṭikkhepeneva paṭikkhittoti. Yadi evaṃ",
  "tika-s0102t:1246_8": "kathaṃ kāyādisamaññātidhāvanānīti āha “yathāvuttadhamma…pe… karontī”ti. Tathā tathāti kāyādiākārena.",
  "tika-s0102t:1247_0": "Yaṃ passatīti yaṃ itthiṃ, purisaṃ vā passati. Nanu cakkhunā itthipurisadassanaṃ natthīti?",
  "tika-s0102t:1247_1": "Saccametaṃ, “itthiṃ passāmi, purisaṃ passāmī”ti pana pavattasaññāya vasena “yaṃ passatī”ti",
  "tika-s0102t:1247_2": "vuttaṃ micchādassanena vā diṭṭhiyā yaṃ passati, na taṃ diṭṭhaṃ taṃ rūpāyatanaṃ na",
  "tika-s0102t:1247_3": "hotīti attho viparītaggāhavasena micchāparikappitarūpattā. Atha vā taṃ kesādibhūtupādāyasamūhasaṅkhātaṃ",
  "tika-s0102t:1247_4": "diṭṭhaṃ na hoti, acakkhuviññāṇaviññeyyattā diṭṭhaṃ vā taṃ na hoti. Yaṃ diṭṭhaṃ, taṃ",
  "tika-s0102t:1247_5": "na passatīti yaṃ rūpāyatanaṃ kesādibhūtupādāyasamūhasaṅkhātaṃ diṭṭhaṃ, taṃ paññācakkhunā",
  "tika-s0102t:1247_6": "bhūtato na passatīti attho. Apassaṃ bajjhateti imaṃ attabhāvaṃ yathābhūtaṃ paññācakkhunā",
  "tika-s0102t:1247_7": "apassanto “etaṃ mama, eso hamasmi, eso me attā”ti kilesabandhanena bajjhati.",
  "tika-s0102t:1248_0": "Na aññadhammānupassīti na aññasabhāvānupassī, asubhādito aññākārānupassī na hotīti",
  "tika-s0102t:1248_1": "attho. “Kiṃ vuttaṃ hotī”tiādinā taṃ evatthaṃ pākaṭaṃ karoti. Pathavīkāyanti kesādikoṭṭhāsaṃ",
  "tika-s0102t:1248_2": "pathaviṃ dhammasamūhattā “kāyo”ti vadati, lakkhaṇapathavimeva vā anekappabhedaṃ sakalasarīragataṃ,",
  "tika-s0102t:1248_3": "pubbāpariyabhāvena ca pavattamānaṃ samūhavasena gahetvā “kāyo”ti vadati. “Āpokāya”ntiādīsupi eseva nayo.",
  "tika-s0102t:1249": "Evaṃ gahetabbassāti “ahaṃ mama”nti evaṃ attattaniyabhāvena andhabālehi gahetabbassa.",
  "tika-s0102t:1250_0": "Idāni sattannaṃ anupassanākārānampi vasena kāyānupassanaṃ dassetuṃ “apicā”tiādi āraddhaṃ.",
  "tika-s0102t:1250_1": "Tattha aniccato anupassatīti catusamuṭṭhānikaṃ kāyaṃ “anicca”nti anupassati, evaṃ",
  "tika-s0102t:1250_2": "passanto evañcassa aniccākārampi “anupassatī”ti vuccati. Tathābhūtassa cassa niccaggāhassa",
  "tika-s0102t:1250_3": "lesopi na hotīti vuttaṃ “no niccato”ti. Tathā hesa “niccasaññaṃ pajahatī”ti vutto.",
  "tika-s0102t:1250_4": "Ettha ca “aniccato eva anupassatī”ti eva-kāro luttaniddiṭṭhoti tena nivattitamatthaṃ",
  "tika-s0102t:1250_5": "dassetuṃ “no niccato”ti vuttaṃ. Na cettha dukkhato anupassanādinivattanaṃ āsaṅkitabbaṃ",
  "tika-s0102t:1250_6": "paṭiyogīnivattanaparattā eva-kārassa, upari desanāruḷhattā ca tāsaṃ. “Dukkhato anupassatī”tiādīsupi",
  "tika-s0102t:1250_7": "eseva nayo. Ayaṃ pana viseso – aniccassa dukkhattā tameva ca kāyaṃ dukkhato anupassati,",
  "tika-s0102t:1250_8": "dukkhassa anattattā anattato anupassati. Yasmā pana yaṃ aniccaṃ dukkhaṃ anattā, na",
  "tika-s0102t:1250_9": "taṃ abhinanditabbaṃ, yañca na abhinanditabbaṃ, na tattha rañjitabbaṃ, tasmā vuttaṃ",
  "tika-s0102t:1250_10": "“nibbindati, no nandati. Virajjati, no rajjatī”ti. So evaṃ arajjanto rāgaṃ nirodheti,",
  "tika-s0102t:1250_11": "no samudeti samudayaṃ na karotīti attho. Evaṃ paṭipanno ca paṭinissajjati, no ādiyati.",
  "tika-s0102t:1250_12": "Ayañhi aniccādianupassanā tadaṅgavasena saddhiṃ kāyaṃ tannissayakhandhābhisaṅkhārehi",
  "tika-s0102t:1250_13": "kilesānaṃ pariccajanato, saṅkhatadosadassanena tabbiparīte nibbāne tanninnatāya pakkhandanato",
  "tika-s0102t:1250_14": "“pariccāgapaṭinissaggo ceva pakkhandanapaṭinissaggo cā”ti vuccati, tasmā tāya samannāgato",
  "tika-s0102t:1250_15": "bhikkhu vuttanayena kilese pariccajati, nibbāne ca pakkhandati, tathābhūto ca nibbattanavasena",
  "tika-s0102t:1250_16": "kilese na ādiyati, nāpi adosadassitāvasena saṅkhatārammaṇaṃ, tena vuttaṃ “paṭinissajjati,",
  "tika-s0102t:1250_17": "no ādiyatī”ti. Idānissa tāhi anupassanāhi yesaṃ dhammānaṃ pahānaṃ hoti, taṃ dassetuṃ",
  "tika-s0102t:1250_18": "“aniccato anupassanto niccasaññaṃ pajahatī”tiādi vuttaṃ. Tattha niccasaññanti “saṅkhārā",
  "tika-s0102t:1250_19": "niccā”ti evaṃ pavattaṃ viparītasaññaṃ. Diṭṭhicittavipallāsappahānamukheneva saññāvipallāsappahānanti",
  "tika-s0102t:1250_20": "saññāggahaṇaṃ, saññāsīsena vā tesampi gahaṇaṃ daṭṭhabbaṃ. Nandinti sappītikataṇhaṃ.",
  "tika-s0102t:1250_21": "Sesaṃ vuttanayameva.",
  "tika-s0102t:1251_0": "“Viharatī”ti iminā kāyānupassanāsamaṅgino iriyāpathavihāro vuttoti āha “iriyatī”ti,",
  "tika-s0102t:1251_1": "iriyāpathaṃ pavattetīti attho. Ārammaṇakaraṇavasena abhibyāpanato “tīsu bhavesū”ti",
  "tika-s0102t:1251_2": "vuttaṃ, uppajjanavasena pana kilesā parittabhūmakā evāti. Yadipi kilesānaṃ pahānaṃ",
  "tika-s0102t:1251_3": "ātāpananti taṃ sammādiṭṭhiādīnampi attheva, ātappa-saddo viya pana ātāpasaddo vīriyeyeva",
  "tika-s0102t:1251_4": "niruḷhoti vuttaṃ “vīriyassetaṃ nāma”nti. Atha vā paṭipakkhappahāne sampayuttadhammānaṃ",
  "tika-s0102t:1251_5": "abbhussahanavasena pavattamānassa vīriyassa sātisayaṃ tadātāpananti vīriyameva tathā",
  "tika-s0102t:1251_6": "vuccati, na aññe dhammā. Ātāpīti cāyamīkāro pasaṃsāya, atisayassa vā dīpakoti ātāpīgahaṇena",
  "tika-s0102t:1251_7": "sammappadhānasamaṅgitaṃ dasseti. Sammā, samantato, sāmañca pajānanto sampajāno, asammissato",
  "tika-s0102t:1251_8": "vavatthāne aññadhammānupassitābhāvena sammā aviparītaṃ, sabbākārapajānanena samantato,",
  "tika-s0102t:1251_9": "uparūpari visesāvahabhāvena pavattiyā sāmaṃ pajānantoti attho. Yadi paññāya anupassati,",
  "tika-s0102t:1251_10": "kathaṃ satipaṭṭhānatāti āha “na hī”tiādi. Sabbatthikanti sabbattha bhavaṃ sabbattha",
  "tika-s0102t:1251_11": "līne, uddhate ca citte icchitabbattā. Sabbe vā līne, uddhate ca bhāvetabbā bojjhaṅgā",
  "tika-s0102t:1251_12": "atthikā etāyāti sabbatthikā. Satiyā laddhupakārāya eva paññāya ettha yathāvutte kāye",
  "tika-s0102t:1251_13": "kammaṭṭhāniko bhikkhu kāyānupassī viharati. Anto saṅkhepo antoolīyano, kosajjanti",
  "tika-s0102t:1251_14": "attho. Upāyapariggaheti ettha sīlavisodhanādi, gaṇanādi, uggahakosallādi ca upāyo,",
  "tika-s0102t:1251_15": "tabbipariyāyato anupāyo veditabbo. Yasmā ca upaṭṭhitassati yathāvuttaṃ upāyaṃ na",
  "tika-s0102t:1251_16": "pariccajati, anupāyañca na upādiyati, tasmā vuttaṃ “muṭṭhassatī …pe… asamattho hotī”ti.",
  "tika-s0102t:1251_17": "Tenāti upāyānupāyānaṃ pariggahaparivajjanesu, pariccāgāpariggahesu ca asamatthabhāvena. Assa yogino.",
  "tika-s0102t:1252_0": "Yasmā satiyevettha satipaṭṭhānaṃ vuttaṃ, tasmāssa sampayuttadhammā vīriyādayo aṅganti",
  "tika-s0102t:1252_1": "āha “sampayogaṅgañcassa dassetvā”ti. Aṅga-saddo cettha kāraṇapariyāyo daṭṭhabbo.",
  "tika-s0102t:1252_2": "Satiggahaṇeneva cettha samādhissāpi gahaṇaṃ daṭṭhabbaṃ tassā samādhikkhandhe saṅgahitattā.",
  "tika-s0102t:1252_3": "Yasmā vā satisīsenāyaṃ desanā. Na hi kevalāya satiyā kilesappahānaṃ sambhavati, nibbānādhigamo",
  "tika-s0102t:1252_4": "vā, nāpi kevalā sati pavattati, tasmāssa jhānadesanāyaṃ savitakkādivacanassa viya",
  "tika-s0102t:1252_5": "sampayogaṅgadassanatāti aṅga-saddassa avayavapariyāyatā daṭṭhabbā. Pahānaṅganti “vivicceva",
  "tika-s0102t:1252_6": "kāmehī”tiādīsu viya pahātabbaṅgaṃ dassetuṃ. Yasmā ettha lokiyamaggo adhippeto, na",
  "tika-s0102t:1252_7": "lokuttaramaggo, tasmā pubbabhāgiyameva vinayaṃ dassento “tadaṅgavinayena vā vikkhambhanavinayena",
  "tika-s0102t:1252_8": "vā”ti āha. Tesaṃ dhammānanti vedanādidhammānaṃ. Tesañhi tattha anadhippetattā “atthuddhāranayenetaṃ",
  "tika-s0102t:1252_9": "vutta”nti vuttaṃ. Tatthāti vibhaṅge. Etthāti “loke”ti etasmiṃ pade.",
  "tika-s0102t:1253_0": "Avisesena dvīhipi nīvaraṇappahānaṃ vuttanti katvā puna ekekena vuttaṃ pahānavisesaṃ",
  "tika-s0102t:1253_1": "dassetuṃ “visesenā”ti āha. Atha vā “vineyya nīvaraṇānī”ti avatvā abhijjhādomanassavinayavacanassa",
  "tika-s0102t:1253_2": "payojanaṃ dassento “visesenā”tiādimāha. Kāyānupassanābhāvanāya hi ujuvipaccanīkānaṃ",
  "tika-s0102t:1253_3": "anurodhavirodhādīnaṃ pahānadassanaṃ etassa payojananti. Kāyasampattimūlakassāti rūpabalayobbanārogyādisarīrasampadānimittassa.",
  "tika-s0102t:1253_4": "Vuttavipariyāyato kāyavipattimūlako virodho veditabbo. Kāyabhāvanāyāti kāyānupassanābhāvanāya.",
  "tika-s0102t:1253_5": "Sā hi idha kāyabhāvanāti adhippetā. Subhasukhabhāvādīnanti ādi-saddena manuññaniccatādisaṅgaho",
  "tika-s0102t:1253_6": "daṭṭhabbo. Asubhāsukhabhāvādīnanti ettha pana ādi-saddena amanuññaaniccatādīnaṃ.",
  "tika-s0102t:1253_7": "Tenāti anurodhādippahānavacanena. “Yogānubhāvo hī”tiādi vuttassevatthassa pākaṭakaraṇaṃ.",
  "tika-s0102t:1253_8": "Yogānubhāvo hi bhāvanānubhāvo. Yogasamatthoti yogamanuyuñjituṃ samattho. Purimena",
  "tika-s0102t:1253_9": "hi “anurodhavirodhavippamutto”tiādivacanena bhāvanaṃ anuyuttassa ānisaṃso vutto,",
  "tika-s0102t:1253_10": "dutiyena bhāvanaṃ anuyuñjantassa paṭipatti. Na hi anurodhavirodhādīhi upaddutassa bhāvanā ijjhati.",
  "tika-s0102t:1254_0": "Anupassīti etthāti “anupassī”ti etasmiṃ pade labbhamānāya anupassanāya anupassanājotanāya",
  "tika-s0102t:1254_1": "kammaṭṭhānaṃ vuttanti evamattho daṭṭhabbo, aññathā “anupassanāyā”ti karaṇavacanaṃ",
  "tika-s0102t:1254_2": "na yujjeyya. Anupassanā eva hi kammaṭṭhānaṃ, na ettha ārammaṇaṃ adhippetaṃ, yujjati",
  "tika-s0102t:1254_3": "vā. Kāyapariharaṇaṃ vuttanti sambandho. Kammaṭṭhānapariharaṇassa cettha atthasiddhattā",
  "tika-s0102t:1254_4": "“kāyapariharaṇa”ntveva vuttaṃ. Kammaṭṭhānikassa hi kāyapariharaṇaṃ yāvadeva kammaṭṭhānaṃ",
  "tika-s0102t:1254_5": "pariharaṇatthanti. Kammaṭṭhānapariharaṇassa vā “ātāpī”tiādinā vuccamānattā “kāyapariharaṇa”ntveva",
  "tika-s0102t:1254_6": "vuttaṃ. Kāyaggahaṇena vā nāmakāyassāpi gahaṇaṃ, na rūpakāyasseva, teneva kammaṭṭhānapariharaṇampi",
  "tika-s0102t:1254_7": "saṅgahitaṃ hoti, evañca katvā “viharatīti ettha vuttavihārenā”ti etthaggahaṇañca",
  "tika-s0102t:1254_8": "samatthitaṃ hoti “kāyānupassī viharatī”ti vihārassa visesetvā vuttattā. “Ātāpī”tiādi",
  "tika-s0102t:1254_9": "pana saṅkhepato vuttassa kammaṭṭhānapariharaṇassa saha sādhanena vitthāretvā dassanaṃ.",
  "tika-s0102t:1254_10": "Ātāpenāti ātāpaggahaṇena. “Satisampajaññenā”tiādīsupi eseva nayo. Sabbatthakakammaṭṭhānanti",
  "tika-s0102t:1254_11": "buddhānussati, mettā, maraṇassati, asubhabhāvanā ca. Idañhi catukkaṃ yoginā parihariyamānaṃ",
  "tika-s0102t:1254_12": "“sabbatthakakammaṭṭhāna”nti vuccati, sabbattha kammaṭṭhānānuyogassārakkhabhūtattā",
  "tika-s0102t:1254_13": "satisampajaññabalena avicchinnassa pariharitabbattā satisampajaññaggahaṇena tassa",
  "tika-s0102t:1254_14": "vuttatā vuttā. Satiyā vā samatho vutto tassā samādhikkhandhena saṅgahitattā.",
  "tika-s0102t:1255_0": "Vibhaṅge pana attho vuttoti yojanā. Tenāti saddatthaṃ anādiyitvā bhāvatthasseva vibhajanavasena",
  "tika-s0102t:1255_1": "pavattena vibhaṅgapāṭhena saha. Aṭṭhakathānayoti saddatthassāpi vivaraṇavasena yathārahaṃ",
  "tika-s0102t:1255_2": "vutto atthasaṃvaṇṇanānayo. Yathā saṃsandatīti yathā atthato, adhippāyato ca avilomento",
  "tika-s0102t:1255_3": "aññadatthu saṃsandati sameti, evaṃ veditabbo.",
  "tika-s0102t:1256_0": "Vedanādīnaṃ puna vacaneti ettha nissayapaccayabhāvavasena cittadhammānaṃ vedanāsannissitattā,",
  "tika-s0102t:1256_1": "pañcavokārabhave arūpadhammānaṃ rūpapaṭibaddhavuttito ca vedanāya kāyādianupassanāppasaṅgepi",
  "tika-s0102t:1256_2": "āpanne tato asammissato vavatthānaṃ dassanatthaṃ, ghanavinibbhogādidassanatthañca",
  "tika-s0102t:1256_3": "dutiyaṃ vedanāggahaṇaṃ, tena na vedanāyaṃ kāyānupassī, cittadhammānupassī vā, atha",
  "tika-s0102t:1256_4": "kho vedanānupassī evāti vedanāsaṅkhāte vatthusmiṃ vedanānupassanākārasseva dassanena",
  "tika-s0102t:1256_5": "asammissato vavatthānaṃ dassitaṃ hoti. Tathā “yasmiṃ samaye sukhā vedanā, na tasmiṃ",
  "tika-s0102t:1256_6": "samaye dukkhā, adukkhamasukhā vā vedanā, yasmiṃ vā pana samaye dukkhā, adukkhamasukhā",
  "tika-s0102t:1256_7": "vā vedanā, na tasmiṃ samaye itarā vedanā”ti vedanābhāvasāmaññe avatvā taṃ taṃ vedanaṃ",
  "tika-s0102t:1256_8": "vinibbhujjitvā dassanena ghanavinibbhogo dhuvabhāvaviveko dassito hoti, tena tāsaṃ",
  "tika-s0102t:1256_9": "khaṇamattāvaṭṭhānadassanena aniccatāya, tato eva dukkhatāya, anattatāya ca dassanaṃ",
  "tika-s0102t:1256_10": "vibhāvitaṃ hoti. Ghanavinibbhogādīti ādi-saddena ayampi attho veditabbo. Ayañhi vedanāyaṃ",
  "tika-s0102t:1256_11": "vedanānupassī eva, na aññadhammānupassī. Kiṃ vuttaṃ hoti – yathā nāma bālo amaṇisabhāvepi",
  "tika-s0102t:1256_12": "udakapubbuḷake maṇiākārānupassī hoti, na evaṃ ayaṃ ṭhitiramaṇīyepi vedayite, pageva",
  "tika-s0102t:1256_13": "itarasmiṃ manuññākārānupassī, atha kho khaṇapabhaṅguratāya, avasavattitāya kilesāsucipaggharaṇatāya",
  "tika-s0102t:1256_14": "ca aniccaanattaasubhākārānupassī, vipariṇāmadukkhatāya, saṅkhāradukkhatāya ca visesato",
  "tika-s0102t:1256_15": "dukkhānupassī yevāti. Evaṃ citta dhammesupi yathārahaṃ punavacane payojanaṃ vattabbaṃ.",
  "tika-s0102t:1256_16": "Lokiyā eva sammasanacārassa adhippetattā. “Kevalaṃ panidhā”tiādinā “idha ettakaṃ",
  "tika-s0102t:1256_17": "veditabba”nti veditabbaparicchedaṃ dasseti. “Esa nayo”ti iminā yathā cittaṃ, dhammā",
  "tika-s0102t:1256_18": "ca anupassitabbā, tathā tāni anupassanto citte cittānupassī, dhammesu dhammānupassīti",
  "tika-s0102t:1256_19": "veditabboti imamatthaṃ atidisati. Dukkhatoti dukkhasabhāvato, dukkhanti anupassitabbāti",
  "tika-s0102t:1256_20": "attho. Sesapadadvayepi eseva nayo.",
  "tika-s0102t:1257_0": "Yo sukhaṃ dukkhato addāti yo bhikkhu sukhaṃ vedanaṃ vipariṇāmadukkhatāya “dukkhā”ti",
  "tika-s0102t:1257_1": "paññācakkhunā addakkhi. Dukkhaṃ addakkhi sallatoti dukkhaṃ vedanaṃ pīḷājananato,",
  "tika-s0102t:1257_2": "antotudanato, dunnīharaṇato ca sallato addakkhi passi. Adukkhamasukhanti upekkhāvedanaṃ.",
  "tika-s0102t:1257_3": "Santanti sukhadukkhāni viya anoḷārikatāya, paccayavasena vūpasantasabhāvatāya ca",
  "tika-s0102t:1257_4": "santaṃ. Aniccatoti hutvāabhāvato, udayavayavantato, tāvakālikato, niccapaṭipakkhato",
  "tika-s0102t:1257_5": "ca “anicca”nti yo addakkhi. Sa ve sammaddaso bhikkhu ekaṃsena, paribyattaṃ vā vedanāya",
  "tika-s0102t:1257_6": "sammāpassanakoti attho.",
  "tika-s0102t:1258_0": "Dukkhātipīti saṅkhāradukkhatāya dukkhā itipi. Taṃ dukkhasminti sabbaṃ taṃ vedayitaṃ",
  "tika-s0102t:1258_1": "dukkhasmiṃ antogadhaṃ pariyāpannaṃ vadāmi saṅkhāradukkhatānativattanato. Sukhadukkhatopi",
  "tika-s0102t:1258_2": "cāti sukhādīnaṃ ṭhitivipariṇāmañāṇasukhatāya, vipariṇāmaṭhitiaññāṇadukkhatāya ca",
  "tika-s0102t:1258_3": "vuttattā tissopi ca sukhato, tissopi ca dukkhato anupassitabbāti attho. Satta anupassanā",
  "tika-s0102t:1258_4": "heṭṭhā pakāsitā eva. Sesanti yathāvuttaṃ sukhādivibhāgato sesaṃ sāmisanirāmisādibhedaṃ",
  "tika-s0102t:1258_5": "vedanānupassanāyaṃ vattabbaṃ.",
  "tika-s0102t:1259_0": "Ārammaṇa…pe… bhedānanti rūpādiārammaṇanānattassa nīlāditabbhedassa, chandādiadhipatinānattassa",
  "tika-s0102t:1259_1": "hīnāditabbhedassa, ñāṇajhānādisahajātanānattassa sasaṅkhārikāsaṅkhārikasavitakkāditabbhedassa,",
  "tika-s0102t:1259_2": "kāmāvacarādibhūminānattassa ukkaṭṭhamajjhimāditabbhedassa, kusalādikammanānattassa",
  "tika-s0102t:1259_3": "devagatisaṃvattaniyatāditabbhedassa, kaṇhasukkavipākanānattassa diṭṭhadhammavedanīyatāditabbhedassa,",
  "tika-s0102t:1259_4": "parittabhūmakādikiriyānānattassa tihetukāditabbhedassa vasena anupassitabbanti yojanā.",
  "tika-s0102t:1259_5": "Ādi-saddena savatthukāvatthukādinānattassa puggalattayasādhāraṇāditabbhedassa ca",
  "tika-s0102t:1259_6": "saṅgaho daṭṭhabbo. Salakkhaṇasāmaññalakkhaṇānanti phusanāditaṃtaṃlakkhaṇānañceva",
  "tika-s0102t:1259_7": "aniccatādisāmaññalakkhaṇānañca vasenāti yojanā. Suññatadhammassāti anattatāsaṅkhātasuññatāsabhāvassa.",
  "tika-s0102t:1259_8": "Yaṃ vibhāvetuṃ abhidhamme“tasmiṃ kho pana samaye dhammā honti, khandhā hontī”tiādinā",
  "tika-s0102t:1259_9": "suññatāvāradesanā pavattā, taṃ pahīnameva pubbe pahīnattā, tasmā tassa tassa puna",
  "tika-s0102t:1259_10": "pahānaṃ na vattabbaṃ. Na hi kilesā pahīyamānā ārammaṇavibhāgena pahīyanti anāgatānaṃyeva",
  "tika-s0102t:1259_11": "uppajjanārahānaṃ pahātabbattā, tasmā abhijjhādīnaṃ ekattha pahānaṃ vatvā itarattha",
  "tika-s0102t:1259_12": "na vattabbaṃ evāti imamatthaṃ dasseti “kāmañcetthā”tiādinā. Atha vā maggacittakkhaṇe",
  "tika-s0102t:1259_13": "ekattha pahīnaṃ sabbattha pahīnameva hotīti visuṃ visuṃ pahānaṃ na vattabbaṃ. Maggena",
  "tika-s0102t:1259_14": "hi pahīnāti vattabbataṃ arahanti. Tattha purimāya codanāya nānāpuggalaparihāro, na",
  "tika-s0102t:1259_15": "hi ekassa pahīnaṃ tato aññassa pahīnaṃ nāma hoti. Pacchimāya nānācittakkhaṇikaparihāro.",
  "tika-s0102t:1259_16": "Nānācittakkhaṇeti hi lokiyamaggacittakkhaṇeti adhippāyo. Pubbabhāgamaggo hi idhādhippeto.",
  "tika-s0102t:1259_17": "Lokiyabhāvanāya ca kāye pahīnaṃ na vedanādīsu vikkhambhitaṃ hoti. Yadipi nappavatteyya,",
  "tika-s0102t:1259_18": "paṭipakkhabhāvanāya suppahīnattā tattha sā “abhijjhādomanassassa appavattī”ti na",
  "tika-s0102t:1259_19": "vattabbā, tasmā punapi tappahānaṃ vattabbameva. Ekattha pahīnaṃ sesesupi pahīnaṃ",
  "tika-s0102t:1259_20": "hotīti lokuttarasatipaṭṭhānabhāvanaṃ, lokiyabhāvanāya vā sabbattha appavattimattaṃ",
  "tika-s0102t:1259_21": "sandhāya vuttaṃ. “Pañcapi khandhā upādānakkhandhā loko”ti hi vibhaṅgecatūsupi ṭhānesu vuttanti.",
  "tika-s0102t:1260": "Uddesavāravaṇṇanāya līnatthappakāsanā.",
  "tika-s0102t:1261": "Kāyānupassanā",
  "tika-s0102t:1262": "Ānāpānapabbavaṇṇanā",
  "tika-s0102t:1263_0": "374. Ārammaṇavasenāti anupassitabbakāyādiārammaṇavasena. Catudhā bhinditvāti uddesavasena",
  "tika-s0102t:1263_1": "catudhā bhinditvā. Tato catubbidhasatipaṭṭhānato ekekaṃ satipaṭṭhānaṃ gahetvā kāyaṃ",
  "tika-s0102t:1263_2": "vibhajantoti pāṭhaseso.",
  "tika-s0102t:1264_0": "Kathañcāti ettha kathanti pakārapucchā, tena niddisiyamāne kāyānupassanāpakāre pucchati.",
  "tika-s0102t:1264_1": "Ca-saddo byatireko, tena uddesavārena apākaṭaṃ niddesavārena vibhāviyamānaṃ visesaṃ",
  "tika-s0102t:1264_2": "joteti. Bāhirakesupi ito ekadesassa sambhavato sabbappakāraggahaṇaṃ kataṃ “sabbappakārakāyānupassanānibbattakassā”ti,",
  "tika-s0102t:1264_3": "tena ye ime ānāpānapabbādivasena āgatā cuddasappakārā, tadantogadhā ca ajjhattādianupassanāppakārā,",
  "tika-s0102t:1264_4": "tathā kāyagatāsatisutte vuttā kesādivaṇṇasaṇṭhānakasiṇārammaṇacatukkajjhānappakārā,",
  "tika-s0102t:1264_5": "lokiyādippakārā ca, te sabbepi anavasesato saṅgaṇhāti. Ime ca pakārā imasmiṃyeva",
  "tika-s0102t:1264_6": "sāsane, na ito bahiddhāti vuttaṃ “sabbappakāra…pe… paṭisedhano cā”ti. Tattha tathābhāvapaṭisedhanoti",
  "tika-s0102t:1264_7": "sabbappakārakāyānupassanānibbattakassa puggalassa aññasāsanassa nissayabhāvapaṭisedhano,",
  "tika-s0102t:1264_8": "etena idha bhikkhaveti ettha idha-saddo antogadhaevasaddatthoti dasseti. Santi hi",
  "tika-s0102t:1264_9": "ekapadānipi avadhāraṇāni yathā “vāyubhakkho”ti. Tenāha “idheva bhikkhave samaṇo”tiādi.",
  "tika-s0102t:1264_10": "Paripuṇṇasamaṇappakaraṇadhammo hi so puggalo, yo sabbappakārakāyānupassanānibbattako.",
  "tika-s0102t:1264_11": "Parappavādāti paresaṃ aññatitthiyānaṃ nānappakārā vādā titthāyatanāni.",
  "tika-s0102t:1265_0": "Araññādikasseva bhāvanānurūpasenāsanataṃ dassetuṃ “imassahī”tiādi vuttaṃ. Duddamo",
  "tika-s0102t:1265_1": "damathaṃ anupagato goṇo kūṭagoṇo. Dohanakāle yathā thanehi anavasesato khīraṃ na",
  "tika-s0102t:1265_2": "paggharati, evaṃ dohapaṭibandhinī kūṭadhenu. Rūpa-saddādike paṭicca uppajjanakaassādo",
  "tika-s0102t:1265_3": "rūpārammaṇādiraso. Pubbe āciṇṇārammaṇanti pabbajjato pubbe, anādimati vā saṃsāre",
  "tika-s0102t:1265_4": "paricitārammaṇaṃ. Nibandheyyāti bandheyya. Satiyāti sammadeva kammaṭṭhānassa sallakkhaṇavasena",
  "tika-s0102t:1265_5": "pavattāya satiyā. Ārammaṇeti kammaṭṭhānārammaṇe. Daḷhanti thiraṃ, yathā satokārissa",
  "tika-s0102t:1265_6": "upacārappanābhedo samādhi ijjhati, tathā thāmagataṃ katvāti attho.",
  "tika-s0102t:1266_0": "Visesādhigamadiṭṭhadhammasukhavihārapadaṭṭhānanti sabbesaṃ buddhānaṃ, ekaccānaṃ paccekabuddhānaṃ,",
  "tika-s0102t:1266_1": "buddhasāvakānañca visesādhigamassa aññena kammaṭṭhānena adhigatavisesānaṃ diṭṭhadhammasukhavihārassa padaṭṭhānabhūtaṃ.",
  "tika-s0102t:1267_0": "Vatthuvijjācariyo viya bhagavā yogīnaṃ anurūpanivāsaṭṭhānupadisanato. Bhikkhu dīpisadiso",
  "tika-s0102t:1267_1": "araññe ekako viharitvā paṭipakkhanimmathanavasena icchitatthasādhanato phalamuttamanti",
  "tika-s0102t:1267_2": "sāmaññaphalaṃ sandhāya vadati. Parakkamajavayoggabhūminti bhāvanussāhajavassa yoggakaraṇabhūmibhūtaṃ.",
  "tika-s0102t:1268_0": "Addhānavasena pavattānaṃ assāsapassāsānaṃ vasena dīghaṃ vā assasanto, ittaravasena",
  "tika-s0102t:1268_1": "pavattānaṃ assāsapassāsānaṃ vasena rassaṃ vā assasantoti yojanā. Evaṃ sikkhatoti",
  "tika-s0102t:1268_2": "assāsapassāsānaṃ dīgharassatāpajānanasabbakāyappaṭisaṃvedanaoḷārikoḷārikapaṭippassambhanavasena",
  "tika-s0102t:1268_3": "bhāvanaṃ sikkhato, tathābhūto vā hutvā tisso sikkhā pavattayato. Assāsapassāsanimitteti",
  "tika-s0102t:1268_4": "assāsapassāsasannissayena upaṭṭhitapaṭibhāganimitte. Assāsapassāse pariggaṇhāti rūpamukhena",
  "tika-s0102t:1268_5": "vipassanaṃ abhinivisanto, yo “assāsapassāsakammiko”ti vutto. Jhānaṅgāni pariggaṇhāti",
  "tika-s0102t:1268_6": "arūpamukhena vipassanaṃ abhinivisanto. Vatthu nāma karajakāyo cittacetasikānaṃ pavattiṭṭhānabhāvato.",
  "tika-s0102t:1268_7": "Añño satto vā puggalo vā natthīti visuddhidiṭṭhi “tayidaṃ dhammamattaṃ, na ahetukaṃ,",
  "tika-s0102t:1268_8": "nāpi issarādivisamahetukaṃ, atha kho avijjādihetuka”nti addhāttayepi kaṅkhāvitaraṇena",
  "tika-s0102t:1268_9": "vitiṇṇakaṅkho. “Yaṃ kiñci bhikkhu rūpa”ntiādinā nayena kalāpasammasanavasena tilakkhaṇaṃ",
  "tika-s0102t:1268_10": "āropetvā. Udayavayānupassanādivasena vipassanaṃ vaḍḍhento. Anukkamena maggapaṭipāṭiyā.",
  "tika-s0102t:1269_0": "“Parassa vā assāsapassāsakāye”ti idaṃ sammasanavāravasenāyaṃ pāḷi pavattāti katvā",
  "tika-s0102t:1269_1": "vuttaṃ, samathavasena pana parassa assāsapassāsakāye appanānimittuppatti eva natthi.",
  "tika-s0102t:1269_2": "Aṭṭhapetvāti antarantarā na ṭhapetvā. Aparāparaṃ sañcaraṇakāloti ajjhattabahiddhādhammesupi",
  "tika-s0102t:1269_3": "nirantaraṃ vā bhāvanāya pavattanakālo kathito. Ekasmiṃ kāle panidaṃ ubhayaṃ na labbhatīti",
  "tika-s0102t:1269_4": "“ajjhattaṃ, bahiddhā”ti ca vuttaṃ idaṃ dhammadvayaṃ ghaṭitaṃ ekasmiṃ kāle ekato ārammaṇabhāvena",
  "tika-s0102t:1269_5": "na labbhati, ekajjhaṃ ālambituṃ na sakkāti attho.",
  "tika-s0102t:1270_0": "Samudeti etasmāti samudayo, so eva kāraṇaṭṭhena dhammoti samudayadhammo. Assāsapassāsānaṃ",
  "tika-s0102t:1270_1": "uppattihetu karajakāyādi, tassa anupassanasīlo samudayadhammānupassī, taṃ pana samudayadhammaṃ",
  "tika-s0102t:1270_2": "upamāya dassento “yathā nāmā”tiādimāha. Tattha bhastanti ruttiṃ. Gaggaranāḷinti ukkāpanāḷiṃ.",
  "tika-s0102t:1270_3": "Teti karajakāyādike. Yathā assāsapassāsakāyo karajakāyādisambandhī taṃnimittatāya,",
  "tika-s0102t:1270_4": "evaṃ karajakāyādayopi assāsapassāsakāyasambandhino taṃnimittabhāvenāti “samudayadhammā",
  "tika-s0102t:1270_5": "kāyasmi”nti vattabbataṃ labhantīti vuttaṃ “samudaya…pe… vuccatī”ti. Pakativācī vā",
  "tika-s0102t:1270_6": "dhamma-saddo “jātidhammāna”ntiādīsu viyāti kāyassa paccayasamavāye uppajjanakapakatikāyānupassī",
  "tika-s0102t:1270_7": "vā “samudayadhammānupassī”ti vutto. Tenāha “karajakāyañcā”tiādi. Evañca katvā kāyasminti",
  "tika-s0102t:1270_8": "bhummavacanaṃ suṭṭhutaraṃ yujjati.",
  "tika-s0102t:1271_0": "Vayadhammānupassīti ettha ahetukattepi vināsassa yesaṃ hetudhammānaṃ abhāve yaṃ na",
  "tika-s0102t:1271_1": "hoti, tadabhāvo tassa abhāvassa hetu viya voharīyatīti upacārato karajakāyādiabhāvo",
  "tika-s0102t:1271_2": "assāsapassāsakāyassa vayakāraṇaṃ vutto. Tenāha “yathā bhastāyā”tiādi. Ayaṃ tāvettha",
  "tika-s0102t:1271_3": "paṭhamavikappavasena atthavibhāvanā. Dutiyavikappavasena upacārena vināyeva attho veditabbo.",
  "tika-s0102t:1272_0": "Ajjhattabahiddhānupassanā viya bhinnavatthuvisayatāya samudayavayadhammānupassanāpi",
  "tika-s0102t:1272_1": "ekakāle na labbhatīti āha “kālena samudayaṃ kālena vayaṃ anupassanto”ti. “Atthi kāyo”ti",
  "tika-s0102t:1272_2": "eva-saddo luttaniddiṭṭhoti “kāyova atthī”ti vatvā avadhāraṇena nivattitaṃ dassento",
  "tika-s0102t:1272_3": "“na satto”tiādimāha. Tassattho – yo rūpādīsu sattavisattatāya, paresañca sajjāpanaṭṭhena,",
  "tika-s0102t:1272_4": "satvaguṇayogato vā “satto”ti parehi parikappito, tassa sattanikāyassa pūraṇato ca",
  "tika-s0102t:1272_5": "cavanupapajjanadhammatāya galanato ca “puggalo”ti, thīyati saṃhaññati ettha gabbhoti",
  "tika-s0102t:1272_6": "“itthī”ti, puri pure bhāge seti pavattatīti “puriso”ti, āhito ahaṃ māno etthāti “attā”ti,",
  "tika-s0102t:1272_7": "attano santakabhāvena “attaniya”nti, paro na hotīti katvā “aha”nti, mama santakanti",
  "tika-s0102t:1272_8": "katvā “mamā”ti, vuttappakāravinimutto aññoti katvā “kocī”ti, tassa santakabhāvena",
  "tika-s0102t:1272_9": "“kassacī”ti, vikappetabbo koci natthi, kevalaṃ “kāyo eva atthī”ti. Dasahipi padehi",
  "tika-s0102t:1272_10": "attattaniyasuññatameva kāyassa vibhāveti. Evanti “kāyova atthī”tiādinā vuttappakārena.",
  "tika-s0102t:1273_0": "Ñāṇapamāṇatthāyāti kāyānupassanāñāṇaṃ paraṃ pamāṇaṃ pāpanatthāya. Satipamāṇatthāyāti",
  "tika-s0102t:1273_1": "kāyapariggāhikaṃ satiṃ pavattanasatiṃ paraṃ pamāṇaṃ pāpanatthāya. Imassa hi vuttanayena",
  "tika-s0102t:1273_2": "“atthi kāyo”ti aparāparuppattivasena paccupaṭṭhitā sati bhiyyoso mattāya tattha ñāṇassa,",
  "tika-s0102t:1273_3": "satiyā ca paribrūhanāya hoti. Tenāha “satisampajaññānaṃ vuḍḍhatthāyā”ti. Imissā bhāvanāya",
  "tika-s0102t:1273_4": "taṇhādiṭṭhiggāhānaṃ ujupaṭipakkhattā vuttaṃ “taṇhā…pe… viharatī”ti. Tathābhūto ca",
  "tika-s0102t:1273_5": "loke kiñcipi “aha”nti vā “mama”nti vā gahetabbaṃ na passati, kuto gaṇheyyāti āha",
  "tika-s0102t:1273_6": "“na ca kiñcī”tiādi. Evampīti ettha pi-saddo heṭṭhā niddiṭṭhassa tādisassa atthassa",
  "tika-s0102t:1273_7": "abhāvato avuttasamuccayatthoti dassento “upari atthaṃ upādāyā”ti āha yathā “antamaso",
  "tika-s0102t:1273_8": "tiracchānagatāyapi, ayampi pārājiko hotī”ti. evanti pana niddiṭṭhākārassa paccāmasanaṃ",
  "tika-s0102t:1273_9": "nigamanavasena katanti āha “iminā pana…pe… dassetī”ti.",
  "tika-s0102t:1274_0": "Pubbabhāgasatipaṭṭhānassa idha adhippetattā vuttaṃ “sati dukkhasacca”nti. Sā pana",
  "tika-s0102t:1274_1": "sati yasmiṃ attabhāve, tassa samuṭṭhāpikā taṇhā, tassāpi samuṭṭhāpikā eva nāma hoti",
  "tika-s0102t:1274_2": "tadabhāve abhāvatoti āha “tassā samuṭṭhāpikā purimataṇhā”ti, yathā “saṅkhārapaccayā”ti.",
  "tika-s0102t:1274_3": "Taṃviññāṇabījataṃsantatisambhūto sabbopi lokiyo viññāṇappabandho “saṅkhārapaccayā",
  "tika-s0102t:1274_4": "viññāṇaṃ” tveva vuccati suttantanayena. Appavattīti appavattinimittaṃ, ubhinnaṃ appavattiyā",
  "tika-s0102t:1274_5": "nimittabhūtoti attho. Na pavattati etthāti vā appavatti. “Dukkhaparijānano”tiādi",
  "tika-s0102t:1274_6": "ekantato catukiccasādhanavaseneva ariyamaggassa pavattīti dassetuṃ vuttaṃ. Avuttasiddho",
  "tika-s0102t:1274_7": "hi tassa bhāvanāpaṭivedho. Catusaccavasenāti catusaccakammaṭṭhānavasena. Ussakkitvāti",
  "tika-s0102t:1274_8": "visuddhiparamparāya āruhitvā, bhāvanaṃ upari netvāti attho. Niyyānamukhanti vaṭṭadukkhato nissaraṇūpāyo.",
  "tika-s0102t:1275": "Ānāpānapabbavaṇṇanā niṭṭhitā.",
  "tika-s0102t:1276": "Iriyāpathapabbavaṇṇanā",
  "tika-s0102t:1277_0": "375. Iriyāpathavasenāti iriyanaṃ iriyā, kiriyā, idha pana kāyikapayogo veditabbo.",
  "tika-s0102t:1277_1": "Iriyānaṃ patho pavattimaggoti iriyāpatho, gamanādivasena pavattā sarīrāvatthā. Gacchanto",
  "tika-s0102t:1277_2": "vā hi satto kāyena kātabbakiriyaṃ karoti ṭhito vā nisinno vā nipanno vāti, tesaṃ",
  "tika-s0102t:1277_3": "iriyāpathānaṃ vasena, iriyāpathavibhāgenāti attho. Puna caparanti puna ca aparaṃ,",
  "tika-s0102t:1277_4": "yathāvuttaānāpānakammaṭṭhānato bhiyyopi aññaṃ kāyānupassanākammaṭṭhānaṃ kathemi,",
  "tika-s0102t:1277_5": "suṇāthāti vā adhippāyo. “Gacchanto vā”tiādi gamanādimattajānanassa, gamanādigatavisesajānanassa",
  "tika-s0102t:1277_6": "ca sādhāraṇavacanaṃ, tattha gamanādimattajānanaṃ na idha nādhippetaṃ, gamanādigatavisesajānanaṃ",
  "tika-s0102t:1277_7": "pana adhippetanti taṃ vibhajitvā dassetuṃ “tattha kāma”ntiādi vuttaṃ. Sattūpaladdhinti",
  "tika-s0102t:1277_8": "“satto atthī”ti upaladdhiṃ sattaggāhaṃ. Na pajahati na pariccajati “ahaṃ gacchāmi,",
  "tika-s0102t:1277_9": "mama gamana”nti gāhasabbhāvato. Tato eva attasaññaṃ “atthi attā kārako vedako”ti",
  "tika-s0102t:1277_10": "evaṃ pavattaṃ viparītasaññaṃ na ugghāṭeti nāpaneti appaṭipakkhabhāvato, ananubrūhanato",
  "tika-s0102t:1277_11": "vā. Evaṃ bhūtassa cassa kuto kammaṭṭhānādibhāvoti āha “kammaṭṭhānaṃ vā satipaṭṭhānabhāvanā",
  "tika-s0102t:1277_12": "vā na hotī”ti. “Imassa panā”tiādi sukkapakkho, tassa vuttavipariyāyena attho veditabbo.",
  "tika-s0102t:1277_13": "Tameva hi atthaṃ vivarituṃ “idañhī”tiādi vuttaṃ.",
  "tika-s0102t:1278_0": "Tattha ko gacchatīti sādhanaṃ, kiriyañca avinibbhuttaṃ katvā gamanakiriyāya kattupucchā,",
  "tika-s0102t:1278_1": "sā kattubhāvavisiṭṭhaattapaṭikkhepatthā dhammamattasseva gamanasiddhidassanato. Kassa",
  "tika-s0102t:1278_2": "gamananti tamevatthaṃ pariyāyantarena vadati sādhanaṃ, kiriyañca vinibbhuttaṃ katvā",
  "tika-s0102t:1278_3": "gamanakiriyāya akattusambandhībhāvavibhāvanato. Paṭikkhepatthañhi antonītaṃ katvā",
  "tika-s0102t:1278_4": "ubhayatthaṃ kiṃ-saddo pavatto. Kiṃ kāraṇāti pana paṭikkhittakattukāya gamanakiriyāya",
  "tika-s0102t:1278_5": "aviparītakāraṇapucchā. Idañhi gamanaṃ nāma attā manasā saṃyujjati, mano indriyehi,",
  "tika-s0102t:1278_6": "indriyāni attehīti evamādi micchākāraṇavinimuttaanurūpapaccayahetuko dhammānaṃ pavattiākāraviseso.",
  "tika-s0102t:1278_7": "Tenāha “tatthā”tiādi.",
  "tika-s0102t:1279_0": "Na koci satto vā puggalo vā gacchati dhammamattasseva gamanasiddhito, tabbinimuttassa",
  "tika-s0102t:1279_1": "ca kassaci abhāvato. Idāni dhammamattasseva gamanasiddhiṃ dassetuṃ “cittakiriyāvāyodhātuvipphārenā”tiādi",
  "tika-s0102t:1279_2": "vuttaṃ. Tattha cittakiriyā ca sā, vāyodhātuyā vipphāro vipphandanañcāti cittakiriyāvāyodhātuvipphāro,",
  "tika-s0102t:1279_3": "tena. Ettha ca cittakiriyaggahaṇena anindriyabaddhavāyodhātuvipphāraṃ nivatteti,",
  "tika-s0102t:1279_4": "vāyodhātuvipphāraggahaṇena cetanāvacīviññattibhedaṃ cittakiriyaṃ nivatteti, ubhayena",
  "tika-s0102t:1279_5": "pana kāyaviññattiṃ vibhāveti. “Gacchatī”ti vatvā yathā pavattamāne kāye “gacchatī”ti",
  "tika-s0102t:1279_6": "vohāro hoti, taṃ dassetuṃ “tasmā”tiādi vuttaṃ. Tanti gantukāmatāvasena pavattacittaṃ.",
  "tika-s0102t:1279_7": "Vāyaṃ janetīti vāyodhātuadhikaṃ rūpakalāpaṃ uppādeti, adhikatā cettha sāmatthiyato,",
  "tika-s0102t:1279_8": "na pamāṇato. Gamanacittasamuṭṭhitaṃ sahajātarūpakāyassa thambhanasandhāraṇacalanānaṃ",
  "tika-s0102t:1279_9": "paccayabhūtena ākāravisesena pavattamānaṃ vāyodhātuṃ sandhāyāha “vāyo viññattiṃ janetī”ti.",
  "tika-s0102t:1279_10": "Adhippāyasahabhāvī hi vikāro viññatti. Yathāvuttaadhikabhāveneva ca vāyogahaṇaṃ,",
  "tika-s0102t:1279_11": "na vāyodhātuyā eva janakabhāvato, aññathā viññattiyā upādāyarūpabhāvo durupapādo",
  "tika-s0102t:1279_12": "siyā. Purato abhinīhāro puratobhāgena kāyassa pavattanaṃ, yo “abhikkamo”ti vuccati.",
  "tika-s0102t:1280": "“Eseva nayo”ti atidesena saṅkhepato vatvā tamatthaṃ vivarituṃ “tatrāpi hī”tiādi vuttaṃ. Koṭito paṭṭhāyāti heṭṭhimakoṭito paṭṭhāya pādatalato paṭṭhāya. Ussitabhāvoti ubbiddhabhāvo.",
  "tika-s0102t:1281_0": "Evaṃ pajānatoti evaṃ cittakiriyavāyodhātuvipphāreneva gamanādi hotīti pajānato. Tassa",
  "tika-s0102t:1281_1": "evaṃ pajānanāya nicchayagamanatthaṃ “evaṃ hotī”ti vicāraṇā vuccati loke yathābhūtaṃ",
  "tika-s0102t:1281_2": "ajānantehi micchābhinivesavasena, lokavohāravasena vā. Atthi panāti attano evaṃ vīmaṃsanavasena",
  "tika-s0102t:1281_3": "pucchāvacanaṃ. Natthīti nicchayavasena sattassa paṭikkhepavacanaṃ. “Yathā panā”tiādi",
  "tika-s0102t:1281_4": "tasseva atthassa upamāya vibhāvanaṃ, taṃ suviññeyyameva.",
  "tika-s0102t:1282_0": "Nāvā mālutavegenāti yathā acetanā nāvā vātavegena desantaraṃ yāti, yathā ca acetano",
  "tika-s0102t:1282_1": "tejanaṃ kaṇḍo jiyāvegena desantaraṃ yāti, tathā acetano kāyo vātāhato yathāvuttavāyunā",
  "tika-s0102t:1282_2": "nīto desantaraṃ yātīti evaṃ upamāsaṃsandanaṃ veditabbaṃ. Sace pana koci vadeyya “yathā",
  "tika-s0102t:1282_3": "nāvātejanānaṃ pellakassa purisassa vasena desantaragamanaṃ, evaṃ kāyassāpī”ti, hotu,",
  "tika-s0102t:1282_4": "evaṃ icchito vāyamattho yathā hi nāvātejanānaṃ saṃhatalakkhaṇasseva purisassa vasena",
  "tika-s0102t:1282_5": "gamanaṃ, na asaṃhatalakkhaṇassa, evaṃ kāyassāpīti. Kā no hāni, bhiyyopi dhammamattatāva",
  "tika-s0102t:1282_6": "patiṭṭhaṃ labhati, na purisavādo. Tenāha “yantasuttavasenā”tiādi.",
  "tika-s0102t:1283_0": "Tattha payuttanti heṭṭhā vuttanayena gamanādikiriyāvasena paccayehi payojitaṃ. Ṭhātīti",
  "tika-s0102t:1283_1": "tiṭṭhati. Etthāti imasmiṃ loke. Vinā hetupaccayeti gantukāmatācittataṃsamuṭṭhānavāyodhātuādihetupaccayehi",
  "tika-s0102t:1283_2": "vinā. Tiṭṭheti tiṭṭheyya. Vajeti vajeyya gaccheyya ko nāmāti sambandho. Paṭikkhepattho",
  "tika-s0102t:1283_3": "cettha kiṃ-saddoti hetupaccayavirahena ṭhānagamanapaṭikkhepamukhena sabbāyapi dhammappavattiyā",
  "tika-s0102t:1283_4": "paccayādhīnavuttitāvibhāvanena attasuññatā viya aniccadukkhatāpi vibhāvitāti daṭṭhabbā.",
  "tika-s0102t:1284_0": "Paṇihitoti yathā yathā paccayehi pakārehi nihito ṭhapito. Sabbasaṅgāhikavacananti",
  "tika-s0102t:1284_1": "sabbesampi catunnaṃ iriyāpathānaṃ ekajjhaṃ saṅgaṇhanavacanaṃ, pubbe visuṃ visuṃ iriyāpathānaṃ",
  "tika-s0102t:1284_2": "vuttattā idaṃ nesaṃ ekajjhaṃ gahetvā vacananti attho. Purimanayo vā iriyāpathappadhāno",
  "tika-s0102t:1284_3": "vuttoti tattha kāyo appadhāno anunipphādīti idha kāyaṃ padhānaṃ, apadhānañca iriyāpathaṃ",
  "tika-s0102t:1284_4": "anunipphādiṃ katvā dassetuṃ dutiyanayo vuttoti evampettha dvinnaṃ nayānaṃ viseso",
  "tika-s0102t:1284_5": "veditabbo. Ṭhitoti pavatto.",
  "tika-s0102t:1285_0": "Iriyāpathapariggaṇhanampi iriyāpathavato kāyasseva pariggaṇhanaṃ tassa avatthāvisesabhāvatoti",
  "tika-s0102t:1285_1": "vuttaṃ “iriyāpathapariggaṇhanena kāye kāyānupassī viharatī”ti. Tenevettha rūpakkhandhavaseneva",
  "tika-s0102t:1285_2": "samudayādayo uddhaṭā. Esa nayo sesavāresupi. Ādināti ettha ādi-saddena yathā “taṇhāsamudayā",
  "tika-s0102t:1285_3": "kammasamudayā āhārasamudayā”ti nibbattilakkhaṇaṃ passantopi rūpakkhandhassa udayaṃ",
  "tika-s0102t:1285_4": "passatīti ime cattāro ākārā saṅgayhanti, evaṃ “avijjānirodhā”ti ādayopi pañca ākārā",
  "tika-s0102t:1285_5": "saṅgahitāti daṭṭhabbā. Sesaṃ vuttanayameva.",
  "tika-s0102t:1286": "Iriyāpathapabbavaṇṇanā niṭṭhitā.",
  "tika-s0102t:1287": "Catusampajaññapabbavaṇṇanā",
  "tika-s0102t:1288_0": "376. Catusampajaññavasenāti samantato pakārehi, pakaṭṭhaṃ vā savisesaṃ jānātīti sampajāno,",
  "tika-s0102t:1288_1": "sampajānassa bhāvo sampajaññaṃ, tathāpavattaṃ ñāṇaṃ, hatthavikārādibhedabhinnattā",
  "tika-s0102t:1288_2": "cattāri sampajaññāni samāhaṭāni catusampajaññaṃ, tassa vasena. “Abhikkante”tiādīni",
  "tika-s0102t:1288_3": "sāmaññaphale vaṇṇitāni, na puna vaṇṇetabbāni, tasmā taṃtaṃsaṃvaṇṇanāya līnatthappakāsanāpi",
  "tika-s0102t:1288_4": "tattha vihitanayeneva gahetabbā. “Abhikkante paṭikkante sampajānakārī hotī”tiādi",
  "tika-s0102t:1288_5": "vacanato abhikkamādigatacatusampajaññapariggaṇhanena rūpakāyassevettha samudayadhammānupassitādi",
  "tika-s0102t:1288_6": "adhippetoti āha “rūpakkhandhasseva samudayo ca vayo ca nīharitabbo”ti. Rūpadhammānaṃyeva",
  "tika-s0102t:1288_7": "hi pavattiākāravisesā abhikkamādayoti. Sesaṃ vuttanayameva.",
  "tika-s0102t:1289": "Catusampajaññapabbavaṇṇanā niṭṭhitā.",
  "tika-s0102t:1290": "Paṭikkūlamanasikārapabbavaṇṇanā",
  "tika-s0102t:1291_0": "377. Paṭikkūlamanasikāravasenāti jigucchanīyatāya paṭikūlameva paṭikkūlaṃ, yo paṭikkūlasabhāvo",
  "tika-s0102t:1291_1": "paṭikkūlākāro, tassa manasi karaṇavasena. Antarenāpi hi bhāvavācinaṃ saddaṃ bhāvattho",
  "tika-s0102t:1291_2": "viññāyati yathā “paṭassa sukka”nti. Yasmā visuddhimagge vuttaṃ, tasmā tattha, taṃsaṃvaṇṇanāyañca",
  "tika-s0102t:1291_3": "vuttanayena “imameva kāya”nti ādīnamattho veditabbo.",
  "tika-s0102t:1292_0": "Vatthādīhi pasibbakākārena bandhitvā kataṃ āvāṭanaṃ putoḷi. Nānākārā ekasmiṃ ṭhāne",
  "tika-s0102t:1292_1": "sammissāti ettāvatā nānāvaṇṇānaṃ kesādīnañca upameyyatā. Vibhūtakāloti paṇṇattiṃ",
  "tika-s0102t:1292_2": "samatikkamitvā kesādīnaṃ asubhākārassa upaṭṭhitakālo. Iti-saddassa ākāratthataṃ dassento",
  "tika-s0102t:1292_3": "“eva”nti vatvā taṃ ākāraṃ sarūpato dassento “kesādipariggaṇhanenā”tiādimāha. Kesādisaññitānañhi",
  "tika-s0102t:1292_4": "asucibhāvānaṃ paramaduggandhajegucchapaṭikkūlākārassa samudayato anupassanā idha",
  "tika-s0102t:1292_5": "kāyānupassanāti. Sesaṃ vuttanayameva.",
  "tika-s0102t:1293": "Paṭikkūlamanasikārapabbavaṇṇanā niṭṭhitā.",
  "tika-s0102t:1294": "Dhātumanasikārapabbavaṇṇanā",
  "tika-s0102t:1295_0": "378. Dhātumanasikāravasenāti pathavīdhātuādikā catasso dhātuyo ārabbha pavattabhāvanāmanasikāravasena,",
  "tika-s0102t:1295_1": "catudhātuvavatthānavasenāti attho. Dhātumanasikāro, dhātukammaṭṭhānaṃ, catudhātuvavatthānanti",
  "tika-s0102t:1295_2": "hi atthato ekaṃ. Goghātakoti jīvikatthāya gunnaṃ ghātako. Antevāsikoti kammakaraṇavasena",
  "tika-s0102t:1295_3": "tassa samīpavāsī taṃ nissāya jīvanako. Vinivijjhitvāti ekasmiṃ ṭhāne aññamaññaṃ vinivijjhitvā.",
  "tika-s0102t:1295_4": "Mahāpathānaṃ vemajjhaṭṭhānasaṅkhāteti catunnaṃ mahāpathānaṃ tāya eva vinivijjhanaṭṭhānatāya",
  "tika-s0102t:1295_5": "vemajjhasaṅkhāte. Yasmā te cattāro mahāpathā catūhi disāhi āgantvā tattha samohitā",
  "tika-s0102t:1295_6": "viya honti, tasmā taṃ ṭhānaṃ catumahāpathaṃ, tasmiṃ catumahāpathe. Ṭhita-saddo “ṭhito",
  "tika-s0102t:1295_7": "vā”tiādīsu ṭhānasaṅkhātairiyāpathasamaṅgitāya, ṭhā-saddassa vā gatinivattiatthatāya",
  "tika-s0102t:1295_8": "aññattha ṭhapetvā gamanaṃ sesairiyāpathasamaṅgitāya bodhako, idha pana yathā tathā",
  "tika-s0102t:1295_9": "rūpakāyassa pavattiākārabodhako adhippetoti āha “catunnaṃ iriyāpathānaṃ yena kenaci",
  "tika-s0102t:1295_10": "ākārena ṭhitattā yathā ṭhita”nti. Tattha ākārenāti ṭhānādinā rūpakāyassa pavattiākārena.",
  "tika-s0102t:1295_11": "Ṭhānādayo hi iriyāpathasaṅkhātāya kiriyāya patho pavattimaggoti “iriyāpatho”ti vuccantīti",
  "tika-s0102t:1295_12": "vutto vāyamattho. Yathāṭhitanti yathāpavattaṃ, yathāvuttaṃ ṭhānamevettha paṇidhānanti",
  "tika-s0102t:1295_13": "adhippetanti āha “yathā ṭhitattā ca yathāpaṇihita”nti. “Ṭhita”nti vā kāyassa ṭhānasaṅkhātairiyāpathasamāyogaparidīpanaṃ,",
  "tika-s0102t:1295_14": "“paṇihita”nti tadaññairiyāpathasamāyogaparidīpanaṃ. “Ṭhita”nti vā kāyasaṅkhātānaṃ",
  "tika-s0102t:1295_15": "rūpadhammānaṃ tasmiṃ tasmiṃ khaṇe sakiccavasena avaṭṭhānaparidīpanaṃ, paṇihitanti",
  "tika-s0102t:1295_16": "paccayavasena tehi tehi paccayehi pakārato nihitaṃ paṇihitanti evampettha attho veditabbo.",
  "tika-s0102t:1295_17": "Paccavekkhatīti pati pati avekkhati, ñāṇacakkhunā vinibbhujjitvā visuṃ visuṃ passati.",
  "tika-s0102t:1296_0": "Idāni vuttamevatthaṃ bhāvatthavibhāvanavasena dassetuṃ “yathā goghātakassā”tiādi",
  "tika-s0102t:1296_1": "vuttaṃ. Tattha posentassāti maṃsūpacayaparibrūhanāya kuṇḍakabhattakappāsaṭṭhiādīhi",
  "tika-s0102t:1296_2": "saṃvaḍḍhentassa. Vadhitaṃ matanti hiṃsitaṃ hutvā mataṃ. Matanti ca matamattaṃ. Tenevāha",
  "tika-s0102t:1296_3": "“tāvadevā”ti. Gāvīti saññā na antaradhāyatīti yāni aṅgapaccaṅgāni yathāsanniviṭṭhāni",
  "tika-s0102t:1296_4": "upādāya gāvīsamaññā matamattāyapi gāviyā tesaṃ taṃsannivesassa avinaṭṭhattā. Vilīyanti",
  "tika-s0102t:1296_5": "bhijjanti vibhujjantīti bīlā, bhāgā va-kārassa ba-kāraṃ, ikārassa ca īkāraṃ katvā.",
  "tika-s0102t:1296_6": "Bīlasoti bīlaṃ bīlaṃ katvā. Vibhajitvāti aṭṭhisaṅghātato maṃsaṃ vivecetvā, tato vā",
  "tika-s0102t:1296_7": "vivecitaṃ maṃsaṃ bhāgaso katvā. Tenevāha “maṃsasaññā pavattatī”ti. Pabbajitassāpi",
  "tika-s0102t:1296_8": "apariggahitakammaṭṭhānassa. Ghanavinibbhoganti santatisamūhakiccaghanānaṃ vinibbhujjanaṃ",
  "tika-s0102t:1296_9": "vivecanaṃ. Dhātuso paccavekkhatoti ghanavinibbhogakaraṇena dhātuṃ dhātuṃ pathavīādidhātuṃ",
  "tika-s0102t:1296_10": "visuṃ visuṃ katvā paccavekkhantassa. Sattasaññāti attānudiṭṭhivasena pavattā sattasaññāti",
  "tika-s0102t:1296_11": "vadanti, vohāravasena pavattasattasaññāyapi tadā antaradhānaṃ yuttameva yāthāvato",
  "tika-s0102t:1296_12": "ghanavinibbhogassa sampādanato. Evañhi sati yathāvuttaopammatthena upameyyattho aññadatthu",
  "tika-s0102t:1296_13": "saṃsandati sameti. Tenevāha “dhātuvaseneva cittaṃ santiṭṭhatī”ti. Dakkhoti cheko",
  "tika-s0102t:1296_14": "taṃtaṃsamaññāya kusalo “yathājāte sūnasmiṃ naṅguṭṭhakhuravisāṇādivante aṭṭhimaṃsādiavayavasamudāye",
  "tika-s0102t:1296_15": "avibhatte gāvīsamaññā, na vibhatte. Vibhatte pana aṭṭhimaṃsādiavayavasamaññā”ti jānanato.",
  "tika-s0102t:1296_16": "Catumahāpatho viya catuiriyāpathoti gāviyā ṭhitacatumahāpatho viya kāyassa pavattimaggabhūto",
  "tika-s0102t:1296_17": "catubbidho iriyāpatho yasmā visuddhimagge vitthāritā, tasmā tattha, taṃsaṃvaṇṇanāyañca",
  "tika-s0102t:1296_18": "vuttanayena veditabbo. Sesaṃ vuttanayameva.",
  "tika-s0102t:1297": "Dhātumanasikārapabbavaṇṇanā niṭṭhitā.",
  "tika-s0102t:1298": "Navasivathikapabbavaṇṇanā",
  "tika-s0102t:1299_0": "379. Sivathikāya apaviddhauddhumātakādipaṭisaṃyuttānaṃ odhiso pavattānaṃ kathānaṃ,",
  "tika-s0102t:1299_1": "tadabhidheyyānañca uddhumātakādiasubhabhāgānaṃ sivathikapabbānīti saṅgītikārehi gahitasamaññā.",
  "tika-s0102t:1299_2": "Tenāha “sivathikapabbehi vibhajitu”nti. Maritvā ekāhātikkantaṃ ekāhamataṃ. Uddhaṃ",
  "tika-s0102t:1299_3": "jīvitapariyādānāti jīvitakkhayato upari maraṇato paraṃ. Samuggatenāti samuṭṭhitena.",
  "tika-s0102t:1299_4": "Uddhumātattāti uddhaṃ uddhaṃ dhumātattā sūnattā. Setarattehi viparibhinnaṃ vimissitaṃ",
  "tika-s0102t:1299_5": "nīlaṃ vinīlaṃ, purimavaṇṇavipariṇāmabhūtaṃ vā nīlaṃ vinīlaṃ. Vinīlameva vinīlakanti",
  "tika-s0102t:1299_6": "ka-kārena padavaḍḍhanaṃ anatthantarato yathā “pītakaṃ lohitaka”nti. Paṭikkūlattāti",
  "tika-s0102t:1299_7": "jigucchanīyattā. Kucchitaṃ vinīlanti vinīlakanti kucchanattho vā ayaṃ ka-kāroti dassetuṃ",
  "tika-s0102t:1299_8": "vuttaṃ yathā “pāpako kittisaddo abbhuggacchatī”ti. paribhinnaṭṭhānehi kākakaṅkādīhi.",
  "tika-s0102t:1299_9": "Vissandamānapubbanti vissavantapubbaṃ, tahaṃ tahaṃ paggharantapubbanti attho. Tathābhāvanti",
  "tika-s0102t:1299_10": "vissandamānapubbabhāvaṃ.",
  "tika-s0102t:1300_0": "So bhikkhūti yo “passeyya sarīraṃ sivathikāya chaḍḍita”nti vutto, so bhikkhu. Upasaṃharati",
  "tika-s0102t:1300_1": "sadisataṃ. “Ayampi kho”tiādi upasaṃharaṇākāradassanaṃ. Āyūti rūpajīvitindriyaṃ, arūpajīvitindriyaṃ",
  "tika-s0102t:1300_2": "panettha viññāṇagatikameva. Usmāti kammajatejo. Evaṃ pūtikasabhāvoyevāti evaṃ ativiya",
  "tika-s0102t:1300_3": "duggandhajegucchapaṭikkūlapūbhikasabhāvo eva, na āyuādīnaṃ avigame viya mattasoti",
  "tika-s0102t:1300_4": "adhippāyo. Ediso bhavissatīti evaṃbhāvīti āha “evaṃ uddhumātādibhedo bhavissatī”ti.",
  "tika-s0102t:1301_0": "Luñcitvā luñcitvāti uppāṭetvā uppāṭetvā. Sāvasesamaṃsalohitayuttanti sabbaso akhāditattā",
  "tika-s0102t:1301_1": "tahaṃ tahaṃ sesena appāvasesena maṃsalohitena yuttaṃ. “Aññena hatthaṭṭhika”nti avisesena",
  "tika-s0102t:1301_2": "hatthaṭṭhikānaṃ vippakiṇṇatā jotitāti anavasesato tesaṃ vippakiṇṇataṃ dassento “catusaṭṭhibhedampī”tiādimāha.",
  "tika-s0102t:1302_0": "Terovassikānīti tirovassaṃ gatāni, tāni pana saṃvaccharaṃ vītivattāni hontīti āha",
  "tika-s0102t:1302_1": "“atikkantasaṃvaccharānī”ti. Purāṇatāya ghanabhāvavigamena vicuṇṇatā idha pūtibhāvoti",
  "tika-s0102t:1302_2": "so yathā hoti, taṃ dassento “abbhokāse”tiādimāha. Terovassikānevāti saṃvaccharamattātikkantāni",
  "tika-s0102t:1302_3": "eva. Khajjamānatādivasena dutiyasivathikapabbādīnaṃ vavatthāpitattā vuttaṃ “khajjamānatādīnaṃ",
  "tika-s0102t:1302_4": "vasena yojanā kātabbā”ti.",
  "tika-s0102t:1303": "Navasivathikapabbavaṇṇanā niṭṭhitā.",
  "tika-s0102t:1304_0": "Imāneva dveti avadhāraṇena appanākammaṭṭhānaṃ tattha niyameti aññapabbesu tadabhāvato.",
  "tika-s0102t:1304_1": "Yato hi eva-kāro, tato aññattha niyameti, tena pabbadvayassa vipassanākammaṭṭhānatāpi",
  "tika-s0102t:1304_2": "appaṭisiddhā daṭṭhabbā aniccatādidassanato. Saṅkhāresu ādīnavavibhāvanāni sivathikapabbānīti",
  "tika-s0102t:1304_3": "āha “sivathikānaṃ ādīnavānupassanāvasena vuttattā”ti. Iriyāpathapabbādīnaṃ appanāvahatā",
  "tika-s0102t:1304_4": "pākaṭā evāti “sesāni dvādasapī”ti vuttaṃ. Yaṃ panettha atthato avibhattaṃ. Taṃ suviññeyyameva.",
  "tika-s0102t:1305": "Kāyānupassanāvaṇṇanā niṭṭhitā.",
  "tika-s0102t:1306": "Vedanānupassanāvaṇṇanā",
  "tika-s0102t:1307_0": "380. Sukhaṃ vedananti ettha sukhayatīti sukhā. Sampayuttadhamme, kāyañca laddhassāde",
  "tika-s0102t:1307_1": "karotīti attho. Suṭṭhu vā khādati, khanati vā kāyikaṃ, cetasikañcābādhanti sukhā.",
  "tika-s0102t:1307_2": "“Sukaraṃ okāsadānaṃ etissāti sukhā”ti apare. Vedayati ārammaṇarasaṃ anubhavatīti",
  "tika-s0102t:1307_3": "vedanā. Vedayamānoti anubhavamāno. “Kāma”ntiādīsu yaṃ vattabbaṃ, taṃ iriyāpathapabbe",
  "tika-s0102t:1307_4": "vuttanayameva. Sampajānassa vediyanaṃ sampajānavediyanaṃ.",
  "tika-s0102t:1308_0": "Vatthuārammaṇāti rūpādiārammaṇā. Rūpādiārammaṇañhettha vedanāya pavattiṭṭhānatāya",
  "tika-s0102t:1308_1": "“vatthū”ti adhippetaṃ. Assāti bhaveyya. Dhammavinimuttassa kattu abhāvato dhammasseva",
  "tika-s0102t:1308_2": "kattubhāvaṃ dassento “vedanāva vedayatī”ti āha. “Vohāramattaṃ hotī”ti etena “sukhaṃ",
  "tika-s0102t:1308_3": "vedanaṃ vedayamāno sukhaṃ vedanaṃ vedayāmī”ti idaṃ vohāramattanti dasseti.",
  "tika-s0102t:1309_0": "Nitthunantoti balavato vedanāvegassa nirodhane ādīnavaṃ disvā tassa avasaradānavasena",
  "tika-s0102t:1309_1": "nitthunanto. Vegasandhāraṇe hi atimahantaṃ dukkhaṃ uppajjatīti aññampi vikāraṃ uppādeyya,",
  "tika-s0102t:1309_2": "tena thero aparāparaṃ parivattati. Vīriyasamathaṃ yojetvāti adhivāsanavīriyassa adhimattattā",
  "tika-s0102t:1309_3": "tassa hāpanavasena samādhinā samarasatāpādanena vīriyasamathaṃ yojetvā. Saha paṭisambhidāhīti",
  "tika-s0102t:1309_4": "lokuttarapaṭisambhidāhi saha. Ariyamaggakkhaṇe hi paṭisambhidānaṃ asammohavasena",
  "tika-s0102t:1309_5": "adhigamo, atthapaṭisambhidāya pana ārammaṇakaraṇavasenapi. Lokiyānampi vā sati uppattikāle",
  "tika-s0102t:1309_6": "tattha samatthataṃ sandhāyāha “saha paṭisambhidāhī”ti. Samasīsīti vārasamasīsī hutvā,",
  "tika-s0102t:1309_7": "paccavekkhaṇavārassa anantaravāre parinibbāyīti attho.",
  "tika-s0102t:1310_0": "Yathā ca sukhaṃ, evaṃ dukkhanti yathā “sukhaṃ ko vedayatī”tiādinā sampajānavediyanaṃ",
  "tika-s0102t:1310_1": "sandhāya vuttaṃ, evaṃ dukkhampi. Tattha dukkhayatīti dukkhā, sampayuttadhamme, kāyañca",
  "tika-s0102t:1310_2": "pīḷeti vibādhatīti attho. Duṭṭhuṃ vā khādati, khanati kāyikaṃ, cetasikañca sātanti",
  "tika-s0102t:1310_3": "dukkhā. “Dukkaraṃ okāsadānaṃ etissāti dukkhā”ti apare. Arūpakammaṭṭhānanti arūpapariggahaṃ,",
  "tika-s0102t:1310_4": "arūpadhammamukhena vipassanābhinivesananti attho. Na pākaṭaṃ hoti phassassa, cittassa",
  "tika-s0102t:1310_5": "ca avibhūtākārattā. Tenāha “andhakāraṃ viya khāyatī”ti. “Na pākaṭaṃ hotī”ti ca idaṃ",
  "tika-s0102t:1310_6": "tādise puggale sandhāya vuttaṃ, tesaṃ ādito vedanāva vibhūtatarā hutvā upaṭṭhāti.",
  "tika-s0102t:1310_7": "Evañhi yaṃ vuttaṃ sakkapañhavaṇṇanā dīsu “phasso pākaṭo hoti, viññāṇaṃ pākaṭaṃ hotī”ti,",
  "tika-s0102t:1310_8": "taṃ avirodhitaṃ hoti. Vedanāvasena kathiyamānaṃ kammaṭṭhānaṃ pākaṭaṃ hotīti yojanā.",
  "tika-s0102t:1310_9": "“Vedanānaṃ uppattipākaṭatāyā”ti ca idaṃ sukhadukkhavedanānaṃ vasena vuttaṃ. Tāsañhi",
  "tika-s0102t:1310_10": "pavatti oḷārikā, na itarāya. Tadubhayaggahaṇamukhena vā gahetabbattā itarāyapi pavatti",
  "tika-s0102t:1310_11": "viññūnaṃ pākaṭā evāti “vedanāna”nti avisesaggahaṇaṃ daṭṭhabbaṃ. Sakkapañhe vuttanayeneva",
  "tika-s0102t:1310_12": "veditabbo, tasmā tattha vattabbo atthaviseso tattha līnatthappakāsaniyaṃ vuttanayeneva gahetabbo.",
  "tika-s0102t:1311_0": "Pubbe “vatthuṃ ārammaṇaṃ katvā vedanāva vedayatī”ti vedanāya ārammaṇādhīnavuttitāya",
  "tika-s0102t:1311_1": "ca anattatāya ca pajānanaṃ vuttaṃ, idāni tassā aniccatādipajānanaṃ dassento “ayaṃ",
  "tika-s0102t:1311_2": "aparopi pajānanapariyāyo”ti āha. Yathā ekasmiṃ khaṇe cittadvayassa asambhavo ekajjhaṃ",
  "tika-s0102t:1311_3": "anekantapaccayābhāvato, evaṃ vedanādvayassa visiṭṭhārammaṇavuttito cāti āha “sukhavedanākkhaṇe",
  "tika-s0102t:1311_4": "dukkhāya vedanāya abhāvato”ti. Nidassanamattañcetaṃ tadā upekkhāvedanāyapi abhāvato,",
  "tika-s0102t:1311_5": "tena sukhavedanākkhaṇe bhūtapubbānaṃ itaravedanānaṃ hutvāabhāvapajānanena sukhavedanāyapi",
  "tika-s0102t:1311_6": "hutvā abhāvo ñāto eva hotīti tassā pākaṭabhāvameva dassento “imissā ca sukhāya vedanāya",
  "tika-s0102t:1311_7": "ito paṭhamaṃ abhāvato”ti āha, eteneva ca tāsampi vedanānaṃ pākaṭabhāvo dassitoti",
  "tika-s0102t:1311_8": "daṭṭhabbaṃ. Tenāha “vedanā nāma aniccā adhuvā vipariṇāmadhammā”ti. Aniccaggahaṇena",
  "tika-s0102t:1311_9": "hi vedanānaṃ viddhaṃsanabhāvo dassito viddhaste aniccatāya suviññeyyattā. Adhuvaggahaṇena",
  "tika-s0102t:1311_10": "pākaṭabhāvo tassa asadābhāvitādibhāvanato. Vipariṇāmaggahaṇena dukkhabhāvo tassa",
  "tika-s0102t:1311_11": "aññathattadīpanato, tena sukhāpi vedanā dukkhā, pageva itarāti tissannampi vedanānaṃ",
  "tika-s0102t:1311_12": "dukkhatā dassitā hoti. Iti “yadaniccaṃ dukkhaṃ, taṃ ekantato anattā”ti tīsupi vedanāsu",
  "tika-s0102t:1311_13": "lakkhaṇattayapajānanā jotitāti daṭṭhabbaṃ. Tenāha “itiha tattha sampajāno hotī”ti.",
  "tika-s0102t:1312_0": "Idāni tamatthaṃ suttena sādhetuṃ “vuttampi ceta”ntiādimāha. Tattha neva tasmiṃ samaye",
  "tika-s0102t:1312_1": "dukkhaṃ vedanaṃ vedetīti tasmiṃ sukhavedanāsamaṅgisamaye neva dukkhaṃ vedanaṃ vedeti",
  "tika-s0102t:1312_2": "niruddhattā, anuppannattā ca yathākkamaṃ atītānāgatānaṃ. Paccuppannāya pana asambhavo",
  "tika-s0102t:1312_3": "vutto eva. Sakiccakkhaṇamattāvaṭṭhānato aniccā. Samecca sambhuyya paccayehi katattā",
  "tika-s0102t:1312_4": "saṅkhatā. Vatthārammaṇādipaccayaṃ paṭicca uppannattā paṭiccasamuppannā. Khayavayapalujjananirujjhanapakatitāya",
  "tika-s0102t:1312_5": "khayadhammā vayadhammā virāgadhammā nirodhadhammāti daṭṭhabbā.",
  "tika-s0102t:1313": "Kilesehi āmasitabbato āmisaṃ nāma, pañca kāmaguṇā, ārammaṇakaraṇavasena saha āmisehīti sāmisaṃ. Tenāha “pañcakāmaguṇāmisanissitā”ti.",
  "tika-s0102t:1314": "Ito paranti “atthi vedanā”ti evamādi pāḷiṃ sandhāyāha “kāyānupassanāyaṃ vuttanayamevā”ti.",
  "tika-s0102t:1315": "Vedanānupassanāvaṇṇanā niṭṭhitā.",
  "tika-s0102t:1316": "Cittānupassanāvaṇṇanā",
  "tika-s0102t:1317_0": "381. Sampayogavasena pavattamānena saha rāgenāti sarāgaṃ. Tenāha “lobhasahagata”nti.",
  "tika-s0102t:1317_1": "Vītarāganti ettha kāmaṃ sarāgapadapaṭiyoginā vītarāgapadena bhavitabbaṃ, sammasanacārassa",
  "tika-s0102t:1317_2": "pana adhippetattā tebhūmakasseva gahaṇanti “lokiyakusalābyākata”nti vatvā “idaṃ panā”tiādinā",
  "tika-s0102t:1317_3": "tameva adhippāyaṃ vivarati. Sesāni dve dosamūlāni, dve mohamūlānīti cattāri akusalacittāni.",
  "tika-s0102t:1317_4": "Tesañhi rāgena sampayogābhāvato nattheva sarāgatā, taṃnimittakatāya pana siyā taṃsahitakāle",
  "tika-s0102t:1317_5": "soti nattheva vītarāgatāpīti dukkhavinimuttatā evettha labbhatīti āha “neva purimapadaṃ",
  "tika-s0102t:1317_6": "na pacchimapadaṃ bhajantī”ti. Yadi evaṃ padesikaṃ pajānanaṃ āpajjatīti? Nāpajjati,",
  "tika-s0102t:1317_7": "dukantarapariyāpannattā tesaṃ. Ye pana “paṭipakkhabhāve agayhamāne sampayogābhāvo",
  "tika-s0102t:1317_8": "evettha pamāṇaṃ ekaccaabyākatānaṃ viyā”ti icchanti, tesaṃ matena sesākusalacittānampi",
  "tika-s0102t:1317_9": "dutiyapadasaṅgaho veditabbo. Dutiyadukepi vuttanayena attho veditabbo. Akusalamūlesu",
  "tika-s0102t:1317_10": "saha moheneva vattatīti samohanti āha “vicikicchāsahagatañceva uddhaccasahagatañcā”ti.",
  "tika-s0102t:1317_11": "Yasmā cettha “saheva mohenāti samoha”nti purimapadāvadhāraṇampi labbhatiyeva, tasmā",
  "tika-s0102t:1317_12": "vuttaṃ “yasmā panā”tiādi. Yathā pana atimūḷhatāya pāṭipuggalikanayena savisesamohavantatāya",
  "tika-s0102t:1317_13": "“momūhacitta”nti vattabbato vicikicchāuddhaccasahagatadvayaṃ visesato “samoha”nti",
  "tika-s0102t:1317_14": "vuccati, na tathā sesākusalacittānīti “vaṭṭantiyevā”ti sāsaṅkaṃ vadati. Sampayogavasena",
  "tika-s0102t:1317_15": "thinamiddhena anupatitaṃ anugatanti thinamiddhānupatitaṃ, pañcavidhaṃsasaṅkhārikākusalacittaṃ",
  "tika-s0102t:1317_16": "saṅkucitacittaṃ, saṅkucitacittaṃ nāma ārammaṇe saṅkocanavasena pavattanato. Paccayavisesavasena",
  "tika-s0102t:1317_17": "thāmajātena uddhaccena sahagataṃ saṃsaṭṭhanti uddhaccasahagataṃ, aññathā sabbampi",
  "tika-s0102t:1317_18": "akusalacittaṃ uddhaccasahagatamevāti. Pasaṭacittaṃ nāma ārammaṇe savisesaṃ vikkhepavasena",
  "tika-s0102t:1317_19": "visaṭabhāvena pavattanato.",
  "tika-s0102t:1318_0": "Kilesavikkhambhanasamatthatāya vipulaphalatāya ca dīghasantānatāya ca mahantabhāvaṃ",
  "tika-s0102t:1318_1": "gataṃ, mahantehi vā uḷāracchandādīhi gataṃ paṭipannanti mahaggataṃ, taṃ pana rūpārūpabhūmigataṃ",
  "tika-s0102t:1318_2": "tato mahantassa loke abhāvato. Tenāha “rūpārūpāvacara”nti. Tassa cettha paṭiyogī",
  "tika-s0102t:1318_3": "parittaṃ evāti āha “amahaggatanti kāmāvacara”nti. Attānaṃ uttarituṃ samatthehi saha",
  "tika-s0102t:1318_4": "uttarehīti sauttaraṃ. Tappaṭipakkhena anuttaraṃ. Tadubhayaṃ upādāyupādāya veditabbanti",
  "tika-s0102t:1318_5": "āha “sauttaranti kāmāvacarantiādi. Paṭipakkhavikkhambhanasamatthena samādhinā sammadeva",
  "tika-s0102t:1318_6": "āhitaṃ samāhitaṃ. Tenāha “yassā”tiādi. Yassāti yassa cittassa. Yathāvuttena samādhinā",
  "tika-s0102t:1318_7": "na samāhitanti asamāhitaṃ. Tenāha “ubhayasamādhirahita”nti. Tadaṅgavimuttiyā vimuttaṃ,",
  "tika-s0102t:1318_8": "kāmāvacarakusalacittaṃ, vikkhambhanavimuttiyā vimuttaṃ, mahaggatacittanti tadubhayaṃ",
  "tika-s0102t:1318_9": "sandhāyāha “tadaṅgavikkhambhanavimuttīhi vimutta”nti. Yattha tadubhayavimutti natthi,",
  "tika-s0102t:1318_10": "taṃ ubhayavimuttirahitanti gayhamāne lokuttaracittepi siyāsaṅkāti taṃ nivattanatthaṃ",
  "tika-s0102t:1318_11": "“samuccheda…pe… okāsova natthī”ti āha. Okāsabhāvo ca sammasanacārassa adhippetattā",
  "tika-s0102t:1318_12": "veditabbo. Yaṃ panettha atthato avibhattaṃ, taṃ heṭṭhā vuttanayattā uttānameva.",
  "tika-s0102t:1319": "Cittānupassanāvaṇṇanā niṭṭhitā.",
  "tika-s0102t:1320": "Dhammānupassanā",
  "tika-s0102t:1321": "Nīvaraṇapabbavaṇṇanā",
  "tika-s0102t:1322_0": "382. Pahātabbādidhammavibhāgadassanavasena pañcadhā dhammānupassanā niddiṭṭhāti ayamattho",
  "tika-s0102t:1322_1": "pāḷito eva viññāyatīti tamatthaṃ ulliṅgento “pañcavidhena dhammānupassanaṃ kathetu”nti",
  "tika-s0102t:1322_2": "āha. Yadi evaṃ kasmā nīvaraṇādivaseneva niddiṭṭhanti? Vineyyajjhāsayato. Yesañhi",
  "tika-s0102t:1322_3": "veneyyānaṃ pahātabbadhammesu paṭhamaṃ nīvaraṇāni vibhāgena vattabbāni, tesaṃ vasenettha",
  "tika-s0102t:1322_4": "bhagavatā paṭhamaṃ nīvaraṇesu dhammānupassanā kathitā. Tathā hi kāyānupassanāpi samathapubbaṅgamā",
  "tika-s0102t:1322_5": "desitā, tato pariññeyyesu khandhesu, āyatanesu ca bhāvetabbesu bojjhaṅgesu, pariññeyyādivibhāgesu",
  "tika-s0102t:1322_6": "saccesu ca uttarā desanā, tasmā cettha samathabhāvanāpi yāvadeva vipassanatthā icchitā.",
  "tika-s0102t:1322_7": "Vipassanāpadhānā, vipassanābahulā ca satipaṭṭhānadesanāti tassā vipassanābhinivesavibhāgena",
  "tika-s0102t:1322_8": "desitabhāvaṃ vibhāvento “apicā”tiādimāha. Tattha khandhāyatanadukkhasaccavasena missakapariggahakathanaṃ",
  "tika-s0102t:1322_9": "daṭṭhabbaṃ. Saññāsaṅkhārakkhandhapariggahampīti pi-saddena sakalapañcupādānakkhandhapariggahaṃ",
  "tika-s0102t:1322_10": "sampiṇḍeti itaresaṃ tadantogadhattā.",
  "tika-s0102t:1323_0": "“Kaṇhasukkadhammānaṃ yuganandhatā natthī”ti pajānanakāle abhāvā “abhiṇhasamudācāravasenā”ti",
  "tika-s0102t:1323_1": "vuttaṃ. Saṃvijjamānanti attano santāne upalabbhamānaṃ. Yathāti yenākārena, so pana",
  "tika-s0102t:1323_2": "“kāmacchandassa uppādo hotī”ti vuttattā kāmacchandassa kāraṇākārova, atthato kāraṇamevāti",
  "tika-s0102t:1323_3": "āha “yena kāraṇenā”ti. Ca-saddo vakkhamānatthasamuccayattho.",
  "tika-s0102t:1324_0": "Tatthāti “yathā cā”tiādinā vuttapade. Subhampīti kāmacchandopi. So hi attano gahaṇākārena",
  "tika-s0102t:1324_1": "“subha”nti vutto, tenākārena pavattanakassa aññassa kāmacchandassa nimittattā “nimitta”nti",
  "tika-s0102t:1324_2": "ca. Iṭṭhaṃ, iṭṭhākārena vā gayhamānaṃ rūpādi subhārammaṇaṃ. Ākaṅkhitassa hitasukhassa",
  "tika-s0102t:1324_3": "pattiyā anupāyabhūto manasikāro anupāyamanasikāro. Tanti ayonisomanasikāraṃ. Tatthāti",
  "tika-s0102t:1324_4": "tasmiṃ sabhāgahetubhūte, ārammaṇabhūte ca duvidhe subhanimitte. Āhāroti paccayo attano",
  "tika-s0102t:1324_5": "phalaṃ āharatīti katvā.",
  "tika-s0102t:1325_0": "Asubhanti asubhajjhānaṃ uttarapadalopena, taṃ pana dasasu aviññāṇakaasubhesu ca kesādīsu",
  "tika-s0102t:1325_1": "saviññāṇakaasubhesu ca pavattaṃ daṭṭhabbaṃ. Kesādīsu hi saññā “asubhasaññā”ti girimānandasutte",
  "tika-s0102t:1325_2": "vuttā. Ettha ca catubbidhassa ayonisomanasikārassa, yonisomanasikārassa ca gahaṇaṃ",
  "tika-s0102t:1325_3": "niravasesadassanatthaṃ katanti daṭṭhabbaṃ, tesu pana asubhesu “subha”nti, “asubha”nti",
  "tika-s0102t:1325_4": "ca manasikāro idhādhippeto, tadanukūlattā pana itare pīti.",
  "tika-s0102t:1326_0": "Ekādasasu asubhesu paṭikkūlākārassa uggaṇhanaṃ, yathā vā tattha uggahanimittaṃ uppajjati,",
  "tika-s0102t:1326_1": "tathā paṭipatti asubhanimittassa uggaho. Upacārappanāvahāya asubhabhāvanāya anuyuñjanā",
  "tika-s0102t:1326_2": "asubhabhāvanānuyogo. “Bhojane mattaññuno mitāhārassa thinamiddhābhibhavābhāvā otāraṃ",
  "tika-s0102t:1326_3": "alabhamāno kāmacchando pahīyatī”ti vadanti, ayameva ca attho niddesepi vuccati. Yo",
  "tika-s0102t:1326_4": "pana bhojanassa paṭikkūlataṃ, tabbipariṇāmassa tadādhārassa tassa ca upanissayabhūtassa",
  "tika-s0102t:1326_5": "ativiya jegucchataṃ, kāyassa ca āhāraṭṭhitikattaṃ sammadeva jānāti, so sabbaso bhojane",
  "tika-s0102t:1326_6": "pamāṇassa jānanena bhojanemattaññū nāma. Tādisassa hi kāmacchando pahīyateva.",
  "tika-s0102t:1327_0": "Asubhakammikatissatthero dantaṭṭhidassāvī. Pahīnassāti vikkhambhanavasena pahīnassa.",
  "tika-s0102t:1327_1": "Ito paresupi evarūpesu ṭhānesu eseva nayo. Abhidhammapariyāyena sabbopi lobho kāmacchandanīvaraṇanti",
  "tika-s0102t:1327_2": "āha “arahattamaggenā”ti.",
  "tika-s0102t:1328": "Paṭighampi purimuppannaṃ paṭighanimittaṃ parato uppajjanakassa paṭighassa kāraṇanti katvā.",
  "tika-s0102t:1329_0": "Mejjati siniyhatīti mitto, hitesī puggalo, tasmiṃ mitte bhavā, mittassa vā esāti",
  "tika-s0102t:1329_1": "mettā, hitesitā, tassā mettāya. Appanāpi upacāropi vaṭṭati sādhāraṇavacanabhāvato.",
  "tika-s0102t:1329_2": "“Cetovimuttī”ti vutte appanāva vaṭṭati appanaṃ appattāya paṭipakkhato suṭṭhu muccanassa",
  "tika-s0102t:1329_3": "abhāvato. Tanti yonisomanasikāraṃ. Tatthāti mettāya. Bahulaṃ pavattayatoti bahulīkāravato.",
  "tika-s0102t:1330_0": "Sattesu mettāyanassa hitūpasaṃhārassa uppādanaṃ pavattanaṃ mettānimittassa uggaho,",
  "tika-s0102t:1330_1": "paṭhamuppanno mettāmanasikāro parato uppajjanakassa kāraṇabhāvato mettāmanasikārova",
  "tika-s0102t:1330_2": "mettānimittaṃ. Kammameva sakaṃ etesanti kammassakā, sattā, tabbhāvo kammassakatā,",
  "tika-s0102t:1330_3": "kammadāyādatā. Dosamettāsu yāthāvato ādīnavānisaṃsānaṃ paṭisaṅkhānaṃ vīmaṃsā idha",
  "tika-s0102t:1330_4": "paṭisaṅkhānaṃ. Mettāvihārikalyāṇamittavantatā idha kalyāṇamittatā. Odissakaanodissakadisāpharaṇānanti",
  "tika-s0102t:1330_5": "(odhisakaanodhisakadisāpharaṇānaṃ ma. ni. aṭṭha. 1.115) attaatipiyasahāyamajjhattaverivasena",
  "tika-s0102t:1330_6": "odissakatā, sīmāsambhede kate anodissakatā. Ekādidisāpharaṇavasena disāpharaṇatā",
  "tika-s0102t:1330_7": "mettāya uggahaṇe veditabbā. Vihāraracchāgāmādivasena vā odissakadisāpharaṇaṃ. Vihārādiuddesarahitaṃ",
  "tika-s0102t:1330_8": "puratthimādidisāvasena anodissakadisāpharaṇanti evaṃ dvidhā uggahaṇaṃ sandhāya “odissakaanodissakadisāpharaṇāna”nti",
  "tika-s0102t:1330_9": "vuttaṃ. Uggahoti ca yāva upacārā daṭṭhabbo. Uggahitāya āsevanā bhāvanā. Tattha sabbe",
  "tika-s0102t:1330_10": "sattā, pāṇā, bhūtā, puggalā, attabhāvapariyāpannāti etesaṃ vasena pañcavidhā, ekekasmiṃ",
  "tika-s0102t:1330_11": "averā hontu, abyāpajjhā, anīghā, sukhī attānaṃ pariharantūti catudhā pavattito vīsatividhā",
  "tika-s0102t:1330_12": "anodissakapharaṇā mettā. Sabbā itthiyo, purisā, ariyā, anariyā, devā, manussā, vinipātikāti",
  "tika-s0102t:1330_13": "sattodhikaraṇavasena pavattā sattavidhā, aṭṭhavīsati vidhā vā, dasahi disāhi disodhikaraṇavasena",
  "tika-s0102t:1330_14": "pavattā dasavidhā, ekekāya vā disāya sattādiitthādiaverādibhedena asītādhikacatusatappabhedā",
  "tika-s0102t:1330_15": "ca odhiso pharaṇā veditabbā.",
  "tika-s0102t:1331_0": "Yena ayonisomanasikārena aratiādikāni uppajjanti, so aratiādīsu ayonisomanasikāro.",
  "tika-s0102t:1331_1": "Tena nipphādetabbe hi idaṃ bhummaṃ. Esa nayo ito paresupi. Ukkaṇṭhitā pantasenāsanesu,",
  "tika-s0102t:1331_2": "adhikusaladhammesu ca uppajjanabhāvariñcanā. Kāyavinamanāti karajakāyassa virūpenākārena",
  "tika-s0102t:1331_3": "namanā. Līnākāroti saṅkocāpatti.",
  "tika-s0102t:1332_0": "Kusaladhammapaṭipattiyā paṭṭhapanasabhāvatāya, tappaṭipakkhānaṃ visosanasabhāvatāya",
  "tika-s0102t:1332_1": "ca ārambhadhātuādito pavattavīriyanti āha “paṭhamārambhavīriya”nti. Yasmā paṭhamārambhamattassa",
  "tika-s0102t:1332_2": "kosajjavidhamanaṃ, thāmagamanañca natthi, tasmā vuttaṃ “kosajjato nikkhantatāya tato",
  "tika-s0102t:1332_3": "balavatara”nti. Yasmā pana aparāparuppattiyā laddhāsevanaṃ uparūpari visesaṃ āvahantaṃ",
  "tika-s0102t:1332_4": "ativiya thāmagatameva hoti, tasmā vuttaṃ “paraṃ paraṃ ṭhānaṃ akkamanato tatopi balavatara”nti.",
  "tika-s0102t:1333_0": "Atibhojane nimittaggāhoti atibhojane thinamiddhassa nimittaggāho, ettake bhutte taṃ",
  "tika-s0102t:1333_1": "bhojanaṃ thinamiddhassa kāraṇaṃ hoti, ettake na hotīti thinamiddhassa kāraṇākāraṇagāho",
  "tika-s0102t:1333_2": "hotīti attho. Byatirekavasena cetaṃ vuttaṃ, tasmā “ettake bhutte taṃ bhojanaṃ thinamiddhassa",
  "tika-s0102t:1333_3": "kāraṇaṃ na hotī”ti bhojane mattaññutā ca atthato dassitāti daṭṭhabbaṃ. Tenāha “catupañca…pe…",
  "tika-s0102t:1333_4": "na hotī”ti. Divā sūriyālokanti divā gahitanimittaṃ sūriyālokaṃ rattiyaṃ manasi karontassāpīti",
  "tika-s0102t:1333_5": "evamettha attho veditabbo. Dhutaṅgānaṃ vīriyanissitattā vuttaṃ “dhutaṅganissitasappāyakathāyapī”ti.",
  "tika-s0102t:1334": "Kukkuccampi katākatānusocanavasena pavattamānaṃ cetaso avūpasamāvahatāya uddhaccena samānalakkhaṇamevāti “avūpasamo nāma avūpasantākāro, uddhaccakukkuccamevetaṃ atthato”ti vuttaṃ.",
  "tika-s0102t:1335_0": "Bahussutassa ganthato, atthato ca suttādīni vicārentassa tabbahulavihārino atthavedādipaṭilābhasabbhāvato",
  "tika-s0102t:1335_1": "vikkhepo na hotīti, yathāvidhipaṭipattiyā, yathānurūpapatikārappavattiyā ca katākatānusocanañca",
  "tika-s0102t:1335_2": "na hotīti “bāhusaccenapi…pe… uddhaccakukkuccaṃ pahīyatī”ti āha. Yadaggena bāhusaccena",
  "tika-s0102t:1335_3": "uddhaccakukkuccaṃ pahīyati, tadaggena paripucchakatāvinayapakataññutāhipi taṃ pahīyatīti",
  "tika-s0102t:1335_4": "daṭṭhabbaṃ. Vuddhasevitā ca vuddhasīlitaṃ āvahatīti cetovūpasamakarattā uddhaccakukkuccappahānakārī",
  "tika-s0102t:1335_5": "vuttā. Vuddhattaṃ pana anapekkhitvā kukkuccavinodakā vinayadharā kalyāṇamittā vuttāti",
  "tika-s0102t:1335_6": "daṭṭhabbā. Vikkhepo ca pabbajitānaṃ yebhuyyena kukkuccahetuko hotīti “kappiyākappiyaparipucchābahulassā”tiādinā",
  "tika-s0102t:1335_7": "vinayanayeneva paripucchakatādayo niddiṭṭhā. Pahīne uddhaccakukkucceti niddhāraṇe",
  "tika-s0102t:1335_8": "bhummaṃ. Kukkuccassa domanassasahagatattā anāgāmimaggena āyatiṃ anuppādo vutto.",
  "tika-s0102t:1336_0": "Tiṭṭhati pavattati etthāti ṭhānīyā vicikicchāya ṭhānīyā vicikicchāṭhānīyā, vicikicchāya",
  "tika-s0102t:1336_1": "kāraṇabhūtā dhammā, tiṭṭhatīti vā ṭhānīyā, vicikicchā ṭhānīyā etissāti vicikicchāṭhānīyā,",
  "tika-s0102t:1336_2": "atthato vicikicchā eva. Sā hi purimuppannā parato uppajjanakavicikicchāya sabhāgahetutāya",
  "tika-s0102t:1336_3": "asādhāraṇaṃ kāraṇaṃ.",
  "tika-s0102t:1337_0": "Kusalākusalāti kosallasambhūtaṭṭhena kusalā, tappaṭipakkhato akusalā. Ye akusalā,",
  "tika-s0102t:1337_1": "te sāvajjā, asevitabbā, hīnā ca. Ye kusalā, te anavajjā, sevitabbā, paṇītā ca. Kusalā",
  "tika-s0102t:1337_2": "vā hīnehi chandādīhi āraddhā hīnā, paṇītehi paṇītā. Kaṇhāti kāḷakā cittassa apabhassarabhāvakaraṇā.",
  "tika-s0102t:1337_3": "Sukkāti odātā cittassa pabhassarabhāvakaraṇā. Kaṇhābhijātihetuto vā kaṇhā. Sukkābhijātihetuto",
  "tika-s0102t:1337_4": "sukkā. Te eva sappaṭibhāgā. Kaṇhā hi ujuvipaccanīkatāya sukkasappaṭibhāgā, tathā",
  "tika-s0102t:1337_5": "sukkāpi itarehi. Atha vā kaṇhasukkā ca sappaṭibhāgā ca kaṇhasukkasappaṭibhāgā. Sukhā",
  "tika-s0102t:1337_6": "hi vedanā dukkhāya vedanāya sappaṭibhāgā, dukkhā ca vedanā sukhāya vedanāya sappaṭibhāgāti.",
  "tika-s0102t:1338_0": "Kāmaṃ bāhusaccaparipucchakatāhi sabbāpi aṭṭhavatthukā vicikicchā pahīyati, tathāpi",
  "tika-s0102t:1338_1": "ratanattayavicikicchāmūlikā sesavicikicchāti katvā āha “tīṇi ratanāni ārabbhā”ti.",
  "tika-s0102t:1338_2": "Ratanattayaguṇāvabodhe “satthari kaṅkhatī”tiādi vicikicchāya asambhavoti. Vinaye",
  "tika-s0102t:1338_3": "pakataññutā “sikkhāya kaṅkhatī”ti vuttāya vicikicchāya pahānaṃ karotīti āha “vinaye",
  "tika-s0102t:1338_4": "ciṇṇavasībhāvassāpī”ti. Okappaniyasaddhāsaṅkhātaadhimokkhabahulassāti saddheyyavatthuno",
  "tika-s0102t:1338_5": "anupavisanasaddhāsaṅkhātaadhimokkhena adhimuccanabahulassa, adhimuccanañca adhimokkhuppādanamevāti",
  "tika-s0102t:1338_6": "daṭṭhabbaṃ, saddhāya vā ninnapoṇatāadhimutti adhimokkho.",
  "tika-s0102t:1339_0": "Samudayavayāti samudayavayadhammā. Subhanimittaasubhanimittādīsūti “subhanimittādīsu",
  "tika-s0102t:1339_1": "asubhanimittādīsū”ti ādi-saddo paccekaṃ yojetabbo. Tattha paṭhamena ādi-saddena paṭighanimittādīnaṃ",
  "tika-s0102t:1339_2": "saṅgaho, dutiyenamettācetovimuttiādīnaṃ. Sesamettha yaṃ vattabbaṃ, taṃ vuttanayameva.",
  "tika-s0102t:1340": "Nīvaraṇapabbavaṇṇanā niṭṭhitā.",
  "tika-s0102t:1341": "Khandhapabbavaṇṇanā",
  "tika-s0102t:1342": "383. Upādānehi ārammaṇakaraṇādivasena upādātabbā vā khandhā upādānakkhandhā.",
  "tika-s0102t:1343_0": "Iti rūpanti ettha iti-saddo idaṃ-saddena samānatthoti adhippāyenāha “idaṃ rūpa”nti.",
  "tika-s0102t:1343_1": "Tayidaṃ sarūpaggahaṇabhāvato anavasesapariyādānaṃ hotīti āha “ettakaṃ rūpaṃ, na ito",
  "tika-s0102t:1343_2": "paraṃ rūpaṃ atthī”ti. Itīti vā pakāratthe nipāto, tasmā “iti rūpa”nti iminā bhūtupādādivasena",
  "tika-s0102t:1343_3": "yattako rūpassa pabhedo, tena saddhiṃ rūpaṃ anavasesato pariyādiyitvā dasseti. Sabhāvatoti",
  "tika-s0102t:1343_4": "ruppanasabhāvato, cakkhādivaṇṇādisabhāvato ca. Vedanādīsupīti ettha “ayaṃ vedanā,",
  "tika-s0102t:1343_5": "ettakā vedanā, na ito paraṃ vedanā atthīti sabhāvato vedanaṃ pajānātī”tiādinā, sabhāvatoti",
  "tika-s0102t:1343_6": "ca “anubhavanasabhāvato, sātādisabhāvato cā”ti evamādinā yojetabbaṃ. Sesaṃ vuttanayattā suviññeyyameva.",
  "tika-s0102t:1344": "Khandhapabbavaṇṇanā niṭṭhitā.",
  "tika-s0102t:1345": "Āyatanapabbavaṇṇanā",
  "tika-s0102t:1346_0": "384. Chasu ajjhattikabāhiresūti “chasu ajjhattikesu chasu bāhiresū”ti “chasū”ti padaṃ",
  "tika-s0102t:1346_1": "paccekaṃ yojetabbaṃ. Kasmā panetāni ubhayāni chaḷeva vuttāni? Chaviññāṇakāyuppattidvārārammaṇavavatthānato.",
  "tika-s0102t:1346_2": "Cakkhuviññāṇavīthiyā pariyāpannassa hi viññāṇakāyassa cakkhāyatanameva uppattidvāraṃ,",
  "tika-s0102t:1346_3": "rūpāyatanameva ca ārammaṇaṃ, tathā itarāni itaresaṃ, chaṭṭhassa pana bhavaṅgamanasaṅkhāto",
  "tika-s0102t:1346_4": "manāyatanekadeso uppattidvāraṃ, asādhāraṇañca dhammāyatanaṃ ārammaṇaṃ. Cakkhatīti",
  "tika-s0102t:1346_5": "cakkhu, rūpaṃ assādeti, vibhāveti cāti attho. Suṇātīti sotaṃ. Ghāyatīti ghānaṃ. Jīvitanimittatāya",
  "tika-s0102t:1346_6": "raso jīvitaṃ, taṃ jīvitaṃ avhāyatīti jivhā. Kucchitānaṃ sāsavadhammānaṃ āyo uppattidesoti",
  "tika-s0102t:1346_7": "kāyo. Munāti ārammaṇaṃ vijānātīti mano. Rūpayati vaṇṇavikāraṃ āpajjamānaṃ hadayaṅgatabhāvaṃ",
  "tika-s0102t:1346_8": "pakāsetīti rūpaṃ. Sappati attano paccayehi harīyati sotaviññeyyabhāvaṃ gamīyatīti",
  "tika-s0102t:1346_9": "saddo. Gandhayati attano vatthuṃ sūcetīti gandho. Rasanti taṃ sattā assādentīti raso.",
  "tika-s0102t:1346_10": "Phusīyatīti phoṭṭhabbaṃ. Attano sabhāvaṃ dhārentīti dhammā. Sabbāni pana āyānaṃ tananādiatthena",
  "tika-s0102t:1346_11": "āyatanāni. Ayamettha saṅkhepo, vitthāro pana visuddhimaggasaṃvaṇṇanāyaṃ vuttanayeneva veditabbo.",
  "tika-s0102t:1347_0": "Cakkhuñca pajānātīti ettha cakkhu nāma pasādacakkhu, na sasambhāracakkhu, nāpi dibbacakkhuādikanti",
  "tika-s0102t:1347_1": "āha cakkhupasādanti. Yaṃ sandhāya vuttaṃ “yaṃ cakkhu catunnaṃ mahābhūtānaṃ upādāya",
  "tika-s0102t:1347_2": "pasādo”ti. ca-saddo vakkhamānatthasamuccayattho. Yāthāvasarasalakkhaṇavasenāti aviparītassa",
  "tika-s0102t:1347_3": "attano rasassa ceva lakkhaṇassa ca vasena, rūpesu āviñchanakiccassa ceva rūpābhighātārahabhūtapasādalakkhaṇassa",
  "tika-s0102t:1347_4": "ca daṭṭhukāmatānidānakammasamuṭṭhānabhūtapasādalakkhaṇassa ca vasenāti attho. Atha",
  "tika-s0102t:1347_5": "vā yāthāvasarasalakkhaṇavasenāti yāthāvasarasavasena ceva lakkhaṇavasena ca, yāthāvasarasoti",
  "tika-s0102t:1347_6": "ca aviparītasabhāvo veditabbo. So hi rasīyati aviraddhapaṭivedhavasena assādīyati",
  "tika-s0102t:1347_7": "ramīyatīti “raso”ti vuccati, tasmā salakkhaṇavasenāti vuttaṃ hoti. Lakkhaṇavasenāti",
  "tika-s0102t:1347_8": "aniccādisāmaññalakkhaṇavasena.",
  "tika-s0102t:1348_0": "“Cakkhuñca paṭicca rūpe ca uppajjati cakkhuviññāṇa”ntiādīsu samuditāniyeva rūpāyatanāni",
  "tika-s0102t:1348_1": "cakkhuviññāṇuppattihetu, na visuṃ visunti imassa atthassa jotanatthaṃ “rūpe cā”ti",
  "tika-s0102t:1348_2": "puthuvacanaggahaṇaṃ, tāya eva ca desanāgatiyā kāmaṃ idhāpi “rūpe ca pajānātī”ti vuttaṃ,",
  "tika-s0102t:1348_3": "rūpabhāvasāmaññena pana sabbaṃ ekajjhaṃ gahetvā bahiddhā catusamuṭṭhānikarūpañcāti",
  "tika-s0102t:1348_4": "ekavacanavasena attho. Sarasalakkhaṇa vasenāti cakkhuviññāṇassa visayabhāvakiccassa",
  "tika-s0102t:1348_5": "vasena ceva cakkhupaṭihananalakkhaṇassa vasena cāti yojetabbaṃ.",
  "tika-s0102t:1349_0": "Ubhayaṃ paṭiccāti cakkhuṃ upanissayapaccayavasena paccayabhūtaṃ, rūpe ārammaṇādhipatiārammaṇūpanissayavasena",
  "tika-s0102t:1349_1": "paccayabhūte ca paṭicca. Kāmaṃ ayaṃ suttantasaṃvaṇṇanā, nippariyāyakathā nāma abhidhammasannissitā",
  "tika-s0102t:1349_2": "evāti abhidhammanayeneva saṃyojanāni dassento “kāmarāga…pe… avijjāsaṃyojana”nti āha.",
  "tika-s0102t:1349_3": "Tattha kāmesu rāgo, kāmo ca so rāgo cāti vā kāmarāgo. So eva bandhanaṭṭhena saṃyojanaṃ.",
  "tika-s0102t:1349_4": "Ayañhi yassa saṃvijjati, taṃ puggalaṃ vaṭṭasmiṃ saṃyojeti bandhati iti dukkhena sattaṃ,",
  "tika-s0102t:1349_5": "bhavādike vā bhavantarādīhi, kammunā vā vipākaṃ saṃyojeti bandhatīti saṃyojanaṃ.",
  "tika-s0102t:1349_6": "Evaṃ paṭighasaṃyojaṃādīnampi yathārahamattho vattabbo. Sarasalakkhaṇavasenāti ettha",
  "tika-s0102t:1349_7": "pana sattassa vaṭṭato anissajjanasaṅkhātassa attano kiccassa ceva yathāvuttabandhanasaṅkhātassa",
  "tika-s0102t:1349_8": "lakkhaṇassa ca vasenāti yojetabbaṃ.",
  "tika-s0102t:1350_0": "Bhavassādadiṭṭhissādanivattanatthaṃ kāmassādaggahaṇaṃ. Assādayatoti abhiramantassa.",
  "tika-s0102t:1350_1": "Abhinandatoti sappītikataṇhāvasena nandantassa. Padadvayenāpi balavato kāmarāgassa",
  "tika-s0102t:1350_2": "paccayabhūtā kāmarāguppatti vuttā. Esa nayo sesesupi. Aniṭṭhārammaṇeti ettha “āpāthagate”ti",
  "tika-s0102t:1350_3": "vibhattivipariṇāmanavasena “āpāthagata”nti padaṃ ānetvā sambandhitabbaṃ. Etaṃ ārammaṇanti",
  "tika-s0102t:1350_4": "etaṃ evaṃsukhumaṃ evaṃdubbibhāgaṃ ārammaṇaṃ. “Niccaṃ dhuva”nti idaṃ nidassanamattaṃ.",
  "tika-s0102t:1350_5": "“Ucchijjissati vinassissatīti gaṇhato”ti evamādīnampi saṅgaho icchitabbo. Paṭhamāya",
  "tika-s0102t:1350_6": "sakkāyadiṭṭhiyā anurodhavasena “satto nu kho”ti, itarāya anurodhavasena “sattassa",
  "tika-s0102t:1350_7": "nu kho”ti vicikicchato. Attattaniyādigāhānugatā hi vicikicchā diṭṭhiyā asati abhāvato.",
  "tika-s0102t:1350_8": "Bhavaṃ patthentassāti “īdise sampattibhave yasmā amhākaṃ idaṃ iṭṭhaṃ rūpārammaṇaṃ",
  "tika-s0102t:1350_9": "sulabhaṃ jātaṃ, tasmā āyatimpi ediso, ito vā uttaritaro sampattibhavo bhaveyyā”ti",
  "tika-s0102t:1350_10": "bhavaṃ nikāmentassa. Evarūpanti evarūpaṃ rūpaṃ. Taṃsadise hi tabbohāravasenevaṃ vuttaṃ.",
  "tika-s0102t:1350_11": "Bhavati hi taṃsadisesu tabbohāro yathā “sā eva tittirī, tāni eva osadhānī”ti. Usūyatoti",
  "tika-s0102t:1350_12": "usūyaṃ issaṃ uppādayato. Aññassa maccharāyatoti aññena asādhāraṇabhāvakaraṇena macchariyaṃ",
  "tika-s0102t:1350_13": "karoto. Sabbeheva yathāvuttehi navahi saṃyojanehi.",
  "tika-s0102t:1351_0": "Tañca kāraṇanti subhanimittapaṭighanimittādivibhāgaṃ iṭṭhāniṭṭhādirūpārammaṇañceva",
  "tika-s0102t:1351_1": "tajjāyonisomanasikārañcāti tassa tassa saṃyojanassa kāraṇaṃ. Avikkhambhitāsamūhatabhūmiladdhuppannaṃ",
  "tika-s0102t:1351_2": "taṃ sandhāya “appahīnaṭṭhena uppannassā”ti vuttaṃ. Vattamānuppannatā samudācāraggahaṇeneva",
  "tika-s0102t:1351_3": "gahitā. Yena kāraṇenāti yena vipassanāsamathabhāvanāsaṅkhātena kāraṇena. Tañhi tassa",
  "tika-s0102t:1351_4": "tadaṅgavasena ceva vikkhambhanavasena ca pahānakāraṇaṃ. Issāmacchariyānaṃ apāyagamanīyatāya",
  "tika-s0102t:1351_5": "paṭhamamaggavajjhatā vuttā. Yadi evaṃ “tiṇṇaṃ saṃyojanānaṃ parikkhayā sotāpanno hotī”ti",
  "tika-s0102t:1351_6": "suttapadaṃ kathanti? Taṃ suttantapariyāyena vuttaṃ. Yathānulomasāsanā hi suttantadesanā,",
  "tika-s0102t:1351_7": "ayaṃ pana abhidhammanayena saṃvaṇṇanāti nāyaṃ dosoti. Oḷārikassāti thūlassa, yato",
  "tika-s0102t:1351_8": "abhiṇhasamuppattipariyuṭṭhānatibbatāva hoti. Aṇusahagatassāti vuttappakārābhāvena",
  "tika-s0102t:1351_9": "aṇubhāvaṃ sukhumabhāvaṃ gatassa. Uddhaccasaṃyojanassapettha anuppādo vuttoyevāti",
  "tika-s0102t:1351_10": "daṭṭhabbo yathāvuttasaṃyojanehi avinābhāvato. Ekatthatāya sotādīnaṃ sabhāvasarasalakkhaṇavasena",
  "tika-s0102t:1351_11": "pajānanā, tappaccayānaṃ saṃyojanānaṃ uppādādipajānanā ca vuttanayeneva veditabbāti",
  "tika-s0102t:1351_12": "dassento “eseva nayo”ti atidisati.",
  "tika-s0102t:1352_0": "Attano vā dhammesūti attano ajjhattikāyatanadhammesu, attano ubhayadhammesu vā. Imasmiṃ",
  "tika-s0102t:1352_1": "pakkhe ajjhattikāyatanapariggaṇhanenāti ajjhattikāyatanapariggaṇhanamukhenāti attho.",
  "tika-s0102t:1352_2": "Evañca anavasesato saparasantānesu āyatanānaṃ pariggaho siddho hoti. Parassa vā dhammesūti",
  "tika-s0102t:1352_3": "etthāpi eseva nayo. Rūpāyatanassāti aḍḍhekādasappabhedassa rūpasabhāvassa āyatanassa",
  "tika-s0102t:1352_4": "rūpakkhandhe “vuttanayena nīharitabbo”ti ānetvā sambandhitabbaṃ. Sesakkhandhesūti",
  "tika-s0102t:1352_5": "vedanāsaññāsaṅkhārakkhandhesu. Vuttanayenāti iminā atidesena rūpakkhandhe “āhārasamudayā”ti",
  "tika-s0102t:1352_6": "viññāṇakkhandhe “nāmarūpasamudayā”ti sesakhandhesu “phassasamudayā”ti imaṃ visesaṃ",
  "tika-s0102t:1352_7": "vibhāveti, itaraṃ pana sabbattha samānanti khandhapabbe viya āyatanapabbepi lokuttaranivattanaṃ",
  "tika-s0102t:1352_8": "pāḷiyaṃ gahitaṃ natthīti vuttaṃ “lokuttaradhammā na gahetabbā”ti. Sesaṃ vuttanayameva.",
  "tika-s0102t:1353": "Āyatanapabbavaṇṇanā niṭṭhitā.",
  "tika-s0102t:1354": "Bojjhaṅgapabbavaṇṇanā",
  "tika-s0102t:1355_0": "385. Bujjhanakasattassāti kilesaniddāya paṭibujjhanakasattassa, ariyasaccānaṃ vā",
  "tika-s0102t:1355_1": "paṭivijjhanakasattassa. Aṅgesūti kāraṇesu, avayavesu vā. Udayavayañāṇuppattito paṭṭhāya",
  "tika-s0102t:1355_2": "sambodhipaṭipadāyaṃ ṭhito nāma hotīti āha “āraddhavipassakato paṭṭhāya yogāvacaroti",
  "tika-s0102t:1355_3": "sambodhī”ti. Suttantadesanā nāma pariyāyakathā, ayañca satipaṭṭhānadesanā lokiyamaggavasena",
  "tika-s0102t:1355_4": "pavattāti vuttaṃ “yogāvacaroti sambodhī”ti, aññathā “ariyasāvako”ti vadeyya.",
  "tika-s0102t:1356": "“Satisambojjhaṅgaṭṭhānīyā”ti padassa attho “vicikicchāṭṭhānīyā”ti ettha vuttanayena veditabbo. Tanti yonisomanasikāraṃ. Tatthāti satiyaṃ, nipphādetabbe cetaṃ bhummaṃ.",
  "tika-s0102t:1357_0": "Sati ca sampajaññañca satisampajaññaṃ. Atha vā satippadhānaṃ abhikkantādisātthakabhāvapariggaṇhanañāṇaṃ",
  "tika-s0102t:1357_1": "satisampajaññaṃ. Taṃ sabbattha satokārībhāvāvahattā satisambojjhaṅgassa uppādāya",
  "tika-s0102t:1357_2": "hoti. Yathā paccanīkadhammappahānaṃ, anurūpadhammasevanā ca anuppannānaṃ kusalānaṃ",
  "tika-s0102t:1357_3": "dhammānaṃ uppādāya hoti, evaṃ satirahitapuggalavivajjanā, satokārīpuggalasevanā,",
  "tika-s0102t:1357_4": "tattha ca yuttappayuttatā satisambojjhaṅgassa uppādāya hotīti imamatthaṃ dasseti",
  "tika-s0102t:1357_5": "“satisampajañña”ntiādinā. Tissadattatthero nāma, yo bodhimaṇḍe suvaṇṇasalākaṃ gahetvā",
  "tika-s0102t:1357_6": "“aṭṭhārasasu bhāsāsu katarabhāsāya dhammaṃ kathemī”ti parisaṃ pavāresi. Abhayattheroti",
  "tika-s0102t:1357_7": "dattābhayattheramāha.",
  "tika-s0102t:1358_0": "Dhammānaṃ, dhammesu vā vicayo dhammavicayo, so eva sambojjhaṅgo, tassa dhammavicayasambojjhaṅgassa.",
  "tika-s0102t:1358_1": "“Kusalākusalā dhammā”tiādīsu yaṃ vattabbaṃ, taṃ heṭṭhā vuttanayameva. Tattha yonisomanasikārabahulīkāroti",
  "tika-s0102t:1358_2": "kusalādīnaṃ taṃtaṃsabhāvasarasalakkhaṇaādikassa yāthāvato avabujjhanavasena uppanno",
  "tika-s0102t:1358_3": "ñāṇasampayuttacittuppādo. So hi aviparītamanasikāratāya “yonisomanasikāro”ti vutto,",
  "tika-s0102t:1358_4": "tadābhogatāya āvajjanāpi taggatikā eva, tassa abhiṇhaṃ pavattanaṃ bahulīkāro. Bhiyyobhāvāyāti",
  "tika-s0102t:1358_5": "punappunaṃ bhāvāya. Vepullāyāti vipulabhāvāya. Pāripūriyāti paribrūhanāya.",
  "tika-s0102t:1359_0": "Paripucchakatāti pariyogāhetvā pucchakabhāvo. Ācariye payirupāsitvā pañcapi nikāye",
  "tika-s0102t:1359_1": "saha aṭṭhakathāya pariyogāhetvā yaṃ yaṃ tattha gaṇṭhiṭṭhānabhūtaṃ, taṃ taṃ “idaṃ",
  "tika-s0102t:1359_2": "bhante kathaṃ, imassa ko attho”ti khandhāyatanādiatthaṃ pucchantassa dhammavicayasambojjhaṅgo",
  "tika-s0102t:1359_3": "uppajjati. Tenāha “khandhadhātu…pe… bahulatā”ti. Vatthūnaṃ visadabhāvakaraṇanti ettha",
  "tika-s0102t:1359_4": "cittacetasikānaṃ pavattiṭṭhānabhāvato sarīraṃ, tappaṭibaddhāni cīvarāni ca “vatthūnī”ti",
  "tika-s0102t:1359_5": "adhippetāni, tāni yathā cittassa sukhāvahāni honti, tathā karaṇaṃ tesaṃ visadabhāvakaraṇaṃ.",
  "tika-s0102t:1359_6": "Tena vuttaṃ “ajjhattikabāhirāna”ntiādi. Ussannadosanti vātādiussannadosaṃ. Sedamalamakkhitanti",
  "tika-s0102t:1359_7": "sedena ceva jallikāsaṅkhātena sarīramalena ca makkhitaṃ. Ca-saddena aññampi sarīrassa,",
  "tika-s0102t:1359_8": "cittassa ca pīḷāvahaṃ saṅgaṇhāti. Senāsanaṃ vāti vā-saddena pattādīnaṃ saṅgaho daṭṭhabbo.",
  "tika-s0102t:1359_9": "Avisade sati, visayabhūte vā. Kathaṃ bhāvanamanuyuttassa tāni visayo? Antarantarā",
  "tika-s0102t:1359_10": "pavattanakacittuppādavasenevaṃ vuttaṃ. Te hi cittuppādā cittekaggatāya aparisuddhabhāvāya",
  "tika-s0102t:1359_11": "saṃvattanti. Cittacetasikesu nissayādipaccayabhūtesu. Ñāṇampīti pi-saddo sampiṇḍanattho,",
  "tika-s0102t:1359_12": "tena na kevalaṃ taṃ vatthuyeva, atha kho tasmiṃ aparisuddhe ñāṇampi aparisuddhaṃ",
  "tika-s0102t:1359_13": "hotīti nissayāparisuddhiyā taṃnissitāparisuddhi viya visayassa aparisuddhatāya visayino",
  "tika-s0102t:1359_14": "aparisuddhiṃ dasseti.",
  "tika-s0102t:1360_0": "Samabhāvakaraṇanti kiccato anūnādhikabhāvakaraṇaṃ. Saddheyyavatthusmiṃ paccayavasena",
  "tika-s0102t:1360_1": "adhimokkhakiccassa paṭutarabhāvena, paññāya avisadatāya, vīriyādīnañca sithilatādinā",
  "tika-s0102t:1360_2": "saddhindriyaṃ balavaṃ hoti. Tenāha “itarāni mandānī”ti. Tatoti tasmā saddhindriyassa",
  "tika-s0102t:1360_3": "balavabhāvato, itaresañca mandattā. Kosajjapakkhe patituṃ adatvā sampayuttadhammānaṃ",
  "tika-s0102t:1360_4": "paggaṇhanaṃ anubalappadānaṃ paggaho, paggahova kiccaṃ paggahakiccaṃ, “kātuṃ na sakkotī”ti",
  "tika-s0102t:1360_5": "ānetvā sambandhitabbaṃ. Ārammaṇaṃ upagantvā ṭhānaṃ, anissajjanaṃ vā upaṭṭhānaṃ. Vikkhepapaṭikkhepo,",
  "tika-s0102t:1360_6": "yena vā sampayuttā avikkhittā honti, so avikkhepo. Rūpagataṃ viya cakkhunā yena yāthāvato",
  "tika-s0102t:1360_7": "visayasabhāvaṃ passati, taṃ dassanakiccaṃ. Kātuṃ na sakkoti balavatā saddhindriyena",
  "tika-s0102t:1360_8": "abhibhūtattā. Sahajātadhammesu hi indaṭṭhaṃ kārentānaṃ sahapavattamānānaṃ dhammānaṃ",
  "tika-s0102t:1360_9": "ekarasatāvaseneva atthasiddhi, na aññathā. Tasmāti vuttamevatthaṃ kāraṇabhāvena paccāmasati.",
  "tika-s0102t:1360_10": "Tanti saddhindriyaṃ. Dhammasabhāvapaccavekkhaṇenāti yassa saddheyyassa vatthuno uḷāratādiguṇe",
  "tika-s0102t:1360_11": "adhimuccanassa sātisayappavattiyā saddhindriyaṃ balavaṃ jātaṃ, tassa paccayapaccayuppannatādivibhāgato",
  "tika-s0102t:1360_12": "yāthāvato vīmaṃsanena. Evañhi evaṃdhammatānayena sabhāvasarasato pariggayhamāne savipphāro",
  "tika-s0102t:1360_13": "adhimokkho na hoti “ayaṃ imesaṃ dhammānaṃ sabhāvo”ti parijānanavasena paññābyāpārassa",
  "tika-s0102t:1360_14": "sātisayattā. Dhuriyadhammesu hi yathā saddhāya balavabhāve paññāya mandabhāvo hoti,",
  "tika-s0102t:1360_15": "evaṃ paññāya balavabhāve saddhāya mandabhāvo hotīti. Tena vuttaṃ “taṃ dhammasabhāvapaccavekkhaṇena",
  "tika-s0102t:1360_16": "vā, yathā vā manasikaroto balavaṃ jātaṃ, tathā amanasikārena hāpetabba”nti. Tathā",
  "tika-s0102t:1360_17": "amanasikārenāti yenākārena bhāvanaṃ anuyuñjantassa saddhindriyaṃ balavaṃ jātaṃ, tenākārena",
  "tika-s0102t:1360_18": "bhāvanāya ananuyuñjanatoti vuttaṃ hoti. Idha duvidhena saddhindriyassa balavabhāvo",
  "tika-s0102t:1360_19": "attano vā paccayavisesena kiccuttariyato, vīriyādīnaṃ vā mandakiccatāya. Tattha paṭhamavikappe",
  "tika-s0102t:1360_20": "hāpanavidhi dassito. Dutiyakappe pana yathā manasi karoto vīriyādīnaṃ mandakiccatāya",
  "tika-s0102t:1360_21": "saddhindriyaṃ balavaṃ jātaṃ, tathā amanasikārena, vīriyādīnaṃ paṭukiccabhāvāvahena",
  "tika-s0102t:1360_22": "manasikārena saddhindriyaṃ tehi samarasaṃ karontena hāpetabbaṃ. Iminā nayena sesindriyesupi",
  "tika-s0102t:1360_23": "hāpanavidhi veditabbo.",
  "tika-s0102t:1361_0": "Vakkalittheravatthūti. So hi āyasmā saddhādhimuttatāya katādhikāro satthu rūpakāyadassanappasuto",
  "tika-s0102t:1361_1": "eva hutvā viharanto satthārā “kiṃ te vakkali iminā pūtikāyena diṭṭhena, yo kho vakkali",
  "tika-s0102t:1361_2": "dhammaṃ passati, so maṃ passatī”tiādinā ovaditvā kammaṭṭhāne niyojitopi taṃ ananuyuñjanto",
  "tika-s0102t:1361_3": "paṇāmito attānaṃ vinipātetuṃ papātaṭṭhānaṃ abhiruhi, atha naṃ satthā yathānisinnova",
  "tika-s0102t:1361_4": "obhāsaṃ vissajjanena attānaṃ dassetvā –",
  "tika-s0102t:1362": "“Pāmojjabahulo bhikkhu, pasanno buddhasāsane;",
  "tika-s0102t:1363": "Adhigacche padaṃ santaṃ, saṅkhārūpasamaṃ sukha”nti. –",
  "tika-s0102t:1364_0": "Gāthaṃ vatvā “ehi vakkalī”ti āha. So tena amateneva abhisitto haṭṭhatuṭṭho hutvā",
  "tika-s0102t:1364_1": "vipassanaṃ paṭṭhapesi. Saddhāya balavabhāvato vipassanāvīthiṃ na otarati, taṃ ñatvā",
  "tika-s0102t:1364_2": "bhagavā tassa indriyasamattapaṭipādanāya kammaṭṭhānaṃ sodhetvā adāsi. So satthārā",
  "tika-s0102t:1364_3": "dinnanaye ṭhatvā vipassanaṃ ussukkāpetvā maggappaṭipāṭiyā arahattaṃ pāpuṇi. Tenetaṃ",
  "tika-s0102t:1364_4": "vuttaṃ “vakkalittheravatthu cettha nidassana”nti. Etthāti saddhindriyassa adhimattabhāve",
  "tika-s0102t:1364_5": "sesindriyānaṃ sakiccākaraṇe.",
  "tika-s0102t:1365_0": "Itarakiccabhedanti upaṭṭhānādikiccavisesaṃ. Passaddhādīti ādi-saddena samādhiupekkhāsambojjhaṅgānaṃ",
  "tika-s0102t:1365_1": "saṅgaho daṭṭhabbo. Hāpetabbanti yathā saddhindriyassa balavabhāvo dhammasabhāvapaccavekkhaṇena",
  "tika-s0102t:1365_2": "hāyati, evaṃ vīriyindriyassa adhimattatā passaddhiādibhāvanāya hāyati samādhipakkhiyattā",
  "tika-s0102t:1365_3": "tassā. Tathā hi samādhindriyassa adhimattataṃ kosajjapātato rakkhantī vīriyādibhāvanā",
  "tika-s0102t:1365_4": "viya vīriyindriyassa adhimattataṃ uddhaccapātato rakkhantī ekaṃsato hāpeti. Tena",
  "tika-s0102t:1365_5": "vuttaṃ “passaddhaādibhāvanāya hāpetabba”nti. Soṇattherassa vatthūti sukumārasoṇattherassa",
  "tika-s0102t:1365_6": "vatthu. so hi āyasmā satthu santike kammaṭṭhānaṃ gahetvā sītavane viharanto “mama",
  "tika-s0102t:1365_7": "sarīraṃ sukhumālaṃ, na ca sakkā sukheneva sukhaṃ adhigantuṃ, kilametvāpi samaṇadhammo",
  "tika-s0102t:1365_8": "kātabbo”ti taṃ ṭhānacaṅkamameva adhiṭṭhāya padhānaṃ anuyuñjanto pādatalesu phoṭesu",
  "tika-s0102t:1365_9": "uṭṭhitesupi vedanaṃ ajjhupekkhitvā daḷhaṃ vīriyaṃ karonto accāraddhavīriyatāya visesaṃ",
  "tika-s0102t:1365_10": "nibbattetuṃ nāsakkhi. Satthā tattha gantvā vīṇūpamovādena ovaditvā vīriyasamatāyojanavīthiṃ",
  "tika-s0102t:1365_11": "dassento kammaṭṭhānaṃ sodhetvā gijjhakūṭaṃ gato. Theropi satthārā dinnanayena vīriyasamataṃ",
  "tika-s0102t:1365_12": "yojetvā bhāvento vipassanaṃ ussukkāpetvā arahatte patiṭṭhāsi. Tena vuttaṃ “soṇattherassa",
  "tika-s0102t:1365_13": "vatthu dassetabba”nti. Sesesupīti satisamādhipaññindriyesupi.",
  "tika-s0102t:1366_0": "Samatanti saddhāpaññānaṃ aññamaññaṃ anūnānadhikabhāvaṃ, tathā samādhivīriyānaṃ. Yathā",
  "tika-s0102t:1366_1": "hi saddhāpaññānaṃ visuṃ visuṃ dhuriyadhammabhūtānaṃ kiccato aññamaññaṃ nātivattanaṃ",
  "tika-s0102t:1366_2": "visesato icchitabbaṃ, yato nesaṃ samadhuratāya appanā sampajjati, evaṃ samādhivīriyānaṃ",
  "tika-s0102t:1366_3": "kosajjuddhaccapakkhikānaṃ samarasatāya sati aññamaññūpatthambhanato sampayuttadhammānaṃ",
  "tika-s0102t:1366_4": "antadvayapātābhāvena sammadeva appanā ijjhati. “Balavasaddho”tiādi byatirekamukhena",
  "tika-s0102t:1366_5": "vuttasseva atthassa samatthanaṃ. Tassattho yo balavatiyā saddhāya samannāgato avisadañāṇo,",
  "tika-s0102t:1366_6": "so mudhappasanno hoti, na aveccappasanno. Tathā hi avatthusmiṃ pasīdati seyyathāpi",
  "tika-s0102t:1366_7": "titthiyasāvakā. Kerāṭikapakkhanti sāṭheyyapakkhaṃ bhajati. Saddhāhīnāya paññāya atidhāvanto",
  "tika-s0102t:1366_8": "“deyyavatthupariccāgena vinā cittuppādamattenapi dānamayaṃ puññaṃ hotī”tiādīni parikappeti",
  "tika-s0102t:1366_9": "hetupatirūpakehi vañcito, evaṃbhūto ca sukkhatakkaviluttacitto paṇḍitānaṃ vacanaṃ",
  "tika-s0102t:1366_10": "nādiyati saññattiṃ na gacchati. Tenāha “bhesajjasamuṭṭhito viya rogo atekiccho hotī”ti.",
  "tika-s0102t:1366_11": "Yathā cettha saddhāpaññānaṃ aññamaññaṃ visamabhāvo na atthāvaho, anatthāvahova, evaṃ,",
  "tika-s0102t:1366_12": "samādhivīriyānaṃ aññamaññaṃ visamabhāvo na atthāvaho, anatthāvahova, tathā na avikkhepāvaho,",
  "tika-s0102t:1366_13": "vikkhepāvahovāti. Kosajjaṃ abhibhavati, tena appanaṃ na pāpuṇātīti adhippāyo. Uddhaccaṃ",
  "tika-s0102t:1366_14": "abhibhavatīti etthāpi eseva nayo. Tadubhayanti saddhāpaññādvayaṃ, samādhivīriyadvayañca.",
  "tika-s0102t:1366_15": "Samaṃ kātabbanti samarasaṃ kātabbaṃ.",
  "tika-s0102t:1367_0": "Samādhikammikassāti samathakammaṭṭhānikassa. Evanti evaṃ sante, saddhāya thokaṃ balavabhāve",
  "tika-s0102t:1367_1": "satīti attho. Saddahantoti “pathavī pathavīti manasikaraṇamattena kathaṃ jhānuppattī”ti",
  "tika-s0102t:1367_2": "acintetvā “addhā sammāsambuddhena vuttavidhi ijjhissatī”ti saddahanto saddhaṃ janento.",
  "tika-s0102t:1367_3": "Okappentoti ārammaṇaṃ anupavisitvā viya adhimuccanavasena avakappento pakkhandanto.",
  "tika-s0102t:1367_4": "Ekaggatā balavatī vaṭṭati samādhippadhānattā jhānassa. Ubhinnanti samādhipaññānaṃ.",
  "tika-s0102t:1367_5": "Samādhikammikassa samādhino adhimattatāya paññāya adhimattatāpi icchitabbāti āha",
  "tika-s0102t:1367_6": "“samatāyapī”ti, samabhāvenāpīti attho. Appanāti lokiyappanā. Tathā hi “hotiyevā”ti",
  "tika-s0102t:1367_7": "sāsaṅkaṃ vadati. Lokuttarappanā pana tesaṃ samabhāveneva icchitā. Yathāha “samathavipassanaṃ",
  "tika-s0102t:1367_8": "yuganandhaṃ bhāvetī”ti.",
  "tika-s0102t:1368_0": "Yadi visesato saddhāpaññānaṃ, samādhivīriyānañca samatāva icchitā, kathaṃ satīti",
  "tika-s0102t:1368_1": "āha “sati pana sabbattha balavatī vaṭṭatī”ti. Sabbatthāti līnuddhaccapakkhikesu pañcasu",
  "tika-s0102t:1368_2": "indriyesu. Uddhaccapakkhikekadese gaṇhanto “saddhāvīriyapaññāna”nti āha. Aññathā",
  "tika-s0102t:1368_3": "pīti ca gahetabbā siyā. Tathā hi “kosajjapakkhikena samādhinā” icceva vuttaṃ, na",
  "tika-s0102t:1368_4": "“passaddhisamādhiupekkhāhī”ti. Sāti sati. Sabbesu rājakammesu niyutto sabbakammiko.",
  "tika-s0102t:1368_5": "Tenāti tena sabbattha icchitabbaṭṭhena kāraṇena. Āha aṭṭhakathāyaṃ. Sabbattha niyuttā",
  "tika-s0102t:1368_6": "sabbatthikā sabbattha līne, uddhate ca citte icchitabbattā, sabbe vā līne, uddhate",
  "tika-s0102t:1368_7": "ca citte bhāvetabbā bojjhaṅgā atthikā etāyāti sabbatthikā. Cittanti kusalaṃ cittaṃ.",
  "tika-s0102t:1368_8": "Tassa hi sati paṭisaraṇaṃ parāyaṇaṃ appattassa pattiyā anadhigatassa adhigamāya.",
  "tika-s0102t:1368_9": "Tenāha “ārakkhapaccupaṭṭhānā”tiādi.",
  "tika-s0102t:1369_0": "Khandhādibhede anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṃ.",
  "tika-s0102t:1369_1": "Bahussutasevanā hi sutamayañāṇāvahā. Taruṇavipassanāsamaṅgīpi bhāvanāmayañāṇe ṭhitattā",
  "tika-s0102t:1369_2": "ekaṃsato paññavā eva nāma hotīti āha “samapaññāsa lakkhaṇapariggāhikāya udayabbayapaññāya",
  "tika-s0102t:1369_3": "samannāgatapuggalasevanā”ti. Ñeyyadhammassa gambhīrabhāvavasena tapparicchedakañāṇassa",
  "tika-s0102t:1369_4": "gambhīrabhāvaggahaṇanti āha “gambhīresu khandhādīsu pavattāya gambhīrapaññāyā”ti.",
  "tika-s0102t:1369_5": "Tañhi ñeyyaṃ tādisāya paññāya caritabbato gambhīrañāṇacariyaṃ, tassā vā paññāya tattha",
  "tika-s0102t:1369_6": "pabhedato pavatti gambhīrañāṇacariyā, tassā paccavekkhaṇāti āha “gambhīrapaññāya",
  "tika-s0102t:1369_7": "pabhedapaccavekkhaṇā”ti. Yathā sativepullappatto nāma arahā eva, evaṃ paññāvepullappattotipi",
  "tika-s0102t:1369_8": "so evāti āha “arahattamaggena bhāvanāpāripūrī hotī”ti. Vīriyādīsupi eseva nayo.",
  "tika-s0102t:1370_0": "“Tattaṃ ayokhilaṃ hatthe gamentī”tiādinā vuttapañcavidhabandhanakammakāraṇā niraye",
  "tika-s0102t:1370_1": "nibbattasattassa yebhuyyena sabbapaṭhamaṃ karontīti, devadūtasuttādīsu tassa ādito",
  "tika-s0102t:1370_2": "vuttattā ca āha “pañcavidhabandhanakammakāraṇato paṭṭhāyā”ti. Sakaṭavahanādikāleti",
  "tika-s0102t:1370_3": "ādi-saddena tadaññamanussehi, tiracchānehi ca vibādhiyamānakālaṃ saṅgaṇhāti. “Ekaṃ",
  "tika-s0102t:1370_4": "buddhantara”nti idaṃ aparāparaṃ petesu eva uppajjanakasattavasena vuttaṃ, ekaccānaṃ",
  "tika-s0102t:1370_5": "vā petānaṃ ekaccatiracchānānaṃ viya tathā dīghāyukatāpi siyāti tathā vuttaṃ. Tathā",
  "tika-s0102t:1370_6": "hi “kālo nāgarājā catunnaṃ buddhānaṃ sammukhībhāvaṃ labhitvā ṭhito metteyyassapi",
  "tika-s0102t:1370_7": "bhagavato sammukhībhāvaṃ labhissatī”ti vadanti, yaṃ tassa kappāyukatā vuttā.",
  "tika-s0102t:1371_0": "Ānisaṃsadassāvinoti “vīriyāyatto eva sabbo lokuttaro, lokiyo ca visesādhigamo”ti",
  "tika-s0102t:1371_1": "evaṃ vīriye ānisaṃsadassanasīlassa. Gamanavīthinti sapubbabhāgaṃ nibbānagāminiṃ paṭipadaṃ,",
  "tika-s0102t:1371_2": "saha vipassanāya ariyamaggapaṭipāṭi, sattavisuddhiparamparā vā. Sā hi bhikkhuno vaṭṭaniyyānāya",
  "tika-s0102t:1371_3": "gantabbā paṭipadāti katvā gamanavīthi nāma. Kāyadaḷhībahuloti yathā tathā kāyassa",
  "tika-s0102t:1371_4": "daḷhīkammappasuto. Piṇḍanti raṭṭhapiṇḍaṃ. Paccayadāyakānaṃ attani kārassa attano",
  "tika-s0102t:1371_5": "sammāpaṭipattiyā mahapphalabhāvassa karaṇena piṇḍassa bhikkhāya paṭipūjanā piṇḍāpacāyanaṃ.",
  "tika-s0102t:1372_0": "Nīharantoti pattathavikato nīharanto. Taṃ saddaṃ sutvāti taṃ upāsikāya vacanaṃ attano",
  "tika-s0102t:1372_1": "vasanapaṇṇasāladvāre ṭhitova pañcābhiññatāya dibbasotena sutvā. Manussasampatti,",
  "tika-s0102t:1372_2": "dibbasampatti, nibbānasampattīti imā tisso sampattiyo. Dātuṃ sakkhissasīti “tayi",
  "tika-s0102t:1372_3": "katena dānamayena, veyyāvaccamayena ca puññakammena khettavisesabhāvūpagamanena aparāparaṃ",
  "tika-s0102t:1372_4": "devamanussasampattiyo, ante nibbānasampattiñca dātuṃ sakkhissasī”ti thero attānaṃ",
  "tika-s0102t:1372_5": "pucchati. Sitaṃ karonto vāti “akiccheneva mayā vaṭṭadukkhaṃ samatikkanta”nti paccavekkhaṇāvasāne",
  "tika-s0102t:1372_6": "sañjātapāmojjavasena sitaṃ karonto eva.",
  "tika-s0102t:1373_0": "Vippaṭipannanti jātidhammakuladhammādilaṅghanena asammāpaṭipannaṃ. Evaṃ yathā asammāpaṭipanno",
  "tika-s0102t:1373_1": "putto tāya eva asammāpaṭipattiyā kulasantānato bāhiro hutvā pitu santikā dāyajjassa",
  "tika-s0102t:1373_2": "na bhāgī, evaṃ. Kusītopi tena kusītabhāvena asammāpaṭipanno satthu santikā laddhabbaariyadhanadāyajjassa",
  "tika-s0102t:1373_3": "na bhāgī. Āraddhavīriyova labhati sammāpaṭipajjanato. Uppajjati vīriyasambojjhaṅgoti",
  "tika-s0102t:1373_4": "yojanā, evaṃ sabbattha.",
  "tika-s0102t:1374": "Mahāti sīlādīhi guṇehi mahanto vipulo anaññasādhāraṇo. Taṃ panassa guṇamahattaṃ dasasahassilokadhātukampanena loke pākaṭanti dassento “satthuno hī”tiādimāha.",
  "tika-s0102t:1375": "Yasmā satthusāsane pabbajitassa pabbajjūpagamena sakyaputtassabhāvo sampajāyati, tasmā buddhaputtabhāvaṃ dassento “asambhinnāyā”tiādimāha.",
  "tika-s0102t:1376_0": "Alasānaṃ bhāvanāya nāmamattampi ajānantānaṃ kāyadaḷhībahulānaṃ yāvadatthaṃ bhuñjitvā",
  "tika-s0102t:1376_1": "seyyasukhādianuyuñjanakānaṃ tiracchānakathikānaṃ puggalānaṃ dūrato vajjanā kusītapuggalaparivajjanā.",
  "tika-s0102t:1376_2": "“Divasaṃ caṅkamena nisajjāyā”tiādinā bhāvanāraddhavasena āraddhavīriyānaṃ daḷhaparakkamānaṃ",
  "tika-s0102t:1376_3": "kālena kālaṃ upasaṅkamanā āraddhavīriyapuggalasevanā. Tenāha “kucchiṃ pūretvā”tiādi.",
  "tika-s0102t:1376_4": "Visuddhimagge pana jātimahattapaccavekkhaṇā, sabrahmacārīmahattapaccavekkhaṇāti idaṃ",
  "tika-s0102t:1376_5": "dvayaṃ na gahitaṃ, thinamiddhavinodanatā, sammappadhānapaccavekkhaṇatāti idaṃ dvayaṃ",
  "tika-s0102t:1376_6": "gahitaṃ. Tattha ānisaṃsadassāvitāya eva sammappadhānapaccavekkhaṇā gahitā hoti lokiyalokuttaravisesādhigamassa",
  "tika-s0102t:1376_7": "vīriyāyattatādassanabhāvato. Thinamiddhavinodanaṃ tadadhimuttatāya eva gahitaṃ hoti,",
  "tika-s0102t:1376_8": "vīriyuppādane yuttappayuttassa thinamiddhavinodanaṃ atthasiddhameva. Tattha thinamiddhavinodanakusītapuggalaparivajjanaāraddhavīriyapuggalasevana-",
  "tika-s0102t:1376_9": "tadadhimuttatāpaṭipakkhavidhamanapaccayūpasaṃhāravasena, apāyabhayapaccavekkhaṇādayo",
  "tika-s0102t:1376_10": "samuttejanavasena vīriyasambojjhaṅgassa uppādakā daṭṭhabbā.",
  "tika-s0102t:1377_0": "Purimuppannā pīti parato uppajjanakapītiyā visesakāraṇasabhāgahetubhāvato “pītiyeva",
  "tika-s0102t:1377_1": "pītisambojjhaṅgaṭṭhānīyā dhammā”ti vuttā, tassā pana bahuso pavattiyā puthuttaṃ upādāya",
  "tika-s0102t:1377_2": "bahuvacananiddeso. Yathā sā uppajjati, evaṃ paṭipatti tassā uppādakamanasikāro.",
  "tika-s0102t:1378": "“Buddhānussatī”tiādīsu vattabbaṃ visuddhimagge vuttanayeneva veditabbaṃ.",
  "tika-s0102t:1379_0": "Buddhānussatiyā upacārasamādhiniṭṭhattā vuttaṃ “yāva upacārā”ti. Sakalasarīraṃ pharamānoti",
  "tika-s0102t:1379_1": "pītisamuṭṭhānehi paṇītarūpehi sakalasarīraṃ pharamāno. Dhammaguṇe anussarantassāpi",
  "tika-s0102t:1379_2": "yāva upacārā sakalasarīraṃ pharamāno pītisambojjhaṅgo uppajjatīti yojanā, evaṃ sesaanussatīsu.",
  "tika-s0102t:1379_3": "Pasādanīyasuttantapaccavekkhaṇāyañca yojetabbaṃ tassāpi vimuttāyatanabhāvena taggatikattā.",
  "tika-s0102t:1379_4": "Saṅkhārānaṃ sappadesavūpasamepi nippadesavūpasame viya tathā paññāya pavattito bhāvanāmanasikāro",
  "tika-s0102t:1379_5": "kilesavikkhambhanasamattho hutvā upacārasamādhiṃ āvahanto tathārūpapītisomanassasamannāgato",
  "tika-s0102t:1379_6": "pītisambojjhaṅgassa uppādāya hotīti āha “samāpattiyā…pe… paccavekkhantassāpī”ti.",
  "tika-s0102t:1379_7": "Tattha “vikkhambhitā kilesā”ti pāṭho. Te hi na samudācarantīti. Iti-saddo kāraṇattho,",
  "tika-s0102t:1379_8": "yasmā na samudācaranti, tasmā taṃ nesaṃ asamudācāraṃ paccavekkhantassāti yojanā.",
  "tika-s0102t:1379_9": "Na hi kilese paccavekkhantassa bojjhaṅguppatti yuttā. Pasādanīyesu ṭhānesu pasādasinehābhāvena",
  "tika-s0102t:1379_10": "thūsasamahadayatā lūkhatā, sā tattha ādaragāravākaraṇena viññāyatīti āha “asakkaccakiriyāya",
  "tika-s0102t:1379_11": "saṃsūcitalūkhabhāve”ti.",
  "tika-s0102t:1380": "Kāyacittadarathavūpasamalakkhaṇā passaddhi eva yathāvuttabodhiaṅgabhūto passaddhisambojjhaṅgo, tassa passaddhisambojjhaṅgassa evaṃ uppādo hotīti yojanā.",
  "tika-s0102t:1381_0": "Paṇītabhojanasevanatāti paṇītasappāyabhojanaseva natā. Utuiriyāpathasukhaggahaṇena",
  "tika-s0102t:1381_1": "sappāyautuiriyāpathaggahaṇaṃ daṭṭhabbaṃ. Tañhi tividhampi sappāyaṃ seviyamānaṃ kāyassa",
  "tika-s0102t:1381_2": "kallatāpādanavasena cittassa kallataṃ āvahantaṃ duvidhāyapi passaddhiyā kāraṇaṃ hoti.",
  "tika-s0102t:1381_3": "Ahetukaṃ sattesu labbhamānaṃ sukhadukkhanti ayameko anto, issarādivisamahetukanti",
  "tika-s0102t:1381_4": "pana ayaṃ dutiyo. Ete ubho ante anupagamma yathāsakaṃ kammunā hotīti ayaṃ majjhimā",
  "tika-s0102t:1381_5": "paṭipatti. Majjhatto payogo yassa so majjhattapayogo, tassa bhāvo majjhattapayogatā.",
  "tika-s0102t:1381_6": "Ayañhi pahāya sāraddhakāyataṃ passaddhakāyatāya kāraṇaṃ hontī passaddhidvayaṃ āvahati,",
  "tika-s0102t:1381_7": "eteneva sāraddhakāyapuggalaparivajjanapassaddhakāyapuggalasevanānaṃ tadāvahanatā",
  "tika-s0102t:1381_8": "saṃvaṇṇitāti daṭṭhabbaṃ.",
  "tika-s0102t:1382_0": "Yathāsamāhitākārasallakkhaṇavasena gayhamāno purimuppanno samatho eva samathanimittaṃ.",
  "tika-s0102t:1382_1": "Nānārammaṇe paribbhamanena vividhaṃ aggaṃ etassāti byaggo, vikkhepo. Tathā hi so",
  "tika-s0102t:1382_2": "anavaṭṭhānaraso, bhantatāpaccupaṭṭhāno ca vutto, ekaggatābhāvato byaggapaṭipakkhoti",
  "tika-s0102t:1382_3": "abyaggo, samādhi. So eva nimittanti pubbe viya vattabbaṃ. Tenāha “avikkhepaṭṭhena",
  "tika-s0102t:1382_4": "ca abyagganimitta”nti.",
  "tika-s0102t:1383": "Vatthuvisadakiriyā, indriyasamattapaṭipādanā ca paññāvahā vuttā, samādhānāvahāpi tā honti samādhānāvahabhāveneva paññāvahabhāvatoti vuttaṃ “vatthuvisada…pe… veditabbā”ti.",
  "tika-s0102t:1384_0": "Karaṇabhāvanākosallānaṃ avinābhāvato, rakkhanakosallassa ca taṃmūlakattā “nimittakusalatā",
  "tika-s0102t:1384_1": "nāma kasiṇanimittassa uggahaṇakusalatā” icceva vuttaṃ. Kasiṇanimittassāti ca nidassanamattaṃ",
  "tika-s0102t:1384_2": "daṭṭhabbaṃ. Asubhanimittassāpi hi yassa kassaci jhānuppattinimittassa uggahaṇakosallaṃ",
  "tika-s0102t:1384_3": "nimittakusalatā evāti. Atisithilavīriyatādīhīti ādi-saddena paññāpayogamandataṃ,",
  "tika-s0102t:1384_4": "pamodavekallañca saṅgaṇhāti. Tassa paggaṇhananti tassa līnassa cittassa dhammavicayasambojjhaṅgādisamuṭṭhāpanena",
  "tika-s0102t:1384_5": "layāpattito samuddharaṇaṃ. Vuttañhetaṃ bhagavatā –",
  "tika-s0102t:1385_0": "“Yasmiñca kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa",
  "tika-s0102t:1385_1": "bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya.",
  "tika-s0102t:1385_2": "Taṃ kissa hetu? Līnaṃ, bhikkhave, cittaṃ taṃ etehi dhammehi susamuṭṭhāpayaṃ hoti.",
  "tika-s0102t:1385_3": "Seyyathāpi, bhikkhave, puriso parittaṃ aggiṃ ujjālitukāmo assa, so tattha sukkhāni",
  "tika-s0102t:1385_4": "ceva tiṇāni pakkhipeyya, sukkhāni gomayāni pakkhipeyya, sukkhāni kaṭṭhāni pakkhipeyya,",
  "tika-s0102t:1385_5": "mukhavātañca dadeyya, na ca paṃsukena okireyya, bhabbo nu kho so puriso parittaṃ",
  "tika-s0102t:1385_6": "aggiṃ ujjālitunti. Evaṃ bhante”ti.",
  "tika-s0102t:1386_0": "Ettha ca yathāsakaṃ āhāravasena dhammavicayasambojjhaṅgādīnaṃ bhāvanāsamuṭṭhāpanāti",
  "tika-s0102t:1386_1": "veditabbā, sā anantaraṃ vibhāvitā eva. Āraddhavīriyatādīhīti ādi-saddena paññāpayogabalavataṃ,",
  "tika-s0102t:1386_2": "pamodubbilāvanañca saṅgaṇhāti. Tassa niggaṇhananti tassa uddhatassa cittassa samādhisambojjhaṅgādisamuṭṭhāpanena",
  "tika-s0102t:1386_3": "uddhatāpattito nisedhanaṃ. Vuttampi cetaṃ bhagavatā –",
  "tika-s0102t:1387_0": "“Yasmiñca kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa",
  "tika-s0102t:1387_1": "bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.",
  "tika-s0102t:1387_2": "Taṃ kissa hetu? Uddhataṃ, bhikkhave, cittaṃ taṃ etehi dhammehi suvūpasamayaṃ hoti.",
  "tika-s0102t:1387_3": "Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha",
  "tika-s0102t:1387_4": "allāni ceva tiṇāni…pe… paṃsukena ca okireyya, bhabbo nu kho so puriso mahantaṃ aggikkhandhaṃ",
  "tika-s0102t:1387_5": "nibbāpetunti. Evaṃ bhante”ti.",
  "tika-s0102t:1388_0": "Etthāpi yathāsakaṃ āhāravasena passaddhisambojjhaṅgādīnaṃ bhāvanāsamuṭṭhāpanāti veditabbā,",
  "tika-s0102t:1388_1": "tattha passaddhisambojjhaṅgassa bhāvanā vuttā eva. Samādhisambojjhaṅgassa anantaraṃ",
  "tika-s0102t:1388_2": "vakkhati. Paññāpayogamandatāyāti paññābyāpārassa appabhāvena. Yathā hi dānaṃ alobhapadhānaṃ,",
  "tika-s0102t:1388_3": "sīlaṃ adosapadhānaṃ, evaṃ bhāvanā amohapadhānā. Tattha yadā paññā na balavatī hoti,",
  "tika-s0102t:1388_4": "tadā bhāvanā pubbenāparaṃ visesāvahā na hoti, anabhisaṅkhato viya āhāro purisassa",
  "tika-s0102t:1388_5": "yogino cittassa abhiruciṃ na janeti, tena taṃ nirassādaṃ hoti, tathā bhāvanāya sammadeva",
  "tika-s0102t:1388_6": "avīthipaṭipattiyā upasamasukhaṃ na vindati, tenāpi cittaṃ nirassādaṃ hoti. Tena vuttaṃ",
  "tika-s0102t:1388_7": "“paññāpayoga…pe… nirassādaṃ hotī”ti. Tassa saṃveguppādanaṃ, pasāduppādanañca tikicchananti",
  "tika-s0102t:1388_8": "taṃ dassento “aṭṭha saṃvegavatthūnī”tiādimāha. Tattha jātijarābyādhimaraṇāni yathārahaṃ",
  "tika-s0102t:1388_9": "sugatiyaṃ, duggatiyañca hontīti tadaññameva pañcavidhabandhanādikhuppipāsādi aññamaññaṃ",
  "tika-s0102t:1388_10": "vibādhanādihetukaṃ apāyadukkhaṃ daṭṭhabbaṃ, tayidaṃ sabbaṃ tesaṃ tesaṃ sattānaṃ paccuppannabhavanissitaṃ",
  "tika-s0102t:1388_11": "gahitanti atīte anāgate ca kāle vaṭṭamūlakadukkhāni visuṃ gahitāni. Ye pana sattā",
  "tika-s0102t:1388_12": "āhārūpajīvino, tattha ca uṭṭhānaphalūpajīvino, tesaṃ aññehi asādhāraṇaṃ jīvikādukkhaṃ",
  "tika-s0102t:1388_13": "aṭṭhamaṃ saṃvegavatthu gahitanti daṭṭhabbaṃ. Ayaṃ vuccati samaye sampahaṃsanāti ayaṃ",
  "tika-s0102t:1388_14": "bhāvanācittassa sampahaṃsitabbasamaye vuttanayena saṃvegajananavasena ceva pasāduppādanavasena",
  "tika-s0102t:1388_15": "ca sammadeva pahaṃsanā, saṃvegajananapubbakapasāduppādanena tosanāti attho.",
  "tika-s0102t:1389_0": "Sammāpaṭipattiṃ āgammāti līnuddhaccavirahena, samathavīthipaṭipattiyā ca sammā avisamaṃ",
  "tika-s0102t:1389_1": "sammadeva bhāvanāpaṭipattiṃ āgamma. “Alīna”ntiādīsu kosajjapakkhikānaṃ dhammānaṃ",
  "tika-s0102t:1389_2": "anadhimattatāya alīnaṃ, uddhaccapakkhikānaṃ anadhimattatāya anuddhataṃ, paññāpayogasampattiyā,",
  "tika-s0102t:1389_3": "upasamasukhādhigamena ca anirassādaṃ, tato eva ārammaṇe samappavattaṃ samathavīthipaṭipannaṃ.",
  "tika-s0102t:1389_4": "Tattha alīnatāya paggahe, anuddhatatāya niggahe, anirassādatāya sampahaṃsane na byāpāraṃ",
  "tika-s0102t:1389_5": "āpajjati. Alīnānuddhatatā hi ārammaṇe samappavattaṃ, anirassādatāya samathavīthipaṭipannaṃ,",
  "tika-s0102t:1389_6": "samappavattiyā vā alīnaṃ anuddhataṃ. Samathavīthipaṭipattiyā anirassādanti daṭṭhabbaṃ.",
  "tika-s0102t:1389_7": "Ayaṃ vuccati samaye ajjhupekkhanatāti ayaṃ ajjhupekkhitabbasamaye bhāvanācittassa",
  "tika-s0102t:1389_8": "paggahaniggahasampahaṃsanesu abyāvaṭatāsaṅkhātaṃ paṭipakkhaṃ abhibhuyya pekkhanā",
  "tika-s0102t:1389_9": "vuccati. Paṭipakkhavikkhambhanato, vipassanāya adhiṭṭhānabhāvūpagamanato ca upacārajjhānampi",
  "tika-s0102t:1389_10": "samādhāna kiccanipphattiyā puggalassa samāhitabhāvasādhanaṃ evāti tattha samadhurabhāvenāha",
  "tika-s0102t:1389_11": "“upacāraṃ vā appanaṃ vā”ti.",
  "tika-s0102t:1390_0": "Upekkhāsambojjhaṅgaṭṭhānīyā dhammāti ettha yaṃ vattabbaṃ, taṃ heṭṭhā vuttanayānusārena",
  "tika-s0102t:1390_1": "veditabbaṃ. Anurodhavirodhavippahānavasena majjhattabhāvo upekkhāsambojjhaṅgassa",
  "tika-s0102t:1390_2": "kāraṇaṃ tasmiṃ sati sijjhanato, asati ca asijjhanato. So ca majjhattabhāvo visayavasena",
  "tika-s0102t:1390_3": "duvidhoti āha “sattamajjhattatā saṅkhāramajjhattatā”ti. Tadubhaye ca virujjhanaṃ",
  "tika-s0102t:1390_4": "passaddhisambojjhaṅgabhāvanāya eva dūrīkatanti anurujjhanasseva pahānavidhiṃ dassetuṃ",
  "tika-s0102t:1390_5": "“sattamajjhattatā”tiādi vuttaṃ. Tenāha “sattasaṅkhārakelāyanapuggalaparivajjanatā”ti.",
  "tika-s0102t:1390_6": "Upekkhāya hi visesato rāgo paṭipakkho. Tathā cāha “upekkhā rāgabahulassa visuddhimaggo”ti.",
  "tika-s0102t:1390_7": "Dvīhākārehīti kammassakatāpaccavekkhaṇaṃ, attasuññatāpaccavekkhaṇanti imehi dvīhi",
  "tika-s0102t:1390_8": "kāraṇehi. Dvīhevāti avadhāraṇaṃ saṅkhyāsamānatādassanatthaṃ. Saṅkhyā evettha samānā,",
  "tika-s0102t:1390_9": "na saṅkhyeyyaṃ sabbathā samānanti. Assāmikabhāvo anattaniyatā. Sati hi attani tassa",
  "tika-s0102t:1390_10": "kiñcanabhāvena cīvaraṃ, aññaṃ vā kiñci attaniyaṃ nāma siyā, so pana koci natthevāti",
  "tika-s0102t:1390_11": "adhippāyo. Anaddhaniyanti na addhānakkhamaṃ na ciraṭṭhāyi, ittaraṃ aniccanti attho.",
  "tika-s0102t:1390_12": "Tāvakālikanti tasseva vevacanaṃ.",
  "tika-s0102t:1391": "Mamāyatīti mamattaṃ karoti “mamā”ti taṇhāya pariggayha tiṭṭhati.",
  "tika-s0102t:1392": "Mamāyantāti mānaṃ dabbaṃ karontā.",
  "tika-s0102t:1393": "Ayaṃ satipaṭṭhānadesanā pubbabhāgamaggavasena desitāti pubbabhāgiyabojjhaṅge sandhāyāha “bojjhaṅgapariggāhikā sati dukkhasacca”nti. Sesaṃ vuttanayattā suviññeyyameva.",
  "tika-s0102t:1394": "Bojjhaṅgapabbavaṇṇanā niṭṭhitā.",
  "tika-s0102t:1395": "Paṭhamabhāṇavāravaṇṇanā niṭṭhitā.",
  "tika-s0102t:1396": "Catusaccapabbavaṇṇanā",
  "tika-s0102t:1397_0": "386. Yathāsabhāvatoti aviparītasabhāvato. Bādhanakkhaṇato yo yo vā sabhāvo yathāsabhāvo,",
  "tika-s0102t:1397_1": "tato, ruppanādi kakkhaḷādisabhāvatoti attho. Janikaṃ samuṭṭhāpikanti pavattalakkhaṇassa",
  "tika-s0102t:1397_2": "dukkhassa janikaṃ nimittalakkhaṇassa samuṭṭhāpikaṃ. Purimataṇhanti yathāpariggahitassa",
  "tika-s0102t:1397_3": "dukkhassa nibbattito puretaraṃ siddhaṃ taṇhaṃ. Siddhe hi kāraṇe tassa phaluppatti.",
  "tika-s0102t:1397_4": "Ayaṃ dukkhasamudayoti pajānātīti yojanā. Ayaṃ dukkhanirodhoti etthāpi eseva nayo.",
  "tika-s0102t:1397_5": "Ubhinnaṃ appavattinti dukkhaṃ, samudayo cāti dvinnaṃ appavattinimittaṃ, tadubhayaṃ",
  "tika-s0102t:1397_6": "na pavatti etāyāti appavatti, asaṅkhatā dhātu. Dukkhaṃ dukkhasaccaṃ parijānāti pariññābhisamayavasena",
  "tika-s0102t:1397_7": "paricchindatīti dukkhaparijānano, ariyamaggo, taṃ dukkhaparijānanaṃ. Sesapadadvayepi",
  "tika-s0102t:1397_8": "iminā nayena attho veditabbo.",
  "tika-s0102t:1398": "Dukkhasaccaniddesavaṇṇanā",
  "tika-s0102t:1399_0": "388. Evaṃ vuttāti evaṃ uddesavasena vuttā. Sabbasattānaṃ pariyādānavacanaṃ byāpanicchāvasena",
  "tika-s0102t:1399_1": "āmeḍitaniddesabhāvato. Sattanikāyeti sattānaṃ nikāye, sattaghaṭe sattasamūheti attho.",
  "tika-s0102t:1399_2": "Devamanussādibhedāsu hi gatīsu bhummadevādikhattiyādihatthiādikhuppipāsikāditaṃtaṃjātivisiṭṭho",
  "tika-s0102t:1399_3": "sattasamūho sattanikāyo. Nippariyāyato khandhānaṃ paṭhamābhinibbatti jātīti katvā",
  "tika-s0102t:1399_4": "“jananaṃ jātī”ti vatvā svāyaṃ uppādavikāro aparinipphanno yesu khandhesu icchitabbo,",
  "tika-s0102t:1399_5": "te teneva saddhiṃ dassetuṃ “savikārāna”ntiādi vuttaṃ. Savikārānanti uppādasaṅkhātena",
  "tika-s0102t:1399_6": "vikārena savikārānaṃ. Jātiādīni hi tīṇi lakkhaṇāni dhammānaṃ vikāravisesāti. “Upasaggamaṇḍitavevacana”nti",
  "tika-s0102t:1399_7": "iminā kevalaṃ upasaggena padavaḍḍhanaṃ katanti dasseti. Anupaviṭṭhākārenāti aṇḍakosaṃ,",
  "tika-s0102t:1399_8": "vatthikosañca ogāhanākārena. Nibbattisaṅkhātenāti āyatanānaṃ pāripūrisaṃsiddhisaṅkhātena.",
  "tika-s0102t:1400_0": "Atha vā jananaṃ jātīti aparipuṇṇāyatanaṃ jātimāha. Sañjātīti sampuṇṇāyatanaṃ. Sampuṇṇā",
  "tika-s0102t:1400_1": "hi jāti sañjāti. Okkamanaṭṭhena okkantīti aṇḍajajalābujavasena jāti. Te hi aṇḍakosaṃ,",
  "tika-s0102t:1400_2": "vatthikosañca okkamantā pavisantā viya paṭisandhiṃ gaṇhanti. Abhinibbattanaṭṭhena",
  "tika-s0102t:1400_3": "abhinibbattīti saṃsedajaopapātikavasena. Te hi pākaṭā eva hutvā nibbattanti. Abhibyattā",
  "tika-s0102t:1400_4": "nibbatti abhinibbatti. “Jananaṃ jātī”tiādi āyatanavasena, yonivasena ca dvīhi dvīhi",
  "tika-s0102t:1400_5": "padehi sabbasatte pariyādiyitvā jātiṃ dassetuṃ vuttaṃ. “Tesaṃ tesaṃ sattānaṃ…pe…",
  "tika-s0102t:1400_6": "abhinibbattī”ti sattavasena vuttattā sammutikathā. Pātubhāvoti ettha iti-saddo ādiattho,",
  "tika-s0102t:1400_7": "pakārattho vā, tena “āyatanānaṃ paṭilābho”ti imassa padassa saṅgaho daṭṭhabbo. Ayampi",
  "tika-s0102t:1400_8": "hi paramatthakathāti. Ekavokārabhavādīsūti ekacatupañcavokārabhavesu. Tasmiṃ khandhānaṃ",
  "tika-s0102t:1400_9": "pātubhāve sati. Āyatanānaṃ paṭilābhoti ekacatuvokārabhavesu dvinnaṃ dvinnaṃ āyatanānaṃ",
  "tika-s0102t:1400_10": "vasena, sesesu rūpadhātuyaṃ paṭisandhikkhaṇe uppajjamānānaṃ pañcannaṃ, kāmadhātuyaṃ",
  "tika-s0102t:1400_11": "vikalāvikalindriyānaṃ vasena sattannaṃ, navannaṃ, dasannaṃ, punadasannaṃ, ekādasannañca",
  "tika-s0102t:1400_12": "āyatanānaṃ vasena saṅgaho daṭṭhabbo. Pātubhavantāneva, na kutoci āgatāni. Paṭiladdhāni",
  "tika-s0102t:1400_13": "nāma honti sattasantānassa tassa saṃvijjamānattā. Āyatanānaṃ paṭilābhoti vā āyatanānaṃ",
  "tika-s0102t:1400_14": "attalābho veditabbo.",
  "tika-s0102t:1401_0": "389. Sabhāvaniddesoti sarūpaniddeso. Sarūpañhetaṃ jiṇṇatāya, yadidaṃ “jarā”ti, “vayohānīti",
  "tika-s0102t:1401_1": "vā. Jīraṇameva jīraṇatā, jīrantassa vā ākāro tā-saddena vuttoti āha “ākārabhāvaniddeso”ti.",
  "tika-s0102t:1401_2": "Khaṇḍitadantā khaṇḍitā nāma uttarapadalopena. Yassa vikārassa vasena satto “khaṇḍito”ti",
  "tika-s0102t:1401_3": "vuccati, taṃ khaṇḍiccaṃ. Tathā palitāni assa santīti “palito”ti vuccati, taṃ pāliccaṃ.",
  "tika-s0102t:1401_4": "Valittacatāya vā vali taco assāti valittaco.",
  "tika-s0102t:1402": "Phalūpacārenāti phalavohārena.",
  "tika-s0102t:1403_0": "390. Cavanameva cavanatā, cavantassa vā ākāro tā-saddena vutto. Khandhā bhijjantīti",
  "tika-s0102t:1403_1": "ekabhavapariyāpannassa khandhasantānassa pariyosānabhūtā khandhā bhijjanti, teneva",
  "tika-s0102t:1403_2": "bhedena nirodhanaṃ adassanaṃ gacchanti, tasmā bhedo antaradhānaṃ maraṇaṃ. Maccumaraṇanti",
  "tika-s0102t:1403_3": "maccusaṅkhātaṃ ekabhavapariyāpannajīvitindriyupacchedabhūtaṃ maraṇaṃ. Tenāha “na",
  "tika-s0102t:1403_4": "khaṇikamaraṇa”nti. “Maccu maraṇa”nti samāsaṃ akatvā yo “maccū”ti vuccati bhedo, yañca",
  "tika-s0102t:1403_5": "maraṇaṃ pāṇacāgo, idaṃ vuccati maraṇanti visuṃ sambandho na na yujjati. Kālakiriyāti",
  "tika-s0102t:1403_6": "maraṇakālo, anatikkamanīyattā visesena “kālo”ti vuttoti tassa kiriyā, atthato cutikhandhānaṃ",
  "tika-s0102t:1403_7": "bhedappattiyeva, kālassa vā antakassa kiriyāti yā loke vuccati, sā cuti, maraṇanti",
  "tika-s0102t:1403_8": "attho. Ayaṃ sabbāpi sammutikathāva “yaṃ tesaṃ tesaṃ sattāna”ntiādinā sattavasena",
  "tika-s0102t:1403_9": "vuttattā. Ayaṃ paramatthakathā paramatthato labbhamānānaṃ ruppanādisabhāvānaṃ dhammānaṃ",
  "tika-s0102t:1403_10": "vinassanajotanābhāvato.",
  "tika-s0102t:1404_0": "Attāti bhavati ettha cittanti attabhāvo, khandhasamūho, tassa nikkhepo nikkhipanaṃ,",
  "tika-s0102t:1404_1": "pātanaṃ vināsoti attho. Aṭṭhakathāyaṃpana “maraṇaṃ pattassā”tiādinā nikkhepahetutāya",
  "tika-s0102t:1404_2": "patanaṃ “nikkhepo”ti phalūpacārena vuttanti dasseti. “Khandhānaṃ bhedo”ti pabandhavasena",
  "tika-s0102t:1404_3": "pavattamānassa dhammasamūhassa vināsajotanāti ekadesato paramatthakathā, “jīvitindriyassa",
  "tika-s0102t:1404_4": "upacchedo”ti panettha na koci vohāraleso pīti āha “jīvitindriyassa upacchedo pana",
  "tika-s0102t:1404_5": "sabbākārato paramatthato maraṇa”nti. Evaṃ santepi yassa khandhabhedassa pavattattā",
  "tika-s0102t:1404_6": "“tisso mato, phusso mato”ti vohāro hoti, so bhedo khandhappabandhassa anupacchinnatāya",
  "tika-s0102t:1404_7": "“sammutimaraṇa”nti vattabbataṃ arahatīti āha “etadeva sammutimaraṇantipi vuccatī”ti.",
  "tika-s0102t:1404_8": "Tenāha “jīvitindriyupacchedameva hī”tiādi. Sabbaso pabandhasamucchedo hi samucchedamaraṇanti.",
  "tika-s0102t:1405_0": "391. Byasanenāti anatthena. “Dhammapaṭisambhidā”tiādīsu viya dhamma-saddo hetupariyāyoti",
  "tika-s0102t:1405_1": "āha “dukkhakāraṇenā”ti. Socananti lakkhitabbatāya socanalakkhaṇo. Socitassa socanakassa",
  "tika-s0102t:1405_2": "puggalassa, cittassa vā bhāvo socitabhāvo. Abbhantareti attabhāvassa anto. Attano",
  "tika-s0102t:1405_3": "lūkhasabhāvatāya sosento. Thāmagamanena samantato sosanavasena parisosento.",
  "tika-s0102t:1406_0": "392. “Ādissa ādissa devanti paridevanti etenāti ādevo”ti ādevana-saddaṃ katvā assumocanādivikāraṃ",
  "tika-s0102t:1406_1": "āpajjantānaṃ tabbikārāpattiyā so saddo kāraṇabhāvena vutto. Taṃ taṃ vaṇṇanti taṃ",
  "tika-s0102t:1406_2": "taṃ guṇaṃ. Tassevāti ādevaparidevasseva. Bhāvaniddesāti “ādevitattaṃ paridevitatta”nti bhāvaniddesā.",
  "tika-s0102t:1407_0": "393. Nissayabhūto kāyo etassa atthīti kāyikaṃ. Tenāha “kāyapasādavatthuka”nti. Dukkaraṃ",
  "tika-s0102t:1407_1": "khamanaṃ etassāti dukkhamanaṃ, so eva attho sabhāvoti dukkhamanaṭṭho, tena. Sātavidhuratāya asātaṃ.",
  "tika-s0102t:1408": "394. Cetasi bhavanti cetasikaṃ, taṃ pana yasmā cittena samaṃ pakārehi yuttaṃ, tasmā āha “cittasampayutta”nti.",
  "tika-s0102t:1409_0": "395. Sabbavisayapaṭipattinivāraṇavasena samantato sīdanaṃ saṃsīdanaṃ. Uṭṭhātumpi",
  "tika-s0102t:1409_1": "asakkuṇeyyatākaraṇavasena atibalavaṃ, virūpaṃ vā sīdanaṃ visīdanaṃ. Cittakilamathoti",
  "tika-s0102t:1409_2": "visīdanākārena cittassa parikhedo. Upāyāso, sayaṃ na dukkho dosattā, saṅkhārakkhandhapariyāpannadhammantarattā",
  "tika-s0102t:1409_3": "vā. Ye pana domanassameva “upāyāso”ti vadeyyuṃ, te “upāyāso tīhi khandhehi ekenāyatanena",
  "tika-s0102t:1409_4": "ekāya dhātuyā sampayutto, ekena khandhena ekenāyatanena ekāya dhātuyā kehici sampayutto”ti.",
  "tika-s0102t:1409_5": "Imāya pāḷiyā paṭikkhipitabbā. Upa-saddo bhusatthoti āha “balavataraṃ āyāso upāyāso”ti.",
  "tika-s0102t:1409_6": "Dhammamattatādīpano bhāvaniddeso dhammato aññassa kattuabhāvajotano, asati ca kattari",
  "tika-s0102t:1409_7": "tena kattabbassa, pariggahetabbassa ca abhāvo evāti āha “attattaniyābhāvadīpakābhāvaniddesā”ti.",
  "tika-s0102t:1410_0": "398. Jātidhammānanti ettha dhamma-saddo pakatipariyāyoti āha “jātisabhāvāna”nti,",
  "tika-s0102t:1410_1": "jāyanapakatikānanti vuttaṃ hoti. Maggabhāvanāya maggabhāvanicchāhetukatā icchitabbāti",
  "tika-s0102t:1410_2": "tādisaṃ icchaṃ nivattento “vinā maggabhāvana”nti āha. Aparo nayo na kho panetanti",
  "tika-s0102t:1410_3": "yametaṃ “aho vata mayaṃ na jātidhammā assāma, na ca vata no jāti āgaccheyyā”ti evaṃ",
  "tika-s0102t:1410_4": "pahīnasamudayesu ariyesu vijjamānaṃ ajātidhammattaṃ, parinibbutesu ca vijjamānaṃ",
  "tika-s0102t:1410_5": "jātiyā anāgamanaṃ icchitaṃ, taṃ icchantassāpi maggabhāvanāya vinā appattabbato, anicchantassāpi",
  "tika-s0102t:1410_6": "bhāvanāya pattabbato na icchāya pattabbaṃ nāma hotīti evamettha attho daṭṭhabbo.",
  "tika-s0102t:1410_7": "Vakkhamānatthasampiṇḍanattho pi-saddoti āha “upari sesāni upādāya pi-kāro”ti. Yanti",
  "tika-s0102t:1410_8": "hetuatthe karaṇe paccattavacananti āha “yenapi dhammenā”ti. Hetuattho hi ayaṃ dhamma-saddo,",
  "tika-s0102t:1410_9": "alabbhaneyyabhāvo ettha hetu veditabbo. Tanti vā icchitassa vatthuno alabbhanaṃ,",
  "tika-s0102t:1410_10": "evamettha “yampīti yenapī”ti vibhattivipallāsena attho vutto. Yadā pana yaṃ-saddo",
  "tika-s0102t:1410_11": "“iccha”nti etaṃ apekkhati, tadā alābhavisiṭṭhā icchā vuttā hoti. Yadā pana “na labhatī”ti",
  "tika-s0102t:1410_12": "etaṃ apekkhati, tadā icchāvisiṭṭho alābho vutto hoti, so pana atthato añño dhammo",
  "tika-s0102t:1410_13": "natthi, tathāpi alabbhaneyyavatthugatā icchāva vuttā hoti. Sabbatthāti “jarādhammāna”ntiādinā",
  "tika-s0102t:1410_14": "āgatesu sabbavāresu.",
  "tika-s0102t:1411": "Samudayasaccaniddesavaṇṇanā",
  "tika-s0102t:1412_0": "400. Punabbhavakaraṇaṃ punobbhavo uttarapadalopaṃ katvā mano-saddassa viya purimapadassa",
  "tika-s0102t:1412_1": "o-kārantatā daṭṭhabbā. Atha vā sīlanaṭṭhena ika-saddena gamitatthattā kiriyāvācakassa",
  "tika-s0102t:1412_2": "saddassa adassanaṃ daṭṭhabbaṃ yathā “asūpabhakkhanasīlo asūpiko”ti. Sammohavinodaniyaṃ",
  "tika-s0102t:1412_3": "pana “punabbhavaṃ deti, punabbhavāya saṃvattati, punappunaṃ bhave nibbattetīti ponobbhavikā”ti",
  "tika-s0102t:1412_4": "attho vutto so “taddhitā” iti bahuvacananiddesato, vicittattā vā taddhitavuttiyā,",
  "tika-s0102t:1412_5": "abhidhānalakkhaṇattā vā taddhitānaṃ tesupi atthesu ponobbhavikasaddasiddhi sambhaveyyāti",
  "tika-s0102t:1412_6": "katvā vutto. Tattha kammunā sahajātā punabbhavaṃ deti, asahajātā kammasahāyabhūtā",
  "tika-s0102t:1412_7": "punabbhavāya saṃvattati, duvidhāpi punappunaṃ bhave nibbattetīti daṭṭhabbā. Nandanaṭṭhena,",
  "tika-s0102t:1412_8": "rañjanaṭṭhena ca nandīrāgo, yo ca nandīrāgo, yā ca taṇhāyanaṭṭhena taṇhā, ubhayametaṃ",
  "tika-s0102t:1412_9": "ekatthaṃ, byañjanameva nānanti taṇhā “nandīrāgena saddhiṃ atthato ekattameva gatā”ti",
  "tika-s0102t:1412_10": "vuttā. Tabbhāvattho hettha saha-saddo “sanidassanā dhammā”tiādīsu viya. Tasmā nandīrāgasahagatāti",
  "tika-s0102t:1412_11": "nandīrāgabhāvaṃ gatā sabbāsupi avatthāsu nandīrāgabhāvassa apaccakkhāya vattanatoti",
  "tika-s0102t:1412_12": "attho. Rāgasambandhena uppannassāti vuttaṃ. Rūpārūpabhavarāgassa visuṃ vuccamānattā",
  "tika-s0102t:1412_13": "kāmabhave eva bhavapatthanuppatti vuttāti veditabbā.",
  "tika-s0102t:1413_0": "Tasmiṃ tasmiṃ piyarūpe paṭhamuppattivasena “uppajjatī”ti vuttaṃ, punappunaṃ pavattivasena",
  "tika-s0102t:1413_1": "“nivisatī”ti. Pariyuṭṭhānānusayavasena vā uppattinivesā yojetabbā. Sampattiyanti",
  "tika-s0102t:1413_2": "manussasobhagge, devatte ca. Attano cakkhunti savatthukaṃ cakkhuṃ vadati, sapasādaṃ",
  "tika-s0102t:1413_3": "vā maṃsapiṇḍaṃ. Vippasannaṃ pañcapasādanti parisuddhasuppasannanīlapītalohitakaṇhaodātavaṇṇavantaṃ.",
  "tika-s0102t:1413_4": "Rajatapanāḷikaṃ viya chiddaṃ abbhantare odātattā. Pāmaṅgasuttaṃ viya ālambakaṇṇabaddhaṃ.",
  "tika-s0102t:1413_5": "Tuṅgā uccā dīghā nāsikā tuṅganāsā, evaṃ laddhavohāraṃ attano ghānaṃ. “Laddhavohārā”ti",
  "tika-s0102t:1413_6": "vā pāṭho, tasmiṃ sati tuṅgā nāsā yesaṃ te tuṅganāsā, evaṃ laddhavohārā sattā attano",
  "tika-s0102t:1413_7": "ghānanti yojanā kātabbā. Jivhaṃ…pe… maññanti vaṇṇasaṇṭhānato, kiccato ca. Kāyaṃ…pe…",
  "tika-s0102t:1413_8": "maññanti ārohapariṇāhasampattiyā. Manaṃ…pe… maññanti atītādiatthacintanasamatthaṃ.",
  "tika-s0102t:1413_9": "Attanā paṭiladdhāni ajjhattañca sarīragandhādīni, bahiddhā ca vilepanagandhādīni.",
  "tika-s0102t:1413_10": "Uppajjamānā uppajjatīti yadā uppajjamānā hoti, tadā ettha uppajjatīti sāmaññena gahitā",
  "tika-s0102t:1413_11": "uppādakiriyā lakkhaṇabhāvena vuttā, visayavisiṭṭhā ca lakkhitabbabhāvena. Na hi sāmaññavisesehi",
  "tika-s0102t:1413_12": "nānattavohāro na hotīti. Uppajjamānāti vā anicchito uppādo hetubhāvena vutto, uppajjatīti",
  "tika-s0102t:1413_13": "nicchito phalabhāvena yadi uppajjamānā hoti, ettha uppajjatīti.",
  "tika-s0102t:1414": "Nirodhasaccaniddesavaṇṇanā",
  "tika-s0102t:1415_0": "401. “Sabbāni nibbānavevacanānevā”ti vatvā tamatthaṃ pākaṭataraṃ kātuṃ “nibbānañhī”tiādi",
  "tika-s0102t:1415_1": "āraddhaṃ. Tattha āgammāti nimittaṃ katvā. Nibbānahetuko hi taṇhāya asesavirāganirodho.",
  "tika-s0102t:1415_2": "Khayagamanavasena virajjati. Appavattigamanavasena nirujjhati. Anapekkhatāya cajanavasena,",
  "tika-s0102t:1415_3": "hānivasena vā cajīyati. Puna yathā nappavattati, tathā dūra khipanavasena paṭinissajjīyati.",
  "tika-s0102t:1415_4": "Bandhanabhūtāya mocanavasena muccati. Asaṃkilesavasena na allīyati. Kasmā panetaṃ",
  "tika-s0102t:1415_5": "nibbānaṃ ekameva samānaṃ nānānāmehi vuccatīti? Paṭipakkhanānatāyāti dassento “ekameva",
  "tika-s0102t:1415_6": "hī”tiādimāha. Saṅkhatadhammavidhurasabhāvattā nibbānassa nāmānipi guṇanemittikattā",
  "tika-s0102t:1415_7": "saṅkhatadhammavidhurāneva hontīti vuttaṃ “sabbasaṅkhatānaṃ nāmapaṭipakkhavasenā”ti.",
  "tika-s0102t:1415_8": "Asesaṃ virajjati taṇhā etthāti asesavirāgoti. Esa nayo sesesupi. Ayaṃ pana viseso",
  "tika-s0102t:1415_9": "– natthi etassa uppādo, na vā etasmiṃ adhigate puggalassa uppādoti anuppādo, asaṅkhatadhammo.",
  "tika-s0102t:1415_10": "“Appavatta”ntiādīsupi iminā nayena attho veditabbo. Āyūhanaṃ samudayo, tappaṭipakkhavasena anāyūhanaṃ.",
  "tika-s0102t:1416_0": "Taṇhā appahīne sati yattha uppajjati, pahāne pana sati tattha tatthevassā abhāvo",
  "tika-s0102t:1416_1": "sudassitoti āha “tattheva abhāvaṃ dassetu”nti. Apaññattinti apaññāpanaṃ, “titta alābu",
  "tika-s0102t:1416_2": "atthī”ti vohārābhāvaṃ vā. Tittaalābuvalliyā appavattiṃ icchanto puriso viya ariyamaggo,",
  "tika-s0102t:1416_3": "tassa tassā appavattininnacittassa mūlacchedanaṃ viya maggassa nibbānārammaṇassa",
  "tika-s0102t:1416_4": "taṇhāya pahānaṃ, tadappavatti viya taṇhāya appavattibhūtaṃ nibbānaṃ daṭṭhabbaṃ.",
  "tika-s0102t:1417_0": "Dutiyaupamāyaṃ dakkhiṇadvāraṃ viya nibbānaṃ, coraghātakā viya maggo. Dakkhiṇadvāre",
  "tika-s0102t:1417_1": "ghātitāpi corā pacchā “aṭaviyaṃ corā ghātitā”ti vuccanti, evaṃ nibbānaṃ āgamma niruddhāpi",
  "tika-s0102t:1417_2": "taṇhā “cakkhādīsu niruddhā”ti vuccati tattha kiccakaraṇābhāvatoti daṭṭhabbaṃ. Purimā",
  "tika-s0102t:1417_3": "vā upamā maggena niruddhāya “piyarūpasātarūpesu niruddhā”ti vattabbatādassanatthaṃ",
  "tika-s0102t:1417_4": "vuttā, pacchimā nibbānaṃ āgamma niruddhāya “piyarūpasātarūpesu niruddhā”ti vattabbatādassanatthaṃ",
  "tika-s0102t:1417_5": "vuttāti ayaṃ etāsaṃ viseso.",
  "tika-s0102t:1418": "Maggasaccaniddesavaṇṇanā",
  "tika-s0102t:1419_0": "402. Aññamaggapaṭikkhepanatthanti titthiyehi parikappitassa maggassa dukkhanirodhagāminipaṭipadābhāvapaṭikkhepanatthaṃ,",
  "tika-s0102t:1419_1": "aññassa vā maggabhāvapaṭikkhepo aññamaggapaṭikkhepo, tadatthaṃ. “Aya”nti pana attano,",
  "tika-s0102t:1419_2": "tesu ca bhikkhūsu ekaccānaṃ paccakkhabhāvato āsannapaccakkhavacanaṃ. Ārakattāti niruttinayena",
  "tika-s0102t:1419_3": "ariyasaddasiddhimāha. Ariyabhāvakarattāti ariyakaraṇo ariyoti uttarapadalopena, puggalassa",
  "tika-s0102t:1419_4": "ariyabhāvakarattā ariyaṃ karotīti vā ariyo, ariyaphalapaṭilābhakarattā vā ariyaṃ",
  "tika-s0102t:1419_5": "phalaṃ labhāpeti janetīti ariyo. Purimena cettha attano kiccavasena, pacchimena phalavasena",
  "tika-s0102t:1419_6": "ariyanāmalābho vuttoti daṭṭhabbo. Catusaccapaṭivedhāvahaṃ kammaṭṭhānaṃ catusaccakammaṭṭhānaṃ,",
  "tika-s0102t:1419_7": "catusaccaṃ vā uddissa pavattaṃ bhāvanākammaṃ yogino sukhavisesānaṃ ṭhānabhūtanti",
  "tika-s0102t:1419_8": "catusaccakammaṭṭhānaṃ. Purimāni dve saccāni vaṭṭaṃ pavattihetubhāvato. Pacchimāni",
  "tika-s0102t:1419_9": "vivaṭṭaṃ nivattitadadhigamupāyabhāvato. Vaṭṭe kammaṭṭhānābhiniveso sarūpato pariggahasabbhāvato.",
  "tika-s0102t:1419_10": "Vivaṭṭe natthi avisayattā, visayatte ca payojanābhāvato. Purimāni dve saccāni uggaṇhitvāti",
  "tika-s0102t:1419_11": "sambandho. Kammaṭṭhānapāḷiyā hi tadatthasallakkhaṇena vācuggatakaraṇaṃ uggaho. Tenāha",
  "tika-s0102t:1419_12": "“vācāya punappunaṃ parivattento”ti. Iṭṭhaṃ kantanti nirodhamaggesu ninnabhāvaṃ dasseti,",
  "tika-s0102t:1419_13": "na abhinandanaṃ, tanninnabhāvoyeva ca tattha kammakaraṇaṃ daṭṭhabbaṃ.",
  "tika-s0102t:1420_0": "Ekapaṭivedhenevāti ekañāṇeneva paṭivijjhanena. Paṭivedho paṭighātābhāvena visaye",
  "tika-s0102t:1420_1": "nissaṅgacārasaṅkhātaṃ nibbijjhanaṃ. Abhisamayo avirajjhitvā visayassa adhigamasaṅkhāto",
  "tika-s0102t:1420_2": "avabodho. “Idaṃ dukkhaṃ, ettakaṃ dukkhaṃ, na ito bhiyyo”ti paricchinditvā jānanameva",
  "tika-s0102t:1420_3": "vuttanayena paṭivedhoti pariññāpaṭivedho, tena. Idañca yathā tasmiṃ ñāṇe pavatte",
  "tika-s0102t:1420_4": "pacchā dukkhassa sarūpādiparicchede sammoho na hoti, tathā pavattiṃ gahetvā vuttaṃ,",
  "tika-s0102t:1420_5": "na pana maggañāṇassa “idaṃ dukkha”ntiādinā pavattanato. Pahīnassa puna appahātabbatāya",
  "tika-s0102t:1420_6": "pakaṭṭhaṃ hānaṃ cajanaṃ samucchindanaṃ, pahānameva vuttanayena paṭivedhoti pahānapaṭivedho,",
  "tika-s0102t:1420_7": "tena. Ayampi yasmiṃ kilese appahīyamāne maggabhāvanāya na bhavitabbaṃ, asati ca maggabhāvanāya",
  "tika-s0102t:1420_8": "yo uppajjeyya, tassa kilesassa paṭighātaṃ karontassa anuppattidhammataṃ āpādentassa",
  "tika-s0102t:1420_9": "ñāṇassa tathāpavattiyaṃ paṭighātābhāvena nissaṅgacāraṃ upādāya evaṃ vutto. Sacchikiriyā",
  "tika-s0102t:1420_10": "paccakkhakaraṇaṃ anussavākāraparivitakkādike muñcitvā sarūpato ārammaṇakaraṇaṃ “idaṃ",
  "tika-s0102t:1420_11": "ta”nti yathāsabhāvato gahaṇaṃ, sā eva vuttanayena paṭivedhoti sacchikiriyāpaṭivedho,",
  "tika-s0102t:1420_12": "tena. Ayaṃ panassa āvaraṇassa asamucchindanato ñāṇaṃ nirodhaṃ ālambituṃ na sakkoti,",
  "tika-s0102t:1420_13": "tassa samucchindanato taṃ sarūpato vibhāventameva pavattatīti evaṃ vutto. Bhāvanā",
  "tika-s0102t:1420_14": "uppādanā, vaḍḍhanā ca. Tattha paṭhamamagge uppādanaṭṭhena, dutiyādīsu vaḍḍhanaṭṭhena,",
  "tika-s0102t:1420_15": "ubhayatthāpi vā ubhayathāpi veditabbaṃ. Paṭhamamaggepi hi yathārahaṃ vuṭṭhānagāminiyaṃ",
  "tika-s0102t:1420_16": "pavattaṃ parijānanādiṃ vaḍḍhento pavattoti vaḍḍhanaṭṭhena bhāvanā sakkā viññātuṃ.",
  "tika-s0102t:1420_17": "Dutiyādīsupi appahīnakilesappahānato, puggalantarabhāvasādhanato ca uppādanaṭṭhena",
  "tika-s0102t:1420_18": "bhāvanā sakkā viññātuṃ, sā eva vuttanayena paṭivedhoti bhāvanāpaṭivedho, tena. Ayampi",
  "tika-s0102t:1420_19": "hi yathā ñāṇe pavatte pacchā maggadhammānaṃ sarūpaparicchede sammoho na hoti, tathā",
  "tika-s0102t:1420_20": "pavattimeva gahetvā vutto.",
  "tika-s0102t:1421_0": "Tiṭṭhantu tāva yathādhigatā maggadhammā, yathāpavattesu phaladhammesupi ayaṃ yathādhigatasaccadhammesu",
  "tika-s0102t:1421_1": "viya vigatasammohova hoti. Tenevāha “diṭṭhadhammo pattadhammo viditadhammo pariyogāḷhadhammo”ti",
  "tika-s0102t:1421_2": "yato sacassa dhammatāsañcoditā yathādhigatasaccadhammālambaniyo maggavīthito parato",
  "tika-s0102t:1421_3": "maggaphalapahīnāvasiṭṭhakilesanibbānānaṃ paccavekkhaṇā pavattanti, dukkhasaccammopi",
  "tika-s0102t:1421_4": "sakkāyadiṭṭhiādayo. Ayañca atthavaṇṇanā “pariññābhisamayenā”tiādīsupi vibhāvetabbā.",
  "tika-s0102t:1421_5": "Ekābhisamayena abhisametīti etthāha vitaṇḍavādī “ariyamaggañāṇaṃ catūsu saccesu nānābhisamayavasena",
  "tika-s0102t:1421_6": "kiccakara”nti, so abhidhamme odhisokathāya saññāpetabbo. Idāni tameva ekābhisamayaṃ",
  "tika-s0102t:1421_7": "vitthāravasena vibhāvetuṃ “evamassā”tiādi vuttaṃ. “Pubbabhāge…pe… paṭivedho hotī”ti",
  "tika-s0102t:1421_8": "kasmā vuttaṃ, nanu paṭivedho pubbabhāgiyo na hotīti? Saccametaṃ nippariyāyato, idha",
  "tika-s0102t:1421_9": "pana uggahādivasena pavatto avabodho pariyāyato tathā vutto. Paṭivedhanimittattā",
  "tika-s0102t:1421_10": "vā uggahādivasena pavattaṃ dukkhādīsu pubbabhāge ñāṇaṃ “paṭivedho”ti vuttaṃ, na paṭivijjhanasabhāvaṃ.",
  "tika-s0102t:1421_11": "Kiccatoti pubbabhāgehi dukkhādiñāṇehi kātabbakiccassa idha nipphattito, imasseva",
  "tika-s0102t:1421_12": "vā ñāṇassa dukkhādippakāsanakiccato, pariññāditoti attho. Ārammaṇapaṭivedhoti sacchikiriyāpaṭivedhamāha.",
  "tika-s0102t:1421_13": "Sāti paccavekkhaṇā. Idhāti imasmiṃ ṭhāne. Uggahādīsu vuccamānesu na vuttā anavasarattā.",
  "tika-s0102t:1421_14": "Adhigame hi sati tassā siyā avasaro.",
  "tika-s0102t:1422_0": "Taṃyeva hi anavasaraṃ dassetuṃ “imassa cā”tiādi vuttaṃ. Pubbe pariggahatoti kammaṭṭhānapariggahato",
  "tika-s0102t:1422_1": "pubbe. Uggahādivasena saccānaṃ pariggaṇhanañhi pariggaho. Tathā tāni pariggaṇhanato",
  "tika-s0102t:1422_2": "manasikāradaḷhatāya pubbabhāgiyā dukkhapariññādayo honti yevāti āha “pariggahato",
  "tika-s0102t:1422_3": "paṭṭhāya hotī”ti. Aparabhāgeti maggakkhaṇe. Duddasattāti attano pavattikkhaṇavasena",
  "tika-s0102t:1422_4": "pākaṭānipi pakatiñāṇena sabhāvarasato daṭṭhuṃ asakkuṇeyyattā. Gambhīreneva ca bhāvanāñāṇena,",
  "tika-s0102t:1422_5": "tathāpi matthakappattena ariyamaggañāṇeneva yāthāvato passitabbattā gambhīrāni. Tenāha",
  "tika-s0102t:1422_6": "“lakkhaṇapaṭivedhato pana ubhayampi gambhīra”nti. Itarāni asaṃkiliṭṭhaasaṃkilesikatāya",
  "tika-s0102t:1422_7": "accantasukhappattāya anuppattibhavatāya, anuppannapubbatāya ca pavattivasena apākaṭattā",
  "tika-s0102t:1422_8": "ca paramagambhīrattā, tathā paramagambhīrañāṇeneva passitabbatāya pakatiñāṇena daṭṭhuṃ",
  "tika-s0102t:1422_9": "na sakkuṇeyyānīti duddasāni. Tenāha “itaresaṃ panā”tiādi. Payogoti kiriyā, vāyāmo",
  "tika-s0102t:1422_10": "vā. Tassa mahantatarassa icchitabbataṃ, dukkarataratañca upamāhi dasseti “bhavaggaggahaṇattha”ntiādinā.",
  "tika-s0102t:1422_11": "Paṭivedhakkhaṇeti ariyassa maggassa catusaccasampaṭivedhakkhaṇe. Ekameva taṃ ñāṇanti",
  "tika-s0102t:1422_12": "dukkhādīsu pariññādikiccasādhanavasena ekameva taṃ maggañāṇaṃ hoti.",
  "tika-s0102t:1423_0": "Imesu tīsu ṭhānesūti imesu viramitabbatāvasena jotitesu tīsu kāmabyāpādavihiṃsāvitakkavatthūsu.",
  "tika-s0102t:1423_1": "Visuṃ visuṃ uppannassa tividhaakusalasaṅkappassa. Padapacchedatoti ettha gatamaggo",
  "tika-s0102t:1423_2": "“pada”nti vuccati, yena ca upāyena kāraṇena kāmavitakko uppajjati, so tassa gatamaggoti",
  "tika-s0102t:1423_3": "tassa pacchedo ghāto padapacchedo, tato padapacchedato. Anuppattidhammatāpādanaṃ",
  "tika-s0102t:1423_4": "anuppattisādhanaṃ, tassa vasena. Maggakiccasādhanena maggaṅgaṃ pūrayamāno ekova tividhakiccasādhano",
  "tika-s0102t:1423_5": "kusalasaṅkappo uppajjati. Tividhākusalasaṅkappasamucchedanameva hettha tividhakiccasādhanaṃ",
  "tika-s0102t:1423_6": "daṭṭhabbaṃ. Iminā nayena “imesu catūsu ṭhānesū”tiādīsupi attho veditabbo.",
  "tika-s0102t:1424_0": "Musāvādāveramaṇiādayoti ettha yasmā sikkhāpadavibhaṅge viraticetanā, sabbe sampayuttadhammā",
  "tika-s0102t:1424_1": "ca sikkhāpadānīti āgatānīti tattha padhānānaṃ viraticetanānaṃ vasena “viratiyopi",
  "tika-s0102t:1424_2": "honti cetanāyopī”ti sammohavinodaniyaṃ vuttaṃ, tasmā keci “ādi-saddena na kevalaṃ",
  "tika-s0102t:1424_3": "pisuṇavācā veramaṇiādīnaṃyeva saṅgaho, atha kho tādisānaṃ cetanānampi saṅgaho”ti",
  "tika-s0102t:1424_4": "vadanti, taṃ pubbabhāgavasena vuccamānattā yujjeyya, musāvādādīhi viramaṇakāle vā",
  "tika-s0102t:1424_5": "viratiyo, subhāsitādivācābhāsanādikāle ca cetanāyo yojetabbā, maggakkhaṇe pana viratiyova",
  "tika-s0102t:1424_6": "icchitabbā cetanānaṃ amaggaṅgattā. Ekassa ñāṇassa dukkhādiñāṇatā viya, ekāya viratiyā",
  "tika-s0102t:1424_7": "musāvādādiviratibhāvo viya ca ekāya cetanāya sammāvācādikiccattayasādhanasabhāvābhāvā",
  "tika-s0102t:1424_8": "sammāvācādibhāvāsiddhito, taṃsiddhiyaṃ aṅgattayatāsiddhito ca.",
  "tika-s0102t:1425_0": "Bhikkhussa ājīvahetukaṃ kāyavacīduccaritaṃ nāma ayoniso āhārapariyesanahetukameva",
  "tika-s0102t:1425_1": "siyāti āha “khādanīya…pe… duccarita”nti. Kāyavacīduccaritaggahaṇañca kāyavacīdvāreyeva",
  "tika-s0102t:1425_2": "ājīvapakopo, na manodvāreti dassanatthaṃ. Tenāha “imesuyeva sattasu ṭhānesū”ti.",
  "tika-s0102t:1426_0": "Anuppannānanti asamudācāravasena vā ananubhūtārammaṇavasena vā anuppannānaṃ. Aññathā",
  "tika-s0102t:1426_1": "hi anamatagge saṃsāre anuppannā pāpakā akusalā dhammā nāma na santi. Tenāha “ekasmiṃ",
  "tika-s0102t:1426_2": "bhave”tiādi. Yasmiṃ bhave ayaṃ imaṃ vīriyaṃ ārabhati, tasmiṃ ekasmiṃ bhave. Janetīti",
  "tika-s0102t:1426_3": "uppādeti. Tādisaṃ chandaṃ kurumāno evaṃ chandaṃ janeti nāma. Vāyāmaṃ karotīti payogaṃ",
  "tika-s0102t:1426_4": "parakkamaṃ karoti. Vīriyaṃ pavattetīti kāyikacetasikavīriyaṃ pakārato vatteti. Vīriyena",
  "tika-s0102t:1426_5": "cittaṃ paggahitaṃ karotīti teneva sahajātavīriyena cittaṃ ukkhipento kosajjapātato",
  "tika-s0102t:1426_6": "nisedhanena paggahitaṃ karoti. Padahanaṃ pavattetīti padhānaṃ vīriyaṃ karoti. Paṭipāṭiyā",
  "tika-s0102t:1426_7": "panetāni cattāri padāni āsevanābhāvanābahulīkammasātaccakiriyāhi yojetabbāni.",
  "tika-s0102t:1427_0": "Uppannapubbānanti sadisavohārena vuttaṃ. Bhavati hi taṃsadisesu tabbohāro yathā “sā",
  "tika-s0102t:1427_1": "eva tittiri, tāni eva osadhānī”ti. Tenāha “idāni tādise”ti. Uppannānanti “anuppannā”ti",
  "tika-s0102t:1427_2": "avattabbataṃ āpannānaṃ. Pahānāyāti pajahanatthāya. Anuppannānaṃ kusalānanti ettha",
  "tika-s0102t:1427_3": "kusalāti uttarimanussadhammā adhippetā, tesañca uppādo nāma adhigamo paṭilābho, tappaṭikkhepena",
  "tika-s0102t:1427_4": "anuppādo appaṭilābhoti āha “appaṭiladdhānaṃ paṭhamajjhānādīna”nti. “Ṭhitiyā vīriyaṃ",
  "tika-s0102t:1427_5": "ārabhatī”ti vutte na khaṇaṭhiti adhippetā tadatthaṃ vīriyārabbhena payojanābhāvato,",
  "tika-s0102t:1427_6": "atha kho pabandhaṭhiti adhippetāti āha “punappunaṃ uppattipabandhavasena ṭhitattha”nti.",
  "tika-s0102t:1427_7": "Sammussanaṃ paṭipakkhadhammavasena adassanamupagamananti tappaṭikkhepena asammussanaṃ",
  "tika-s0102t:1427_8": "asammosoti āha “asammosāyāti avināsanattha”nti. Bhiyyobhāvo punappunaṃ bhavanaṃ,",
  "tika-s0102t:1427_9": "so pana uparūpari uppattīti āha “uparibhāvāyā”ti. Vepullaṃ abhiṇhappavattiyā paguṇabalavabhāvāpattīti",
  "tika-s0102t:1427_10": "vuttaṃ “vepullāyāti vipulabhāvāyā”ti, mahantabhāvāyāti attho. Bhāvanāya paripūraṇatthanti",
  "tika-s0102t:1427_11": "jhānādibhāvanāparibrūhanatthaṃ.",
  "tika-s0102t:1428": "Catūsu ṭhānesūti anuppannākusalānuppādanādīsu catūsu ṭhānesu. Kiccasādhanavasenāti catubbidhassapi kiccassa ekajjhaṃ nipphādanavasena.",
  "tika-s0102t:1429_0": "Jhānāni pubbabhāgepi maggakkhaṇepi nānāti yadipi samādhiupakārakehi abhiniropanānumajjanasampiyāyanabrūhanasantasukhasabhāvehi",
  "tika-s0102t:1429_1": "vitakkādīhi sampayogabhedato bhāvanātisayappavattānaṃ catunnaṃ jhānānaṃ vasena sammāsamādhi",
  "tika-s0102t:1429_2": "vibhatto, tathāpi vāyāmo viya anuppannākusalānuppādanādicatuvāyāmakiccaṃ, sati viya",
  "tika-s0102t:1429_3": "ca asubhāsukhāniccānattesu kāyādīsu subhādisaññāppahānacatusatikiccaṃ, eko samādhi",
  "tika-s0102t:1429_4": "catujhānasamādhikiccaṃ na sādhetīti pubbabhāgepi paṭhamajjhānasamādhi eva maggakkhaṇepi,",
  "tika-s0102t:1429_5": "tathā pubbabhāgepi catutthajjhānasamādhi eva maggakkhaṇe pīti attho. Nānāmaggavasenāti",
  "tika-s0102t:1429_6": "paṭhamamaggādinānāmaggavasena jhānāni nānā. Dutiyādayopi maggā dutiyādīnaṃ jhānānaṃ.",
  "tika-s0102t:1429_7": "Ayaṃ panassāti ettha maggabhāvena catubbidhampi ekattena gahetvā “assā”ti vuttaṃ,",
  "tika-s0102t:1429_8": "assa maggassāti attho. Ayanti pana ayaṃ jhānavasena sabbasadisasabbāsadisekaccasadisatā viseso.",
  "tika-s0102t:1430_0": "Pādakajjhānaniyamena hotīti idha pādakajjhānaniyamaṃ dhuraṃ katvā vuttaṃ, yathā cettha,",
  "tika-s0102t:1430_1": "evaṃ sammohavinodaniyampi. Aṭṭhasāliniyaṃ pana vipassanāniyamo vutto sabbavādāvirodhato,",
  "tika-s0102t:1430_2": "idha pana sammasitajjhānapuggalajjhāsayavādanivattanato pādakajjhānaniyamo vutto.",
  "tika-s0102t:1430_3": "Vipassanāniyamo pana sādhāraṇattā idhāpi na paṭikkhittoti daṭṭhabbo. Aññe ca ācariyavādā",
  "tika-s0102t:1430_4": "parato vakkhamānā vibhajitabbāti yathāvuttameva tāva pādakajjhānaniyamaṃ vibhajanto",
  "tika-s0102t:1430_5": "āha “pādakajjhānaniyamena tāvā”ti. Paṭhamajjhāniko hoti, yasmā āsannapadese vuṭṭhitasamāpatti",
  "tika-s0102t:1430_6": "maggassa attano sadisabhāvaṃ karoti bhūmivaṇṇo viya godhāvaṇṇassa. Paripuṇṇāneva",
  "tika-s0102t:1430_7": "hontīti aṭṭha satta ca hontīti attho. Satta honti sammāsaṅkappassa abhāvato. Cha",
  "tika-s0102t:1430_8": "honti pītisambojjhaṅgassa abhāvato. Maggaṅgabojjhaṅgānaṃ sattachabhāvaṃ atidisati",
  "tika-s0102t:1430_9": "“esa nayo”ti. Arūpe catukkapañcakajjhānaṃ…pe… vuttaṃ aṭṭhasāliniyanti adhippāyo.",
  "tika-s0102t:1430_10": "Nanu tattha “arūpe tikacatukkajjhānaṃ uppajjatī”ti vuttaṃ, na “catukkapañcakajjhāna”nti?",
  "tika-s0102t:1430_11": "Saccametaṃ, yesu pana saṃsayo atthi, tesaṃ uppattidassanena, tena atthato “catukkapañcakajjhānaṃ",
  "tika-s0102t:1430_12": "uppajjatī”ti vuttameva hotīti evamāhāti veditabbaṃ. Samudāyañca apekkhitvā “tañca",
  "tika-s0102t:1430_13": "lokuttaraṃ, na lokiya”nti āha “avayavekattaṃ liṅgasamudāyassa visesakaṃ hotī”ti.",
  "tika-s0102t:1430_14": "Catutthajjhānameva hi tattha lokiyaṃ uppajjati, na catukkaṃ, pañcakaṃ vāti. Ettha",
  "tika-s0102t:1430_15": "kathanti pādakajjhānassa abhāvā kathaṃ daṭṭhabbanti attho. Taṃjhānikāvassa tattha",
  "tika-s0102t:1430_16": "tayo maggā uppajjanti, tajjhānikaṃpaṭhamaphalādiṃ pādakaṃ katvā uparimaggabhāvanāyāti",
  "tika-s0102t:1430_17": "adhippāyo. Tikacatukkajjhānikaṃ pana maggaṃ bhāvetvā tattha uppannassa arūpacatutthajjhānaṃ,",
  "tika-s0102t:1430_18": "tajjhānikaṃ phalañca pādakaṃ katvā uparimaggabhāvanāya aññajhānikāpi uppajjantīti,",
  "tika-s0102t:1430_19": "jhānaṅgādiniyāmikā pubbābhisaṅkhārasamāpattipādakaṃ, na sammasitabbāti phalassāpi pādakatā daṭṭhabbā.",
  "tika-s0102t:1431_0": "Keci panāti moravāpīmahādattattheraṃ sandhāyāha. Puna kecīti tipiṭakacūḷābhayattheraṃ.",
  "tika-s0102t:1431_1": "Tatiyavāre kecīti “pādakajjhānameva niyametī”ti evaṃ vādinaṃ tipiṭakacūḷanāgattherañceva",
  "tika-s0102t:1431_2": "anantaraṃ vutte dve ca there ṭhapetvā itare there sandhāya vadati.",
  "tika-s0102t:1432_0": "403. Sasantatipariyāpannānaṃ dukkhasamudayānaṃ appavattibhāvena pariggayhamāno nirodhopi",
  "tika-s0102t:1432_1": "sasantatipariyāpanno viya hotīti katvā vuttaṃ “attano vā cattāri saccānī”ti. Parassa",
  "tika-s0102t:1432_2": "vāti etthāpi eseva nayo. Tenāha bhagavā “imasmiṃyeva byāmamatte kaḷevare sasaññimhi",
  "tika-s0102t:1432_3": "samanake lokañca paññāpemi, lokasamudayañca paññāpemi, lokanirodhañca paññāpemi,",
  "tika-s0102t:1432_4": "lokanirodhagāminipaṭipadañca paññāpemī”ti kathaṃ pana ādikammiko nirodhamaggasaccāni",
  "tika-s0102t:1432_5": "pariggaṇhātīti? Anussavādisiddhamākāraṃ pariggaṇhāti. Evañca katvā lokuttarabojjhaṅge",
  "tika-s0102t:1432_6": "uddissāpi pariggaho na virujjhati. Yathāsambhavatoti sambhavānurūpaṃ, ṭhapetvā nirodhasaccaṃ",
  "tika-s0102t:1432_7": "sesasaccavasena samudayavayāti veditabbāti attho.",
  "tika-s0102t:1433": "Catusaccapabbavaṇṇanā niṭṭhitā.",
  "tika-s0102t:1434": "Dhammānupassanāvaṇṇanā niṭṭhitā.",
  "tika-s0102t:1435_0": "404. “Aṭṭhikasaṅkhalikaṃ samaṃsa”ntiādikā satta sivathikā aṭṭhikakammaṭṭhānatāya",
  "tika-s0102t:1435_1": "itarāsaṃ uddhumātakādīnaṃ sabhāvenevāti navannaṃ sivathikānaṃ appanākammaṭṭhānatā",
  "tika-s0102t:1435_2": "vuttā. Dveyevāti ānāpānaṃ, dvattiṃsākāroti imāni dveyeva. Abhinivesoti vipassanābhiniveso,",
  "tika-s0102t:1435_3": "so pana sammasaniyadhammapariggaho. Iriyāpathā, ālokitādayo ca rūpadhammānaṃ avatthāvisesamattatāya",
  "tika-s0102t:1435_4": "na sammasanupagā viññattiādayo viya. Nīvaraṇabojjhaṅgā ādito na pariggahetabbāti",
  "tika-s0102t:1435_5": "vuttaṃ “iriyāpatha…pe… na jāyatī”ti. Kesādiapadesena tadupādānadhammā viya iriyāpathādiapadesena",
  "tika-s0102t:1435_6": "tadavatthā rūpadhammā pariggayhanti, nīvaraṇādimukhena ca taṃsampayuttā, taṃnissayadhammāti",
  "tika-s0102t:1435_7": "adhippāyena mahāsivatthero ca iriyāpathādīsupi “abhiniveso jāyatī”ti avoca. “Atthi",
  "tika-s0102t:1435_8": "nu kho me”tiādi pana sabhāvato iriyāpathādīnaṃ ādikammikassa anicchitabhāvadassanaṃ.",
  "tika-s0102t:1435_9": "Apariññāpubbikā hi pariññāti.",
  "tika-s0102t:1436_0": "Kāmaṃ “idha bhikkhave bhikkhū”tiādinā uddesaniddesesu tattha tattha bhikkhuggahaṇaṃ",
  "tika-s0102t:1436_1": "kataṃ taṃpaṭipattiyā bhikkhubhāvadassanatthaṃ, desanā pana sabbasādhāraṇāti dassetuṃ",
  "tika-s0102t:1436_2": "“yo hi koci bhikkhave” icceva vuttaṃ, na bhikkhu yevāti dassento “yo hi koci bhikkhu",
  "tika-s0102t:1436_3": "vā”tiādimāha. Dassanamaggena ñātamariyādaṃ anatikkamitvā jānantī sikhāppattā aggamaggapaññā",
  "tika-s0102t:1436_4": "aññā nāma, tassa phalabhāvato aggaphalaṃ pīti āha “aññāti arahatta”nti.",
  "tika-s0102t:1437": "Appatarepi kāle sāsanassa niyyānikabhāvaṃ dassentoti yojanā. Niyyātentoti nigamento.",
  "tika-s0102t:1438": "Mahāsatipaṭṭhānasuttavaṇṇanāya līnatthappakāsanā.",
  "tika-s0102t:1439": "10. Pāyāsirājaññasuttavaṇṇanā",
  "tika-s0102t:1440": "406. Bhagavatā evaṃ gahitanāmattāti yojanā. Yasmā rājaputtā loke “kumāro”ti voharīyanti. Ayañca rañño kittimaputto, tasmā āha “rañño…pe… sañjāniṃsū”ti.",
  "tika-s0102t:1441_0": "Assāti therassa. Puññāni karonto kappasatasahassaṃ devesu ceva manussesu ca uppajjitvā",
  "tika-s0102t:1441_1": "visesaṃ nibbattetuṃ nāsakkhi indriyānaṃ aparipakkattā. Tatiyadivaseti pabbataṃ āruḷhadivasato tatiye divase.",
  "tika-s0102t:1442": "Tesaṃ sāvakabodhiyā niyatatāya, puññasambhārassa ca sātisayattā vinipātaṃ agantvā ekaṃ buddhantaraṃ…pe… anubhavantānaṃ. Devatāyāti pubbe sahadhammacāriniyā suddhāvāsadevatāya.",
  "tika-s0102t:1443_0": "“Kuladārikāya kucchimhi uppanno”ti vatvā taṃ evassa uppannabhāvaṃ mūlato paṭṭhāya",
  "tika-s0102t:1443_1": "dassetuṃ “sā cā”tiādi vuttaṃ. Tattha sāti kuladārikā. Ca-saddo byatirekattho, tena",
  "tika-s0102t:1443_2": "vuccamānaṃ visesaṃ joteti. Kulagharanti patikulagehaṃ. Gabbhanimittanti gabbhassa",
  "tika-s0102t:1443_3": "saṇṭhitabhāvanimittaṃ. Satipi visākhāya ca sāvatthivāsikulapariyāpannatte tassā tattha",
  "tika-s0102t:1443_4": "padhānabhāvadassanatthaṃ “visākhañcā”ti vuttaṃ yathā “brāhmaṇā āgatā vāsiṭṭhopi āgato”ti.",
  "tika-s0102t:1443_5": "Devatāti idhapi sā eva suddhāvāsadevatā. Pañheti “bhikkhu bhikkhu ayaṃ vammiko”tiādinā",
  "tika-s0102t:1443_6": "āgate pannarasapañhe.",
  "tika-s0102t:1444_0": "Setabyāti itthiliṅgavasena tassa nagarassa nāmaṃ. Uttarenāti ena-saddayogena “setabya”nti",
  "tika-s0102t:1444_1": "upayogavacanaṃ pāḷiyaṃ vuttaṃ. Atthavacanena pana uttarasaddaṃ apekkhitvā setabyatoti",
  "tika-s0102t:1444_2": "nissakkappayogo kato. Anabhisittakarājāti khattiyajātiko abhisekaṃ appatto.",
  "tika-s0102t:1445": "Pāyāsirājaññavatthuvaṇṇanā",
  "tika-s0102t:1446_0": "407. Diṭṭhiyeva diṭṭhigatanti gata-saddena padavaḍḍhanamāha, diṭṭhiyā vā gatamattaṃ",
  "tika-s0102t:1446_1": "diṭṭhigataṃ, ayāthāvaggāhitāya gantabbābhāvato diṭṭhiyā gahaṇamattaṃ, kevalo micchābhinivesoti",
  "tika-s0102t:1446_2": "attho, taṃ pana diṭṭhigataṃ tassa ayonisomanasikārādivasena uppajjitvā paṭipakkhasammukhībhāvābhāvato,",
  "tika-s0102t:1446_3": "anurūpāhāralābhato ca samudācārappattaṃ jātanti pāḷiyaṃ “uppannaṃ hotī”ti vuttaṃ.",
  "tika-s0102t:1446_4": "Taṃ taṃ kāraṇaṃ apadisitvāti tato idhāgacchanakassa, ito tattha gacchanakassa ca",
  "tika-s0102t:1446_5": "apadisanato “tattha tattheva sattānaṃ ucchijjanato”ti evamādi taṃ taṃ kāraṇaṃ paṭirūpakaṃ apadisitvā.",
  "tika-s0102t:1447": "408. Āpannānadhippetatthavisaye ayaṃ purā-saddapayogoti āha “purā…pe… saññāpetīti yāva na saññāpetī”ti.",
  "tika-s0102t:1448": "Candimasūriyaupamāvaṇṇanā",
  "tika-s0102t:1449_0": "411. Yathā candimasūriyā uḷāravipulobhāsatāya aññena obhāsena anabhibhavanīyā, evamayampi",
  "tika-s0102t:1449_1": "paññāobhāsenāti dassento “candima…pe… aññenā”tiādimāha. Ādīhīti ādi-saddena “kittake",
  "tika-s0102t:1449_2": "ṭhāne ete pavattenti, kittakañca ṭhānaṃ nesaṃ ābhā pharatī”ti evamādimpi codanaṃ",
  "tika-s0102t:1449_3": "saṅgaṇhāti. Paliveṭhessatīti ābandhissati, anuyuñjissatīti attho. Nibbeṭhetuṃ taṃ",
  "tika-s0102t:1449_4": "vissajjetuṃ. Tasmāti yasmā yathāvuttaṃ codanaṃ nibbeṭhetuṃ na sakkoti, tasmā. Attano",
  "tika-s0102t:1449_5": "anicchitaṃ saṅghātanaṃ pakkhaṃ paṭijānanto “parasmiṃ loke, na imasmi”ntiādimāha.",
  "tika-s0102t:1450_0": "Kathaṃ panāyaṃ natthikadiṭṭhi “devo”ti paṭijānātīti tattha kāraṇaṃ dassetuṃ “bhagavā",
  "tika-s0102t:1450_1": "panā”tiādi vuttaṃ. “Devāpi devattabhāveneva ucchijjanti, manussāpi manussattabhāveneva",
  "tika-s0102t:1450_2": "ucchijjantī”ti evaṃ vā assa diṭṭhi, evañca katvā “devā te, na manussā”ti vacanañca",
  "tika-s0102t:1450_3": "na virujjhati. Evaṃ candeti candavimāne, na ca cande vā kathiyante.",
  "tika-s0102t:1451_0": "412. Ābādho etesaṃ atthīti ābādhikā. Dukkhaṃ sañjātaṃ etesanti dukkhitā. Saddhāya",
  "tika-s0102t:1451_1": "ayitabbā saddhāyikā, saddhāya pavattiṭṭhānabhūtā. Tenāha “ahaṃ tumhe”tiādi. Paccayo",
  "tika-s0102t:1451_2": "pattiyāyanaṃ etesu atthīti paccayikā.",
  "tika-s0102t:1452": "Coraupamāvaṇṇanā",
  "tika-s0102t:1453_0": "413. Uddisitvāti upecca dassetvā. Kammakāraṇikasattesūti nerayikānaṃ saṅghātanakasattesu.",
  "tika-s0102t:1453_1": "Kammamevāti tehi tehi nerayikehi katakammameva. Kammakāraṇaṃ karotīti āyūhanānurūpaṃ",
  "tika-s0102t:1453_2": "taṃ taṃ kāraṇaṃ karoti, tathā dukkhaṃ uppādetīti attho. Nirayapālāti ettha iti-saddo",
  "tika-s0102t:1453_3": "ādiattho, tena tattha sabbaṃ nirayakaṇḍapāḷiṃ saṅgaṇhāti. Evaṃ suttato nirayapālānaṃ",
  "tika-s0102t:1453_4": "atthibhāvaṃ dassetvā idāni yuttitopi dassetuṃ “manussaloke”tiādi vuttaṃ. Tattha nerayike",
  "tika-s0102t:1453_5": "niraye pālenti tato niggantuṃ appadānavasena rakkhantīti nirayapālā. Yaṃ panettha",
  "tika-s0102t:1453_6": "vattabbaṃ, taṃ papañcasūdanīṭīkāyaṃ gahetabbaṃ.",
  "tika-s0102t:1454": "Gūthakūpapurisaupamāvaṇṇanā",
  "tika-s0102t:1455": "415. Nimmajjathāti niravasesato majjatha sodhetha. Taṃ pana tassa tassa gūthassa tathā sodhanaṃ apanayanaṃ hotīti āha “apanethā”ti.",
  "tika-s0102t:1456_0": "Asucīti asuddho, so pana yasmā manavaḍḍhanako manoharo na hoti, tasmā āha “amanāpo”ti.",
  "tika-s0102t:1456_1": "Asucisaṅkhātaṃ asucibhāgataṃ attano sabhāvataṃ gato pattoti asucisaṅkhātoti āha “asucikoṭṭhāsabhūto”ti.",
  "tika-s0102t:1456_2": "Duggandhoti duṭṭhagandho aniṭṭhagandho, so pana na yo koci, atha kho pūtigandhoti",
  "tika-s0102t:1456_3": "āha “kuṇapagandho”ti. Jigucchitabbayuttoti hīḷitabbayutto. Paṭikūlo ghānindriyassa",
  "tika-s0102t:1456_4": "paṭikūlarūpo. Ubbādhatīti uparūpari bādhati. Manussānaṃ gandho…pe… bādhati ativiya",
  "tika-s0102t:1456_5": "asucisabhāvattā, asucimhiyeva jātasaṃvaddhanabhāvato, devānañca ghānapasādassa tikkhavisadabhāvato.",
  "tika-s0102t:1457": "416. Dūre nibbattā paranimmitavasavattiādayo.",
  "tika-s0102t:1458": "419. Sundaradhammeti sobhanaguṇe. Sugatisukhanti sugati ceva tappariyāpannaṃ sukhañca.",
  "tika-s0102t:1459": "Gabbhinīupamāvaṇṇanā",
  "tika-s0102t:1460_0": "420. Puññakammato eti uppajjatīti ayo, sukhaṃ. Tappaṭipakkhato anayo, dukkhaṃ. Apakkanti",
  "tika-s0102t:1460_1": "na siddhaṃ na niṭṭhānappattaṃ. Na paripācenti na niṭṭhānaṃ pāpenti. Na upacchindanti",
  "tika-s0102t:1460_2": "attavinipātassa sāvajjabhāvato. Āgamentīti udikkhanti. Nibbisanti yassa pana taṃ",
  "tika-s0102t:1460_3": "kammaphalaṃ nibbisanto niyuñjanto, nibbisanti vā nibbesaṃ vetanaṃ paṭikaṅkhanto bhatapuriso yathā.",
  "tika-s0102t:1461": "421. Ubbhinditvāti upasaggena padavaḍḍhanamattanti āha “bhinditvā”ti.",
  "tika-s0102t:1462": "Supinakaupamāvaṇṇanā",
  "tika-s0102t:1463_0": "422. “Nikkhamantaṃ vā pavisantaṃ vā jīva”nti idaṃ tassa ajjhāsayavasena vuttaṃ. So",
  "tika-s0102t:1463_1": "hi “sattānaṃ supinadassanakāle attabhāvato jīvo bahi nikkhamitvā taṃtaṃārāmarāmaṇeyyakadassanādivasena",
  "tika-s0102t:1463_2": "ito cito ca paribbhamitvā punadeva attabhāvaṃ anupavisatī”ti evaṃ pavattamicchāgāhavipallattacitto.",
  "tika-s0102t:1463_3": "Athassa thero khuddakāya āṇiyā vipulaṃ āṇiṃ nīharanto viya jīvasamaññāmukhena ucchedadiṭṭhiṃ",
  "tika-s0102t:1463_4": "nīharitukāmo “api nu tā tuyhaṃ jīvaṃ passanti pavisantaṃ vā nikkhamantaṃ vā”ti āha.",
  "tika-s0102t:1463_5": "Yattha pana tathārūpā jīvasamaññā, taṃ dassento “cittācāraṃ jīvanti gahetvā āhā”ti vuttaṃ.",
  "tika-s0102t:1464_0": "423. Veṭhetvāti vekhadānasaṅkhepena veṭhetvā. Cavanakāleti cavanassa cutiyā pattakāle,",
  "tika-s0102t:1464_1": "na cavamānakāle. Rūpakkhandhamattamevāti katipayarūpadhammasaṅghātamattameva. Utusamuṭṭhānarūpadhammasamūhamattameva",
  "tika-s0102t:1464_2": "hi tadā labbhati, matta-saddo vā visesanivattiattho, tena kammajāditisantatirūpavisesaṃ",
  "tika-s0102t:1464_3": "nivatteti. Appavattā hontīti appavattikā honti, na upalabbhatīti attho. Viññāṇe pana",
  "tika-s0102t:1464_4": "jīvasaññī, tasmā “viññāṇakkhandho gacchatī”ti āha, tattha anupalabbhanatoti adhippāyo.",
  "tika-s0102t:1465": "Santattaayoguḷaupamāvaṇṇanā",
  "tika-s0102t:1466": "424. Vūpasantatejanti vigatusmaṃ.",
  "tika-s0102t:1467_0": "425. Āmatoti ettha ā-saddo āmisa-saddo viya upaḍḍhapariyāyoti āha “addhamato”ti,",
  "tika-s0102t:1467_1": "āmatoti vā īsaṃ darathena usmanā yuttamaraṇo marantoti attho. Mīyamāno hi avigatusmo",
  "tika-s0102t:1467_2": "hoti, na mato viya vigatusmo. Tenāha “marituṃ āraddho hotī”ti. Tathā rūpassa odhunanaṃ",
  "tika-s0102t:1467_3": "nāmassa orato parivattanamevāti āha “orato karothā”ti. Orato kātukāmassa pana saṃparivattanaṃ",
  "tika-s0102t:1467_4": "sandhunanaṃ, taṃ pana parato karaṇanti āha “parato karothā”ti. Paramukhaṃ katassa",
  "tika-s0102t:1467_5": "ito cito parivattanaṃ niddhunananti āha “aparāparaṃ karothā”ti. Indriyāni aparibhinnānīti",
  "tika-s0102t:1467_6": "adhippāyena “tañcāyatanaṃ na paṭisaṃvedetī”ti vuttaṃ.",
  "tika-s0102t:1468": "Saṅkhadhamaupamāvaṇṇanā",
  "tika-s0102t:1469": "426. Saṅkhaṃ dhamati, dhamāpetīti vā saṅkhadhamo. Upalāpetvāti uparūpari saddayogavasena sallāpetvā, saddayuttaṃ katvāti attho. Taṃ pana atthato dhamanamevāti āha “dhamitvā”ti.",
  "tika-s0102t:1470": "Aggikajaṭilaupamāvaṇṇanā",
  "tika-s0102t:1471_0": "428. Āhito aggi etassa atthīti aggiko, svāssa aggikabhāvo yasmā aggihutamālāvedisampādanehi",
  "tika-s0102t:1471_1": "ceva indhanadhūmabarihisasappitelūpaharaṇehi balipupphadhūmagandhādiupahārehi ca",
  "tika-s0102t:1471_2": "tassa payirupāsanāya icchito, tasmā vuttaṃ “aggiparicārako”ti. Āyuṃ pāpuṇāpeyyanti",
  "tika-s0102t:1471_3": "yathā cirajīvī hoti, evaṃ āyuṃ pacchimavayaṃ pāpeyyaṃ. Vaḍḍhiṃ gameyyanti sarīrāvayave,",
  "tika-s0102t:1471_4": "guṇāvayave ca phātiṃ pāpeyyaṃ. Araṇī yugaḷanti uttarāraṇī, adharāraṇīti araṇīdvayaṃ.",
  "tika-s0102t:1472_0": "429. Evanti “bālo pāyāsirājañño”tiādippakārena. Tayāti theraṃ sandhāya vadati. Vuttayuttakāraṇamakkhalakkhaṇenāti",
  "tika-s0102t:1472_1": "vuttayuttakāraṇassa makkhanasabhāvena. Yugaggāhalakkhaṇenāti samadhuraggahaṇalakkhaṇena.",
  "tika-s0102t:1472_2": "Palāsenāti palāsetīti palāso, parassa guṇe uttaritare ḍaṃsitvā viya chaḍḍento attano",
  "tika-s0102t:1472_3": "guṇehi same karotīti attho. Samakaraṇaraso hi palāso, tena palāsena.",
  "tika-s0102t:1473": "Dvesatthavāhaupamāvaṇṇanā",
  "tika-s0102t:1474_0": "430. Haritakapattanti haritabbapattaṃ, appapattanti attho. Tenāha “antamaso”tiādi.",
  "tika-s0102t:1474_1": "Sannaddhadhanukalāpanti ettha kalāpanti tūṇīramāha, tañca sannayhato dhanunā vinā",
  "tika-s0102t:1474_2": "na sannayhatīti āha “sannaddhadhanukalāpa”nti. Āsittodakāni vaṭumānīti gamanamaggā",
  "tika-s0102t:1474_3": "ceva taṃtaṃudakamaggā ca sammadeva devena phuṭṭhattā tahaṃ tahaṃ paggharitaudaka",
  "tika-s0102t:1474_4": "sandamānaudakā. Tenāha “paripuṇṇasalilā maggā ca kandarā cā”ti.",
  "tika-s0102t:1475": "Yathābhatenāti sakaṭesu yathāṭhapitena, yathā “amma ito karohī”ti vutte ṭhapesīti attho karaṇakiriyāya kiriyāsāmaññavācībhāvato. Tasmā yathāropitena, yathāgahitenāti attho vutto.",
  "tika-s0102t:1476": "Akkhadhuttakaupamāvaṇṇanā",
  "tika-s0102t:1477_0": "434. Parājayaguḷanti yena guḷena, yāya salākāya ṭhitāya ca parājayo hoti, taṃ adassanaṃ",
  "tika-s0102t:1477_1": "gamento gilati. Pajjohananti pakārehi juhanakammaṃ. Taṃ pana balidānavasena karīyatīti āha “balikamma”nti.",
  "tika-s0102t:1478": "Sāṇabhārikaupamāvaṇṇanā",
  "tika-s0102t:1479_0": "436. Gāmapattanti gāmo eva hutvā āpajjitabbaṃ, suññabhāvena anāvasitabbaṃ. Tenāha",
  "tika-s0102t:1479_1": "“vuṭṭhitagāmapadeso”ti. Gāmapadanti yathā purisassa pādanikkhittaṭṭhānaṃ adhigataparicchedaṃ",
  "tika-s0102t:1479_2": "“pada”nti vuccati, evaṃ gāmavāsīhi āvasitaṭṭhānaṃ adhigatanivutthāgāraṃ “gāmapada”nti",
  "tika-s0102t:1479_3": "vuttaṃ. Tenāha “ayamevattho”ti. Susannaddhoti sukhena gahetvā gamanayogyatāvasena",
  "tika-s0102t:1479_4": "suṭṭhu sajjito. Taṃ pana susajjanaṃ suṭṭhu bandhanavasenevāti āha “subaddho”ti.",
  "tika-s0102t:1480": "Ayādīnampi lohabhāve satipi loha-saddo sāsane tambalohe niruḷhoti āha “lohanti tambaloha”nti.",
  "tika-s0102t:1481": "Saraṇagamanavaṇṇanā",
  "tika-s0102t:1482_0": "437. Abhiraddhoti ārādhitacitto, sāsanassa ārādhitacittatā pasīdanavasenāti āha “abhippasanno”ti.",
  "tika-s0102t:1482_1": "Pañhupaṭṭhānānīti pañhesu upaṭṭhānāni mayā pucchitatthesu tumhākaṃ vissajjanavasena ñāṇupaṭṭhānāni.",
  "tika-s0102t:1483": "Yaññakathāvaṇṇanā",
  "tika-s0102t:1484_0": "438. Saṅghātanti saṃ-saddo padavaḍḍhanamattanti āha “ghāta”nti. Vipākaphalenāti sadisaphalena.",
  "tika-s0102t:1484_1": "Mahapphalo na hoti gavādipāṇaghātena upakkiliṭṭhabhāvato. Guṇānisaṃsenāti uddayaphalena.",
  "tika-s0102t:1484_2": "Ānubhāvajutiyāti paṭipakkhavigamanajanitena sabhāvasaṅkhātena tejena. Na mahājutiko",
  "tika-s0102t:1484_3": "hoti aparisuddhabhāvato. Vipākavipphāratāyāti vipākaphalassa vipulatāya, pāripūriyāti",
  "tika-s0102t:1484_4": "attho. Duṭṭhukhetteti usabhādidosehi dūsitakhette, taṃ pana vappābhāvato asāraṃ hotīti",
  "tika-s0102t:1484_5": "āha “nissārakhette”ti. Dubbhūmeti kucchitabhūmibhāge, svāssa kucchitabhāvo asāratāya",
  "tika-s0102t:1484_6": "vā siyā ninnatādidosavasena vā. Tattha paṭhamo pakkho paṭhamapadena dassitoti itaraṃ",
  "tika-s0102t:1484_7": "dassento “visamabhūmibhāge”ti āha. Daṇḍābhighātādinā chinnabhinnāni. Pūtīnīti gomayalepadānādisukhena",
  "tika-s0102t:1484_8": "asukkhāpitattā pūtibhāvaṃ gatāni. Tāni pana yasmā sāravantāni na honti, tasmā vuttaṃ",
  "tika-s0102t:1484_9": "“nissārānī”ti. Vātātapahatānīti vātena ca ātapena ca vinaṭṭhabījasāmatthiyāni. Tenāha",
  "tika-s0102t:1484_10": "“pariyādinnatejānī”ti. Yaṃ yathājātavīhiādigatena taṇḍulena aṅkuruppādanayogyabījasāmatthiyaṃ,",
  "tika-s0102t:1484_11": "taṃ taṇḍulasāro, tassa ādānaṃ gahaṇaṃ tathāuppajjanameva. Etāni pana bījāni na tādisāni",
  "tika-s0102t:1484_12": "khaṇḍādidosavantatāya. Dhārāya khette anuppavesanaṃ nāma vassanameva, taṃ paṭikkhepavasena",
  "tika-s0102t:1484_13": "dassento āha “na sammā vasseyyā”ti. Aṅkuramūlapattādīhīti cettha aṅkurakandādīhi",
  "tika-s0102t:1484_14": "uddhaṃ vuddhiṃ, mūlajaṭādīhi heṭṭhā viruḷhiṃ, pattapupphādīhi samantato ca vepullanti yojanā.",
  "tika-s0102t:1485_0": "Aparūpaghātenāti paresaṃ vibādhanena. Uppannapaccayatoti nibbattitaghāsacchādanādideyyadhammato.",
  "tika-s0102t:1485_1": "Gavādighātenapi hi tattha paṭiggāhakānaṃ ghāso saṅkīyati. “Aparūpaghātitāyā”ti idaṃ",
  "tika-s0102t:1485_2": "sīlavantatāya kāraṇavacanaṃ. Guṇātirekanti guṇātirittaṃ, sīlādilokuttaraguṇehi visiṭṭhanti",
  "tika-s0102t:1485_3": "attho. Vipulāti saddhāsampadādivasena uḷārā.",
  "tika-s0102t:1486": "Uttaramāṇavavatthuvaṇṇanā",
  "tika-s0102t:1487_0": "439. Atha kho tehi sakuṇḍakehi taṇḍulehi siddhaṃbhattaṃ uttaṇḍulameva hotīti āha",
  "tika-s0102t:1487_1": "“uttaṇḍulabhatta”nti. Bilaṅgaṃ vuccati āranālaṃ bilaṅgato nibbattanato, tadeva kañjiyato",
  "tika-s0102t:1487_2": "jātanti kañjiyaṃ, taṃ dutiyaṃ etassāti bilaṅgadutiyaṃ, taṃ “kañjikadutiya”nti ca",
  "tika-s0102t:1487_3": "vuttaṃ. Dhorakānīti dhoviyāni. Yasmā thūlatarānipi “thūlānī”ti vattabbataṃ arahanti,",
  "tika-s0102t:1487_4": "tasmā “thūlāni cā”ti vuttaṃ. Guḷadasānīti suttānaṃ thūlatāya, kañjikassa bahalatāya",
  "tika-s0102t:1487_5": "ca piṇḍitadasāni. Tenāha “puñjapuñja…pe… dasānī”ti. Anuddisatīti anu anu katheti.",
  "tika-s0102t:1488_0": "440. Asakkaccanti na sakkaccaṃ anādarakāraṃ, taṃ pana kammaphalasaddhāya abhāvena",
  "tika-s0102t:1488_1": "hotīti āha “saddhāvirahita”nti. Acittīkatanti cittīkārapaccupaṭṭhāpanavasena na cittīkataṃ.",
  "tika-s0102t:1488_2": "Tenāha “cittīkāravirahita”ntiādi. Cittīkārarahitaṃ vā acittīkataṃ, yathā kataṃ paresaṃ",
  "tika-s0102t:1488_3": "vimhayāvahaṃ hoti, tathā akataṃ. Cittassa uḷārapaṇītabhāvo pana asakkaccadāneneva",
  "tika-s0102t:1488_4": "bādhito. Apaviddhanti chaḍḍanīyadhammaṃ viya apaviddhaṃ katvā, etena tasmiṃ dāne",
  "tika-s0102t:1488_5": "gāravākaraṇaṃ vadati. Serīsakaṃ nāmāti “serīsaka”nti evaṃ nāmakaṃ. Tucchanti parijanaparicchedavirahato rittaṃ.",
  "tika-s0102t:1489": "Pāyāsidevaputtavaṇṇanā",
  "tika-s0102t:1490_0": "441. Tassānubhāvenāti tassa dānassa ānubhāvena. Sirīsarukkhoti pabhassarakhandhaviṭapasākhāpalāsasampanno",
  "tika-s0102t:1490_1": "manuññadassano dibbo sirīsarukkho. Aṭṭhāsīti phalassa kammasarikkhataṃ dassento vimānadvāre",
  "tika-s0102t:1490_2": "nibbattitvā aṭṭhāsi. Pubbāciṇṇavasenāti purimajātiyaṃ tattha nivāsaparicayanavasena.",
  "tika-s0102t:1490_3": "Na kevalaṃ pubbāciṇṇavaseneva, atha kho utusukhumavasena pīti dassento “tattha kirassa",
  "tika-s0102t:1490_4": "utusukhaṃ hotī”ti āha.",
  "tika-s0102t:1491_0": "Soti uttaro māṇavo. Yadi asakkaccaṃ dānaṃ datvā pāyāsi tattha nibbatto, pāyāsissa",
  "tika-s0102t:1491_1": "paricārikā sakkaccaṃ dānaṃ datvā kathaṃ tattha nibbattāti āha “pāyāsissa panā”ti.",
  "tika-s0102t:1491_2": "Nikantivasenāti pāyāsimhi sāpekkhāvasena, pubbepi vā tattha nivutthapubbatāya. Disācārikavimānanti",
  "tika-s0102t:1491_3": "ākāsaṭṭhaṃ hutvā disāsu vicaraṇakavimānaṃ, na rukkhapabbatasikharādisambandhaṃ. Vaṭṭaniaṭaviyanti vimānavīthiyanti.",
  "tika-s0102t:1492": "Pāyāsirājaññasuttavaṇṇanāya līnatthappakāsanā.",
  "tika-s0102t:1493": "Niṭṭhitā ca mahāvaggaṭṭhakathāya līnatthappakāsanā.",
  "tika-s0102t:1494": "Mahāvaggaṭīkā niṭṭhitā."
}