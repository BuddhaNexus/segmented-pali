{
  "atk-vin01a2:0": "1. Pārājikakaṇḍaṁ",
  "atk-vin01a2:1": "1. Paṭhamapārājikaṁ",
  "atk-vin01a2:2": "Sudinnabhāṇavāravaṇṇanā",
  "atk-vin01a2:3_0": "24. Ito paraṁ tena kho pana samayena vesāliyā avidūretiādi yebhuyyena uttānatthaṁ.",
  "atk-vin01a2:3_1": "Tasmā anupadavaṇṇanaṁ pahāya yattha yattha vattabbaṁ atthi, taṁ tadeva vaṇṇayissāma.",
  "atk-vin01a2:3_2": "Kalandagāmoti kalandakā vuccanti kāḷakā, tesaṁ vasena laddhanāmo gāmo. Kalandaputtoti",
  "atk-vin01a2:3_3": "gāmavasena laddhanāmassa rājasammatassa cattālīsakoṭivibhavassa kalandaseṭṭhino putto.",
  "atk-vin01a2:3_4": "Yasmā pana tasmiṁ gāme aññepi kalandanāmakā manussā atthi, tasmā kalandaputtoti vatvā",
  "atk-vin01a2:3_5": "puna seṭṭhiputtoti vuttaṁ. Sambahulehīti bahukehi. Sahāyakehīti sukhadukkhāni saha",
  "atk-vin01a2:3_6": "āyanti upagacchantīti sahāyā, sahāyā eva sahāyakā, tehi sahāyakehi. Saddhinti ekato.",
  "atk-vin01a2:3_7": "Kenacideva karaṇīyenāti kenacideva bhaṇḍappayojanauddhārasāraṇādinā kiccena; kattikanakkhattakīḷākiccenātipi",
  "atk-vin01a2:3_8": "vadanti. Bhagavā hi kattikajuṇhapakkhe vesāliṁ sampāpuṇi. Kattikanakkhattakīḷā cettha",
  "atk-vin01a2:3_9": "uḷārā hoti. Tadatthaṁ gatoti veditabbo.",
  "atk-vin01a2:4_0": "Addasa khoti kathaṁ addasa? So kira nagarato bhuttapātarāsaṁ suddhuttarāsaṅgaṁ mālāgandhavilepanahatthaṁ",
  "atk-vin01a2:4_1": "buddhadassanatthaṁ dhammasavanatthañca nikkhamantaṁ mahājanaṁ disvā ‘‘kva gacchathā’’ti",
  "atk-vin01a2:4_2": "pucchi. ‘‘Buddhadassanatthaṁ dhammasavanatthañcā’’ti. Tena hi ‘‘ahampi gacchāmī’’ti",
  "atk-vin01a2:4_3": "gantvā catubbidhāya parisāya parivutaṁ brahmassarena dhammaṁ desentaṁ bhagavantaṁ",
  "atk-vin01a2:4_4": "addasa. Tena vuttaṁ – ‘‘addasa kho…pe… desenta’’nti. Disvānassāti disvāna assa. Etadahosīti",
  "atk-vin01a2:4_5": "pubbe katapuññatāya codiyamānassa bhabbakulaputtassa etaṁ ahosi. Kiṁ ahosi? Yaṁnūnāhampi",
  "atk-vin01a2:4_6": "dhammaṁ suṇeyyanti . Tattha yannūnāti parivitakkadassanametaṁ. Evaṁ kirassa parivitakko",
  "atk-vin01a2:4_7": "uppanno ‘‘yamayaṁ parisā ekaggacittā dhammaṁ suṇāti, aho vatāhampi taṁ suṇeyya’’nti.",
  "atk-vin01a2:5_0": "Athakho sudinno kalandaputto yena sā parisāti idha kasmā ‘‘yena bhagavā’’ti avatvā",
  "atk-vin01a2:5_1": "‘‘yena sā parisā’’ti vuttanti ce. Bhagavantañhi parivāretvā uḷāruḷārajanā mahatī",
  "atk-vin01a2:5_2": "parisā nisinnā, tatra na sakkā iminā pacchā āgatena bhagavantaṁ upasaṅkamitvā nisīdituṁ.",
  "atk-vin01a2:5_3": "Parisāya pana ekasmiṁ padese sakkāti so taṁ parisaṁyeva upasaṅkamanto. Tena vuttaṁ",
  "atk-vin01a2:5_4": "– ‘‘atha kho sudinno kalandaputto yena sā parisā’’ti. Ekamantaṁ nisinnassa kho sudinnassa",
  "atk-vin01a2:5_5": "kalandaputtassa etadahosīti na nisinnamattasseva ahosi, atha kho bhagavato sittayūpasaṁhitaṁ",
  "atk-vin01a2:5_6": "thokaṁ dhammakathaṁ sutvā; taṁ panassa yasmā ekamantaṁ nisinnasseva ahosi. Tena vuttaṁ",
  "atk-vin01a2:5_7": "– ‘‘ekamantaṁ nisinnassa kho sudinnassa kalandaputtassa etadahosī’’ti. Kiṁ ahosīti?",
  "atk-vin01a2:5_8": "Yathā yathā khotiādi.",
  "atk-vin01a2:6_0": "Tatrāyaṁ saṅkhepakathā – ahaṁ kho yena yena ākārena bhagavatā dhammaṁ desitaṁ ājānāmi,",
  "atk-vin01a2:6_1": "tena tena me upaparikkhato evaṁ hoti yadetaṁ sittayabrahmacariyaṁ ekampi divasaṁ",
  "atk-vin01a2:6_2": "akhaṇḍaṁ katvā carimakacittaṁ pāpetabbatāya ekantaparipuṇṇaṁ caritabbaṁ, ekadivasampi",
  "atk-vin01a2:6_3": "ca kilesamalena amalīnaṁ katvā carimakacittaṁ pāpetabbatāya ekantaparisuddhaṁ. Saṅkhalikhitaṁ",
  "atk-vin01a2:6_4": "likhitasaṅkhasadisaṁ dhotasaṅkhasappaṭibhāgaṁ caritabbaṁ. Idaṁ na sukaraṁ agāraṁ",
  "atk-vin01a2:6_5": "ajjhāvasatā agāramajjhe vasantena ekantaparipuṇṇaṁ…pe… carituṁ. Yaṁnūnāhaṁ kese ca",
  "atk-vin01a2:6_6": "massuñca ohāretvā kasāyarasapītatāya kāsāyāni brahmacariyaṁ carantānaṁ anucchavikāni",
  "atk-vin01a2:6_7": "vatthāni acchādetvā paridahitvā agārasmā nikkhamitvā anagāriyaṁ pabbajeyyanti. Ettha",
  "atk-vin01a2:6_8": "ca yasmā agārassa hitaṁ kasivāṇijjādikammaṁ agāriyanti vuccati, tañca pabbajjāya",
  "atk-vin01a2:6_9": "natthi; tasmā pabbajjā ‘‘anagāriyā’’ti ñātabbā. Taṁ anagāriyaṁ pabbajjaṁ. Pabbajeyyanti paribbajeyyaṁ.",
  "atk-vin01a2:7_0": "25.Aciravuṭṭhitāya parisāya yena bhagavā tenupasaṅkamīti sudinno avuṭṭhitāya parisāya",
  "atk-vin01a2:7_1": "na bhagavantaṁ pabbajjaṁ yāci. Kasmā? Tatrassa bahū ñātisālohitā mittāmaccā santi,",
  "atk-vin01a2:7_2": "te ‘‘‘tvaṁ mātāpitūnaṁ ekaputtako, na labbhā tayā pabbajitu’nti bāhāyampi gahetvā",
  "atk-vin01a2:7_3": "ākaḍḍheyyuṁ, tato pabbajjāya antarāyo bhavissatī’’ti saheva parisāya uṭṭhahitvā thokaṁ",
  "atk-vin01a2:7_4": "gantvā puna kenaci sarīrakiccalesena nivattitvā bhagavantaṁ upasaṅkamma pabbajjaṁ",
  "atk-vin01a2:7_5": "yāci. Tena vuttaṁ – ‘‘atha kho sudinno kalandaputto aciravuṭṭhitāya parisāya…pe…",
  "atk-vin01a2:7_6": "pabbājetu maṁ bhagavā’’ti.",
  "atk-vin01a2:8": "Bhagavā pana yasmā rāhulakumārassa pabbajitato pabhuti mātāpitūhi ananuññātaṁ puttaṁ na pabbājeti, tasmā naṁ pucchi – ‘‘anuññātosi pana tvaṁ sudinna mātāpitūhi…pe… pabbajjāyā’’ti.",
  "atk-vin01a2:9_0": "26. Ito paraṁ pāṭhānusāreneva gantvā taṁ karaṇīyaṁ tīretvāti ettha evamattho veditabbo",
  "atk-vin01a2:9_1": "– dhuranikkhepeneva taṁ karaṇīyaṁ niṭṭhāpetvāti; na hi pabbajjāya tibbacchandassa",
  "atk-vin01a2:9_2": "bhaṇḍappayojanauddhārasāraṇādīsu vā nakkhattakīḷāyaṁ vā cittaṁ namati. Amma tātāti",
  "atk-vin01a2:9_3": "ettha pana ammāti mātaraṁ ālapati; tātāti pitaraṁ. Tvaṁ khosīti tvaṁ kho asi. Ekaputtakoti",
  "atk-vin01a2:9_4": "ekova puttako; añño te jeṭṭho vā kaniṭṭho vā natthi. Ettha ca ‘‘ekaputto’’ti vattabbe",
  "atk-vin01a2:9_5": "anukampāvasena ‘‘ekaputtako’’ti vuttaṁ. Piyoti pītijananako. Manāpoti manavaḍḍhanako.",
  "atk-vin01a2:9_6": "Sukhedhitoti sukhena edhito; sukhasaṁvaḍḍhitoti attho. Sukhaparihatoti sukhena parihato;",
  "atk-vin01a2:9_7": "jātakālato pabhuti dhātīhi aṅkato aṅkaṁ haritvā dhāriyamāno assakarathakādīhi bālakīḷanakehi",
  "atk-vin01a2:9_8": "kīḷamāno sādurasabhojanaṁ bhojiyamāno sukhena parihato.",
  "atk-vin01a2:10_0": "Na tvaṁ, tāta sudinna, kiñci dukkhassa jānāsīti tvaṁ tāta sudinna kiñci appamattakampi",
  "atk-vin01a2:10_1": "kalabhāgaṁ dukkhassa na jānāsi; atha vā kiñci dukkhena nānubhosīti attho. Karaṇatthe",
  "atk-vin01a2:10_2": "sāmivacanaṁ, anubhavanatthe ca jānanā; atha vā kiñci dukkhaṁ nassarasīti attho. Upayogatthe",
  "atk-vin01a2:10_3": "sāmivacanaṁ, saraṇatthe ca jānanā. Vikappadvayepi purimapadassa uttarapadena samānavibhattilopo",
  "atk-vin01a2:10_4": "daṭṭhabbo. Taṁ sabbaṁ saddasatthānusārena ñātabbaṁ. Maraṇenapi mayaṁ te akāmakā vinā",
  "atk-vin01a2:10_5": "bhavissāmāti sacepi tava amhesu jīvamānesu maraṇaṁ bhaveyya, tena te maraṇenapi mayaṁ",
  "atk-vin01a2:10_6": "akāmakā anicchakā na attano ruciyā, vinā bhavissāma; tayā viyogaṁ vā pāpuṇissāmāti",
  "atk-vin01a2:10_7": "attho. Kiṁ pana mayaṁ tanti evaṁ sante kiṁ pana kiṁ nāma taṁ kāraṇaṁ yena mayaṁ taṁ",
  "atk-vin01a2:10_8": "jīvantaṁ anujānissāma; atha vā kiṁ pana mayaṁ tanti kena pana kāraṇena mayaṁ taṁ",
  "atk-vin01a2:10_9": "jīvantaṁ anujānissāmāti evamettha attho daṭṭhabbo.",
  "atk-vin01a2:11": "27.Tatthevāti yattha naṁ ṭhitaṁ mātāpitaro nānujāniṁsu, tattheva ṭhāne. Anantarahitāyāti kenaci attharaṇena anatthatāya.",
  "atk-vin01a2:12_0": "28.Paricārehīti gandhabbanaṭanāṭakādīni paccupaṭṭhāpetvā tattha sahāyakehi saddhiṁ",
  "atk-vin01a2:12_1": "yathāsukhaṁ indriyāni cārehi sañcārehi; ito cito ca upanehīti vuttaṁ hoti. Atha vā",
  "atk-vin01a2:12_2": "paricārehīti gandhabbanaṭanāṭakādīni paccupaṭṭhāpetvā tattha sahāyakehi saddhiṁ laḷa,",
  "atk-vin01a2:12_3": "upalaḷa, rama, kīḷassūtipi vuttaṁ hoti. Kāme paribhuñjantoti attano puttadārehi saddhiṁ",
  "atk-vin01a2:12_4": "bhoge bhuñjanto. Puññāni karontoti buddhañca dhammañca saṅghañca ārabbha dānappadānādīni",
  "atk-vin01a2:12_5": "sugatimaggasodhakāni kusalakammāni karonto. Tuṇhī ahosīti kathānuppabandhavicchedanatthaṁ",
  "atk-vin01a2:12_6": "nirālāpasallāpo ahosi. Athassa mātāpitaro tikkhattuṁ vatvā paṭivacanampi alabhamānā",
  "atk-vin01a2:12_7": "sahāyake pakkosāpetvā ‘‘esa vo sahāyako pabbajitukāmo, nivāretha na’’nti āhaṁsu.",
  "atk-vin01a2:12_8": "Tepi taṁ upasaṅkamitvā tikkhattuṁ avocuṁ, tesampi tuṇhī ahosi. Tena vuttaṁ – ‘‘atha",
  "atk-vin01a2:12_9": "kho sudinnassa kalandaputtassa sahāyakā…pe… tuṇhī ahosī’’ti.",
  "atk-vin01a2:13_0": "29. Athassa sahāyakānaṁ etadahosi – ‘‘sace ayaṁ pabbajjaṁ alabhamāno marissati na",
  "atk-vin01a2:13_1": "koci guṇo bhavissati. Pabbajitaṁ pana naṁ mātāpitaropi kālena kālaṁ passissanti.",
  "atk-vin01a2:13_2": "Mayampi passissāma. Pabbajjāpi ca nāmesā bhāriyā, divase divase mattikāpattaṁ gahetvā",
  "atk-vin01a2:13_3": "piṇḍāya caritabbaṁ. Ekaseyyaṁ ekabhattaṁ brahmacariyaṁ atidukkaraṁ. Ayañca sukhumālo",
  "atk-vin01a2:13_4": "nāgarikajātiyo, so taṁ carituṁ asakkonto puna idheva āgamissati. Handassa mātāpitaro",
  "atk-vin01a2:13_5": "anujānāpessāmā’’ti. Te tathā akaṁsu. Mātāpitaropi naṁ anujāniṁsu. Tena vuttaṁ – ‘‘atha",
  "atk-vin01a2:13_6": "kho sudinnassa kalandaputtassa sahāyakā yena sudinnassa kalandaputtassa mātāpitaro…pe…",
  "atk-vin01a2:13_7": "anuññātosi mātāpitūhi agārasmā anagāriyaṁ pabbajjāyā’’ti.",
  "atk-vin01a2:14_0": "30.Haṭṭhoti tuṭṭho. Udaggoti pītivasena abbhunnatakāyacitto. Katipāhanti katipayāni",
  "atk-vin01a2:14_1": "divasāni. Balaṁ gāhetvāti sappāyabhojanāni bhuñjanto, ucchādananhāpanādīhi ca kāyaṁ",
  "atk-vin01a2:14_2": "pariharanto, kāyabalaṁ janetvā mātāpitaro vanditvā assumukhaṁ ñātiparivaṭṭaṁ pahāya",
  "atk-vin01a2:14_3": "yena bhagavā tenupasaṅkami…pe… pabbājetu maṁ bhante bhagavāti. Bhagavā samīpe ṭhitaṁ",
  "atk-vin01a2:14_4": "aññataraṁ piṇḍacārikaṁ bhikkhuṁ āmantesi – ‘‘tena hi bhikkhu sudinnaṁ pabbājehi ceva",
  "atk-vin01a2:14_5": "upasampādehi cā’’ti. ‘‘Sādhu, bhante’’ti kho so bhikkhu bhagavato paṭissuṇitvā sudinnaṁ",
  "atk-vin01a2:14_6": "kalandaputtaṁ jinadattiyaṁ saddhivihārikaṁ laddhā pabbājesi ceva upasampādesi ca.",
  "atk-vin01a2:14_7": "Tena vuttaṁ – ‘‘alattha khosudinno kalandaputto bhagavato santike pabbajjaṁ, alattha upasampada’’nti.",
  "atk-vin01a2:15_0": "Ettha pana ṭhatvā sabbaaṭṭhakathāsu pabbajjā ca upasampadā ca kathitā. Mayaṁ pana",
  "atk-vin01a2:15_1": "yathāṭhitapāḷivaseneva khandhake kathayissāma. Na kevalañcetaṁ, aññampi yaṁ khandhake",
  "atk-vin01a2:15_2": "vā parivāre vā kathetabbaṁ aṭṭhakathācariyehi vibhaṅgekathitaṁ, taṁ sabbaṁ tattha",
  "atk-vin01a2:15_3": "tattheva kathayissāma. Evañhi kathiyamāne pāḷikkameneva vaṇṇanā katā hoti. Tato tena",
  "atk-vin01a2:15_4": "tena vinicchayena atthikānaṁ pāḷikkameneva imaṁ vinayasaṁvaṇṇanaṁ oloketvā so so",
  "atk-vin01a2:15_5": "vinicchayo suviññeyyo bhavissatīti.",
  "atk-vin01a2:16_0": "Acirūpasampannoti aciraṁ upasampanno hutvā; upasampadato nacirakāleyevāti vuttaṁ",
  "atk-vin01a2:16_1": "hoti. Evarūpeti evaṁvidhe evaṁjātike. Dhutaguṇeti kilesaniddhunanake guṇe. Samādāya",
  "atk-vin01a2:16_2": "vattatīti samādiyitvā gaṇhitvā vattati carati viharati. Āraññiko hotīti gāmantasenāsanaṁ",
  "atk-vin01a2:16_3": "paṭikkhipitvā āraññikadhutaṅgavasena araññavāsiko hoti. Piṇḍapātikoti atirekalābhapaṭikkhepena",
  "atk-vin01a2:16_4": "cuddasa bhattāni paṭikkhipitvā piṇḍapātikadhutaṅgavasena piṇḍapātiko hoti. Paṁsukūlikoti",
  "atk-vin01a2:16_5": "gahapaticīvaraṁ paṭikkhipitvā paṁsukūlikadhutaṅgavasena paṁsukūliko hoti. Sapadānacārikoti",
  "atk-vin01a2:16_6": "loluppacāraṁ paṭikkhipitvā sapadānacārikadhutaṅgavasena sapadānacāriko hoti; gharapaṭipāṭiyā",
  "atk-vin01a2:16_7": "bhikkhāya pavisati. Vajjigāmanti vajjīnaṁ gāmaṁ vajjīsu vā gāmaṁ.",
  "atk-vin01a2:17_0": "Aḍḍhā mahaddhanātiādīsu upabhogaparibhogūpakaraṇamahantatāya aḍḍhā; ye hi tesaṁ upabhogā",
  "atk-vin01a2:17_1": "yāni ca upabhogūpakaraṇāni, tāni mahantāni bahulāni sārakānīti vuttaṁ hoti. Nidhetvā",
  "atk-vin01a2:17_2": "ṭhapitadhanamahantatāya mahaddhanā. Mahābhogāti divasaparibbayasaṅkhātabhogamahantatāya",
  "atk-vin01a2:17_3": "mahābhogā. Aññehi upabhogehi jātarūparajatasseva pahūtatāya pahūtajātarūparajatā.",
  "atk-vin01a2:17_4": "Alaṅkārabhūtassa vittūpakaraṇassa pītipāmojjakaraṇassa pahūtatāya pahūtavittūpakaraṇā.",
  "atk-vin01a2:17_5": "Vohāravasena parivattentassa dhanadhaññassa pahūtatāya pahūtadhanadhaññāti veditabbā.",
  "atk-vin01a2:18_0": "Senāsanaṁsaṁsāmetvāti senāsanaṁ paṭisāmetvā; yathā na vinassati tathā naṁ suṭṭhu",
  "atk-vin01a2:18_1": "ṭhapetvāti attho. Saṭṭhimatte thālipāketi gaṇanaparicchedato saṭṭhithālipāke. Ekameko",
  "atk-vin01a2:18_2": "cettha thālipāko dasannaṁ bhikkhūnaṁ bhattaṁ gaṇhāti. Taṁ sabbampi channaṁ bhikkhusatānaṁ",
  "atk-vin01a2:18_3": "bhattaṁ hoti. Bhattābhihāraṁ abhihariṁsūti ettha abhiharīyatīti abhihāro. Kiṁ abhiharīyati?",
  "atk-vin01a2:18_4": "Bhattaṁ. Bhattameva abhihāro bhattābhihāro, taṁ bhattābhihāraṁ. Abhihariṁsūti abhimukhā",
  "atk-vin01a2:18_5": "hariṁsu. Tassa santikaṁ gahetvā āgamaṁsūti attho. Etassa kiṁ pamāṇanti? Saṭṭhi thālipākā.",
  "atk-vin01a2:18_6": "Tena vuttaṁ – ‘‘saṭṭhimatte thālipāke bhattābhihāraṁ abhihariṁsū’’ti. Bhikkhūnaṁ",
  "atk-vin01a2:18_7": "vissajjetvāti sayaṁ ukkaṭṭhapiṇḍapātikattā sapadānacāraṁ caritukāmo bhikkhūnaṁ paribhogatthāya",
  "atk-vin01a2:18_8": "pariccajitvā datvā. Ayaṁ hi āyasmā ‘‘bhikkhū ca lābhaṁ lacchanti ahañca piṇḍakena",
  "atk-vin01a2:18_9": "na kilamissāmī’’ti etadatthameva āgato. Tasmā attano āgamanānurūpaṁ karonto bhikkhūnaṁ",
  "atk-vin01a2:18_10": "vissajjetvā sayaṁ piṇḍāya pāvisi.",
  "atk-vin01a2:19_0": "31.Ñātidāsīti ñātakānaṁ dāsī. Ābhidosikanti pārivāsikaṁ ekarattātikkantaṁ pūtibhūtaṁ.",
  "atk-vin01a2:19_1": "Tatrāyaṁ padattho – pūtibhāvadosena abhibhūtoti abhidoso, abhidosova ābhidosiko,",
  "atk-vin01a2:19_2": "ekarattātikkantassa vā nāmasaññā esā, yadidaṁ ābhidosikoti, taṁ ābhidosikaṁ. Kummāsanti",
  "atk-vin01a2:19_3": "yavakummāsaṁ. Chaḍḍetukāmā hotīti yasmā antamaso dāsakammakarānampi gorūpānampi aparibhogāraho,",
  "atk-vin01a2:19_4": "tasmā taṁ kacavaraṁ viya bahi chaḍḍetukāmā hoti. Sacetanti sace etaṁ. Bhaginīti ariyavohārena",
  "atk-vin01a2:19_5": "ñātidāsiṁ ālapati. Chaḍḍanīyadhammanti chaḍḍetabbasabhāvaṁ. Idaṁ vuttaṁ hoti – ‘‘bhagini,",
  "atk-vin01a2:19_6": "etaṁ sace bahi chaḍḍanīyadhammaṁ nissaṭṭhapariggahaṁ, taṁ idha me patte ākirā’’ti.",
  "atk-vin01a2:20_0": "Kiṁ pana evaṁ vattuṁ labbhati, viññatti vā payuttavācā vā na hotīti? Na hoti. Kasmā?",
  "atk-vin01a2:20_1": "Nissaṭṭhapariggahattā. Yañhi chaḍḍanīyadhammaṁ nissaṭṭhapariggahaṁ, yattha sāmikā",
  "atk-vin01a2:20_2": "anālayā honti, taṁ sabbaṁ ‘‘detha āharatha idha ākirathā’’ti vattuṁ vaṭṭati. Tathā",
  "atk-vin01a2:20_3": "hi aggaariyavaṁsiko āyasmā raṭṭhapālopi ‘‘chaḍḍanīyadhammaṁ kummāsaṁ idha me patte",
  "atk-vin01a2:20_4": "ākirā’’ti (ma. ni. 2.299) avaca. Tasmā yaṁ evarūpaṁ chaḍḍanīyadhammaṁ aññaṁ vā apariggahitaṁ",
  "atk-vin01a2:20_5": "vanamūlaphalabhesajjādikaṁ taṁ sabbaṁ yathāsukhaṁ āharāpetvā paribhuñjitabbaṁ, na",
  "atk-vin01a2:20_6": "kukkuccāyitabbaṁ. Hatthānanti bhikkhāggahaṇatthaṁ pattaṁ upanāmayato maṇibandhato",
  "atk-vin01a2:20_7": "pabhuti dvinnampi hatthānaṁ. Pādānanti nivāsanantato paṭṭhāya dvinnampi pādānaṁ.",
  "atk-vin01a2:20_8": "Sarassāti ‘‘sacetaṁ bhaginī’’ti vācaṁ nicchārayato sarassa ca. Nimittaṁ aggahesīti",
  "atk-vin01a2:20_9": "gihikāle sallakkhitapubbaṁ ākāraṁ aggahesi sañjāni sallakkhesi. Sudinno hi bhagavato",
  "atk-vin01a2:20_10": "dvādasame vasse pabbajito vīsatime vasse ñātikulaṁ piṇḍāya paviṭṭho sayaṁ pabbajjāya",
  "atk-vin01a2:20_11": "aṭṭhavassiko hutvā; tena naṁ sā ñātidāsī disvāva na sañjāni, nimittaṁ pana aggahesīti.",
  "atk-vin01a2:21_0": "Sudinnassa mātaraṁ etadavocāti atigarunā pabbajjūpagatena sāmiputtena saddhiṁ ‘‘tvaṁ",
  "atk-vin01a2:21_1": "nu kho me, bhante, ayyo sudinno’’tiādivacanaṁ vattuṁ avisahantī vegena gharaṁ pavisitvā",
  "atk-vin01a2:21_2": "sudinnassa mātaraṁ etaṁ avoca. Yaggheti ārocanatthe nipāto. Sace je saccanti ettha",
  "atk-vin01a2:21_3": "jeti ālapane nipāto. Evañhi tasmiṁ dese dāsijanaṁ ālapanti, tasmā ‘‘tvaṁ, bhoti dāsi,",
  "atk-vin01a2:21_4": "sace saccaṁ bhaṇasī’’ti evamettha attho daṭṭhabbo.",
  "atk-vin01a2:22_0": "32.Aññataraṁ kuṭṭamūlanti tasmiṁ kira dese dānapatīnaṁ gharesu sālā honti, āsanāni",
  "atk-vin01a2:22_1": "cettha paññattāni honti, upaṭṭhāpitaṁ udakakañjiyaṁ; tattha pabbajitā piṇḍāya caritvā",
  "atk-vin01a2:22_2": "nisīditvā bhuñjanti. Sace icchanti, dānapatīnampi santakaṁ gaṇhanti. Tasmā tampi",
  "atk-vin01a2:22_3": "aññatarassa kulassa īdisāya sālāya aññataraṁ kuṭṭamūlanti veditabbaṁ. Na hi pabbajitā",
  "atk-vin01a2:22_4": "kapaṇamanussā viya asāruppe ṭhāne nisīditvā bhuñjantīti.",
  "atk-vin01a2:23_0": "Atthi nāma tātāti ettha atthīti vijjamānatthe; nāmāti pucchanatthe maññanatthe ca",
  "atk-vin01a2:23_1": "nipāto. Idañhi vuttaṁ hoti – ‘‘atthi nu kho, tāta sudinna, amhākaṁ dhanaṁ, na mayaṁ",
  "atk-vin01a2:23_2": "niddhanāti vattabbā, yesaṁ no tvaṁ īdise ṭhāne nisīditvā ābhidosikaṁ kummāsaṁ paribhuñjissasi’’;",
  "atk-vin01a2:23_3": "tathā ‘‘atthi nu kho, tāta sudinna, amhākaṁ jīvitaṁ, na mayaṁ matāti vattabbā, yesaṁ",
  "atk-vin01a2:23_4": "no tvaṁ īdise ṭhāne nisīditvā ābhidosikaṁ kummāsaṁ paribhuñjissasi’’; tathā ‘‘atthi",
  "atk-vin01a2:23_5": "maññe, tāta sudinna, tava abbhantare sāsanaṁ nissāya paṭiladdho samaṇaguṇo, yaṁ tvaṁ",
  "atk-vin01a2:23_6": "subhojanarasasaṁvaḍḍhitopi imaṁ jigucchaneyyaṁ ābhidosikaṁ kummāsaṁ amatamiva nibbikāro",
  "atk-vin01a2:23_7": "paribhuñjissasī’’ti.",
  "atk-vin01a2:24_0": "So pana gahapati dukkhābhitunnatāya etamatthaṁ paripuṇṇaṁ katvā vattumasakkonto ‘‘atthi",
  "atk-vin01a2:24_1": "nāma, tāta sudinna, ābhidosikaṁ kummāsaṁ paribhuñjissasī’’ti ettakameva avoca. Akkharacintakā",
  "atk-vin01a2:24_2": "panettha imaṁ lakkhaṇaṁ vadanti – anokappanāmarisanatthavasena etaṁ atthināmasadde",
  "atk-vin01a2:24_3": "upapade ‘‘paribhuñjissasī’’ti anāgatavacanaṁ kataṁ. Tassāyamattho – atthi nāma…pe…",
  "atk-vin01a2:24_4": "paribhuñjissasi, idaṁ paccakkhampi ahaṁ na saddahāmi na marisayāmīti. Tatāyaṁ ābhidosikoti",
  "atk-vin01a2:24_5": "tato tava gehato ayaṁ ābhidosiko kummāso laddhoti attho. Tatoyantipi pāṭho. Tadāyantipi",
  "atk-vin01a2:24_6": "paṭhanti, taṁ na sundaraṁ. Yena sakapitu nivesananti yena sakassa pitu attano pitu",
  "atk-vin01a2:24_7": "nivesananti attho; thero pitari pemeneva subbaco hutvā agamāsi. Adhivāsesīti thero",
  "atk-vin01a2:24_8": "ukkaṭṭhapiṇḍapātikopi samāno ‘‘sace ekabhattampi na gahessāmi, ativiya nesaṁ domanassaṁ",
  "atk-vin01a2:24_9": "bhavissatī’’ti ñātīnaṁ anukampāya adhivāsesi.",
  "atk-vin01a2:25_0": "33.Opuñjāpetvāti upalimpāpetvā. Ekaṁ hiraññassāti ettha hiraññanti kahāpaṇo veditabbo.",
  "atk-vin01a2:25_1": "Purisoti nātidīgho nātirasso majjhimappamāṇo veditabbo. Tirokaraṇīyanti karaṇatthe",
  "atk-vin01a2:25_2": "bhummaṁ; sāṇipākārena parikkhipitvāti attho. Atha vā tiro karonti etenāti tirokaraṇīyaṁ,",
  "atk-vin01a2:25_3": "taṁ parikkhipitvā; samantato katvāti attho. Tena hīti yasmā ajja sudinno āgamissati",
  "atk-vin01a2:25_4": "tena kāraṇena. Hi iti padapūraṇamatte nipāto. Tenāti ayampi vā uyyojanatthe nipātoyeva.",
  "atk-vin01a2:26_0": "34.Pubbaṇhasamayanti ettha kiñcāpi pāḷiyaṁ kālārocanaṁ na vuttaṁ, atha kho ārociteyeva",
  "atk-vin01a2:26_1": "kāle agamāsīti veditabbo. Idaṁ te tātāti dve puñje dassento āha. Mātūti janettiyā.",
  "atk-vin01a2:26_2": "Mattikanti mātito āgataṁ; idaṁ te mātāmahiyā mātu imaṁ gehaṁ āgacchantiyā dinnadhananti",
  "atk-vin01a2:26_3": "attho. Itthikāya itthidhananti hīḷento āha . Itthikāya nāma itthiparibhogānaṁyeva",
  "atk-vin01a2:26_4": "nhānacuṇṇādīnaṁ atthāya laddhaṁ dhanaṁ kittakaṁ bhaveyya. Tassāpi tāva parimāṇaṁ",
  "atk-vin01a2:26_5": "passa. Atha vā idaṁ te tāta sudinna mātu dhanaṁ, tañca kho mattikaṁ, na mayā dinnaṁ,",
  "atk-vin01a2:26_6": "tava mātuyeva santakanti vuttaṁ hoti. Taṁ panetaṁ na kasiyā na vaṇijjāya sambhūtaṁ,",
  "atk-vin01a2:26_7": "apica kho itthikāya itthidhanaṁ. Yaṁ itthikāya ñātikulato sāmikakulaṁ gacchantiyā",
  "atk-vin01a2:26_8": "laddhabbaṁ nhānacuṇṇādīnaṁ atthāya itthidhanaṁ, taṁ tāva ettakanti evamettha attho daṭṭhabbo.",
  "atk-vin01a2:27_0": "Aññaṁ pettikaṁ aññaṁ pitāmahanti yaṁ pana te pitu ca pitāmahānañca santakaṁ, taṁ",
  "atk-vin01a2:27_1": "aññaṁyeva. Nihitañca payuttañca ativiya bahu; ettha ca pitāmahanti taddhitalopaṁ",
  "atk-vin01a2:27_2": "katvā veditabbaṁ. Petāmahanti vā pāṭho. Labbhā tāta sudinna hīnāyāvattitvāti tāta,",
  "atk-vin01a2:27_3": "sudinna, uttamaṁ ariyaddhajaṁ pabbajitaliṅgaṁ pahāya hīnāya gihibhāvāya āvattitvā",
  "atk-vin01a2:27_4": "labbhā bhogā bhuñjituṁ, nālabbhā bhuñjituṁ, na tvaṁ rājabhīto pabbajito, na iṇāyikehi",
  "atk-vin01a2:27_5": "palibuddho hutvāti. Tāta na ussahāmīti ettha pana tātāti vacanaṁ gehasitapemena āha,",
  "atk-vin01a2:27_6": "na samaṇatejena. Na ussahāmīti na sakkomi. Na visahāmīti nappahomi, na samatthomhi.",
  "atk-vin01a2:28_0": "‘‘Vadeyyāma kho taṁ gahapatī’’ti idaṁ pana vacanaṁ samaṇatejenāha. Nātikaḍḍheyyāsīti",
  "atk-vin01a2:28_1": "yaṁ te mayi pemaṁ patiṭṭhitaṁ, taṁ kodhavasena na atikaḍḍheyyāsi; sace na kujjheyyāsīti",
  "atk-vin01a2:28_2": "vuttaṁ hoti. Tato seṭṭhi ‘‘putto me saṅgahaṁ maññe kattukāmo’’ti udaggacitto āha",
  "atk-vin01a2:28_3": "– ‘‘vadehi tāta sudinnā’’ti. Tenahīti uyyojanatthe vibhattipatirūpako nipāto. Tatonidānanti",
  "atk-vin01a2:28_4": "taṁnidānaṁ taṁhetukanti paccattavacanassa to-ādeso veditabbo; samāse cassa lopābhāvo.",
  "atk-vin01a2:28_5": "Bhayaṁ vāti ‘‘kinti me bhoge neva rājāno hareyyu’’ntiādinā nayena vuttaṁ rājādibhayaṁ;",
  "atk-vin01a2:28_6": "cittutrāsoti attho. Chambhitattanti rājūhi vā corehi vā ‘‘dhanaṁ dehī’’ti kammakāraṇaṁ",
  "atk-vin01a2:28_7": "kāriyamānassa kāyiñjanaṁ kāyakampo hadayamaṁsacalanaṁ. Lomahaṁsoti uppanne bhaye",
  "atk-vin01a2:28_8": "lomānaṁ haṁsanaṁ uddhaggabhāvo. Ārakkhoti anto ca bahi ca rattiñca divā ca ārakkhaṇaṁ.",
  "atk-vin01a2:29_0": "35.Tena hi vadhūti seṭṭhi gahapati dhanaṁ dassetvā puttaṁ attanā gihibhāvatthāya",
  "atk-vin01a2:29_1": "palobhetuṁ asakkonto ‘‘mātugāmasadisaṁ dāni purisānaṁ bandhanaṁ natthī’’ti maññitvā",
  "atk-vin01a2:29_2": "tassa purāṇadutiyikaṁ āmantesi – ‘‘tena hi vadhū’’ti. Purāṇadutiyikanti purāṇaṁ dutiyikaṁ",
  "atk-vin01a2:29_3": "pubbe gihikāle dutiyikaṁ, gehasitasukhupabhogasahāyikaṁ bhūtapubbabhariyanti attho.",
  "atk-vin01a2:29_4": "Tena hīti yena kāraṇena mātugāmasadisaṁ bandhanaṁ natthi. Pādesu gahetvāti pāde gahetvā;",
  "atk-vin01a2:29_5": "upayogatthe bhummavacanaṁ, pādesu vā taṁ gahetvā. ‘‘Kīdisā nāma tā ayyaputta accharāyo’’ti",
  "atk-vin01a2:29_6": "kasmā evamāha? Tadā kira sambahule khattiyakumārepi brāhmaṇakumārepi seṭṭhiputtepi",
  "atk-vin01a2:29_7": "mahāsampattiyo pahāya pabbajante disvā pabbajjāguṇaṁ ajānantā kathaṁ samuṭṭhāpenti",
  "atk-vin01a2:29_8": "– ‘‘kasmā ete pabbajantī’’ti. Athaññe vadanti – ‘‘devaccharānaṁ devanāṭakānaṁ kāraṇā’’ti.",
  "atk-vin01a2:29_9": "Sā kathā vitthārikā ahosi. Taṁ gahetvā ayaṁ evamāhāti. Thero taṁ paṭikkhipanto na",
  "atk-vin01a2:29_10": "kho ahaṁ bhaginīti āha. Samudācaratīti voharati vadeti. Tattheva mucchitā papatāti",
  "atk-vin01a2:29_11": "naṁ bhaginivādena samudācarantaṁ disvā ‘‘anatthiko dāni mayā ayaṁ yo maṁ pajāpatiṁ",
  "atk-vin01a2:29_12": "samānaṁ attanā saddhiṁ ekamātukucchiyā sayitadārikaṁ viya maññatī’’ti samuppannabalavasokā",
  "atk-vin01a2:29_13": "hutvā tasmiṁyeva padese mucchitā papatā; patitāti attho.",
  "atk-vin01a2:30_0": "Mā no viheṭhayitthāti mā amhe dhanaṁ dassetvā mātugāmañca uyyojetvā viheṭhayittha;",
  "atk-vin01a2:30_1": "vihesā hesā pabbajitānanti. Tena hi tāta sudinna bījakampi dehīti ettha tena hīti",
  "atk-vin01a2:30_2": "abhiratiyaṁ uyyojeti. Sace tvaṁ abhirato brahmacariyaṁ carasi, caritvā ākāse nisīditvā",
  "atk-vin01a2:30_3": "parinibbāyitā hohi, amhākaṁ pana kulavaṁsabījakaṁ ekaṁ puttaṁ dehi. Mā no aputtakaṁ",
  "atk-vin01a2:30_4": "sāpateyyaṁ licchavayo atiharāpesunti mayañhi licchavīnaṁ gaṇarājūnaṁ rajje vasāma,",
  "atk-vin01a2:30_5": "te te pituno accayena imaṁ sāpateyyaṁ evaṁ mahantaṁ amhākaṁ vibhavaṁ aputtakaṁ kuladhanarakkhakena",
  "atk-vin01a2:30_6": "puttena virahitaṁ attano rājantepuraṁ atiharāpeyyunti, taṁ te mā atiharāpesuṁ, mā atiharāpentūti.",
  "atk-vin01a2:31_0": "Etaṁ kho me, amma, sakkā kātunti kasmā evamāha? So kira cintesi – ‘‘etesaṁ sāpateyyassa",
  "atk-vin01a2:31_1": "ahameva sāmī, añño natthi. Te maṁ sāpateyyarakkhaṇatthāya niccaṁ anubandhissanti;",
  "atk-vin01a2:31_2": "tenāhaṁ na lacchāmi appossukko samaṇadhammaṁ kātuṁ, puttakaṁ pana labhitvā oramissanti,",
  "atk-vin01a2:31_3": "tato ahaṁ yathāsukhaṁ samaṇadhammaṁ karissāmī’’ti imaṁ nayaṁ passanto evamāhāti.",
  "atk-vin01a2:32_0": "36.Pupphanti utukāle uppannalohitassa nāmaṁ. Mātugāmassa hi utukāle gabbhapatiṭṭhānaṭṭhāne",
  "atk-vin01a2:32_1": "lohitavaṇṇā piḷakā saṇṭhahitvā satta divasāni vaḍḍhitvā bhijjanti, tato lohitaṁ paggharati,",
  "atk-vin01a2:32_2": "tassetaṁ nāmaṁ ‘‘puppha’’nti. Taṁ pana yāva balavaṁ hoti bahu paggharati, tāva dinnāpi",
  "atk-vin01a2:32_3": "paṭisandhi na tiṭṭhati, doseneva saddhiṁ paggharati; dose pana paggharite suddhe",
  "atk-vin01a2:32_4": "vatthumhi dinnā paṭisandhi khippaṁ patiṭṭhāti. Pupphaṁsā uppajjīti pupphaṁ assā uppajji;",
  "atk-vin01a2:32_5": "akāralopena sandhi purāṇadutiyikāya bāhāyaṁ gahetvāti purāṇadutiyikāya yā bāhā, tatra",
  "atk-vin01a2:32_6": "naṁ gahetvāti attho.",
  "atk-vin01a2:33_0": "Apaññatte sikkhāpadeti paṭhamapārājikasikkhāpade aṭṭhapite. Bhagavato kira paṭhamabodhiyaṁ",
  "atk-vin01a2:33_1": "vīsati vassāni bhikkhū cittaṁ ārādhayiṁsu, na evarūpaṁ ajjhācāramakaṁsu. Taṁ sandhāyeva",
  "atk-vin01a2:33_2": "idaṁ suttamāha – ‘‘ārādhayiṁsu vata me, bhikkhave, bhikkhū ekaṁ samayaṁ citta’’nti",
  "atk-vin01a2:33_3": "(ma. ni. 1.225). Atha bhagavā ajjhācāraṁ apassanto pārājikaṁ vā saṅghādisesaṁ vā",
  "atk-vin01a2:33_4": "na paññapesi. Tasmiṁ tasmiṁ pana vatthusmiṁ avasese pañca khuddakāpattikkhandhe eva",
  "atk-vin01a2:33_5": "paññapesi. Tena vuttaṁ – ‘‘apaññatte sikkhāpade’’ti.",
  "atk-vin01a2:34_0": "Anādīnavadassoti yaṁ bhagavā idāni sikkhāpadaṁ paññapento ādīnavaṁ dassessati, taṁ",
  "atk-vin01a2:34_1": "apassanto anavajjasaññī hutvā. Sace hi ‘‘ayaṁ idaṁ na karaṇīyanti vā mūlacchejjāya",
  "atk-vin01a2:34_2": "vā saṁvattatī’’ti jāneyya, saddhāpabbajito kulaputto tatonidānaṁ jīvitakkhayaṁ pāpuṇantopi",
  "atk-vin01a2:34_3": "na kareyya. Ettha pana ādīnavaṁ apassanto niddosasaññī ahosi. Tena vuttaṁ – ‘‘anādīnavadasso’’ti.",
  "atk-vin01a2:34_4": "Purāṇadutiyikāyāti bhummavacanaṁ. Abhiviññāpesīti pavattesi; pavattanāpi hi kāyaviññatticopanato",
  "atk-vin01a2:34_5": "‘‘viññāpanā’’ti vuccati. Tikkhattuṁ abhiviññāpanañcesa gabbhasaṇṭhānasanniṭṭhānatthamakāsīti veditabbo.",
  "atk-vin01a2:35_0": "Sā tena gabbhaṁ gaṇhīti sā ca teneva ajjhācārena gabbhaṁ gaṇhi, na aññathā. Kiṁ pana",
  "atk-vin01a2:35_1": "aññathāpi gabbhaggahaṇaṁ hotīti ? Hoti. Kathaṁ? Kāyasaṁsaggena , coḷaggahaṇena, asucipānena,",
  "atk-vin01a2:35_2": "nābhiparāmasanena, rūpadassanena, saddena, gandhena. Itthiyo hi ekaccā utusamaye",
  "atk-vin01a2:35_3": "chandarāgarattā purisānaṁ hatthaggāha-veṇiggāha-aṅgapaccaṅgaparāmasanaṁ sādiyantiyopi",
  "atk-vin01a2:35_4": "gabbhaṁ gaṇhanti. Evaṁ kāyasaṁsaggena gabbhaggahaṇaṁ hoti.",
  "atk-vin01a2:36_0": "Udāyittherassa pana purāṇadutiyikā bhikkhunī taṁ asuciṁ ekadesaṁ mukhena aggahesi,",
  "atk-vin01a2:36_1": "ekadesaṁ coḷakeneva saddhiṁ aṅgajāte pakkhipi. Sā tena gabbhaṁ gaṇhi. Evaṁ coḷaggahaṇena",
  "atk-vin01a2:36_2": "gabbhaggahaṇaṁ hoti.",
  "atk-vin01a2:37": "Migasiṅgatāpasassa mātā migī utusamaye tāpasassa passāvaṭṭhānaṁ āgantvā sasambhavaṁ passāvaṁ pivi. Sā tena gabbhaṁ gaṇhitvā migasiṅgaṁ vijāyi. Evaṁ asucipānena gabbhaggahaṇaṁ hoti.",
  "atk-vin01a2:38_0": "Sāmassa pana bodhisattassa mātāpitūnaṁ cakkhuparihāniṁ ñatvā sakko puttaṁ dātukāmo",
  "atk-vin01a2:38_1": "dukūlapaṇḍitaṁ āha – ‘‘vaṭṭati tumhākaṁ methunadhammo’’ti? ‘‘Anatthikā mayaṁ etena,",
  "atk-vin01a2:38_2": "isipabbajjaṁ pabbajitāmhā’’ti. ‘‘Tena hi imissā utusamaye aṅguṭṭhena nābhiṁ parāmaseyyāthā’’ti.",
  "atk-vin01a2:38_3": "So tathā akāsi. Sā tena gabbhaṁ gaṇhitvā sāmaṁ tāpasadārakaṁ vijāyi. Evaṁ nābhiparāmasanena",
  "atk-vin01a2:38_4": "gabbhaggahaṇaṁ hoti. Eteneva nayena maṇḍabyassa ca caṇḍapajjotassa ca vatthu veditabbaṁ.",
  "atk-vin01a2:39_0": "Kathaṁ rūpadassanena hoti? Idhekaccā itthī utusamaye purisasaṁsaggaṁ alabhamānā chandarāgavasena",
  "atk-vin01a2:39_1": "antogehagatāva purisaṁ upanijjhāyati rājorodhā viya, sā tena gabbhaṁ gaṇhāti. Evaṁ",
  "atk-vin01a2:39_2": "rūpadassanena gabbhaggahaṇaṁ hoti.",
  "atk-vin01a2:40_0": "Balākāsu pana puriso nāma natthi, tā utusamaye meghasaddaṁ sutvā gabbhaṁ gaṇhanti.",
  "atk-vin01a2:40_1": "Kukkuṭiyopi kadāci ekassa kukkuṭassa saddaṁ sutvā bahukāpi gabbhaṁ gaṇhanti. Tathā",
  "atk-vin01a2:40_2": "gāvī usabhassa. Evaṁ saddena gabbhaggahaṇaṁ hoti.",
  "atk-vin01a2:41": "Gāvī eva ca kadāci usabhagandhena gabbhaṁ gaṇhanti. Evaṁ gandhena gabbhaggahaṇaṁ hoti.",
  "atk-vin01a2:42_0": "Idha panāyaṁ ajjhācārena gabbhaṁ gaṇhi. Yaṁ sandhāya vuttaṁ – ‘‘mātāpitaro ca sannipatitā",
  "atk-vin01a2:42_1": "honti, mātā ca utunī hoti, gandhabbo ca paccupaṭṭhito hoti, evaṁ tiṇṇaṁ sannipātā",
  "atk-vin01a2:42_2": "gabbhassāvakkanti hotī’’ti (ma. ni. 1.408).",
  "atk-vin01a2:43_0": "Bhummādevā saddamanussāvesunti yasmā natthi loke raho nāma pāpakammaṁ pakubbato.",
  "atk-vin01a2:43_1": "Sabbapaṭhamaṁ hissa taṁ pāpaṁ attanā jānāti, tato ārakkhadevatā, athaññāpi paracittaviduniyo",
  "atk-vin01a2:43_2": "devatā. Tasmāssa paracittavidū sakalavanasaṇḍanissitā bhummā devā taṁ ajjhācāraṁ",
  "atk-vin01a2:43_3": "disvā saddaṁ anussāvesuṁ. Yathā aññepi devā suṇanti, tathā nicchāresuṁ. Kinti ? Nirabbudo",
  "atk-vin01a2:43_4": "vata, bho…pe… ādīnavo uppāditoti. Tassattho verañjakaṇḍe vuttanayeneva veditabbo.",
  "atk-vin01a2:44_0": "Bhummānaṁ devānaṁ saddaṁ sutvā cātumahārājikāti ettha pana bhummānaṁ devānaṁ saddaṁ",
  "atk-vin01a2:44_1": "ākāsaṭṭhadevatā assosuṁ; ākāsaṭṭhānaṁ cātumahārājikāti ayamanukkamo veditabbo. Brahmakāyikāti",
  "atk-vin01a2:44_2": "asaññasatte ca arūpāvacare ca ṭhapetvā sabbepi brahmāno assosuṁ; sutvā ca saddamanussāvesunti",
  "atk-vin01a2:44_3": "veditabbo. Itiha tena khaṇenāti evaṁ tena sudinnassa ajjhācārakkhaṇena. Tena muhuttenāti",
  "atk-vin01a2:44_4": "ajjhācāramuhutteneva. Yāva brahmalokāti yāva akaniṭṭhabrahmalokā. Abbhuggacchīti",
  "atk-vin01a2:44_5": "abhiuggacchi abbhuṭṭhāsi ekakolāhalamahosīti.",
  "atk-vin01a2:45_0": "Puttaṁ vijāyīti suvaṇṇabimbasadisaṁ pacchimabhavikasattaṁ janesi. Bījakoti nāmamakaṁsūti",
  "atk-vin01a2:45_1": "na aññaṁ nāmaṁ kātumadaṁsu, ‘‘bījakampi dehī’’ti mātāmahiyā vuttabhāvassa pākaṭattā",
  "atk-vin01a2:45_2": "‘‘bījako tvevassa nāmaṁ hotū’’ti ‘‘bījako’’ti nāmamakaṁsu. Puttassa pana nāmavaseneva",
  "atk-vin01a2:45_3": "ca mātāpitūnampissa nāmamakaṁsu. Te aparena samayenāti bījakañca bījakamātarañca",
  "atk-vin01a2:45_4": "sandhāya vuttaṁ. Bījakassa kira sattaṭṭhavassakāle tassa mātā bhikkhunīsu so ca bhikkhūsu",
  "atk-vin01a2:45_5": "pabbajitvā kalyāṇamitte upanissāya arahatte patiṭṭhahiṁsu. Tena vuttaṁ – ‘‘ubho agārasmā",
  "atk-vin01a2:45_6": "anagāriyaṁ pabbajitvā arahattaṁ sacchākaṁsū’’ti.",
  "atk-vin01a2:46_0": "37. Evaṁ mātāputtānaṁ pabbajjā saphalā ahosi. Pitā pana vippaṭisārābhibhūto vihāsi.",
  "atk-vin01a2:46_1": "Tena vuttaṁ – ‘‘atha kho āyasmato sudinnassaahudeva kukkucca’’ntiādi. Tattha ahudevāti",
  "atk-vin01a2:46_2": "ahu eva, dakāro padasandhikaro. Ahosiyevāti attho. Kukkuccanti ajjhācārahetuko pacchānutāpo.",
  "atk-vin01a2:46_3": "Vippaṭisārotipi tasseva nāmaṁ. So hi viññūhi akattabbatāya kucchitakiriyabhāvato",
  "atk-vin01a2:46_4": "kukkuccaṁ. Kataṁ ajjhācāraṁ nivattetuṁ asamatthatāya taṁ paṭicca virūpaṁ saraṇabhāvato",
  "atk-vin01a2:46_5": "vippaṭisāroti vuccati. Alābhā vata meti mayhaṁ vata alābhā; ye jhānādīnaṁ guṇānaṁ",
  "atk-vin01a2:46_6": "alābhā nāma, te mayhaṁ, na aññassāti adhippāyo. Na vata me lābhāti yepi me paṭiladdhā",
  "atk-vin01a2:46_7": "pabbajjasaraṇagamanasikkhāsamādānaguṇā, tepi neva mayhaṁ lābhā ajjhācāramalīnattā.",
  "atk-vin01a2:46_8": "Dulladdhaṁ vata meti idaṁ sāsanaṁ laddhampi me dulladdhaṁ. Na vata me suladdhanti",
  "atk-vin01a2:46_9": "yathā aññesaṁ kulaputtānaṁ, evaṁ na vata me suladdhaṁ. Kasmā? Yamahaṁ evaṁ svākkhātedhammavinaye…pe…",
  "atk-vin01a2:46_10": "brahmacariyaṁ caritunti. Brahmacariyanti sikkhattayasaṅgahitaṁ maggabrahmacariyaṁ.",
  "atk-vin01a2:46_11": "Kiso ahosīti khādituṁ vā bhuñjituṁ vā asakkonto tanuko ahosi appamaṁsalohito . Uppaṇḍuppaṇḍukajātoti",
  "atk-vin01a2:46_12": "sañjātuppaṇḍuppaṇḍukabhāvo paṇḍupalāsappaṭibhāgo. Dhamanisanthatagattoti pariyādinnamaṁsalohitattā",
  "atk-vin01a2:46_13": "sirājāleneva santharitagatto. Antomanoti anusocanavasena abbhantareyeva ṭhitacitto.",
  "atk-vin01a2:46_14": "Hadayavatthuṁ nissāya pavattanavasena pana sabbepi antomanāyeva. Līnamanoti uddese",
  "atk-vin01a2:46_15": "paripucchāya kammaṭṭhāne adhisīle adhicitte adhipaññāya vattapaṭipattipūraṇe ca nikkhittadhuro",
  "atk-vin01a2:46_16": "avipphāriko aññadatthu kosajjavaseneva līno saṅkucito mano assāti līnamano. Dukkhīti",
  "atk-vin01a2:46_17": "cetodukkhena dukkhī. Dummanoti dosena duṭṭhamano, virūpamano vā domanassābhibhūtatāya.",
  "atk-vin01a2:46_18": "Pajjhāyīti vippaṭisāravasena vahacchinno viya gadrabho taṁ taṁ cintayi.",
  "atk-vin01a2:47_0": "38.Sahāyakā bhikkhūti taṁ evaṁbhūtaṁ gaṇasaṅgaṇikāpapañcena vītināmentaṁ disvā yassa",
  "atk-vin01a2:47_1": "vissāsikā kathāphāsukā bhikkhū te naṁ etadavocuṁ. Pīṇindriyoti pasādapatiṭṭhānokāsassa",
  "atk-vin01a2:47_2": "sampuṇṇattā paripuṇṇacakkhuādiindriyo. So dāni tvanti ettha dānīti nipāto, so pana",
  "atk-vin01a2:47_3": "tvanti vuttaṁ hoti. Kaccino tvanti kacci nu tvaṁ . Anabhiratoti ukkaṇṭhito; gihibhāvaṁ",
  "atk-vin01a2:47_4": "patthayamānoti attho. Tasmā tameva anabhiratiṁ paṭikkhipanto āha – ‘‘na kho ahaṁ,",
  "atk-vin01a2:47_5": "āvuso, anabhirato’’ti. Adhikusalānaṁ pana dhammānaṁ bhāvanāya abhiratova ahanti .",
  "atk-vin01a2:47_6": "Atthi me pāpakammaṁ katanti mayā kataṁ ekaṁ pāpakammaṁ atthi upalabbhati saṁvijjati,",
  "atk-vin01a2:47_7": "niccakālaṁ abhimukhaṁ viya me tiṭṭhati. Atha naṁ pakāsento ‘‘purāṇadutiyikāyā’’tiādimāha.",
  "atk-vin01a2:48_0": "Alañhi te, āvuso sudinna, kukkuccāyāti āvuso sudinna, tuyhetaṁ pāpakammaṁ alaṁ samatthaṁ",
  "atk-vin01a2:48_1": "kukkuccāya; paṭibalaṁ kukkuccaṁ uppādetunti vuttaṁ hoti. Yaṁ tvanti ādimhi yena pāpena",
  "atk-vin01a2:48_2": "tvaṁ na sakkhissasi brahmacariyaṁ carituṁ, taṁ te pāpaṁ alaṁ kukkuccāyāti evaṁ sambandho",
  "atk-vin01a2:48_3": "veditabbo. Atha naṁ anusāsantā ‘‘nanu āvuso bhagavatā’’tiādimāhaṁsu. Tattha nanūti",
  "atk-vin01a2:48_4": "anumatiggahaṇatthe nipāto. Anekapariyāyenāti anekakāraṇena. Virāgāyāti virāgatthāya.",
  "atk-vin01a2:48_5": "No sarāgāyāti no rāgena rajjanatthāya. Bhagavatā hi ‘‘imaṁ me dhammaṁ sutvā sattā",
  "atk-vin01a2:48_6": "sabbabhavabhogesu virajjissanti, no rajjissantī’’ etadatthāya dhammo desitoti adhippāyo.",
  "atk-vin01a2:48_7": "Esa nayo sabbapadesu. Idaṁ panettha pariyāyavacanamattaṁ. Visaṁyogāyāti kilesehi",
  "atk-vin01a2:48_8": "visaṁyujjanatthāya. No saṁyogāyāti na saṁyujjanatthāya. Anupādānāyāti aggahaṇatthāya.",
  "atk-vin01a2:48_9": "Nosaupādānāyāti na saṅgahaṇatthāya.",
  "atk-vin01a2:49_0": "Tatthanāma tvanti tasmiṁ nāma tvaṁ. Sarāgāya cetessasīti saha rāgena vattamānāya",
  "atk-vin01a2:49_1": "methunadhammāya cetessasi kappessasi pakappessasi; etadatthaṁ vāyamissasīti attho.",
  "atk-vin01a2:49_2": "Esa nayo sabbattha. Puna rāgavirāgādīni nava padāni nibbattitalokuttaranibbānameva",
  "atk-vin01a2:49_3": "sandhāya vuttāni. Tasmā rāgavirāgāyāti vā madanimmadanāyāti vā vuttepi ‘‘nibbānatthāyā’’ti",
  "atk-vin01a2:49_4": "evameva attho daṭṭhabbo. Nibbānañhi yasmā taṁ āgamma ārabbha paṭicca rāgo virajjati",
  "atk-vin01a2:49_5": "na hoti, tasmā rāgavirāgoti vuccati. Yasmā pana taṁ āgamma mānamada-purisamadādayo",
  "atk-vin01a2:49_6": "madā nimmadā amadā honti vinassanti, tasmā madanimmadananti vuccati. Yasmā ca taṁ",
  "atk-vin01a2:49_7": "āgamma sabbāpi kāmapipāsā vinayaṁ abbhatthaṁ yāti, tasmā pipāsavinayoti vuccati.",
  "atk-vin01a2:49_8": "Yasmā pana taṁ āgamma pañca kāmaguṇālayā samugghātaṁ gacchanti, tasmā ālayasamugghātoti",
  "atk-vin01a2:49_9": "vuccati. Yasmā ca taṁ āgamma tebhūmakavaṭṭaṁ upacchijjati, tasmā vaṭṭupacchedoti",
  "atk-vin01a2:49_10": "vuccati. Yasmā pana taṁ āgamma sabbaso taṇhā khayaṁ gacchati virajjati nirujjhati",
  "atk-vin01a2:49_11": "ca, tasmā taṇhakkhayo virāgo nirodhoti vuccati. Yasmā panetaṁ catasso yoniyo, pañca",
  "atk-vin01a2:49_12": "gatiyo, satta viññāṇaṭṭhitiyo, nava ca sattāvāse, aparāparabhāvāya vinanato ābandhanato",
  "atk-vin01a2:49_13": "saṁsibbanato vānanti laddhavohārāya taṇhāya nikkhantaṁ nissaṭaṁ visaṁyuttaṁ, tasmā",
  "atk-vin01a2:49_14": "nibbānanti vuccatīti.",
  "atk-vin01a2:50_0": "Kāmānaṁ pahānaṁ akkhātanti vatthukāmānaṁ, kilesakāmānañca pahānaṁ vuttaṁ. Kāmasaññānaṁ",
  "atk-vin01a2:50_1": "pariññāti sabbāsampi kāmasaññānaṁ ñātatīraṇapahānavasena tividhā pariññā akkhātā.",
  "atk-vin01a2:50_2": "Kāmapipāsānanti kāmesu pātabyatānaṁ kāme vā pātumicchānaṁ. Kāmavitakkānanti kāmupasañhitānaṁvitakkānaṁ.",
  "atk-vin01a2:50_3": "Kāmapariḷāhānanti pañcakāmaguṇikarāgavasena uppannapariḷāhānaṁ antodāhānaṁ. Imesu",
  "atk-vin01a2:50_4": "pañcasu ṭhānesu kilesakkhayakaro lokuttaramaggova kathito. Sabbapaṭhamesu pana tīsu",
  "atk-vin01a2:50_5": "ṭhānesu lokiyalokuttaramissako maggo kathitoti veditabbo.",
  "atk-vin01a2:51_0": "Netaṁ āvusoti na etaṁ āvuso, tava pāpakammaṁ appasannānañca pasādāya evarūpānaṁ pasādatthāya",
  "atk-vin01a2:51_1": "na hoti. Atha khvetanti atha kho etaṁ. Atha kho tantipi pāṭho. Aññathattāyāti pasādaññathābhāvāya",
  "atk-vin01a2:51_2": "vippaṭisārāya hoti. Ye maggena anāgatasaddhā, tesaṁ vippaṭisāraṁ karoti – ‘‘īdisepi",
  "atk-vin01a2:51_3": "nāma dhammavinaye mayaṁ pasannā, yatthevaṁ duppaṭipannā bhikkhū’’ti. Ye pana maggenāgatasaddhā,",
  "atk-vin01a2:51_4": "tesaṁ sineru viya vātehi acalo pasādo īdisehi vatthūhi ito vā dāruṇatarehi. Tena",
  "atk-vin01a2:51_5": "vuttaṁ – ‘‘ekaccānaṁ aññathattāyā’’ti.",
  "atk-vin01a2:52_0": "39.Bhagavato etamatthaṁ ārocesunti bhagavato etaṁ atthaṁ ācikkhiṁsu paṭivedayiṁsu.",
  "atk-vin01a2:52_1": "Ārocayamānā ca neva piyakamyatāya na bhedapurekkhāratāya , na tassāyasmato avaṇṇapakāsanatthāya,",
  "atk-vin01a2:52_2": "na kalisāsanāropanatthāya, nāpi ‘‘idaṁ sutvā bhagavā imassa sāsane patiṭṭhaṁ na dassati,",
  "atk-vin01a2:52_3": "nikkaḍḍhāpessati na’’nti maññamānā ārocesuṁ. Atha kho ‘‘imaṁ sāsane uppannaṁ abbudaṁ",
  "atk-vin01a2:52_4": "ñatvā bhagavā sikkhāpadaṁ paññapessati, velaṁ mariyādaṁ āṇaṁ ṭhapessatī’’ti ārocesuṁ.",
  "atk-vin01a2:53_0": "Etasmiṁ nidāne etasmiṁ pakaraṇeti ettha sudinnassa ajjhācāravītikkamo sikkhāpadapaññattiyā",
  "atk-vin01a2:53_1": "kāraṇattā nidānañceva pakaraṇañcāti vuttoti veditabbo. Kāraṇañhi yasmā nideti attano",
  "atk-vin01a2:53_2": "phalaṁ ‘‘gaṇhātha na’’nti dassentaṁ viya appeti, pakaroti ca naṁ kattuṁ ārabhati,",
  "atk-vin01a2:53_3": "karotiyeva vā; tasmā nidānañceva pakaraṇañcāti vuccati. Vigarahi buddho bhagavāti",
  "atk-vin01a2:53_4": "buddho bhagavā vigarahi nindi; yathā taṁ vaṇṇāvaṇṇārahānaṁ vaṇṇañca avaṇṇañca bhaṇantesu",
  "atk-vin01a2:53_5": "aggapuggalo. Na hi bhagavato sīlavītikkamakaraṁ puggalaṁ disvā ‘‘ayaṁ jātiyā vā gottena",
  "atk-vin01a2:53_6": "vā kolaputtiyena vā ganthena vā dhutaṅgena vā ñāto yasassī īdisaṁ puggalaṁ rakkhituṁ",
  "atk-vin01a2:53_7": "vaṭṭatī’’ti cittaṁ uppajjati, nāpi pesalaṁ guṇavantaṁ disvā tassa guṇaṁ paṭicchādetuṁ",
  "atk-vin01a2:53_8": "cittaṁ uppajjati. Atha kho garahitabbaṁ garahati eva, pasaṁsitabbañca pasaṁsati eva,",
  "atk-vin01a2:53_9": "ayañca garahitabbo; tasmā taṁ tādilakkhaṇe ṭhito avikampamānena cittena vigarahi",
  "atk-vin01a2:53_10": "buddho bhagavā ‘‘ananucchavika’’ntiādīhi vacanehi.",
  "atk-vin01a2:54_0": "Tatthāyaṁ atthavaṇṇanā – yadidaṁ tayā, moghapurisa, tucchamanussa kammaṁ kataṁ, taṁ",
  "atk-vin01a2:54_1": "samaṇakaraṇānaṁ dhammānaṁ maggaphalanibbānasāsanānaṁ vā na anucchavikaṁ, tesaṁ chaviṁ",
  "atk-vin01a2:54_2": "chāyaṁ sundarabhāvaṁ na anveti nānugacchati, atha kho ārakāva tehi dhammehi. Ananucchavikattā",
  "atk-vin01a2:54_3": "eva ca ananulomikaṁ, tesaṁ na anulometi; atha kho vilomaṁ paccanīkabhāve ṭhitaṁ.",
  "atk-vin01a2:54_4": "Ananulomikattā eva ca appatirūpaṁ, patirūpaṁ sadisaṁ paṭibhāgaṁ na hoti, atha kho",
  "atk-vin01a2:54_5": "asadisaṁ appaṭibhāgameva. Appatirūpattā eva ca assāmaṇakaṁ, samaṇānaṁ kammaṁ na hoti.",
  "atk-vin01a2:54_6": "Assāmaṇakattā akappiyaṁ. Yañhi samaṇakammaṁ na hoti, taṁ tesaṁ na kappati. Akappiyattā",
  "atk-vin01a2:54_7": "akaraṇīyaṁ. Na hi samaṇā yaṁ na kappati, taṁ karonti. Tañcetaṁ tayā kataṁ, tasmā",
  "atk-vin01a2:54_8": "ananucchavikaṁ te, moghapurisa, kataṁ…pe… akaraṇīyanti. Kathañhi nāmāti kena nāma",
  "atk-vin01a2:54_9": "kāraṇena, kiṁ nāma kāraṇaṁ passantoti vuttaṁ hoti. Tato kāraṇābhāvaṁ dassento parato",
  "atk-vin01a2:54_10": "‘‘nanu mayā moghapurisā’’tiādimāha. Taṁ sabbaṁ vuttatthameva.",
  "atk-vin01a2:55_0": "Idāni yasmā yaṁ tena pāpakammaṁ kataṁ, taṁ vipaccamānaṁ ativiya dukkhavipākaṁ hoti,",
  "atk-vin01a2:55_1": "tasmāssa taṁ vipākaṁ dassetuṁ katāparādhaṁ viya puttaṁ anukampakā mātāpitaro dayālukena",
  "atk-vin01a2:55_2": "cittena sudinnaṁ paribhāsanto ‘‘varaṁ te moghapurisā’’tiādimāha. Tattha āsu sīghaṁ",
  "atk-vin01a2:55_3": "etassa visaṁ āgacchatīti āsīviso. Ghoraṁ caṇḍamassa visanti ghoraviso, tassa āsīvisassa",
  "atk-vin01a2:55_4": "ghoravisassa. ‘‘Pakkhitta’’nti etassa ‘‘vara’’nti iminā sambandho . Īdisassa āsīvisassa",
  "atk-vin01a2:55_5": "ghoravisassa mukhe aṅgajātaṁ varaṁ pakkhittaṁ; sace pakkhittaṁ bhaveyya, varaṁ siyā;",
  "atk-vin01a2:55_6": "sundaraṁ sādhu suṭṭhu siyāti attho. Na tvevāti na tu eva varaṁ na sundarameva na",
  "atk-vin01a2:55_7": "sādhumeva na suṭṭhumeva. Esa nayo sabbattha. Kaṇhasappassāti kāḷasappassa. Aṅgārakāsuyāti",
  "atk-vin01a2:55_8": "aṅgārapuṇṇakūpe, aṅgārarāsimhi vā. Ādittāyāti padittāya gahitaaggivaṇṇāya. Sampajjalitāyāti",
  "atk-vin01a2:55_9": "samantato pajjalitāya acciyo muccantiyā. Sajotibhūtāyāti sappabhāya. Samantato uṭṭhitāhi",
  "atk-vin01a2:55_10": "jālāhi ekappabhāsamudayabhūtāyāti vuttaṁ hoti.",
  "atk-vin01a2:56_0": "Taṁ kissa hetūti yaṁ mayā vuttaṁ ‘‘vara’’nti taṁ kissa hetu, katarena kāraṇenāti",
  "atk-vin01a2:56_1": "ce? Maraṇaṁ vā nigaccheyyāti yo tattha aṅgajātaṁ pakkhipeyya, so maraṇaṁ vā nigaccheyya",
  "atk-vin01a2:56_2": "maraṇamattaṁ vā dukkhaṁ. Itonidānañca kho…pe… upapajjeyyāti yaṁ idaṁ mātugāmassa",
  "atk-vin01a2:56_3": "aṅgajāte aṅgajātapakkhipanaṁ, itonidānaṁ tassa kārako puggalo nirayaṁ upapajjeyya;",
  "atk-vin01a2:56_4": "evaṁ kammassa mahāsāvajjataṁ passanto taṁ garahi, na tassa dukkhāgamaṁ icchamāno.",
  "atk-vin01a2:56_5": "Tattha nāma tvanti tasmiṁ nāma evarūpe kamme evaṁ mahāsāvajje samānepi tvaṁ. Yaṁ",
  "atk-vin01a2:56_6": "tvanti ettha yanti hīḷanatthe nipāto. Tvanti taṁ-saddassa vevacanaṁ; dvīhipi yaṁ",
  "atk-vin01a2:56_7": "vā taṁ vā hīḷitamavaññātanti vuttaṁ hoti. Asaddhammanti asataṁ nīcajanānaṁ dhammaṁ;",
  "atk-vin01a2:56_8": "tehi sevitabbanti attho. Gāmadhammanti gāmānaṁ dhammaṁ; gāmavāsikamanussānaṁ dhammanti",
  "atk-vin01a2:56_9": "vuttaṁ hoti. Vasaladhammanti pāpadhamme vasanti paggharantīti vasalā, tesaṁ vasalānaṁ",
  "atk-vin01a2:56_10": "hīnapurisānaṁ dhammaṁ, vasalaṁ vā kilesapaggharaṇakaṁ dhammaṁ. Duṭṭhullanti duṭṭhu",
  "atk-vin01a2:56_11": "ca kilesadūsitaṁ thūlañca asukhumaṁ, anipuṇanti vuttaṁ hoti. Odakantikanti udakakiccaṁ",
  "atk-vin01a2:56_12": "antikaṁ avasānaṁ assāti odakantiko, taṁ odakantikaṁ. Rahassanti rahobhavaṁ, paṭicchanne",
  "atk-vin01a2:56_13": "okāse uppajjanakaṁ. Ayañhi dhammo jigucchanīyattā na sakkā āvi aññesaṁ dassanavisaye",
  "atk-vin01a2:56_14": "kātuṁ, tena vuttaṁ – ‘‘rahassa’’nti. Dvayaṁdvayasamāpattinti dvīhi dvīhi samāpajjitabbaṁ,",
  "atk-vin01a2:56_15": "dvayaṁ dvayaṁ samāpattintipi pāṭho. Dayaṁ dayaṁ samāpattintipi paṭhanti, taṁ na sundaraṁ.",
  "atk-vin01a2:56_16": "Samāpajjissasīti etaṁ ‘‘tattha nāma tva’’nti ettha vuttanāmasaddena yojetabbaṁ ‘‘samāpajjissasi nāmā’’ti.",
  "atk-vin01a2:57_0": "Bahūnaṁkho…pe… ādikattā pubbaṅgamoti sāsanaṁ sandhāya vadati. Imasmiṁ sāsane tvaṁ",
  "atk-vin01a2:57_1": "bahūnaṁ puggalānaṁ akusalānaṁ dhammānaṁ ādikattā, sabbapaṭhamaṁ karaṇato; pubbaṅgamo",
  "atk-vin01a2:57_2": "sabbapaṭhamaṁ etaṁ maggaṁ paṭipannattā; dvāraṁdado, upāyadassakoti vuttaṁ hoti. Imañhi",
  "atk-vin01a2:57_3": "lesaṁ laddhā tava anusikkhamānā bahū puggalā nānappakārake makkaṭiyā methunapaṭisevanādike",
  "atk-vin01a2:57_4": "akusaladhamme karissantīti ayamettha adhippāyo.",
  "atk-vin01a2:58_0": "Anekapariyāyenāti imehi ‘‘ananucchavika’’ntiādinā nayena vuttehi, bahūhi kāraṇehi.",
  "atk-vin01a2:58_1": "Dubbharatāya…pe… kosajjassa avaṇṇaṁ bhāsitvāti dubbharatādīnaṁ vatthubhūtassa asaṁvarassa",
  "atk-vin01a2:58_2": "avaṇṇaṁ nindaṁ garahaṁ bhāsitvāti attho. Yasmā hi asaṁvare ṭhitassa puggalassa attā",
  "atk-vin01a2:58_3": "dubbharatañceva dupposatañca āpajjati, tasmā asaṁvaro ‘‘dubbharatā, dupposatā’’ti",
  "atk-vin01a2:58_4": "ca vuccati. Yasmā pana asaṁvare ṭhitassa attā catūsu paccayesu mahicchataṁ sineruppamāṇepi",
  "atk-vin01a2:58_5": "ca paccaye laddhā asantuṭṭhitaṁ āpajjati, tasmā asaṁvaro ‘‘mahicchatā, asantuṭṭhitā’’ti",
  "atk-vin01a2:58_6": "ca vuccati. Yasmā ca asaṁvare ṭhitassa attā gaṇasaṅgaṇikāya ceva kilesasaṅgaṇikāya",
  "atk-vin01a2:58_7": "ca saṁvattati, kosajjānugato ca hoti aṭṭhakusītavatthupāripūriyā saṁvattati, tasmā",
  "atk-vin01a2:58_8": "asaṁvaro ‘‘saṅgaṇikā, ceva kosajjañcā’’ti vuccati.",
  "atk-vin01a2:59_0": "Subharatāya…pe… vīriyārambhassa vaṇṇaṁ bhāsitvāti subharatādīnaṁ vatthubhūtassa saṁvarassa",
  "atk-vin01a2:59_1": "vaṇṇaṁ bhāsitvāti attho. Yasmā hi asaṁvaraṁ pahāya saṁvare ṭhitassa attā subharo",
  "atk-vin01a2:59_2": "hoti suposo, catūsu ca paccayesu appicchataṁ nittaṇhabhāvaṁ āpajjati, ekamekasmiñca",
  "atk-vin01a2:59_3": "paccaye yathālābha-yathābala-yathāsāruppavasena tippabhedāya santuṭṭhiyā saṁvattati,",
  "atk-vin01a2:59_4": "tasmā saṁvaro ‘‘subharatā ceva suposatā ca appiccho ca santuṭṭho cā’’ti vuccati.",
  "atk-vin01a2:60": "Yasmā pana asaṁvaraṁ pahāya saṁvare ṭhitassa attā kilesasallekhanatāya ceva niddhunanatāya ca saṁvattati, tasmā saṁvaro ‘‘sallekho ca dhuto cā’’ti vuccati.",
  "atk-vin01a2:61_0": "Yasmā ca asaṁvaraṁ pahāya saṁvare ṭhitassa attā kāyavācānaṁ appāsādikaṁ appasādanīyaṁ",
  "atk-vin01a2:61_1": "asantaṁ asāruppaṁ kāyavacīduccaritaṁ cittassa appāsādikaṁ appasādanīyaṁ asantaṁ asāruppaṁ",
  "atk-vin01a2:61_2": "akusalavitakkattayañca anupagamma tabbiparītassa kāyavacīsucaritassa ceva kusalavitakkattayassa",
  "atk-vin01a2:61_3": "ca pāsādikassa pasādanīyassa santassa sāruppassa pāripūriyā saṁvattati, tasmā saṁvaro",
  "atk-vin01a2:61_4": "‘‘pāsādiko’’ti vuccati.",
  "atk-vin01a2:62_0": "Yasmā pana asaṁvaraṁ pahāya saṁvare ṭhitassa attā sabbakilesāpacayabhūtāya, vivaṭṭāya,",
  "atk-vin01a2:62_1": "aṭṭhavīriyārambhavatthupāripūriyā ca saṁvattati, tasmā saṁvaro ‘‘apacayo ceva vīriyārambho cā’’ti vuccatīti.",
  "atk-vin01a2:63_0": "Bhikkhūnaṁ tadanucchavikaṁ tadanulomikanti tattha sannipatitānaṁ bhikkhūnaṁ yaṁ idāni",
  "atk-vin01a2:63_1": "sikkhāpadaṁ paññapessati, tassa anucchavikañceva anulomikañca. Yo vā ayaṁ subharatādīhi",
  "atk-vin01a2:63_2": "saṁvaro vutto, tassa anucchavikañceva anulomikañca saṁvarappahānapaṭisaṁyuttaṁ asuttantavinibaddhaṁ",
  "atk-vin01a2:63_3": "pāḷivinimuttaṁ okkantikadhammadesanaṁ katvāti attho. Bhagavā kira īdisesu ṭhānesu",
  "atk-vin01a2:63_4": "pañcavaṇṇakusumamālaṁ karonto viya, ratanadāmaṁ sajjento viya, ca ye paṭikkhipanādhippāyā",
  "atk-vin01a2:63_5": "asaṁvarābhiratā te samparāyikena vaṭṭabhayena tajjento anekappakāraṁ ādīnavaṁ dassento,",
  "atk-vin01a2:63_6": "ye sikkhākāmā saṁvare ṭhitā te appekacce arahatte patiṭṭhapento appekacce anāgāmi-sakadāgāmi-sotāpattiphalesu",
  "atk-vin01a2:63_7": "upanissayavirahitepi saggamagge patiṭṭhapento dīghanikāyappamāṇampi majjhimanikāyappamāṇampi",
  "atk-vin01a2:63_8": "dhammadesanaṁ karoti. Taṁ sandhāyetaṁ vuttaṁ – ‘‘bhikkhūnaṁ tadanucchavikaṁ tadanulomikaṁ",
  "atk-vin01a2:63_9": "dhammiṁ kathaṁ katvā’’ti.",
  "atk-vin01a2:64_0": "Tena hīti tena sudinnassa ajjhācārena kāraṇabhūtena. Sikkhāpadanti ettha sikkhitabbāti",
  "atk-vin01a2:64_1": "sikkhā, pajjate imināti padaṁ, sikkhāya padaṁ sikkhāpadaṁ; sikkhāya adhigamupāyoti",
  "atk-vin01a2:64_2": "attho. Atha vā mūlaṁ nissayo patiṭṭhāti vuttaṁ hoti. Methunaviratiyā methunasaṁvarassetaṁ",
  "atk-vin01a2:64_3": "adhivacanaṁ. Methunasaṁvaro hi tadaññesaṁ sikkhāsaṅkhātānaṁ sīlavipassanājhānamaggadhammānaṁ",
  "atk-vin01a2:64_4": "vuttatthavasena padattā idha ‘‘sikkhāpada’’nti adhippeto. Ayañca attho sikkhāpadavibhaṅge",
  "atk-vin01a2:64_5": "vuttanayeneva veditabbo. Apica tassatthassa dīpakaṁ vacanampi ‘‘sikkhāpada’’nti veditabbaṁ.",
  "atk-vin01a2:64_6": "Vuttampi cetaṁ – ‘‘sikkhāpadanti yo tattha nāmakāyo padakāyo niruttikāyo byañjanakāyo’’ti.",
  "atk-vin01a2:64_7": "Atha vā yathā ‘‘anabhijjhā dhammapada’’nti vutte anabhijjhā eko dhammakoṭṭhāsoti",
  "atk-vin01a2:64_8": "attho hoti, evamidhāpi ‘‘sikkhāpada’’nti sikkhākoṭṭhāso sikkhāya eko padesotipi attho veditabbo.",
  "atk-vin01a2:65_0": "Dasaatthavase paṭiccāti dasa kāraṇavase sikkhāpadapaññattihetu adhigamanīye hitavisese",
  "atk-vin01a2:65_1": "paṭicca āgamma ārabbha, dasannaṁ hitavisesānaṁ nipphattiṁ sampassamānoti vuttaṁ hoti.",
  "atk-vin01a2:65_2": "Idāni te dasa atthavase dassento ‘‘saṅghasuṭṭhutāyā’’tiādimāha. Tattha saṅghasuṭṭhutā",
  "atk-vin01a2:65_3": "nāma saṅghassa suṭṭhubhāvo, ‘‘suṭṭhu devā’’ti āgataṭṭhāne viya ‘‘suṭṭhu, bhante’’ti",
  "atk-vin01a2:65_4": "vacanasampaṭicchanabhāvo . Yo ca tathāgatassa vacanaṁ sampaṭicchati , tassa taṁ dīgharattaṁ",
  "atk-vin01a2:65_5": "hitāya sukhāya hoti, tasmā saṅghassa ‘‘suṭṭhu, bhante’’ti mama vacanasampaṭicchanatthaṁ",
  "atk-vin01a2:65_6": "paññapessāmi, asampaṭicchane ādīnavaṁ sampaṭicchane ca ānisaṁsaṁ dassetvā, na balakkārena",
  "atk-vin01a2:65_7": "abhibhavitvāti etamatthaṁ āvikaronto āha – ‘‘saṅghasuṭṭhutāyā’’ti. Saṅghaphāsutāyāti",
  "atk-vin01a2:65_8": "saṅghassa phāsubhāvāya; sahajīvitāya sukhavihāratthāyāti attho.",
  "atk-vin01a2:66_0": "Dummaṅkūnaṁ puggalānaṁ niggahāyāti dummaṅkū nāma dussīlapuggalā; ye maṅkutaṁ āpādiyamānāpi",
  "atk-vin01a2:66_1": "dukkhena āpajjanti, vītikkamaṁ karontā vā katvā vā na lajjanti, tesaṁ niggahatthāya;",
  "atk-vin01a2:66_2": "te hi sikkhāpade asati ‘‘kiṁ tumhehi diṭṭhaṁ, kiṁ sutaṁ – kiṁ amhehi kataṁ; katarasmiṁ",
  "atk-vin01a2:66_3": "vatthusmiṁ katamaṁ āpattiṁ āropetvā amhe niggaṇhathā’’ti saṅghaṁ viheṭhessanti, sikkhāpade",
  "atk-vin01a2:66_4": "pana sati te saṅgho sikkhāpadaṁ dassetvā dhammena vinayena satthusāsanena niggahessati.",
  "atk-vin01a2:66_5": "Tena vuttaṁ – ‘‘dummaṅkūnaṁ puggalānaṁ niggahāyā’’ti.",
  "atk-vin01a2:67_0": "Pesalānaṁ bhikkhūnaṁ phāsuvihārāyāti pesalānaṁ piyasīlānaṁ bhikkhūnaṁ phāsuvihāratthāya.",
  "atk-vin01a2:67_1": "Piyasīlā hi bhikkhū kattabbākattabbaṁ sāvajjānavajjaṁ velaṁ mariyādaṁ ajānantā sikkhattayapāripūriyā",
  "atk-vin01a2:67_2": "ghaṭamānā kilamanti, sandiṭṭhamānā ubbāḷhā honti. Kattabbākattabbaṁ pana sāvajjānavajjaṁ",
  "atk-vin01a2:67_3": "velaṁ mariyādaṁ ñatvā sikkhattayapāripūriyā ghaṭamānā na kilamanti, sandiṭṭhamānā",
  "atk-vin01a2:67_4": "na ubbāḷhā honti. Tena nesaṁ sikkhāpadapaññāpanā phāsuvihārāya saṁvattati. Yo vā",
  "atk-vin01a2:67_5": "dummaṅkūnaṁ puggalānaṁ niggaho, sveva etesaṁ phāsuvihāro. Dussīlapuggale nissāya",
  "atk-vin01a2:67_6": "hi uposatho na tiṭṭhati , pavāraṇā na tiṭṭhati, saṅghakammāni nappavattanti, sāmaggī",
  "atk-vin01a2:67_7": "na hoti, bhikkhū anekaggā uddesaparipucchākammaṭṭhānādīni anuyuñjituṁ na sakkonti.",
  "atk-vin01a2:67_8": "Dussīlesu pana niggahitesu sabbopi ayaṁ upaddavo na hoti. Tato pesalā bhikkhū phāsu",
  "atk-vin01a2:67_9": "viharanti. Evaṁ ‘‘pesalānaṁ bhikkhūnaṁ phāsu vihārāyā’’ti ettha dvidhā attho veditabbo.",
  "atk-vin01a2:68_0": "Diṭṭhadhammikānaṁ āsavānaṁ saṁvarāyāti diṭṭhadhammikā āsavā nāma asaṁvare ṭhitena",
  "atk-vin01a2:68_1": "tasmiññeva attabhāve pattabbā pāṇippahāra-daṇḍappahāra-hatthaccheda-pādaccheda-akitti-ayasavippaṭisārādayo",
  "atk-vin01a2:68_2": "dukkhavisesā. Iti imesaṁ diṭṭhadhammikānaṁ āsavānaṁ saṁvarāya pidhānāya āgamanamaggathakanāyāti attho.",
  "atk-vin01a2:69_0": "Samparāyikānaṁ āsavānaṁ paṭighātāyāti samparāyikā āsavā nāma asaṁvare ṭhitena katapāpakammamūlakā",
  "atk-vin01a2:69_1": "samparāye narakādīsu pattabbā dukkhavisesā, tesaṁ paṭighātatthāya paṭippassambhanatthāya",
  "atk-vin01a2:69_2": "vūpasamatthāyāti vuttaṁ hoti.",
  "atk-vin01a2:70_0": "Appasannānaṁ pasādāyāti sikkhāpadapaññattiyā hi sati sikkhāpadapaññattiṁ ñatvā vā",
  "atk-vin01a2:70_1": "yathāpaññattaṁ paṭipajjamāne bhikkhū disvā vā yepi appasannā paṇḍitamanussā, te ‘‘yāni",
  "atk-vin01a2:70_2": "vata loke mahājanassa rajjana-dussana-muyhanaṭṭhānāni, tehi ime samaṇā sakyaputtiyā",
  "atk-vin01a2:70_3": "ārakā viratā viharanti, dukkaraṁ vata karonti, bhāriyaṁ vata karontī’’ti pasādaṁ",
  "atk-vin01a2:70_4": "āpajjanti, vinayapiṭake potthakaṁ disvā micchādiṭṭhika-tivedī brāhmaṇo viya. Tena",
  "atk-vin01a2:70_5": "vuttaṁ – ‘‘appasannānaṁ pasādāyā’’ti.",
  "atk-vin01a2:71_0": "Pasannānaṁ bhiyyobhāvāyāti yepi sāsane pasannā kulaputtā tepi sikkhāpadapaññattiṁ",
  "atk-vin01a2:71_1": "ñatvā yathāpaññattaṁ paṭipajjamāne bhikkhū vā disvā ‘‘aho ayyā dukkarakārino, ye",
  "atk-vin01a2:71_2": "yāvajīvaṁ ekabhattaṁ brahmacariyaṁ vinayasaṁvaraṁ anupālentī’’ti bhiyyo bhiyyo pasīdanti.",
  "atk-vin01a2:71_3": "Tena vuttaṁ – ‘‘pasannānaṁ bhiyyobhāvāyā’’ti.",
  "atk-vin01a2:72_0": "Saddhammaṭṭhitiyāti tividho saddhammo – pariyattisaddhammo, paṭipattisaddhammo, adhigamasaddhammoti.",
  "atk-vin01a2:72_1": "Tattha piṭakattayasaṅgahitaṁ sabbampi buddhavacanaṁ ‘‘pariyattisaddhammo’’ nāma.",
  "atk-vin01a2:72_2": "Terasa dhutaguṇā, cuddasa khandhakavattāni, dveasīti mahāvattāni, sīlasamādhivipassanāti",
  "atk-vin01a2:72_3": "ayaṁ ‘‘paṭipattisaddhammo’’ nāma. Cattāro ariyamaggā cattāri ca sāmaññaphalāni nibbānañcāti",
  "atk-vin01a2:72_4": "ayaṁ ‘‘adhigamasaddhammo’’ nāma. So sabbopi yasmā sikkhāpadapaññattiyā sati bhikkhū",
  "atk-vin01a2:72_5": "sikkhāpadañca tassa vibhaṅgañca tadatthajotanatthaṁ aññañca buddhavacanaṁ pariyāpuṇanti,",
  "atk-vin01a2:72_6": "yathāpaññattañca paṭipajjamānā paṭipattiṁ pūretvā paṭipattiyā adhigantabbaṁ lokuttaradhammaṁ",
  "atk-vin01a2:72_7": "adhigacchanti, tasmā sikkhāpadapaññattiyā ciraṭṭhitiko hoti. Tena vuttaṁ – ‘‘saddhammaṭṭhitiyā’’ti.",
  "atk-vin01a2:73_0": "Vinayānuggahāyāti sikkhāpadapaññattiyā hi sati saṁvaravinayo ca pahānavinayo ca samathavinayo",
  "atk-vin01a2:73_1": "ca paññattivinayo cāti catubbidhopi vinayo anuggahito hoti upatthambhito sūpatthambhito.",
  "atk-vin01a2:73_2": "Tena vuttaṁ – ‘‘vinayānuggahāyā’’ti.",
  "atk-vin01a2:74_0": "Sabbāneva cetāni padāni ‘‘sikkhāpadaṁ paññapessāmī’’ti iminā vacanena saddhiṁ yojetabbāni",
  "atk-vin01a2:74_1": ". Tatrāyaṁ paṭhamapacchimapadayojanā – ‘‘saṅghasuṭṭhutāya sikkhāpadaṁ paññapessāmi,",
  "atk-vin01a2:74_2": "vinayānuggahāya sikkhāpadaṁ paññapessāmī’’ti.",
  "atk-vin01a2:75_0": "Api cettha yaṁ saṅghasuṭṭhu taṁ saṅghaphāsu, yaṁ saṅghaphāsu taṁ dummaṅkūnaṁ puggalānaṁ",
  "atk-vin01a2:75_1": "niggahāyāti evaṁ saṅkhalikanayaṁ; yaṁ saṅghasuṭṭhu taṁ saṅghaphāsu, yaṁ saṅghasuṭṭhu",
  "atk-vin01a2:75_2": "taṁ dummaṅkūnaṁ puggalānaṁ niggahāyāti evañca ekekapadamūlikaṁ dasakkhattuṁ yojanaṁ",
  "atk-vin01a2:75_3": "katvā yaṁ vuttaṁ parivāre (pari. 334) –",
  "atk-vin01a2:76": "‘‘Atthasataṁ dhammasataṁ, dve ca niruttisatāni;",
  "atk-vin01a2:77": "Cattāri ñāṇasatāni, atthavase pakaraṇe’’ti.",
  "atk-vin01a2:78": "Taṁ sabbaṁ veditabbaṁ. Taṁ panetaṁ yasmā parivāreyeva āvi bhavissati, tasmā idha na vaṇṇitanti.",
  "atk-vin01a2:79_0": "Evaṁ sikkhāpadapaññattiyā ānisaṁsaṁ dassetvā tasmiṁ sikkhāpade bhikkhūhi kattabbakiccaṁ",
  "atk-vin01a2:79_1": "dīpento ‘‘evañca pana, bhikkhave, imaṁ sikkhāpadaṁ uddiseyyāthā’’ti āha. Kiṁ vuttaṁ",
  "atk-vin01a2:79_2": "hoti? Bhikkhave, imaṁ pana mayā iti sandassitānisaṁsaṁ sikkhāpadaṁ evaṁ pātimokkhuddese",
  "atk-vin01a2:79_3": "uddiseyyātha ca pariyāpuṇeyyātha ca dhāreyyātha ca aññesañca vāceyyāthāti. Atirekānayanattho",
  "atk-vin01a2:79_4": "hi ettha ca saddo, tenāyamattho ānīto hotīti.",
  "atk-vin01a2:80_0": "Idāni yaṁ vuttaṁ ‘‘imaṁ sikkhāpada’’nti taṁ dassento ‘‘yo pana bhikkhu methunaṁ dhammaṁ",
  "atk-vin01a2:80_1": "paṭiseveyya, pārājiko hoti asaṁvāso’’ti āha. Evaṁ mūlacchejjavasena daḷhaṁ katvā",
  "atk-vin01a2:80_2": "paṭhamapārājike paññatte aparampi anupaññattatthāya makkaṭīvatthu udapādi. Tassuppattidīpanatthametaṁ",
  "atk-vin01a2:80_3": "vuttaṁ – evañcidaṁ bhagavatā bhikkhūnaṁ sikkhāpadaṁ paññattaṁ hotīti. Tassattho –",
  "atk-vin01a2:80_4": "bhagavatā bhikkhūnaṁ idaṁ sikkhāpadaṁ evaṁ paññattaṁ hoti ca, idañca aññaṁ vatthu udapādīti.",
  "atk-vin01a2:81": "Paṭhamapaññattikathā niṭṭhitā.",
  "atk-vin01a2:82": "Sudinnabhāṇavāraṁ niṭṭhitaṁ.",
  "atk-vin01a2:83": "Makkaṭīvatthukathā",
  "atk-vin01a2:84_0": "40. Idāni yaṁ taṁ aññaṁ vatthu uppannaṁ, taṁ dassetuṁ ‘‘tena kho pana samayenā’’tiādimāha.",
  "atk-vin01a2:84_1": "Tatrāyaṁ anuttānapadavaṇṇanā – makkaṭiṁ āmisenāti mahāvane bhikkhūnaṁ khantimettādiguṇānubhāvena",
  "atk-vin01a2:84_2": "nirāsaṅkacittā bahū migamorakukkuṭamakkaṭādayo tiracchānā padhānāgāraṭṭhānesu vicaranti.",
  "atk-vin01a2:84_3": "Tatra ekaṁ makkaṭiṁ āmisena yāgubhattakhajjakādinā upalāpetvā, saṅgaṇhitvāti vuttaṁ",
  "atk-vin01a2:84_4": "hoti. Tassāti bhummavacanaṁ. Paṭisevatīti pacurapaṭisevano hoti; pacuratthe hi vattamānavacanaṁ.",
  "atk-vin01a2:84_5": "So bhikkhūti so methunadhammapaṭisevanako bhikkhu. Senāsanacārikaṁ āhiṇḍantāti te",
  "atk-vin01a2:84_6": "bhikkhū āgantukā buddhadassanāya āgatā pātova āgantukabhattāni labhitvā katabhattakiccā",
  "atk-vin01a2:84_7": "bhikkhūnaṁ nivāsanaṭṭhānāni passissāmāti vicariṁsu. Tena vuttaṁ – ‘‘senāsanacārikaṁ",
  "atk-vin01a2:84_8": "āhiṇḍantā’’ti. Yena te bhikkhū tenupasaṅkamīti tiracchānagatā nāma ekabhikkhunā saddhiṁ",
  "atk-vin01a2:84_9": "vissāsaṁ katvā aññesupi tādisaññeva cittaṁ uppādenti. Tasmā sā makkaṭī yena te bhikkhū",
  "atk-vin01a2:84_10": "tenupasaṅkami; upasaṅkamitvā ca attano vissāsikabhikkhusseva tesampi taṁ vikāraṁ dassesi.",
  "atk-vin01a2:85_0": "Cheppanti naṅguṭṭhaṁ. Oḍḍīti abhimukhaṁ ṭhapesi. Nimittampi akāsīti yena niyāmena",
  "atk-vin01a2:85_1": "yāya kiriyāya methunādhippāyaṁ te jānanti taṁ akāsīti attho . So bhikkhūti yassāyaṁ",
  "atk-vin01a2:85_2": "vihāro. Ekamantaṁ nilīyiṁsūti ekasmiṁ okāse paṭicchannā acchiṁsu.",
  "atk-vin01a2:86_0": "41.Saccaṁ, āvusoti sahoḍḍhaggahito coro viya paccakkhaṁ disvā coditattā ‘‘kiṁ vā",
  "atk-vin01a2:86_1": "mayā kata’’ntiādīni vattuṁ asakkonto ‘‘saccaṁ, āvuso’’ti āha. Nanu, āvuso, tatheva",
  "atk-vin01a2:86_2": "taṁ hotīti āvuso yathā manussitthiyā, nanu tiracchānagatitthiyāpi taṁ sikkhāpadaṁ",
  "atk-vin01a2:86_3": "tatheva hoti. Manussitthiyāpi hi dassanampi gahaṇampi āmasanampi phusanampi ghaṭṭanampi",
  "atk-vin01a2:86_4": "duṭṭhullameva. Tiracchānagatitthiyāpi taṁ sabbaṁ duṭṭhullameva. Ko ettha viseso?",
  "atk-vin01a2:86_5": "Alesaṭṭhāne tvaṁ lesaṁ oḍḍesīti.",
  "atk-vin01a2:87_0": "42.Antamaso tiracchānagatāyapi pārājiko hoti asaṁvāsoti tiracchānagatāyapi methunaṁ",
  "atk-vin01a2:87_1": "dhammaṁ paṭisevitvā pārājiko yeva hotīti daḷhataraṁ sikkhāpadamakāsi. Duvidhañhi",
  "atk-vin01a2:87_2": "sikkhāpadaṁ – lokavajjaṁ, paṇṇattivajjañca. Tattha yassa sacittakapakkhe cittaṁ akusalameva",
  "atk-vin01a2:87_3": "hoti, taṁ lokavajjaṁ nāma. Sesaṁ paṇṇattivajjaṁ. Tattha lokavajje anupaññatti uppajjamānā",
  "atk-vin01a2:87_4": "rundhantī dvāraṁ pidahantī sotaṁ pacchindamānā gāḷhataraṁ karontī uppajjati, aññatra",
  "atk-vin01a2:87_5": "adhimānā, aññatra supinantāti ayaṁ pana vītikkamābhāvā abbohārikattā ca vuttā. Paṇṇattivajje",
  "atk-vin01a2:87_6": "akate vītikkame uppajjamānā sithilaṁ karontī mocentī dvāraṁ dadamānā aparāparampi",
  "atk-vin01a2:87_7": "anāpattiṁ kurumānā uppajjati, gaṇabhojanaparamparabhojanādīsu anupaññattiyo viya.",
  "atk-vin01a2:87_8": "‘‘Antamaso taṅkhaṇikāyapī’’ti evarūpā pana kate vītikkame uppannattā paññattigatikāva",
  "atk-vin01a2:87_9": "hoti. Idaṁ pana paṭhamasikkhāpadaṁ yasmā lokavajjaṁ, na paṇṇattivajjaṁ; tasmā ayamanupaññatti",
  "atk-vin01a2:87_10": "rundhantī dvāraṁ pidahantī sotaṁ pacchindamānā gāḷhataraṁ karontī uppajji.",
  "atk-vin01a2:88_0": "Evaṁ dvepi vatthūni sampiṇḍetvā mūlacchejjavasena daḷhataraṁ katvā paṭhamapārājike",
  "atk-vin01a2:88_1": "paññatte aparampi anupaññattatthāya vajjiputtakavatthu udapādi. Tassuppattidassanatthametaṁ",
  "atk-vin01a2:88_2": "vuttaṁ – ‘‘evañcidaṁ bhagavatā bhikkhūnaṁ sikkhāpadaṁ paññattaṁ hotī’’ti . Tassattho",
  "atk-vin01a2:88_3": "– bhagavatā bhikkhūnaṁ idaṁ sikkhāpadaṁ evaṁ paññattaṁ hoti ca idañca aññampi vatthu udapādīti.",
  "atk-vin01a2:89": "Makkaṭīvatthukathā niṭṭhitā.",
  "atk-vin01a2:90": "Santhatabhāṇavāro",
  "atk-vin01a2:91": "Vajjiputtakavatthuvaṇṇanā",
  "atk-vin01a2:92_0": "43-44. Idāni yaṁ taṁ aññampi vatthu uppannaṁ, taṁ dassetuṁ ‘‘tena kho pana samayenā’’tiādimāha.",
  "atk-vin01a2:92_1": "Tatrāpi ayamanuttānapadavaṇṇanā – vesālikāti vesālivāsino. Vajjiputtakāti vajjiraṭṭhe",
  "atk-vin01a2:92_2": "vesāliyaṁ kulānaṁ puttā. Sāsane kira yo yo upaddavo ādīnavo abbudamuppajji, sabbaṁ",
  "atk-vin01a2:92_3": "taṁ vajjiputtake nissāya. Tathā hi devadattopi vajjiputtake pakkhe labhitvā saṅghaṁ",
  "atk-vin01a2:92_4": "bhindi. Vajjiputtakā eva ca vassasataparinibbute bhagavati uddhammaṁ ubbinayaṁ satthusāsanaṁ",
  "atk-vin01a2:92_5": "dīpesuṁ. Imepi tesaṁ yeva ekacce evaṁ paññattepi sikkhāpade yāvadatthaṁ bhuñjiṁsu…pe…",
  "atk-vin01a2:92_6": "methunaṁ dhammaṁ paṭiseviṁsūti.",
  "atk-vin01a2:93_0": "Ñātibyasanenapīti ettha asanaṁ byasanaṁ vikkhepo viddhaṁsanaṁ vināsoti sabbametaṁ",
  "atk-vin01a2:93_1": "ekatthaṁ. Ñātīnaṁ byasanaṁ ñātibyasanaṁ, tena ñātibyasanena, rājadaṇḍabyādhimaraṇavippavāsanimittena",
  "atk-vin01a2:93_2": "ñātivināsenāti attho. Esa nayo dutiyapadepi. Tatiyapade pana ārogyavināsako rogo",
  "atk-vin01a2:93_3": "eva rogabyasanaṁ. So hi ārogyaṁ byasati vikkhipati vināsetīti byasanaṁ. Rogova byasanaṁ",
  "atk-vin01a2:93_4": "rogabyasanaṁ, tena rogabyasanena. Phuṭṭhāti adhipannā abhibhūtā samannāgatāti attho.",
  "atk-vin01a2:94_0": "Na mayaṁ, bhante ānanda, buddhagarahinoti bhante ānanda, mayaṁ na buddhaṁ garahāma,",
  "atk-vin01a2:94_1": "na buddhassa dosaṁ dema. Na dhammagarahino, na saṅghagarahino. Attagarahino mayanti",
  "atk-vin01a2:94_2": "attānameva mayaṁ garahāma, attano dosaṁ dema. Alakkhikāti nissirikā. Appapuññāti",
  "atk-vin01a2:94_3": "parittapuññā. Vipassakā kusalānaṁ dhammānanti ye aṭṭhatiṁsārammaṇesu vibhattā kusalā",
  "atk-vin01a2:94_4": "dhammā, tesaṁ vipassakā; tato tato ārammaṇato vuṭṭhāya teva dhamme vipassamānāti",
  "atk-vin01a2:94_5": "attho. Pubbarattāpararattanti rattiyā pubbaṁ pubbarattaṁ, rattiyā aparaṁ apararattaṁ,",
  "atk-vin01a2:94_6": "paṭhamayāmañca pacchimayāmañcāti vuttaṁ hoti. Bodhipakkhikānanti bodhissa pakkhe",
  "atk-vin01a2:94_7": "bhavānaṁ, arahattamaggañāṇassa upakārakānanti attho. Bhāvanānuyoganti vaḍḍhanānuyogaṁ.",
  "atk-vin01a2:94_8": "Anuyuttā vihareyyāmāti gihipalibodhaṁ āvāsapalibodhañca pahāya vivittesu senāsanesu",
  "atk-vin01a2:94_9": "yuttapayuttā anaññakiccā vihareyyāma.",
  "atk-vin01a2:95_0": "Evamāvusoti thero etesaṁ āsayaṁ ajānanto idaṁ nesaṁ mahāgajjitaṁ sutvā ‘‘sace ime",
  "atk-vin01a2:95_1": "īdisā bhavissanti, sādhū’’ti maññamāno ‘‘evamāvuso’’ti sampaṭicchi. Aṭṭhānametaṁ",
  "atk-vin01a2:95_2": "anavakāsoti ubhayampetaṁ kāraṇapaṭikkhepavacanaṁ. Kāraṇañhi yasmā tattha tadāyattavuttibhāvena",
  "atk-vin01a2:95_3": "phalaṁ tiṭṭhati. Yasmā cassa taṁ okāso hoti tadāyattavuttibhāvena, tasmā ‘‘ṭhānañca",
  "atk-vin01a2:95_4": "avakāso cā’’ti vuccati, taṁ paṭikkhipanto āha – ‘‘aṭṭhānametaṁ, ānanda , anavakāso’’ti.",
  "atk-vin01a2:95_5": "Etaṁ ṭhānaṁ vā okāso vā natthi. Yaṁ tathāgatoti yena tathāgato vajjīnaṁ vā…pe… samūhaneyya,",
  "atk-vin01a2:95_6": "taṁ kāraṇaṁ natthīti attho. Yadi hi bhagavā etesaṁ ‘‘labheyyāma upasampada’’nti yācantānaṁ",
  "atk-vin01a2:95_7": "upasampadaṁ dadeyya, evaṁ sante ‘‘pārājiko hoti asaṁvāso’’ti paññattaṁ samūhaneyya.",
  "atk-vin01a2:95_8": "Yasmā panetaṁ na samūhanati, tasmā ‘‘aṭṭhānameta’’ntiādimāha.",
  "atk-vin01a2:96_0": "So āgato na upasampādetabboti ‘‘yadi hi evaṁ āgato upasampadaṁ labheyya, sāsane agāravo",
  "atk-vin01a2:96_1": "bhaveyya. Sāmaṇerabhūmiyaṁ pana ṭhito sagāravo ca bhavissati, attatthañca karissatī’’ti",
  "atk-vin01a2:96_2": "ñatvā anukampamāno bhagavā āha – ‘‘so āgato na upasampādetabbo’’ti. So āgato upasampādetabboti",
  "atk-vin01a2:96_3": "evaṁ āgato bhikkhubhāve ṭhatvā avipannasīlatāya sāsane sagāravo bhavissati, so sati",
  "atk-vin01a2:96_4": "upanissaye nacirasseva uttamatthaṁ pāpuṇissatīti ñatvā upasampādetabboti āha.",
  "atk-vin01a2:97_0": "Evaṁ methunaṁ dhammaṁ paṭisevitvā āgatesu anupasampādetabbañca upasampādetabbañca",
  "atk-vin01a2:97_1": "dassetvā tīṇipi vatthūni samodhānetvā paripuṇṇaṁ katvā sikkhāpadaṁ paññapetukāmo",
  "atk-vin01a2:97_2": "‘‘evañca pana, bhikkhave, imaṁ sikkhāpadaṁ uddiseyyāthā’’ti vatvā ‘‘yo pana bhikkhu…pe…",
  "atk-vin01a2:97_3": "asaṁvāso’’ti paripuṇṇaṁ sikkhāpadaṁ paññapesi.",
  "atk-vin01a2:98": "Vajjiputtakavatthuvaṇṇanā niṭṭhitā.",
  "atk-vin01a2:99": "Catubbidhavinayakathā",
  "atk-vin01a2:100_0": "45. Idānissa atthaṁ vibhajanto ‘‘yo panāti, yo yādiso’’tiādimāha. Tasmiṁ pana sikkhāpade",
  "atk-vin01a2:100_1": "ca sikkhāpadavibhaṅge ca sakale ca vinayavinicchaye kosallaṁ patthayantena catubbidho vinayo jānitabbo –",
  "atk-vin01a2:101": "Catubbidhañhi vinayaṁ, mahātherā mahiddhikā;",
  "atk-vin01a2:102": "Nīharitvā pakāsesuṁ, dhammasaṅgāhakā purā.",
  "atk-vin01a2:103_0": "Katamaṁ catubbidhaṁ? Suttaṁ, suttānulomaṁ, ācariyavādaṁ, attanomatinti. Yaṁ sandhāya",
  "atk-vin01a2:103_1": "vuttaṁ – ‘‘āhaccapadena rasena ācariyavaṁsena adhippāyā’’ti, ettha hi āhaccapadanti",
  "atk-vin01a2:103_2": "suttaṁ adhippetaṁ, rasoti suttānulomaṁ, ācariyavaṁsoti ācariyavādo, adhippāyoti attanomati.",
  "atk-vin01a2:104": "Tattha suttaṁnāma sakale vinayapiṭake pāḷi.",
  "atk-vin01a2:105_0": "Suttānulomaṁ nāma cattāro mahāpadesā; ye bhagavatā evaṁ vuttā – ‘‘yaṁ, bhikkhave",
  "atk-vin01a2:105_1": ", mayā ‘idaṁ na kappatī’ti appaṭikkhittaṁ, taṁ ce akappiyaṁ anulometi; kappiyaṁ paṭibāhati,",
  "atk-vin01a2:105_2": "taṁ vo na kappati. Yaṁ, bhikkhave, mayā ‘idaṁ na kappatī’ti appaṭikkhittaṁ, taṁ ce",
  "atk-vin01a2:105_3": "kappiyaṁ anulometi; akappiyaṁ paṭibāhati, taṁ vo kappati. Yaṁ, bhikkhave , mayā ‘idaṁ",
  "atk-vin01a2:105_4": "kappatī’ti ananuññātaṁ, taṁ ce akappiyaṁ anulometi, kappiyaṁ paṭibāhati; taṁ vo na",
  "atk-vin01a2:105_5": "kappati. Yaṁ, bhikkhave, mayā ‘idaṁ kappatī’ti ananuññātaṁ, taṁ ce kappiyaṁ anulometi,",
  "atk-vin01a2:105_6": "akappiyaṁ paṭibāhati; taṁ vo kappatī’’ti (mahāva. 305).",
  "atk-vin01a2:106": "Ācariyavādo nāma dhammasaṅgāhakehi pañcahi arahantasatehi ṭhapitā pāḷivinimuttā okkantavinicchayappavattā aṭṭhakathātanti.",
  "atk-vin01a2:107": "Attanomati nāma sutta-suttānuloma-ācariyavāde muñcitvā anumānena attano anubuddhiyā nayaggāhena upaṭṭhitākārakathanaṁ.",
  "atk-vin01a2:108_0": "Apica suttantābhidhammavinayaṭṭhakathāsu āgato sabbopi theravādo ‘‘attanomati’’ nāma.",
  "atk-vin01a2:108_1": "Taṁ pana attanomatiṁ gahetvā kathentena na daḷhaggāhaṁ gahetvā voharitabbaṁ. Kāraṇaṁ",
  "atk-vin01a2:108_2": "sallakkhetvā atthena pāḷiṁ, pāḷiyā ca atthaṁ saṁsanditvā kathetabbaṁ. Attanomati",
  "atk-vin01a2:108_3": "ācariyavāde otāretabbā. Sace tattha otarati ceva sameti ca, gahetabbā. Sace neva",
  "atk-vin01a2:108_4": "otarati na sameti, na gahetabbā. Ayañhi attanomati nāma sabbadubbalā. Attanomatito",
  "atk-vin01a2:108_5": "ācariyavādo balavataro.",
  "atk-vin01a2:109": "Ācariyavādopi suttānulome otāretabbo. Tattha otaranto samentoyeva gahetabbo, itaro na gahetabbo. Ācariyavādato hi suttānulomaṁ balavataraṁ.",
  "atk-vin01a2:110_0": "Suttānulomampi sutte otāretabbaṁ. Tattha otarantaṁ samentameva gahetabbaṁ, itaraṁ",
  "atk-vin01a2:110_1": "na gahetabbaṁ. Suttānulomato hi suttameva balavataraṁ. Suttañhi appaṭivattiyaṁ kārakasaṅghasadisaṁ",
  "atk-vin01a2:110_2": "buddhānaṁ ṭhitakālasadisaṁ. Tasmā yadā dve bhikkhū sākacchanti, sakavādī suttaṁ gahetvā",
  "atk-vin01a2:110_3": "katheti, paravādī suttānulomaṁ. Tehi aññamaññaṁ khepaṁ vā garahaṁ vā akatvā suttānulomaṁ",
  "atk-vin01a2:110_4": "sutte otāretabbaṁ. Sace otarati sameti, gahetabbaṁ. No ce, na gahetabbaṁ; suttasmiṁyeva",
  "atk-vin01a2:110_5": "ṭhātabbaṁ. Athāyaṁ suttaṁ gahetvā katheti, paro ācariyavādaṁ. Tehipi aññamaññaṁ khepaṁ",
  "atk-vin01a2:110_6": "vā garahaṁ vā akatvā ācariyavādo sutte otāretabbo. Sace otarati sameti, gahetabbo.",
  "atk-vin01a2:110_7": "Anotaranto asamento ca gārayhācariyavādo na gahetabbo; suttasmiṁyeva ṭhātabbaṁ.",
  "atk-vin01a2:111_0": "Athāyaṁ suttaṁ gahetvā katheti, paro attanomatiṁ. Tehipi aññamaññaṁ khepaṁ vā garahaṁ",
  "atk-vin01a2:111_1": "vā akatvā attanomati sutte otāretabbā. Sace otarati sameti, gahetabbā. No ce, na",
  "atk-vin01a2:111_2": "gahetabbā. Suttasmiṁ yeva ṭhātabbaṁ.",
  "atk-vin01a2:112_0": "Atha panāyaṁ suttānulomaṁ gahetvā katheti, paro suttaṁ. Suttaṁ suttānulome otāretabbaṁ.",
  "atk-vin01a2:112_1": "Sace otarati sameti, tisso saṅgītiyo ārūḷhaṁ pāḷiāgataṁ paññāyati, gahetabbaṁ. No",
  "atk-vin01a2:112_2": "ce tathā paññāyati na otarati na sameti, bāhirakasuttaṁ vā hoti siloko vā aññaṁ vā",
  "atk-vin01a2:112_3": "gārayhasuttaṁ guḷhavessantaraguḷhavinayavedallādīnaṁ aññatarato āgataṁ, na gahetabbaṁ.",
  "atk-vin01a2:112_4": "Suttānulomasmiṁyeva ṭhātabbaṁ.",
  "atk-vin01a2:113": "Athāyaṁ suttānulomaṁ gahetvā katheti, paro ācariyavādaṁ. Ācariyavādo suttānulome otāretabbo. Sace otarati sameti, gahetabbo. No ce, na gahetabbo. Suttānulomeyeva ṭhātabbaṁ.",
  "atk-vin01a2:114": "Athāyaṁ suttānulomaṁ gahetvā katheti, paro attanomatiṁ. Attanomati suttānulome otāretabbā. Sace otarati sameti, gahetabbā. No ce, na gahetabbā. Suttānulomeyeva ṭhātabbaṁ.",
  "atk-vin01a2:115_0": "Atha panāyaṁ ācariyavādaṁ gahetvā katheti, paro suttaṁ. Suttaṁ ācariyavāde otāretabbaṁ.",
  "atk-vin01a2:115_1": "Sace otarati sameti, gahetabbaṁ. Itaraṁ gārayhasuttaṁ na gahetabbaṁ. Ācariyavādeyeva ṭhātabbaṁ.",
  "atk-vin01a2:116": "Athāyaṁ ācariyavādaṁ gahetvā katheti, paro suttānulomaṁ. Suttānulomaṁ ācariyavāde otāretabbaṁ. Otarantaṁ samentameva gahetabbaṁ, itaraṁ na gahetabbaṁ. Ācariyavādeyeva ṭhātabbaṁ.",
  "atk-vin01a2:117": "Athāyaṁ ācariyavādaṁ gahetvā katheti, paro attanomatiṁ. Attanomati ācariyavāde otāretabbā. Sace otarati sameti, gahetabbā. No ce, na gahetabbā. Ācariyavādeyeva ṭhātabbaṁ.",
  "atk-vin01a2:118_0": "Atha panāyaṁ attanomatiṁ gahetvā katheti, paro suttaṁ. Suttaṁ attanomatiyaṁ otāretabbaṁ.",
  "atk-vin01a2:118_1": "Sace otarati sameti, gahetabbaṁ. Itaraṁ gārayhasuttaṁ na gahetabbaṁ. Attanomatiyameva ṭhātabbaṁ.",
  "atk-vin01a2:119": "Athāyaṁ attanomatiṁ gahetvā katheti, paro suttānulomaṁ. Suttānulomaṁ attanomatiyaṁ otāretabbaṁ. Otarantaṁ samentameva gahetabbaṁ, itaraṁ na gahetabbaṁ. Attanomatiyameva ṭhātabbaṁ.",
  "atk-vin01a2:120_0": "Athāyaṁ attanomatiṁ gahetvā katheti, paro ācariyavādaṁ. Ācariyavādo attanomatiyaṁ",
  "atk-vin01a2:120_1": "otāretabbo. Sace otarati sameti, gahetabbo; itaro gārayhācariyavādo na gahetabbo.",
  "atk-vin01a2:120_2": "Attanomatiyameva ṭhātabbaṁ. Attano gahaṇameva baliyaṁ kātabbaṁ. Sabbaṭṭhānesu ca",
  "atk-vin01a2:120_3": "khepo vā garahā vā na kātabbāti.",
  "atk-vin01a2:121": "Atha panāyaṁ ‘‘kappiya’’nti gahetvā katheti, paro ‘‘akappiya’’nti. Sutte ca suttānulome ca otāretabbaṁ. Sace kappiyaṁ hoti, kappiye ṭhātabbaṁ. Sace akappiyaṁ, akappiye ṭhātabbaṁ.",
  "atk-vin01a2:122_0": "Athāyaṁ tassa kappiyabhāvasādhakaṁ suttato bahuṁ kāraṇañca vinicchayañca dasseti,",
  "atk-vin01a2:122_1": "paro kāraṇaṁ na vindati. Kappiyeva ṭhātabbaṁ. Atha paro tassa akappiyabhāvasādhakaṁ",
  "atk-vin01a2:122_2": "suttato bahuṁ kāraṇañca vinicchayañca dasseti, anena attano gahaṇanti katvā daḷhaṁ",
  "atk-vin01a2:122_3": "ādāya na ṭhātabbaṁ. ‘‘Sādhū’’ti sampaṭicchitvā akappiyeva ṭhātabbaṁ. Atha dvinnampi",
  "atk-vin01a2:122_4": "kāraṇacchāyā dissati, paṭikkhittabhāvoyeva sādhu, akappiye ṭhātabbaṁ. Vinayañhi patvā",
  "atk-vin01a2:122_5": "kappiyākappiyavicāraṇamāgamma rundhitabbaṁ, gāḷhaṁ kattabbaṁ, sotaṁ pacchinditabbaṁ,",
  "atk-vin01a2:122_6": "garukabhāveyeva ṭhātabbaṁ.",
  "atk-vin01a2:123": "Atha panāyaṁ ‘‘akappiya’’nti gahetvā katheti, paro ‘‘kappiya’’nti. Sutte ca suttānulome ca otāretabbaṁ. Sace kappiyaṁ hoti, kappiye ṭhātabbaṁ. Sace akappiyaṁ, akappiye ṭhātabbaṁ.",
  "atk-vin01a2:124_0": "Athāyaṁ bahūhi suttavinicchayakāraṇehi akappiyabhāvaṁ dasseti, paro kāraṇaṁ na vindati,",
  "atk-vin01a2:124_1": "akappiye ṭhātabbaṁ. Atha paro bahūhi suttavinicchayakāraṇehi kappiyabhāvaṁ dasseti,",
  "atk-vin01a2:124_2": "ayaṁ kāraṇaṁ na vindati, kappiye ṭhātabbaṁ. Atha dvinnampi kāraṇacchāyā dissati,",
  "atk-vin01a2:124_3": "attano gahaṇaṁ na vissajjetabbaṁ. Yathā cāyaṁ kappiyākappiye akappiyakappiye ca vinicchayo",
  "atk-vin01a2:124_4": "vutto; evaṁ anāpattiāpattivāde āpattānāpattivāde ca, lahukagarukāpattivāde garukalahukāpattivāde",
  "atk-vin01a2:124_5": "cāpi vinicchayo veditabbo. Nāmamattaṁyeva hi ettha nānaṁ, yojanānaye nānaṁ natthi,",
  "atk-vin01a2:124_6": "tasmā na vitthāritaṁ.",
  "atk-vin01a2:125_0": "Evaṁ kappiyākappiyādivinicchaye uppanne yo sutta-suttānulomaācariyavādaattanomatīsu",
  "atk-vin01a2:125_1": "atirekakāraṇaṁ labhati, tassa vāde ṭhātabbaṁ. Sabbaso pana kāraṇaṁ vinicchayaṁ alabhantena",
  "atk-vin01a2:125_2": "suttaṁ na jahitabbaṁ, suttasmiṁyeva ṭhātabbanti. Evaṁ tasmiṁ sikkhāpade ca sikkhāpadavibhaṅge",
  "atk-vin01a2:125_3": "ca sakale ca vinayavinicchaye kosallaṁ patthayantena ayaṁ catubbidho vinayo jānitabbo.",
  "atk-vin01a2:126_0": "Imañca pana catubbidhaṁ vinayaṁ ñatvāpi vinayadharena puggalena tilakkhaṇasamannāgatena",
  "atk-vin01a2:126_1": "bhavitabbaṁ. Tīṇi hi vinayadharassa lakkhaṇāni icchitabbāni. Katamāni tīṇi? ‘‘Suttañcassa",
  "atk-vin01a2:126_2": "svāgataṁ hoti suppavatti suvinicchitaṁ suttato anubyañjanato’’ti idamekaṁ lakkhaṇaṁ.",
  "atk-vin01a2:126_3": "‘‘Vinaye kho pana ṭhito hoti asaṁhīro’’ti idaṁ dutiyaṁ. ‘‘Ācariyaparamparā kho panassa",
  "atk-vin01a2:126_4": "suggahitā hoti sumanasikatā sūpadhāritā’’ti idaṁ tatiyaṁ.",
  "atk-vin01a2:127_0": "Tattha suttaṁ nāma sakalaṁ vinayapiṭakaṁ. Tañcassa svāgataṁ hotīti suṭṭhu āgataṁ.",
  "atk-vin01a2:127_1": "Suppavattīti suṭṭhu pavattaṁ paguṇaṁ vācuggataṁ suvinicchitaṁ. Suttato anubyañjanatoti",
  "atk-vin01a2:127_2": "pāḷito ca paripucchato ca aṭṭhakathāto ca suvinicchitaṁ hoti, kaṅkhacchedaṁ katvā uggahitaṁ.",
  "atk-vin01a2:128_0": "Vinaye kho pana ṭhito hotīti vinaye lajjībhāvena patiṭṭhito hoti. Alajjī hi bahussutopi",
  "atk-vin01a2:128_1": "samāno lābhagarutāya tantiṁ visaṁvādetvā uddhammaṁ ubbinayaṁ satthusāsanaṁ dīpetvā",
  "atk-vin01a2:128_2": "sāsane mahantaṁ upaddavaṁ karoti. Saṅghabhedampi saṅgharājimpi uppādeti. Lajjī pana",
  "atk-vin01a2:128_3": "kukkuccako sikkhākāmo jīvitahetupi tantiṁ avisaṁvādetvā dhammameva vinayameva ca",
  "atk-vin01a2:128_4": "dīpeti, satthusāsanaṁ garuṁ katvā ṭhapeti. Tathā hi pubbe mahātherā tikkhattuṁ vācaṁ",
  "atk-vin01a2:128_5": "nicchāresuṁ – ‘‘anāgate lajjī rakkhissati, lajjī rakkhissati, lajjī rakkhissatī’’ti.",
  "atk-vin01a2:128_6": "Evaṁ yo lajjī, so vinayaṁ avijahanto avokkamanto lajjībhāvena vinaye ṭhito hoti suppatiṭṭhitoti.",
  "atk-vin01a2:128_7": "Asaṁhīroti saṁhīro nāma yo pāḷiyaṁ vā aṭṭhakathāyaṁ vā heṭṭhato vā uparito vā padapaṭipāṭiyā",
  "atk-vin01a2:128_8": "vā pucchiyamāno vitthunati vipphandati santiṭṭhituṁ na sakkoti; yaṁ yaṁ parena vuccati",
  "atk-vin01a2:128_9": "taṁ taṁ anujānāti; sakavādaṁ chaḍḍetvā paravādaṁ gaṇhāti. Yo pana pāḷiyaṁ vā aṭṭhakathāya",
  "atk-vin01a2:128_10": "vā heṭṭhupariyena vā padapaṭipāṭiyā vā pucchiyamāno na vitthunati na vipphandati,",
  "atk-vin01a2:128_11": "ekekalomaṁ saṇḍāsena gaṇhanto viya ‘‘evaṁ mayaṁ vadāma; evaṁ no ācariyā vadantī’’ti",
  "atk-vin01a2:128_12": "vissajjeti; yamhi pāḷi ca pāḷivinicchayo ca suvaṇṇabhājane pakkhittasīhavasā viya",
  "atk-vin01a2:128_13": "parikkhayaṁ pariyādānaṁ agacchanto tiṭṭhati, ayaṁ vuccati ‘‘asaṁhīro’’ti.",
  "atk-vin01a2:129_0": "Ācariyaparamparā kho panassa suggahitā hotīti theraparamparā vaṁsaparamparā cassa",
  "atk-vin01a2:129_1": "suu gahitā hoti. Sumanasikatāti suṭṭhu manasikatā; āvajjitamatte ujjalitapadīpo viya",
  "atk-vin01a2:129_2": "hoti. Sūpadhāritāti suṭṭhu upadhāritā pubbāparānusandhito atthato kāraṇato ca upadhāritā;",
  "atk-vin01a2:129_3": "attano matiṁ pahāya ācariyasuddhiyā vattā hoti ‘‘mayhaṁ ācariyo asukācariyassa santike",
  "atk-vin01a2:129_4": "uggaṇhi, so asukassā’’ti evaṁ sabbaṁ ācariyaparamparaṁ theravādaṅgaṁ āharitvā yāva",
  "atk-vin01a2:129_5": "upālitthero sammāsambuddhassa santike uggaṇhīti pāpetvā ṭhapeti. Tatopi āharitvā",
  "atk-vin01a2:129_6": "upālitthero sammāsambuddhassa santike uggaṇhi, dāsakatthero attano upajjhāyassa upālittherassa,",
  "atk-vin01a2:129_7": "soṇakatthero attano upajjhāyassa dāsakattherassa, siggavatthero attano upajjhāyassa",
  "atk-vin01a2:129_8": "soṇakattherassa, moggaliputtatissatthero attano upajjhāyassa siggavattherassa caṇḍavajjittherassa",
  "atk-vin01a2:129_9": "cāti. Evaṁ sabbaṁ ācariyaparamparaṁ theravādaṅgaṁ āharitvā attano ācariyaṁ pāpetvā",
  "atk-vin01a2:129_10": "ṭhapeti. Evaṁ uggahitā hi ācariyaparamparā suggahitā hoti. Evaṁ asakkontena pana",
  "atk-vin01a2:129_11": "avassaṁ dve tayo parivaṭṭā uggahetabbā. Sabbapacchimena hi nayena yathā ācariyo ca",
  "atk-vin01a2:129_12": "ācariyācariyo ca pāḷiñca paripucchañca vadanti, tathā ñātuṁ vaṭṭati.",
  "atk-vin01a2:130_0": "Imehi ca pana tīhi lakkhaṇehi samannāgatena vinayadharena vatthuvinicchayatthaṁ sannipatite",
  "atk-vin01a2:130_1": "saṅghe otiṇṇe vatthusmiṁ codakena ca cuditakena ca vutte vattabbe sahasā avinicchinitvāva",
  "atk-vin01a2:130_2": "cha ṭhānāni oloketabbāni. Katamāni cha? Vatthu oloketabbaṁ, mātikā oloketabbā, padabhājanīyaṁ",
  "atk-vin01a2:130_3": "oloketabbaṁ, tikaparicchedo oloketabbo, antarāpatti oloketabbā, anāpatti oloketabbāti.",
  "atk-vin01a2:131_0": "Vatthuṁ olokentopi hi ‘‘tiṇena vā paṇṇena vā paṭicchādetvā āgantabbaṁ, na tveva naggena",
  "atk-vin01a2:131_1": "āgantabbaṁ; yo āgaccheyya, āpatti dukkaṭassā’’ti (pārā. 517) evaṁ ekaccaṁ āpattiṁ",
  "atk-vin01a2:131_2": "passati. So taṁ suttaṁ ānetvā taṁ adhikaraṇaṁ vūpasamessati.",
  "atk-vin01a2:132": "Mātikaṁ olokentopi ‘‘sampajānamusāvāde pācittiya’’ntiādinā (pāci. 2) nayena pañcannaṁ āpattīnaṁ aññataraṁ āpattiṁ passati, so taṁ suttaṁ ānetvā taṁ adhikaraṇaṁ vūpasamessati.",
  "atk-vin01a2:133_0": "Padabhājanīyaṁ olokentopi ‘‘akkhayite sarīre methunaṁ dhammaṁ paṭisevati, āpatti",
  "atk-vin01a2:133_1": "pārājikassa. Yebhuyyena khayite sarīre methunaṁ dhammaṁ paṭisevati, āpatti thullaccayassā’’tiādinā",
  "atk-vin01a2:133_2": "(pārā. 59 ādayo, atthato samānaṁ) nayena sattannaṁ āpattīnaṁ aññataraṁ āpattiṁ passati,",
  "atk-vin01a2:133_3": "so padabhājanīyato suttaṁ ānetvā taṁ adhikaraṇaṁ vūpasamessati.",
  "atk-vin01a2:134": "Tikaparicchedaṁ olokentopi tikasaṅghādisesaṁ vā tikapācittiyaṁ vā tikadukkaṭaṁ vā aññataraṁ vā āpattiṁ tikaparicchede passati, so tato suttaṁ ānetvā taṁ adhikaraṇaṁ vūpasamessati.",
  "atk-vin01a2:135_0": "Antarāpattiṁ olokentopi ‘‘paṭilātaṁ ukkhipati, āpatti dukkaṭassā’’ti (pāci. 355)",
  "atk-vin01a2:135_1": "evaṁ yā sikkhāpadantaresu antarāpatti hoti taṁ passati, so taṁ suttaṁ ānetvā taṁ",
  "atk-vin01a2:135_2": "adhikaraṇaṁ vūpasamessati.",
  "atk-vin01a2:136_0": "Anāpattiṁ olokentopi ‘‘anāpatti bhikkhu asādiyantassa, atheyyacittassa, na maraṇādhippāyassa,",
  "atk-vin01a2:136_1": "anullapanādhippāyassa, na mocanādhippāyassa, asañcicca, assatiyā, ajānantassā’’ti",
  "atk-vin01a2:136_2": "(pārā. 72 ādayo) evaṁ tasmiṁ tasmiṁ sikkhāpade niddiṭṭhaṁ anāpattiṁ passati, so taṁ",
  "atk-vin01a2:136_3": "suttaṁ ānetvā taṁ adhikaraṇaṁ vūpasamessati.",
  "atk-vin01a2:137_0": "Yo hi bhikkhu catubbidhavinayakovido tilakkhaṇasampanno imāni cha ṭhānāni oloketvā",
  "atk-vin01a2:137_1": "adhikaraṇaṁ vūpasamessati, tassa vinicchayo appaṭivattiyo, buddhena sayaṁ nisīditvā",
  "atk-vin01a2:137_2": "vinicchitasadiso hoti. Taṁ cevaṁ vinicchayakusalaṁ bhikkhuṁ koci katasikkhāpadavītikkamo",
  "atk-vin01a2:137_3": "bhikkhu upasaṅkamitvā attano kukkuccaṁ puccheyya; tena sādhukaṁ sallakkhetvā sace",
  "atk-vin01a2:137_4": "anāpatti hoti, ‘‘anāpattī’’ti vattabbaṁ. Sace pana āpatti hoti, ‘‘āpattī’’ti vattabbaṁ.",
  "atk-vin01a2:137_5": "Sā desanāgāminī ce, ‘‘desanāgāminī’’ti vattabbaṁ. Vuṭṭhānagāminī ce, ‘‘vuṭṭhānagāminī’’ti",
  "atk-vin01a2:137_6": "vattabbaṁ. Athassa pārājikacchāyā dissati, ‘‘pārājikāpattī’’ti na tāva vattabbaṁ.",
  "atk-vin01a2:137_7": "Kasmā? Methunadhammavītikkamo hi uttarimanussadhammavītikkamo ca oḷāriko. Adinnādānamanussaviggahavītikkamā",
  "atk-vin01a2:137_8": "pana sukhumā cittalahukā. Te sukhumeneva āpajjati , sukhumena rakkhati, tasmā visesena",
  "atk-vin01a2:137_9": "taṁvatthukaṁ kukkuccaṁ pucchiyamāno ‘‘āpattī’’ti avatvā sacassa ācariyo dharati,",
  "atk-vin01a2:137_10": "tato tena so bhikkhu ‘‘amhākaṁ ācariyaṁ pucchā’’ti pesetabbo. Sace so puna āgantvā",
  "atk-vin01a2:137_11": "‘‘tumhākaṁ ācariyo suttato nayato oloketvā ‘satekiccho’ti maṁ āhā’’ti vadati, tato",
  "atk-vin01a2:137_12": "anena so ‘‘sādhu suṭṭhu yaṁ ācariyo bhaṇati taṁ karohī’’ti vattabbo. Atha panassa",
  "atk-vin01a2:137_13": "ācariyo natthi, saddhiṁ uggahitatthero pana atthi, tassa santikaṁ pesetabbo – ‘‘amhehi",
  "atk-vin01a2:137_14": "saha uggahitatthero gaṇapāmokkho, taṁ gantvā pucchā’’ti. Tenāpi ‘‘satekiccho’’ti",
  "atk-vin01a2:137_15": "vinicchite ‘‘sādhu suṭṭhu tassa vacanaṁ karohī’’ti vattabbo. Atha saddhiṁ uggahitattheropi",
  "atk-vin01a2:137_16": "natthi, antevāsiko paṇḍito atthi, tassa santikaṁ pesetabbo – ‘‘asukadaharaṁ gantvā",
  "atk-vin01a2:137_17": "pucchā’’ti. Tenāpi ‘‘satekiccho’’ti vinicchite ‘‘sādhu suṭṭhu tassa vacanaṁ karohī’’ti",
  "atk-vin01a2:137_18": "vattabbo. Atha daharassāpi pārājikacchāyāva upaṭṭhāti, tenāpi ‘‘pārājikosī’’ti na",
  "atk-vin01a2:137_19": "vattabbo. Dullabho hi buddhuppādo, tato dullabhatarā pabbajjā ca upasampadā ca. Evaṁ",
  "atk-vin01a2:137_20": "pana vattabbo – ‘‘vivittaṁ okāsaṁ sammajjitvā divāvihāraṁ nisīditvā sīlāni sodhetvā",
  "atk-vin01a2:137_21": "dvattiṁsākāraṁ tāva manasi karohī’’ti. Sace tassa arogaṁ sīlaṁ kammaṭṭhānaṁ ghaṭayati,",
  "atk-vin01a2:137_22": "saṅkhārā pākaṭā hutvā upaṭṭhahanti, upacārappanāppattaṁ viya cittampi ekaggaṁ hoti,",
  "atk-vin01a2:137_23": "divasaṁ atikkantampi na jānāti. So divasātikkame upaṭṭhānaṁ āgato evaṁ vattabbo –",
  "atk-vin01a2:137_24": "‘‘kīdisā te cittappavattī’’ti. Ārocitāya cittappavattiyā vattabbo – ‘‘pabbajjā nāma",
  "atk-vin01a2:137_25": "cittavisuddhatthāya, appamatto samaṇadhammaṁ karohī’’ti.",
  "atk-vin01a2:138_0": "Yassa pana sīlaṁ bhinnaṁ hoti, tassa kammaṭṭhānaṁ na ghaṭayati, patodābhitunnaṁ viya",
  "atk-vin01a2:138_1": "cittaṁ vikampati, vippaṭisāragginā ḍayhati, tattapāsāṇe nisinno viya taṅkhaṇaññeva",
  "atk-vin01a2:138_2": "vuṭṭhāti. So āgato ‘‘kā te cittappavattī’’ti pucchitabbo. Ārocitāya cittappavattiyā",
  "atk-vin01a2:138_3": "‘‘natthi loke raho nāma pāpakammaṁ pakubbato. Sabbapaṭhamañhi pāpaṁ karonto attanā",
  "atk-vin01a2:138_4": "jānāti, athassa ārakkhadevatā paracittavidū samaṇabrāhmaṇā aññā ca devatā jānanti,",
  "atk-vin01a2:138_5": "tvaṁyeva dāni tava sotthiṁ pariyesāhī’’ti vattabbo.",
  "atk-vin01a2:139": "Niṭṭhitā catubbidhavinayakathā",
  "atk-vin01a2:140": "Vinayadharassa ca lakkhaṇādikathā.",
  "atk-vin01a2:141": "Bhikkhupadabhājanīyavaṇṇanā",
  "atk-vin01a2:142_0": "Idāni sikkhāpadavibhaṅgassa atthaṁ vaṇṇayissāma. Yaṁ vuttaṁ yo panāti yo yādisotiādi.",
  "atk-vin01a2:142_1": "Ettha yo panāti vibhajitabbapadaṁ; yo yādisotiādīni tassa vibhajanapadāni. Ettha",
  "atk-vin01a2:142_2": "ca yasmā panāti nipātamattaṁ; yoti atthapadaṁ; tañca aniyamena puggalaṁ dīpeti, tasmā",
  "atk-vin01a2:142_3": "tassa atthaṁ dassento aniyamena puggaladīpakaṁ yo saddameva āha. Tasmā ettha evamattho",
  "atk-vin01a2:142_4": "veditabbo – yo panāti yo yokocīti vuttaṁ hoti. Yasmā pana yo yokoci nāma, so avassaṁ",
  "atk-vin01a2:142_5": "liṅga-yutta-jāti-nāma-gotta-sīla-vihāra-gocaravayesu ekenākārena paññāyati, tasmā",
  "atk-vin01a2:142_6": "taṁ tathā ñāpetuṁ taṁ pabhedaṁ pakāsento ‘‘yādiso’’tiādimāha. Tattha yādisoti liṅgavasena",
  "atk-vin01a2:142_7": "yādiso vā tādiso vā hotu; dīgho vā rasso vā kāḷo vā odāto vā maṅguracchavi vā kiso",
  "atk-vin01a2:142_8": "vā thūlo vāti attho. Yathāyuttoti yogavasena yena vā tena vā yutto hotu; navakammayutto",
  "atk-vin01a2:142_9": "vā uddesayutto vā vāsadhurayutto vāti attho. Yathājaccoti jātivasena yaṁjacco vā",
  "atk-vin01a2:142_10": "taṁjacco vā hotu; khattiyo vā brāhmaṇo vā vesso vā suddo vāti attho. Yathānāmoti",
  "atk-vin01a2:142_11": "nāmavasena yathānāmo vā tathānāmo vā hotu; buddharakkhito vā dhammarakkhito vā saṅgharakkhito",
  "atk-vin01a2:142_12": "vāti attho. Yathāgottoti gottavasena yathāgotto vā tathāgotto vā yena vā tena vā",
  "atk-vin01a2:142_13": "gottena hotu; kaccāyano vā vāsiṭṭho vā kosiyo vāti attho. Yathāsīloti sīlesu yathāsīlo",
  "atk-vin01a2:142_14": "vā tathāsīlo vā hotu; navakammasīlo vā uddesasīlo vā vāsadhurasīlo vāti attho. Yathāvihārīti",
  "atk-vin01a2:142_15": "vihāresupi yathāvihārī vā tathāvihārī vā hotu; navakammavihārī vā uddesavihārī vā",
  "atk-vin01a2:142_16": "vāsadhuravihārī vāti attho. Yathāgocaroti gocaresupi yathāgocaro vā tathāgocaro vā",
  "atk-vin01a2:142_17": "hotu; navakammagocaro vā uddesagocaro vā vāsadhuragocaro vāti attho. Thero vāti ādīsu",
  "atk-vin01a2:142_18": "vayovuḍḍhādīsu yo vā so vā hotu; paripuṇṇadasavassatāya thero vā ūnapañcavassatāya",
  "atk-vin01a2:142_19": "navo vā atirekapañcavassatāya majjhimo vāti attho. Atha kho sabbova imasmiṁ atthe",
  "atk-vin01a2:142_20": "eso vuccati ‘‘yo panā’’ti.",
  "atk-vin01a2:143_0": "Bhikkhuniddese bhikkhatīti bhikkhako; labhanto vā alabhanto vā ariyāya yācanāya yācatīti",
  "atk-vin01a2:143_1": "attho. Buddhādīhi ajjhupagataṁ bhikkhācariyaṁ ajjhupagatattā bhikkhācariyaṁ ajjhupagato",
  "atk-vin01a2:143_2": "nāma. Yo hi koci appaṁ vā mahantaṁ vā bhogakkhandhaṁ pahāya agārasmā anagāriyaṁ pabbajito,",
  "atk-vin01a2:143_3": "so kasigorakkhādīhi jīvikakappanaṁ hitvā liṅgasampaṭicchaneneva bhikkhācariyaṁ ajjhupagatoti",
  "atk-vin01a2:143_4": "bhikkhu. Parapaṭibaddhajīvikattā vā vihāramajjhe kājabhattaṁ bhuñjamānopi bhikkhācariyaṁ",
  "atk-vin01a2:143_5": "ajjhupagatoti bhikkhu; piṇḍiyālopabhojanaṁ nissāya pabbajjāya ussāhajātattā vā bhikkhācariyaṁ",
  "atk-vin01a2:143_6": "ajjhupagatoti bhikkhu. Agghaphassavaṇṇabhedena bhinnaṁ paṭaṁ dhāretīti bhinnapaṭadharo.",
  "atk-vin01a2:143_7": "Tattha satthakacchedanena agghabhedo veditabbo. Sahassagghanakopi hi paṭo satthakena",
  "atk-vin01a2:143_8": "khaṇḍākhaṇḍikaṁ chinno bhinnaggho hoti. Purimagghato upaḍḍhampi na agghati. Suttasaṁsibbanena",
  "atk-vin01a2:143_9": "phassabhedo veditabbo. Sukhasamphassopi hi paṭo suttehi saṁsibbito bhinnaphasso hoti.",
  "atk-vin01a2:143_10": "Kharasamphassataṁ pāpuṇāti. Sūcimalādīhi vaṇṇabhedo veditabbo. Suparisuddhopi hi",
  "atk-vin01a2:143_11": "paṭo sūcikammato paṭṭhāya sūcimalena, hatthasedamalajallikāhi, avasāne rajanakappakaraṇehi",
  "atk-vin01a2:143_12": "ca bhinnavaṇṇo hoti; pakativaṇṇaṁ vijahati. Evaṁ tīhākārehi bhinnapaṭadhāraṇato bhinnapaṭadharoti",
  "atk-vin01a2:143_13": "bhikkhu. Gihivatthavisabhāgānaṁ vā kāsāvānaṁ dhāraṇamatteneva bhinnapaṭadharoti bhikkhu.",
  "atk-vin01a2:144_0": "Samaññāyāti paññattiyā vohārenāti attho. Samaññāya eva hi ekacco ‘‘bhikkhū’’ti paññāyati.",
  "atk-vin01a2:144_1": "Tathā hi nimantanādimhi bhikkhūsu gaṇiyamānesu sāmaṇerepi gahetvā ‘‘sataṁ bhikkhū",
  "atk-vin01a2:144_2": "sahassaṁ bhikkhū’’ti vadanti. Paṭiññāyāti attano paṭijānanena paṭiññāyapi hi ekacco",
  "atk-vin01a2:144_3": "‘‘bhikkhū’’ti paññāyati. Tassa ‘‘ko etthāti? Ahaṁ, āvuso, bhikkhū’’ti (a. ni. 10.96)",
  "atk-vin01a2:144_4": "evamādīsu sambhavo daṭṭhabbo . Ayaṁ pana ānandattherena vuttā dhammikā paṭiññā. Rattibhāge",
  "atk-vin01a2:144_5": "pana dussīlāpi paṭipathaṁ āgacchantā ‘‘ko etthā’’ti vutte adhammikāya paṭiññāya abhūtāya",
  "atk-vin01a2:144_6": "‘‘mayaṁ bhikkhū’’ti vadanti.",
  "atk-vin01a2:145_0": "Ehi bhikkhūti ehi bhikkhu nāma bhagavato ‘‘ehi bhikkhū’’ti vacanamattena bhikkhubhāvaṁ",
  "atk-vin01a2:145_1": "ehibhikkhūpasampadaṁ patto. Bhagavā hi ehibhikkhubhāvāya upanissayasampannaṁ puggalaṁ",
  "atk-vin01a2:145_2": "disvā rattapaṁsukūlantarato suvaṇṇavaṇṇaṁ dakkhiṇahatthaṁ nīharitvā brahmaghosaṁ",
  "atk-vin01a2:145_3": "nicchārento ‘‘ehi, bhikkhu, cara brahmacariyaṁ sammā dukkhassa antakiriyāyā’’ti vadati.",
  "atk-vin01a2:145_4": "Tassa saheva bhagavato vacanena gihiliṅgaṁ antaradhāyati, pabbajjā ca upasampadā",
  "atk-vin01a2:145_5": "ca ruhati. Bhaṇḍu kāsāyavasano hoti. Ekaṁ nivāsetvā ekaṁ pārupitvā ekaṁ aṁse ṭhapetvā",
  "atk-vin01a2:145_6": "vāmaṁsakūṭe āsattanīluppalavaṇṇamattikāpatto –",
  "atk-vin01a2:146": "‘‘Ticīvarañca patto ca, vāsi sūci ca bandhanaṁ;",
  "atk-vin01a2:147": "Parissāvanena aṭṭhete, yuttayogassa bhikkhuno’’ti.",
  "atk-vin01a2:148_0": "Evaṁ vuttehi aṭṭhahi parikkhārehi sarīre paṭimukkehiyeva saṭṭhivassikatthero viya",
  "atk-vin01a2:148_1": "iriyāpathasampanno buddhācariyako buddhupajjhāyako sammāsambuddhaṁ vandamānoyeva",
  "atk-vin01a2:148_2": "tiṭṭhati. Bhagavā hi paṭhamabodhiyaṁ ekasmiṁ kāle ehibhikkhūpasampadāya eva upasampādeti.",
  "atk-vin01a2:148_3": "Evaṁ upasampannāni ca sahassupari ekacattālīsuttarāni tīṇi bhikkhusatāni ahesuṁ;",
  "atk-vin01a2:148_4": "seyyathidaṁ – pañca pañcavaggiyattherā, yaso kulaputto, tassa parivārā catupaṇṇāsa",
  "atk-vin01a2:148_5": "sahāyakā, tiṁsa bhaddavaggiyā, sahassapurāṇajaṭilā, saddhiṁ dvīhi aggasāvakehi aḍḍhateyyasatā",
  "atk-vin01a2:148_6": "paribbājakā, eko aṅgulimālattheroti. Vuttañhetaṁ aṭṭhakathāyaṁ –",
  "atk-vin01a2:149": "‘‘Tīṇi sataṁ sahassañca, cattālīsaṁ punāpare;",
  "atk-vin01a2:150": "Eko ca thero sappañño, sabbe te ehibhikkhukā’’ti.",
  "atk-vin01a2:151_0": "Na kevalañca ete eva, aññepi bahū santi. Seyyathidaṁ – tisataparivāro selo brāhmaṇo,",
  "atk-vin01a2:151_1": "sahassaparivāro mahākappino, dasasahassā kapilavatthuvāsino kulaputtā, soḷasasahassā",
  "atk-vin01a2:151_2": "pārāyanikabrāhmaṇāti evamādayo. Te pana vinayapiṭake pāḷiyaṁ na niddiṭṭhattā na vuttā.",
  "atk-vin01a2:151_3": "Ime tattha niddiṭṭhattā vuttāti.",
  "atk-vin01a2:152": "‘‘Sattavīsa sahassāni, tīṇiyeva satāni ca;",
  "atk-vin01a2:153": "Etepi sabbe saṅkhātā, sabbe te ehibhikkhukā’’ti.",
  "atk-vin01a2:154_0": "Tīhi saraṇagamanehi upasampannoti ‘‘buddhaṁ saraṇaṁ gacchāmī’’tiādinā nayena tikkhattuṁ",
  "atk-vin01a2:154_1": "vācaṁ bhinditvā vuttehi tīhi saraṇagamanehi upasampanno. Ayañhi upasampadā nāma aṭṭhavidhā",
  "atk-vin01a2:154_2": "– ehibhikkhūpasampadā, saraṇagamanūpasampadā, ovādapaṭiggahaṇūpasampadā, pañhabyākaraṇūpasampadā,",
  "atk-vin01a2:154_3": "garudhammapaṭiggahaṇūpasampadā, dūtenūpasampadā, aṭṭhavācikūpasampadā, ñatticatutthakammūpasampadāti.",
  "atk-vin01a2:154_4": "Tattha ehibhikkhūpasampadā, saraṇagamanūpasampadā ca vuttā eva.",
  "atk-vin01a2:155_0": "Ovādapaṭiggahaṇūpasampadā nāma ‘‘tasmātiha te, kassapa, evaṁ sikkhitabbaṁ – ‘tibbaṁ",
  "atk-vin01a2:155_1": "me hirottappaṁ paccupaṭṭhitaṁ bhavissati theresu navesu majjhimesu cā’ti. Evañhi",
  "atk-vin01a2:155_2": "te, kassapa, sikkhitabbaṁ. Tasmātiha te, kassapa, evaṁ sikkhitabbaṁ – ‘yaṁ kiñci",
  "atk-vin01a2:155_3": "dhammaṁ sossāmi kusalūpasaṁhitaṁ, sabbaṁ taṁ aṭṭhiṁ katvā manasi katvā sabbacetasā",
  "atk-vin01a2:155_4": "samannāharitvā ohitasoto dhammaṁ sossāmī’ti. Evaṁ hi te, kassapa, sikkhitabbaṁ. Tasmātiha",
  "atk-vin01a2:155_5": "te, kassapa, evaṁ sikkhitabbaṁ – ‘sātasahagatā ca me kāyagatāsati na vijahissatī’ti.",
  "atk-vin01a2:155_6": "Evañhi te, kassapa, sikkhitabba’’nti (saṁ. ni. 2.154) iminā ovādapaṭiggahaṇena mahākassapattherassa anuññātaupasampadā.",
  "atk-vin01a2:156_0": "Pañhabyākaraṇūpasampadā nāma sopākassa anuññātaupasampadā. Bhagavā kira pubbārāme",
  "atk-vin01a2:156_1": "anucaṅkamantaṁ sopākasāmaṇeraṁ ‘‘‘uddhumātakasaññā’ti vā, sopāka, ‘rūpasaññā’ti vā",
  "atk-vin01a2:156_2": "ime dhammā nānatthā nānābyañjanā , udāhu ekatthā, byañjanameva nāna’’nti dasa asubhanissite",
  "atk-vin01a2:156_3": "pañhe pucchi. So te byākāsi. Bhagavā tassa sādhukāraṁ datvā ‘‘kativassosi tvaṁ, sopākā’’ti",
  "atk-vin01a2:156_4": "pucchi. ‘‘Sattavassohaṁ, bhagavā’’ti. ‘‘Sopāka, tvaṁ mama sabbaññutaññāṇena saddhiṁ",
  "atk-vin01a2:156_5": "saṁsanditvā pañhe byākāsī’’ti āraddhacitto upasampadaṁ anujāni. Ayaṁ pañhabyākaraṇūpasampadā.",
  "atk-vin01a2:157": "Garudhammapaṭiggahaṇūpasampadā nāma mahāpajāpatiyā aṭṭhagarudhammassa paṭiggahaṇena anuññātaupasampadā.",
  "atk-vin01a2:158": "Dūtenūpasampadā nāma aḍḍhakāsiyā gaṇikāya anuññātaupasampadā.",
  "atk-vin01a2:159": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena bhikkhusaṅghato ñatticatutthenāti imehi dvīhi kammehi upasampadā.",
  "atk-vin01a2:160_0": "Ñatticatutthakammūpasampadā nāma bhikkhūnaṁ etarahi upasampadā. Imāsu aṭṭhasu upasampadāsu",
  "atk-vin01a2:160_1": "‘‘yā sā, bhikkhave, mayā tīhi saraṇagamanehi upasampadā anuññātā, taṁ ajjatagge paṭikkhipāmi.",
  "atk-vin01a2:160_2": "Anujānāmi, bhikkhave, ñatticatutthena kammena upasampādetu’’nti (mahāva. 69) evaṁ",
  "atk-vin01a2:160_3": "anuññātāya imāya upasampadāya upasampannoti vuttaṁ hoti.",
  "atk-vin01a2:161_0": "Bhadroti apāpako. Kalyāṇaputhujjanādayo hi yāva arahā, tāva bhadrena sīlena samādhinā",
  "atk-vin01a2:161_1": "paññāya vimuttiyā vimuttiñāṇadassanena ca samannāgatattā ‘‘bhadro bhikkhū’’ti saṅkhyaṁ",
  "atk-vin01a2:161_2": "gacchanti. Sāroti tehiyeva sīlasārādīhi samannāgatattā nīlasamannāgamena nīlo paṭo",
  "atk-vin01a2:161_3": "viya ‘‘sāro bhikkhū’’ti veditabbo. Vigatakilesapheggubhāvato vā khīṇāsavova ‘‘sāro’’ti",
  "atk-vin01a2:161_4": "veditabbo. Sekhoti puthujjanakalyāṇakena saddhiṁ satta ariyā tisso sikkhā sikkhantīti",
  "atk-vin01a2:161_5": "sekhā. Tesu yo koci ‘‘sekho bhikkhū’’ti veditabbo. Na sikkhatīti asekho. Sekkhadhamme",
  "atk-vin01a2:161_6": "atikkamma aggaphale ṭhito, tato uttari sikkhitabbābhāvato khīṇāsavo ‘‘asekho’’ti",
  "atk-vin01a2:161_7": "vuccati. Samaggena saṅghenāti sabbantimena pariyāyena pañcavaggakaraṇīye kamme yāvatikā",
  "atk-vin01a2:161_8": "bhikkhū kammappattā, tesaṁ āgatattā chandārahānaṁ chandassa āhaṭattā, sammukhībhūtānañca",
  "atk-vin01a2:161_9": "appaṭikkosanato ekasmiṁ kamme samaggabhāvaṁ upagatena. Ñatticatutthenāti tīhi anussāvanāhi",
  "atk-vin01a2:161_10": "ekāya ca ñattiyā kātabbena. Kammenāti dhammikena vinayakammena. Akuppenāti vatthu-ñatti-anussāvana-sīmā-parisasampattisampannattā",
  "atk-vin01a2:161_11": "akopetabbataṁ appaṭikkositabbatañca upagatena. Ṭhānārahenāti kāraṇārahena satthusāsanārahena.",
  "atk-vin01a2:161_12": "Upasampanno nāma uparibhāvaṁ samāpanno, pattoti attho. Bhikkhubhāvo hi uparibhāvo,",
  "atk-vin01a2:161_13": "tañcesa yathāvuttena kammena samāpannattā ‘‘upasampanno’’ti vuccati. Ettha ca ñatticatutthakammaṁ",
  "atk-vin01a2:161_14": "ekameva āgataṁ. Imasmiṁ pana ṭhāne ṭhatvā cattāri saṅghakammāni nīharitvā vitthārato",
  "atk-vin01a2:161_15": "kathetabbānīti sabbaaṭṭhakathāsu vuttaṁ. Tāni ca ‘‘apalokanakammaṁ ñattikammaṁ ñattidutiyakammaṁ",
  "atk-vin01a2:161_16": "ñatticatutthakamma’’nti paṭipāṭiyā ṭhapetvā vitthārena khandhakato parivārāvasāne",
  "atk-vin01a2:161_17": "kammavibhaṅgato ca pāḷiṁ āharitvā kathitāni. Tāni mayaṁ parivārāvasāne kammavibhaṅgeyeva",
  "atk-vin01a2:161_18": "vaṇṇayissāma. Evañhi sati paṭhamapārājikavaṇṇanā ca na bhāriyā bhavissati; yathāṭhitāya",
  "atk-vin01a2:161_19": "ca pāḷiyā vaṇṇanā suviññeyyā bhavissati. Tāni ca ṭhānāni asuññāni bhavissanti; tasmā",
  "atk-vin01a2:161_20": "anupadavaṇṇanameva karoma.",
  "atk-vin01a2:162_0": "Tatrāti tesu ‘‘bhikkhako’’tiādinā nayena vuttesu bhikkhūsu. Yvāyaṁ bhikkhūti yo ayaṁ",
  "atk-vin01a2:162_1": "bhikkhu. Samaggena saṅghena…pe… upasampannoti aṭṭhasu upasampadāsu ñatticatuttheneva",
  "atk-vin01a2:162_2": "kammena upasampanno. Ayaṁ imasmiṁ atthe adhippeto bhikkhūti ayaṁ imasmiṁ ‘‘methunaṁ",
  "atk-vin01a2:162_3": "dhammaṁ paṭisevitvā pārājiko hotī’’ti atthe ‘‘bhikkhū’’ti adhippeto. Itare pana ‘‘bhikkhako’’ti",
  "atk-vin01a2:162_4": "ādayo atthuddhāravasena vuttā. Tesu ca ‘‘bhikkhako’’ti ādayo niruttivasena vuttā,",
  "atk-vin01a2:162_5": "‘‘samaññāya bhikkhu, paṭiññāya bhikkhū’’ti ime dve abhilāpavasena vuttā, ‘‘ehi bhikkhū’’ti",
  "atk-vin01a2:162_6": "buddhena upajjhāyena paṭiladdhaupasampadāvasena vutto. Saraṇagamanabhikkhu anuppannāya",
  "atk-vin01a2:162_7": "kammavācāya upasampadāvasena vutto, ‘‘bhadro’’tiādayo guṇavasena vuttāti veditabbā.",
  "atk-vin01a2:163": "Bhikkhupadabhājanīyaṁ niṭṭhitaṁ.",
  "atk-vin01a2:164": "Sikkhāsājīvapadabhājanīyavaṇṇanā",
  "atk-vin01a2:165_0": "Idāni ‘‘bhikkhūna’’nti idaṁ padaṁ visesatthābhāvato avibhajitvāva yaṁ sikkhañca sājīvañca",
  "atk-vin01a2:165_1": "samāpannattā bhikkhūnaṁ sikkhāsājīvasamāpanno hoti, taṁ dassento sikkhātiādimāha.",
  "atk-vin01a2:165_2": "Tattha sikkhitabbāti sikkhā. Tissoti gaṇanaparicchedo . Adhisīlasikkhāti adhikaṁ",
  "atk-vin01a2:165_3": "uttamaṁ sīlanti adhisīlaṁ; adhisīlañca taṁ sikkhitabbato sikkhā cāti adhisīlasikkhā.",
  "atk-vin01a2:165_4": "Esa nayo adhicitta-adhipaññāsikkhāsu.",
  "atk-vin01a2:166_0": "Katamaṁ panettha sīlaṁ, katamaṁ adhisīlaṁ, katamaṁ cittaṁ, katamaṁ adhicittaṁ, katamā",
  "atk-vin01a2:166_1": "paññā, katamā adhipaññāti? Vuccate – pañcaṅgadasaṅgasīlaṁ tāva sīlameva. Tañhi buddhe",
  "atk-vin01a2:166_2": "uppannepi anuppannepi loke pavattati. Uppanne buddhe tasmiṁ sīle buddhāpi sāvakāpi",
  "atk-vin01a2:166_3": "mahājanaṁ samādapenti. Anuppanne buddhe paccekabuddhā ca kammavādino ca dhammikā",
  "atk-vin01a2:166_4": "samaṇabrāhmaṇā cakkavattī ca mahārājāno mahābodhisattā ca samādapenti. Sāmampi paṇḍitā",
  "atk-vin01a2:166_5": "samaṇabrāhmaṇā samādiyanti. Te taṁ kusalaṁ dhammaṁ paripūretvā devesu ca manussesu",
  "atk-vin01a2:166_6": "ca sampattiṁ anubhonti. Pātimokkhasaṁvarasīlaṁ pana ‘‘adhisīla’’nti vuccati, tañhi",
  "atk-vin01a2:166_7": "sūriyo viya pajjotānaṁ sineru viya pabbatānaṁ sabbalokiyasīlānaṁ adhikañceva uttamañca,",
  "atk-vin01a2:166_8": "buddhuppādeyeva ca pavattati, na vinā buddhuppādā. Na hi taṁ paññattiṁ uddharitvā",
  "atk-vin01a2:166_9": "añño satto ṭhapetuṁ sakkoti, buddhāyeva pana sabbaso kāyavacīdvāraajjhācārasotaṁ",
  "atk-vin01a2:166_10": "chinditvā tassa tassa vītikkamassa anucchavikaṁ taṁ sīlasaṁvaraṁ paññapenti. Pātimokkhasaṁvaratopi",
  "atk-vin01a2:166_11": "ca maggaphalasampayuttameva sīlaṁ adhisīlaṁ, taṁ pana idha anadhippetaṁ. Na hi taṁ",
  "atk-vin01a2:166_12": "samāpanno bhikkhu methunaṁ dhammaṁ paṭisevati.",
  "atk-vin01a2:167_0": "Kāmāvacarāni pana aṭṭha kusalacittāni, lokiyaaṭṭhasamāpatticittāni ca ekajjhaṁ katvā",
  "atk-vin01a2:167_1": "cittamevāti veditabbāni. Buddhuppādānuppāde cassa pavatti, samādapanaṁ samādānañca",
  "atk-vin01a2:167_2": "sīle vuttanayeneva veditabbaṁ. Vipassanāpādakaṁ aṭṭhasamāpatticittaṁ pana ‘‘adhicitta’’nti",
  "atk-vin01a2:167_3": "vuccati. Tañhi adhisīlaṁ viya sīlānaṁ sabbalokiyacittānaṁ adhikañceva uttamañca,",
  "atk-vin01a2:167_4": "buddhuppādeyeva ca hoti, na vinā buddhuppādā. Tatopi ca maggaphalacittameva adhicittaṁ,",
  "atk-vin01a2:167_5": "taṁ pana idha anadhippetaṁ. Na hi taṁ samāpanno bhikkhu methunaṁ dhammaṁ paṭisevati.",
  "atk-vin01a2:168_0": "‘‘Atthi dinnaṁ, atthi yiṭṭha’’nti (dha. sa. 1371; vibha. 793; ma. ni. 3.92) -ādinayappavattaṁ",
  "atk-vin01a2:168_1": "pana kammassakatañāṇaṁ paññā, sā hi buddhe uppannepi anuppannepi loke pavattati.",
  "atk-vin01a2:168_2": "Uppanne buddhe tassā paññāya buddhāpi buddhasāvakāpi mahājanaṁ samādapenti. Anuppanne",
  "atk-vin01a2:168_3": "buddhe paccekabuddhā ca kammavādino ca dhammikā samaṇabrāhmaṇā cakkavattī ca mahārājāno",
  "atk-vin01a2:168_4": "mahābodhisattā ca samādapenti. Sāmampi paṇḍitā sattā samādiyanti. Tathā hi aṅkuro",
  "atk-vin01a2:168_5": "dasavassasahassāni mahādānaṁ adāsi. Velāmo, vessantaro, aññe ca bahū paṇḍitamanussā",
  "atk-vin01a2:168_6": "mahādānāni adaṁsu. Te taṁ kusalaṁ dhammaṁ paripūretvā devesu ca manussesu ca sampattiṁ",
  "atk-vin01a2:168_7": "anubhaviṁsu. Tilakkhaṇākāraparicchedakaṁ pana vipassanāñāṇaṁ ‘‘adhipaññā’’ti vuccati.",
  "atk-vin01a2:168_8": "Sā hi adhisīla-adhicittāni viya sīlacittānaṁ sabbalokiyapaññānaṁ adhikā ceva uttamā",
  "atk-vin01a2:168_9": "ca, na ca vinā buddhuppādā loke pavattati. Tatopi ca maggaphalapaññāva adhipaññā,",
  "atk-vin01a2:168_10": "sā pana idha anadhippetā. Na hi taṁ samāpanno bhikkhu methunaṁ dhammaṁ paṭisevatīti.",
  "atk-vin01a2:169_0": "Tatrāti tāsu tīsu sikkhāsu. Yāyaṁ adhisīlasikkhāti yā ayaṁ pātimokkhasīlasaṅkhātā",
  "atk-vin01a2:169_1": "adhisīlasikkhā. Etaṁ sājīvaṁ nāmāti etaṁ sabbampi bhagavatā vinaye ṭhapitaṁ sikkhāpadaṁ,",
  "atk-vin01a2:169_2": "yasmā ettha nānādesajātigottādibhedabhinnā bhikkhū saha jīvanti ekajīvikā sabhāgajīvikā",
  "atk-vin01a2:169_3": "sabhāgavuttino honti, tasmā ‘‘sājīva’’nti vuccati. Tasmiṁ sikkhatīti taṁ sikkhāpadaṁ",
  "atk-vin01a2:169_4": "cittassa adhikaraṇaṁ katvā ‘‘yathāsikkhāpadaṁ nu kho sikkhāmi na sikkhāmī’’ti cittena",
  "atk-vin01a2:169_5": "olokento sikkhati. Na kevalañcāyametasmiṁ sājīvasaṅkhāte sikkhāpadeyeva sikkhati,",
  "atk-vin01a2:169_6": "sikkhāyapi sikkhati, ‘‘etaṁ sājīvaṁ nāmā’’ti imassa pana anantarassa padassa vasena",
  "atk-vin01a2:169_7": "‘‘tasmiṁ sikkhatī’’ti vuttaṁ. Kiñcāpi taṁ evaṁ vuttaṁ, atha kho ayamettha attho daṭṭhabbo",
  "atk-vin01a2:169_8": "– tassā ca sikkhāya sikkhaṁ paripūrento sikkhati, tasmiñca sikkhāpade avītikkamanto",
  "atk-vin01a2:169_9": "sikkhatīti. Tena vuccati sājīvasamāpannoti idampi anantarassa sājīvapadasseva vasena",
  "atk-vin01a2:169_10": "vuttaṁ. Yasmā pana so sikkhampi samāpanno, tasmā sikkhāsamāpannotipi atthato veditabbo.",
  "atk-vin01a2:169_11": "Evañhi sati ‘‘sikkhāsājīvasamāpanno’’ti etassa padassa padabhājanampi paripuṇṇaṁ hoti.",
  "atk-vin01a2:170": "Sikkhāsājīvapadabhājanīyaṁ niṭṭhitaṁ.",
  "atk-vin01a2:171": "Sikkhāpaccakkhānavibhaṅgavaṇṇanā",
  "atk-vin01a2:172_0": "Sikkhaṁappaccakkhāya dubbalyaṁ anāvikatvāti sikkhañca appaṭikkhipitvā dubbalabhāvañca",
  "atk-vin01a2:172_1": "appakāsetvā. Yasmā ca dubbalye āvikatepi sikkhā appaccakkhātāva hoti, sikkhāya pana",
  "atk-vin01a2:172_2": "paccakkhātāya dubbalyaṁ āvikatameva hoti. Tasmā ‘‘dubbalyaṁ anāvikatvā’’ti iminā",
  "atk-vin01a2:172_3": "padena na koci visesattho labbhati. Yathā pana ‘‘dirattatirattaṁ sahaseyyaṁ kappeyyā’’ti",
  "atk-vin01a2:172_4": "vutte dirattavacanena na koci visesattho labbhati, kevalaṁ lokavohāravasena byañjanasiliṭṭhatāya",
  "atk-vin01a2:172_5": "mukhārūḷhatāya etaṁ vuttaṁ. Evamidampi vohāravasena byañjanasiliṭṭhatāya mukhārūḷhatāya",
  "atk-vin01a2:172_6": "vuttanti veditabbaṁ.",
  "atk-vin01a2:173_0": "Yasmā vā bhagavā sātthaṁ sabyañjanaṁ dhammaṁ deseti, tasmā ‘‘sikkhaṁ appaccakkhāyā’’ti",
  "atk-vin01a2:173_1": "iminā atthaṁ sampādetvā ‘‘dubbalyaṁ anāvikatvā’’ti iminā byañjanaṁ sampādeti. Parivārakapadavirahitañhi",
  "atk-vin01a2:173_2": "ekameva atthapadaṁ vuccamānaṁ parivāravirahito rājā viya, vatthālaṅkāravirahito viya",
  "atk-vin01a2:173_3": "ca puriso na sobhati; parivārakena pana atthānulomena sahāyapadena saddhiṁ taṁ sobhatīti.",
  "atk-vin01a2:174": "Yasmā vā sikkhāpaccakkhānassa ekaccaṁ dubbalyāvikammaṁ attho hoti, tasmā taṁ sandhāya ‘‘sikkhaṁ appaccakkhāyā’’tipadassa atthaṁ vivaranto ‘‘dubbalyaṁ anāvikatvā’’ti āha.",
  "atk-vin01a2:175_0": "Tattha siyā yasmā na sabbaṁ dubbalyāvikammaṁ sikkhāpaccakkhānaṁ, tasmā ‘‘dubbalyaṁ",
  "atk-vin01a2:175_1": "anāvikatvā’’ti paṭhamaṁ vatvā tassa atthaniyamanatthaṁ ‘‘sikkhaṁ appaccakkhāyā’’ti",
  "atk-vin01a2:175_2": "vattabbanti, tañca na; kasmā? Atthānukkamābhāvato. ‘‘Sikkhāsājīvasamāpanno’’ti hi",
  "atk-vin01a2:175_3": "vuttattā yaṁ sikkhaṁ samāpanno, taṁ appaccakkhāyāti vuccamāno anukkameneva attho",
  "atk-vin01a2:175_4": "vutto hoti, na aññathā. Tasmā idameva paṭhamaṁ vuttanti.",
  "atk-vin01a2:176_0": "Apica anupaṭipāṭiyāpi ettha attho veditabbo. Kathaṁ? ‘‘Sikkhāsājīvasamāpanno’’ti",
  "atk-vin01a2:176_1": "ettha yaṁ sikkhaṁ samāpanno taṁ appaccakkhāya yañca sājīvaṁ samāpanno tattha dubbalyaṁ anāvikatvāti.",
  "atk-vin01a2:177_0": "Idāni sikkhāpaccakkhānadubbalyāvikammānaṁ visesāvisesaṁ sikkhāpaccakkhānalakkhaṇañca",
  "atk-vin01a2:177_1": "dassento ‘‘atthi bhikkhave’’tiādimāha. Tattha atthi bhikkhavetiādīni dve mātikāpadāni;",
  "atk-vin01a2:177_2": "tāni vibhajanto ‘‘kathañca bhikkhave’’tiādimāha. Tatrāyaṁ anuttānapadavaṇṇanā – kathanti",
  "atk-vin01a2:177_3": "kena ākārena. Dubbalyāvikammañcāti dubbalyassa āvikammañca. Idhāti imasmiṁ sāsane.",
  "atk-vin01a2:177_4": "Ukkaṇṭhitoti anabhiratiyā imasmiṁ sāsane kicchajīvikappatto. Atha vā ajja yāmi, sve",
  "atk-vin01a2:177_5": "yāmi, ito yāmi, ettha yāmīti uddhaṁ kaṇṭhaṁ katvā viharamāno, vikkhitto anekaggoti",
  "atk-vin01a2:177_6": "vuttaṁ hoti. Anabhiratoti sāsane abhirativirahito.",
  "atk-vin01a2:178_0": "Sāmaññā cavitukāmoti samaṇabhāvato apagantukāmo. Bhikkhubhāvanti bhikkhubhāvena.",
  "atk-vin01a2:178_1": "Karaṇatthe upayogavacanaṁ. ‘‘Kaṇṭhe āsattena aṭṭīyeyyā’’tiādīsu (pārā. 162) pana",
  "atk-vin01a2:178_2": "yathālakkhaṇaṁ karaṇavacaneneva vuttaṁ. Aṭṭīyamānoti aṭṭaṁ pīḷitaṁ dukkhitaṁ viya",
  "atk-vin01a2:178_3": "attānaṁ ācaramāno; tena vā bhikkhubhāvena aṭṭo kariyamāno pīḷiyamānoti attho. Harāyamānoti",
  "atk-vin01a2:178_4": "lajjamāno. Jigucchamānoti asuciṁ viya taṁ jigucchanto. Gihibhāvaṁ patthayamānotiādīni",
  "atk-vin01a2:178_5": "uttānatthāniyeva. Yaṁnūnāhaṁ buddhaṁ paccakkheyyanti ettha yaṁnūnāti parivitakkadassane",
  "atk-vin01a2:178_6": "nipāto. Idaṁ vuttaṁ hoti – ‘‘sacāhaṁ buddhaṁ paccakkheyyaṁ, sādhu vata me siyā’’ti.",
  "atk-vin01a2:178_7": "Vadati viññāpetīti imamatthaṁ etehi vā aññehi vā byañjanehi vacībhedaṁ katvā vadati",
  "atk-vin01a2:178_8": "ceva, yassa ca vadati, taṁ viññāpeti jānāpeti. Evampīti uparimatthasampiṇḍanatto",
  "atk-vin01a2:178_9": "pikāro. Evampi dubbalyāvikammañceva hoti sikkhā ca appaccakkhātā, aññathāpi.",
  "atk-vin01a2:179_0": "Idāni taṁ aññathāpi dubbalyāvikammaṁ sikkhāya ca appaccakkhānaṁ dassento ‘‘atha vā",
  "atk-vin01a2:179_1": "panā’’tiādimāha. Taṁ sabbaṁ atthato uttānameva. Padato panettha ādito paṭṭhāya ‘‘buddhaṁ",
  "atk-vin01a2:179_2": "paccakkheyyaṁ, dhammaṁ, saṅghaṁ, sikkhaṁ, vinayaṁ, pātimokkhaṁ, uddesaṁ, upajjhāyaṁ,",
  "atk-vin01a2:179_3": "ācariyaṁ, saddhivihārikaṁ, antevāsikaṁ, samānupajjhāyakaṁ, samānācariyakaṁ, sabrahmacāriṁ",
  "atk-vin01a2:179_4": "paccakkheyya’’nti imāni cuddasa padāni paccakkhānākārena vuttāni.",
  "atk-vin01a2:180_0": "Gihī assantiādīni ‘‘gihī, upāsako, ārāmiko, sāmaṇero, titthiyo, titthiyasāvako, assamaṇo,",
  "atk-vin01a2:180_1": "asakyaputtiyo assa’’nti imāni aṭṭha padāni ‘‘assa’’nti iminā bhāvavikappākārena vuttāni.",
  "atk-vin01a2:180_2": "Evaṁ ‘‘yaṁnūnāha’’nti iminā paṭisaṁyuttāni dvāvīsati padāni.",
  "atk-vin01a2:181": "46. Yathā ca etāni, evaṁ ‘‘yadi panāhaṁ, apāhaṁ, handāhaṁ, hoti me’’ti imesu ekamekena paṭisaṁyuttāni dvāvīsatīti sabbāneva satañca dasa ca padāni honti.",
  "atk-vin01a2:182_0": "47. Tato paraṁ saritabbavatthudassananayena pavattāni ‘‘mātaraṁ sarāmī’’tiādīni sattarasa",
  "atk-vin01a2:182_1": "padāni. Tattha khettanti sālikhettādiṁ. Vatthunti tiṇapaṇṇasākaphalāphalasamuṭṭhānaṭṭhānaṁ.",
  "atk-vin01a2:182_2": "Sippanti kumbhakārapesakārasippādikaṁ.",
  "atk-vin01a2:183": "48. Tato paraṁ sakiñcanasapalibodhabhāvadassanavasena pavattāni ‘‘mātā me atthi, sā mayā posetabbā’’tiādīni nava padāni.",
  "atk-vin01a2:184": "49. Tato paraṁ sanissayasappatiṭṭhabhāvadassanavasena pavattāni ‘‘mātā me atthi, sā maṁ posessatī’’tiādīni soḷasa padāni.",
  "atk-vin01a2:185": "50. Tato paraṁ ekabhattaekaseyyabrahmacariyānaṁ dukkarabhāvadassanavasena pavattāni ‘‘dukkara’’ntiādīni aṭṭha padāni.",
  "atk-vin01a2:186_0": "Tattha dukkaranti ekabhattādīnaṁ karaṇe dukkarataṁ dasseti. Na sukaranti sukarabhāvaṁ",
  "atk-vin01a2:186_1": "paṭikkhipati. Evaṁ duccaraṁ na sucaranti ettha. Na ussahāmīti tattha ussāhābhāvaṁ",
  "atk-vin01a2:186_2": "asakkuṇeyyataṁ dasseti. Na visahāmīti asayhataṁ dasseti. Na ramāmīti ratiyā abhāvaṁ",
  "atk-vin01a2:186_3": "dasseti. Nābhiramāmīti abhiratiyā abhāvaṁ dasseti. Evaṁ imāni ca paññāsa, purimāni",
  "atk-vin01a2:186_4": "ca dasuttarasatanti saṭṭhisataṁ padāni dubbalyāvikammavāre vuttānīti veditabbāni.",
  "atk-vin01a2:187_0": "51. Sikkhāpaccakkhānavārepi ‘‘kathañca bhikkhave’’ti ādi sabbaṁ atthato uttānameva.",
  "atk-vin01a2:187_1": "Padato panetthāpi ‘‘buddhaṁ paccakkhāmi, dhammaṁ, saṅghaṁ, sikkhaṁ, vinayaṁ, pātimokkhaṁ,",
  "atk-vin01a2:187_2": "uddesaṁ, upajjhāyaṁ, ācariyaṁ, saddhivihārikaṁ, antevāsikaṁ, samānupajjhāyakaṁ, samānācariyakaṁ,",
  "atk-vin01a2:187_3": "sabrahmacāriṁ paccakkhāmī’’ti imāni cuddasa padāni sikkhāpaccakkhānavacanasambandhena",
  "atk-vin01a2:187_4": "pavattāni. Sabbapadesu ca ‘‘vadati viññāpetī’’ti vacanassa ayamattho – vacībhedaṁ",
  "atk-vin01a2:187_5": "katvā vadati, yassa ca vadati taṁ teneva vacībhedena ‘‘ayaṁ sāsanaṁ jahitukāmo sāsanato",
  "atk-vin01a2:187_6": "muccitukāmo bhikkhubhāvaṁ cajitukāmo imaṁ vākyabhedaṁ karotī’’ti viññāpeti sāveti jānāpeti.",
  "atk-vin01a2:188_0": "Sace panāyaṁ ‘‘buddhaṁ paccakkhāmī’’ti vattukāmo padapaccābhaṭṭhaṁ katvā ‘‘paccakkhāmi",
  "atk-vin01a2:188_1": "buddha’’nti vā vadeyya. Milakkhabhāsāsu vā aññatarabhāsāya tamatthaṁ vadeyya. ‘‘Buddhaṁ",
  "atk-vin01a2:188_2": "paccakkhāmī’’ti vattukāmo uppaṭipāṭiyā ‘‘dhammaṁ paccakkhāmī’’ti vā ‘‘sabrahmacāriṁ",
  "atk-vin01a2:188_3": "paccakkhāmī’’ti vā vadeyya, seyyathāpi uttarimanussadhammavibhaṅge ‘‘paṭhamaṁ jhānaṁ",
  "atk-vin01a2:188_4": "samāpajjāmī’’ti vattukāmo ‘‘dutiyaṁ jhāna’’nti vadati, sace yassa vadati so ‘‘ayaṁ",
  "atk-vin01a2:188_5": "bhikkhubhāvaṁ cajitukāmo etamatthaṁ vadatī’’ti ettakamattampi jānāti, viraddhaṁ nāma",
  "atk-vin01a2:188_6": "natthi; khettameva otiṇṇaṁ, paccakkhātāva hoti sikkhā. Sakkattā vā brahmattā vā cutasatto",
  "atk-vin01a2:188_7": "viya cutova hoti sāsanā.",
  "atk-vin01a2:189_0": "Sace pana ‘‘buddhaṁ paccakkhi’’nti vā, ‘‘buddhaṁ paccakkhissāmī’’ti vā, ‘‘buddhaṁ",
  "atk-vin01a2:189_1": "paccakkheyya’’nti vāti atītānāgataparikappavacanehi vadati, dūtaṁ vā pahiṇāti, sāsanaṁ",
  "atk-vin01a2:189_2": "vā peseti, akkharaṁ vā chindati, hatthamuddāya vā tamatthaṁ āroceti, appaccakkhātā",
  "atk-vin01a2:189_3": "hoti sikkhā. Uttarimanussadhammārocanaṁ pana hatthamuddāyapi sīsaṁ eti. Sikkhāpaccakkhānaṁ",
  "atk-vin01a2:189_4": "manussajātikasattassa santike cittasampayuttaṁ vacībhedaṁ karontasseva sīsaṁ eti.",
  "atk-vin01a2:189_5": "Vacībhedaṁ katvā viññāpentopi ca yadi ‘‘ayameva jānātū’’ti ekaṁ niyametvā āroceti,",
  "atk-vin01a2:189_6": "tañca soyeva jānāti, paccakkhātā hoti sikkhā. Atha so na jānāti, añño samīpe ṭhito",
  "atk-vin01a2:189_7": "jānāti, appaccakkhātā hoti sikkhā. Atha dvinnaṁ ṭhitaṭṭhāne dvinnampi niyametvā ‘‘etesaṁ",
  "atk-vin01a2:189_8": "ārocemī’’ti vadati, tesu ekasmiṁ jānantepi dvīsu jānantesupi paccakkhātāva hoti sikkhā.",
  "atk-vin01a2:189_9": "Evaṁ sambahulesupi veditabbaṁ.",
  "atk-vin01a2:190_0": "Sace pana anabhiratiyā pīḷito sabhāge bhikkhū parisaṅkamāno ‘‘yo koci jānātū’’ti",
  "atk-vin01a2:190_1": "uccasaddaṁ karonto ‘‘buddhaṁ paccakkhāmī’’ti vadati, tañca avidūre ṭhito navakammiko",
  "atk-vin01a2:190_2": "vā añño vā samayaññū puriso sutvā ‘‘ukkaṇṭhito ayaṁ samaṇo gihibhāvaṁ pattheti, sāsanato",
  "atk-vin01a2:190_3": "cuto’’ti jānāti, paccakkhātāva hoti sikkhā. Taṅkhaṇaññeva pana apubbaṁ acarimaṁ dujjānaṁ,",
  "atk-vin01a2:190_4": "sace āvajjanasamaye jānāti; yathā pakatiyā loke manussā vacanaṁ sutvā jānanti, paccakkhātā",
  "atk-vin01a2:190_5": "hoti sikkhā. Atha aparabhāge ‘‘kiṁ iminā vutta’’nti kaṅkhanto cirena jānāti, appaccakkhātā",
  "atk-vin01a2:190_6": "hoti sikkhā. Idañhi sikkhāpaccakkhānañca upari abhūtārocanaduṭṭhullavācā-attakāmaduṭṭhadosabhūtā-rocanasikkhāpadāni",
  "atk-vin01a2:190_7": "ca ekaparicchedāni. Āvajjanasamaye ñāte eva sīsaṁ enti, ‘‘kiṁ ayaṁ bhaṇatī’’ti kaṅkhatā",
  "atk-vin01a2:190_8": "cirena ñāte sīsaṁ na enti. Yathā cāyaṁ ‘‘buddhaṁ paccakkhāmī’’ti pade vinicchaye",
  "atk-vin01a2:190_9": "vutto; evaṁ sabbapadesu veditabbo.",
  "atk-vin01a2:191_0": "Yasmā ca yadā sikkhā paccakkhātā hoti, tadā ‘‘yaṁnūnāhaṁ buddhaṁ paccakkheyya’’ntiādīni",
  "atk-vin01a2:191_1": "avadatāpi dubbalyaṁ āvikatameva hoti; tasmā sabbesaṁ padānaṁ avasāne vuttaṁ – ‘‘evampi,",
  "atk-vin01a2:191_2": "bhikkhave, dubbalyāvikammañceva hoti sikkhā ca paccakkhātā’’ti.",
  "atk-vin01a2:192_0": "Tato paraṁ gihīti maṁ dhārehīti ettha sacepi ‘‘gihī bhavissāmī’’ti vā ‘‘gihī homī’’ti",
  "atk-vin01a2:192_1": "vā ‘‘gihī jātomhī’’ti vā ‘‘gihimhī’’ti vā vadati, appaccakkhātā hoti sikkhā. Sace",
  "atk-vin01a2:192_2": "pana ‘‘ajja paṭṭhāya gihīti maṁ dhārehī’’ti vā ‘‘jānāhī’’ti vā ‘‘sañjānāhī’’ti vā",
  "atk-vin01a2:192_3": "‘‘manasi karohī’’ti vā vadati, ariyakena vā vadati milakkhakena vā; evametasmiṁ atthe",
  "atk-vin01a2:192_4": "vutte yassa vadati, sace so jānāti, paccakkhātā hoti sikkhā. Esa nayo sesesupi ‘‘upāsako’’tiādīsu",
  "atk-vin01a2:192_5": "sattasu padesu. Evaṁ imāni ca aṭṭha, purimāni ca cuddasāti dvāvīsati padāni honti.",
  "atk-vin01a2:193_0": "52. Ito paraṁ purimāneva cuddasa padāni ‘‘alaṁ me, kinnu me, na mamattho, sumuttāha’’nti",
  "atk-vin01a2:193_1": "imehi catūhi yojetvā vuttāni chappaññāsa honti. Tattha alanti hotu, pariyattanti",
  "atk-vin01a2:193_2": "attho. Kiṁnu meti kiṁ mayhaṁ kiccaṁ, kiṁ karaṇīyaṁ, kiṁ sādhetabbanti attho. Na mamatthoti",
  "atk-vin01a2:193_3": "natthi mama attho. Sumuttāhanti sumutto ahaṁ. Sesamettha vuttanayameva. Evaṁ imāni",
  "atk-vin01a2:193_4": "ca chappaññāsa purimāni ca dvāvīsatīti aṭṭhasattati padāni sarūpeneva vuttāni.",
  "atk-vin01a2:194_0": "53. Yasmā pana tesaṁ vevacanehipi sikkhāpaccakkhānaṁ hoti, tasmā ‘‘yāni vā panaññānipī’’tiādimāha.",
  "atk-vin01a2:194_1": "Tattha yāni vā panaññānipīti pāḷiyaṁ ‘‘buddha’’ntiādīni āgatapadāni ṭhapetvā yāni",
  "atk-vin01a2:194_2": "aññāni atthi. Buddhavevacanāni vāti buddhassa vā pariyāyanāmāni…pe… asakyaputtiyassa",
  "atk-vin01a2:194_3": "vā. Tattha vaṇṇapaṭṭhāne āgataṁ nāmasahassaṁ upāligāthāsu (ma. ni. 2.76) nāmasataṁ",
  "atk-vin01a2:194_4": "aññāni ca guṇato labbhamānāni nāmāni ‘‘buddhavevacanānī’’ti veditabbāni. Sabbānipi",
  "atk-vin01a2:194_5": "dhammassa nāmāni dhammavevacanānīti veditabbāni. Esa nayo sabbattha.",
  "atk-vin01a2:195_0": "Ayaṁ panettha yojanā – buddhaṁ paccakkhāmīti na vevavacanena paccakkhānaṁ yathārutameva.",
  "atk-vin01a2:195_1": "‘‘Sammāsambuddhaṁ paccakkhāmi, anantabuddhiṁ, anomabuddhiṁ, bodhipaññāṇaṁ, dhīraṁ,",
  "atk-vin01a2:195_2": "vigatamohaṁ, pabhinnakhīlaṁ, vijitavijayaṁ paccakkhāmī’’ti evamādibuddhavevacanena sikkhāpaccakkhānaṁ.",
  "atk-vin01a2:196_0": "Dhammaṁ paccakkhāmīti na vevacanena paccakkhānaṁ, yathārutameva. ‘‘Svākkhātaṁ dhammaṁ",
  "atk-vin01a2:196_1": "paccakkhāmi, sandiṭṭhikaṁ, akālikaṁ, ehipassikaṁ, opaneyyikaṁ, paccattaṁ veditabbaṁ",
  "atk-vin01a2:196_2": "viññūhi dhammaṁ paccakkhāmi. Asaṅkhataṁ dhammaṁ paccakkhāmi; virāgaṁ, nirodhaṁ, amataṁ",
  "atk-vin01a2:196_3": "dhammaṁ paccakkhāmi, dīghanikāyaṁ paccakkhāmi, brahmajālaṁ majjhimanikāyaṁ, mūlapariyāyaṁ,",
  "atk-vin01a2:196_4": "saṁyuttanikāyaṁ, oghataraṇaṁ, aṅguttaranikāyaṁ, cittapariyādānaṁ, khuddakanikāyaṁ,",
  "atk-vin01a2:196_5": "jātakaṁ, abhidhammaṁ, kusalaṁ dhammaṁ, akusalaṁ dhammaṁ, abyākataṁ dhammaṁ, satipaṭṭhānaṁ,",
  "atk-vin01a2:196_6": "sammappadhānaṁ, iddhipādaṁ, indriyaṁ, balaṁ, bojjhaṅgaṁ, maggaṁ, phalaṁ, nibbānaṁ",
  "atk-vin01a2:196_7": "paccakkhāmī’’ti caturāsītidhammakkhandhasahassesu ekadhammakkhandhassapi nāmaṁ dhammavevacanameva.",
  "atk-vin01a2:196_8": "Evaṁ dhammavevacanena sikkhāpaccakkhānaṁ hoti.",
  "atk-vin01a2:197_0": "Saṅghaṁ paccakkhāmīti na vevacanena paccakkhānaṁ. ‘‘Suppaṭipannaṁ saṅghaṁ paccakkhāmi,",
  "atk-vin01a2:197_1": "ujuppaṭipannaṁ, ñāyappaṭipannaṁ, sāmīcippaṭipannaṁ saṅghaṁ, catupurisayugaṁ saṅghaṁ,",
  "atk-vin01a2:197_2": "aṭṭhapurisapuggalaṁ saṅghaṁ, āhuneyyaṁ saṅghaṁ, pāhuneyyaṁ, dakkhiṇeyyaṁ, añjalikaraṇīyaṁ,",
  "atk-vin01a2:197_3": "anuttaraṁ puññakkhettaṁ saṅghaṁ paccakkhāmī’’ti evaṁ saṅghavevacanena sikkhāpaccakkhānaṁ hoti.",
  "atk-vin01a2:198_0": "Sikkhaṁ paccakkhāmīti na vevacanena paccakkhānaṁ. ‘‘Bhikkhusikkhaṁ paccakkhāmi, bhikkhunīsikkhaṁ,",
  "atk-vin01a2:198_1": "adhisīlasikkhaṁ, adhicittasikkhaṁ, adhipaññāsikkhaṁ paccakkhāmī’’ti evaṁ sikkhāvevacanena",
  "atk-vin01a2:198_2": "sikkhāpaccakkhānaṁ hoti.",
  "atk-vin01a2:199_0": "Vinayaṁ paccakkhāmīti na vevacanena paccakkhānaṁ. ‘‘Bhikkhuvinayaṁ paccakkhāmi, bhikkhunīvinayaṁ,",
  "atk-vin01a2:199_1": "paṭhamaṁ pārājikaṁ, dutiyaṁ tatiyaṁ catutthaṁ pārājikaṁ, saṅghādisesaṁ, thullaccayaṁ,",
  "atk-vin01a2:199_2": "pācittiyaṁ, pāṭidesanīyaṁ, dukkaṭaṁ, dubbhāsitaṁ paccakkhāmī’’ti evamādivinayavevacanena",
  "atk-vin01a2:199_3": "sikkhāpaccakkhānaṁ hoti.",
  "atk-vin01a2:200": "Pātimokkhaṁ paccakkhāmīti na vevacanena paccakkhānaṁ. ‘‘Bhikkhupātimokkhaṁ bhikkhunīpātimokkhaṁ paccakkhāmī’’ti evaṁ pātimokkhavevacanena sikkhāpaccakkhānaṁ hoti.",
  "atk-vin01a2:201_0": "Uddesaṁ paccakkhāmīti na vevacanena paccakkhānaṁ. ‘‘Bhikkhupātimokkhuddesaṁ, bhikkhunīpātimokkhuddesaṁ",
  "atk-vin01a2:201_1": ", paṭhamaṁ pātimokkhuddesaṁ, dutiyaṁ tatiyaṁ catutthaṁ pañcamaṁ pātimokkhuddesaṁ,",
  "atk-vin01a2:201_2": "sammāsambuddhuddesaṁ, anantabuddhiuddesaṁ, anomabuddhiuddesaṁ, bodhipaññāṇuddesaṁ,",
  "atk-vin01a2:201_3": "dhīruddesaṁ, vigatamohuddesaṁ, pabhinnakhīluddesaṁ, vijitavijayuddesaṁ paccakkhāmī’’ti",
  "atk-vin01a2:201_4": "evamādiuddesavevacanena sikkhāpaccakkhānaṁ hoti.",
  "atk-vin01a2:202_0": "Upajjhāyaṁ paccakkhāmīti na vevacanena paccakkhānaṁ. ‘‘Yo maṁ pabbājesi, yo maṁ upasampādesi,",
  "atk-vin01a2:202_1": "yassa mūlenāhaṁ pabbajito, yassa mūlenāhaṁ upasampanno, yassamūlikā mayhaṁ pabbajjā,",
  "atk-vin01a2:202_2": "yassamūlikā mayhaṁ upasampadā tāhaṁ paccakkhāmī’’ti evaṁ upajjhāyavevacanena sikkhāpaccakkhānaṁ hoti.",
  "atk-vin01a2:203_0": "Ācariyaṁ paccakkhāmīti na vevacanena paccakkhānaṁ. ‘‘Yo maṁ pabbājesi, yo maṁ anussāvesi,",
  "atk-vin01a2:203_1": "yāhaṁ nissāya vasāmi, yāhaṁ uddisāpemi, yāhaṁ paripucchāmi, yo maṁ uddisati, yo maṁ",
  "atk-vin01a2:203_2": "paripucchāpeti tāhaṁ paccakkhāmī’’ti evaṁ ācariyavevacanena sikkhāpaccakkhānaṁ hoti.",
  "atk-vin01a2:204_0": "Saddhivihārikaṁ paccakkhāmīti na vevacanena paccakkhānaṁ. ‘‘Yāhaṁ pabbājesiṁ, yāhaṁ",
  "atk-vin01a2:204_1": "upasampādesiṁ, mayhaṁ mūlena yo pabbajito, mayhaṁ mūlena yo upasampanno, mayhaṁmūlikā",
  "atk-vin01a2:204_2": "yassa pabbajjā, mayhaṁ mūlikā yassa upasampadā tāhaṁ paccakkhāmī’’ti evaṁ saddhivihārikavevacanena",
  "atk-vin01a2:204_3": "sikkhāpaccakkhānaṁ hoti.",
  "atk-vin01a2:205_0": "Antevāsikaṁpaccakkhāmīti na vevacanena paccakkhānaṁ. ‘‘Yāhaṁ pabbājesiṁ, yāhaṁ anussāvesiṁ,",
  "atk-vin01a2:205_1": "yo maṁ nissāya vasati, yo maṁ uddisāpeti, yo maṁ paripucchati, yassāhaṁ uddisāmi,",
  "atk-vin01a2:205_2": "yāhaṁ paripucchāpemi taṁ paccakkhāmī’’ti evaṁ antevāsikavevacanena sikkhāpaccakkhānaṁ hoti.",
  "atk-vin01a2:206_0": "Samānupajjhāyakaṁ paccakkhāmīti na vevacanena paccakkhānaṁ. ‘‘Mayhaṁ upajjhāyo yaṁ",
  "atk-vin01a2:206_1": "pabbājesi, yaṁ upasampādesi, yo tassa mūlena pabbajito, yo tassa mūlena upasampanno,",
  "atk-vin01a2:206_2": "yassa tammūlikā pabbajjā, yassa tammūlikā upasampadā taṁ paccakkhāmī’’ti evaṁ samānupajjhāyakavevacanena",
  "atk-vin01a2:206_3": "sikkhāpaccakkhānaṁ hoti.",
  "atk-vin01a2:207_0": "Samānācariyakaṁpaccakkhāmīti na vevacanena paccakkhānaṁ. ‘‘Mayhaṁ ācariyo yaṁ pabbājesi,",
  "atk-vin01a2:207_1": "yaṁ anussāvesi, yo taṁ nissāya vasati, yo taṁ uddisāpeti paripucchati, yassa me ācariyo",
  "atk-vin01a2:207_2": "uddisati, yaṁ paripucchāpeti taṁ paccakkhāmī’’ti evaṁ samānācariyakavevacanena sikkhāpaccakkhānaṁ hoti.",
  "atk-vin01a2:208_0": "Sabrahmacāriṁ paccakkhāmīti na vevacanena paccakkhānaṁ. ‘‘Yenāhaṁ saddhiṁ adhisīlaṁ",
  "atk-vin01a2:208_1": "sikkhāmi, adhicittaṁ adhipaññaṁ sikkhāmi taṁ paccakkhāmī’’ti evaṁ sabrahmacārivevacanena",
  "atk-vin01a2:208_2": "sikkhāpaccakkhānaṁ hoti.",
  "atk-vin01a2:209_0": "Gihīti maṁ dhārehīti na vevacanena paccakkhānaṁ. ‘‘Āgārikoti maṁ dhārehi, kassako,",
  "atk-vin01a2:209_1": "vāṇijo, gorakkho, okallako, moḷibaddho, kāmaguṇikoti maṁ dhārehī’’ti evaṁ gihivevacanena",
  "atk-vin01a2:209_2": "sikkhāpaccakkhānaṁ hoti.",
  "atk-vin01a2:210_0": "Upāsakoti maṁ dhārehīti na vevacanena paccakkhānaṁ. ‘‘Dvevāciko upāsakoti maṁ dhārehi,",
  "atk-vin01a2:210_1": "tevāciko upāsako, buddhaṁ saraṇagamaniko, dhammaṁ saṅghaṁ saraṇagamaniko, pañcasikkhāpadiko",
  "atk-vin01a2:210_2": "dasasikkhāpadiko upāsakoti maṁ dhārehī’’ti evaṁ upāsakavevacanena sikkhāpaccakkhānaṁ hoti.",
  "atk-vin01a2:211_0": "Ārāmikoti maṁ dhārehīti na vevacanena paccakkhānaṁ. ‘‘Kappiyakārakoti maṁ dhārehi,",
  "atk-vin01a2:211_1": "veyyāvaccakaro, appaharitakārako, yāgubhājako, phalabhājako, khajjakabhājakoti maṁ",
  "atk-vin01a2:211_2": "dhārehī’’ti evaṁ ārāmikavevacanena sikkhāpaccakkhānaṁ hoti.",
  "atk-vin01a2:212_0": "Sāmaṇeroti maṁ dhārehīti na vevacanena paccakkhānaṁ. ‘‘Kumārakoti maṁ dhārehi, cellako,",
  "atk-vin01a2:212_1": "ceṭako, moḷigallo, samaṇuddeso’ti maṁ dhārehī’’ti evaṁ sāmaṇeravecanena sikkhāpaccakkhānaṁ hoti.",
  "atk-vin01a2:213_0": "Titthiyoti maṁ dhārehīti na vevacanena paccakkhānaṁ. ‘‘Nigaṇṭhoti maṁ dhārehi, ājīvako,",
  "atk-vin01a2:213_1": "tāpaso, paribbājako, paṇḍaraṅgoti maṁ dhārehī’’ti evaṁ titthiyavevacanena sikkhāpaccakkhānaṁ hoti.",
  "atk-vin01a2:214_0": "Titthiyasāvakotimaṁ dhārehīti na vevacanena paccakkhānaṁ. ‘‘Nigaṇṭhasāvakoti maṁ",
  "atk-vin01a2:214_1": "dhārehi’’ ājīvaka tāpasa paribbājaka paṇḍaraṅgasāvakoti maṁ dhārehīti evaṁ titthiyasāvakavevacanena",
  "atk-vin01a2:214_2": "sikkhāpaccakkhānaṁ hoti.",
  "atk-vin01a2:215_0": "Assamaṇoti maṁ dhārehīti na vevacanena paccakkhānaṁ. ‘‘Dussīloti maṁ dhārehi, pāpadhammo,",
  "atk-vin01a2:215_1": "asucisaṅkassarasamācāro, paṭicchannakammanto, assamaṇo samaṇapaṭiñño, abrahmacārī",
  "atk-vin01a2:215_2": "brahmacāripaṭiñño, antopūti, avassuto, kasambujāto, koṇṭho’ti maṁ dhārehī’’ti evaṁ",
  "atk-vin01a2:215_3": "assamaṇavevacanena sikkhāpaccakkhānaṁ hoti.",
  "atk-vin01a2:216_0": "Asakyaputtiyoti maṁ dhārehīti na vevacanena paccakkhānaṁ. ‘‘Na sammāsambuddhaputtoti",
  "atk-vin01a2:216_1": "maṁ dhārehi, na anantabuddhiputto, na anomabuddhiputto, na bodhipaññāṇaputto, na",
  "atk-vin01a2:216_2": "dhīraputto, na vigatamohaputto, na pabhinnakhīlaputto , na vijitavijayaputtoti maṁ",
  "atk-vin01a2:216_3": "dhārehī’’ti evamādiasakyaputtiyavevacanena sikkhāpaccakkhānaṁ hoti.",
  "atk-vin01a2:217_0": "Tehi ākārehi tehi liṅgehi tehi nimittehīti tehi ‘‘buddhavevacanāni vā’’tiādinā nayena",
  "atk-vin01a2:217_1": "vuttehi buddhādīnaṁ vevacanehi. Vevacanāni hi sikkhāpaccakkhānassa kāraṇattā ākārāni,",
  "atk-vin01a2:217_2": "buddhādīnaṁ saṇṭhānadīpanattā sikkhāpaccakkhānasaṇṭhānattā eva vā liṅgāni, sikkhāpaccakkhānassa",
  "atk-vin01a2:217_3": "sañjānanahetuto manussānaṁ tilakādīni viya nimittānīti vuccanti. Evaṁ kho bhikkhaveti",
  "atk-vin01a2:217_4": "ito paraṁ aññassa sikkhāpaccakkhānakāraṇassa abhāvato niyamento āha. Ayañhettha attho,",
  "atk-vin01a2:217_5": "evameva dubbalyāvikammañceva hoti sikkhāpaccakkhānañca, na ito paraṁ kāraṇamatthīti.",
  "atk-vin01a2:218_0": "54. Evaṁ sikkhāpaccakkhānalakkhaṇaṁ dassetvā appaccakkhāne asammohatthaṁ tasseva",
  "atk-vin01a2:218_1": "ca sikkhāpaccakkhānalakkhaṇassa puggalādivasena vipattidassanatthaṁ ‘‘kathañca, bhikkhave,",
  "atk-vin01a2:218_2": "appaccakkhātā’’tiādimāha. Tattha yehi ākārehītiādi vuttanayameva. Ummattakoti yakkhummattako",
  "atk-vin01a2:218_3": "vā pittummattako vā yo koci viparītasañño, so sace paccakkhāti, appaccakkhātā hoti",
  "atk-vin01a2:218_4": "sikkhā. Ummattakassāti tādisasseva ummattakassa; tādisassa hi santike sace pakatatto",
  "atk-vin01a2:218_5": "sikkhaṁ paccakkhāti, ummattako na jānāti, appaccakkhātāva hoti sikkhā. Khittacittoti",
  "atk-vin01a2:218_6": "yakkhummattako vuccati. Purimapade pana ummattakasāmaññena vuttaṁ ‘‘yakkhummattako",
  "atk-vin01a2:218_7": "vā pittummattako vā’’ti. Ubhinnampi viseso anāpattivāre āvi bhavissati . Evaṁ khittacitto",
  "atk-vin01a2:218_8": "sikkhaṁ paccakkhāti, appaccakkhātāva hoti. Tassa santike paccakkhātāpi tamhi ajānante",
  "atk-vin01a2:218_9": "appaccakkhātāva hoti.",
  "atk-vin01a2:219": "Vedanāṭṭoti balavatiyā dukkhavedanāya phuṭṭho mucchāpareto; tena vilapantena paccakkhātāpi appaccakkhātāva hoti. Tassa santike paccakkhātāpi tamhi ajānante appaccakkhātā hoti.",
  "atk-vin01a2:220_0": "Devatāya santiketi bhummadevataṁ ādiṁ katvā yāva akaniṭṭhadevatāya santike paccakkhātāpi",
  "atk-vin01a2:220_1": "appaccakkhātāva hoti. Tiracchānagatassāti nāgamāṇavakassa vā supaṇṇamāṇavakassa vā",
  "atk-vin01a2:220_2": "kinnara-hatthi-makkaṭādīnaṁ vā yassa kassaci santike paccakkhātāpi appaccakkhātāva",
  "atk-vin01a2:220_3": "hoti . Tatra ummattakādīnaṁ santike ajānanabhāvena appaccakkhātāti āha. Devatāya",
  "atk-vin01a2:220_4": "santike atikhippaṁ jānanabhāvena. Devatā nāma mahāpaññā tihetukapaṭisandhikā atikhippaṁ",
  "atk-vin01a2:220_5": "jānanti, cittañca nāmetaṁ lahuparivattaṁ. Tasmā cittalahukassa puggalassa cittavaseneva",
  "atk-vin01a2:220_6": "‘‘mā atikhippaṁ vināso ahosī’’ti devatāya santike sikkhāpaccakkhānaṁ paṭikkhipi.",
  "atk-vin01a2:221_0": "Manussesu pana niyamo natthi. Yassa kassaci sabhāgassa vā visabhāgassa vā gahaṭṭhassa",
  "atk-vin01a2:221_1": "vā pabbajitassa vā viññussa santike paccakkhātā paccakkhātāva hoti. Sace pana so",
  "atk-vin01a2:221_2": "na jānāti, appaccakkhātāva hotīti etamatthaṁ dassento ‘‘ariyakenā’’tiādimāha. Tattha",
  "atk-vin01a2:221_3": "ariyakaṁ nāma ariyavohāro, māgadhabhāsā. Milakkhakaṁ nāma yo koci anariyako andhadamiḷādi.",
  "atk-vin01a2:221_4": "So ca na paṭivijānātīti bhāsantare vā anabhiññatāya, buddhasamaye vā akovidatāya",
  "atk-vin01a2:221_5": "‘‘idaṁ nāma atthaṁ esa bhaṇatī’’ti nappaṭivijānāti. Davāyāti sahasā aññaṁ bhaṇitukāmo",
  "atk-vin01a2:221_6": "sahasā ‘‘buddhaṁ paccakkhāmī’’ti bhaṇati. Ravāyāti ravābhaññena, ‘‘aññaṁ bhaṇissāmī’’ti",
  "atk-vin01a2:221_7": "aññaṁ bhaṇanto. Purimena ko visesoti ce? Purimaṁ paṇḍitassāpi sahasāvasena aññabhaṇanaṁ.",
  "atk-vin01a2:221_8": "Idaṁ pana mandattā momūhattā apakataññuttā pakkhalantassa ‘‘aññaṁ bhaṇissāmī’’ti aññabhaṇanaṁ.",
  "atk-vin01a2:222_0": "Asāvetukāmo sāvetīti imassa sikkhāpadassa pāḷiṁ vāceti paripucchati uggaṇhāti sajjhāyaṁ",
  "atk-vin01a2:222_1": "karoti vaṇṇeti, ayaṁ vuccati ‘‘asāvetukāmo sāvetī’’ti. Sāvetukāmo na sāvetīti dubbalabhāvaṁ",
  "atk-vin01a2:222_2": "āvikatvā sikkhaṁ paccakkhanto vacībhedaṁ na karoti, ayaṁ vuccati ‘‘sāvetukāmo na",
  "atk-vin01a2:222_3": "sāvetī’’ti. Aviññussa sāvetīti mahallakassa vā potthakarūpasadisassa, garumedhassa",
  "atk-vin01a2:222_4": "vā samaye akovidassa, gāmadārakānaṁ vā aviññutaṁ pattānaṁ sāveti. Viññussa na sāvetīti",
  "atk-vin01a2:222_5": "paṇḍitassa ñātuṁ samatthassa na sāveti. Sabbaso vā panāti ‘‘buddhaṁ paccakkhāmī’’tiādīsu",
  "atk-vin01a2:222_6": "yena yena pariyāyena sikkhā paccakkhātā hoti, tato ekampi vacībhedaṁ katvā na sāveti.",
  "atk-vin01a2:222_7": "Evaṁ khoti appaccakkhānalakkhaṇaṁ niyameti. Ayaṁ hettha attho – ‘‘evameva sikkhā",
  "atk-vin01a2:222_8": "appaccakkhātā hoti, na aññena kāraṇenā’’ti.",
  "atk-vin01a2:223": "Sikkhāpaccakkhānavibhaṅgaṁ niṭṭhitaṁ.",
  "atk-vin01a2:224": "Mūlapaññattivaṇṇanā",
  "atk-vin01a2:225_0": "55. Idāni ‘‘methunaṁ dhammaṁ paṭiseveyyā’’tiādīnaṁ atthadassanatthaṁ ‘‘methunadhammo",
  "atk-vin01a2:225_1": "nāmā’’tiādimāha. Tattha methunadhammo nāmāti idaṁ niddisitabbassa methunadhammassa",
  "atk-vin01a2:225_2": "uddesapadaṁ. Asaddhammoti asataṁ nīcajanānaṁ dhammo. Gāmadhammoti gāmavāsīnaṁ sevanadhammo.",
  "atk-vin01a2:225_3": "Vasaladhammoti vasalānaṁ dhammo; kilesavassanato vā sayameva vasalo dhammoti vasaladhammo.",
  "atk-vin01a2:225_4": "Duṭṭhullanti duṭṭhuñca kilesehi duṭṭhattā, thūlañca anipuṇabhāvatoti duṭṭhullaṁ.",
  "atk-vin01a2:225_5": "Ito paṭṭhāya ca tīsu padesu ‘‘yo so’’ti idaṁ parivattetvā ‘‘yaṁ ta’’nti katvā yojetabbaṁ",
  "atk-vin01a2:225_6": "– ‘‘yaṁ taṁ duṭṭhullaṁ, yaṁ taṁ odakantikaṁ, yaṁ taṁ rahassa’’nti. Ettha ca yasmā",
  "atk-vin01a2:225_7": "tassa kammassa parivārabhūtaṁ dassanampi gahaṇampi āmasanampi phusanampi ghaṭṭanampi",
  "atk-vin01a2:225_8": "duṭṭhullaṁ, tasmāpi taṁ kammaṁ duṭṭhullaṁ. Yaṁ taṁ duṭṭhullaṁ so methunadhammo. Udakaṁ",
  "atk-vin01a2:225_9": "assa ante suddhatthaṁ ādīyatīti udakantaṁ, udakantameva odakantikaṁ; yaṁ taṁ odakantikaṁ",
  "atk-vin01a2:225_10": ", so methunadhammo. Raho paṭicchanne okāse kattabbatāya rahassaṁ. Yaṁ taṁ rahassaṁ,",
  "atk-vin01a2:225_11": "so methunadhammoti evaṁ yojanā veditabbā.",
  "atk-vin01a2:226_0": "Dvayena dvayena samāpajjitabbato dvayaṁdvayasamāpatti. Tattha yojanā – ‘‘yā sā dvayaṁdvayasamāpatti",
  "atk-vin01a2:226_1": "so methunadhammo nāmā’’ti. Idha pana taṁ sabbaṁ ekajjhaṁ nigamento āha ‘‘eso methunadhammo",
  "atk-vin01a2:226_2": "nāmā’’ti. Kiṁ kāraṇā vuccati methunadhammoti? Ubhinnaṁ rattānaṁ sārattānaṁ avassutānaṁ",
  "atk-vin01a2:226_3": "pariyuṭṭhitānaṁ ubhinnaṁ sadisānaṁ dhammoti, taṁ kāraṇā vuccati methunadhammoti.",
  "atk-vin01a2:227_0": "Paṭisevati nāmāti idaṁ ‘‘paṭiseveyyā’’ti ettha yenākārena paṭiseveyyāti vuccati,",
  "atk-vin01a2:227_1": "tassākārassa dassanatthaṁ mātikāpadaṁ. Yo nittena nimittantiādīsu yo bhikkhu itthiyā",
  "atk-vin01a2:227_2": "nimittena attano nimittaṁ, itthiyā aṅgajātena attano aṅgajātaṁ sabbantimena pamāṇena",
  "atk-vin01a2:227_3": "ekatilabījamattampi vātena asamphuṭṭhe allokāse paveseti, eso paṭisevati nāma; ettakena",
  "atk-vin01a2:227_4": "sīlabhedaṁ pāpuṇāti, pārājiko hoti.",
  "atk-vin01a2:228_0": "Ettha ca itthinimitte cattāri passāni, vemajjhañcāti pañca ṭhānāni labbhanti. Purisanimitte",
  "atk-vin01a2:228_1": "cattāri passāni, majjhaṁ, uparicāti cha. Tasmā itthinimitte heṭṭhā pavesentopi pārājiko",
  "atk-vin01a2:228_2": "hoti. Uparito pavesentopi, ubhohi passehi pavesentopi cattāri ṭhānāni muñcitvā majjhena",
  "atk-vin01a2:228_3": "pavesentopi pārājiko hoti. Purisanimittaṁ pana heṭṭhābhāgena chupantaṁ pavesentopi",
  "atk-vin01a2:228_4": "pārājiko hoti. Uparibhāgena chupantaṁ pavesentopi, ubhohi passehi chupantaṁ pavesentopi,",
  "atk-vin01a2:228_5": "majjheneva chupantaṁ pavesentopi samañchitaṅguliṁ viya majjhimapabbapiṭṭhiyā saṅkocetvā",
  "atk-vin01a2:228_6": "uparibhāgena chupantaṁ pavesentopi pārājiko hoti. Tattha tulādaṇḍasadisaṁ pavesentassāpi",
  "atk-vin01a2:228_7": "cattāri passāni, majjhañcāti pañca ṭhānāni; saṅkocetvā pavesentassāpi cattāri passāni,",
  "atk-vin01a2:228_8": "uparibhāgamajjhañcāti pañca ṭhānāni – evaṁ sabbānipi purisanimitte dasa ṭhānāni honti.",
  "atk-vin01a2:229_0": "Nimitte jātaṁ anaṭṭhakāyappasādaṁ cammakhīlaṁ vā piḷakaṁ vā paveseti, āpatti pārājikassa.",
  "atk-vin01a2:229_1": "Naṭṭhakāyappasādaṁ matacammaṁ vā sukkhapiḷakaṁ vā paveseti, āpatti dukkaṭassa. Methunassādena",
  "atk-vin01a2:229_2": "lomaṁ vā aṅguli-aṅguṭṭhabījādīni vā pavesentassāpi dukkaṭameva. Ayañca methunakathā",
  "atk-vin01a2:229_3": "nāma yasmā duṭṭhullā kathā asabbhikathā, tasmā etaṁ vā aññaṁ vā vinaye īdisaṁ ṭhānaṁ",
  "atk-vin01a2:229_4": "kathentena paṭikkūlamanasikārañca samaṇasaññañca hirottappañca paccupaṭṭhapetvā sammāsambuddhe",
  "atk-vin01a2:229_5": "gāravaṁ uppādetvā asamakāruṇikassa lokanāthassa karuṇāguṇaṁ āvajjetvā kathetabbaṁ.",
  "atk-vin01a2:229_6": "So hi nāma bhagavā sabbaso kāmehi vinivattamānasopi sattānuddayāya lokānukampāya",
  "atk-vin01a2:229_7": "sattesu kāruññataṁ paṭicca sikkhāpadapaññāpanatthāya īdisaṁ kathaṁ kathesi. ‘‘Aho",
  "atk-vin01a2:229_8": "satthu karuṇāguṇo’’ti evaṁ lokanāthassa karuṇāguṇaṁ āvajjetvā kathetabbaṁ.",
  "atk-vin01a2:230": "Apica yadi bhagavā sabbākārena īdisaṁ kathaṁ na katheyya, ko jāneyya ‘‘ettakesu",
  "atk-vin01a2:231_0": "Ṭhānesu pārājikaṁ, ettakesu thullaccayaṁ, ettakesu dukkaṭa’’nti. Tasmā suṇantenapi",
  "atk-vin01a2:231_1": "kathentenapi bījakena mukhaṁ apidhāya dantavidaṁsakaṁ hasamānena na nisīditabbaṁ.",
  "atk-vin01a2:231_2": "‘‘Sammāsambuddhenāpi īdisaṁ kathita’’nti paccavekkhitvā gabbhitena hirottappasampannena",
  "atk-vin01a2:231_3": "satthupaṭibhāgena hutvā kathetabbanti.",
  "atk-vin01a2:232": "Mūlapaññattaṁ niṭṭhitaṁ.",
  "atk-vin01a2:233_0": "Anupaññattivāre – antamasoti sabbantimena paricchedena. Tiracchānagatāyapīti paṭisandhivasena",
  "atk-vin01a2:233_1": "tiracchānesu gatāyapi. Pageva manussitthiyāti paṭhamataraṁ manussajātikāya itthiyā.",
  "atk-vin01a2:233_2": "Pārājikavatthubhūtā eva cettha tiracchānagatitthī tiracchānagatāti gahetabbā, na",
  "atk-vin01a2:233_3": "sabbā. Tatrāyaṁ paricchedo –",
  "atk-vin01a2:234": "Apadānaṁ ahi macchā, dvipadānañca kukkuṭī;",
  "atk-vin01a2:235": "Catuppadānaṁ majjārī, vatthu pārājikassimāti.",
  "atk-vin01a2:236_0": "Tattha ahiggahaṇena sabbāpi ajagaragonasādibhedā dīghajāti saṅgahitā. Tasmā dīghajātīsu",
  "atk-vin01a2:236_1": "yattha tiṇṇaṁ maggānaṁ aññatarasmiṁ sakkā tilaphalamattampi pavesetuṁ, sā pārājikavatthu.",
  "atk-vin01a2:236_2": "Avasesā dukkaṭavatthūti veditabbā. Macchaggahaṇena sabbāpi macchakacchapamaṇḍūkādibhedā",
  "atk-vin01a2:236_3": "odakajāti saṅgahitā. Tatrāpi dīghajātiyaṁ vuttanayeneva pārājikavatthu ca dukkaṭavatthu",
  "atk-vin01a2:236_4": "ca veditabbaṁ. Ayaṁ pana viseso – pataṅgamukhamaṇḍūkā nāma honti tesaṁ mukhasaṇṭhānaṁ",
  "atk-vin01a2:236_5": "mahantaṁ, chiddaṁ appakaṁ, tattha pavesanaṁ nappahoti; mukhasaṇṭhānaṁ pana vaṇasaṅkhepaṁ",
  "atk-vin01a2:236_6": "gacchati, tasmā taṁ thullaccayavatthūti veditabbaṁ. Kukkuṭiggahaṇena sabbāpi kākakapotādibhedā",
  "atk-vin01a2:236_7": "pakkhijāti saṅgahitā. Tatrāpi vuttanayeneva pārājikavatthu ca dukkaṭavatthu ca veditabbaṁ.",
  "atk-vin01a2:236_8": "Majjāriggahaṇena sabbāpi rukkhasunakha-muṅgusa-godhādibhedā catuppadajāti saṅgahitā.",
  "atk-vin01a2:236_9": "Tatrāpi vuttanayeneva pārājikavatthu ca dukkaṭavatthu ca veditabbaṁ.",
  "atk-vin01a2:237_0": "Pārājikoti parājito, parājayaṁ āpanno. Ayañhi pārājikasaddo sikkhāpadāpattipuggalesu",
  "atk-vin01a2:237_1": "vattati. Tattha ‘‘aṭṭhānametaṁ, ānanda, anavakāso yaṁ tathāgato vajjīnaṁ vā vajjiputtakānaṁ",
  "atk-vin01a2:237_2": "vā kāraṇā sāvakānaṁ pārājikaṁ sikkhāpadaṁ paññattaṁ samūhaneyyā’’ti (pārā. 43) evaṁ",
  "atk-vin01a2:237_3": "sikkhāpade vattamāno veditabbo. ‘‘Āpattiṁ tvaṁ, bhikkhu, āpanno pārājika’’nti (pārā.",
  "atk-vin01a2:237_4": "67) evaṁ āpattiyaṁ. ‘‘Na mayaṁ pārājikā, yo avahaṭo so pārājiko’’ti (pārā. 155) evaṁ",
  "atk-vin01a2:237_5": "puggale vattamāno veditabbo. ‘‘Pārājikena dhammena anuddhaṁseyyā’’tiādīsu (pārā.",
  "atk-vin01a2:237_6": "384) pana dhamme vattatīti vadanti. Yasmā pana tattha dhammoti katthaci āpatti ,",
  "atk-vin01a2:237_7": "katthaci sikkhāpadameva adhippetaṁ, tasmā so visuṁ na vattabbo. Tattha sikkhāpadaṁ",
  "atk-vin01a2:237_8": "yo taṁ atikkamati, taṁ parājeti, tasmā ‘‘pārājika’’nti vuccati. Āpatti pana yo naṁ",
  "atk-vin01a2:237_9": "ajjhāpajjati, taṁ parājeti, tasmā ‘‘pārājikā’’ti vuccati. Puggalo yasmā parājito",
  "atk-vin01a2:237_10": "parājayamāpanno, tasmā ‘‘pārājiko’’ti vuccati. Etameva hi atthaṁ sandhāya parivārepi –",
  "atk-vin01a2:238": "‘‘Pārājikanti yaṁ vuttaṁ, taṁ suṇohi yathātathaṁ;",
  "atk-vin01a2:239": "Cuto paraddho bhaṭṭho ca, saddhammā hi niraṅkato;",
  "atk-vin01a2:240": "Saṁvāsopi tahiṁ natthi, tenetaṁ iti vuccatī’’ti vuttaṁ. (pari. 339);",
  "atk-vin01a2:241_0": "Ayañhettha attho – ‘‘taṁ sikkhāpadaṁ vītikkamanto āpattiñca āpanno puggalo cuto hotīti",
  "atk-vin01a2:241_1": "sabbaṁ yojetabbaṁ. Tena vuccatīti yena kāraṇena assamaṇo hoti asakyaputtiyo paribhaṭṭho",
  "atk-vin01a2:241_2": "chinno parājito sāsanato, tena vuccati. Kinti? ‘‘Pārājiko hotī’’ti.",
  "atk-vin01a2:242_0": "Saha vasanti etthāti saṁvāso, taṁ dassetuṁ ‘‘saṁvāso nāmā’’ti vatvā ‘‘ekakamma’’ntiādimāha.",
  "atk-vin01a2:242_1": "Tatrāyaṁ saddhiṁ yojanāya vaṇṇanā – catubbidhampi saṅghakammaṁ sīmāparicchinnehi",
  "atk-vin01a2:242_2": "pakatattehi bhikkhūhi ekato kattabbattā ekakammaṁ nāma. Tathā pañcavidhopi pātimokkhuddeso",
  "atk-vin01a2:242_3": "ekato uddisitabbattā ekuddeso nāma. Paññattaṁ pana sikkhāpadaṁ sabbehipi lajjīpuggalehi",
  "atk-vin01a2:242_4": "samaṁ sikkhitabbabhāvato samasikkhatā nāma. Ettha yasmā sabbepi lajjino etesu kammādīsu",
  "atk-vin01a2:242_5": "saha vasanti, na ekopi tato bahiddhā sandissati, tasmā tāni sabbānipi gahetvā ‘‘eso",
  "atk-vin01a2:242_6": "saṁvāso nāmā’’ti āha. So ca vuttappakāro saṁvāso tena puggalena saddhiṁ natthi, tena",
  "atk-vin01a2:242_7": "kāraṇena so pārājiko puggalo asaṁvāsoti vuccatīti.",
  "atk-vin01a2:243_0": "56. Evaṁ uddiṭṭhasikkhāpadaṁ padānukkamena vibhajitvā idāni yaṁ taṁ ‘‘paṭiseveyyā’’ti",
  "atk-vin01a2:243_1": "ettha yenākārena paṭiseveyyāti vuccati, tassākārassa dassanatthaṁ ‘‘paṭisevati nāmā’’ti",
  "atk-vin01a2:243_2": "idaṁ mātikāpadaṁ ṭhapetvā ‘‘nimittena nimittaṁ aṅgajātena aṅgajāta’’nti vuttaṁ. Tattha",
  "atk-vin01a2:243_3": "yasmā na kevalaṁ itthiyā eva nimittaṁ pārājikavatthu, na ca manussitthiyā eva, suvaṇṇarajatādimayānañca",
  "atk-vin01a2:243_4": "itthīnampi nimittaṁ vatthumeva na hoti; tasmā yaṁ yaṁ vatthu hoti, taṁ taṁ dassetuṁ",
  "atk-vin01a2:243_5": "‘‘tisso itthiyo’’tiādinā nayena yesaṁ nimittāni vatthūni honti, te satte vatvā ‘‘manussitthiyā",
  "atk-vin01a2:243_6": "tayo magge’’tiādinā nayena tāni vatthūni āha.",
  "atk-vin01a2:244_0": "Tattha tisso itthiyo, tayo ubhatobyañjanakā, tayo paṇḍakā, tayo purisāti pārājikavatthūnaṁ",
  "atk-vin01a2:244_1": "nimittānaṁ nissayā dvādasa sattā honti. Tesu itthipurisā pākaṭā eva . Paṇḍakaubhatobyañjanakabhedo",
  "atk-vin01a2:244_2": "pabbajjākhandhakavaṇṇanāyaṁ pākaṭo bhavissati.",
  "atk-vin01a2:245_0": "Manussitthiyā tayo magge methunaṁ dhammaṁ paṭisevantassāti ettha ca manussitthiyā",
  "atk-vin01a2:245_1": "tīsu maggesūti attho veditabbo. Evaṁ sabbattha. Sabbe eva cete manussitthiyā tayo",
  "atk-vin01a2:245_2": "maggā, amanussitthiyā tayo, tiracchānagatitthiyā tayoti nava; manussaubhatobyañjanakādīnaṁ",
  "atk-vin01a2:245_3": "nava; manussapaṇḍakādīnaṁ dve dve katvā cha; tathā manussapurisādīnanti samatiṁsa",
  "atk-vin01a2:245_4": "maggā honti. Etesu nimittasaṅkhātesu yattha katthaci attano aṅgajātaṁ tilaphalamattampi",
  "atk-vin01a2:245_5": "pavesetvā methunaṁ dhammaṁ paṭisevanto pārājikaṁ āpajjati.",
  "atk-vin01a2:246": "Paṭhamacatukkakathāvaṇṇanā",
  "atk-vin01a2:247_0": "57. Āpajjanto pana yasmā sevanacitteneva āpajjati, na vinā tena; tasmā taṁ lakkhaṇaṁ",
  "atk-vin01a2:247_1": "dassento bhagavā ‘‘bhikkhussa sevanacittaṁ upaṭṭhite’’tiādimāha. Tattha bhikkhussāti",
  "atk-vin01a2:247_2": "methunasevanakassa bhikkhussa. Sevanacittaṁ upaṭṭhiteti bhummatthe paccattavacanaṁ,",
  "atk-vin01a2:247_3": "sevanacitte paccupaṭṭhiteti attho. Vaccamaggaṁ aṅgajātaṁ pavesentassāti yena maggena",
  "atk-vin01a2:247_4": "vaccaṁ nikkhamati taṁ maggaṁ attano aṅgajātaṁ purisanimittaṁ tilaphalamattampi pavesentassa.",
  "atk-vin01a2:247_5": "Āpatti pārājikassāti āpatti pārājikā assa hotīti attho. Atha vā āpattīti āpajjanaṁ",
  "atk-vin01a2:247_6": "hoti. Pārājikassāti pārājikadhammassa. Esa nayo sabbattha.",
  "atk-vin01a2:248_0": "58. Evaṁ sevanacitteneva pavesentassa āpattiṁ dassetvā idāni yasmā taṁ pavesanaṁ",
  "atk-vin01a2:248_1": "nāma na kevalaṁ attūpakkameneva, parūpakkamenāpi hoti . Tatrāpi ca sādiyantasseva",
  "atk-vin01a2:248_2": "āpatti paṭisevanacittasamaṅgissa, na itarassa. Tasmā ye saddhāpabbajitā kulaputtā",
  "atk-vin01a2:248_3": "sammāpaṭipannakā parūpakkamena pavesanepi sati na sādiyanti, tesaṁ rakkhaṇatthaṁ",
  "atk-vin01a2:248_4": "‘‘bhikkhupaccatthikā manussitthi’’ntiādimāha.",
  "atk-vin01a2:249_0": "Tattha paṭipakkhaṁ atthayanti icchantīti paccatthikā, bhikkhū eva paccatthikā bhikkhupaccatthikā;",
  "atk-vin01a2:249_1": "visabhāgānaṁ veribhikkhūnametaṁ adhivacanaṁ. Manussitthiṁ bhikkhussa santike ānetvāti",
  "atk-vin01a2:249_2": "issāpakatā taṁ bhikkhuṁ nāsetukāmā āmisena vā upalāpetvā mittasanthavavasena vā ‘‘idaṁ",
  "atk-vin01a2:249_3": "amhākaṁ kiccaṁ karohī’’ti vatvā kañci manussitthiṁ rattibhāge tassa bhikkhussa vasanokāsaṁ",
  "atk-vin01a2:249_4": "ānetvā. Vaccamaggena aṅgajātaṁ abhinisīdentīti taṁ bhikkhuṁ hatthapādasīsādīsu suggahitaṁ",
  "atk-vin01a2:249_5": "nipparipphandaṁ gahetvā itthiyā vaccamaggena tassa bhikkhuno aṅgajātaṁ abhinisīdenti;",
  "atk-vin01a2:249_6": "sampayojentīti attho.",
  "atk-vin01a2:250_0": "So cetiādīsu so ce bhikkhu vaccamaggabbhantaraṁ attano aṅgajātassa pavesanaṁ sādiyati",
  "atk-vin01a2:250_1": "adhivāseti tasmiṁ khaṇe sevanacittaṁ upaṭṭhāpeti. Paviṭṭhaṁ sādiyati adhivāseti,",
  "atk-vin01a2:250_2": "paviṭṭhakāle sevanacittaṁ upaṭṭhāpeti. Ṭhitaṁ sādiyati adhivāseti, ṭhānappattakāle",
  "atk-vin01a2:250_3": "sukkavissaṭṭhisamaye sevanacittaṁ upaṭṭhāpeti. Uddharaṇaṁ sādiyati adhivāseti, nīharaṇakāle",
  "atk-vin01a2:250_4": "paṭisevanacittaṁ upaṭṭhāpeti. Evaṁ catūsu ṭhānesu sādiyanto ‘‘mama verisamaṇehi idaṁ",
  "atk-vin01a2:250_5": "kata’’nti vattuṁ na labhati, pārājikāpattimeva āpajjati. Yathā ca imāni cattāri sādiyanto",
  "atk-vin01a2:250_6": "āpajjati; evaṁ purimaṁ ekaṁ asādiyitvā tīṇi sādiyantopi, dve asādiyitvā dve sādiyantopi,",
  "atk-vin01a2:250_7": "tīṇi asādiyitvā ekaṁ sādiyantopi āpajjatiyeva. Sabbaso pana asādiyanto āsīvisamukhaṁ",
  "atk-vin01a2:250_8": "viya aṅgārakāsuṁ viya ca paviṭṭhaṁ aṅgajātaṁ maññamāno nāpajjati. Tena vuttaṁ – ‘‘pavesanaṁ",
  "atk-vin01a2:250_9": "na sādiyati…pe… uddharaṇaṁ na sādiyati, anāpattī’’ti. Imañhi evarūpaṁ āraddhavipassakaṁ",
  "atk-vin01a2:250_10": "kāye ca jīvite ca anapekkhaṁ ekādasahi aggīhi sampajjalitāni ca sabbāyatanāni ukkhittāsike",
  "atk-vin01a2:250_11": "viya ca vadhake pañca kāmaguṇe passantaṁ puggalaṁ rakkhanto bhagavā paccatthikānañcassa",
  "atk-vin01a2:250_12": "manorathavighātaṁ karonto imaṁ ‘‘pavesanaṁ na sādiyatī’’tiādikaṁ catukkaṁ nīharitvā ṭhapesīti.",
  "atk-vin01a2:251": "Paṭhamacatukkakathā niṭṭhitā.",
  "atk-vin01a2:252": "Ekūnasattatidvisatacatukkakathā",
  "atk-vin01a2:253_0": "59-60. Evaṁ paṭhamacatukkaṁ dassetvā idāni yasmā bhikkhupaccatthikā itthiṁ ānetvā",
  "atk-vin01a2:253_1": "na kevalaṁ vaccamaggeneva abhinisīdenti, atha kho passāvamaggenapi mukhenapi. Itthiṁ",
  "atk-vin01a2:253_2": "ānetvāpi ca keci jāgarantiṁ ānenti, keci suttaṁ, keci mattaṁ, keci ummattaṁ, keci",
  "atk-vin01a2:253_3": "pamattaṁ aññavihitaṁ vikkhittacittanti attho. Keci mataṁ akkhāyitaṁ, soṇasiṅgālādīhi",
  "atk-vin01a2:253_4": "akkhāyitanimittanti attho. Keci mataṁ yebhuyyena akkhāyitaṁ, yebhuyyena akkhāyitā",
  "atk-vin01a2:253_5": "nāma yassā nimitte vaccamagge passāvamagge mukhe vā bahutaro okāso akkhāyito hoti.",
  "atk-vin01a2:253_6": "Keci mataṁ yebhuyyena khāyitaṁ, yebhuyyena khāyitā nāma yassā vaccamaggādike nimitte",
  "atk-vin01a2:253_7": "bahuṁ khāyitaṁ hoti, appaṁ akkhāyitaṁ. Na kevalañca manussitthimeva ānenti, atha",
  "atk-vin01a2:253_8": "kho amanussitthimpi tiracchānagatitthimpi. Na kevalañca vuttappakāraṁ itthimeva,",
  "atk-vin01a2:253_9": "ubhatobyañjanakampi paṇḍakampi purisampi ānenti. Tasmā tesaṁ vasena aññānipi catukkāni",
  "atk-vin01a2:253_10": "dassento ‘‘bhikkhupaccatthikā manussitthiṁ jāgaranti’’ntiādimāha.",
  "atk-vin01a2:254_0": "Tattha pāḷiyā asammohatthaṁ vuttacatukkāni evaṁ saṅkhyāto veditabbāni – manussitthiyā",
  "atk-vin01a2:254_1": "tiṇṇaṁ maggānaṁ vasena tīṇi suddhikacatukkāni, tīṇi jāgarantīcatukkāni, tīṇi suttacatukkāni,",
  "atk-vin01a2:254_2": "tīṇi mattacatukkāni, tīṇi ummattacatukkāni, tīṇi pamattacatukkāni, tīṇi mataakkhāyitacatukkāni,",
  "atk-vin01a2:254_3": "tīṇi yebhuyyena akkhāyitacatukkāni, tīṇi yebhuyyena khāyitacatukkānīti sattavīsati",
  "atk-vin01a2:254_4": "catukkāni. Tathā amanussitthiyā; tathā tiracchānagatitthiyāti itthivāre ekāsīti catukkāni.",
  "atk-vin01a2:254_5": "Yathā ca itthivāre evaṁ ubhatobyañjanakavāre. Paṇḍakapurisavāresu pana dvinnaṁ maggānaṁ",
  "atk-vin01a2:254_6": "vasena catupaṇṇāsa catupaṇṇāsa honti. Evaṁ sabbānipi dvesatāni, sattati ca catukkāni",
  "atk-vin01a2:254_7": "honti, tāni uttānatthāniyeva.",
  "atk-vin01a2:255_0": "Sabbavāresu panettha ‘‘mataṁ yebhuyyena akkhāyitaṁ khāyita’’nti etasmiṁ ṭhāne ayaṁ",
  "atk-vin01a2:255_1": "vinicchayo – tambapaṇṇidīpe kira dve vinayadharā samānācariyakā therā ahesuṁ – upatissatthero",
  "atk-vin01a2:255_2": "ca, phussadevatthero ca. Te mahābhaye uppanne vinayapiṭakaṁ pariharantā rakkhiṁsu.",
  "atk-vin01a2:255_3": "Tesu upatissatthero byattataro. Tassāpi dve antevāsikā ahesuṁ – mahāpadumatthero",
  "atk-vin01a2:255_4": "ca mahāsumatthero ca. Tesu mahāsumatthero nakkhattuṁ vinayapiṭakaṁ assosi, mahāpadumatthero",
  "atk-vin01a2:255_5": "tena saddhiṁ navakkhattuṁ, visuñca ekakova navakkhattunti aṭṭhārasakkhattuṁ assosi;",
  "atk-vin01a2:255_6": "ayameva tesu byattataro . Tesu mahāsumatthero navakkhattuṁ vinayapiṭakaṁ sutvā ācariyaṁ",
  "atk-vin01a2:255_7": "muñcitvā aparagaṅgaṁ agamāsi. Tato mahāpadumatthero āha – ‘‘sūro vata, re, esa vinayadharo",
  "atk-vin01a2:255_8": "yo dharamānakaṁyeva ācariyaṁ muñcitvā aññattha vasitabbaṁ maññati. Nanu ācariye dharamāne",
  "atk-vin01a2:255_9": "vinayapiṭakañca aṭṭhakathā ca anekakkhattuṁ gahetvāpi na vissajjetabbaṁ, niccakālaṁ",
  "atk-vin01a2:255_10": "sotabbaṁ, anusaṁvaccharaṁ sajjhāyitabba’’nti.",
  "atk-vin01a2:256_0": "Evaṁ vinayagarukānaṁ bhikkhūnaṁ kāle ekadivasaṁ upatissatthero mahāpadumattherappamukhānaṁ",
  "atk-vin01a2:256_1": "pañcannaṁ antevāsikasatānaṁ paṭhamapārājikasikkhāpade imaṁ padesaṁ vaṇṇento nisinno",
  "atk-vin01a2:256_2": "hoti. Taṁ antevāsikā pucchiṁsu – ‘‘bhante, yebhuyyena akkhāyite pārājikaṁ, yebhuyyena",
  "atk-vin01a2:256_3": "khāyite thullaccayaṁ, upaḍḍhakkhāyite kena bhavitabba’’nti? Thero āha – ‘‘āvuso,",
  "atk-vin01a2:256_4": "buddhā nāma pārājikaṁ paññapentā na sāvasesaṁ katvā paññapenti, anavasesaṁyeva katvā",
  "atk-vin01a2:256_5": "sabbaṁ pariyādiyitvā sotaṁ chinditvā pārājikavatthusmiṁ pārājikameva paññapenti.",
  "atk-vin01a2:256_6": "Idañhi sikkhāpadaṁ lokavajjaṁ, na paṇṇattivajjaṁ. Tasmā yadi upaḍḍhakkhāyite pārājikaṁ",
  "atk-vin01a2:256_7": "bhaveyya, paññapeyya sammāsambuddho. Pārājikacchāyā panettha na dissati, thullaccayameva dissatī’’ti.",
  "atk-vin01a2:257_0": "Apica matasarīre pārājikaṁ paññapento bhagavā yebhuyyena akkhāyite ṭhapesi ‘‘tato",
  "atk-vin01a2:257_1": "paraṁ pārājikaṁ natthī’’ti dassetuṁ. Thullaccayaṁ paññapento yebhuyyena khāyite ṭhapesi",
  "atk-vin01a2:257_2": "‘‘tato paraṁ thullaccayaṁ natthī’’ti dassetuntipi veditabbaṁ. Khāyitākhāyitañca nāmetaṁ",
  "atk-vin01a2:257_3": "matasarīrasmiṁyeva veditabbaṁ, na jīvamāne. Jīvamāne hi nakhapiṭṭhippamāṇepi chavimaṁse",
  "atk-vin01a2:257_4": "vā nhārumhi vā sati pārājikameva hoti. Yadipi nimittaṁ sabbaso khāyitaṁ chavicammaṁ",
  "atk-vin01a2:257_5": "natthi, nimittasaṇṭhānaṁ paññāyati, pavesanaṁ jāyati, pārājikameva. Nimittasaṇṭhānaṁ",
  "atk-vin01a2:257_6": "pana anavasesetvā sabbasmiṁ nimitte chinditvā samantato tacchetvā uppāṭite vaṇasaṅkhepavasena",
  "atk-vin01a2:257_7": "thullaccayaṁ. Nimittato patitāya maṁsapesiyā upakkamantassa dukkaṭaṁ. Matasarīre",
  "atk-vin01a2:257_8": "pana yadipi sabbaṁ sarīraṁ khāyitaṁ hoti, yadipi akkhāyitaṁ, tayo pana maggā akkhāyitā,",
  "atk-vin01a2:257_9": "tesu upakkamantassa pārājikaṁ. Yebhuyyena akkhāyite pārājikameva. Upaḍḍhakkhāyite",
  "atk-vin01a2:257_10": "ca yebhuyyena khāyite ca thullaccayaṁ.",
  "atk-vin01a2:258_0": "Manussānaṁ jīvamānakasarīre akkhināsakaṇṇacchiddavatthikosesu satthakādīhi katavaṇe",
  "atk-vin01a2:258_1": "vā methunarāgena tilaphalamattampi aṅgajātaṁ pavesentassa thullaccayameva. Avasesasarīre",
  "atk-vin01a2:258_2": "upakacchakādīsu dukkaṭaṁ. Mate allasarīre pārājikakkhette pārājikaṁ, thullaccayakkhette",
  "atk-vin01a2:258_3": "thullaccayaṁ, dukkaṭakkhette dukkaṭaṁ. Yadā pana sarīraṁ uddhumātakaṁ hoti kuthitaṁ",
  "atk-vin01a2:258_4": "nīlamakkhikasamākiṇṇaṁ kimikulasamākulaṁ navahi vaṇamukhehi paggaḷitapubbakuṇapabhāvena",
  "atk-vin01a2:258_5": "upagantumpi asakkuṇeyyaṁ, tadā pārājikavatthuñca thullaccayavatthuñca vijahati; tādise",
  "atk-vin01a2:258_6": "sarīre yattha katthaci upakkamato dukkaṭameva. Tiracchānagatānaṁ hatthi-assa-goṇa-gadrabha-oṭṭhamahiṁsādīnaṁ",
  "atk-vin01a2:258_7": "nāsāya thullaccayaṁ. Vatthikose thullaccayameva. Sabbesampi tiracchānagatānaṁ akkhikaṇṇavaṇesu",
  "atk-vin01a2:258_8": "dukkaṭaṁ, avasesasarīrepi dukkaṭameva. Matānaṁ allasarīre pārājikakkhette pārājikaṁ,",
  "atk-vin01a2:258_9": "thullaccayakkhette thullaccayaṁ, dukkaṭakkhette dukkaṭaṁ.",
  "atk-vin01a2:259_0": "Kuthitakuṇape pana pubbe vuttanayeneva sabbattha dukkaṭaṁ. Kāyasaṁsaggarāgena vā",
  "atk-vin01a2:259_1": "methunarāgena vā jīvamānakapurisassa vatthikosaṁ appavesento nimittena nimittaṁ chupati,",
  "atk-vin01a2:259_2": "dukkaṭaṁ. Methunarāgena itthiyā appavesento nimittena nimittaṁ chupati, thullaccayaṁ.",
  "atk-vin01a2:259_3": "Mahāaṭṭhakathāyaṁ pana ‘‘itthinimittaṁ methunarāgena mukhena chupati thullaccaya’’nti",
  "atk-vin01a2:259_4": "vuttaṁ. Cammakkhandhake ‘‘chabbaggiyā bhikkhū aciravatiyā nadiyā gāvīnaṁ tarantīnaṁ",
  "atk-vin01a2:259_5": "visāṇesupi gaṇhanti, kaṇṇesupi gaṇhanti, gīvāyapi gaṇhanti, cheppāyapi gaṇhanti,",
  "atk-vin01a2:259_6": "piṭṭhimpi abhiruhanti, rattacittāpi aṅgajātaṁ chupantī’’ti (mahāva. 252) imissā aṭṭhuppattiyā",
  "atk-vin01a2:259_7": "avisesena vuttaṁ – ‘‘na ca, bhikkhave, rattacittena aṅgajātaṁ chupitabbaṁ, yo chupeyya,",
  "atk-vin01a2:259_8": "āpatti thullaccayassā’’ti (mahāva. 252). Taṁ sabbampi saṁsanditvā yathā na virujjhati",
  "atk-vin01a2:259_9": "tathā gahetabbaṁ. Kathañca na virujjhati? Yaṁ tāva mahāaṭṭhakathāyaṁ vuttaṁ ‘‘methunarāgena",
  "atk-vin01a2:259_10": "mukhena chupatī’’ti. Tatra kira nimittamukhaṁ mukhanti adhippetaṁ. ‘‘Methunarāgenā’’ti",
  "atk-vin01a2:259_11": "ca vuttattāpi ayameva tattha adhippāyoti veditabbo. Na hi itthinimitte pakatimukhena",
  "atk-vin01a2:259_12": "methunupakkamo hoti. Khandhakepi ye piṭṭhiṁ abhiruhantā methunarāgena aṅgajātena",
  "atk-vin01a2:259_13": "aṅgajātaṁ chupiṁsu, te sandhāya thullaccayaṁ vuttanti veditabbaṁ. Itarathā hi dukkaṭaṁ",
  "atk-vin01a2:259_14": "siyā. Keci panāhu ‘‘khandhakepi mukheneva chupanaṁ sandhāya oḷārikattā kammassa thullaccayaṁ",
  "atk-vin01a2:259_15": "vuttaṁ. Aṭṭhakathāyampi taṁ sandhāyabhāsitaṁ gahetvāva methunarāgena mukhena chupati",
  "atk-vin01a2:259_16": "thullaccayanti vutta’’nti. Tasmā suṭṭhu sallakkhetvā ubhosu vinicchayesu yo yuttataro",
  "atk-vin01a2:259_17": "so gahetabbo. Vinayaññū pana purimaṁ pasaṁsanti. Kāyasaṁsaggarāgena pana pakatimukhena",
  "atk-vin01a2:259_18": "vā nimittamukhena vā itthinimittaṁ chupantassa saṅghādiseso. Tiracchānagatitthiyā",
  "atk-vin01a2:259_19": "passāvamaggaṁ nimittamukhena chupantassa vuttanayeneva thullaccayaṁ. Kāyasaṁsaggarāgena dukkaṭanti.",
  "atk-vin01a2:260": "Ekūnasattatidvisatacatukkakathā niṭṭhitā.",
  "atk-vin01a2:261": "Santhatacatukkabhedakathā",
  "atk-vin01a2:262_0": "61-62. Evaṁ bhagavā paṭipannakassa bhikkhuno rakkhaṇatthaṁ sattatidvisatacatukkāni",
  "atk-vin01a2:262_1": "nīharitvā ‘‘idāni ye anāgate pāpabhikkhū ‘santhataṁ imaṁ na kiñci upādinnakaṁ upādinnakena",
  "atk-vin01a2:262_2": "phusati, ko ettha doso’ti sañcicca lesaṁ oḍḍessanti, tesaṁ sāsane patiṭṭhā eva na",
  "atk-vin01a2:262_3": "bhavissatī’’ti disvā tesu sattatidvisatacatukkesu ekamekaṁ catukkaṁ catūhi santhatādibhedehi",
  "atk-vin01a2:262_4": "bhinditvā dassento bhikkhupaccatthikā manussitthiṁ bhikkhussa santike ānetvā vaccamaggena",
  "atk-vin01a2:262_5": "passāvamaggena mukhena aṅgajātaṁ abhinisīdenti santhatāya asanthatassātiādimāha.",
  "atk-vin01a2:263_0": "Tattha santhatāya asanthatassātiādīsu santhatāya itthiyā vaccamaggena passāvamaggena",
  "atk-vin01a2:263_1": "mukhena asanthatassa bhikkhussa aṅgajātaṁ abhinisīdentīti iminā nayena yojanā veditabbā.",
  "atk-vin01a2:263_2": "Tattha santhatā nāma yassā tīsu maggesu yo koci maggo paliveṭhetvā vā anto vā pavesetvā",
  "atk-vin01a2:263_3": "yena kenaci vatthena vā paṇṇena vā vākapaṭṭena vā cammena vā tipusīsādīnaṁ paṭṭena",
  "atk-vin01a2:263_4": "vā paṭicchanno. Santhato nāma yassa aṅgajātaṁ tesaṁyeva vatthādīnaṁ yena kenaci paṭicchannaṁ.",
  "atk-vin01a2:263_5": "Tattha upādinnakena vā anupādinnakaṁ ghaṭṭiyatu, anupādinnakena vā upādinnakaṁ, anupādinnakena",
  "atk-vin01a2:263_6": "vā anupādinnakaṁ, upādinnakena vā upādinnakaṁ, sace yattake paviṭṭhe pārājikaṁ hotīti",
  "atk-vin01a2:263_7": "vuttaṁ, tattakaṁ pavisati, sabbattha sādiyantassa pārājikakkhette pārājikaṁ; thullaccayakkhette",
  "atk-vin01a2:263_8": "thullaccayaṁ, dukkaṭakkhette dukkaṭameva hoti. Sace itthinimittaṁ khāṇuṁ katvā santhataṁ,",
  "atk-vin01a2:263_9": "khāṇuṁ ghaṭṭentassa dukkaṭaṁ. Sace purisanimittaṁ khāṇuṁ katvā santhataṁ, khāṇuṁ",
  "atk-vin01a2:263_10": "pavesentassa dukkaṭaṁ. Sace ubhayaṁ khāṇuṁ katvā santhataṁ, khāṇunā khāṇuṁ ghaṭṭentassa",
  "atk-vin01a2:263_11": "dukkaṭaṁ. Sace itthinimitte veḷunaḷapabbādīnaṁ kiñci pakkhittaṁ, tassa heṭṭhābhāgaṁ",
  "atk-vin01a2:263_12": "cepi phusanto tilaphalamattaṁ paveseti, pārājikaṁ. Uparibhāgaṁ cepi ubhosu passesu",
  "atk-vin01a2:263_13": "ekapassaṁ cepi phusanto paveseti, pārājikaṁ. Cattāripi passāni aphusanto pavesetvā",
  "atk-vin01a2:263_14": "tassa talaṁ cepi phusati, pārājikaṁ. Yadi pana passesu vā tale vā aphusanto ākāsagatameva",
  "atk-vin01a2:263_15": "katvā pavesetvā nīharati, dukkaṭaṁ. Bahiddhā khāṇuke phusati dukkaṭameva. Yathā ca",
  "atk-vin01a2:263_16": "itthinimitte vuttaṁ, evaṁ sabbattha lakkhaṇaṁ veditabbanti.",
  "atk-vin01a2:264": "Santhatacatukkabhedakathā niṭṭhitā.",
  "atk-vin01a2:265": "Bhikkhupaccatthikacatukkabhedavaṇṇanā",
  "atk-vin01a2:266_0": "63-64. Evaṁ santhatacatukkabhedaṁ vatvā idāni yasmā na kevalaṁ manussitthiādike bhikkhussa",
  "atk-vin01a2:266_1": "eva santike ānenti. Atha kho bhikkhumpi tāsaṁ santike ānenti, tasmā tappabhedaṁ dassento",
  "atk-vin01a2:266_2": "‘‘bhikkhupaccatthikā bhikkhuṁ manussitthiyā santike’’ti ādinā nayena sabbāni tāni",
  "atk-vin01a2:266_3": "catukkāni punapi nīharitvā dassesi. Tesu vinicchayo vuttanayeneva veditabboti.",
  "atk-vin01a2:267": "Bhikkhupaccatthikavasena catukkabhedavaṇṇanā niṭṭhitā.",
  "atk-vin01a2:268": "Rājapaccatthikādicatukkabhedakathā",
  "atk-vin01a2:269_0": "65. Yasmā pana na bhikkhupaccatthikā eva evaṁ karonti, rājapaccatthikādayopi karonti.",
  "atk-vin01a2:269_1": "Tasmā tampi pabhedaṁ dassento ‘‘rājapaccatthikā’’tiādimāha. Tattha rājāno eva paccatthikā",
  "atk-vin01a2:269_2": "rājapaccatthikā. Te ca sayaṁ ānentāpi aññehi āṇāpentāpi ānentiyevāti veditabbā. Corā",
  "atk-vin01a2:269_3": "eva paccatthikā corapaccatthikā. Dhuttāti methunupasaṁhitakhiḍḍāpasutā nāgarikakerāṭiyapurisā,",
  "atk-vin01a2:269_4": "itthidhuttasurādhuttādayo vā; dhuttā eva paccatthikā dhuttapaccatthikā. Gandhanti",
  "atk-vin01a2:269_5": "hadayaṁ vuccati, taṁ uppāṭentīti uppalagandhā, uppalagandhā eva paccatthikā uppalagandhapaccatthikā.",
  "atk-vin01a2:269_6": "Ete kira na kasivaṇijjādīhi jīvanti, panthaghātagāmaghātādīni katvā puttadāraṁ posenti.",
  "atk-vin01a2:269_7": "Te kammasiddhiṁ patthayamānā devatānaṁ āyācetvā tāsaṁ balikammatthaṁ manussānaṁ hadayaṁ",
  "atk-vin01a2:269_8": "uppāṭenti. Sabbakāle ca manussā dullabhā. Bhikkhū pana araññe viharantā sulabhā honti.",
  "atk-vin01a2:269_9": "Te sīlavantaṁ bhikkhuṁ gahetvā ‘‘sīlavato vadho nāma bhāriyo hotī’’ti maññamānā tassa",
  "atk-vin01a2:269_10": "sīlavināsanatthaṁ manussitthiādike vā ānenti; taṁ vā tattha nenti. Ayamettha viseso.",
  "atk-vin01a2:269_11": "Sesaṁ vuttanayeneva veditabbaṁ. Bhikkhupaccatthikavāre vuttanayeneva ca imesu catūsupi",
  "atk-vin01a2:269_12": "vāresu catukkāni veditabbāni. Pāḷiyaṁ pana saṁkhittena vuttāni.",
  "atk-vin01a2:270": "Sabbākārena catukkabhedakathā niṭṭhitā.",
  "atk-vin01a2:271": "Āpattānāpattivāravaṇṇanā",
  "atk-vin01a2:272_0": "66. Idāni yaṁ vuttaṁ ‘‘manussitthiyā tayo magge methunaṁ dhammaṁ paṭisevantassā’’tiādi,",
  "atk-vin01a2:272_1": "ettha asammohatthaṁ ‘‘maggena magga’’ntiādimāha. Tattha maggena magganti itthiyā",
  "atk-vin01a2:272_2": "tīsu maggesu aññatarena maggena attano aṅgajātaṁ paveseti atha vā sambhinnesu dvīsu",
  "atk-vin01a2:272_3": "maggesu passāvamaggena vaccamaggaṁ vaccamaggena vā passāvamaggaṁ paveseti. Maggena",
  "atk-vin01a2:272_4": "amagganti passāvādimaggena pavesetvā tassa sāmantā vaṇena nīharati. Amaggena magganti",
  "atk-vin01a2:272_5": "maggasāmantena vaṇena pavesetvā maggena nīharati. Amaggena amagganti dvīsu sambhinnavaṇesu",
  "atk-vin01a2:272_6": "ekena vaṇena pavesetvā dutiyena nīharati. Imassa suttassa anulomavasena sabbattha",
  "atk-vin01a2:272_7": "vaṇasaṅkhepe thullaccayaṁ veditabbaṁ.",
  "atk-vin01a2:273_0": "Idāni yaṁ parato vakkhati ‘‘anāpatti ajānantassa asādiyantassā’’ti, tattha asammohatthaṁ",
  "atk-vin01a2:273_1": "‘‘bhikkhu suttabhikkhumhī’’tiādimāha. Tatrāyaṁ adhippāyo – yo paṭibuddho sādiyati",
  "atk-vin01a2:273_2": "so ‘‘suttamhi mayi eso vippaṭipajji, nāhaṁ jānāmī’’ti na muccati. Ubho nāsetabbāti",
  "atk-vin01a2:273_3": "cettha dvepi liṅganāsanena nāsetabbā. Tatra dūsakassa paṭiññākaraṇaṁ natthi, dūsito",
  "atk-vin01a2:273_4": "pucchitvā paṭiññāya nāsetabbo. Sace na sādiyati, na nāsetabbo. Esa nayo sāmaṇeravārepi.",
  "atk-vin01a2:274_0": "Evaṁ tattha tattha taṁ taṁ āpattiñca anāpattiñca dassetvā idāni anāpattimeva dassento",
  "atk-vin01a2:274_1": "‘‘anāpatti ajānantassā’’tiādimāha. Tattha ajānanto nāma yo mahāniddaṁ okkanto parena",
  "atk-vin01a2:274_2": "kataṁ upakkamampi na jānāti vesāliyaṁ mahāvane divāvihāragato bhikkhu viya. Evarūpassa",
  "atk-vin01a2:274_3": "anāpatti. Vuttampi cetaṁ – ‘‘‘nāhaṁ bhagavā jānāmī’ti; ‘anāpatti, bhikkhu, ajānantassā’’’ti",
  "atk-vin01a2:274_4": "(pārā. 75). Asādiyanto nāma yo jānitvāpi na sādiyati, tattheva sahasā vuṭṭhitabhikkhu",
  "atk-vin01a2:274_5": "viya. Vuttampi cetaṁ – ‘‘‘nāhaṁ bhagavā sādiyi’nti. ‘Anāpatti, bhikkhu, asādiyantassā’’ti.",
  "atk-vin01a2:275_0": "Ummattako nāma pittummattako. Duvidhañhi pittaṁ – baddhapittaṁ, abaddhapittañcāti.",
  "atk-vin01a2:275_1": "Tattha abaddhapittaṁ lohitaṁ viya sabbaṅgagataṁ, tamhi kupite sattānaṁ kaṇḍukacchusarīrakampādīni",
  "atk-vin01a2:275_2": "honti. Tāni bhesajjakiriyāya vūpasamanti. Baddhapittaṁ pana pittakosake ṭhitaṁ. Tamhi",
  "atk-vin01a2:275_3": "kupite sattā ummattakā honti vipallatthasaññā hirottappaṁ chaḍḍetvā asāruppācāraṁ",
  "atk-vin01a2:275_4": "caranti. Lahukagarukāni sikkhāpadāni maddantāpi na jānanti. Bhesajjakiriyāyapi atekicchā",
  "atk-vin01a2:275_5": "honti. Evarūpassa ummattakassa anāpatti.",
  "atk-vin01a2:276_0": "Khittacitto nāma vissaṭṭhacitto yakkhummattako vuccati. Yakkhā kira bheravāni vā",
  "atk-vin01a2:276_1": "ārammaṇāni dassetvā mukhena hatthaṁ pavesetvā hadayarūpaṁ vā maddantā satte vikkhittacitte",
  "atk-vin01a2:276_2": "vipallatthasaññe karonti. Evarūpassa khittacittassa anāpatti. Tesaṁ pana ubhinnaṁ",
  "atk-vin01a2:276_3": "ayaṁ viseso – pittummattako niccameva ummattako hoti, pakatisaññaṁ na labhati. Yakkhummattako",
  "atk-vin01a2:276_4": "antarantarā pakatisaññaṁ paṭilabhatīti. Idha pana pittummattako vā hotu yakkhummattako",
  "atk-vin01a2:276_5": "vā, yo sabbaso muṭṭhassati kiñci na jānāti, aggimpi suvaṇṇampi gūthampi candanampi",
  "atk-vin01a2:276_6": "ekasadisaṁ maddantova vicarati, evarūpassa anāpatti. Antarantarā saññaṁ paṭilabhitvā",
  "atk-vin01a2:276_7": "ñatvā karontassa pana āpattiyeva.",
  "atk-vin01a2:277": "Vedanāṭṭo nāma yo adhimattāya dukkhavedanāya āturo kiñci na jānāti, evarūpassa anāpatti.",
  "atk-vin01a2:278": "Ādikammiko nāma yo tasmiṁ tasmiṁ kamme ādibhūto. Idha pana sudinnatthero ādikammiko, tassa anāpatti. Avasesānaṁ makkaṭīsamaṇavajjiputtakādīnaṁ āpattiyevāti.",
  "atk-vin01a2:279": "Padabhājanīyavaṇṇanā niṭṭhitā.",
  "atk-vin01a2:280": "Pakiṇṇakakathā",
  "atk-vin01a2:281": "Imasmiṁ pana sikkhāpade kosallatthaṁ idaṁ pakiṇṇakaṁveditabbaṁ –",
  "atk-vin01a2:282": "‘‘Samuṭṭhānañca kiriyā, atho saññā sacittakaṁ;",
  "atk-vin01a2:283": "Lokavajjañca kammañca, kusalaṁ vedanāya cā’’ti.",
  "atk-vin01a2:284_0": "Tattha ‘‘samuṭṭhāna’’nti sabbasaṅgāhakavasena cha sikkhāpadasamuṭṭhānāni. Tāni parivāre",
  "atk-vin01a2:284_1": "āvi bhavissanti. Samāsato pana sikkhāpadaṁ nāma – atthi chasamuṭṭhānaṁ, atthi catusamuṭṭhānaṁ,",
  "atk-vin01a2:284_2": "atthi tisamuṭṭhānaṁ, atthi kathinasamuṭṭhānaṁ, atthi eḷakalomasamuṭṭhānaṁ, atthi",
  "atk-vin01a2:284_3": "dhuranikkhepādisamuṭṭhānanti.",
  "atk-vin01a2:285_0": "Tatrāpi kiñci kiriyato samuṭṭhāti, kiñci akiriyato samuṭṭhāti, kiñci kiriyākiriyato",
  "atk-vin01a2:285_1": "samuṭṭhāti, kiñci siyā kiriyato, siyā akiriyato samuṭṭhāti, kiñci siyā kiriyato siyā",
  "atk-vin01a2:285_2": "kiriyākiriyato samuṭṭhāti.",
  "atk-vin01a2:286": "Tatrāpi atthi saññāvimokkhaṁ, atthi nosaññāvimokkhaṁ. Tattha yaṁ cittaṅgaṁ labhatiyeva, taṁ saññāvimokkhaṁ; itaraṁ nosaññāvimokkhaṁ.",
  "atk-vin01a2:287_0": "Puna atthi sacittakaṁ, atthi acittakaṁ. Yaṁ saheva cittena āpajjati, taṁ sacittakaṁ;",
  "atk-vin01a2:287_1": "yaṁ vināpi cittena āpajjati, taṁ acittakaṁ . Taṁ sabbampi lokavajjaṁ paṇṇattivajjanti",
  "atk-vin01a2:287_2": "duvidhaṁ. Tesaṁ lakkhaṇaṁ vuttameva.",
  "atk-vin01a2:288_0": "Kammakusalavedanāvasenāpi cettha atthi sikkhāpadaṁ kāyakammaṁ, atthi vacīkammaṁ.",
  "atk-vin01a2:288_1": "Tattha yaṁ kāyadvārikaṁ, taṁ kāyakammaṁ; yaṁ vacīdvārikaṁ, taṁ vacīkammanti veditabbaṁ.",
  "atk-vin01a2:288_2": "Atthi pana sikkhāpadaṁ kusalaṁ, atthi akusalaṁ, atthi abyākataṁ. Dvattiṁseva hi āpattisamauṭṭhāpakacittāni",
  "atk-vin01a2:288_3": "– aṭṭha kāmāvacarakusalāni, dvādasa akusalāni, dasa kāmāvacarakiriyacittāni, kusalato",
  "atk-vin01a2:288_4": "ca kiriyato ca dve abhiññācittānīti. Tesu yaṁ kusalacittena āpajjati, taṁ kusalaṁ;",
  "atk-vin01a2:288_5": "itarehi itaraṁ. Atthi ca sikkhāpadaṁ tivedanaṁ, atthi dvivedanaṁ, atthi ekavedanaṁ.",
  "atk-vin01a2:288_6": "Tattha yaṁ āpajjanto tīsu vedanāsu aññataravedanāsamaṅgī hutvā āpajjati, taṁ tivedanaṁ;",
  "atk-vin01a2:288_7": "yaṁ āpajjanto sukhasamaṅgī vā upekkhāsamaṅgī vā āpajjati, taṁ dvivedanaṁ; yaṁ āpajjanto",
  "atk-vin01a2:288_8": "dukkhavedanāsamaṅgīyeva āpajjati, taṁ ekavedananti veditabbaṁ. Evaṁ –",
  "atk-vin01a2:289": "‘‘Samuṭṭhānañca kiriyā, atho saññā sacittakaṁ;",
  "atk-vin01a2:290": "Lokavajjañca kammañca, kusalaṁ vedanāya cā’’ti.",
  "atk-vin01a2:291_0": "Imaṁ pakiṇṇakaṁ viditvā tesu samuṭṭhānādīsu idaṁ sikkhāpadaṁ samuṭṭhānato ekasamuṭṭhānaṁ.",
  "atk-vin01a2:291_1": "Aṅgavasena dukasamuṭṭhānaṁ, kāyacittato samuṭṭhāti. Kiriyasamuṭṭhānañca karontoyeva",
  "atk-vin01a2:291_2": "hi etaṁ āpajjati. Methunapaṭisaṁyuttāya kāmasaññāya abhāvena muccanato saññāvimokkhaṁ.",
  "atk-vin01a2:291_3": "‘‘Anāpatti ajānantassa asādiyantassā’’ti hi vuttaṁ. Methunacitteneva naṁ āpajjati,",
  "atk-vin01a2:291_4": "na vinā cittenāti sacittakaṁ. Rāgavaseneva āpajjitabbato lokavajjaṁ. Kāyadvāreneva",
  "atk-vin01a2:291_5": "samuṭṭhānato kāyakammaṁ. Cittaṁ panettha aṅgamattaṁ hoti, na tassa vasena kammabhāvo",
  "atk-vin01a2:291_6": "labbhati. Lobhacittena āpajjitabbato akusalacittaṁ. Sukhasamaṅgī vā upekkhāsamaṅgī",
  "atk-vin01a2:291_7": "vā taṁ āpajjatīti dvivedananti veditabbaṁ. Sabbañcetaṁ āpattiyaṁ yujjati. Sikkhāpadasīsena",
  "atk-vin01a2:291_8": "pana sabbaaṭṭhakathāsudesanā ārūḷhā, tasmā evaṁ vuttaṁ.",
  "atk-vin01a2:292": "Pakiṇṇakakathā niṭṭhitā.",
  "atk-vin01a2:293": "Vinītavatthuvaṇṇanā",
  "atk-vin01a2:294_0": "Makkaṭīvajjiputtā ca…pe… vuḍḍhapabbajito migoti idaṁ kiṁ? Imā vinītavatthūnaṁ bhagavatā",
  "atk-vin01a2:294_1": "sayaṁ vinicchitānaṁ tesaṁ tesaṁ vatthūnaṁ uddānagāthā nāma. Tāni vatthūni ‘‘sukhaṁ",
  "atk-vin01a2:294_2": "vinayadharā uggaṇhissantī’’ti dhammasaṅgāhakattherehi ṭhapitāni. Vatthugāthā pana",
  "atk-vin01a2:294_3": "dharamāneyeva bhagavati upālittherena ṭhapitā ‘‘iminā lakkhaṇena āyatiṁ vinayadharā",
  "atk-vin01a2:294_4": "vinayaṁ vinicchinissantī’’ti. Tasmā ettha vuttalakkhaṇaṁ sādhukaṁ sallakkhetvā paṭhamasikkhāpadaṁ",
  "atk-vin01a2:294_5": "vinicchinitabbaṁ. Dutiyādīnañca vinītavatthūsu vuttalakkhaṇena dutiyādīni. Vinītavatthūni",
  "atk-vin01a2:294_6": "hi sippikānaṁ paṭicchannakarūpāni viya vinayadharānaṁ paṭicchannakavatthūni hontīti.",
  "atk-vin01a2:295_0": "67. Tattha purimāni dve vatthūni anupaññattiyaṁyeva vuttatthāni. Tatiye vatthumhi",
  "atk-vin01a2:295_1": "gihiliṅgenāti gihivesena odātavattho hutvā. Catutthe natthi kiñci vattabbaṁ. Tato",
  "atk-vin01a2:295_2": "paresu sattasu vatthūsu kusacīranti kuse ganthetvā katacīraṁ. Vākacīraṁ nāma tāpasānaṁ",
  "atk-vin01a2:295_3": "vakkalaṁ. Phalakacīraṁ nāma phalakasaṇṭhānāni phalakāni sibbitvā katacīraṁ. Kesakambaloti",
  "atk-vin01a2:295_4": "kesehi tante vāyitvā katakambalo. Vālakambaloti camaravālehi vāyitvā katakambalo.",
  "atk-vin01a2:295_5": "Ulūkapakkhikanti ulūkasakuṇassa pakkhehi katanivāsanaṁ. Ajinakkhipanti salomaṁ sakhuraṁ",
  "atk-vin01a2:295_6": "ajinamigacammaṁ. Dvādasame vatthumhi sārattoti kāyasaṁsaggarāgena sāratto; taṁ rāgaṁ",
  "atk-vin01a2:295_7": "ñatvā bhagavā ‘‘āpatti saṅghādisesassā’’ti āha.",
  "atk-vin01a2:296_0": "68. Terasame vatthumhi uppalavaṇṇāti sā therī sāvatthiyaṁ seṭṭhidhītā satasahassakappe",
  "atk-vin01a2:296_1": "abhinīhārasampannā. Tassā pakatiyāpi atidassanīyā nīluppalavaṇṇā kāyacchavi, abbhantare",
  "atk-vin01a2:296_2": "pana kilesasantāpassa abhāvena ativiya virocati. Sā tāyeva vaṇṇapokkharatāya ‘‘uppalavaṇṇā’’ti",
  "atk-vin01a2:296_3": "nāmaṁ labhi. Paṭibaddhacittoti gihikālato paṭṭhāya rattacitto; so kira tassā ñātidārako",
  "atk-vin01a2:296_4": "hoti. Atha khoti anantaratthe nipāto; mañcake nisinnānantaramevāti vuttaṁ hoti. Divā",
  "atk-vin01a2:296_5": "bāhirato āgantvā dvāraṁ pidhāya nisinnānañhi paṭhamaṁ andhakāraṁ hoti. So yāvassā",
  "atk-vin01a2:296_6": "taṁ andhakāraṁ na nassati, tāvadeva evamakāsīti attho. Dūsesīti padhaṁsesi. Therī",
  "atk-vin01a2:296_7": "pana anavajjā attano samaṇasaññaṁ paccupaṭṭhapetvā asādiyantī nisīdi asaddhammādhippāyena",
  "atk-vin01a2:296_8": "parāmaṭṭhā aggikkhandha-silāthambha-khadirasārakhāṇukā viya. Sopi attano manorathaṁ",
  "atk-vin01a2:296_9": "pūretvā gato. Tassā theriyā dassanapathaṁ vijahantasseva ayaṁ mahāpathavī sinerupabbataṁ",
  "atk-vin01a2:296_10": "dhāretuṁ samatthāpi taṁ pāpapurisaṁ byāmamattakaḷevaraṁ dhāretuṁ asakkontī viya bhijjitvā",
  "atk-vin01a2:296_11": "vivaramadāsi. So taṅkhaṇaññeva avīcijālānaṁ indhanabhāvaṁ agamāsi. Bhagavā taṁ sutvā",
  "atk-vin01a2:296_12": "‘‘anāpatti, bhikkhave, asādiyantiyā’’ti vatvā theriṁ sandhāya dhammapade imaṁ gāthaṁ abhāsi –",
  "atk-vin01a2:297": "‘‘Vāri pokkharapatteva, āraggeriva sāsapo;",
  "atk-vin01a2:298": "Yo na limpati kāmesu, tamahaṁ brūmi brāhmaṇa’’nti. (dha. pa. 401);",
  "atk-vin01a2:299_0": "69. Cuddasame vatthumhi itthiliṅgaṁ pātubhūtanti rattibhāge niddaṁ okkantassa purisasaṇṭhānaṁ",
  "atk-vin01a2:299_1": "massudāṭhikādi sabbaṁ antarahitaṁ itthisaṇṭhānaṁ uppannaṁ. Tameva upajjhaṁ tameva",
  "atk-vin01a2:299_2": "upasampadanti pubbe gahitaupajjhāyameva pubbe kataupasampadameva anujānāmi. Puna",
  "atk-vin01a2:299_3": "upajjhā na gahetabbā; upasampadā na kātabbāti attho. Tāniyevavassānīti bhikkhuupasampadato",
  "atk-vin01a2:299_4": "pabhuti yāva vassagaṇanā, taṁyeva vassagaṇanaṁ anujānāmi. Na ito paṭṭhāya vassagaṇanā",
  "atk-vin01a2:299_5": "kātabbāti attho. Bhikkhunīhi saṅgamitunti bhikkhunīhi saddhiṁ saṅgamituṁ saṅgantuṁ",
  "atk-vin01a2:299_6": "samaṅgī bhavituṁ anujānāmīti attho. Idaṁ vuttaṁ hoti – appatirūpaṁ dānissā bhikkhūnaṁ",
  "atk-vin01a2:299_7": "majjhe vasituṁ, bhikkhunupassayaṁ gantvā bhikkhunīhi saddhiṁ vasatūti. Yā āpattiyo",
  "atk-vin01a2:299_8": "bhikkhūnaṁ bhikkhunīhi sādhāraṇāti yā desanāgāminiyo vā vuṭṭhānagāminiyo vā āpattiyo",
  "atk-vin01a2:299_9": "bhikkhūnaṁ bhikkhunīhi saddhiṁ sādhāraṇā. Tā āpattiyo bhikkhunīnaṁ santike vuṭṭhātunti",
  "atk-vin01a2:299_10": "tā sabbāpi bhikkhunīhi kātabbaṁ vinayakammaṁ katvā bhikkhunīnaṁ santike vuṭṭhātuṁ",
  "atk-vin01a2:299_11": "anujānāmīti attho. Tāhi āpattīhi anāpattīti yā pana bhikkhūnaṁ bhikkhunīhi asādhāraṇā",
  "atk-vin01a2:299_12": "sukkavissaṭṭhi-ādikā āpattiyo, tāhi anāpatti. Liṅgaparivattanena tā āpattiyo vuṭṭhitāva",
  "atk-vin01a2:299_13": "honti. Puna pakatiliṅge uppannepi tāhi āpattīhi tassa anāpattiyevāti ayaṁ tāvettha pāḷivinicchayo.",
  "atk-vin01a2:300_0": "Ayaṁ pana pāḷimutto okkantikavinicchayo – imesu tāva dvīsu liṅgesu purisaliṅgaṁ uttamaṁ,",
  "atk-vin01a2:300_1": "itthiliṅgaṁ hīnaṁ; tasmā purisaliṅgaṁ balavaakusalena antaradhāyati. Itthiliṅgaṁ",
  "atk-vin01a2:300_2": "dubbalakusalena patiṭṭhāti. Itthiliṅgaṁ pana antaradhāyantaṁ dubbalaakusalena antaradhāyati.",
  "atk-vin01a2:300_3": "Purisaliṅgaṁ balavakusalena patiṭṭhāti. Evaṁ ubhayampi akusalena antaradhāyati, kusalena paṭilabbhati.",
  "atk-vin01a2:301_0": "Tattha sace dvinnaṁ bhikkhūnaṁ ekato sajjhāyaṁ vā dhammasākacchaṁ vā katvā ekāgāre",
  "atk-vin01a2:301_1": "nipajjitvā niddaṁ okkantānaṁ ekassa itthiliṅgaṁ pātubhavati, ubhinnampi sahaseyyāpatti",
  "atk-vin01a2:301_2": "hoti. So ce paṭibujjhitvā attano taṁ vippakāraṁ disvā dukkhī dummano rattibhāgeyeva",
  "atk-vin01a2:301_3": "itarassa āroceyya, tena samassāsetabbo – ‘‘hotu, mā cintayittha. Vaṭṭasseveso doso.",
  "atk-vin01a2:301_4": "Sammāsambuddhena dvāraṁ dinnaṁ, bhikkhu vā hotu bhikkhunī vā, anāvaṭo dhammo avārito",
  "atk-vin01a2:301_5": "saggamaggo’’ti. Samassāsetvā ca evaṁ vattabbaṁ – ‘‘tumhehi bhikkhunupassayaṁ gantuṁ",
  "atk-vin01a2:301_6": "vaṭṭati. Atthi vo kāci sandiṭṭhā bhikkhuniyo’’ti. Sacassā honti tādisā bhikkhuniyo",
  "atk-vin01a2:301_7": "atthīti, no ce honti natthīti vatvā so bhikkhu vattabbo – ‘‘mama saṅgahaṁ karotha;",
  "atk-vin01a2:301_8": "idāni maṁ paṭhamaṁ bhikkhunupassayaṁ nethā’’ti. Tena bhikkhunā taṁ gahetvā tassā",
  "atk-vin01a2:301_9": "vā sandiṭṭhānaṁ attano vā sandiṭṭhānaṁ bhikkhunīnaṁ santikaṁ gantabbaṁ. Gacchantena",
  "atk-vin01a2:301_10": "ca na ekakena gantabbaṁ. Catūhi pañcahi bhikkhūhi saddhiṁ jotikañca kattaradaṇḍañca",
  "atk-vin01a2:301_11": "gahetvā saṁvidahanaṁ parimocetvā ‘‘mayaṁ asukaṁ nāma ṭhānaṁ gacchāmā’’ti gantabbaṁ.",
  "atk-vin01a2:301_12": "Sace bahigāme dūre vihāro hoti, antarāmagge gāmantara-nadīpāra-rattivippavāsa-gaṇaohīyanāpattīhi",
  "atk-vin01a2:301_13": "anāpatti. Bhikkhunupassayaṁ gantvā tā bhikkhuniyo vattabbā – ‘‘asukaṁ nāma bhikkhuṁ",
  "atk-vin01a2:301_14": "jānāthā’’ti? ‘‘Āma, ayyā’’ti. ‘‘Tassa itthiliṅgaṁ pātubhūtaṁ, saṅgahaṁ dānissa karothā’’ti.",
  "atk-vin01a2:301_15": "Tā ce ‘‘sādhu, ayyā, idāni mayampi sajjhāyissāma, dhammaṁ sossāma, gacchatha tumhe’’ti",
  "atk-vin01a2:301_16": "vatvā saṅgahaṁ karonti, ārādhikā ca honti saṅgāhikā lajjiniyo, tā kopetvā aññattha",
  "atk-vin01a2:301_17": "na gantabbaṁ. Gacchati ce, gāmantara-nadīpāra-rattivippavāsa-gaṇaohīyanāpattīhi na",
  "atk-vin01a2:301_18": "muccati. Sace pana lajjiniyo honti, na saṅgāhikāyo; aññattha gantuṁ labbhati. Sacepi",
  "atk-vin01a2:301_19": "alajjiniyo honti, saṅgahaṁ pana karonti; tāpi pariccajitvā aññattha gantuṁ labbhati.",
  "atk-vin01a2:301_20": "Sace lajjiniyo ca saṅgāhikā ca, ñātikā na honti, āsannagāme pana aññā ñātikāyo honti",
  "atk-vin01a2:301_21": "paṭijagganikā, tāsampi santikaṁ gantuṁ vaṭṭatīti vadanti. Gantvā sace bhikkhubhāvepi",
  "atk-vin01a2:301_22": "nissayapaṭipanno, patirūpāya bhikkhuniyā santike nissayo gahetabbo. Mātikā vā vinayo",
  "atk-vin01a2:301_23": "vā uggahito suggahito, puna uggaṇhanakāraṇaṁ natthi. Sace bhikkhubhāve parisāvacaro,",
  "atk-vin01a2:301_24": "tassa santikeyeva upasampannā sūpasampannā. Aññassa santike nissayo gahetabbo. Pubbe",
  "atk-vin01a2:301_25": "taṁ nissāya vasantehipi aññassa santikeyeva nissayo gahetabbo. Paripuṇṇavassasāmaṇerenāpi",
  "atk-vin01a2:301_26": "aññassa santikeyeva upajjhā gahetabbā.",
  "atk-vin01a2:302_0": "Yaṁ panassa bhikkhubhāve adhiṭṭhitaṁ ticīvarañca patto ca, taṁ adhiṭṭhānaṁ vijahati,",
  "atk-vin01a2:302_1": "puna adhiṭṭhātabbaṁ. Saṅkaccikā ca udakasāṭikā ca gahetabbā. Yaṁ atirekacīvaraṁ vā",
  "atk-vin01a2:302_2": "atirekapatto vā vinayakammaṁ katvā ṭhapito hoti, taṁ sabbampi vinayakammaṁ vijahati,",
  "atk-vin01a2:302_3": "puna kātabbaṁ. Paṭiggahitatelamadhuphāṇitādīnipi paṭiggahaṇaṁ vijahanti. Sace paṭiggahaṇato",
  "atk-vin01a2:302_4": "sattame divase liṅgaṁ parivattati, puna paṭiggahetvā sattāhaṁ vaṭṭati. Yaṁ pana bhikkhukāle",
  "atk-vin01a2:302_5": "aññassa bhikkhuno santakaṁ paṭiggahitaṁ, taṁ paṭiggahaṇaṁ na vijahati. Yaṁ ubhinnaṁ",
  "atk-vin01a2:302_6": "sādhāraṇaṁ avibhajitvā ṭhapitaṁ, taṁ pakatatto rakkhati. Yaṁ pana vibhattaṁ etasseva",
  "atk-vin01a2:302_7": "santakaṁ, taṁ paṭiggahaṇaṁ vijahati. Vuttampi cetaṁ parivāre –",
  "atk-vin01a2:303": "‘‘Telaṁ madhuṁ phāṇitañcāpi sappiṁ;",
  "atk-vin01a2:304": "Sāmaṁ gahetvāna nikkhipeyya;",
  "atk-vin01a2:305": "Avītivatte sattāhe;",
  "atk-vin01a2:306": "Sati paccaye paribhuñjantassa āpatti;",
  "atk-vin01a2:307": "Pañhā mesā kusalehi cintitā’’ti. (pari. 480);",
  "atk-vin01a2:308_0": "Idañhi liṅgaparivattanaṁ sandhāya vuttaṁ. Paṭiggahaṇaṁ nāma liṅgaparivattanena, kālaṁkiriyāya,",
  "atk-vin01a2:308_1": "sikkhāpaccakkhānena, hīnāyāvattanena, anupasampannassa dānena, anapekkhavissajjanena,",
  "atk-vin01a2:308_2": "acchinditvā gahaṇena ca vijahati. Tasmā sacepi harītakakhaṇḍampi paṭiggahetvā ṭhapitamatthi,",
  "atk-vin01a2:308_3": "sabbamassa paṭiggahaṇaṁ vijahati. Bhikkhuvihāre pana yaṁkiñcissā santakaṁ paṭiggahetvā",
  "atk-vin01a2:308_4": "vā appaṭiggahetvā vā ṭhapitaṁ, sabbassa sāva issarā, āharāpetvā gahetabbaṁ. Yaṁ panettha",
  "atk-vin01a2:308_5": "thāvaraṁ tassā santakaṁ senāsanaṁ vā uparopakā vā, te yassicchati tassa dātabbā.",
  "atk-vin01a2:308_6": "Terasasu sammutīsu yā bhikkhukāle laddhā sammuti, sabbā sā paṭippassambhati. Purimikāya",
  "atk-vin01a2:308_7": "senāsanaggāho paṭippassambhati. Sace pacchimikāya senāsane gahite liṅgaṁ parivattati,",
  "atk-vin01a2:308_8": "bhikkhunisaṅgho cassā uppannaṁ lābhaṁ dātukāmo hoti, apaloketvā dātabbo. Sace bhikkhunīhi",
  "atk-vin01a2:308_9": "sādhāraṇāya paṭicchannāya āpattiyā parivasantassa liṅgaṁ parivattati, pakkhamānattameva",
  "atk-vin01a2:308_10": "dātabbaṁ. Sace mānattaṁ carantassa parivattati, puna pakkhamānattameva dātabbaṁ.",
  "atk-vin01a2:308_11": "Sace ciṇṇamānattassa parivattati, bhikkhunīhi abbhānakammaṁ kātabbaṁ. Sace akusalavipāke",
  "atk-vin01a2:308_12": "parikkhīṇe pakkhamānattakāle punadeva liṅgaṁ parivattati, chārattaṁ mānattameva dātabbaṁ.",
  "atk-vin01a2:308_13": "Sace ciṇṇe pakkhamānatte parivattati, bhikkhūhi abbhānakammaṁ kātabbanti.",
  "atk-vin01a2:309_0": "Anantare bhikkhuniyā liṅgaparivattanavatthumhi idha vuttanayeneva sabbo vinicchayo",
  "atk-vin01a2:309_1": "veditabbo. Ayaṁ pana viseso – sacepi bhikkhunikāle āpannā sañcarittāpatti paṭicchannā",
  "atk-vin01a2:309_2": "hoti, parivāsadānaṁ natthi, chārattaṁ mānattameva dātabbaṁ. Sace pakkhamānattaṁ carantiyā",
  "atk-vin01a2:309_3": "liṅgaṁ parivattati, na tenattho, chārattaṁ mānattameva dātabbaṁ. Sace ciṇṇamānattāya",
  "atk-vin01a2:309_4": "parivattati, puna mānattaṁ adatvā bhikkhūhi abbhetabbo. Atha bhikkhūhi mānatte adinne",
  "atk-vin01a2:309_5": "puna liṅgaṁ parivattati, bhikkhunīhi pakkhamānattameva dātabbaṁ. Atha chārattaṁ mānattaṁ",
  "atk-vin01a2:309_6": "carantassa puna parivattati, pakkhamānattameva dātabbaṁ. Ciṇṇamānattassa pana liṅgaparivatte",
  "atk-vin01a2:309_7": "jāte bhikkhunīhi abbhānakammaṁ kātabbaṁ . Puna parivatte ca liṅge bhikkhunibhāve",
  "atk-vin01a2:309_8": "ṭhitāyapi yā āpattiyo pubbe paṭippassaddhā, tā suppaṭippassaddhā evāti.",
  "atk-vin01a2:310": "70. Ito parāni ‘‘mātuyā methunaṁ dhamma’’ntiādīni cattāri vatthūni uttānatthāniyeva.",
  "atk-vin01a2:311": "71. Mudupiṭṭhikavatthumhi so kira bhikkhu naṭapubbako. Tassa sippakosallatthaṁ parikammakatā piṭṭhi mudukā ahosi. Tasmā evaṁ kātuṁ asakkhi.",
  "atk-vin01a2:312": "Lambīvatthumhi tassa bhikkhussa aṅgajātaṁ dīghaṁ hoti lambati, tasmā lambīti vutto.",
  "atk-vin01a2:313": "Ito parāni dve vaṇavatthūni uttānāneva. Lepacittavatthumhi lepacittaṁ nāma cittakammarūpaṁ.",
  "atk-vin01a2:314_0": "Dārudhītalikavatthumhi dārudhītalikā nāma kaṭṭharūpaṁ. Yathā ca imesu dvīsu evaṁ",
  "atk-vin01a2:314_1": "aññesupi dantarūpa-potthakarūpa-loharūpādīsu anupādinnakesu itthirūpesu nimitte methunarāgena",
  "atk-vin01a2:314_2": "upakkamantassa asuci muccatu vā mā vā, dukkaṭameva. Kāyasaṁsaggarāgena upakkamantassāpi",
  "atk-vin01a2:314_3": "tatheva dukkaṭaṁ. Mocanarāgena pana upakkamantassa mutte saṅghādiseso, amutte thullaccayanti.",
  "atk-vin01a2:315_0": "72. Sundaravatthumhi ayaṁ sundaro nāma rājagahe kuladārako saddhāya pabbajito; attabhāvassa",
  "atk-vin01a2:315_1": "abhirūpatāya ‘‘sundaro’’ti nāmaṁ labhi. Taṁ rathikāya gacchantaṁ disvā samuppannachandarāgā",
  "atk-vin01a2:315_2": "sā itthī imaṁ vippakāraṁ akāsi. Thero pana anāgāmī. Tasmā so na sādiyi. Aññesaṁ pana avisayo eso.",
  "atk-vin01a2:316": "Ito paresu catūsu vatthūsu te bhikkhū jaḷā dummedhā mātugāmassa vacanaṁ gahetvā tathā katvā pacchā kukkuccāyiṁsu.",
  "atk-vin01a2:317_0": "73. Akkhāyitādīni tīṇi vatthūni uttānatthāneva. Dvīsu chinnasīsavatthūsu ayaṁ vinicchayo",
  "atk-vin01a2:317_1": "– vaṭṭakate mukhe vivaṭe aṅgajātaṁ pavesento sace heṭṭhā vā upari vā ubhayapassehi",
  "atk-vin01a2:317_2": "vā chupantaṁ paveseti, pārājikaṁ. Catūhipi passehi achupantaṁ pavesetvā abbhantare",
  "atk-vin01a2:317_3": "tālukaṁ chupati, pārājikameva. Cattāri passāni tālukañca achupanto ākāsagatameva",
  "atk-vin01a2:317_4": "katvā paveseti ca nīharati ca, dukkaṭaṁ. Yadi pana dantā suphusitā, antomukhe okāso",
  "atk-vin01a2:317_5": "natthi, dantā ca bahi oṭṭhamaṁsena paṭicchannā, tattha vātena asamphuṭṭhaṁ allokāsaṁ",
  "atk-vin01a2:317_6": "tilaphalamattampi pavesentassa pārājikameva. Uppāṭite pana oṭṭhamaṁse dantesuyeva",
  "atk-vin01a2:317_7": "upakkamantassa thullaccayaṁ. Yopi danto bahi nikkhamitvā tiṭṭhati , na sakkā oṭṭhehi",
  "atk-vin01a2:317_8": "pidahituṁ. Tattha upakkamantepi bahi nikkhantajivhāya upakkamantepi thullaccayameva.",
  "atk-vin01a2:317_9": "Jīvamānakasarīrepi bahi nikkhantajivhāya thullaccayameva. Yadi pana bahijivhāya paliveṭhetvā",
  "atk-vin01a2:317_10": "antomukhaṁ paveseti, pārājikameva. Uparigīvāya chinnasīsassapi adhobhāgena aṅgajātaṁ",
  "atk-vin01a2:317_11": "pavesetvā tālukaṁ chupantassa pārājikameva.",
  "atk-vin01a2:318_0": "Aṭṭhikavatthumhi susānaṁ gacchantassāpi dukkaṭaṁ. Aṭṭhikāni saṅkaḍḍhantassāpi, nimitte",
  "atk-vin01a2:318_1": "methunarāgena upakkamantassāpi, kāyasaṁsaggarāgena upakkamantassāpi, muccatu vā mā",
  "atk-vin01a2:318_2": "vā, dukkaṭameva. Mocanarāgena pana upakkamantassa muccante saṅghādiseso, amuccante thullaccayameva.",
  "atk-vin01a2:319": "Nāgīvatthumhi nāgamāṇavikā vā hotu kinnarīādīnaṁ vā aññatarā, sabbattha pārājikaṁ.",
  "atk-vin01a2:320": "Yakkhīvatthumhi sabbāpi devatā yakkhīyeva.",
  "atk-vin01a2:321_0": "Petīvatthumhi nijjhāmataṇhikādipetiyo allīyitumpi na sakkā. Vimānapetiyo pana atthi;",
  "atk-vin01a2:321_1": "yāsaṁ kāḷapakkhe akusalaṁ vipaccati, juṇhapakkhe devatā viya sampattiṁ anubhonti.",
  "atk-vin01a2:321_2": "Evarūpāya petiyā vā yakkhiyā vā sace dassana-gahaṇa-āmasana-phusana-ghaṭṭanāni paññāyanti,",
  "atk-vin01a2:321_3": "pārājikaṁ. Athāpi dassanaṁ natthi, itarāni paññāyanti, pārājikameva. Atha dassanagahaṇāni",
  "atk-vin01a2:321_4": "na paññāyanti, āmasanaphusanaghaṭṭanehi paññāyamānehi taṁ puggalaṁ visaññaṁ katvā",
  "atk-vin01a2:321_5": "attano manorathaṁ pūretvā gacchati, ayaṁ avisayo nāma. Tasmā ettha avisayattā anāpatti.",
  "atk-vin01a2:321_6": "Paṇḍakavatthu pākaṭameva.",
  "atk-vin01a2:322": "Upahatindriyavatthumhi upahatindriyoti upahatakāyappasādo khāṇukaṇṭakamiva sukhaṁ vā dukkhaṁ vā na vedayati. Avedayantassāpi sevanacittavasena āpatti.",
  "atk-vin01a2:323_0": "Chupitamattavatthusmiṁ yo ‘‘methunaṁ dhammaṁ paṭisevissāmī’’ti mātugāmaṁ gaṇhitvā",
  "atk-vin01a2:323_1": "methune virajjitvā vippaṭisārī hoti, dukkaṭamevassa hoti. Methunadhammassa hi pubbapayogā",
  "atk-vin01a2:323_2": "hatthaggāhādayo yāva sīsaṁ na pāpuṇāti, tāva dukkaṭe tiṭṭhanti. Sīse patte pārājikaṁ",
  "atk-vin01a2:323_3": "hoti. Paṭhamapārājikassa hi dukkaṭameva sāmantaṁ. Itaresaṁ tiṇṇaṁ thullaccayaṁ. Ayaṁ",
  "atk-vin01a2:323_4": "pana bhikkhu methunadhamme virajjitvā kāyasaṁsaggaṁ sādiyīti veditabbo. Tenāha bhagavā",
  "atk-vin01a2:323_5": "– ‘‘āpatti saṅghādisesassā’’ti.",
  "atk-vin01a2:324_0": "74. Bhaddiyavatthusmiṁ bhaddiyaṁ nāma taṁ nagaraṁ. Jātiyāvanaṁ nāma jātipupphagumbānaṁ",
  "atk-vin01a2:324_1": "ussannatāya evaṁ laddhanāmaṁ; taṁ tassa nagarassa upacāre vanaṁ hoti. So tattha nipanno",
  "atk-vin01a2:324_2": "tena vātupatthambhena mahāniddaṁ okkami. Ekarasaṁ bhavaṅgameva vattati. Kilinnaṁ",
  "atk-vin01a2:324_3": "passitvāti asucikiliṭṭhaṁ passitvā.",
  "atk-vin01a2:325": "75. Ito parāni sādiyanapaṭisaṁyuttāni cattāri vatthūni, ajānanavatthu cāti pañca uttānatthāneva.",
  "atk-vin01a2:326_0": "76. Dvīsu asādiyanavatthūsu sahasā vuṭṭhāsīti āsīvisena daṭṭho viya agginā daḍḍho",
  "atk-vin01a2:326_1": "viya ca turitaṁ vuṭṭhāsi. Akkamitvā pavattesīti appamatto bhikkhu āraddhavipassako",
  "atk-vin01a2:326_2": "upaṭṭhitassati khippaṁ vuṭṭhahantova akkamitvā bhūmiyaṁ vaṭṭento parivaṭṭento viheṭhento",
  "atk-vin01a2:326_3": "pātesi. Puthujjanakalyāṇakena hi evarūpesu ṭhānesu cittaṁ rakkhitabbaṁ. Ayañca tesaṁ",
  "atk-vin01a2:326_4": "aññataro saṅgāmasīsayodho bhikkhu.",
  "atk-vin01a2:327_0": "77. Dvāraṁ vivaritvā nipannavatthumhi divā paṭisallīyantenāti divā nipajjantena.",
  "atk-vin01a2:327_1": "Dvāraṁ saṁvaritvā paṭisallīyitunti dvāraṁ pidahitvā nipajjituṁ. Ettha ca kiñcāpi",
  "atk-vin01a2:327_2": "pāḷiyaṁ ‘‘ayaṁ nāma āpattī’’ti na vuttā. Vivaritvā nipannadosena pana uppanne vatthusmiṁ",
  "atk-vin01a2:327_3": "‘‘anujānāmi, bhikkhave, divā paṭisallīyantena dvāraṁ saṁvaritvā paṭisallīyitu’’nti",
  "atk-vin01a2:327_4": "vuttattā asaṁvaritvā paṭisallīyantassa dukkaṭaṁ vuttaṁ. Bhagavato hi adhippāyaṁ ñatvā",
  "atk-vin01a2:327_5": "upālittherādīhi aṭṭhakathā ṭhapitā. ‘‘Atthāpatti divā āpajjati no ratti’’nti (pari.",
  "atk-vin01a2:327_6": "323) imināpi cetaṁ siddhaṁ.",
  "atk-vin01a2:328_0": "Kīdisaṁ pana dvāraṁ saṁvaritabbaṁ, kīdisaṁ na saṁvaritabbaṁ? Rukkhapadaraveḷupadarakilañjapaṇṇādīnaṁ",
  "atk-vin01a2:328_1": "yena kenaci kavāṭaṁ katvā heṭṭhā udukkhale upari uttarapāsake ca pavesetvā kataṁ",
  "atk-vin01a2:328_2": "parivattakadvārameva saṁvaritabbaṁ. Aññaṁ gorūpānaṁ vajesu viya rukkhasūcikaṇṭakadvāraṁ,",
  "atk-vin01a2:328_3": "gāmathakanakaṁ cakkalakayuttadvāraṁ, phalakesu vā kiṭikāsu vā dve tīṇi cakkalakāni",
  "atk-vin01a2:328_4": "yojetvā kataṁ saṁsaraṇakiṭikadvāraṁ, āpaṇesu viya kataṁ ugghāṭanakiṭikadvāraṁ, dvīsu",
  "atk-vin01a2:328_5": "tīsu ṭhānesu veṇusalākā gopphetvā paṇṇakuṭīsu kataṁ salākahatthakadvāraṁ, dussasāṇidvāranti",
  "atk-vin01a2:328_6": "evarūpaṁ dvāraṁ na saṁvaritabbaṁ. Pattahatthassa kavāṭappaṇāmane pana ekaṁ dussasāṇidvārameva",
  "atk-vin01a2:328_7": "anāpattikaraṁ, avasesāni paṇāmentassa āpatti. Divā paṭisallīyantassa pana parivattakadvārameva",
  "atk-vin01a2:328_8": "āpattikaraṁ, sesāni saṁvaritvā vā asaṁvaritvā vā nipannassa āpatti natthi. Saṁvaritvā",
  "atk-vin01a2:328_9": "pana nipajjitabbaṁ, etaṁ vattaṁ.",
  "atk-vin01a2:329_0": "Parivattakadvāraṁ pana kittakena saṁvutaṁ hoti? Sūcighaṭikādīsu dinnāsu saṁvutameva",
  "atk-vin01a2:329_1": "hoti. Apica kho sūcimattepi dinne vaṭṭati. Ghaṭikamattepi dinne vaṭṭati. Dvārabāhaṁ",
  "atk-vin01a2:329_2": "phusitvā pihitamattepi vaṭṭati. Īsakaṁ aphusitepi vaṭṭati. Sabbantimena vidhinā yāvatā",
  "atk-vin01a2:329_3": "sīsaṁ nappavisati tāvatā aphusitepi vaṭṭatīti. Sace bahūnaṁ vaḷañjanaṭṭhānaṁ hoti,",
  "atk-vin01a2:329_4": "bhikkhuṁ vā sāmaṇeraṁ vā ‘‘dvāraṁ, āvuso, jaggāhī’’ti vatvāpi nipajjituṁ vaṭṭati.",
  "atk-vin01a2:329_5": "Atha bhikkhū cīvarakammaṁ vā aññaṁ vā kiñci karontā nisinnā honti, ‘‘ete dvāraṁ jaggissantī’’ti",
  "atk-vin01a2:329_6": "ābhogaṁ katvāpi nipajjituṁ vaṭṭati. Kurundaṭṭhakathāyaṁ pana ‘‘upāsakampi āpucchitvā",
  "atk-vin01a2:329_7": "vā, ‘esa jaggissatī’ti ābhogaṁ katvā vā nipajjituṁ vaṭṭati. Kevalaṁ bhikkhuniṁ vā",
  "atk-vin01a2:329_8": "mātugāmaṁ vā āpucchituṁ na vaṭṭatī’’ti vuttaṁ. Atha dvārassa udukkhalaṁ vā uttarapāsako",
  "atk-vin01a2:329_9": "vā bhinno vā hoti aṭṭhapito vā, saṁvarituṁ na sakkoti, navakammatthaṁ vā pana iṭṭhakapuñjo",
  "atk-vin01a2:329_10": "vā mattikādīnaṁ vā rāsi antodvāre kato hoti, aṭṭaṁ vā bandhanti, yathā saṁvarituṁ",
  "atk-vin01a2:329_11": "na sakkoti; evarūpe antarāye sati asaṁvaritvāpi nipajjituṁ vaṭṭati. Yadi pana kavāṭaṁ",
  "atk-vin01a2:329_12": "natthi, laddhakappameva. Upari sayantena nisseṇiṁ āropetvā nipajjitabbaṁ. Sace nisseṇimatthake",
  "atk-vin01a2:329_13": "thakanakaṁ hoti, thaketvāpi nipajjitabbaṁ. Gabbhe nipajjantena gabbhadvāraṁ vā pamukhadvāraṁ",
  "atk-vin01a2:329_14": "vā yaṁkiñci saṁvaritvā nipajjituṁ vaṭṭati. Sace ekakuṭṭake gehe dvīsu passesu dvārāni",
  "atk-vin01a2:329_15": "katvā vaḷañjanti, dvepi dvārāni jaggitabbāni.",
  "atk-vin01a2:330_0": "Tibhūmakepi pāsāde dvāraṁ jaggitabbameva. Sace bhikkhācārā paṭikkamma lohapāsādasadisaṁ",
  "atk-vin01a2:330_1": "pāsādaṁ bahū bhikkhū divāvihāratthaṁ pavisanti, saṅghattherena dvārapālassa ‘‘dvāraṁ",
  "atk-vin01a2:330_2": "jaggāhī’’ti vatvā vā ‘‘dvārajagganaṁ etassa bhāro’’ti ābhogaṁ katvā vā pavisitvā",
  "atk-vin01a2:330_3": "nipajjitabbaṁ . Yāva saṅghanavakena evameva kattabbaṁ. Pure pavisantānaṁ ‘‘dvārajagganaṁ",
  "atk-vin01a2:330_4": "nāma pacchimānaṁ bhāro’’ti evaṁ ābhogaṁ kātumpi vaṭṭati. Anāpucchā vā ābhogaṁ vā",
  "atk-vin01a2:330_5": "akatvā antogabbhe vā asaṁvutadvāre bahi vā nipajjantānaṁ āpatti. Gabbhe vā bahi vā",
  "atk-vin01a2:330_6": "nipajjanakālepi ‘‘dvārajagganaṁ nāma mahādvāre dvārapālassa bhāro’’ti ābhogaṁ katvā",
  "atk-vin01a2:330_7": "nipajjituṁ vaṭṭatiyeva. Lohapāsādādīsu ākāsatale nipajjantenāpi dvāraṁ saṁvaritabbameva.",
  "atk-vin01a2:331_0": "Ayañhettha saṅkhepo – idaṁ divāpaṭisallīyanaṁ yena kenaci parikkhitte sadvārabandhe",
  "atk-vin01a2:331_1": "ṭhāne kathitaṁ. Tasmā abbhokāse vā rukkhamūle vā maṇḍape vā yattha katthaci sadvārabandhe",
  "atk-vin01a2:331_2": "nipajjantena dvāraṁ saṁvaritvāva nipajjitabbaṁ. Sace mahāpariveṇaṁ hoti, mahābodhiyaṅgaṇalohapāsādaṅgaṇasadisaṁ",
  "atk-vin01a2:331_3": "bahūnaṁ osaraṇaṭṭhānaṁ, yattha dvāraṁ saṁvutampi saṁvutaṭṭhāne na tiṭṭhati, dvāraṁ",
  "atk-vin01a2:331_4": "alabhantā pākāraṁ āruhitvāpi vicaranti, tattha saṁvaraṇakiccaṁ natthi. Rattiṁ dvāraṁ",
  "atk-vin01a2:331_5": "vivaritvā nipanno aruṇe uggate uṭṭhahati, anāpatti. Sace pabujjhitvā puna supati,",
  "atk-vin01a2:331_6": "āpatti. Yo pana ‘‘aruṇe uggate vuṭṭhahissāmī’’ti paricchinditvāva dvāraṁ asaṁvaritvā",
  "atk-vin01a2:331_7": "rattiṁ nipajjati, yathāparicchedameva ca na vuṭṭhāti, tassa āpattiyeva. Mahāpaccariyaṁ",
  "atk-vin01a2:331_8": "pana ‘‘evaṁ nipajjanto anādariyadukkaṭāpi na muccatī’’ti vuttaṁ.",
  "atk-vin01a2:332_0": "Yo pana bahudeva rattiṁ jaggitvā addhānaṁ vā gantvā divā kilantarūpo mañce nisinno",
  "atk-vin01a2:332_1": "pāde bhūmito amocetvāva niddāvasena nipajjati, tassa anāpatti. Sace okkantaniddo",
  "atk-vin01a2:332_2": "ajānantopi pāde mañcakaṁ āropeti, āpattiyeva. Nisīditvā apassāya supantassa anāpatti.",
  "atk-vin01a2:332_3": "Yopi ca ‘‘niddaṁ vinodessāmī’’ti caṅkamanto patitvā sahasāva vuṭṭhāti, tassāpi anāpatti.",
  "atk-vin01a2:332_4": "Yo pana patitvā tattheva sayati, na vuṭṭhāti, tassa āpatti.",
  "atk-vin01a2:333_0": "Ko muccati, ko na muccatīti? Mahāpaccariyaṁ tāva ‘‘ekabhaṅgena nipannakoyeva muccati.",
  "atk-vin01a2:333_1": "Pāde pana bhūmito mocetvā nipanno yakkhagahitakopi visaññībhūtopi na muccatī’’ti",
  "atk-vin01a2:333_2": "vuttaṁ. Kurundaṭṭhakathāyaṁ pana ‘‘bandhitvā nipajjāpitova muccatī’’ti vuttaṁ. Mahāaṭṭhakathāyaṁ",
  "atk-vin01a2:333_3": "pana ‘‘yo caṅkamanto muccitvā patito tattheva supati, tassāpi avisayattā āpatti na",
  "atk-vin01a2:333_4": "dissati. Ācariyā pana evaṁ na kathayanti. Tasmā āpattiyevāti mahāpadumattherena vuttaṁ.",
  "atk-vin01a2:333_5": "Dve pana janā āpattito muccantiyeva, yo ca yakkhagahitako, yo ca bandhitvā nipajjāpito’’ti.",
  "atk-vin01a2:334_0": "78. Bhārukacchakavatthumhi anāpatti supinantenāti yasmā supinante avisayattā evaṁ",
  "atk-vin01a2:334_1": "hoti, tasmā upālitthero bhagavatā avinicchitapubbampi imaṁ vatthuṁ nayaggāhena vinicchini.",
  "atk-vin01a2:334_2": "Bhagavāpi ca sutvā ‘‘sukathitaṁ, bhikkhave, upālinā; apade padaṁ karonto viya, ākāse",
  "atk-vin01a2:334_3": "padaṁ dassento viya upāli imaṁ pañhaṁ kathesī’’ti vatvā theraṁ etadagge ṭhapesi –",
  "atk-vin01a2:334_4": "‘‘etadaggaṁ, bhikkhave, mama sāvakānaṁ bhikkhūnaṁ vinayadharānaṁ yadidaṁ upālī’’ti",
  "atk-vin01a2:334_5": "(a. ni. 1.219, 228). Ito parāni supabbādīni vatthūni uttānatthāneva.",
  "atk-vin01a2:335": "80. Bhikkhunīsampayojanādīsu te licchavikumārakā khiḍḍāpasutā attano anācārena evaṁ akaṁsu. Tato paṭṭhāya ca licchavīnaṁ vināso eva udapādi.",
  "atk-vin01a2:336_0": "82. Vuḍḍhapabbajitavatthumhi dassanaṁ agamāsīti anukampāya ‘‘taṁ dakkhissāmī’’ti",
  "atk-vin01a2:336_1": "gehaṁ agamāsi. Athassa sā attano ca dārakānañca nānappakārehi anāthabhāvaṁ saṁvaṇṇesi.",
  "atk-vin01a2:336_2": "Anapekkhañca naṁ ñatvā kupitā ‘‘ehi vibbhamāhī’’ti balakkārena aggahesi. So attānaṁ",
  "atk-vin01a2:336_3": "mocetuṁ paṭikkamanto jarādubbalatāya uttāno paripati. Tato sā attano manaṁ akāsi.",
  "atk-vin01a2:336_4": "So pana bhikkhu anāgāmī samucchinnakāmarāgo tasmā na sādiyīti.",
  "atk-vin01a2:337": "83. Migapotakavatthu uttānatthamevāti.",
  "atk-vin01a2:338": "Vinītavatthu niṭṭhitaṁ.",
  "atk-vin01a2:339": "Samantapāsādikāya vinayasaṁvaṇṇanāya",
  "atk-vin01a2:340": "Paṭhamapārājikavaṇṇanā niṭṭhitā.",
  "atk-vin01a2:341": "Tatridaṁ samantapāsādikāya samantapāsādikattasmiṁ –",
  "atk-vin01a2:342": "Ācariyaparamparato, nidānavatthuppabhedadīpanato;",
  "atk-vin01a2:343": "Parasamayavivajjanato, sakasamayavisuddhito ceva.",
  "atk-vin01a2:344": "Byañjanaparisodhanato, padatthato pāḷiyojanakkamato;",
  "atk-vin01a2:345": "Sikkhāpadanicchayato, vibhaṅganayabhedadassanato.",
  "atk-vin01a2:346": "Sampassataṁ na dissati, kiñci apāsādikaṁ yato ettha;",
  "atk-vin01a2:347": "Viññūnamayaṁ tasmā, samantapāsādikātveva.",
  "atk-vin01a2:348": "Saṁvaṇṇanā pavattā, vinayassa vineyyadamanakusalena;",
  "atk-vin01a2:349": "Vuttassa lokanāthena, lokamanukampamānenāti.",
  "atk-vin01a2:350": "Paṭhamapārājikavaṇṇanā niṭṭhitā.",
  "atk-vin01a2:351": "2. Dutiyapārājikaṁ",
  "atk-vin01a2:352": "Dutiyaṁ adutiyena, yaṁ jinena pakāsitaṁ;",
  "atk-vin01a2:353": "Pārājikaṁ tassa dāni, patto saṁvaṇṇanākkamo.",
  "atk-vin01a2:354": "Yasmā tasmā suviññeyyaṁ, yaṁ pubbe ca pakāsitaṁ;",
  "atk-vin01a2:355": "Taṁ sabbaṁ vajjayitvāna, hoti saṁvaṇṇanā ayaṁ.",
  "atk-vin01a2:356": "Dhaniyavatthuvaṇṇanā",
  "atk-vin01a2:357_0": "84.Tena samayena buddho bhagavā rājagahe viharati gijjhakūṭe pabbateti tattha rājagaheti",
  "atk-vin01a2:357_1": "evaṁnāmake nagare, tañhi mandhātu-mahāgovindādīhi pariggahitattā ‘‘rājagaha’’nti",
  "atk-vin01a2:357_2": "vuccati. Aññepettha pakāre vaṇṇayanti. Kiṁ tehi! Nāmametaṁ tassa nagarassa. Taṁ panetaṁ",
  "atk-vin01a2:357_3": "buddhakāle ca cakkavattikāle ca nagaraṁ hoti. Sesakāle suññaṁ hoti yakkhapariggahitaṁ,",
  "atk-vin01a2:357_4": "tesaṁ vasantavanaṁ hutvā tiṭṭhati. Evaṁ gocaragāmaṁ dassetvā nivāsanaṭṭhānamāha –",
  "atk-vin01a2:357_5": "gijjhakūṭe pabbateti. So ca gijjhā tassa kūṭesu vasiṁsu, gijjhasadisāni vā tassa",
  "atk-vin01a2:357_6": "kūṭāni; tasmā gijjhakūṭoti vuccatīti veditabbo.",
  "atk-vin01a2:358_0": "Sambahulāti vinayapariyāyena tayo janā sambahulāti vuccanti, tato paraṁ saṅgho. Suttantapariyāyena",
  "atk-vin01a2:358_1": "tayo tayo eva, tato paṭṭhāya sambahulā. Idha pana te suttantapariyāyena sambahulāti",
  "atk-vin01a2:358_2": "veditabbā. Sandiṭṭhāti nātivissāsikā na daḷhamittā; tattha tattha saṅgamma diṭṭhattā",
  "atk-vin01a2:358_3": "hi te sandiṭṭhāti vuccanti. Sambhattāti ativissāsikā daḷhamittā; te hi suṭṭhu bhattā",
  "atk-vin01a2:358_4": "bhajamānā ekasambhogaparibhogāti katvā ‘‘sambhattā’’ti vuccanti. Isigilipasseti isigili",
  "atk-vin01a2:358_5": "nāma pabbato, tassa passe. Pubbe kira pañcasatamattā paccekabuddhā kāsikosalādīsu",
  "atk-vin01a2:358_6": "janapadesu piṇḍāya caritvā pacchābhattaṁ tasmiṁ pabbate sannipatitvā samāpattiyā",
  "atk-vin01a2:358_7": "vītināmenti. Manussā te pavisanteva passanti na nikkhamante. Tato āhaṁsu – ‘‘ayaṁ",
  "atk-vin01a2:358_8": "pabbato ime isayo gilatī’’ti. Tadupādāya tassa ‘‘isigili’’tveva samaññā udapādi,",
  "atk-vin01a2:358_9": "tassa passe pabbatapāde.",
  "atk-vin01a2:359_0": "Tiṇakuṭiyo karitvāti tiṇacchadanā sadvārabandhā kuṭiyo katvā. Vassaṁ upagacchantena",
  "atk-vin01a2:359_1": "hi nālakapaṭipadaṁ paṭipannenāpi pañcannaṁ chadanānaṁ aññatarena channeyeva sadvārabandhe",
  "atk-vin01a2:359_2": "senāsane upagantabbaṁ. Vuttañhetaṁ – ‘‘na, bhikkhave, asenāsanikena vassaṁ upagantabbaṁ.",
  "atk-vin01a2:359_3": "Yo upagaccheyya, āpatti dukkaṭassā’’ti (mahāva. 204). Tasmā vassakāle sace senāsanaṁ",
  "atk-vin01a2:359_4": "labhati, iccetaṁ kusalaṁ; no ce labhati, hatthakammaṁ pariyesitvāpi kātabbaṁ. Hatthakammaṁ",
  "atk-vin01a2:359_5": "alabhantena sāmampi kātabbaṁ. Na tveva asenāsanikena vassaṁ upagantabbaṁ. Ayamanudhammatā.",
  "atk-vin01a2:359_6": "Tasmā te bhikkhū tiṇakuṭiyo karitvā rattiṭṭhānadivāṭṭhānādīni paricchinditvā katikavattāni",
  "atk-vin01a2:359_7": "ca khandhakavattāni ca adhiṭṭhāya tīsu sikkhāsu sikkhamānā vassaṁ upagacchiṁsu.",
  "atk-vin01a2:360_0": "Āyasmāpi dhaniyoti na kevalaṁ te therāva imassa sikkhāpadassa ādikammiko āyasmā dhaniyopi.",
  "atk-vin01a2:360_1": "Kumbhakāraputtoti kumbhakārassa putto; tassa hi nāmaṁ dhaniyo, pitā kumbhakāro, tena",
  "atk-vin01a2:360_2": "vuttaṁ – ‘‘dhaniyo kumbhakāraputto’’ti. Vassaṁ upagacchīti tehi therehi saddhiṁ ekaṭṭhāneyeva",
  "atk-vin01a2:360_3": "tiṇakuṭikaṁ karitvā vassaṁ upagacchi. Vassaṁvutthāti purimikāya upagatā mahāpavāraṇāya",
  "atk-vin01a2:360_4": "pavāritā pāṭipadadivasato paṭṭhāya ‘‘vutthavassā’’ti vuccanti. Evaṁ vassaṁvutthā hutvā.",
  "atk-vin01a2:361_0": "Tiṇakuṭiyo bhinditvāti na daṇḍamuggarādīhi cuṇṇavicuṇṇaṁ katvā, vattasīsena pana",
  "atk-vin01a2:361_1": "tiṇañca dāruvalli-ādīni ca oropetvāti attho. Yena hi vihārapaccante kuṭi katā hoti,",
  "atk-vin01a2:361_2": "tena sace āvāsikā bhikkhū honti, te āpucchitabbā. ‘‘Sace imaṁ kuṭiṁ paṭijaggitvā",
  "atk-vin01a2:361_3": "koci vasituṁ ussahati, tassa dethā’’ti vatvā pakkamitabbaṁ. Yena araññe vā katā hoti",
  "atk-vin01a2:361_4": ", paṭijagganakaṁ vā na labhati, tena ‘‘aññesampi paribhogaṁ bhavissatī’’ti paṭisāmetvā",
  "atk-vin01a2:361_5": "gantabbaṁ. Te pana bhikkhū araññe kuṭiyo katvā paṭijagganakaṁ alabhantā tiṇañca kaṭṭhañca",
  "atk-vin01a2:361_6": "paṭisāmetvā saṅgopetvāti attho. Yathā ca ṭhapitaṁ taṁ upacikāhi na khajjati , anovassakañca",
  "atk-vin01a2:361_7": "hoti, tathā ṭhapetvā ‘‘idaṁ ṭhānaṁ āgantvā vasitukāmānaṁ sabrahmacārīnaṁ upakārāya",
  "atk-vin01a2:361_8": "bhavissatī’’ti gamiyavattaṁ pūretvā.",
  "atk-vin01a2:362_0": "Janapadacārikaṁ pakkamiṁsūti attano attano cittānukūlaṁ janapadaṁ agamaṁsu. Āyasmā",
  "atk-vin01a2:362_1": "pana dhaniyo kumbhakāraputto tattheva vassaṁ vasītiādi uttānatthameva. Yāvatatiyakanti",
  "atk-vin01a2:362_2": "yāvatatiyavāraṁ. Anavayoti anuavayo, sandhivasena ukāralopo. Anu anu avayo, yaṁ yaṁ",
  "atk-vin01a2:362_3": "kumbhakārehi kattabbaṁ nāma atthi, sabbattha anūno paripuṇṇasippoti attho. Saketi",
  "atk-vin01a2:362_4": "attano santake. Ācariyaketi ācariyakamme. Kumbhakārakammeti kumbhakārānaṁ kamme;",
  "atk-vin01a2:362_5": "kumbhakārehi kattabbakammeti attho. Etena sakaṁ ācariyakaṁ sarūpato dassitaṁ hoti.",
  "atk-vin01a2:362_6": "Pariyodātasippoti parisuddhasippo. Anavayattepi sati aññehi asadisasippoti vuttaṁ hoti.",
  "atk-vin01a2:363_0": "Sabbamattikāmayanti piṭṭhasaṅghāṭakakavāṭasūcighaṭikavātapānakavāṭamattaṁ ṭhapetvā",
  "atk-vin01a2:363_1": "avasesaṁ bhittichadaniṭṭhakathambhādibhedaṁ sabbaṁ gehasambhāraṁ mattikāmayameva",
  "atk-vin01a2:363_2": "katvāti attho. Tiṇañca kaṭṭhañca gomayañca saṅkaḍḍhitvā taṁ kuṭikaṁ pacīti taṁ sabbamattikāmayaṁ",
  "atk-vin01a2:363_3": "katvā pāṇikāya ghaṁsitvā sukkhāpetvā telatambamattikāya parimajjitvā anto ca bahi",
  "atk-vin01a2:363_4": "ca tiṇādīhi pūretvā yathā pakkā supakkā hoti, evaṁ paci. Evaṁ pakkā ca pana sā ahosi",
  "atk-vin01a2:363_5": "kuṭikā . Abhirūpāti surūpā. Pāsādikāti pasādajanikā. Lohitikāti lohitavaṇṇā. Kiṅkaṇikasaddoti",
  "atk-vin01a2:363_6": "kiṅkaṇikajālassa saddo. Yathā kira nānāratanehi katassa kiṅkaṇikajālassa saddo hoti,",
  "atk-vin01a2:363_7": "evaṁ tassā kuṭikāya vātapānantarikādīhi paviṭṭhena vātena samāhatāya saddo ahosi.",
  "atk-vin01a2:363_8": "Etenassā anto ca bahi ca supakkabhāvo dassito hoti. Mahāaṭṭhakathāyaṁ pana ‘‘kiṅkaṇikā’’ti",
  "atk-vin01a2:363_9": "kaṁsabhājanaṁ, tasmā yathā abhihatassa kaṁsabhājanassa saddo, evamassā vātappahatāya",
  "atk-vin01a2:363_10": "saddo ahosī’’ti vuttaṁ.",
  "atk-vin01a2:364_0": "85.Kiṁ etaṁ, bhikkhaveti ettha jānantova bhagavā kathāsamuṭṭhāpanatthaṁ pucchi. Bhagavato",
  "atk-vin01a2:364_1": "etamatthaṁ ārocesunti sabbamattikāmayāya kuṭikāya karaṇabhāvaṁ ādito paṭṭhāya bhagavato",
  "atk-vin01a2:364_2": "ārocesuṁ. Kathañhi nāma so, bhikkhave…pe… kuṭikaṁ karissatīti idaṁ atītatthe anāgatavacanaṁ;",
  "atk-vin01a2:364_3": "akāsīti vuttaṁ hoti. Tassa lakkhaṇaṁ saddasatthato pariyesitabbaṁ. Na hi nāma, bhikkhave,",
  "atk-vin01a2:364_4": "tassa moghapurisassa pāṇesu anuddayā anukampā avihesā bhavissatīti ettha anuddayāti",
  "atk-vin01a2:364_5": "anurakkhaṇā; etena mettāpubbabhāgaṁ dasseti. Anukampāti paradukkhena cittakampanā.",
  "atk-vin01a2:364_6": "Avihesāti avihiṁsanā; etehi karuṇāpubbabhāgaṁ dasseti. Idaṁ vuttaṁ hoti – ‘‘bhikkhave",
  "atk-vin01a2:364_7": ", tassa moghapurisassa pathavīkhaṇanacikkhallamaddanaaggidānesu bahū khuddānukhuddake",
  "atk-vin01a2:364_8": "pāṇe byābādhentassa vināsentassa tesu pāṇesu mettākaruṇānaṁ pubbabhāgamattāpi anuddayā",
  "atk-vin01a2:364_9": "anukampā avihesā na hi nāma bhavissati appamattakāpi nāma na bhavissatī’’ti. Mā pacchimā",
  "atk-vin01a2:364_10": "janatā pāṇesu pātabyataṁ āpajjīti pacchimo janasamūho pāṇesu pātabyabhāvaṁ mā āpajji.",
  "atk-vin01a2:364_11": "‘‘Buddhakālepi bhikkhūhi evaṁ kataṁ, īdisesu ṭhānesu pāṇātipātaṁ karontānaṁ natthi",
  "atk-vin01a2:364_12": "doso’’ti maññitvā imassa diṭṭhānugatiṁ āpajjamānā pacchimā janatā mā pāṇesu pātabye",
  "atk-vin01a2:364_13": "ghaṁsitabbe evaṁ maññīti vuttaṁ hoti.",
  "atk-vin01a2:365_0": "Evaṁ dhaniyaṁ garahitvā na ca, bhikkhave, sabbamattikāmayā kuṭikā kātabbāti āyatiṁ",
  "atk-vin01a2:365_1": "tādisāya kuṭikāya karaṇaṁ paṭikkhipi; paṭikkhipitvā ca ‘‘yo kareyya āpatti dukkaṭassā’’ti",
  "atk-vin01a2:365_2": "sabbamattikāmayakuṭikākaraṇe āpattiṁ ṭhapesi. Tasmā yopi pathavīkhaṇanādinā pāṇesu",
  "atk-vin01a2:365_3": "pātabyataṁ anāpajjanto tādisaṁ kuṭikaṁ karoti, sopi dukkaṭaṁ āpajjati. Pathavīkhaṇanādīhi",
  "atk-vin01a2:365_4": "pana pāṇesu pātabyataṁ āpajjanto yaṁ yaṁ vatthuṁ vītikkamati, tattha tattha vuttameva",
  "atk-vin01a2:365_5": "āpattiṁ āpajjati. Dhaniyattherassa ādikammikattā anāpatti. Sesānaṁ sikkhāpadaṁ atikkamitvā",
  "atk-vin01a2:365_6": "karontānampi kataṁ labhitvā tattha vasantānampi dukkaṭameva. Dabbasambhāramissakā",
  "atk-vin01a2:365_7": "pana yathā vā tathā vā missā hotu, vaṭṭati. Suddhamattikāmayāva na vaṭṭati. Sāpi",
  "atk-vin01a2:365_8": "iṭṭhakāhi giñjakāvasathasaṅkhepena katā vaṭṭati. Evaṁ bhanteti kho…pe… taṁ kuṭiṁ",
  "atk-vin01a2:365_9": "bhindiṁsūti bhagavato vacanaṁ sampaṭicchitvā kaṭṭhehi ca pāsāṇehi ca taṁ kuṭikaṁ",
  "atk-vin01a2:365_10": "vikirantā bhindiṁsu.",
  "atk-vin01a2:366_0": "Atha kho āyasmā dhaniyotiādimhi ayaṁ saṅkhepattho – dhaniyo ekapasse divāvihāraṁ",
  "atk-vin01a2:366_1": "nisinno tena saddena āgantvā te bhikkhū ‘‘kissa me tumhe, āvuso, kuṭiṁ bhindathā’’ti",
  "atk-vin01a2:366_2": "pucchitvā ‘‘bhagavā bhedāpetī’’ti sutvā subbacatāya sampaṭicchi.",
  "atk-vin01a2:367_0": "Kasmā pana bhagavā iminā atimahantena ussāhena attano vasanatthaṁ kataṁ kuṭikaṁ bhedāpesi,",
  "atk-vin01a2:367_1": "nanu etassettha vayakammampi atthīti? Kiñcāpi atthi, atha kho naṁ bhagavā akappiyāti",
  "atk-vin01a2:367_2": "bhindāpesi, titthiyadhajoti bhindāpesi. Ayamettha vinicchayo. Aṭṭhakathāyaṁ pana",
  "atk-vin01a2:367_3": "aññānipi kāraṇāni vuttāni – sattānuddayāya, pattacīvaraguttatthāya, senāsanabāhullapaasedhanāyātiādīni.",
  "atk-vin01a2:367_4": "Tasmā idānipi yo bhikkhu bahussuto vinayaññū aññaṁ bhikkhuṁ akappiyaṁ parikkhāraṁ",
  "atk-vin01a2:367_5": "gahetvā vicarantaṁ disvā taṁ chindāpeyya vā bhindāpeyya vā anupavajjo , so neva codetabbo",
  "atk-vin01a2:367_6": "na sāretabbo; na taṁ labbhā vattuṁ ‘‘mama parikkhāro tayā nāsito, taṁ me dehī’’ti.",
  "atk-vin01a2:368": "Pāḷimuttakavinicchayo",
  "atk-vin01a2:369_0": "Tatrāyaṁ pāḷimuttako kappiyākappiyaparikkhāravinicchayo – keci tālapaṇṇacchattaṁ",
  "atk-vin01a2:369_1": "anto vā bahi vā pañcavaṇṇena suttena sibbantā vaṇṇamaṭṭhaṁ karonti, taṁ na vaṭṭati.",
  "atk-vin01a2:369_2": "Ekavaṇṇena pana nīlena vā pītakena vā yena kenaci suttena anto vā bahi vā sibbituṁ",
  "atk-vin01a2:369_3": "chattadaṇḍaggāhakaṁ salākapañjaraṁ vā vinandhituṁ vaṭṭati. Tañca kho thirakaraṇatthaṁ,",
  "atk-vin01a2:369_4": "na vaṇṇamaṭṭhatthāya. Chattapaṇṇakesu makaradantakaṁ vā aḍḍhacandakaṁ vā chindituṁ",
  "atk-vin01a2:369_5": "na vaṭṭati. Chattadaṇḍe gehathambhesu viya ghaṭako vā vāḷarūpakaṁ vā na vaṭṭati.",
  "atk-vin01a2:369_6": "Sacepi sabbattha āraggena lekhā dinnā hoti, sāpi na vaṭṭati. Ghaṭakampi vāḷarūpampi",
  "atk-vin01a2:369_7": "bhinditvā dhāretabbaṁ. Lekhāpi ghaṁsitvā vā apanetabbā, suttakena vā daṇḍo veṭhetabbo.",
  "atk-vin01a2:369_8": "Daṇḍabunde pana ahicchattakasaṇṭhānaṁ vaṭṭati. Vātappahārena acalanatthaṁ chattamaṇḍalikaṁ",
  "atk-vin01a2:369_9": "rajjukehi gāhetvā daṇḍe bandhanti, tasmiṁ bandhanaṭṭhāne valayamiva ukkiritvā lekhaṁ",
  "atk-vin01a2:369_10": "ṭhapenti, sā vaṭṭati.",
  "atk-vin01a2:370_0": "Cīvaramaṇḍanatthāya nānāsuttakehi satapadīsadisaṁ sibbantā āgantukapaṭṭaṁ ṭhapenti,",
  "atk-vin01a2:370_1": "aññampi yaṁkiñci sūcikammavikāraṁ karonti, paṭṭamukhe vā pariyante vā veṇiṁ vā saṅkhalikaṁ",
  "atk-vin01a2:370_2": "vā, evamādi sabbaṁ na vaṭṭati, pakatisūcikammameva vaṭṭati. Gaṇṭhikapaṭṭakañca pāsakapaṭṭañca",
  "atk-vin01a2:370_3": "aṭṭhakoṇampi soḷasakoṇampi karonti, tattha agghiyagayamuggarādīni dassenti, kakkaṭakkhīni",
  "atk-vin01a2:370_4": "ukkiranti, sabbaṁ na vaṭṭati, catukoṇameva vaṭṭati. Koṇasuttapiḷakā ca cīvare ratte",
  "atk-vin01a2:370_5": "duviññeyyarūpā vaṭṭanti. Kañjikapiṭṭhakhaliādīsu cīvaraṁ pakkhipituṁ na vaṭṭati.",
  "atk-vin01a2:370_6": "Cīvarakammakāle pana hatthamalasūcimalādīnaṁ dhovanatthaṁ kiliṭṭhakāle ca dhovanatthaṁ",
  "atk-vin01a2:370_7": "vaṭṭati. Gandhaṁ vā lākhaṁ vā telaṁ vā rajane pakkhipituṁ na vaṭṭati.",
  "atk-vin01a2:371_0": "Cīvaraṁ rajitvā saṅkhena vā maṇinā vā yena kenaci na ghaṭṭetabbaṁ. Bhūmiyaṁ jāṇukāni",
  "atk-vin01a2:371_1": "nihantvā hatthehi gahetvā doṇiyampi na ghaṁsitabbaṁ. Doṇiyaṁ vā phalake vā ṭhapetvā",
  "atk-vin01a2:371_2": "ante gāhāpetvā hatthehi paharituṁ pana vaṭṭati; tampi muṭṭhinā na kātabbaṁ. Porāṇakattherā",
  "atk-vin01a2:371_3": "pana doṇiyampi na ṭhapesuṁ. Eko gahetvā tiṭṭhati; aparo hatthe katvā hatthena paharati.",
  "atk-vin01a2:371_4": "Cīvarassa kaṇṇasuttakaṁ na vaṭṭati, rajitakāle chinditabbaṁ. Yaṁ pana ‘‘anujānāmi,",
  "atk-vin01a2:371_5": "bhikkhave, kaṇṇasuttaka’’nti (mahāva. 344) evaṁ anuññātaṁ, taṁ anuvāte pāsakaṁ katvā",
  "atk-vin01a2:371_6": "bandhitabbaṁ rajanakāle lagganatthāya. Gaṇṭhikepi sobhākaraṇatthaṁ lekhā vā piḷakā",
  "atk-vin01a2:371_7": "vā na vaṭṭati, nāsetvā paribhuñjitabbaṁ.",
  "atk-vin01a2:372_0": "Patte vā thālake vā āraggena lekhaṁ karonti, anto vā bahi vā na vaṭṭati. Pattaṁ bhamaṁ",
  "atk-vin01a2:372_1": "āropetvā majjitvā pacanti – ‘‘maṇivaṇṇaṁ karissāmā’’ti, na vaṭṭati; telavaṇṇo pana",
  "atk-vin01a2:372_2": "vaṭṭati. Pattamaṇḍale bhittikammaṁ na vaṭṭati, makaradantakaṁ pana vaṭṭati.",
  "atk-vin01a2:373": "Dhamakaraṇachattakassa upari vā heṭṭhā vā dhamakaraṇakucchiyaṁ vā lekhā na vaṭṭati, chattamukhavaṭṭiyaṁ panassa lekhā vaṭṭati.",
  "atk-vin01a2:374_0": "Kāyabandhanassa sobhanatthaṁ tahiṁ tahiṁ diguṇaṁ suttaṁ koṭṭenti, kakkaṭacchīni uṭṭhapenti,",
  "atk-vin01a2:374_1": "na vaṭṭati. Ubhosu pana antesu dasāmukhassa thirabhāvāya diguṇaṁ koṭṭetuṁ vaṭṭati.",
  "atk-vin01a2:374_2": "Dasāmukhe pana ghaṭakaṁ vā makaramukhaṁ vā deḍḍubhasīsaṁ vā yaṁkiñci vikārarūpaṁ",
  "atk-vin01a2:374_3": "kātuṁ na vaṭṭati. Tattha tattha acchīni dassetvā mālākammalatākammādīni vā katvā",
  "atk-vin01a2:374_4": "koṭṭitakāyabandhanampi na vaṭṭati. Ujukameva pana macchakaṇṭakaṁ vā khajjuripattakaṁ",
  "atk-vin01a2:374_5": "vā maṭṭhapaṭṭikaṁ vā katvā koṭṭituṁ vaṭṭati. Kāyabandhanassa dasā ekā vaṭṭati, dve",
  "atk-vin01a2:374_6": "tīṇi cattāripi vaṭṭanti; tato paraṁ na vaṭṭanti. Rajjukakāyabandhanaṁ ekameva vaṭṭati.",
  "atk-vin01a2:374_7": "Pāmaṅgasaṇṭhānaṁ pana ekampi na vaṭṭati. Dasā pana pāmaṅgasaṇṭhānāpi vaṭṭati. Bahurajjuke",
  "atk-vin01a2:374_8": "ekato katvā ekena nirantaraṁ veṭhetvā kataṁ bahurajjukanti na vattabbaṁ, taṁ vaṭṭati.",
  "atk-vin01a2:375": "Kāyabandhanavidhe aṭṭhamaṅgalādikaṁ yaṁkiñci vikārarūpaṁ na vaṭṭati, paricchedalekhāmattaṁ vaṭṭati. Vidhakassa ubhosu antesu thirakaraṇatthāya ghaṭakaṁ karonti, ayampi vaṭṭati.",
  "atk-vin01a2:376_0": "Añjaniyaṁ itthipurisacatuppadasakuṇarūpaṁ vā mālākamma-latākammamakaradantaka-gomuttakaaḍḍhacandakādibhedaṁ",
  "atk-vin01a2:376_1": "vā vikārarūpaṁ na vaṭṭati. Ghaṁsitvā vā chinditvā vā yathā vā na paññāyati, tathā",
  "atk-vin01a2:376_2": "suttena veṭhetvā vaḷañjetabbā. Ujukameva pana caturaṁsā vā aṭṭhaṁsā vā soḷasaṁsā",
  "atk-vin01a2:376_3": "vā añjanī vaṭṭati. Heṭṭhato pissā dve vā tisso vā vaṭṭalekhāyo vaṭṭanti. Gīvāyampissā",
  "atk-vin01a2:376_4": "pidhānakabandhanatthaṁ ekā vaṭṭalekhā vaṭṭati.",
  "atk-vin01a2:377_0": "Añjanisalākāyapi vaṇṇamaṭṭhakammaṁ na vaṭṭati. Añjanitthavikāyampi yaṁkiñci nānāvaṇṇena",
  "atk-vin01a2:377_1": "suttena vaṇṇamaṭṭhakammaṁ na vaṭṭati. Eseva nayo kuñcikākosakepi. Kuñcikāya vaṇṇamaṭṭhakammaṁ",
  "atk-vin01a2:377_2": "na vaṭṭati, tathā sipāṭikāyaṁ. Ekavaṇṇasuttena panettha yena kenaci sibbituṁ vaṭṭati.",
  "atk-vin01a2:378_0": "Ārakaṇṭakepi vaṭṭamaṇikaṁ vā aññaṁ vā vaṇṇamaṭṭhaṁ na vaṭṭati. Gīvāyaṁ pana paricchedalekhā",
  "atk-vin01a2:378_1": "vaṭṭati. Pipphalikepi maṇikaṁ vā piḷakaṁ vā yaṁkiñci uṭṭhapetuṁ na vaṭṭati. Daṇḍake",
  "atk-vin01a2:378_2": "pana paricchedalekhā vaṭṭati. Nakhacchedanaṁ valitakaṁyeva karonti, tasmā taṁ vaṭṭati.",
  "atk-vin01a2:378_3": "Uttarāraṇiyaṁ vā adharāraṇiyaṁ vā araṇidhanuke vā uparipellanadaṇḍake vā mālākammādikaṁ",
  "atk-vin01a2:378_4": "yaṁkiñci vaṇṇamaṭṭhaṁ na vaṭṭati, pellanadaṇḍakassa pana vemajjhe maṇḍalaṁ hoti,",
  "atk-vin01a2:378_5": "tattha paricchedalekhāmattaṁ vaṭṭati. Sūcisaṇḍāsaṁ karonti, yena sūciṁ ḍaṁsāpetvā",
  "atk-vin01a2:378_6": "ghaṁsanti, tattha makaramukhādikaṁ yaṁkiñci vaṇṇamaṭṭhaṁ na vaṭṭati, sūciḍaṁsanatthaṁ",
  "atk-vin01a2:378_7": "pana mukhamattaṁ hoti, taṁ vaṭṭati.",
  "atk-vin01a2:379_0": "Dantakaṭṭhacchedanavāsiyampi yaṁkiñci vaṇṇamaṭṭhaṁ na vaṭṭati, ujukameva kappiyalohena",
  "atk-vin01a2:379_1": "ubhosu vā passesu caturaṁsaṁ vā aṭṭhaṁsaṁ vā bandhituṁ vaṭṭati. Kattaradaṇḍepi yaṁkiñci",
  "atk-vin01a2:379_2": "vaṇṇamaṭṭhaṁ na vaṭṭati, heṭṭhā ekā vā dve vā vaṭṭalekhā upari ahicchattakamakuḷamattañca vaṭṭati.",
  "atk-vin01a2:380": "Telabhājanesu visāṇe vā nāḷiyaṁ vā alābuke vā āmaṇḍasārake vā ṭhapetvā itthirūpaṁ purisarūpañca avasesaṁ sabbampi vaṇṇamaṭṭhakammaṁ vaṭṭati.",
  "atk-vin01a2:381_0": "Mañcapīṭhe bhisibimbohane bhūmattharaṇe pādapuñchane caṅkamanabhisiyā sammuñjaniyaṁ",
  "atk-vin01a2:381_1": "kacavarachaḍḍanake rajanadoṇikāya pānīyauḷuṅke pānīyaghaṭe pādakathalikāya phalakapīṭhake",
  "atk-vin01a2:381_2": "valayādhārake daṇḍādhārakepattapidhāne tālavaṇṭe vījaneti – etesu sabbaṁ mālākammādivaṇṇamaṭṭhakammaṁ",
  "atk-vin01a2:381_3": "vaṭṭati. Senāsane pana dvārakavāṭavātapānakavāṭādīsu sabbaratanamayampi vaṇṇamaṭṭhakammaṁ vaṭṭati.",
  "atk-vin01a2:382_0": "Senāsane kiñci paṭisedhetabbaṁ natthi, aññatra viruddhasenāsanā. Viruddhasenāsanaṁ",
  "atk-vin01a2:382_1": "nāma aññesaṁ sīmāya rājavallabhehi katasenāsanaṁ vuccati, tasmā ye tādisaṁ senāsanaṁ",
  "atk-vin01a2:382_2": "karonti, te vattabbā – ‘‘mā amhākaṁ sīmāya senāsanaṁ karothā’’ti. Anādiyitvā karontiyeva,",
  "atk-vin01a2:382_3": "punapi vattabbā – ‘‘mā evaṁ akattha, mā amhākaṁ uposathapavāraṇānaṁ antarāyamakattha,",
  "atk-vin01a2:382_4": "mā sāmaggiṁ bhindittha, tumhākaṁ senāsanaṁ katampi kataṭṭhāne na ṭhassatī’’ti. Sace",
  "atk-vin01a2:382_5": "balakkārena karontiyeva, yadā tesaṁ lajjiparisā ussannā hoti, sakkā ca hoti laddhuṁ",
  "atk-vin01a2:382_6": "dhammiko vinicchayo, tadā tesaṁ pesetabbaṁ – ‘‘tumhākaṁ āvāsaṁ harathā’’ti. Sace",
  "atk-vin01a2:382_7": "yāva tatiyaṁ pesite haranti, sādhu; no ce haranti, ṭhapetvā bodhiñca cetiyañca avasesasenāsanāni",
  "atk-vin01a2:382_8": "bhinditabbāni, no ca kho aparibhogaṁ karontehi, paṭipāṭiyā pana chadana-gopānasī-iṭṭhakādīni",
  "atk-vin01a2:382_9": "apanetvā tesaṁ pesetabbaṁ – ‘‘tumhākaṁ dabbasambhāre harathā’’ti. Sace haranti, sādhu;",
  "atk-vin01a2:382_10": "no ce haranti, atha tesu dabbasambhāresu himavassavātātapādīhi pūtibhūtesu vā corehi",
  "atk-vin01a2:382_11": "vā haṭesu agginā vā daḍḍhesu sīmasāmikā bhikkhū anupavajjā, na labbhā codetuṁ ‘‘tumhehi",
  "atk-vin01a2:382_12": "amhākaṁ dabbasambhārā nāsitā’’ti vā ‘‘tumhākaṁ gīvā’’ti vā. Yaṁ pana sīmasāmikehi",
  "atk-vin01a2:382_13": "bhikkhūhi kataṁ, taṁ sukatameva hotīti.",
  "atk-vin01a2:383": "Pāḷimuttakavinicchayo niṭṭhito.",
  "atk-vin01a2:384_0": "86. Evaṁ bhinnāya pana kuṭikāya dhaniyassa parivitakkañca puna kuṭikaraṇatthāya ussāhañca",
  "atk-vin01a2:384_1": "dassetuṁ ‘‘atha kho āyasmato’’tiādi vuttaṁ. Tattha dārugahe gaṇakoti rañño dārubhaṇḍāgāre",
  "atk-vin01a2:384_2": "dārugopako. Devagahadārūnīti devena gahitadārūni. Rājapaṭiggahitabhūtāni dārūnīti",
  "atk-vin01a2:384_3": "attho. Nagarapaṭisaṅkhārikānīti nagarassa paṭisaṅkhārūpakaraṇāni. Āpadatthāya nikkhittānīti",
  "atk-vin01a2:384_4": "aggidāhena vā purāṇabhāvena vā paṭirājūparundhanādinā vā gopuraṭṭālakarājantepurahatthisālādīnaṁ",
  "atk-vin01a2:384_5": "vipatti āpadāti vuccati. Tadatthaṁ nikkhittānīti vuttaṁ hoti. Khaṇḍākhaṇḍikaṁ chedāpetvāti",
  "atk-vin01a2:384_6": "attano kuṭiyā pamāṇaṁ sallakkhetvā kiñci agge kiñci majjhe kiñci mūle khaṇḍākhaṇḍaṁ karonto chedāpesi.",
  "atk-vin01a2:385_0": "87.Vassakāroti tassa brāhmaṇassa nāmaṁ. Magadhamahāmattoti magadharaṭṭhe mahāmatto,",
  "atk-vin01a2:385_1": "mahatiyā issariyamattāya samannāgato, magadharañño vā mahāmatto; mahāamaccoti vuttaṁ",
  "atk-vin01a2:385_2": "hoti. Anusaññāyamānoti tattha tattha gantvā paccavekkhamāno. Bhaṇeti issarānaṁ nīcaṭṭhānikapurisālapanaṁ.",
  "atk-vin01a2:385_3": "Bandhaṁ āṇāpesīti brāhmaṇo pakatiyāpi tasmiṁ issāpakatova. So rañño ‘‘āṇāpehī’’ti",
  "atk-vin01a2:385_4": "vacanaṁ sutvā yasmā ‘‘pakkosāpehī’’ti rañño na vuttaṁ, tasmā ‘‘naṁ hatthesu ca pādesu",
  "atk-vin01a2:385_5": "ca bandhaṁ katvā āṇāpessāmī’’ti bandhaṁ āṇāpesi. Addasa kho āyasmā dhaniyoti kathaṁ",
  "atk-vin01a2:385_6": "addasa? So kira attanā lesena dārūnaṁ haṭabhāvaṁ ñatvā ‘‘nissaṁsayaṁ esa dārūnaṁ",
  "atk-vin01a2:385_7": "kāraṇā rājakulato vadhaṁ vā bandhaṁ vā pāpuṇissati, tadā naṁ ahameva mocessāmī’’ti",
  "atk-vin01a2:385_8": "niccakālaṁ tassa pavattiṁ suṇantoyeva vicarati. Tasmā takhaṇaññeva gantvā addasa.",
  "atk-vin01a2:385_9": "Tena vuttaṁ – ‘‘addasa kho āyasmā dhaniyo’’ti. Dārūnaṁ kiccāti dārūnaṁ kāraṇā. Purāhaṁ",
  "atk-vin01a2:385_10": "haññāmīti ahaṁ purā haññāmi; yāva ahaṁ na haññāmi, tāva tvaṁ eyyāsīti attho.",
  "atk-vin01a2:386_0": "88.Iṅgha, bhante, sarāpehīti ettha iṅghāti codanatthe nipāto. Paṭhamābhisittoti abhisitto",
  "atk-vin01a2:386_1": "hutvā paṭhamaṁ. Evarūpiṁ vācaṁ bhāsitāti ‘‘dinnaññeva samaṇabrāhmaṇānaṁ tiṇakaṭṭhodakaṁ",
  "atk-vin01a2:386_2": "paribhuñjantū’’ti imaṁ evarūpiṁ vācaṁ abhisitto hutvā paṭhamameva yaṁ tvaṁ abhāsi,",
  "atk-vin01a2:386_3": "taṁ sayameva bhāsitvā idāni sarasi, na sarasīti vuttaṁ hoti. Rājāno kira abhisittamattāyeva",
  "atk-vin01a2:386_4": "dhammabheriṁ carāpenti – ‘‘dinnaññeva samaṇabrāhmaṇānaṁ tiṇakaṭṭhodakaṁ paribhuñjantū’’ti",
  "atk-vin01a2:386_5": "taṁ sandhāya esa vadati. Tesaṁ mayā sandhāya bhāsitanti tesaṁ appamattakepi kukkuccāyantānaṁ",
  "atk-vin01a2:386_6": "samitabāhitapāpānaṁ samaṇabrāhmaṇānaṁ tiṇakaṭṭhodakaharaṇaṁ sandhāya mayā etaṁ bhāsitaṁ;",
  "atk-vin01a2:386_7": "na tumhādisānanti adhippāyo. Tañca kho araññe apariggahitanti tañca tiṇakaṭṭhodakaṁ",
  "atk-vin01a2:386_8": "yaṁ araññe apariggahitaṁ hoti; etaṁ sandhāya mayā bhāsitanti dīpeti.",
  "atk-vin01a2:387_0": "Lomena tvaṁ muttosīti ettha lomamiva lomaṁ, kiṁ pana taṁ? Pabbajjāliṅgaṁ. Kiṁ vuttaṁ",
  "atk-vin01a2:387_1": "hoti? Yathā nāma dhuttā ‘‘maṁsaṁ khādissāmā’’ti mahagghalomaṁ eḷakaṁ gaṇheyyuṁ. Tamenaṁ",
  "atk-vin01a2:387_2": "añño viññupuriso disvā ‘‘imassa eḷakassa maṁsaṁ kahāpaṇamattaṁ agghati. Lomāni pana",
  "atk-vin01a2:387_3": "lomavāre lomavāre aneke kahāpaṇe agghantī’’ti dve alomake eḷake datvā gaṇheyya. Evaṁ",
  "atk-vin01a2:387_4": "so eḷako viññupurisamāgamma lomena mucceyya. Evameva tvaṁ imassa kammassa katattā",
  "atk-vin01a2:387_5": "vadhabandhanāraho. Yasmā pana arahaddhajo sabbhi avajjharūpo, tvañca sāsane pabbajitattā",
  "atk-vin01a2:387_6": "yaṁ pabbajjāliṅgabhūtaṁ arahaddhajaṁ dhāresi. Tasmā tvaṁ iminā pabbajjāliṅgalomena",
  "atk-vin01a2:387_7": "eḷako viya viññupurisamāgamma muttosīti.",
  "atk-vin01a2:388_0": "Manussā ujjhāyantīti rañño parisati bhāsamānassa sammukhā ca parammukhā ca sutvā",
  "atk-vin01a2:388_1": "tattha tattha manussā ujjhāyanti, avajjhāyanti, avajānantā taṁ jhāyanti olokenti",
  "atk-vin01a2:388_2": "lāmakato vā cintentīti attho. Khiyyantīti tassa avaṇṇaṁ kathenti pakāsenti. Vipācentīti",
  "atk-vin01a2:388_3": "vitthārikaṁ karonti, sabbattha pattharanti; ayañca attho saddasatthānusārena veditabbo.",
  "atk-vin01a2:388_4": "Ayaṁ panettha yojanā – ‘‘alajjino ime samaṇā sakyaputtiyā’’tiādīni cintentā ujjhāyanti.",
  "atk-vin01a2:388_5": "‘‘Natthi imesaṁ sāmañña’’ntiādīni bhaṇantā khiyyanti. ‘‘Apagatā ime sāmaññā’’tiādīni",
  "atk-vin01a2:388_6": "tattha tattha vitthārentā vipācentīti. Etena nayena imesaṁ padānaṁ ito parampi tattha",
  "atk-vin01a2:388_7": "tattha āgatapadānurūpena yojanā veditabbā. Brahmacārinoti seṭṭhacārino. Sāmaññanti",
  "atk-vin01a2:388_8": "samaṇabhāvo. Brahmaññanti seṭṭhabhāvo. Sesaṁ uttānatthameva.",
  "atk-vin01a2:389_0": "Rañño dārūnītiādimhi ‘‘adinnaṁ ādiyissatī’’ti ayaṁ ujjhāyanattho. Yaṁ panetaṁ adinnaṁ",
  "atk-vin01a2:389_1": "ādiyi, taṁ dassetuṁ ‘‘rañño dārūnī’’ti vuttaṁ. Iti vacanabhede asammuyhantehi attho",
  "atk-vin01a2:389_2": "veditabbo. Purāṇavohāriko mahāmattoti bhikkhubhāvato purāṇe gihikāle vinicchayavohāre",
  "atk-vin01a2:389_3": "niyuttattā ‘‘vohāriko’’ti saṅkhaṁ gato mahāamacco.",
  "atk-vin01a2:390_0": "Atha kho bhagavā taṁ bhikkhuṁ etadavocāti bhagavā sāmaṁyeva lokavohārampi jānāti,",
  "atk-vin01a2:390_1": "atītabuddhānaṁ paññattimpi jānāti – ‘‘pubbepi buddhā ettakena pārājikaṁ paññapenti,",
  "atk-vin01a2:390_2": "ettakena thullaccayaṁ, ettakena dukkaṭa’’nti. Evaṁ santepi sace aññehi lokavohāraviññūhi",
  "atk-vin01a2:390_3": "saddhiṁ asaṁsanditvā pādamattena pārājikaṁ paññapeyya, tenassa siyuṁ vattāro ‘‘sīlasaṁvaro",
  "atk-vin01a2:390_4": "nāma ekabhikkhussapi appameyyo asaṅkhyeyyo mahāpathavī-samudda-ākāsāni viya ativitthiṇṇo,",
  "atk-vin01a2:390_5": "kathañhi nāma bhagavā pādamattakena nāsesī’’ti! Tato tathāgatassa ñāṇabalaṁ ajānantā",
  "atk-vin01a2:390_6": "sikkhāpadaṁ kopeyyuṁ, paññattampi sikkhāpadaṁ yathāṭhāne na tiṭṭheyya. Lokavohāraviññūhi",
  "atk-vin01a2:390_7": "pana saddhiṁ saṁsanditvā paññatte so upavādo na hoti. Aññadatthu evaṁ vattāro honti",
  "atk-vin01a2:390_8": "– ‘‘imehi nāma agārikāpi pādamattena coraṁ hanantipi bandhantipi pabbājentipi. Kasmā",
  "atk-vin01a2:390_9": "bhagavā pabbajitaṁ na nāsessati; yena parasantakaṁ tiṇasalākamattampi na gahetabba’’nti!",
  "atk-vin01a2:390_10": "Tathāgatassa ca ñāṇabalaṁ jānissanti. Paññattampi ca sikkhāpadaṁ akuppaṁ bhavissati,",
  "atk-vin01a2:390_11": "yathāṭhāne ṭhassati. Tasmā lokavohāraviññūhi saddhiṁ saṁsanditvā paññapetukāmo sabbāvantaṁ",
  "atk-vin01a2:390_12": "parisaṁ anuvilokento atha kho bhagavā avidūre nisinnaṁ disvā taṁ bhikkhuṁ etadavoca",
  "atk-vin01a2:390_13": "‘‘kittakena kho bhikkhu rājā māgadho seniyo bimbisāro coraṁ gahetvā hanati vā bandhati",
  "atk-vin01a2:390_14": "vā pabbājeti vā’’ti.",
  "atk-vin01a2:391_0": "Tattha māgadhoti magadhānaṁ issaro. Seniyoti senāya sampanno. Bimbisāroti tassa nāmaṁ.",
  "atk-vin01a2:391_1": "Pabbājeti vāti raṭṭhato nikkhāmeti. Sesamettha uttānatthameva. Pañcamāsako pādoti",
  "atk-vin01a2:391_2": "tadā rājagahe vīsatimāsako kahāpaṇo hoti, tasmā pañcamāsako pādo. Etena lakkhaṇena",
  "atk-vin01a2:391_3": "sabbajanapadesu kahāpaṇassa catuttho bhāgo ‘‘pādo’’ti veditabbo. So ca kho porāṇassa",
  "atk-vin01a2:391_4": "nīlakahāpaṇassa vasena, na itaresaṁ rudradāmakādīnaṁ. Tena hi pādena atītabuddhāpi",
  "atk-vin01a2:391_5": "pārājikaṁ paññapesuṁ, anāgatāpi paññapessanti. Sabbabuddhānañhi pārājikavatthumhi",
  "atk-vin01a2:391_6": "vā pārājike vā nānattaṁ natthi. Imāneva cattāri pārājikavatthūni . Imāneva cattāri",
  "atk-vin01a2:391_7": "pārājikāni. Ito ūnaṁ vā atirekaṁ vā natthi. Tasmā bhagavāpi dhaniyaṁ vigarahitvā",
  "atk-vin01a2:391_8": "pādeneva dutiyapārājikaṁ paññapento ‘‘yo pana bhikkhu adinnaṁ theyyasaṅkhāta’’ntiādimāha.",
  "atk-vin01a2:392_0": "Evaṁ mūlacchejjavasena daḷhaṁ katvā dutiyapārājike paññatte aparampi anupaññattatthāya",
  "atk-vin01a2:392_1": "rajakabhaṇḍikavatthu udapādi, tassuppattidīpanatthametaṁ vuttaṁ – ‘‘evañcidaṁ bhagavatā",
  "atk-vin01a2:392_2": "bhikkhūnaṁ sikkhāpadaṁ paññattaṁ hotī’’ti. Tassattho ca anupaññattisambandho ca paṭhamapārājikavaṇṇanāyaṁ",
  "atk-vin01a2:392_3": "vuttanayeneva veditabbo. Yathā ca idha, evaṁ ito paresu sabbasikkhāpadesu. Yaṁ yaṁ",
  "atk-vin01a2:392_4": "pubbe vuttaṁ, taṁ taṁ sabbaṁ vajjetvā uparūpari apubbameva vaṇṇayissāma. Yadi hi",
  "atk-vin01a2:392_5": "yaṁ yaṁ vuttanayaṁ, taṁ taṁ punapi vaṇṇayissāma, kadā vaṇṇanāya antaṁ gamissāma!",
  "atk-vin01a2:392_6": "Tasmā yaṁ yaṁ pubbe vuttaṁ, taṁ taṁ sabbaṁ sādhukaṁ upasallakkhetvā tattha tattha",
  "atk-vin01a2:392_7": "attho ca yojanā ca veditabbā. Apubbaṁ pana yaṁkiñci anuttānatthaṁ, taṁ sabbaṁ mayameva vaṇṇayissāma.",
  "atk-vin01a2:393": "Dhaniyavatthuvaṇṇanā niṭṭhitā.",
  "atk-vin01a2:394_0": "90.Rajakattharaṇaṁ gantvāti rajakatitthaṁ gantvā; tañhi yasmā tattha rajakā vatthāni",
  "atk-vin01a2:394_1": "attharanti, tasmā rajakattharaṇanti vuccati. Rajakabhaṇḍikanti rajakānaṁ bhaṇḍikaṁ;",
  "atk-vin01a2:394_2": "rajakā sāyanhasamaye nagaraṁ pavisantā bahūni vatthāni ekekaṁ bhaṇḍikaṁ bandhanti.",
  "atk-vin01a2:394_3": "Tato ekaṁ bhaṇḍikaṁ tesaṁ pamādena apassantānaṁ avaharitvā thenetvāti attho.",
  "atk-vin01a2:395": "Padabhājanīyavaṇṇanā",
  "atk-vin01a2:396_0": "92.Gāmonāmāti evamādi ‘‘gāmā vā araññā vā’’ti ettha vuttassa gāmassa ca araññassa",
  "atk-vin01a2:396_1": "ca pabhedadassanatthaṁ vuttaṁ. Tattha yasmiṁ gāme ekā eva kuṭi, ekaṁ gehaṁ seyyathāpi",
  "atk-vin01a2:396_2": "malayajanapade; ayaṁ ekakuṭiko gāmo nāma. Etena nayena aparepi veditabbā. Amanussonāma",
  "atk-vin01a2:396_3": "yo sabbaso vā manussānaṁ abhāvena yakkhapariggahabhūto; yato vā manussā kenaci kāraṇena",
  "atk-vin01a2:396_4": "punapi āgantukāmā eva apakkantā. Parikkhittonāma iṭṭhakapākāraṁ ādiṁ katvā antamaso",
  "atk-vin01a2:396_5": "kaṇṭakasākhāhipi parikkhitto. Gonisādiniviṭṭhonāma vīthisannivesādivasena anivisitvā",
  "atk-vin01a2:396_6": "yathā gāvo tattha tattha dve tayo nisīdanti, evaṁ tattha tattha dve tīṇi gharāni",
  "atk-vin01a2:396_7": "katvā niviṭṭho. Satthoti jaṅghasatthasakaṭasatthādīsu yo koci. Imasmiñca sikkhāpade",
  "atk-vin01a2:396_8": "nigamopi nagarampi gāmaggahaṇeneva gahitanti veditabbaṁ.",
  "atk-vin01a2:397_0": "Gāmūpacārotiādi araññaparicchedadassanatthaṁ vuttaṁ. Indakhīle ṭhitassāti yassa gāmassa",
  "atk-vin01a2:397_1": "anurādhapurasseva dve indakhīlā, tassa abbhantarime indakhīle ṭhitassa; tassa hi",
  "atk-vin01a2:397_2": "bāhiro indakhīlo ābhidhammikanayena araññasaṅkhepaṁ gacchati. Yassa pana eko, tassa",
  "atk-vin01a2:397_3": "gāmadvārabāhānaṁ vemajjhe ṭhitassa. Yatrāpi hi indakhīlo natthi, tatra gāmadvārabāhānaṁ",
  "atk-vin01a2:397_4": "vemajjhameva ‘‘indakhīlo’’ti vuccati. Tena vuttaṁ – ‘‘gāmadvārabāhānaṁ vemajjhe ṭhitassā’’ti.",
  "atk-vin01a2:397_5": "Majjhimassāti thāmamajjhimassa, no pamāṇamajjhimassa, neva appathāmassa, na mahāthāmassa;",
  "atk-vin01a2:397_6": "majjhimathāmassāti vuttaṁ hoti. Leḍḍupātoti yathā mātugāmo kāke uḍḍāpento ujukameva",
  "atk-vin01a2:397_7": "hatthaṁ ukkhipitvā leḍḍuṁ khipati, yathā ca udakukkhepe udakaṁ khipanti, evaṁ akhipitvā",
  "atk-vin01a2:397_8": "yathā taruṇamanussā attano balaṁ dassentā bāhaṁ pasāretvā leḍḍuṁ khipanti, evaṁ khittassa",
  "atk-vin01a2:397_9": "leḍḍussa patanaṭṭhānaṁ. Patito pana luṭhitvā yattha gacchati, taṁ na gahetabbaṁ.",
  "atk-vin01a2:398_0": "Aparikkhittassa gāmassa gharūpacāre ṭhitassa majjhimassa purisassa leḍḍupātoti ettha",
  "atk-vin01a2:398_1": "pana nibbakosassa udakapātaṭṭhāne ṭhitassa majjhimassa purisassa suppapāto vā musalapāto",
  "atk-vin01a2:398_2": "vā gharūpacāro nāma. Tasmiṁ gharūpacāre ṭhitassa leḍḍupāto gāmūpacāroti kurundaṭṭhakathāyaṁ",
  "atk-vin01a2:398_3": "vuttaṁ. Mahāpaccariyampi tādisameva. Mahāaṭṭhakathāyaṁ pana ‘‘gharaṁ nāma, gharūpacāro",
  "atk-vin01a2:398_4": "nāma, gāmo nāma, gāmūpacāro nāmā’’ti mātikaṁ ṭhapetvā nibbakosassa udakapātaṭṭhānabbhantaraṁ",
  "atk-vin01a2:398_5": "gharaṁ nāma. Yaṁ pana dvāre ṭhito mātugāmo bhājanadhovanaudakaṁ chaḍḍeti, tassa patanaṭṭhānañca",
  "atk-vin01a2:398_6": "mātugāmeneva antogehe ṭhitena pakatiyā bahi khittassa suppassa vā sammuñjaniyā vā",
  "atk-vin01a2:398_7": "patanaṭṭhānañca, gharassa purato dvīsu koṇesu sambandhitvā majjhe rukkhasūcidvāraṁ",
  "atk-vin01a2:398_8": "ṭhapetvā gorūpānaṁ pavesananivāraṇatthaṁ kataparikkhepo ca ayaṁ sabbopi gharūpacāro",
  "atk-vin01a2:398_9": "nāma. Tasmiṁ gharūpacāre ṭhitassa majjhimassa purisassa leḍḍupātabbhantaraṁ gāmo",
  "atk-vin01a2:398_10": "nāma. Tato aññassa leḍḍupātassa abbhantaraṁ gāmūpacāro nāmāti vuttaṁ. Idamettha pamāṇaṁ.",
  "atk-vin01a2:398_11": "Yathā cettha, evaṁ sabbattha yo yo aṭṭhakathāvādo vā theravādo vā pacchā vuccati",
  "atk-vin01a2:398_12": "so pamāṇato daṭṭhabbo.",
  "atk-vin01a2:399_0": "Yañcetaṁ mahāaṭṭhakathāyaṁ vuttaṁ, taṁ pāḷiyā viruddhamiva dissati. Pāḷiyañhi – ‘‘gharūpacāre",
  "atk-vin01a2:399_1": "ṭhitassa majjhimassa purisassa leḍḍupāto’’ti ettakameva vuttaṁ. Aṭṭhakathāyaṁ pana",
  "atk-vin01a2:399_2": "taṁ leḍḍupātaṁ gāmasaṅkhepaṁ katvā tato paraṁ gāmūpacāro vuttoti? Vuccate – saccameva",
  "atk-vin01a2:399_3": "pāḷiyaṁ vuttaṁ , adhippāyo panettha veditabbo. So ca aṭṭhakathācariyānameva vidito.",
  "atk-vin01a2:399_4": "Tasmā yathā ‘‘gharūpacāre ṭhitassā’’ti ettha gharūpacāralakkhaṇaṁ pāḷiyaṁ avuttampi",
  "atk-vin01a2:399_5": "aṭṭhakathāyaṁ vuttavasena gahitaṁ. Evaṁ sesampi gahetabbaṁ.",
  "atk-vin01a2:400_0": "Tatrāyaṁ nayo – idha gāmo nāma duvidho hoti – parikkhitto ca aparikkhitto ca. Tatra",
  "atk-vin01a2:400_1": "parikkhittassa parikkhepoyeva paricchedo. Tasmā tassa visuṁ paricchedaṁ avatvā ‘‘gāmūpacāro",
  "atk-vin01a2:400_2": "nāma parikkhittassa gāmassa indakhīle ṭhitassa majjhimassa purisassa leḍḍupāto’’ti",
  "atk-vin01a2:400_3": "pāḷiyaṁ vuttaṁ. Aparikkhittassa pana gāmassa gāmaparicchedo vattabbo. Tasmā tassa",
  "atk-vin01a2:400_4": "gāmaparicchedadassanatthaṁ ‘‘aparikkhittassa gāmassa gharūpacāre ṭhitassa majjhimassa",
  "atk-vin01a2:400_5": "purisassa leḍḍupāto’’ti vuttaṁ. Gāmaparicchede ca dassite gāmūpacāralakkhaṇaṁ pubbe",
  "atk-vin01a2:400_6": "vuttanayeneva sakkā ñātunti puna ‘‘tattha ṭhitassa majjhimassa purisassa leḍḍupāto’’ti",
  "atk-vin01a2:400_7": "na vuttaṁ. Yo pana gharūpacāre ṭhitassa leḍḍupātaṁyeva ‘‘gāmūpacāro’’ti vadati, tassa",
  "atk-vin01a2:400_8": "gharūpacāro gāmoti āpajjati. Tato gharaṁ, gharūpacāro, gāmo , gāmūpacāroti esa vibhāgo",
  "atk-vin01a2:400_9": "saṅkarīyati. Asaṅkarato cettha vinicchayo veditabbo vikāle gāmappavesanādīsu. Tasmā",
  "atk-vin01a2:400_10": "pāḷiñca aṭṭhakathañca saṁsanditvā vuttanayenevettha gāmo ca gāmūpacāro ca veditabbo.",
  "atk-vin01a2:400_11": "Yopi ca gāmo pubbe mahā hutvā pacchā kulesu naṭṭhesu appako hoti, so gharūpacārato",
  "atk-vin01a2:400_12": "leḍḍupāteneva paricchinditabbo. Purimaparicchedo panassa parikkhittassāpi aparikkhittassāpi appamāṇamevāti.",
  "atk-vin01a2:401_0": "Araññaṁ nāma ṭhapetvā gāmañca gāmūpacārañcāti imaṁ yathāvuttalakkhaṇaṁ gāmañca gāmūpacārañca",
  "atk-vin01a2:401_1": "ṭhapetvā imasmiṁ adinnādānasikkhāpade avasesaṁ ‘‘araññaṁ’’ nāmāti veditabbaṁ. Abhidhamme",
  "atk-vin01a2:401_2": "pana ‘‘araññanti nikkhamitvā bahi indakhīlā sabbametaṁ arañña’’nti (vibha. 529) vuttaṁ.",
  "atk-vin01a2:401_3": "Āraññakasikkhāpade ‘‘āraññakaṁ nāma senāsanaṁ pañcadhanusatikaṁ pacchima’’nti (pārā.",
  "atk-vin01a2:401_4": "654) vuttaṁ. Taṁ indakhīlato paṭṭhāya āropitena ācariyadhanunā pañcadhanusatappamāṇanti",
  "atk-vin01a2:401_5": "veditabbaṁ. Evaṁ bhagavatā ‘‘gāmā vā araññā vā’’ti etassa atthaṁ vibhajantena ‘‘gharaṁ,",
  "atk-vin01a2:401_6": "gharūpacāro, gāmo, gāmūpacāro arañña’’nti pāpabhikkhūnaṁ lesokāsanisedhanatthaṁ pañca",
  "atk-vin01a2:401_7": "koṭṭhāsā dassitā. Tasmā ghare vā gharūpacāre vā gāme vā gāmūpacāre vā araññe vā pādagghanakato",
  "atk-vin01a2:401_8": "paṭṭhāya sassāmikaṁ bhaṇḍaṁ avaharantassa pārājikamevāti veditabbaṁ.",
  "atk-vin01a2:402_0": "Idāni ‘‘adinnaṁ theyyasaṅkhātaṁ ādiyeyyā’’tiādīnaṁ atthadassanatthaṁ ‘‘adinnaṁ nāmā’’tiādimāha.",
  "atk-vin01a2:402_1": "Tattha adinnanti dantaponasikkhāpade attano santakampi appaṭiggahitakaṁ kappiyaṁ",
  "atk-vin01a2:402_2": "ajjhoharaṇīyaṁ vuccati. Idha pana yaṁkiñci parapariggahitaṁ sassāmikaṁ bhaṇḍaṁ, tadetaṁ",
  "atk-vin01a2:402_3": "tehi sāmikehi kāyena vā vācāya vā na dinnanti adinnaṁ. Attano hatthato vā yathāṭhitaṭṭhānato",
  "atk-vin01a2:402_4": "vā na nissaṭṭhanti anissaṭṭhaṁ. Yathāṭhāne ṭhitampi anapekkhatāya na pariccattanti",
  "atk-vin01a2:402_5": "apariccattaṁ. Ārakkhasaṁvidhānena rakkhitattā rakkhitaṁ. Mañjūsādīsu pakkhipitvā",
  "atk-vin01a2:402_6": "gopitattā gopitaṁ. ‘‘Mama ida’’nti taṇhāmamattena mamāyitattā mamāyitaṁ. Tāhi apariccāgarakkhaṇagopanāhi",
  "atk-vin01a2:402_7": "tehi bhaṇḍasāmikehi parehi pariggahitanti parapariggahitaṁ. Etaṁ adinnaṁ nāma.",
  "atk-vin01a2:403_0": "Theyyasaṅkhātanti ettha thenoti coro, thenassa bhāvo theyyaṁ; avaharaṇacittassetaṁ",
  "atk-vin01a2:403_1": "adhivacanaṁ. ‘‘Saṅkhā, saṅkhāta’’nti atthato ekaṁ; koṭṭhāsassetaṁ adhivacanaṁ, ‘‘saññānidānā",
  "atk-vin01a2:403_2": "hi papañcasaṅkhā’’tiādīsu (su. ni. 880) viya. Theyyañca taṁ saṅkhātañcāti theyyasaṅkhātaṁ,",
  "atk-vin01a2:403_3": "theyyacittasaṅkhāto eko cittakoṭṭhāsoti attho. Karaṇatthe cetaṁ paccattavacanaṁ,",
  "atk-vin01a2:403_4": "tasmā theyyasaṅkhātenāti atthato daṭṭhabbaṁ. Yo ca theyyasaṅkhātena ādiyati, so yasmā",
  "atk-vin01a2:403_5": "theyyacitto hoti, tasmā byañjanaṁ anādiyitvā atthameva dassetuṁ theyyacitto avaharaṇacittoti",
  "atk-vin01a2:403_6": "evamassa padabhājanaṁ vuttanti veditabbaṁ.",
  "atk-vin01a2:404_0": "Ādiyeyya, hareyya, avahareyya, iriyāpathaṁ vikopeyya, ṭhānā cāveyya, saṅketaṁ vītināmeyyāti",
  "atk-vin01a2:404_1": "ettha pana paṭhamapadaṁ abhiyogavasena vuttaṁ, dutiyapadaṁ aññesaṁ bhaṇḍaṁ harantassa",
  "atk-vin01a2:404_2": "gacchato vasena, tatiyapadaṁ upanikkhittabhaṇḍavasena, catutthaṁ saviññāṇakavasena,",
  "atk-vin01a2:404_3": "pañcamaṁ thale nikkhittādivasena, chaṭṭhaṁ parikappavasena vā suṅkaghātavasena vā",
  "atk-vin01a2:404_4": "vuttanti veditabbaṁ. Yojanā panettha ekabhaṇḍavasenapi nānābhaṇḍavasenapi hoti. Ekabhaṇḍavasena",
  "atk-vin01a2:404_5": "ca saviññāṇakeneva labbhati, nānābhaṇḍavasena saviññāṇakāviññāṇakamissakena.",
  "atk-vin01a2:405_0": "Tattha nānābhaṇḍavasena tāva evaṁ veditabbaṁ – ādiyeyyāti ārāmaṁ abhiyuñjati, āpatti",
  "atk-vin01a2:405_1": "dukkaṭassa. Sāmikassa vimatiṁ uppādeti, āpatti thullaccayassa. Sāmiko ‘‘na mayhaṁ",
  "atk-vin01a2:405_2": "bhavissatī’’ti dhuraṁ nikkhipati, āpatti pārājikassa.",
  "atk-vin01a2:406": "Hareyyāti aññassa bhaṇḍaṁ haranto sīse bhāraṁ theyyacitto āmasati, āpatti dukkaṭassa. Phandāpeti, āpatti thullaccayassa. Khandhaṁ oropeti, āpatti pārājikassa.",
  "atk-vin01a2:407_0": "Avahareyyāti upanikkhittaṁ bhaṇḍaṁ ‘‘dehi me bhaṇḍa’’nti vuccamāno ‘‘nāhaṁ gaṇhāmī’’ti",
  "atk-vin01a2:407_1": "bhaṇati, āpatti dukkaṭassa. Sāmikassa vimatiṁ uppādeti, āpatti thullaccayassa. Sāmiko",
  "atk-vin01a2:407_2": "‘‘na mayhaṁ dassatī’’ti dhuraṁ nikkhipati, āpatti pārājikassa .",
  "atk-vin01a2:408": "Iriyāpathaṁvikopeyyāti ‘‘sahabhaṇḍahārakaṁ nessāmī’’ti paṭhamaṁ pādaṁ saṅkāmeti, āpatti thullaccayassa. Dutiyaṁ pādaṁ saṅkāmeti, āpatti pārājikassa.",
  "atk-vin01a2:409": "Ṭhānā cāveyyāti thalaṭṭhaṁ bhaṇḍaṁ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.",
  "atk-vin01a2:410_0": "Saṅketaṁ vītināmeyyāti parikappitaṭṭhānaṁ paṭhamaṁ pādaṁ atikkāmeti, āpatti thullaccayassa.",
  "atk-vin01a2:410_1": "Dutiyaṁ pādaṁ atikkāmeti, āpatti pārājikassa. Atha vā paṭhamaṁ pādaṁ suṅkaghātaṁ",
  "atk-vin01a2:410_2": "atikkāmeti, āpatti thullaccayassa. Dutiyaṁ pādaṁ atikkāmeti, āpatti pārājikassāti",
  "atk-vin01a2:410_3": "– ayamettha nānābhaṇḍavasena yojanā.",
  "atk-vin01a2:411_0": "Ekabhaṇḍavasena pana sassāmikaṁ dāsaṁ vā tiracchānaṁ vā yathāvuttena abhiyogādinā",
  "atk-vin01a2:411_1": "nayena ādiyati vā harati vā avaharati vā iriyāpathaṁ vā vikopeti, ṭhānā vā cāveti,",
  "atk-vin01a2:411_2": "paricchedaṁ vā atikkāmeti – ayamettha ekabhaṇḍavasena yojanā.",
  "atk-vin01a2:412": "Pañcavīsatiavahārakathā",
  "atk-vin01a2:413_0": "Apica imāni cha padāni vaṇṇentena pañca pañcake samodhānetvā pañcavīsati avahārā",
  "atk-vin01a2:413_1": "dassetabbā. Evaṁ vaṇṇayatā hi idaṁ adinnādānapārājikaṁ suvaṇṇitaṁ hoti. Imasmiñca",
  "atk-vin01a2:413_2": "ṭhāne sabbaaṭṭhakathā ākulā luḷitā duviññeyyavinicchayā. Tathā hi sabbaaṭṭhakathāsu",
  "atk-vin01a2:413_3": "yāni tāni pāḷiyaṁ ‘‘pañcahākārehi adinnaṁ ādiyantassa āpatti pārājikassa, parapariggahitañca",
  "atk-vin01a2:413_4": "hotī’’tiādinā nayena avahāraṅgāni vuttāni, tānipi gahetvā katthaci ekaṁ pañcakaṁ",
  "atk-vin01a2:413_5": "dassitaṁ, katthaci ‘‘chahākārehī’’ti āgatehi saddhiṁ dve pañcakāni dassitāni. Etāni",
  "atk-vin01a2:413_6": "ca pañcakāni na honti. Yattha hi ekekena padena avahāro sijjhati, taṁ pañcakaṁ nāma",
  "atk-vin01a2:413_7": "vuccati. Ettha pana sabbehipi padehi ekoyeva avahāro. Yāni ca tattha labbhamānāniyeva",
  "atk-vin01a2:413_8": "pañcakāni dassitāni, tesampi na sabbesaṁ attho pakāsito. Evamimasmiṁ ṭhāne sabbaaṭṭhakathā",
  "atk-vin01a2:413_9": "ākulā luḷitā duviññeyyavinicchayā. Tasmā pañca pañcakesamodhānetvā dassiyamānā ime",
  "atk-vin01a2:413_10": "pañcavīsati avahārā sādhukaṁ sallakkhetabbā.",
  "atk-vin01a2:414_0": "Pañca pañcakāni nāma – nānābhaṇḍapañcakaṁ, ekabhaṇḍapañcakaṁ, sāhatthikapañcakaṁ,",
  "atk-vin01a2:414_1": "pubbapayogapañcakaṁ , theyyāvahārapañcakanti. Tattha nānābhaṇḍapañcakañca ekabhaṇḍapañcakañca",
  "atk-vin01a2:414_2": "‘‘ādiyeyya, hareyya, avahareyya, iriyāpathaṁ vikopeyya, ṭhānā cāveyyā’’ti imesaṁ",
  "atk-vin01a2:414_3": "padānaṁ vasena labbhanti. Tāni pubbe yojetvā dassitanayeneva veditabbāni. Yaṁ panetaṁ",
  "atk-vin01a2:414_4": "‘‘saṅketaṁ vītināmeyyā’’ti chaṭṭhaṁ padaṁ, taṁ parikappāvahārassa ca nissaggiyāvahārassa",
  "atk-vin01a2:414_5": "ca sādhāraṇaṁ. Tasmā taṁ tatiyapañcamesu pañcakesu labbhamānapadavasena yojetabbaṁ.",
  "atk-vin01a2:414_6": "Vuttaṁ nānābhaṇḍapañcakañca ekabhaṇḍapañcakañca.",
  "atk-vin01a2:415_0": "Katamaṁ sāhatthikapañcakaṁ? Pañca avahārā – sāhatthiko, āṇattiko, nissaggiyo, atthasādhako,",
  "atk-vin01a2:415_1": "dhuranikkhepoti. Tattha sāhatthiko nāma parassa bhaṇḍaṁ sahatthā avaharati. Āṇattiko",
  "atk-vin01a2:415_2": "nāma ‘‘asukassa bhaṇḍaṁ avaharā’’ti aññaṁ āṇāpeti. Nissaggiyo nāma antosuṅkaghāte",
  "atk-vin01a2:415_3": "ṭhito bahisuṅkaghātaṁ pāteti, āpatti pārājikassāti, iminā ca saddhiṁ ‘‘saṅketaṁ vītināmeyyā’’ti",
  "atk-vin01a2:415_4": "idaṁ padayojanaṁ labhati. Atthasādhako nāma ‘‘asukaṁ nāma bhaṇḍaṁ yadā sakkosi, tadā",
  "atk-vin01a2:415_5": "avaharā’’ti āṇāpeti. Tattha sace paro anantarāyiko hutvā taṁ avaharati, āṇāpako āṇattikkhaṇeyeva",
  "atk-vin01a2:415_6": "pārājiko hoti, avahārako pana avahaṭakāle. Ayaṁ atthasādhako. Dhuranikkhepo pana",
  "atk-vin01a2:415_7": "upanikkhittabhaṇḍavasena veditabbo. Idaṁ sāhatthikapañcakaṁ.",
  "atk-vin01a2:416_0": "Katamaṁ pubbapayogapañcakaṁ? Aparepi pañca avahārā – pubbapayogo, sahapayogo, saṁvidāvahāro,",
  "atk-vin01a2:416_1": "saṅketakammaṁ, nimittakammanti. Tattha āṇattivasena pubbapayogo veditabbo. Ṭhānā",
  "atk-vin01a2:416_2": "cāvanavasena sahapayogo. Itare pana tayo pāḷiyaṁ (pārā. 118-120) āgatanayeneva veditabbāti.",
  "atk-vin01a2:416_3": "Idaṁ pubbapayogapañcakaṁ.",
  "atk-vin01a2:417_0": "Katamaṁ theyyāvahārapañcakaṁ? Aparepi pañca avahārā – theyyāvahāro, pasayhāvahāro,",
  "atk-vin01a2:417_1": "parikappāvahāro , paṭicchannāvahāro, kusāvahāroti. Te pañcapi ‘‘aññataro bhikkhu",
  "atk-vin01a2:417_2": "saṅghassa cīvare bhājiyamāne theyyacitto kusaṁ saṅkāmetvā cīvaraṁ aggahesī’’ti (pārā.",
  "atk-vin01a2:417_3": "138) etasmiṁ kusasaṅkāmanavatthusmiṁ vaṇṇayissāma. Idaṁ theyyāvahārapañcakaṁ. Evamimāni",
  "atk-vin01a2:417_4": "pañca pañcakāni samodhānetvā ime pañcavīsati avahārā veditabbā.",
  "atk-vin01a2:418": "Imesu ca pana pañcasu pañcakesu kusalena vinayadharena otiṇṇaṁ vatthuṁ sahasā avinicchinitvāva pañca ṭhānāni oloketabbāni. Yāni sandhāya porāṇā āhu –",
  "atk-vin01a2:419": "‘‘Vatthuṁ kālañca desañca, agghaṁ paribhogapañcamaṁ;",
  "atk-vin01a2:420": "Tulayitvā pañca ṭhānāni, dhāreyyatthaṁ vicakkhaṇo’’ti.",
  "atk-vin01a2:421_0": "Tattha vatthunti bhaṇḍaṁ; avahārakena hi ‘‘mayā idaṁ nāma avahaṭa’’nti vuttepi āpattiṁ",
  "atk-vin01a2:421_1": "anāropetvāva taṁ bhaṇḍaṁ sassāmikaṁ vā assāmikaṁ vāti upaparikkhitabbaṁ. Sassāmikepi",
  "atk-vin01a2:421_2": "sāmikānaṁ sālayabhāvo vā nirālayabhāvo vā upaparikkhitabbo. Sace tesaṁ sālayakāle",
  "atk-vin01a2:421_3": "avahaṭaṁ, bhaṇḍaṁ agghāpetvā āpatti kātabbā. Sace nirālayakāle , na pārājikena kāretabbo.",
  "atk-vin01a2:421_4": "Bhaṇḍasāmikesu pana bhaṇḍaṁ āharāpentesu bhaṇḍaṁ dātabbaṁ. Ayamettha sāmīci.",
  "atk-vin01a2:422_0": "Imassa panatthassa dīpanatthamidaṁ vatthu – bhātiyarājakāle kira mahācetiyapūjāya",
  "atk-vin01a2:422_1": "dakkhiṇadisato eko bhikkhu sattahatthaṁ paṇḍukāsāvaṁ aṁse karitvā cetiyaṅgaṇaṁ pāvisi;",
  "atk-vin01a2:422_2": "taṅkhaṇameva ca rājāpi cetiyavandanatthaṁ āgato. Tattha ussāraṇāya vattamānāya mahājanasammaddo",
  "atk-vin01a2:422_3": "ahosi. Atha so bhikkhu janasammaddapīḷito aṁsato patantaṁ kāsāvaṁ adisvāva nikkhanto;",
  "atk-vin01a2:422_4": "nikkhamitvā ca kāsāvaṁ apassanto ‘‘ko īdise janasammadde kāsāvaṁ lacchati, na dāni",
  "atk-vin01a2:422_5": "taṁ mayha’’nti dhuranikkhepaṁ katvā gato. Athañño bhikkhu pacchā āgacchanto taṁ kāsāvaṁ",
  "atk-vin01a2:422_6": "disvā theyyacittena gahetvā puna vippaṭisārī hutvā ‘‘assamaṇo dānimhi, vibbhamissāmī’’ti",
  "atk-vin01a2:422_7": "citte uppannepi ‘‘vinayadhare pucchitvā ñassāmī’’ti cintesi.",
  "atk-vin01a2:423_0": "Tena ca samayena cūḷasumanatthero nāma sabbapariyattidharo vinayācariyapāmokkho mahāvihāre",
  "atk-vin01a2:423_1": "paṭivasati. So bhikkhu theraṁ upasaṅkamitvā vanditvā okāsaṁ kāretvā attano kukkuccaṁ",
  "atk-vin01a2:423_2": "pucchi. Thero tena bhaṭṭhe janakāye pacchā āgantvā gahitabhāvaṁ ñatvā ‘‘atthi dāni",
  "atk-vin01a2:423_3": "ettha okāso’’ti cintetvā āha – ‘‘sace kāsāvasāmikaṁ bhikkhuṁ āneyyāsi, sakkā bhaveyya",
  "atk-vin01a2:423_4": "tava patiṭṭhā kātu’’nti. ‘‘Kathāhaṁ, bhante, taṁ dakkhissāmī’’ti? ‘‘Tahiṁ tahiṁ gantvā",
  "atk-vin01a2:423_5": "olokehī’’ti. So pañcapi mahāvihāre oloketvā neva addakkhi. Tato naṁ thero pucchi",
  "atk-vin01a2:423_6": "– ‘‘katarāya disāya bahū bhikkhū āgacchantī’’ti? ‘‘Dakkhiṇadisāya, bhante’’ti. ‘‘Tena",
  "atk-vin01a2:423_7": "hi kāsāvaṁ dīghato ca tiriyañca minitvā ṭhapehi. Ṭhapetvā dakkhiṇadisāya vihārapaṭipāṭiyā",
  "atk-vin01a2:423_8": "vicinitvā taṁ bhikkhuṁ ānehī’’ti. So tathā katvā taṁ bhikkhuṁ disvā therassa santikaṁ",
  "atk-vin01a2:423_9": "ānesi. Thero pucchi – ‘‘tavedaṁ kāsāva’’nti? ‘‘Āma, bhante’’ti. ‘‘Kuhiṁ te pātita’’nti?",
  "atk-vin01a2:423_10": "So sabbaṁ ācikkhi. Thero pana tena kataṁ dhuranikkhepaṁ sutvā itaraṁ pucchi – ‘‘tayā",
  "atk-vin01a2:423_11": "idaṁ kuhiṁ disvā gahita’’nti? Sopi sabbaṁ ārocesi. Tato naṁ thero āha – ‘‘sace te",
  "atk-vin01a2:423_12": "suddhacittena gahitaṁ abhavissa, anāpattiyeva te assa. Theyyacittena pana gahitattā",
  "atk-vin01a2:423_13": "dukkaṭaṁ āpannosi. Taṁ desetvā anāpattiko hohi. Idañca kāsāvaṁ attano santakaṁ katvā",
  "atk-vin01a2:423_14": "etasseva bhikkhuno dehī’’ti. So bhikkhu amateneva abhisitto paramassāsappatto ahosīti.",
  "atk-vin01a2:423_15": "Evaṁ vatthu oloketabbaṁ.",
  "atk-vin01a2:424_0": "Kāloti avahārakālo. Tadeva hi bhaṇḍaṁ kadāci samagghaṁ hoti, kadāci mahagghaṁ. Tasmā",
  "atk-vin01a2:424_1": "taṁ bhaṇḍaṁ yasmiṁ kāle avahaṭaṁ, tasmiṁyeva kāle yo tassa aggho hoti, tena agghena",
  "atk-vin01a2:424_2": "āpatti kāretabbā. Evaṁ kālo oloketabbo.",
  "atk-vin01a2:425_0": "Desoti avahāradeso. Tañhi bhaṇḍaṁ yasmiṁ dese avahaṭaṁ, tasmiṁyeva dese yo tassa",
  "atk-vin01a2:425_1": "aggho hoti, tena agghena āpatti kāretabbā. Bhaṇḍuṭṭhānadese hi bhaṇḍaṁ samagghaṁ",
  "atk-vin01a2:425_2": "hoti, aññattha mahagghaṁ.",
  "atk-vin01a2:426_0": "Imassāpi ca atthassa dīpanatthamidaṁ vatthu – antarasamudde kira eko bhikkhu susaṇṭhānaṁ",
  "atk-vin01a2:426_1": "nāḷikeraṁ labhitvā bhamaṁ āropetvā saṅkhathālakasadisaṁ manoramaṁ pānīyathālakaṁ",
  "atk-vin01a2:426_2": "katvā tattheva ṭhapetvā cetiyagiriṁ agamāsi. Athañño bhikkhu antarasamuddaṁ gantvā",
  "atk-vin01a2:426_3": "tasmiṁ vihāre paṭivasanto taṁ thālakaṁ disvā theyyacittena gahetvā cetiyagirimeva",
  "atk-vin01a2:426_4": "āgato. Tassa tattha yāguṁ pivantassa taṁ thālakaṁ disvā thālakasāmiko bhikkhu āha",
  "atk-vin01a2:426_5": "– ‘‘kuto te idaṁ laddha’’nti? ‘‘Antarasamuddato me ānīta’’nti. So taṁ ‘‘netaṁ tava",
  "atk-vin01a2:426_6": "santakaṁ, theyyāya te gahita’’nti saṅghamajjhaṁ ākaḍḍhi. Tattha ca vinicchayaṁ alabhitvā",
  "atk-vin01a2:426_7": "mahāvihāraṁ agamiṁsu. Tattha bheriṁ paharāpetvā mahācetiyasamīpe sannipātaṁ katvā",
  "atk-vin01a2:426_8": "vinicchayaṁ ārabhiṁsu. Vinayadharattherā avahāraṁ saññāpesuṁ.",
  "atk-vin01a2:427_0": "Tasmiñca sannipāte ābhidhammikagodattatthero nāma vinayakusalo hoti. So evamāha –",
  "atk-vin01a2:427_1": "‘‘iminā idaṁ thālakaṁ kuhiṁ avahaṭa’’nti? ‘‘Antarasamudde avahaṭa’’nti. ‘‘Tatridaṁ",
  "atk-vin01a2:427_2": "kiṁ agghatī’’ti? ‘‘Na kiñci agghati. Tatra hi nāḷikeraṁ bhinditvā miñjaṁ khāditvā",
  "atk-vin01a2:427_3": "kapālaṁ chaḍḍenti, dāruatthaṁ pana pharatī’’ti. ‘‘Imassa bhikkhuno ettha hatthakammaṁ",
  "atk-vin01a2:427_4": "kiṁ agghatī’’ti? ‘‘Māsakaṁ vā ūnamāsakaṁ vā’’ti. ‘‘Atthi pana katthaci sammāsambuddhena",
  "atk-vin01a2:427_5": "māsakena vā ūnamāsakena vā pārājikaṁ paññatta’’nti. Evaṁ vutte ‘‘sādhu! Sādhu! Sukathitaṁ",
  "atk-vin01a2:427_6": "suvinicchita’’nti ekasādhukāro ahosi. Tena ca samayena bhātiyarājāpi cetiyavandanatthaṁ",
  "atk-vin01a2:427_7": "nagarato nikkhamanto taṁ saddaṁ sutvā ‘‘kiṁ ida’’nti pucchitvā sabbaṁ paṭipāṭiyā",
  "atk-vin01a2:427_8": "sutvā nagare bheriṁ carāpesi – ‘‘mayi sante bhikkhūnampi bhikkhūnīnampi gihīnampi",
  "atk-vin01a2:427_9": "adhikaraṇaṁ ābhidhammikagodattattherena vinicchitaṁ suvinicchitaṁ, tassa vinicchaye",
  "atk-vin01a2:427_10": "atiṭṭhamānaṁ rājāṇāya ṭhapemī’’ti. Evaṁ deso oloketabbo.",
  "atk-vin01a2:428_0": "Agghoti bhaṇḍaggho. Navabhaṇḍassa hi yo aggho hoti, so pacchā parihāyati; yathā navadhoto",
  "atk-vin01a2:428_1": "patto aṭṭha vā dasa vā agghati, so pacchā bhinno vā chiddo vā āṇigaṇṭhikāhato vā",
  "atk-vin01a2:428_2": "appaggho hoti tasmā na sabbadā bhaṇḍaṁ pakatiaggheneva kātabbanti. Evaṁ aggho oloketabbo.",
  "atk-vin01a2:429_0": "Paribhogoti bhaṇḍaparibhogo. Paribhogenāpi hi vāsiādibhaṇḍassa aggho parihāyati.",
  "atk-vin01a2:429_1": "Tasmā evaṁ upaparikkhitabbaṁ, sace koci kassaci pādagghanakaṁ vāsiṁ harati, tatra",
  "atk-vin01a2:429_2": "vāsisāmiko pucchitabbo – ‘‘tayā ayaṁ vāsi kittakena kītā’’ti? ‘‘Pādena, bhante’’ti.",
  "atk-vin01a2:429_3": "‘‘Kiṁ pana te kiṇitvāva ṭhapitā, udāhu taṁ vaḷañjesī’’ti? Sace vadati ‘‘ekadivasaṁ",
  "atk-vin01a2:429_4": "me dantakaṭṭhaṁ vā rajanachalliṁ vā pattapacanakadāruṁ vā chinnaṁ, ghaṁsitvā vā nisitā’’ti.",
  "atk-vin01a2:429_5": "Athassā porāṇo aggho bhaṭṭhoti veditabbo. Yathā ca vāsiyā evaṁ añjaniyā vā añjanisalākāya",
  "atk-vin01a2:429_6": "vā kuñcikāya vā palālena vā thusehi vā iṭṭhakacuṇṇena vā ekavāraṁ ghaṁsitvā dhovanamattenāpi",
  "atk-vin01a2:429_7": "aggho bhassati. Tipumaṇḍalassa makaradantacchedanenāpi parimajjitamattenāpi, udakasāṭikāya",
  "atk-vin01a2:429_8": "sakiṁ nivāsanapārupanenāpi paribhogasīsena aṁse vā sīse vā ṭhapanamattenāpi, taṇḍulādīnaṁ",
  "atk-vin01a2:429_9": "papphoṭanenāpi tato ekaṁ vā dve vā apanayanenāpi, antamaso ekaṁ pāsāṇasakkharaṁ uddharitvā",
  "atk-vin01a2:429_10": "chaḍḍitamattenāpi, sappitelādīnaṁ bhājanantarapaavattanenāpi, antamaso tato makkhikaṁ",
  "atk-vin01a2:429_11": "vā kipillikaṁ vā uddharitvā chaḍḍitamattenāpi, guḷapiṇḍakassa madhurabhāvajānanatthaṁ",
  "atk-vin01a2:429_12": "nakhena vijjhitvā aṇumattaṁ gahitamattenāpi aggho bhassati. Tasmā yaṁkiñci pādagghanakaṁ",
  "atk-vin01a2:429_13": "vuttanayeneva sāmikehi paribhogena ūnaṁ kataṁ hoti, na taṁ avahaṭo bhikkhu pārājikena",
  "atk-vin01a2:429_14": "kātabbo. Evaṁ paribhogo oloketabbo. Evaṁ imāni tulayitvā pañca ṭhānāni dhāreyyatthaṁ",
  "atk-vin01a2:429_15": "vicakkhaṇo, āpattiṁ vā anāpattiṁ vā garukaṁ vā lahukaṁ vā āpattiṁ yathāṭhāne ṭhapeyyāti.",
  "atk-vin01a2:430": "Niṭṭhito ‘‘ādiyeyya…pe… saṅketaṁ vītināmeyyā’’ti.",
  "atk-vin01a2:431": "Imesaṁ padānaṁ vinicchayo.",
  "atk-vin01a2:432_0": "Idāni yadidaṁ ‘‘yathārūpe adinnādāne’’tiādīni vibhajantena ‘‘yathārūpaṁ nāmā’’tiādi",
  "atk-vin01a2:432_1": "vuttaṁ. Tattha yathārūpanti yathājātikaṁ. Taṁ pana yasmā pādato paṭṭhāya hoti, tasmā",
  "atk-vin01a2:432_2": "‘‘pādaṁ vā pādārahaṁ vā atirekapādaṁ vā’’ti āha. Tattha pādena kahāpaṇassa catutthabhāgaṁ",
  "atk-vin01a2:432_3": "akappiyabhaṇḍameva dasseti. Pādārahena pādagghanakaṁ kappiyabhaṇḍaṁ. Atirekapādena",
  "atk-vin01a2:432_4": "ubhayampi. Ettāvatā sabbākārena dutiyapārājikappahonakavatthu dassitaṁ hoti.",
  "atk-vin01a2:433_0": "Pathabyā rājāti sakalapathaviyā rājā dīpacakkavattī asokasadiso, yo vā panaññopi",
  "atk-vin01a2:433_1": "ekadīpe rājā, sīhaḷarājasadiso. Padesarājāti ekadīpassa padesissaro, bimbisāra-pasenadi-ādayo",
  "atk-vin01a2:433_2": "viya. Maṇḍalikā nāma ye dīpapadesepi ekamekaṁ maṇḍalaṁ bhuñjanti. Antarabhogikā nāma",
  "atk-vin01a2:433_3": "dvinnaṁ rājūnaṁ antarā katipayagāmasāmikā. Akkhadassāti dhammavinicchanakā, te dhammasabhāyaṁ",
  "atk-vin01a2:433_4": "nisīditvā aparādhānurūpaṁ corānaṁ hatthapādacchejjādiṁ anusāsanti. Ye pana ṭhānantarappattā",
  "atk-vin01a2:433_5": "amaccā vā rājakumārā vā katāparādhā honti, te rañño ārocenti, garukaṁ ṭhānaṁ sayaṁ",
  "atk-vin01a2:433_6": "na vinicchinanti. Mahāmattāti ṭhānantarappattā mahāamaccā; tepi tattha tattha gāme",
  "atk-vin01a2:433_7": "vā nigame vā nisīditvā rājakiccaṁ karonti. Ye vā panāti aññepi ye rājakulanissitā",
  "atk-vin01a2:433_8": "vā sakissariyanissitā vā hutvā chejjabhejjaṁ anusāsanti, sabbepi te imasmiṁ atthe",
  "atk-vin01a2:433_9": "‘‘rājāno’’ti dasseti.",
  "atk-vin01a2:434_0": "Haneyyunti potheyyuñceva chindeyyuñca. Pabbājeyyunti nīhareyyuṁ. Corosīti evamādīni",
  "atk-vin01a2:434_1": "ca vatvā paribhāseyyuṁ; tenevāha – ‘‘paribhāso eso’’ti. Purimaṁ upādāyāti methunaṁ",
  "atk-vin01a2:434_2": "dhammaṁ paṭisevitvā pārājikaṁ āpattiṁ āpannaṁ puggalaṁ upādāya. Sesaṁ pubbe vuttanayattā",
  "atk-vin01a2:434_3": "uttānapadatthattā ca pākaṭamevāti.",
  "atk-vin01a2:435_0": "93. Evaṁ uddiṭṭhasikkhāpadaṁ padānukkamena vibhajitvā idāni yaṁ taṁ ādiyeyyātiādīhi",
  "atk-vin01a2:435_1": "chahi padehi saṅkhepato ādānaṁ dassetvā saṅkhepatoeva ‘‘pādaṁ vā pādārahaṁ vā atirekapādaṁ",
  "atk-vin01a2:435_2": "vā’’ti ādātabbabhaṇḍaṁ dassitaṁ, taṁ yattha yattha ṭhitaṁ, yathā yathā ādānaṁ gacchati,",
  "atk-vin01a2:435_3": "anāgate pāpabhikkhūnaṁ lesokāsanirundhanatthaṁ tathā tathā vitthārato dassetuṁ ‘‘bhūmaṭṭhaṁ",
  "atk-vin01a2:435_4": "thalaṭṭha’’ntiādinā nayena mātikaṁ ṭhapetvā ‘‘bhūmaṭṭhaṁ nāma bhaṇḍaṁ bhūmiyaṁ nikkhittaṁ",
  "atk-vin01a2:435_5": "hotī’’tiādinā nayena tassa vibhaṅgaṁ āha.",
  "atk-vin01a2:436": "Pañcavīsatiavahārakathā niṭṭhitā.",
  "atk-vin01a2:437": "Bhūmaṭṭhakathā",
  "atk-vin01a2:438_0": "94. Tatrāyaṁ anuttānapadavaṇṇanāya saddhiṁ vinicchayakathā. Nikhātanti bhūmiyaṁ khaṇitvā",
  "atk-vin01a2:438_1": "ṭhapitaṁ. Paṭicchannanti paṁsuiṭṭhakādīhi paṭicchannaṁ. Bhūmaṭṭhaṁ bhaṇḍaṁ…pe… gacchati",
  "atk-vin01a2:438_2": "vā, āpatti dukkaṭassāti taṁ evaṁ nikhaṇitvā vā paṭicchādetvā vā ṭhapitattā bhūmiyaṁ",
  "atk-vin01a2:438_3": "ṭhitaṁ bhaṇḍaṁ yo bhikkhu kenacideva upāyena ñatvā ‘‘āharissāmī’’ti theyyacitto hutvā",
  "atk-vin01a2:438_4": "rattibhāge uṭṭhāya gacchati, so bhaṇḍaṭṭhānaṁ appatvāpi sabbakāyavacīvikāresu dukkaṭaṁ",
  "atk-vin01a2:438_5": "āpajjati. Kathaṁ? So hi tassa āharaṇatthāya uṭṭhahanto yaṁ yaṁ aṅgapaccaṅgaṁ phandāpeti,",
  "atk-vin01a2:438_6": "sabbattha dukkaṭameva. Nivāsanapārupanaṁ saṇṭhapeti, hatthavāre hatthavāre dukkaṭaṁ.",
  "atk-vin01a2:438_7": "‘‘Mahantaṁ nidhānaṁ na sakkā ekena āharituṁ, dutiyaṁ pariyesissāmī’’ti kassaci sahāyassa",
  "atk-vin01a2:438_8": "santikaṁ gantukāmo dvāraṁ vivarati, padavāre ca hatthavāre ca dukkaṭaṁ. Dvārapidahane",
  "atk-vin01a2:438_9": "pana aññasmiṁ vā gamanassa anupakāre anāpatti. Tassa nipannokāsaṁ gantvā ‘‘itthannāmā’’ti",
  "atk-vin01a2:438_10": "pakkosati, tamatthaṁ ārocetvā ‘‘ehi gacchāmā’’ti vadati, vācāya vācāya dukkaṭaṁ.",
  "atk-vin01a2:438_11": "So tassa vacanena uṭṭhahati, tassāpi dukkaṭaṁ. Uṭṭhahitvā tassa santikaṁ gantukāmo",
  "atk-vin01a2:438_12": "nivāsanapārupanaṁ saṇṭhapeti, dvāraṁ vivaritvā tassa samīpaṁ gacchati, hatthavārapadavāresu",
  "atk-vin01a2:438_13": "sabbattha dukkaṭaṁ. So taṁ pucchati ‘‘asuko ca asuko ca kuhiṁ, asukañca asukañca",
  "atk-vin01a2:438_14": "pakkosāhī’’ti, vācāya vācāya dukkaṭaṁ. Sabbe samāgate disvā ‘‘mayā asukasmiṁ nāma",
  "atk-vin01a2:438_15": "ṭhāne evarūpo nidhi upaladdho, gacchāma taṁ gahetvā puññāni ca karissāma, sukhañca",
  "atk-vin01a2:438_16": "jīvissāmā’’ti vadati, vācāya vācāya dukkaṭameva.",
  "atk-vin01a2:439_0": "Evaṁ laddhasahāyo kudālaṁ pariyesati. Sace panassa attano kudālo atthi, ‘‘taṁ āharissāmī’’ti",
  "atk-vin01a2:439_1": "gacchanto ca gaṇhanto ca āharanto ca sabbattha hatthavārapadavāresu dukkaṭaṁ āpajjati",
  "atk-vin01a2:439_2": ". Sace natthi, aññaṁ bhikkhuṁ vā gahaṭṭhaṁ vā gantvā yācati, yācanto ca sace ‘‘kudālaṁ",
  "atk-vin01a2:439_3": "me dehi, kudālena me attho , kiñci kātabbamatthi, taṁ katvā paccāharissāmī’’ti musā",
  "atk-vin01a2:439_4": "abhaṇanto yācati, vācāya vācāya dukkaṭaṁ. Sace ‘‘mātikā sodhetabbā atthi, vihāre",
  "atk-vin01a2:439_5": "bhūmikammaṁ kātabbaṁ atthī’’ti musāpi bhaṇati, yaṁ yaṁ vacanaṁ musā, tattha tattha",
  "atk-vin01a2:439_6": "pācittiyaṁ. Mahāaṭṭhakathāyaṁ pana saccepi alikepi dukkaṭameva vuttaṁ, taṁ pamādalikhitanti",
  "atk-vin01a2:439_7": "veditabbaṁ. Na hi adinnādānassa pubbapayoge pācittiyaṭṭhāne dukkaṭaṁ nāma atthi.",
  "atk-vin01a2:439_8": "Sace pana kudālassa daṇḍo natthi, ‘‘daṇḍaṁ karissāmī’’ti vāsiṁ vā pharasuṁ vā niseti,",
  "atk-vin01a2:439_9": "tadatthāya gacchati, gantvā sukkhakaṭṭhaṁ chindati tacchati ākoṭeti, sabbattha hatthavārapadavāresu",
  "atk-vin01a2:439_10": "dukkaṭaṁ. Allarukkhaṁ chindati, pācittiyaṁ. Tato paraṁ sabbapayogesu dukkaṭaṁ. Saṅkhepaṭṭhakathāyaṁ",
  "atk-vin01a2:439_11": "pana mahāpaccariyañca tattha jātakakaṭṭhalatāchedanatthaṁ vāsipharasuṁ pariyesantānampi",
  "atk-vin01a2:439_12": "dukkaṭaṁ vuttaṁ. Sace pana tesaṁ evaṁ hoti ‘‘vāsipharasukudāle yācantā āsaṅkitā bhavissāma,",
  "atk-vin01a2:439_13": "lohaṁ samuṭṭhāpetvā karomā’’ti. Tato araññaṁ gantvā lohabījatthaṁ pathaviṁ khaṇanti,",
  "atk-vin01a2:439_14": "akappiyapathaviṁ khaṇantānaṁ dukkaṭehi saddhiṁ pācittiyānīti mahāpaccariyaṁ vuttaṁ.",
  "atk-vin01a2:439_15": "Yathā ca idha, evaṁ sabbattha pācittiyaṭṭhāne dukkaṭā na muccati. Kappiyapathaviṁ",
  "atk-vin01a2:439_16": "khaṇantānaṁ dukkaṭāniyeva. Bījaṁ pana gahetvā tato paraṁ sabbakiriyāsu payoge payoge dukkaṭaṁ.",
  "atk-vin01a2:440_0": "Piṭakapariyesanepi hatthavārapadavāresu vuttanayeneva dukkaṭaṁ. Musāvāde pācittiyaṁ.",
  "atk-vin01a2:440_1": "Piṭakaṁ kātukāmatāya vallicchedane pācittiyanti sabbaṁ purimanayeneva veditabbaṁ.",
  "atk-vin01a2:440_2": "Gacchati vā āpatti dukkaṭassāti evaṁ pariyiṭṭhasahāyakudālapiṭako nidhiṭṭhānaṁ gacchati,",
  "atk-vin01a2:440_3": "padavāre padavāre dukkaṭaṁ. Sace pana gacchanto ‘‘imaṁ nidhiṁ laddhā buddhapūjaṁ",
  "atk-vin01a2:440_4": "vā dhammapūjaṁ vā saṅghabhattaṁ vā karissāmī’’ti kusalaṁ uppādeti, kusalacittena",
  "atk-vin01a2:440_5": "gamane anāpatti. Kasmā? ‘‘Theyyacitto dutiyaṁ vā…pe… gacchati vā, āpatti dukkaṭassā’’ti",
  "atk-vin01a2:440_6": "vuttattā. Yathā ca idha, evaṁ sabbattha atheyyacittassa anāpatti. Maggato okkamma",
  "atk-vin01a2:440_7": "nidhānaṭṭhānaṁ gamanatthāya maggaṁ karonto bhūtagāmaṁ chindati, pācittiyaṁ. Sukkhakaṭṭhaṁ chindati, dukkaṭaṁ.",
  "atk-vin01a2:441_0": "Tatthajātakanti ciranihitāya kumbhiyā upari jātakaṁ. Kaṭṭhaṁ vā lataṁ vāti na kevalaṁ",
  "atk-vin01a2:441_1": "kaṭṭhalatameva, yaṁkiñci allaṁ vā sukkhaṁ vā tiṇarukkhalatādiṁ chindantassa sahapayogattā dukkaṭameva hoti.",
  "atk-vin01a2:442_0": "Aṭṭhavidhaṁ hetaṁ dukkaṭaṁ nāma imasmiṁ ṭhāne samodhānetvā therehi dassitaṁ – pubbapayogadukkaṭaṁ",
  "atk-vin01a2:442_1": ", sahapayogadukkaṭaṁ, anāmāsadukkaṭaṁ, durupaciṇṇadukkaṭaṁ, vinayadukkaṭaṁ, ñātadukkaṭaṁ,",
  "atk-vin01a2:442_2": "ñattidukkaṭaṁ, paṭissavadukkaṭanti. Tattha ‘‘theyyacitto dutiyaṁ vā kudālaṁ vā piṭakaṁ",
  "atk-vin01a2:442_3": "vā pariyesati gacchati vā, āpatti dukkaṭassā’’ti idaṁ pubbapayogadukkaṭaṁ nāma. Ettha",
  "atk-vin01a2:442_4": "hi dukkaṭaṭṭhāne dukkaṭaṁ, pācittiyaṭṭhāne pācittiyameva hoti. ‘‘Tatthajātakaṁ kaṭṭhaṁ",
  "atk-vin01a2:442_5": "vā lataṁ vā chindati, āpatti dukkaṭassā’’ti idaṁ sahapayogadukkaṭaṁ nāma. Ettha pana",
  "atk-vin01a2:442_6": "pācittiyavatthu ca dukkaṭavatthu ca dukkaṭaṭṭhāneyeva tiṭṭhati. Kasmā? Avahārassa",
  "atk-vin01a2:442_7": "sahapayogattāti. Yaṁ pana dasavidhaṁ ratanaṁ, sattavidhaṁ dhaññaṁ, sabbañca āvudhabhaṇḍādiṁ",
  "atk-vin01a2:442_8": "āmasantassa dukkaṭaṁ vuttaṁ, idaṁ anāmāsadukkaṭaṁ nāma. Yaṁ kadalināḷikerādīnaṁ tatthajātakaphalāni",
  "atk-vin01a2:442_9": "āmasantassa dukkaṭaṁ vuttaṁ, idaṁ durupaciṇṇadukkaṭaṁ nāma. Yaṁ pana piṇḍāya carantassa",
  "atk-vin01a2:442_10": "patte raje patite pattaṁ appaṭiggahetvā adhovitvā vā tattha bhikkhaṁ gaṇhantassa",
  "atk-vin01a2:442_11": "dukkaṭaṁ vuttaṁ, idaṁ vinayadukkaṭaṁ nāma. ‘‘Sutvā na vadanti, āpatti dukkaṭassā’’ti",
  "atk-vin01a2:442_12": "(pārā. 419) idaṁ ñātadukkaṭaṁ nāma. Yaṁ ekādasasu samanubhāsanāsu ‘‘ñattiyā dukkaṭa’’nti",
  "atk-vin01a2:442_13": "(pārā. 414) vuttaṁ, idaṁ ñattidukkaṭaṁ nāma. ‘‘Tassa, bhikkhave, bhikkhuno purimikā",
  "atk-vin01a2:442_14": "ca na paññāyati, paṭissave ca āpatti dukkaṭassā’’ti (mahāva. 207) idaṁ paṭissavadukkaṭaṁ",
  "atk-vin01a2:442_15": "nāma. Idaṁ pana sahapayogadukkaṭaṁ. Tena vuttaṁ – ‘‘yaṁkiñci allaṁ vā sukkhaṁ vā",
  "atk-vin01a2:442_16": "tiṇarukkhalatādiṁ chindantassa sahapayogattā dukkaṭameva hotī’’ti.",
  "atk-vin01a2:443_0": "Sace panassa tatthajātake tiṇarukkhalatādimhi chinnepi lajjidhammo okkamati, saṁvaro",
  "atk-vin01a2:443_1": "uppajjati, chedanapaccayā dukkaṭaṁ desetvā muccati. Atha dhuranikkhepaṁ akatvā saussāhova",
  "atk-vin01a2:443_2": "paṁsuṁ khaṇati, chedanadukkaṭaṁ paṭippassambhati, khaṇanadukkaṭe patiṭṭhāti. Akappiyapathaviṁ",
  "atk-vin01a2:443_3": "khaṇantopi hi idha sahapayogattā dukkaṭameva āpajjati. Sace panassa sabbadisāsu khaṇitvā",
  "atk-vin01a2:443_4": "kumbhimūlaṁ pattassāpi lajjidhammo okkamati, khaṇanapaccayā dukkaṭaṁ desetvā muccati.",
  "atk-vin01a2:444_0": "Byūhati vāti atha pana saussāhova paṁsuṁ viyūhati, ekapasse rāsiṁ karoti, khaṇanadukkaṭaṁ",
  "atk-vin01a2:444_1": "paṭippassambhati, viyūhanadukkaṭe patiṭṭhāti. Tañca paṁsuṁ tattha tattha puñjaṁ karonto",
  "atk-vin01a2:444_2": "payoge payoge dukkaṭaṁ āpajjati. Sace pana rāsiṁ katvāpi dhuranikkhepaṁ karoti, lajjidhammaṁ",
  "atk-vin01a2:444_3": "āpajjati , viyūhanadukkaṭaṁ desetvā muccati. Uddharati vāti atha pana saussāhova",
  "atk-vin01a2:444_4": "paṁsuṁ uddharitvā bahi pāteti, viyūhanadukkaṭaṁ paṭippassambhati, uddharaṇadukkaṭe",
  "atk-vin01a2:444_5": "patiṭṭhāti. Paṁsuṁ pana kudālena vā hatthehi vā pacchiyā vā tahiṁ tahiṁ pātento payoge",
  "atk-vin01a2:444_6": "payoge dukkaṭaṁ āpajjati. Sace pana sabbaṁ paṁsuṁ nīharitvā kumbhiṁ thalaṭṭhaṁ katvāpi",
  "atk-vin01a2:444_7": "lajjidhammaṁ āpajjati, uddharaṇadukkaṭaṁ desetvā muccati. Atha pana saussāhova kumbhiṁ",
  "atk-vin01a2:444_8": "āmasati, uddharaṇadukkaṭaṁ paṭippassambhati, āmasanadukkaṭe patiṭṭhāti. Āmasitvāpi",
  "atk-vin01a2:444_9": "ca lajjidhammaṁ āpajjanto āmasanadukkaṭaṁ desetvā muccati. Atha saussāhova kumbhiṁ",
  "atk-vin01a2:444_10": "phandāpeti, āmasanadukkaṭaṁ paṭippassambhati, ‘‘phandāpeti, āpatti thullaccayassā’’ti",
  "atk-vin01a2:444_11": "vuttathullaccaye patiṭṭhāti.",
  "atk-vin01a2:445_0": "Tatrāyaṁ dukkaṭathullaccayānaṁ dvinnampi vacanattho – paṭhamaṁ tāvettha duṭṭhu kataṁ",
  "atk-vin01a2:445_1": "satthārā vuttakiccaṁ virādhetvā katanti dukkaṭaṁ. Atha vā duṭṭhaṁ kataṁ, virūpā sā",
  "atk-vin01a2:445_2": "kiriyā bhikkhukiriyānaṁ majjhe na sobhatīti evampi dukkaṭaṁ. Vuttañcetaṁ –",
  "atk-vin01a2:446": "‘‘Dukkaṭaṁ iti yaṁ vuttaṁ, taṁ suṇohi yathātathaṁ;",
  "atk-vin01a2:447": "Aparaddhaṁ viraddhañca, khalitaṁ yañca dukkaṭaṁ.",
  "atk-vin01a2:448": "‘‘Yaṁ manusso kare pāpaṁ, āvi vā yadi vā raho;",
  "atk-vin01a2:449": "Dukkaṭanti pavedenti, tenetaṁ iti vuccatī’’ti. (pari. 339);",
  "atk-vin01a2:450_0": "Itaraṁ pana thūlattā, accayattā ca thullaccayaṁ. ‘‘Samparāye ca duggati’’ (saṁ. ni.",
  "atk-vin01a2:450_1": "1.49), ‘‘yaṁ hoti kaṭukapphala’’ntiādīsu (dha. pa. 66; netti. 91) viya cettha saṁyogabhāvo",
  "atk-vin01a2:450_2": "veditabbo. Ekassa santike desetabbesu hi accayesu tena samo thūlo accayo natthi.",
  "atk-vin01a2:450_3": "Tasmā vuttaṁ ‘‘thūlattā accayattā ca thullaccaya’’nti. Vuttañcetaṁ –",
  "atk-vin01a2:451": "‘‘Thullaccayanti yaṁ vuttaṁ, taṁ suṇohi yathātathaṁ;",
  "atk-vin01a2:452": "Ekassa mūle yo deseti, yo ca taṁ paṭiggaṇhati;",
  "atk-vin01a2:453": "Accayo tena samo natthi, tenetaṁ iti vuccatī’’ti. (pari. 339);",
  "atk-vin01a2:454_0": "Phandāpentassa ca payoge payoge thullaccayaṁ. Phandāpetvāpi ca lajjidhammaṁ okkanto",
  "atk-vin01a2:454_1": "thullaccayaṁ desetvā muccati. Sahapayogato paṭṭhāyeva cettha purimā purimā āpatti",
  "atk-vin01a2:454_2": "paṭippassambhati. Sahapayogaṁ pana akatvā lajjidhammaṁ okkantena yā pubbapayoge dukkaṭapācittiyā",
  "atk-vin01a2:454_3": "āpannā, sabbā tā desetabbā. Sahapayoge ca tatthajātakacchedane bahukānipi dukkaṭāni",
  "atk-vin01a2:454_4": "paṁsukhaṇanaṁ patvā paṭippassambhanti. Ekaṁ khaṇanadukkaṭameva hoti. Khaṇane bahukānipi",
  "atk-vin01a2:454_5": "viyūhanaṁ, viyūhane bahukānipi uddharaṇaṁ, uddharaṇe bahukānipi āmasanaṁ, āmasane",
  "atk-vin01a2:454_6": "bahukānipi phandāpanaṁ patvā paṭippassambhanti. Paṁsukhaṇanādīsu ca lajjidhamme uppanne",
  "atk-vin01a2:454_7": "bahukāpi āpattiyo hontu, ekameva desetvā muccatīti kurundaṭṭhakathāyaṁ vuttaṁ. Purimāpattipaṭippassaddhi",
  "atk-vin01a2:454_8": "ca nāmesā ‘‘ñattiyā dukkaṭaṁ, dvīhi kammavācāhi thullaccayā paṭippassambhantī’’ti",
  "atk-vin01a2:454_9": "(pārā. 414) evaṁ anusāvanāsuttesuyeva āgatā. Idha pana dutiyapārājike aṭṭhakathācariyappamāṇena gahetabbāti.",
  "atk-vin01a2:455_0": "Ṭhānācāveti, āpatti pārājikassāti yo pana phandāpetvāpi lajjidhammaṁ anokkamitvāva",
  "atk-vin01a2:455_1": "taṁ kumbhiṁ ṭhānato antamaso kesaggamattampi cāveti, pārājikameva āpajjatīti attho.",
  "atk-vin01a2:455_2": "Ṭhānā cāvanañcettha chahi ākārehi veditabbaṁ. Kathaṁ? Kumbhiṁ mukhavaṭṭiyaṁ gahetvā",
  "atk-vin01a2:455_3": "attano abhimukhaṁ ākaḍḍhanto iminā antena phuṭṭhokāsaṁ kesaggamattampi pārimantena",
  "atk-vin01a2:455_4": "atikkāmeti, pārājikaṁ. Tatheva gahetvā parato pellento pārimantena phuṭṭhokāsaṁ kesaggamattampi",
  "atk-vin01a2:455_5": "iminā antena atikkāmeti, pārājikaṁ. Vāmato vā dakkhiṇato vā apanāmento vāmantena",
  "atk-vin01a2:455_6": "phuṭṭhokāsaṁ kesaggamattampi dakkhiṇantena atikkāmeti, pārājikaṁ. Dakkhiṇantena vā",
  "atk-vin01a2:455_7": "phuṭṭhokāsaṁ kesaggamattampi vāmantena atikkāmeti, pārājikaṁ. Uddhaṁ ukkhipanto kesaggamattampi",
  "atk-vin01a2:455_8": "bhūmito moceti, pārājikaṁ. Khaṇitvā heṭṭhato osīdento bundena phuṭṭhokāsaṁ kesaggamattampi",
  "atk-vin01a2:455_9": "mukhavaṭṭiyā atikkāmeti, pārājikanti evaṁ ekaṭṭhāne ṭhitāya kumbhiyā. Yadi pana kumbhimukhavaṭṭiyā",
  "atk-vin01a2:455_10": "pāsaṁ katvā lohakhāṇuṁ vā khadirasārādikhāṇuṁ vā pathaviyaṁ ākoṭetvā tattha saṅkhalikāya",
  "atk-vin01a2:455_11": "bandhitvā ṭhapenti, ekissā disāya ekāya saṅkhalikāya baddhāya dve ṭhānāni labbhanti,",
  "atk-vin01a2:455_12": "dvīsu tīsu catūsu disāsu catūhi saṅkhalikāhi baddhāya pañca ṭhānāni labbhanti.",
  "atk-vin01a2:456_0": "Tattha ekakhāṇuke baddhakumbhiyā paṭhamaṁ khāṇukaṁ vā uddharati, saṅkhalikaṁ vā chindati,",
  "atk-vin01a2:456_1": "thullaccayaṁ. Tato kumbhiṁ yathāvuttanayena kesaggamattampi ṭhānā cāveti, pārājikaṁ.",
  "atk-vin01a2:456_2": "Atha paṭhamaṁ kumbhiṁ uddharati, thullaccayaṁ. Tato khāṇukaṁ kesaggamattampi ṭhānā",
  "atk-vin01a2:456_3": "cāveti, saṅkhalikaṁ vā chindati, pārājikaṁ. Etena upāyena dvīsu tīsu catūsu khāṇukesu",
  "atk-vin01a2:456_4": "baddhakumbhiyāpi pacchime ṭhānācāvane pārājikaṁ. Sesesu thullaccayaṁ veditabbaṁ.",
  "atk-vin01a2:457_0": "Sace khāṇu natthi, saṅkhalikāya agge valayaṁ katvā tatthajātake mūle pavesitaṁ hoti,",
  "atk-vin01a2:457_1": "paṭhamaṁ kumbhiṁ uddharitvā pacchā mūlaṁ chetvā valayaṁ nīharati, pārājikaṁ. Atha",
  "atk-vin01a2:457_2": "mūlaṁ acchetvā valayaṁ ito cito ca sāreti, rakkhati. Sace pana mūlato anīharitvāpi",
  "atk-vin01a2:457_3": "hatthena gahetvā ākāsagataṁ karoti, pārājikaṁ. Ayamettha viseso. Sesaṁ vuttanayameva.",
  "atk-vin01a2:458_0": "Keci pana nimittatthāya kumbhimatthake nigrodharukkhādīni ropenti, mūlāni kumbhiṁ",
  "atk-vin01a2:458_1": "vinandhitvā ṭhitāni honti, ‘‘mūlāni chinditvā kumbhiṁ gahessāmī’’ti chindantassa",
  "atk-vin01a2:458_2": "payoge payoge dukkaṭaṁ. Chinditvā okāsaṁ katvā kumbhiṁ kesaggamattampi ṭhānā cāveti,",
  "atk-vin01a2:458_3": "pārājikaṁ. Mūlāni chindatova luṭhitvā kumbhī ninnaṭṭhānaṁ gatā, rakkhati tāva. Gataṭṭhānato",
  "atk-vin01a2:458_4": "uddharati, pārājikaṁ. Sace chinnesu mūlesu ekamūlamattena kumbhī tiṭṭhati, so ca",
  "atk-vin01a2:458_5": "taṁ ‘‘imasmiṁ mūle chinne patissatī’’ti chindati, chinnamatte pārājikaṁ. Sace pana",
  "atk-vin01a2:458_6": "ekamūleneva pāse baddhasūkaro viya ṭhitā hoti, aññaṁ kiñci lagganakaṁ natthi, tasmimpi",
  "atk-vin01a2:458_7": "mūle chinnamatte pārājikaṁ. Sace kumbhimatthake mahāpāsāṇo ṭhapito hoti, taṁ daṇḍena",
  "atk-vin01a2:458_8": "ukkhipitvā apanetukāmo kumbhimatthake jātarukkhaṁ chindati, dukkaṭaṁ. Tassā samīpe",
  "atk-vin01a2:458_9": "jātakaṁ chetvā āharati, atatthajātakattā taṁ chindato pācittiyaṁ.",
  "atk-vin01a2:459_0": "Attano bhājananti sace pana kumbhiṁ uddharituṁ asakkonto kumbhigatabhaṇḍaggahaṇatthaṁ",
  "atk-vin01a2:459_1": "attano bhājanaṁ pavesetvā antokumbhiyaṁ pañcamāsakaṁ vā atirekapañcamāsakaṁ vā agghanakaṁ",
  "atk-vin01a2:459_2": "theyyacitto āmasati, āpatti dukkaṭassa. Paricchedo cettha pārājikaniyamanatthaṁ vutto.",
  "atk-vin01a2:459_3": "Theyyacittena pana ūnapañcamāsakampi āmasanto dukkaṭaṁ āpajjatiyeva.",
  "atk-vin01a2:460_0": "Phandāpetīti ettha yāva ekābaddhaṁ katvā attano bhājanaṁ paveseti, tāva phandāpetīti",
  "atk-vin01a2:460_1": "vuccati. Api ca ito cito ca apabyūhantopi phandāpetiyeva, so thullaccayaṁ āpajjati.",
  "atk-vin01a2:460_2": "Yadā pana ekābaddhabhāvo chinno, kumbhigataṁ kumbhiyameva, bhājanagatampi bhājaneyeva",
  "atk-vin01a2:460_3": "hoti, tadā attano bhājanagataṁ nāma hoti. Evaṁ katvā kumbhito anīhatepi ca bhājane pārājikaṁ āpajjati.",
  "atk-vin01a2:461": "Muṭṭhiṁ vā chindatīti ettha yathā aṅgulantarehi nikkhantakahāpaṇā kumbhigate kahāpaṇe na samphusanti, evaṁ muṭṭhiṁ karonto muṭṭhiṁ chindati nāma; sopi pārājikaṁ āpajjati.",
  "atk-vin01a2:462_0": "Suttārūḷhanti sutte ārūḷhaṁ; suttena āvutassāpi suttamayassāpi etaṁ adhivacanaṁ .",
  "atk-vin01a2:462_1": "Pāmaṅgādīnihi sovaṇṇamayānipi honti rūpiyamayānipi suttamayānipi, muttāvaliādayopi",
  "atk-vin01a2:462_2": "ettheva saṅgahaṁ gatā. Veṭhananti sīsaveṭhanapaṭo vuccati. Etesu yaṁkiñci theyyacitto",
  "atk-vin01a2:462_3": "āmasati, dukkaṭaṁ. Phandāpeti, thullaccayaṁ. Pāmaṅgādīni koṭiyaṁ gahetvā ākāsaṭṭhaṁ",
  "atk-vin01a2:462_4": "akaronto uccāreti, thullaccayaṁ.",
  "atk-vin01a2:463_0": "Ghaṁsanto nīharatīti ettha pana paripuṇṇāya kumbhiyā upari samatittikaṁ kumbhiṁ katvā",
  "atk-vin01a2:463_1": "ṭhapitaṁ vā ekaṁ koṭiṁ bunde ekaṁ koṭiṁ mukhavaṭṭiyaṁ katvā ṭhapitaṁ vā ghaṁsantassa",
  "atk-vin01a2:463_2": "nīharato thullaccayaṁ. Kumbhimukhā mocentassa pārājikaṁ. Yaṁ pana upaḍḍhakumbhiyaṁ",
  "atk-vin01a2:463_3": "vā rittakumbhiyaṁ vā ṭhapitaṁ, tassa attano phuṭṭhokāsova ṭhānaṁ, na sakalā kumbhī,",
  "atk-vin01a2:463_4": "tasmā taṁ ghaṁsantassāpi nīharato patiṭṭhitokāsato kesaggamatte mutte pārājikameva.",
  "atk-vin01a2:463_5": "Kumbhiyā pana paripuṇṇāya vā ūnāya vā ujukameva uddharantassa heṭṭhimakoṭiyā patiṭṭhitokāsā",
  "atk-vin01a2:463_6": "muttamatteva pārājikaṁ. Antokumbhiyaṁ ṭhapitaṁ yaṁkiñci pārājikappahonakaṁ bhaṇḍaṁ",
  "atk-vin01a2:463_7": "sakalakumbhiyaṁ cārentassa, pāmaṅgādiñca ghaṁsitvā nīharantassa yāva mukhavaṭṭiṁ",
  "atk-vin01a2:463_8": "nātikkamati, tāva thullaccayameva. Tassa hi sabbāpi kumbhī ṭhānanti saṅkhepamahāpaccariyādīsu",
  "atk-vin01a2:463_9": "vuttaṁ. Mahāaṭṭhakathāyaṁ pana ‘‘ṭhapitaṭṭhānameva ṭhānaṁ, na sakalā kumbhī. Tasmā",
  "atk-vin01a2:463_10": "yathāṭhitaṭṭhānato kesaggamattampi mocentassa pārājikamevā’’ti vuttaṁ, taṁ pamāṇaṁ.",
  "atk-vin01a2:463_11": "Itaraṁ pana ākāsagataṁ akarontassa cīvaravaṁse ṭhapitacīvaraveṭhanakanayena vuttaṁ,",
  "atk-vin01a2:463_12": "taṁ na gahetabbaṁ. Vinayavinicchaye hi āgate garuke ṭhātabbaṁ, esā vinayadhammatā.",
  "atk-vin01a2:463_13": "Apica ‘‘attano bhājanagataṁ vā karoti, muṭṭhiṁ vā chindatī’’ti vacanato petaṁ veditabbaṁ.",
  "atk-vin01a2:463_14": "Yathā antokumbhiyaṁ ṭhitassa na sabbā kumbhī ṭhānanti.",
  "atk-vin01a2:464_0": "Sappiādīsu yaṁkiñci pivato ekapayogena pītamatte pārājikanti mahāaṭṭhakathāyaṁ vuttaṁ.",
  "atk-vin01a2:464_1": "Mahāpaccariyādīsu pana ayaṁ vibhāgo dassito – ‘‘mukhaṁ anapanetvā ākaḍḍhantassa pivato",
  "atk-vin01a2:464_2": "sace paragalagataṁ pādaṁ na agghati, mukhagatena saddhiṁ agghati, rakkhati tāva.",
  "atk-vin01a2:464_3": "Kaṇṭhena pana paricchinnakāleyeva pārājikaṁ hoti. Sacepi oṭṭhehi paricchindanto oṭṭhe",
  "atk-vin01a2:464_4": "pidahati, pārājikameva. Uppaladaṇḍaveḷunāḷinaḷanāḷiādīhi pivantassāpi sace paragalagatameva",
  "atk-vin01a2:464_5": "pādaṁ agghati, pārājikaṁ. Sace saha mukhagatena agghati, na tāva pārājikaṁ hoti.",
  "atk-vin01a2:464_6": "Uppaladaṇḍādigatena saddhiṁ ekābaddhabhāvaṁ kopetvā oṭṭhehi paricchinnamatte pārājikaṁ.",
  "atk-vin01a2:464_7": "Sace uppaladaṇḍādigatena saddhiṁ agghati, uppaladaṇḍādīnaṁ bunde aṅguliyāpi pihitamatte",
  "atk-vin01a2:464_8": "pārājikaṁ. Pādagghanake paragalaṁ appaviṭṭhe uppaladaṇḍādīsu ca mukhe ca atirekapādārahampi",
  "atk-vin01a2:464_9": "ekābaddhaṁ hutvā tiṭṭhati, rakkhatiyevā’’ti. Taṁ sabbampi yasmā ‘‘attano bhājanagataṁ",
  "atk-vin01a2:464_10": "vā karoti , muṭṭhiṁ vā chindatī’’ti imaṁ nayaṁ bhajati, tasmā sudassitameva. Esa",
  "atk-vin01a2:464_11": "tāva ekābaddhe nayo.",
  "atk-vin01a2:465_0": "Sace pana hatthena vā pattena vā thālakādinā vā kenaci bhājanena gahetvā pivati,",
  "atk-vin01a2:465_1": "yamhi payoge pādagghanakaṁ pūreti, tamhi gate pārājikaṁ. Atha mahagghaṁ hoti, sippikāyapi",
  "atk-vin01a2:465_2": "ekapayogeneva pādagghanakaṁ gahetuṁ sakkā hoti, ekuddhāreyeva pārājikaṁ. Bhājanaṁ",
  "atk-vin01a2:465_3": "pana nimujjāpetvā gaṇhantassa yāva ekābaddhaṁ hoti, tāva rakkhati. Mukhavaṭṭiparicchedena",
  "atk-vin01a2:465_4": "vā uddhārena vā pārājikaṁ. Yadā pana sappiṁ vā telaṁ vā acchaṁ telasadisameva madhuphāṇitaṁ",
  "atk-vin01a2:465_5": "vā kumbhiṁ āviñchetvā attano bhājane paveseti, tadā tesaṁ acchatāya ekābaddhatā natthīti",
  "atk-vin01a2:465_6": "pādagghanake mukhavaṭṭito gaḷitamatte pārājikaṁ.",
  "atk-vin01a2:466_0": "Pacitvā ṭhapitaṁ pana madhuphāṇitaṁ sileso viya cikkanaṁ ākaḍḍhanavikaḍḍhanayoggaṁ",
  "atk-vin01a2:466_1": "hoti, uppanne kukkucce ekābaddhameva hutvā paṭinīharituṁ sakkoti, etaṁ mukhavaṭṭiyā",
  "atk-vin01a2:466_2": "nikkhamitvā bhājane paviṭṭhampi bāhirena saddhiṁ ekābaddhattā rakkhati, mukhavaṭṭito",
  "atk-vin01a2:466_3": "chinnamatte pana pārājikaṁ. Yopi theyyacittena parassa kumbhiyā pādagghanakaṁ sappiṁ",
  "atk-vin01a2:466_4": "vā telaṁ vā avassapivanakaṁ yaṁkiñci dukūlasāṭakaṁ vā cammakhaṇḍādīnaṁ vā aññataraṁ",
  "atk-vin01a2:466_5": "pakkhipati, hatthato muttamatte pārājikaṁ.",
  "atk-vin01a2:467_0": "Rittakumbhiyā ‘‘idāni telaṁ ākirissantī’’ti ñatvā yaṁkiñci bhaṇḍaṁ theyyacitto pakkhipati,",
  "atk-vin01a2:467_1": "taṁ ce tattha tele ākiṇṇe pañcamāsakaagghanakaṁ pivati, pītamatte pārājikanti mahāaṭṭhakathāyaṁ",
  "atk-vin01a2:467_2": "vuttaṁ. Taṁ pana tattheva sukkhataḷāke sukkhamātikāya ujukaraṇavinicchayena virujjhati,",
  "atk-vin01a2:467_3": "avahāralakkhaṇañcettha na paññāyati, tasmā na gahetabbaṁ. Mahāpaccariyādīsu pana",
  "atk-vin01a2:467_4": "tassa uddhāre pārājikaṁ vuttaṁ, taṁ yuttaṁ.",
  "atk-vin01a2:468_0": "Parassa rittakumbhiyā saṅgopanatthāya bhaṇḍaṁ ṭhapetvā tattha tele ākiṇṇe ‘‘sace",
  "atk-vin01a2:468_1": "ayaṁ jānissati, maṁ palibujjhissatī’’ti bhīto pādagghanakaṁ telaṁ pītaṁ bhaṇḍaṁ theyyacittena",
  "atk-vin01a2:468_2": "uddharati, pārājikaṁ. Suddhacittena uddharati, pare āharāpente bhaṇḍadeyyaṁ. Bhaṇḍadeyyaṁ",
  "atk-vin01a2:468_3": "nāma yaṁ parassa naṭṭhaṁ, tassa mūlaṁ vā tadeva vā bhaṇḍaṁ dātabbanti attho. No ce",
  "atk-vin01a2:468_4": "deti, sāmikassa dhuranikkhepe pārājikaṁ. Sace parassa kumbhiyā añño sappiṁ vā telaṁ",
  "atk-vin01a2:468_5": "vā ākirati, tatra cāyaṁ theyyacittena telapivanakaṁ bhaṇḍaṁ pakkhipati, vuttanayeneva",
  "atk-vin01a2:468_6": "pārājikaṁ. Attano rittakumbhiyā parassa sappiṁ vā telaṁ vā ākiraṇabhāvaṁ ñatvā theyyacittena",
  "atk-vin01a2:468_7": "bhaṇḍaṁ nikkhipati, pubbe vuttanayeneva uddhāre pārājikaṁ. Suddhacitto nikkhipitvā",
  "atk-vin01a2:468_8": "pacchā theyyacittena uddharati, pārājikameva. Suddhacittova uddharati, neva avahāro,",
  "atk-vin01a2:468_9": "na gīvā; mahāpaccariyaṁ pana anāpattimattameva vuttaṁ. ‘‘‘Kissa mama kumbhiyaṁ telaṁ",
  "atk-vin01a2:468_10": "ākirasī’ti kupito attano bhaṇḍaṁ uddharitvā chaḍḍeti, no bhaṇḍadeyya’’nti kurundiyaṁ",
  "atk-vin01a2:468_11": "vuttaṁ. Theyyacittena mukhavaṭṭiyaṁ gahetvā kumbhiṁ āviñchati telaṁ gaḷetukāmo, pādagghanake",
  "atk-vin01a2:468_12": "gaḷite pārājikaṁ. Theyyacitteneva jajjaraṁ karoti ‘‘savitvā gamissatī’’ti pādagghanake",
  "atk-vin01a2:468_13": "savitvā gate pārājikaṁ. Theyyacitteneva chiddaṁ karoti omaṭṭhaṁ vā ummaṭṭhaṁ vā vemaṭṭhaṁ",
  "atk-vin01a2:468_14": "vā, idaṁ pana sammohaṭṭhānaṁ; tasmā suṭṭhu sallekkhetabbaṁ. Ayañhettha vinicchayo",
  "atk-vin01a2:468_15": "– omaṭṭhaṁ nāma adhomukhachiddaṁ; ummaṭṭhaṁ nāma uddhaṁmukhachiddaṁ; vemaṭṭhaṁ nāma",
  "atk-vin01a2:468_16": "uḷuṅkasseva ujugatachiddaṁ. Tatra omaṭṭhassa bahi paṭṭhāya katassa abbhantarantato",
  "atk-vin01a2:468_17": "pādagghanake tele gaḷite bahi anikkhantepi pārājikaṁ. Kasmā? Yasmā tato gaḷitamattameva",
  "atk-vin01a2:468_18": "bahigataṁ nāma hoti, na kumbhigatasaṅkhyaṁ labhati. Anto paṭṭhāya katassa bāhirantato",
  "atk-vin01a2:468_19": "pādagghanake gaḷite pārājikaṁ. Ummaṭṭhassa yathā tathā vā katassa bāhirantato pādagghanake",
  "atk-vin01a2:468_20": "gaḷite pārājikaṁ. Tañhi yāva bāhirantato na gaḷati, tāva kumbhigatameva hoti. ‘‘Vemaṭṭhassa",
  "atk-vin01a2:468_21": "ca kapālamajjhato gaḷitavasena kāretabbo’’ti aṭṭhakathāsu vuttaṁ. Taṁ pana anto ca",
  "atk-vin01a2:468_22": "bahi ca paṭṭhāya majjhe ṭhapetvā katachidde taḷākassa ca mariyādabhedena sameti.",
  "atk-vin01a2:468_23": "Anto paṭṭhāya kate pana bāhirantena, bahi paṭṭhāya kate abbhantarantena kāretabboti",
  "atk-vin01a2:468_24": "idamettha yuttaṁ. Yo pana ‘‘vaṭṭitvā gacchissatī’’ti theyyacittena kumbhiyā ādhārakaṁ",
  "atk-vin01a2:468_25": "vā upatthambhanaleḍḍuke vā apaneti, vaṭṭitvā gatāya pārājikaṁ. Telākiraṇabhāvaṁ pana",
  "atk-vin01a2:468_26": "ñatvā rittakumbhiyā jajjarabhāve vā chiddesu vā katesu pacchā nikkhantatelappamāṇena",
  "atk-vin01a2:468_27": "bhaṇḍadeyyaṁ hoti. Aṭṭhakathāsau pana katthaci pārājikantipi likhitaṁ, taṁ pamādalikhitaṁ.",
  "atk-vin01a2:469_0": "Paripuṇṇāya kumbhiyā upari kathalaṁ vā pāsāṇaṁ vā ‘‘patitvā bhindissati, tato telaṁ",
  "atk-vin01a2:469_1": "paggharissatī’’ti theyyacittena dubbandhaṁ vā karoti, duṭṭhapitaṁ vā ṭhapeti, avassapatanakaṁ",
  "atk-vin01a2:469_2": "tathā karontassa katamatte pārājikaṁ. Rittakumbhiyā upari karoti, taṁ pacchā puṇṇakāle",
  "atk-vin01a2:469_3": "patitvā bhindati, bhaṇḍadeyyaṁ. Īdisesu hi ṭhānesu bhaṇḍassa natthikāle katapayogattā",
  "atk-vin01a2:469_4": "āditova pārājikaṁ na hoti. Bhaṇḍavināsadvārassa pana katattā bhaṇḍadeyyaṁ hoti. Āharāpentesu",
  "atk-vin01a2:469_5": "adadato sāmikānaṁ dhuranikkhepena pārājikaṁ.",
  "atk-vin01a2:470_0": "Theyyacittena mātikaṁ ujukaṁ karoti ‘‘vaṭṭitvā vā gamissati, velaṁ vā uttarāpessatī’’ti",
  "atk-vin01a2:470_1": "; vaṭṭitvā vā gacchatu, velaṁ vā uttaratu, ujukaraṇakāle pārājikaṁ. Īdisā hi payogā",
  "atk-vin01a2:470_2": "pubbapayogāvahāre saṅgahaṁ gacchanti. Sukkhamātikāya ujukatāya pacchā udake āgate",
  "atk-vin01a2:470_3": "vaṭṭitvā vā gacchatu, velaṁ vā uttaratu, bhaṇḍadeyyaṁ. Kasmā? Ṭhānā cāvanapayogassa",
  "atk-vin01a2:470_4": "abhāvā. Tassa lakkhaṇaṁ nāvaṭṭhe āvi bhavissati.",
  "atk-vin01a2:471_0": "Tattheva bhindati vātiādīsu aṭṭhakathāyaṁ tāva vuttaṁ – ‘‘bhindati vāti muggarena",
  "atk-vin01a2:471_1": "pothetvā bhindati. Chaḍḍeti vāti udakaṁ vā vālikaṁ vā ākiritvā uttarāpeti. Jhāpeti",
  "atk-vin01a2:471_2": "vāti dārūni āharitvā jhāpeti. Aparibhogaṁ vā karotīti akhāditabbaṁ vā apātabbaṁ vā",
  "atk-vin01a2:471_3": "karoti; uccāraṁ vā passāvaṁ vā visaṁ vā ucchiṭṭhaṁ vā kuṇapaṁ vā pātesi, āpatti dukkaṭassāti",
  "atk-vin01a2:471_4": "ṭhānācāvanassa natthitāya dukkaṭaṁ, buddhavisayo nāmeso. Kiñcāpi dukkaṭaṁ, āharāpente",
  "atk-vin01a2:471_5": "pana bhaṇḍadeyya’’nti. Tattha purimadvayaṁ na sameti. Tañhi kumbhijajjarakaraṇena",
  "atk-vin01a2:471_6": "ca mātikāujukaraṇena ca saddhiṁ ekalakkhaṇaṁ. Pacchimaṁ pana dvayaṁ ṭhānā acāventenāpi",
  "atk-vin01a2:471_7": "sakkā kātuṁ. Tasmā ettha evaṁ vinicchayaṁ vadanti – ‘‘aṭṭhakathāyaṁ kira ‘ṭhānā cāvanassa",
  "atk-vin01a2:471_8": "natthitāya dukkaṭa’nti idaṁ pacchimadvayaṁ sandhāya vuttaṁ. Ṭhānā cāvanaṁ akarontoyeva",
  "atk-vin01a2:471_9": "hi theyyacittena vā vināsetukāmatāya vā jhāpeyyapi, aparibhogampi kareyya. Purimadvaye",
  "atk-vin01a2:471_10": "pana vuttanayena bhindantassa vā chaḍḍentassa vā ṭhānā cāvanaṁ atthi, tasmā tathā",
  "atk-vin01a2:471_11": "karontassa vināsetukāmatāya bhaṇḍadeyyaṁ, theyyacittena pārājika’’nti. Pāḷiyaṁ ‘‘dukkaṭa’’nti",
  "atk-vin01a2:471_12": "vuttattā ayuttanti ce? Na; aññathā gahetabbatthato. Pāḷiyañhi theyyacittapakkhe ‘‘bhindati",
  "atk-vin01a2:471_13": "vāti udakena sambhindati, chaḍḍeti vāti tattha vamati vā passāvaṁ vā chaḍḍetī’’ti evameke vadanti.",
  "atk-vin01a2:472_0": "Ayaṁ panettha sāro – vinītavatthumhi tiṇajjhāpako viya ṭhānā acāvetukāmova kevalaṁ",
  "atk-vin01a2:472_1": "bhindati, bhinnattā pana telādīni nikkhamanti, yaṁ vā panettha patthinnaṁ, taṁ ekābaddhameva",
  "atk-vin01a2:472_2": "tiṭṭhati. Achaḍḍetukāmoyeva ca kevalaṁ tattha udakavālikādīni ākirati, ākiṇṇattā",
  "atk-vin01a2:472_3": "pana telaṁ chaḍḍīyati. Tasmā vohāravasena ‘‘bhindati vā chaḍḍeti vā’’ti vuccatīti.",
  "atk-vin01a2:472_4": "Evametesaṁ padānaṁ attho gahetabbo. Nāsetukāmatāpakkhe pana itarathāpi yujjati. Evañhi",
  "atk-vin01a2:472_5": "kathiyamāne pāḷi ca aṭṭhakathā ca pubbāparena saṁsanditvā kathitā honti. Ettāvatāpi",
  "atk-vin01a2:472_6": "ca santosaṁ akatvā ācariye payirupāsitvā vinicchayo veditabboti.",
  "atk-vin01a2:473": "Bhūmaṭṭhakathā niṭṭhitā.",
  "atk-vin01a2:474": "Thalaṭṭhakathā",
  "atk-vin01a2:475_0": "95. Thalaṭṭhe thale nikkhittanti bhūmitale vā pāsāṇatalapabbatatalādīsu vā yattha",
  "atk-vin01a2:475_1": "katthaci paṭicchanne vā appaṭicchanne vā ṭhapitaṁ thalaṭṭhanti veditabbaṁ. Taṁ sace",
  "atk-vin01a2:475_2": "rāsikataṁ hoti, antokumbhiyaṁ bhājanagatakaraṇamuṭṭhicchedanavinicchayena vinicchinitabbaṁ.",
  "atk-vin01a2:475_3": "Sace ekābaddhaṁ silesaniyyāsādi pakkamadhuphāṇitavinicchayena vinicchinitabbaṁ. Sace",
  "atk-vin01a2:475_4": "garukaṁ hoti bhārabaddhaṁ lohapiṇḍi-guḷapiṇḍi-telamadhughaṭādi vā, kumbhiyaṁ ṭhānācāvanavinicchayena",
  "atk-vin01a2:475_5": "vinicchinitabbaṁ. Saṅkhalikabaddhassa ca ṭhānabhedo sallakkhetabbo. Pattharitvā ṭhapitaṁ",
  "atk-vin01a2:475_6": "pana pāvārattharaṇasāṭakādiṁ ujukaṁ gahetvā ākaḍḍhati, pārimante orimantena phuṭṭhokāsaṁ",
  "atk-vin01a2:475_7": "atikkante pārājikaṁ. Evaṁ sabbadisāsu sallakkhetabbaṁ. Veṭhetvā uddharati, kesaggamattaṁ",
  "atk-vin01a2:475_8": "ākāsagataṁ karontassa pārājikaṁ. Sesaṁ vuttanayamevāti.",
  "atk-vin01a2:476": "Thalaṭṭhakathā niṭṭhitā.",
  "atk-vin01a2:477": "Ākāsaṭṭhakathā",
  "atk-vin01a2:478_0": "96. Ākāsaṭṭhe morassa chahi ākārehi ṭhānaparicchedo veditabbo – purato mukhatuṇḍakena,",
  "atk-vin01a2:478_1": "pacchato kalāpaggena, ubhayapassesu pakkhapariyantehi, adho pādanakhasikhāya, uddhaṁ",
  "atk-vin01a2:478_2": "sikhaggenāti. Bhikkhu ‘‘sassāmikaṁ ākāsaṭṭhaṁ moraṁ gahessāmī’’ti purato vā tiṭṭhati,",
  "atk-vin01a2:478_3": "hatthaṁ vā pasāreti, moro ākāseyeva pakkhe cāreti, vātaṁ gāhāpetvā gamanaṁ upacchinditvā",
  "atk-vin01a2:478_4": "tiṭṭhati. Tassa bhikkhuno dukkaṭaṁ. Taṁ aphandento hatthena āmasati, dukkaṭameva.",
  "atk-vin01a2:478_5": "Ṭhānā acāvento phandāpeti, thullaccayaṁ. Hatthena pana gahetvā vā aggahetvā vā mukhatuṇḍakena",
  "atk-vin01a2:478_6": "phuṭṭhokāsaṁ kalāpaggaṁ, kalāpaggena vā phuṭṭhokāsaṁ mukhatuṇḍakaṁ atikkāmeti, pārājikaṁ.",
  "atk-vin01a2:478_7": "Tathā vāmapakkhapariyantena phuṭṭhokāsaṁ dakkhiṇapakkhapariyantaṁ, dakkhiṇapakkhapariyantena",
  "atk-vin01a2:478_8": "vā phuṭṭhokāsaṁ vāmapakkhapariyantaṁ atikkāmeti, pārājikaṁ. Tathā pādanakhasikhāya",
  "atk-vin01a2:478_9": "phuṭṭhokāsaṁ sikhaggaṁ, sikhaggena vā phuṭṭhokāsaṁ pādanakhasikhaṁ atikkāmeti, pārājikaṁ.",
  "atk-vin01a2:479_0": "Ākāsena gacchanto moro sīsādīsu yasmiṁ aṅge nilīyati, taṁ tassa ṭhānaṁ. Tasmā taṁ",
  "atk-vin01a2:479_1": "hatthe nilīnaṁ ito cito ca karontopi phandāpetiyeva, yadi pana itarena hatthena gahetvā",
  "atk-vin01a2:479_2": "ṭhānā cāveti, pārājikaṁ . Itaraṁ hatthaṁ upaneti, moro sayameva uḍḍetvā tattha nilīyati,",
  "atk-vin01a2:479_3": "anāpatti . Aṅge nilīnabhāvaṁ ñatvā theyyacittena ekaṁ padavāraṁ gacchati, thullaccayaṁ. Dutiye pārājikaṁ.",
  "atk-vin01a2:480_0": "Bhūmiyaṁ ṭhitamoro dvinnaṁ vā pādānaṁ kalāpassa ca vasena tīṇi ṭhānāni labhati. Taṁ",
  "atk-vin01a2:480_1": "ukkhipantassa yāva ekampi ṭhānaṁ pathaviṁ phusati, tāva thullaccayaṁ. Kesaggamattampi",
  "atk-vin01a2:480_2": "pathaviyā mocitamatte pārājikaṁ. Pañjare ṭhitaṁ saha pañjarena uddharati, pārājikaṁ.",
  "atk-vin01a2:480_3": "Yadi pana pādaṁ na agghati, sabbattha agghavasena kātabbaṁ. Antovatthumhi carantaṁ",
  "atk-vin01a2:480_4": "moraṁ theyyacittena padasā bahivatthuṁ nīharanto dvāraparicchedaṁ atikkāmeti, pārājikaṁ.",
  "atk-vin01a2:480_5": "Vaje ṭhitabalībaddassa hi vajo viya antovatthu tassa ṭhānaṁ. Hatthena pana gahetvā",
  "atk-vin01a2:480_6": "antovatthusmimpi ākāsagataṁ karontassa pārājikameva. Antogāme carantampi gāmaparikkhepaṁ",
  "atk-vin01a2:480_7": "atikkāmentassa pārājikaṁ . Sayameva nikkhamitvā gāmūpacāre vā vatthūpacāre vā carantaṁ",
  "atk-vin01a2:480_8": "pana theyyacitto kaṭṭhena vā kathalāya vā utrāsetvā aṭavimukhaṁ karoti, moro uḍḍetvā",
  "atk-vin01a2:480_9": "antogāme vā antovatthumhi vā chadanapiṭṭhe vā nilīyati, rakkhati. Sace pana aṭavimukhe",
  "atk-vin01a2:480_10": "uḍḍeti vā gacchati vā ‘‘aṭaviṁ pavesetvā gahessāmī’’ti parikappe asati pathavito",
  "atk-vin01a2:480_11": "kesaggamattampi uḍḍitamatte vā dutiyapadavāre vā pārājikaṁ. Kasmā? Yasmā gāmato nikkhantassa",
  "atk-vin01a2:480_12": "ṭhitaṭṭhānameva ṭhānaṁ hoti. Kapiñjarādīsupi ayameva vinicchayo.",
  "atk-vin01a2:481_0": "Sāṭakaṁ vāti vātavegukkhittaṁ pathavitale pattharitvā ṭhapitamiva ākāsena gacchantaṁ",
  "atk-vin01a2:481_1": "khalibaddhaṁ sāṭakaṁ abhimukhāgataṁ hatthena ekasmiṁ ante gaṇhāti, ito cito ca ṭhānaṁ",
  "atk-vin01a2:481_2": "avikopentoyeva gamanupacchede dukkaṭaṁ. Ṭhānācāvanaṁ akaronto cāleti, phandāpane",
  "atk-vin01a2:481_3": "thullaccayaṁ. Ṭhānā cāveti, pārājikaṁ. Ṭhānaparicchedo cassa morasseva chahi ākārehi veditabbo.",
  "atk-vin01a2:482_0": "Abaddhasāṭako pana ekasmiṁ ante gahitamatteva dutiyenantena patitvā bhūmiyaṁ patiṭṭhāti,",
  "atk-vin01a2:482_1": "tassa dve ṭhānāni honti – hattho ceva bhūmi ca. Taṁ yathāgahitameva paṭhamaṁ gahitokāsappadesato",
  "atk-vin01a2:482_2": "cāleti, thullaccayaṁ. Pacchā bhūmito dutiyahatthena vā pādena vā ukkhipati, pārājikaṁ.",
  "atk-vin01a2:482_3": "Paṭhamaṁ vā bhūmito uddharati, thullaccayaṁ. Pacchā gahitokāsappadesato cāveti, pārājikaṁ.",
  "atk-vin01a2:482_4": "Gahaṇaṁ vā amuñcanto ujukameva hatthaṁ onāmetvā bhūmigataṁ katvā teneva hatthena",
  "atk-vin01a2:482_5": "ukkhipati, pārājikaṁ. Veṭhanepi ayameva vinicchayo.",
  "atk-vin01a2:483_0": "Hiraññaṁvā suvaṇṇaṁ vā chijjamānanti manussānaṁ alaṅkarontānaṁ gīveyyakādipiḷandhanaṁ",
  "atk-vin01a2:483_1": "vā suvaṇṇasalākaṁ chindantānaṁ suvaṇṇakārānaṁ suvaṇṇakhaṇḍaṁ vā chijjamānaṁ patati,",
  "atk-vin01a2:483_2": "tañce bhikkhu ākāsena āgacchantaṁ theyyacitto hatthena gaṇhāti, gahaṇameva ṭhānaṁ.",
  "atk-vin01a2:483_3": "Gahitappadesato hatthaṁ apaneti, pārājikaṁ. Cīvare patitaṁ hatthena ukkhipati, pārājikaṁ.",
  "atk-vin01a2:483_4": "Anuddharitvāva yāti, dutiye padavāre pārājikaṁ. Patte patitepi eseva nayo. Sīse vā",
  "atk-vin01a2:483_5": "mukhe vā pāde vā patiṭṭhitaṁ hatthena gaṇhāti, pārājikaṁ. Aggahetvāva yāti, dutiye",
  "atk-vin01a2:483_6": "padavāre pārājikaṁ. Yattha katthaci patati, tassa patitokāsova ṭhānaṁ, na sabbaṁ",
  "atk-vin01a2:483_7": "aṅgapaccaṅgaṁ pattacīvaraṁ vāti.",
  "atk-vin01a2:484": "Ākāsaṭṭhakathā niṭṭhitā.",
  "atk-vin01a2:485": "Vehāsaṭṭhakathā",
  "atk-vin01a2:486_0": "97. Vehāsaṭṭhe mañcapīṭhādīsu ṭhapitaṁ bhaṇḍaṁ āmāsaṁ vā hotu anāmāsaṁ vā, theyyacittena",
  "atk-vin01a2:486_1": "āmasantassa dukkaṭaṁ. Mañcapīṭhesu ṭhapitabhaṇḍesu panettha thalaṭṭhe vuttanayena",
  "atk-vin01a2:486_2": "vinicchayo veditabbo. Ayaṁ pana viseso – sace khaliyā baddhasāṭako mañce vā pīṭhe",
  "atk-vin01a2:486_3": "vā patthaṭo majjhena mañcatalaṁ na phusati, mañcapādeva phusati, tesaṁ vasena ṭhānaṁ",
  "atk-vin01a2:486_4": "veditabbaṁ. Pādānaṁ upari phuṭṭhokāsameva hi atikkamitamattena tattha pārājikaṁ hoti.",
  "atk-vin01a2:486_5": "Saha mañcapīṭhehi harantassa pana mañcapīṭhapādānaṁ patiṭṭhitokāsavasena ṭhānaṁ veditabbaṁ.",
  "atk-vin01a2:487_0": "Cīvaravaṁse vāti cīvaraṭhapanatthāya bandhitvā ṭhapite vaṁse vā kaṭṭhadaṇḍake vā.",
  "atk-vin01a2:487_1": "Tattha saṁharitvā pārato antaṁ orato bhogaṁ katvā ṭhapitacīvarassa patiṭṭhitokāsena",
  "atk-vin01a2:487_2": "phuṭṭhokāsova ṭhānaṁ, na sabbo cīvaravaṁso. Tasmā theyyacittena taṁ bhoge gahetvā",
  "atk-vin01a2:487_3": "ākaḍḍhantassa pārato vaṁse patiṭṭhitokāsaṁ orato cīvarena vaṁsassa phuṭṭhappadesaṁ",
  "atk-vin01a2:487_4": "atikkāmentassa ekadvaṅgulamattākaḍḍhaneneva pārājikaṁ. Ante gahetvā ākaḍḍhantassāpi",
  "atk-vin01a2:487_5": "eseva nayo. Tattheva pana cīvaravaṁse vāmato vā dakkhiṇato vā sārentassa vāmantena",
  "atk-vin01a2:487_6": "dakkhiṇantaṭṭhānaṁ dakkhiṇantena vā vāmantaṭṭhānaṁ atikkantamatte dasadvādasaṅgulamattasāraṇeneva",
  "atk-vin01a2:487_7": "pārājikaṁ. Uddhaṁ ukkhipantassa kesaggamattukkhipanena pārājikaṁ. Cīvaravaṁsaṁ phusantaṁ",
  "atk-vin01a2:487_8": "vā aphusantaṁ vā rajjukena bandhitvā ṭhapitacīvaraṁ mocentassa thullaccayaṁ, mutte",
  "atk-vin01a2:487_9": "pārājikaṁ. Muttamattameva hi taṁ ‘‘ṭhānā cuta’’nti saṅkhyaṁ gacchati. Vaṁse veṭhetvā",
  "atk-vin01a2:487_10": "ṭhapitaṁ nibbeṭhentassa thullaccayaṁ, nibbeṭhitamatte pārājikaṁ. Valayaṁ katvā ṭhapite",
  "atk-vin01a2:487_11": "valayaṁ chindati vā moceti vā ekaṁ vā vaṁsakoṭiṁ mocetvā nīharati, thullaccayaṁ .",
  "atk-vin01a2:487_12": "Chinnamatte muttamatte nīhaṭamatte ca pārājikaṁ. Tathā akatvāva cīvaravaṁse ito cito",
  "atk-vin01a2:487_13": "ca sāreti, rakkhati tāva. Valayassa hi sabbopi cīvaravaṁso ṭhānaṁ. Kasmā? Tattha",
  "atk-vin01a2:487_14": "saṁsaraṇadhammatāya. Yadā pana naṁ hatthena gahetvā ākāsagataṁ karoti, pārājikaṁ.",
  "atk-vin01a2:487_15": "Pasāretvā ṭhapitassa patiṭṭhitokāsena phuṭṭhokāsova ṭhānaṁ. Tattha saṁharitvā ṭhapite",
  "atk-vin01a2:487_16": "vuttanayena vinicchayo veditabbo. Yaṁ pana ekenantena bhūmiṁ phusitvā ṭhitaṁ hoti,",
  "atk-vin01a2:487_17": "tassa cīvaravaṁse ca bhūmiyañca patiṭṭhitokāsavasena dve ṭhānāni. Tattha bhūmiyaṁ",
  "atk-vin01a2:487_18": "ekenantena patiṭṭhite abaddhasāṭake vuttanayeneva vinicchayo veditabbo. Cīvararajjuyāpi ayameva vinicchayo.",
  "atk-vin01a2:488_0": "Aṅkusake laggetvā ṭhapitabhaṇḍaṁ pana bhesajjaghaṭo vā bhesajjatthavikā vā sace bhittiṁ",
  "atk-vin01a2:488_1": "vā bhūmiṁ vā aphusitvā ṭhapitaṁ lagganakaṁ ghaṁsantassa nīharato aṅkusakoṭito nikkhantamatte",
  "atk-vin01a2:488_2": "pārājikaṁ. Lagganakaṁ baddhaṁ hoti, bundena ukkhipitvā ākāsagataṁ karontassa aṅkusakoṭito",
  "atk-vin01a2:488_3": "anikkhantepi pārājikaṁ. Bhittinissitaṁ hoti, paṭhamaṁ aṅkusakoṭito nīharati, thullaccayaṁ.",
  "atk-vin01a2:488_4": "Pacchā bhittiṁ moceti, pārājikaṁ. Paṭhamaṁ bhittiṁ mocetvā pacchā aṅkusato nīharantassāpi",
  "atk-vin01a2:488_5": "eseva nayo. Sace pana bhāriyaṁ bhaṇḍaṁ nīharituṁ asakkonto sayaṁ bhittinissitaṁ katvā",
  "atk-vin01a2:488_6": "aṅkusato nīharati, puna bhittiṁ amocetvāpi aṅkusato nīhaṭamatteyeva pārājikaṁ. Attanā",
  "atk-vin01a2:488_7": "kataṭṭhānañhi ṭhānaṁ na hoti. Bhūmiṁ phusitvā ṭhitassa pana dve eva ṭhānāni. Tattha",
  "atk-vin01a2:488_8": "vuttoyeva vinicchayo . Yaṁ pana sikkāya pakkhipitvā laggitaṁ hoti, taṁ sikkāto nīharantassāpi",
  "atk-vin01a2:488_9": "saha sikkāya aṅkusato nīharantassāpi pārājikaṁ. Bhittibhūmisannissitavasena cettha",
  "atk-vin01a2:488_10": "ṭhānabhedopi veditabbo.",
  "atk-vin01a2:489_0": "Bhittikhīloti ujukaṁ katvā bhittiyaṁ ākoṭito vā tatthajātako eva vā; nāgadanto pana",
  "atk-vin01a2:489_1": "vaṅko ākoṭito eva. Tesu laggetvā ṭhapitaṁ aṅkusake vuttanayeneva vinicchinitabbaṁ.",
  "atk-vin01a2:489_2": "Dvīsu tīsu pana paṭipāṭiyā ṭhitesu āropetvā ṭhapitaṁ kuntaṁ vā bhindivālaṁ vā agge",
  "atk-vin01a2:489_3": "vā bunde vā gahetvā ākaḍḍhati, ekamekassa phuṭṭhokāsamatte atikkante pārājikaṁ. Phuṭṭhokāsamattameva",
  "atk-vin01a2:489_4": "hi tesaṁ ṭhānaṁ hoti, na sabbe khīlā vā nāgadantā vā. Bhittiabhimukho ṭhatvā majjhe",
  "atk-vin01a2:489_5": "gahetvā ākaḍḍhati, orimantena phuṭṭhokāsaṁ pārimantena atikkantamatte pārājikaṁ.",
  "atk-vin01a2:489_6": "Parato pellentassāpi eseva nayo. Hatthena gahetvā ujukaṁ ukkhipanto kesaggamattampi",
  "atk-vin01a2:489_7": "ākāsagataṁ karoti, pārājikaṁ. Bhittiṁ nissāya ṭhapitaṁ bhittiṁ ghaṁsanto ākaḍḍhati,",
  "atk-vin01a2:489_8": "aggena phuṭṭhokāsaṁ bundaṁ, bundena vā phuṭṭhokāsaṁ aggaṁ atikkāmentassa pārājikaṁ",
  "atk-vin01a2:489_9": ". Bhittiabhimukho ṭhatvā ākaḍḍhanto ekenantena phuṭṭhokāsaṁ aparantaṁ atikkāmeti,",
  "atk-vin01a2:489_10": "pārājikaṁ. Ujukaṁ ukkhipanto kesaggamattaṁ ākāsagataṁ karoti, pārājikaṁ.",
  "atk-vin01a2:490_0": "Rukkhe vā laggitanti tālarukkhādīsu āropetvā laggite aṅkusakādīsu vuttanayena vinicchayo",
  "atk-vin01a2:490_1": "veditabbo. Tatthajātakaṁ pana tālapiṇḍiṁ cālentassa thullaccayaṁ. Yasmiṁ phale pārājikavatthu",
  "atk-vin01a2:490_2": "pūrati, tasmiṁ bandhanā muttamatte pārājikaṁ. Piṇḍiṁ chindati, pārājikaṁ. Aggena",
  "atk-vin01a2:490_3": "paṇṇantaraṁ āropetvā ṭhapitā dve ṭhānāni labhati – ṭhapitaṭṭhānañca vaṇṭaṭṭhānañca;",
  "atk-vin01a2:490_4": "tattha vuttanayena vinicchayo veditabbo. Yo pana ‘‘chinnamattā patamānā saddaṁ kareyyā’’ti",
  "atk-vin01a2:490_5": "bhayena sayaṁ aggena paṇṇantaraṁ āropetvā chindati, chinnamatte pārājikaṁ . Attanā",
  "atk-vin01a2:490_6": "kataṭṭhānañhi ṭhānaṁ na hoti. Etena upāyena sabbarukkhānaṁ pupphaphalesu vinicchayo veditabbo.",
  "atk-vin01a2:491_0": "Pattādhārakepīti ettha rukkhādhārako vā hotu valayādhārako vā daṇḍādhārako vā yaṁkiñci",
  "atk-vin01a2:491_1": "pattaṭṭhapanakaṁ pacchikāpi hotu pattādhārako tveva saṅkhyaṁ gacchati. Tattha ṭhapitapattassa",
  "atk-vin01a2:491_2": "pattena phuṭṭhokāso eva ṭhānaṁ. Tattha rukkhādhārake pañcahākārehi ṭhānaparicchedo",
  "atk-vin01a2:491_3": "hoti. Tattha ṭhitaṁ pattaṁ mukhavaṭṭiyaṁ gahetvā catūsu disāsu yato kutoci kaḍḍhanto",
  "atk-vin01a2:491_4": "ekenantena phuṭṭhokāsaṁ aparantaṁ atikkāmeti, pārājikaṁ. Uddhaṁ kesaggamattaṁ ukkhipato",
  "atk-vin01a2:491_5": "pārājikaṁ. Sahādhārakena harantassāpi eseva nayoti.",
  "atk-vin01a2:492": "Vehāsaṭṭhakathā niṭṭhitā.",
  "atk-vin01a2:493": "Udakaṭṭhakathā",
  "atk-vin01a2:494_0": "98. Udakaṭṭhe – udake nikkhittaṁ hotīti rājabhayādibhītehi udakena avinassanadhammesu",
  "atk-vin01a2:494_1": "tambalohabhājanādīsu suppaṭicchannaṁ katvā pokkharaṇīādīsu asandanake udake nikkhittaṁ.",
  "atk-vin01a2:494_2": "Tassa patiṭṭhitokāsoyeva ṭhānaṁ, na sabbaṁ udakaṁ. Gacchati vā āpatti dukkaṭassāti",
  "atk-vin01a2:494_3": "agambhīre udake padasā gacchantassa padavāre padavāre dukkaṭaṁ. Gambhīre hatthehi",
  "atk-vin01a2:494_4": "vā pādehi vā payogaṁ karontassa hatthavārehi vā padavārehi vā payoge payoge dukkaṭaṁ.",
  "atk-vin01a2:494_5": "Eseva nayo kumbhigahaṇatthaṁ nimujjanummujjanesu. Sace pana antarā kiñci udakasappaṁ",
  "atk-vin01a2:494_6": "vā vāḷamacchaṁ vā disvā bhīto palāyati, anāpatti. Āmasanādīsu bhūmigatāya kumbhiyā",
  "atk-vin01a2:494_7": "vuttanayeneva vinicchayo veditabbo . Ayaṁ pana viseso – tattha bhūmiṁ khaṇitvā kaḍḍhati,",
  "atk-vin01a2:494_8": "idha kaddame osāreti. Evaṁ chahākārehi ṭhānaparicchedo hoti.",
  "atk-vin01a2:495_0": "Uppalādīsu yasmiṁ pupphe vatthuṁ pūreti, tasmiṁ chinnamatte pārājikaṁ. Uppalajātikānañcettha",
  "atk-vin01a2:495_1": "yāva ekasmimpi passe vāko na chijjati, tāva rakkhati. Padumajātikānaṁ pana daṇḍe",
  "atk-vin01a2:495_2": "chinne abbhantare suttaṁ acchinnampi na rakkhati. Sāmikehi chinditvā ṭhapitāni uppalādīni",
  "atk-vin01a2:495_3": "honti, yaṁ vatthuṁ pūreti, tasmiṁ uddhaṭe pārājikaṁ. Hatthakabaddhāni honti, yasmiṁ",
  "atk-vin01a2:495_4": "hatthake vatthu pūrati, tasmiṁ uddhaṭe pārājikaṁ. Bhārabaddhāni honti, taṁ bhāraṁ",
  "atk-vin01a2:495_5": "channaṁ ākārānaṁ yena kenaci ākārena ṭhānā cāventassa bhūmaṭṭhakumbhiyaṁ vuttanayena",
  "atk-vin01a2:495_6": "pārājikaṁ. Dīghanāḷāni uppalādīni honti, pupphesu vā nāḷesu vā veṇiṁ katvā udakapiṭṭhe",
  "atk-vin01a2:495_7": "rajjukesu tiṇāni santharitvā ṭhapenti vā bandhanti vā, tesaṁ dīghato pupphaggena",
  "atk-vin01a2:495_8": "ca nāḷantena ca tiriyaṁ pariyantehi heṭṭhā patiṭṭhitokāsena uddhaṁ upari ṭhitassa",
  "atk-vin01a2:495_9": "piṭṭhiyāti chahākārehi ṭhānā cāvanaparicchedo veditabbo.",
  "atk-vin01a2:496_0": "Yopi udakapiṭṭhiyaṁ ṭhapitapupphakalāpaṁ udakaṁ cāletvā vīciṁ uṭṭhāpetvā kesaggamattampi",
  "atk-vin01a2:496_1": "yathāṭhitaṭṭhānato cāveti, pārājikaṁ. Atha pana parikappeti ‘‘ettha gataṁ gahessāmī’’ti,",
  "atk-vin01a2:496_2": "rakkhati tāva; gataṭṭhāne pana uddharato pārājikaṁ. Udakato accuggatassa pupphassa",
  "atk-vin01a2:496_3": "sakalamudakaṁ ṭhānaṁ, taṁ uppāṭetvā ujukaṁ uddharantassa nāḷante kesaggamattaṁ udakato",
  "atk-vin01a2:496_4": "atikkante pārājikaṁ. Pupphe gahetvā apanāmetvā ākaḍḍhanto uppāṭeti, na udakaṁ ṭhānaṁ,",
  "atk-vin01a2:496_5": "uppāṭitamatte pārājikaṁ. Kalāpabaddhāni pupphāni udakaṭṭhāne vā rukkhe vā gacche",
  "atk-vin01a2:496_6": "vā bandhitvā ṭhapenti, bandhanaṁ amocetvā ito cito ca karontassa thullaccayaṁ, bandhane",
  "atk-vin01a2:496_7": "muttamatte pārājikaṁ. Paṭhamaṁ bandhanaṁ mocetvā pacchā harati, ettha chahākārehi",
  "atk-vin01a2:496_8": "ṭhānaparicchedoti idaṁ ubhayaṁ mahāpaccariyādīsu vuttaṁ. Paduminiyaṁ pupphāni saha",
  "atk-vin01a2:496_9": "paduminiṁyā gaṇhitukāmassa pupphanāḷehi ca pattanāḷehi ca phuṭṭhaudakavasena uddhañceva",
  "atk-vin01a2:496_10": "tiriyañca ṭhānaparicchedo veditabbo. Taṁ panassa paduminiṁ anuppāṭetvā pupphāni vā",
  "atk-vin01a2:496_11": "pattāni vā attano abhimukhaṁ ākaḍḍhantassa thullaccayaṁ. Uppāṭitamatte pārājikaṁ.",
  "atk-vin01a2:497_0": "Pupphapattanāḷe ṭhānato acāvetvāpi paṭhamaṁ paduminiṁ uppāṭentassa thullaccayaṁ.",
  "atk-vin01a2:497_1": "Pacchā pupphapattanāḷesu ṭhānā cāvitesu pārājikaṁ. Uppāṭitāya paduminiyā pupphaṁ",
  "atk-vin01a2:497_2": "gaṇhanto pana bhaṇḍaṁ agghāpetvā kāretabbo. Bahi ṭhapite rāsikatakalāpabaddhabhārabaddhapupphepi",
  "atk-vin01a2:497_3": "eseva nayo. Bhisaṁ vā muḷālaṁ vā yena vatthu pūrati, taṁ uppāṭentassa pārājikaṁ.",
  "atk-vin01a2:497_4": "Kaddame phuṭṭhokāsavasena cettha ṭhānaṁ paricchinditabbaṁ. Tāni uppāṭentassa sukhumampi",
  "atk-vin01a2:497_5": "mūlaṁ acchinnaṁ hoti, rakkhati tāva. Bhisapabbe jātaṁ pattaṁ vā pupphaṁ vā hoti,",
  "atk-vin01a2:497_6": "tampi rakkhatīti mahāaṭṭhakathāyameva vuttaṁ. Bhisagaṇṭhimhi pana kaṇṭako hoti yobbanappattānaṁ",
  "atk-vin01a2:497_7": "mukhapiḷakā viya, ayaṁ adīghattā na rakkhati. Sesaṁ uppalādīsu vuttanayameva.",
  "atk-vin01a2:498_0": "Macchakacchapānaṁ sassāmikānaṁ vāpiādīsu sakalamudakaṁ ṭhānaṁ. Tasmā yo paṭijagganaṭṭhāne",
  "atk-vin01a2:498_1": "sassāmikaṁ macchaṁ baḷisena vā jālena vā kumanena vā hatthena vā gaṇhāti, tassa yena",
  "atk-vin01a2:498_2": "macchena vatthu pūrati, tasmiṁ kesaggamattampi udakato uddhaṭamatte pārājikaṁ. Koci",
  "atk-vin01a2:498_3": "maccho gayhamāno ito cito ca dhāvati, ākāsaṁ vā uppatati, tīre vā patati, ākāse vā",
  "atk-vin01a2:498_4": "ṭhitaṁ tīre vā patitaṁ gaṇhatopi pārājikameva. Kacchapampi bahi gocaratthaṁ gataṁ",
  "atk-vin01a2:498_5": "gaṇhato eseva nayo. Udakaṭṭhaṁ pana udakā mocayato pārājikaṁ.",
  "atk-vin01a2:499_0": "Tesu tesu pana janapadesu sabbasādhāraṇassa mahātaḷākassa niddhamanatumbaṁ nissāya",
  "atk-vin01a2:499_1": "sabbasādhāraṇameva kunnadīsadisaṁ udakavāhakaṁ khaṇanti. Tato khuddakamātikāyo nīharitvā",
  "atk-vin01a2:499_2": "mātikākoṭiyaṁ attano attano vaḷañjanatthāya āvāṭe khaṇanti. Tesaṁ pana yadā udakena",
  "atk-vin01a2:499_3": "attho hoti, tadā āvāṭe khuddakamātikāyo udakavāhakañca sodhetvā niddhamanatumbaṁ",
  "atk-vin01a2:499_4": "ugghāṭenti. Tato udakena saddhiṁ macchā nikkhamitvā anupubbena āvāṭe patvā vasanti.",
  "atk-vin01a2:499_5": "Tattha taḷāke ca udakavāhakesu ca macche gaṇhante na vārenti. Khuddakāsu pana attano",
  "atk-vin01a2:499_6": "attano mātikāsu udakaāvāṭesu ca paviṭṭhamacche gaṇhituṁ na denti, vārenti; tattha",
  "atk-vin01a2:499_7": "yo taḷāke vā niddhamanatumbe vā udakavāhake vā macche gaṇhāti, avahārena so na kāretabbo.",
  "atk-vin01a2:499_8": "Khuddakamātikāsu pana āvāṭesu vā paviṭṭhaṁ gaṇhanto gahitassa agghavasena kāretabbo.",
  "atk-vin01a2:499_9": "Sace tato gayhamāno maccho ākāse vā uppatati, tīre vā patati, taṁ ākāsaṭṭhaṁ vā tīraṭṭhaṁ",
  "atk-vin01a2:499_10": "vā udakavinimuttaṁ gaṇhato avahāro natthi. Kasmā? Yasmā attano pariggahaṭṭhāne ṭhitasseva",
  "atk-vin01a2:499_11": "te sāmikā. Evarūpā hi tattha katikā. Kacchapepi eseva nayo.",
  "atk-vin01a2:500_0": "Sace pana maccho gayhamāno āvāṭato khuddakamātikaṁ āruhati, tattha naṁ gaṇhatopi",
  "atk-vin01a2:500_1": "avahāroyeva. Khuddakamātikāto pana udakavāhakaṁ, tato ca taḷākaṁ ārūḷhaṁ gaṇhato",
  "atk-vin01a2:500_2": "avahāro natthi. Yo āvāṭato bhattasitthehi palobhetvā mātikaṁ āropetvā gaṇhāti, avahārova.",
  "atk-vin01a2:500_3": "Tato pana palobhetvā udakavāhakaṁ āropetvā gaṇhantassa avahāro natthi. Keci pana",
  "atk-vin01a2:500_4": "kutocideva sabbasādhāraṇaṭṭhānato macche ānetvā pacchimavatthubhāge udakāvāṭe khipitvā",
  "atk-vin01a2:500_5": "posetvā divase divase dve tīṇi uttaribhaṅgatthāya mārenti. Evarūpaṁ macchaṁ udake",
  "atk-vin01a2:500_6": "vā ākāse vā tīre vā yattha katthaci ṭhitaṁ gaṇhato avahāro eva. Kacchapepi eseva nayo.",
  "atk-vin01a2:501_0": "Nidāghakāle pana nadiyā sote pacchinne katthaci ninnaṭṭhāne udakaṁ tiṭṭhati, tattha",
  "atk-vin01a2:501_1": "manussā macchānaṁ vināsāya madanaphalavasādīni pakkhipitvā gacchanti, macchā tāni",
  "atk-vin01a2:501_2": "khādantā maritvā uttānā udake plavantā tiṭṭhanti. Yo tattha gantvā ‘‘yāva sāmikā",
  "atk-vin01a2:501_3": "nāgacchanti, tāvime macche gaṇhissāmī’’ti gaṇhāti, agghavasena kāretabbo. Paṁsukūlasaññāya",
  "atk-vin01a2:501_4": "gaṇhato avahāro natthi, āharāpente pana bhaṇḍadeyyaṁ. Macchavisaṁ pakkhipitvā gatamanussā",
  "atk-vin01a2:501_5": "bhājanāni āharitvā pūretvā gacchanti, yāva ‘‘punapi āgacchissāmā’’ti sālayā honti,",
  "atk-vin01a2:501_6": "tāva te sassāmikamacchāva. Yadā pana te ‘‘alaṁ amhāka’’nti nirālayā pakkamanti, tato",
  "atk-vin01a2:501_7": "paṭṭhāya theyyacittena gaṇhantassa dukkaṭaṁ. Paṁsukūlasaññissa anāpatti. Yathā ca",
  "atk-vin01a2:501_8": "macchakacchapesu, evaṁ sabbāyapi odakajātiyā vinicchayo veditabboti.",
  "atk-vin01a2:502": "Udakaṭṭhakathā niṭṭhitā.",
  "atk-vin01a2:503": "Nāvaṭṭhakathā",
  "atk-vin01a2:504_0": "99. Nāvaṭṭhe – paṭhamaṁ tāva nāvaṁ dassento ‘‘nāvā nāma yāya taratī’’ti āha. Tasmā",
  "atk-vin01a2:504_1": "idha antamaso rajanadoṇikāpi veṇukalāpakopi ‘‘nāvā’’tveva veditabbo. Sīmāsammannane",
  "atk-vin01a2:504_2": "pana dhuvanāvā anto khaṇitvā vā phalakehi bandhitvā vā katā sabbantimena paricchedena",
  "atk-vin01a2:504_3": "tiṇṇaṁ vāhanikā eva vaṭṭati. Idha pana ekassapi vāhanikā ‘‘nāvā’’ tveva vuccati.",
  "atk-vin01a2:504_4": "Nāvāya nikkhittanti yaṁkiñci indriyabaddhaṁ vā anindriyabaddhaṁ vā; tassa avahāralakkhaṇaṁ",
  "atk-vin01a2:504_5": "thalaṭṭhe vuttanayeneva veditabbaṁ. Nāvaṁ avaharissāmītiādimhi ca dutiyapariyesanagamanaāmasanaphandāpanāni",
  "atk-vin01a2:504_6": "vuttanayāneva. Bandhanaṁ mocetīti ettha pana yā bandhane muttamatte ṭhānā na cavati,",
  "atk-vin01a2:504_7": "tassā bandhanaṁ yāva na muttaṁ hoti, tāva dukkaṭaṁ. Mutte pana thullaccayampi pārājikampi",
  "atk-vin01a2:504_8": "hoti, taṁ parato āvi bhavissati. Sesaṁ vuttanayameva. Ayaṁ tāva pāḷivaṇṇanā.",
  "atk-vin01a2:505_0": "Ayaṁ panettha pāḷimuttakavinicchayo – caṇḍasote bandhitvā ṭhapitanāvāya ekaṁ ṭhānaṁ",
  "atk-vin01a2:505_1": "bandhanameva , tasmiṁ muttamatte pārājikaṁ. Tattha yutti pubbe vuttā eva. Vippanaṭṭhā",
  "atk-vin01a2:505_2": "nāvā pana yaṁ yaṁ udakappadesaṁ pharitvā ṭhitā hoti, svāssā ṭhānaṁ. Tasmā taṁ uddhaṁ",
  "atk-vin01a2:505_3": "vā uccārentassa, adho vā opilāpentassa, catūsu vā disāsu phuṭṭhokāsaṁ atikkāmentassa",
  "atk-vin01a2:505_4": "atikkantamatte pārājikaṁ. Niccale udake abandhanaṁ attano dhammatāya ṭhitanāvaṁ purato",
  "atk-vin01a2:505_5": "vā pacchato vā vāmadakkhiṇapassato vā kaḍḍhantassa ekenantena phuṭṭhokāsaṁ aparena",
  "atk-vin01a2:505_6": "udake patiṭṭhitantena atikkantamatte pārājikaṁ. Uddhaṁ kesaggamattaṁ udakato mocite",
  "atk-vin01a2:505_7": "adho nāvātalena phuṭṭhokāsaṁ mukhavaṭṭiṁ atikkantamatte pārājikaṁ. Tīre bandhitvā",
  "atk-vin01a2:505_8": "niccale udake ṭhapitanāvāya bandhanañca ṭhitokāso cāti dve ṭhānāni. Taṁ paṭhamaṁ",
  "atk-vin01a2:505_9": "bandhanā moceti, thullaccayaṁ. Pacchā channaṁ ākārānaṁ aññatarena ṭhānā cāveti, pārājikaṁ.",
  "atk-vin01a2:505_10": "Paṭhamaṁ ṭhānā cāvetvā pacchā bandhanamocanepi eseva nayo. Thale ussādetvā ukkujjitvā",
  "atk-vin01a2:505_11": "ṭhapitanāvāya phuṭṭhokāsova ṭhānaṁ. Tassā pañcahākārehi ṭhānaparicchedo veditabbo.",
  "atk-vin01a2:506_0": "Nikkujjitvā ṭhapitanāvāya pana mukhavaṭṭiyā phuṭṭhokāsova ṭhānaṁ, tassāpi pañcahākārehi",
  "atk-vin01a2:506_1": "ṭhānaparicchedaṁ ñatvā yato kutoci phuṭṭhokāsaṁ uddhañca kesaggamattaṁ atikkantamatte",
  "atk-vin01a2:506_2": "pārājikaṁ veditabbaṁ. Thale pana ussādetvā dvinnaṁ dārughaṭikānaṁ upari ṭhapitanāvāya",
  "atk-vin01a2:506_3": "dārughaṭikānaṁ phuṭṭhokāsoyeva ṭhānaṁ, tasmā tattha mañcapādamatthakesuyeva patthaṭabaddhasāṭake",
  "atk-vin01a2:506_4": "nāgadantesu ṭhapitabhindivāle ca vuttanayena vinicchayo veditabbo.",
  "atk-vin01a2:507": "Yottabaddhāya pana nāvāya saṭṭhisattatibyāmappamāṇaṁ yottaṁ amocetvāva ākaḍḍhitvā",
  "atk-vin01a2:508_0": "Pathavilaggaṁ katvā saha yottena thale ṭhapitāya nāvāya na phuṭṭhokāsamattameva ṭhānaṁ.",
  "atk-vin01a2:508_1": "Atha kho yottakoṭito paṭṭhāya yāva nāvāya pathaviyaṁ patiṭṭhitokāsassa pacchimanto",
  "atk-vin01a2:508_2": "tāva dīghato, tiriyaṁ pana nāvāya ca yottassa ca pathaviyaṁ patiṭṭhitapariyantappamāṇaṁ",
  "atk-vin01a2:508_3": "ṭhānanti veditabbaṁ. Taṁ dīghato vā tiriyato vā kaḍḍhantassa ekenantena phuṭṭhokāsaṁ",
  "atk-vin01a2:508_4": "aparena pathaviyaṁ patiṭṭhitantena atikkantamatte, uddhaṁ kesaggamattaṁ saha yottena",
  "atk-vin01a2:508_5": "pathavito mocite pārājikaṁ. Yo pana titthe ṭhitanāvaṁ āruhitvā theyyacitto arittena",
  "atk-vin01a2:508_6": "vā phiyena vā pājeti, pārājikaṁ. Sace pana chattaṁ vā paṇāmetvā cīvaraṁ vā pādehi",
  "atk-vin01a2:508_7": "akkamitvā hatthehi ukkhipitvā laṅkārasadisaṁ katvā vātaṁ gaṇhāpeti, balavā ca vāto",
  "atk-vin01a2:508_8": "āgamma nāvaṁ harati, vāteneva sā haṭā hoti; puggalassa natthi avahāro. Payogo atthi,",
  "atk-vin01a2:508_9": "so pana ṭhānā cāvanapayogo na hoti. Yadi pana taṁ nāvaṁ evaṁ gacchantiṁ pakatigamanaṁ",
  "atk-vin01a2:508_10": "upacchinditvā aññaṁ disābhāgaṁ neti, pārājikaṁ. Sayameva yaṁkiñci gāmatitthaṁ sampattaṁ",
  "atk-vin01a2:508_11": "ṭhānā acāventova vikkiṇitvā gacchati, neva atthi avahāro. Bhaṇḍadeyyaṁ pana hotīti.",
  "atk-vin01a2:509": "Nāvaṭṭhakathā niṭṭhitā.",
  "atk-vin01a2:510": "Yānaṭṭhakathā",
  "atk-vin01a2:511_0": "100. Yānaṭṭhe – yānaṁ tāva dassento ‘‘yānaṁ nāma vayha’’ntiādimāha. Tattha upari",
  "atk-vin01a2:511_1": "maṇḍapasadisaṁ padaracchannaṁ sabbapaliguṇṭhimaṁ vā chādetvā kataṁ vayhaṁ. Ubhosu",
  "atk-vin01a2:511_2": "passesu suvaṇṇarajatādimayā gopānasiyo datvā garuḷapakkhakanayena katā sandamānikā.",
  "atk-vin01a2:511_3": "Ratho ca sakaṭañca pākaṭameva. Tesu yattha katthaci saviññāṇakaṁ vā aviññāṇakaṁ vā",
  "atk-vin01a2:511_4": "rāsiādivasena ṭhapitaṁ bhaṇḍaṁ theyyacittena ṭhānā cāventassa nāvaṭṭhe ca thalaṭṭhe",
  "atk-vin01a2:511_5": "ca vuttanayeneva pārājikaṁ veditabbaṁ.",
  "atk-vin01a2:512_0": "Ayaṁ pana viseso – yānaṭṭhaṁ taṇḍulādibhaṇḍaṁ piṭakena gaṇhato piṭake anukkhittepi",
  "atk-vin01a2:512_1": "piṭakaṁ apaharitvā taṇḍulādīnaṁ ekābaddhabhāve vikopite pārājikaṁ. Thalaṭṭhādīsupi",
  "atk-vin01a2:512_2": "ayaṁ nayo labbhati. Yānaṁ avaharissāmītiādimhi dutiyapariyesanādīni vuttanayāneva.",
  "atk-vin01a2:512_3": "Ṭhānā cāvetīti ettha pana dukayuttassa yānassa dvinnaṁ goṇānaṁ aṭṭha pādā, dve ca",
  "atk-vin01a2:512_4": "cakkānīti dasa ṭhānāni. Taṁ theyyacittassa dhure nisīditvā pājayato goṇānaṁ pāduddhāre",
  "atk-vin01a2:512_5": "thullaccayaṁ. Cakkānaṁ pana pathaviyaṁ patiṭṭhitappadesato kesaggamatte atikkante",
  "atk-vin01a2:512_6": "pārājikaṁ. Sace pana goṇā ‘‘nāyaṁ amhākaṁ sāmiko’’ti ñatvā dhuraṁ chaḍḍetvā ākaḍḍhantā",
  "atk-vin01a2:512_7": "tiṭṭhanti vā phandanti vā, rakkhati tāva. Goṇe puna ujukaṁ paṭipādetvā dhuraṁ āropetvā",
  "atk-vin01a2:512_8": "daḷhaṁ yojetvā pācanena vijjhitvā pājentassa vuttanayeneva tesaṁ pāduddhāre thullaccayaṁ.",
  "atk-vin01a2:512_9": "Cakkātikkame pārājikaṁ.",
  "atk-vin01a2:513_0": "Sacepi sakaddame magge ekaṁ cakkaṁ kaddame laggaṁ hoti, dutiyaṁ cakkaṁ goṇā parivattentā",
  "atk-vin01a2:513_1": "pavattenti, ekassa ṭhitattā na tāva avahāro hoti . Goṇe pana puna ujukaṁ paṭipādetvā",
  "atk-vin01a2:513_2": "pājentassa ṭhitacakke kesaggamattaṁ phuṭṭhokāsaṁ atikkante pārājikaṁ. Catuyuttakassa",
  "atk-vin01a2:513_3": "pana aṭṭhārasa ṭhānāni, aṭṭhayuttakassa catuttiṁsāti – etenupāyena yuttayānassa ṭhānabhedo veditabbo.",
  "atk-vin01a2:514_0": "Yaṁ pana ayuttakaṁ dhure ekāya pacchato ca dvīhi upatthambhinīhi upatthambhetvā ṭhapitaṁ,",
  "atk-vin01a2:514_1": "tassa tiṇṇaṁ upatthambhinīnaṁ cakkānañca vasena pañca ṭhānāni. Sace dhure upatthambhinī",
  "atk-vin01a2:514_2": "heṭṭhābhāge kappakatā hoti, cha ṭhānāni. Pacchato pana anupatthambhetvā dhure upatthambhitasseva",
  "atk-vin01a2:514_3": "upatthambhinīvasena tīṇi vā cattāri vā ṭhānāni. Dhurena phalakassa vā dārukassa vā",
  "atk-vin01a2:514_4": "upari ṭhapitassa tīṇi ṭhānāni. Tathā pathaviyaṁ ṭhapitassa. Taṁ dhuraṁkaḍḍhitvā vā",
  "atk-vin01a2:514_5": "ukkhipitvā vā purato ca pacchato ca ṭhānā cāventassa thullaccayaṁ. Cakkānaṁ patiṭṭhitaṭṭhāne",
  "atk-vin01a2:514_6": "kesaggamattaṁ atikkante pārājikaṁ. Cakkāni apanetvā dvīhi akkhasīsehi dārūnaṁ upari",
  "atk-vin01a2:514_7": "ṭhapitassa dve ṭhānāni. Taṁ kaḍḍhanto vā ukkhipanto vā phuṭṭhokāsaṁ atikkāmeti, pārājikaṁ.",
  "atk-vin01a2:514_8": "Bhūmiyaṁ ṭhapitassa dhurena ca catūhi ca akkhuddhīhi patiṭṭhitavasena pañca ṭhānāni.",
  "atk-vin01a2:514_9": "Taṁ dhure gahetvā kaḍḍhato uddhīnaṁ pacchimantehi purimante atikkante pārājikaṁ.",
  "atk-vin01a2:514_10": "Uddhīsu gahetvā kaḍḍhato uddhīnaṁ purimantehi pacchimante atikkante pārājikaṁ. Passe",
  "atk-vin01a2:514_11": "gahetvā kaḍḍhato uddhīnaṁyeva tiriyaṁ patiṭṭhitaṭṭhānassa atikkamena pārājikaṁ. Majjhe",
  "atk-vin01a2:514_12": "gahetvā ukkhipato kesaggamattaṁ pathavito mutte pārājikaṁ. Atha uddhikhāṇukā na honti,",
  "atk-vin01a2:514_13": "samameva bāhaṁ katvā majjhe vijjhitvā akkhasīsāni pavesitāni honti, taṁ heṭṭhimatalassa",
  "atk-vin01a2:514_14": "samantā sabbaṁ pathaviṁ phusitvā tiṭṭhati. Tattha catūsu disāsu uddhañca phuṭṭhaṭṭhānātikkamavasena",
  "atk-vin01a2:514_15": "pārājikaṁ veditabbaṁ. Bhūmiyaṁ nābhiyā ṭhapitacakkassa ekameva ṭhānaṁ, tassa pañcahākārehi",
  "atk-vin01a2:514_16": "paricchedo. Nemipassena ca nābhiyā ca phusitvā ṭhitassa dve ṭhānāni. Nemiyā uṭṭhitabhāgaṁ",
  "atk-vin01a2:514_17": "pādena akkamitvā bhūmiyaṁ phusāpetvā aresu vā nemiyā vā gahetvā ukkhipantassa attanā",
  "atk-vin01a2:514_18": "kataṭṭhānaṁ ṭhānaṁ na hoti, tasmā tasmiṁ ṭhitepi avasesaṭṭhāne atikkantamatte pārājikaṁ.",
  "atk-vin01a2:515_0": "Bhittiṁ nissāya ṭhapitacakkassāpi dve ṭhānāni. Tattha paṭhamaṁ bhittito mocentassa",
  "atk-vin01a2:515_1": "thullaccayaṁ. Pacchā pathavito kesaggamattuddhāre pārājikaṁ. Paṭhamaṁ bhūmito mocentassa",
  "atk-vin01a2:515_2": "pana sace bhittiyaṁ patiṭṭhitaṭṭhānaṁ na kuppati, eseva nayo. Atha aresu gahetvā",
  "atk-vin01a2:515_3": "heṭṭhā kaḍḍhantassa bhittiṁ phusitvā ṭhitokāsassa uparimo anto heṭṭhimaṁ atikkamati,",
  "atk-vin01a2:515_4": "pārājikaṁ. Maggappaṭipanne yāne yānasāmiko kenacideva karaṇīyena orohitvā maggā okkanto",
  "atk-vin01a2:515_5": "hoti, athañño bhikkhu paṭipathaṁ āgacchanto ārakkhasuññaṁ passitvā, ‘‘yānaṁ avaharissāmī’’ti",
  "atk-vin01a2:515_6": "ārohati, tassa payogaṁ vināyeva goṇā gahetvā pakkantā, avahāro natthi. Sesaṁ nāvāyaṁ vuttasadisanti.",
  "atk-vin01a2:516": "Yānaṭṭhakathā niṭṭhitā.",
  "atk-vin01a2:517": "Bhāraṭṭhakathā",
  "atk-vin01a2:518_0": "101. Ito paraṁ bhāroyeva bhāraṭṭhaṁ. So sīsabhārādivasena catudhā dassito. Tattha",
  "atk-vin01a2:518_1": "sīsabhārādīsu asammohatthaṁ sīsādīnaṁ paricchedo veditabbo. Tattha sīsassa tāva purimagale",
  "atk-vin01a2:518_2": "galavāṭako, piṭṭhigale kesañci kesante āvaṭṭo hoti, galasseva ubhosu passesu kesañci",
  "atk-vin01a2:518_3": "kesā oruyha jāyanti, ye kaṇṇacūḷikāti vuccanti, tesaṁ adhobhāgo cāti ayaṁ heṭṭhimaparicchedo,",
  "atk-vin01a2:518_4": "tato upari sīsaṁ. Etthantare ṭhitabhāro sīsabhāro nāma.",
  "atk-vin01a2:519_0": "Ubhosu passesu kaṇṇacūḷikāhi paṭṭhāya heṭṭhā, kapparehi paṭṭhāya upari, piṭṭhigalāvattato",
  "atk-vin01a2:519_1": "ca galavāṭakato ca paṭṭhāya heṭṭhā, piṭṭhivemajjhāvattato ca uraparicchedamajjhe",
  "atk-vin01a2:519_2": "hadayaāvāṭato ca paṭṭhāya upari khandho. Etthantare ṭhitabhāro khandhabhāro nāma.",
  "atk-vin01a2:520": "Piṭṭhivemajjhāvattato pana hadayaāvāṭato ca paṭṭhāya heṭṭhā yāva pādanakhasikhā, ayaṁ kaṭiparicchedo. Etthantare samantato sarīre ṭhitabhāro kaṭibhāro nāma.",
  "atk-vin01a2:521": "Kapparato paṭṭhāya pana heṭṭhā yāva hatthanakhasikhā, ayaṁ olambakaparicchedo. Etthantare ṭhitabhāro olambako nāma.",
  "atk-vin01a2:522_0": "Idāni sīse bhārantiādīsu ayaṁ apubbavinicchayo – yo bhikkhu ‘‘idaṁ gahetvā ettha",
  "atk-vin01a2:522_1": "yāhī’’ti sāmikehi anāṇatto sayameva ‘‘mayhaṁ idaṁ nāma detha, ahaṁ vo bhaṇḍaṁ vahāmī’’ti",
  "atk-vin01a2:522_2": "tesaṁ bhaṇḍaṁ sīsena ādāya gacchanto theyyacittena taṁ bhaṇḍaṁ āmasati, dukkaṭaṁ.",
  "atk-vin01a2:522_3": "Yathāvuttasīsaparicchedaṁ anatikkāmentova ito cito ca ghaṁsanto sāretipi paccāsāretipi,",
  "atk-vin01a2:522_4": "thullaccayaṁ. Khandhaṁ oropitamatte kiñcāpi sāmikānaṁ ‘‘vahatū’’ti cittaṁ atthi,",
  "atk-vin01a2:522_5": "tehi pana anāṇattattā pārājikaṁ. Khandhaṁ pana anoropetvāpi sīsato kesaggamattaṁ",
  "atk-vin01a2:522_6": "mocentassa pārājikaṁ. Yamakabhārassa pana eko bhāro sīse patiṭṭhāti, eko piṭṭhiyaṁ,",
  "atk-vin01a2:522_7": "tattha dvinnaṁ ṭhānānaṁ vasena vinicchayo veditabbo. Ayaṁ pana suddhasīsabhārādīnaṁyeva",
  "atk-vin01a2:522_8": "vasena desanā āraddhā. Yo cāyaṁ sīsabhāre vutto, khandhabhārādīsupi ayameva vinicchayo.",
  "atk-vin01a2:523": "Hatthebhāranti ettha pana hatthena gahitattā olambako ‘‘hatthe bhāro’’ti vutto.",
  "atk-vin01a2:524_0": "So paṭhamaṁyeva bhūmito vā gahito hotu, suddhacittena sīsādīhi vā, ‘‘hatthe bhāro’’",
  "atk-vin01a2:524_1": "tveva saṅkhyaṁ gacchati . Taṁ theyyacittena tādisaṁ gahanaṭṭhānaṁ disvā bhūmiyaṁ",
  "atk-vin01a2:524_2": "vā gacchādīsu vā nikkhipantassa hatthato muttamatte pārājikaṁ. Bhūmito gaṇhātīti",
  "atk-vin01a2:524_3": "ettha pana tesaṁ bhārānaṁ yaṁkiñci pātarāsādikāraṇā suddhacittena bhūmiyaṁ nikkhipitvā",
  "atk-vin01a2:524_4": "puna theyyacittena kesaggamattaṁ uddharantassa pārājikanti.",
  "atk-vin01a2:525": "Bhāraṭṭhakathā niṭṭhitā.",
  "atk-vin01a2:526": "Ārāmaṭṭhakathā",
  "atk-vin01a2:527_0": "102. Ārāmaṭṭhepi – ārāmaṁ tāva dassento ‘‘ārāmo nāma pupphārāmo phalārāmo’’ti āha.",
  "atk-vin01a2:527_1": "Tesu vassikādīnaṁ pupphanako pupphārāmo. Ambaphalādīnaṁ phalanako phalārāmo. Ārāme",
  "atk-vin01a2:527_2": "catūhi ṭhānehi nikkhittassa vinicchayo bhūmaṭṭhādīsu vuttanayo eva.",
  "atk-vin01a2:528_0": "Tatthajātake pana mūlanti usīrahiriverādikaṁ yaṁkiñci mūlaṁ, taṁ uppāṭetvā vā uppāṭitaṁ",
  "atk-vin01a2:528_1": "vā gaṇhantassa yena mūlena vatthu pūrati, tasmiṁ gahite pārājikaṁ. Kandopi mūleneva",
  "atk-vin01a2:528_2": "saṅgahito. Uppāṭentassa cettha appamattakepi acchinne thullaccayameva. Tattha vinicchayo",
  "atk-vin01a2:528_3": "bhise vuttanayeneva veditabbo. Tacanti bhesajjatthāya vā rajanatthāya vā upayogagamanūpagaṁ",
  "atk-vin01a2:528_4": "yaṁkiñci rukkhattacaṁ; taṁ uppāṭetvā vā uppāṭitaṁ vā gaṇhantassa mūle vuttanayena",
  "atk-vin01a2:528_5": "pārājikaṁ. Pupphanti vassikamallikādikaṁ yaṁkiñci pupphaṁ, taṁ ocinitvā vā ocinitaṁ",
  "atk-vin01a2:528_6": "vā gaṇhantassa uppalapadumesu vuttanayena pārājikaṁ. Pupphānampi hi vaṇṭaṁ vā bandhanaṁ",
  "atk-vin01a2:528_7": "vā acchinnaṁ rakkhati. Vaṇṭabbhantare pana kesañci sūcikā hoti, sā na rakkhati. Phalanti",
  "atk-vin01a2:528_8": "ambaphalatālaphalādikaṁ yaṁkiñci, taṁ rukkhato gaṇhantassa vinicchayo rukkhe laggitakathāyaṁ",
  "atk-vin01a2:528_9": "vutto. Apanetvā ṭhapitaṁ bhūmaṭṭhādisaṅgahitameva.",
  "atk-vin01a2:529_0": "Ārāmaṁ abhiyuñjatīti parasantakaṁ ‘‘mama santako aya’’nti musā bhaṇitvā abhiyuñjati,",
  "atk-vin01a2:529_1": "adinnādānassa payogattā dukkaṭaṁ. Sāmikassa vimatiṁuppādetīti vinicchayakusalatāya",
  "atk-vin01a2:529_2": "balavanissitādibhāvena vā ārāmasāmikassa saṁsayaṁ janeti. Kathaṁ? Tañhi tathā vinicchayappasutaṁ",
  "atk-vin01a2:529_3": "disvā sāmiko cinteti – ‘‘sakkhissāmi nu kho ahaṁ imaṁ ārāmaṁ attano kātuṁ, na sakkhissāmi",
  "atk-vin01a2:529_4": "nu kho’’ti. Evaṁ tassa vimati uppajjamānā tena uppāditā hoti, tasmā thullaccayaṁ āpajjati.",
  "atk-vin01a2:530_0": "Dhuraṁnikkhipatīti yadā pana sāmiko ‘‘ayaṁ thaddho kakkhaḷo jīvitabrahmacariyantarāyampi",
  "atk-vin01a2:530_1": "me kareyya, alaṁ dāni mayhaṁ iminā ārāmenā’’ti dhuraṁ nikkhipati, abhiyuñjako pārājikaṁ",
  "atk-vin01a2:530_2": "āpajjati. Sace sayampi katadhuranikkhepo hoti, atha ca pana sāmikena dhure nikkhittepi",
  "atk-vin01a2:530_3": "abhiyuñjako dhuraṁ anikkhipitvāva ‘‘imaṁ suṭṭhu pīḷetvā mama āṇāpavattiṁ dassetvā",
  "atk-vin01a2:530_4": "kiṅkārappaṭissāvibhāve naṁ ṭhapetvā dassāmī’’ti dātabbabhāve saussāho hoti, rakkhati",
  "atk-vin01a2:530_5": "tāva. Athāpi abhiyuñjako ‘‘acchinditvā na dāni naṁ imassa dassāmī’’ti dhuraṁ nikkhipati,",
  "atk-vin01a2:530_6": "sāmiko pana na dhuraṁ nikkhipati, pakkhaṁ pariyesati, kālaṁ āgameti, ‘‘lajjiparisaṁ",
  "atk-vin01a2:530_7": "tāva labhāmi, pacchā jānissāmī’’ti puna gahaṇeyeva saussāho hoti, rakkhatiyeva. Yadā",
  "atk-vin01a2:530_8": "pana sopi ‘‘na dassāmī’’ti, sāmikopi ‘‘na lacchāmī’’ti – evaṁ ubhopi dhuraṁ nikkhipanti,",
  "atk-vin01a2:530_9": "tadā abhiyuñjakassa pārājikaṁ. Atha pana abhiyuñjitvā vinicchayaṁ kurumāno aniṭṭhite",
  "atk-vin01a2:530_10": "vinicchaye sāmikenapi dhuranikkhepe akate attano assāmikabhāvaṁ jānantoyeva tato",
  "atk-vin01a2:530_11": "kiñci pupphaṁ vā phalaṁ vā gaṇhāti, bhaṇḍagghena kāretabbo.",
  "atk-vin01a2:531_0": "Dhammaṁ carantoti bhikkhusaṅghe vā rājakule vā vinicchayaṁ karonto. Sāmikaṁ parājetīti",
  "atk-vin01a2:531_1": "vinicchayikānaṁ ukkocaṁ datvā kūṭasakkhiṁ otāretvā ārāmasāmikaṁ jinātīti attho. Āpatti",
  "atk-vin01a2:531_2": "pārājikassāti na kevalaṁ tasseva, sañcicca tassa atthasādhane pavattānaṁ kūṭavinicchayikānampi",
  "atk-vin01a2:531_3": "kūṭasakkhīnampi sabbesaṁ pārājikaṁ. Ettha ca sāmikassa dhuranikkhepavaseneva parājayo",
  "atk-vin01a2:531_4": "veditabbo. Anikkhittadhuro hi aparājitova hoti. Dhammaṁ caranto parajjatīti sacepi",
  "atk-vin01a2:531_5": "dhammena vinayena satthusāsanena vinicchayassa pavattattā sayaṁ parājayaṁ pāpuṇāti;",
  "atk-vin01a2:531_6": "evampi musāvādena sāmikānaṁ pīḷākaraṇapaccayā thullaccayaṁ āpajjatīti.",
  "atk-vin01a2:532": "Ārāmaṭṭhakathā niṭṭhitā.",
  "atk-vin01a2:533": "Vihāraṭṭhakathā",
  "atk-vin01a2:534_0": "103. Vihāraṭṭhepi – catūhi ṭhānehi nikkhittaṁ vuttanayameva. Abhiyogepi cettha cātuddisaṁ",
  "atk-vin01a2:534_1": "saṅghaṁ uddissa bhikkhūnaṁ dinnaṁ vihāraṁ vā pariveṇaṁ vā āvāsaṁ vā mahantampi khuddakampi",
  "atk-vin01a2:534_2": "abhiyuñjato abhiyogo na ruhati. Acchinditvā gaṇhitumpi na sakkoti. Kasmā? Sabbesaṁ",
  "atk-vin01a2:534_3": "dhuranikkhepābhāvato. Na hettha sabbe cātuddisā bhikkhū dhuranikkhepaṁ karontīti",
  "atk-vin01a2:534_4": ". Dīghabhāṇakādibhedassa pana gaṇassa ekapuggalassa vā santakaṁ abhiyuñjitvā gaṇhanto",
  "atk-vin01a2:534_5": "sakkoti te dhuraṁ nikkhipāpetuṁ. Tasmā tattha ārāme vuttanayena vinicchayo veditabboti.",
  "atk-vin01a2:535": "Vihāraṭṭhakathā niṭṭhitā.",
  "atk-vin01a2:536": "Khettaṭṭhakathā",
  "atk-vin01a2:537_0": "104. Khettaṭṭhepi – khettaṁ tāva dassento ‘‘khettaṁ nāma yattha pubbaṇṇaṁ vā aparaṇṇaṁ",
  "atk-vin01a2:537_1": "vā jāyatī’’ti āha. Tattha pubbaṇṇanti sāliādīni satta dhaññāni; aparaṇṇanti muggamāsādīni;",
  "atk-vin01a2:537_2": "ucchukhettādikampi ettheva saṅgahitaṁ. Idhāpi catūhi ṭhānehi nikkhittaṁ vuttanayameva.",
  "atk-vin01a2:537_3": "Tatthajātake pana sālisīsādīni nirumbhitvā vā ekamekaṁ hattheneva chinditvā vā asitena",
  "atk-vin01a2:537_4": "lāyitvā vā bahūni ekato uppāṭetvā vā gaṇhantassa yasmiṁ bīje vā sīse vā muṭṭhiyaṁ",
  "atk-vin01a2:537_5": "vā muggamāsādiphale vā vatthu pūrati, tasmiṁ bandhanā mocitamatte pārājikaṁ. Acchijjamāno",
  "atk-vin01a2:537_6": "pana daṇḍako vā vāko vā taco vā appamattakopi rakkhati.",
  "atk-vin01a2:538_0": "Vīhināḷaṁ dīghampi hoti, yāva antonāḷato vīhisīsadaṇḍako na nikkhamati, tāva rakkhati.",
  "atk-vin01a2:538_1": "Kesaggamattampi nāḷato daṇḍakassa heṭṭhimatale nikkhante bhaṇḍagghena kāretabbo.",
  "atk-vin01a2:538_2": "Asitena lāyitvā gaṇhato pana muṭṭhigatesu heṭṭhā chinnesupi sace sīsāni jaṭitāni,",
  "atk-vin01a2:538_3": "rakkhanti tāva. Vijaṭetvā pana kesaggamattampi ukkhipato sace vatthu pūrati, pārājikaṁ.",
  "atk-vin01a2:538_4": "Sāmikehi pana lāyitvā ṭhapitaṁ sabhusaṁ vā abhusaṁ vā katvā gaṇhato yena vatthu pūrati,",
  "atk-vin01a2:538_5": "tasmiṁ gahite pārājikaṁ. Sace parikappeti ‘‘idaṁ madditvā papphoṭetvā sārameva gaṇhissāmī’’ti",
  "atk-vin01a2:538_6": "rakkhati tāva. Maddanapapphoṭanesu ṭhānā cāventassāpi pārājikaṁ natthi, pacchā bhājanagate",
  "atk-vin01a2:538_7": "katamatte pārājikaṁ. Abhiyogo panettha vuttanayo eva.",
  "atk-vin01a2:539_0": "Khīlasaṅkamanādīsu pathavī nāma anagghā. Tasmā sace ekeneva khīlena ito kesaggamattampi",
  "atk-vin01a2:539_1": "pathavippadesaṁ sāmikānaṁ passantānaṁ vā apassantānaṁ vā attano santakaṁ karoti,",
  "atk-vin01a2:539_2": "tasmiṁ khīle nāmaṁ chinditvā vā acchinditvā vā saṅkāmitamatte tassa ca, ye cassa",
  "atk-vin01a2:539_3": "ekacchandā, sabbesaṁ pārājikaṁ. Sace pana dvīhi khīlehi gahetabbaṁ hoti, paṭhame",
  "atk-vin01a2:539_4": "khīle thullaccayaṁ; dutiye pārājikaṁ. Sace tīhi gahetabbaṁ hoti, paṭhame dukkaṭaṁ,",
  "atk-vin01a2:539_5": "dutiye thullaccayaṁ, tatiye pārājikaṁ. Evaṁ bahukesupi avasāne dve ṭhapetvā purimehi",
  "atk-vin01a2:539_6": "dukkaṭaṁ, avasāne dvinnaṁ ekena thullaccayaṁ, itarena pārājikaṁ veditabbaṁ. Tañca",
  "atk-vin01a2:539_7": "kho sāmikānaṁ dhuranikkhepena. Evaṁ sabbattha.",
  "atk-vin01a2:540_0": "Rajjuṁ vāti ‘‘mama santakaṁ ida’’nti ñāpetukāmo rajjuṁ vā pasāreti, yaṭṭhiṁ vā pāteti,",
  "atk-vin01a2:540_1": "dukkaṭaṁ. ‘‘Idāni dvīhi payogehi attano santakaṁ karissāmī’’ti tesaṁ paṭhame thullaccayaṁ, dutiye pārājikaṁ.",
  "atk-vin01a2:541_0": "Vatiṁ vāti parassa khettaṁ parikkhepavasena attano kātukāmo dārūni nikhaṇati, payoge",
  "atk-vin01a2:541_1": "payoge dukkaṭaṁ. Ekasmiṁ anāgate thullaccayaṁ, tasmiṁ āgate pārājikaṁ. Sace tattakena",
  "atk-vin01a2:541_2": "asakkonto sākhāparivāreneva attano kātuṁ sakkoti, sākhāpātanepi eseva nayo. Evaṁ",
  "atk-vin01a2:541_3": "yena yena parikkhipitvā attano kātuṁ sakkoti, tattha tattha paṭhamapayogehi dukkaṭaṁ.",
  "atk-vin01a2:541_4": "Avasāne dvinnaṁ ekena thullaccayaṁ, itarena pārājikaṁ veditabbaṁ.",
  "atk-vin01a2:542": "Mariyādaṁ vāti parassa khettaṁ ‘‘mama ida’’nti ñāpetukāmo attano khettamariyādaṁ",
  "atk-vin01a2:543_0": "Kedārapāḷiṁ yathā parassa khettaṁ atikkamati, evaṁ saṅkāmeti, paṁsumattikādīhi vā",
  "atk-vin01a2:543_1": "vaḍḍhetvā vitthataṁ karoti, akataṁ vā pana patiṭṭhāpeti, purimapayogehi dukkaṭaṁ.",
  "atk-vin01a2:543_2": "Dvinnaṁ pacchimānaṁ ekena thullaccayaṁ, itarena pārājikanti.",
  "atk-vin01a2:544": "Khettaṭṭhakathā niṭṭhitā.",
  "atk-vin01a2:545": "Vatthuṭṭhakathā",
  "atk-vin01a2:546_0": "105. Vatthuṭṭhepi – vatthuṁ tāva dassento vatthu nāma ‘‘ārāmavatthu vihāravatthū’’ti",
  "atk-vin01a2:546_1": "āha. Tattha bījaṁ vā uparopake vā aropetvāva kevalaṁ bhūmiṁ sodhetvā tiṇṇaṁ pākārānaṁ",
  "atk-vin01a2:546_2": "yena kenaci parikkhipitvā vā aparikkhipitvā vā pupphārāmādīnaṁ atthāya ṭhapito bhūmibhāgo",
  "atk-vin01a2:546_3": "ārāmavatthu nāma. Eteneva nayena ekavihārapariveṇaāvāsānaṁ atthāya ṭhapito bhūmibhāgo",
  "atk-vin01a2:546_4": "vihāravatthu nāma. Yopi pubbe ārāmo ca vihāro ca hutvā pacchā vinassitvā bhūmimatto",
  "atk-vin01a2:546_5": "ṭhito, ārāmavihārakiccaṁ na karoti, sopi ārāmavihāravatthusaṅgaheneva saṅgahito.",
  "atk-vin01a2:546_6": "Vinicchayo panettha khettaṭṭhe vuttasadisoyevāti.",
  "atk-vin01a2:547": "Vatthuṭṭhakathā niṭṭhitā.",
  "atk-vin01a2:548": "106. Gāmaṭṭhe yaṁ vattabbaṁ taṁ vuttameva.",
  "atk-vin01a2:549": "Araññaṭṭhakathā",
  "atk-vin01a2:550_0": "107. Araññaṭṭhe – araññaṁ tāva dassento ‘‘araññaṁ nāma yaṁ manussānaṁ pariggahitaṁ",
  "atk-vin01a2:550_1": "hoti, taṁ arañña’’nti āha. Tattha yasmā araññaṁ nāma manussānaṁ pariggahitampi atthi,",
  "atk-vin01a2:550_2": "apariggahitampi; idha pana yaṁ pariggahitaṁ sārakkhaṁ, yato na vinā mūlena kaṭṭhalatādīni",
  "atk-vin01a2:550_3": "gahetuṁ labbhanti, taṁ adhippetaṁ. Tasmā ‘‘yaṁ manussānaṁ pariggahitaṁ hotī’’ti vatvā",
  "atk-vin01a2:550_4": "puna ‘‘arañña’’nti vuttaṁ. Tena imamatthaṁ dasseti – ‘‘na pariggahitabhāvo araññassa",
  "atk-vin01a2:550_5": "lakkhaṇaṁ. Yaṁ pana attano araññalakkhaṇena araññaṁ manussānañca pariggahitaṁ, taṁ",
  "atk-vin01a2:550_6": "imasmiṁ atthe arañña’’nti. Tattha vinicchayo ārāmaṭṭhādīsu vuttasadiso.",
  "atk-vin01a2:551_0": "Tatthajātakesu panettha ekasmimpi mahaggharukkhe chinnamatte pārājikaṁ. Lataṁ vāti",
  "atk-vin01a2:551_1": "ettha ca vettopi latāpi latā eva; tattha yo vetto vā latā vā dīghā hoti, mahārukkhe",
  "atk-vin01a2:551_2": "ca gacche ca vinivijjhitvā vā veṭhetvā vā gatā, sā mūle chinnāpi avahāraṁ na janeti",
  "atk-vin01a2:551_3": "agge chinnāpi, yadā pana aggepi mūlepi chinnā hoti, tadā avahāraṁ janeti. Sace pana",
  "atk-vin01a2:551_4": "veṭhetvā ṭhitā hoti, veṭhetvā ṭhitā pana rukkhato mocitamattā avahāraṁ janeti.",
  "atk-vin01a2:552_0": "Tiṇaṁvāti ettha tiṇaṁ vā hotu paṇṇaṁ vā, sabbaṁ tiṇaggahaṇeneva gahitaṁ; taṁ gehacchadanādīnamatthāya",
  "atk-vin01a2:552_1": "parehi chinnaṁ vā attanā chinditvā vā gaṇhanto bhaṇḍagghena kāretabbo. Na kevalañca",
  "atk-vin01a2:552_2": "tiṇapaṇṇameva, aññampi yaṁkiñci vākachalli ādi, yattha sāmikā sālayā, taṁ gaṇhanto",
  "atk-vin01a2:552_3": "bhaṇḍagghena kāretabbo. Tacchetvā ṭhapito addhagatopi rukkho na gahetabbo. Yo pana",
  "atk-vin01a2:552_4": "agge ca mūle ca chinno hoti, sākhāpissa pūtikā jātā, challiyopi gaḷitā, ‘‘ayaṁ sāmikehi",
  "atk-vin01a2:552_5": "chaḍḍito’’ti gahetuṁ vaṭṭati. Lakkhaṇacchinnassāpi yadā lakkhaṇaṁ challiyā pariyonaddhaṁ",
  "atk-vin01a2:552_6": "hoti, tadā gahetuṁ vaṭṭati. Gehādīnaṁ atthāya rukkhe chinditvā yadā tāni katāni ajjhāvutthāni",
  "atk-vin01a2:552_7": "ca honti, dārūnipi araññe vassena ca ātapena ca vinassanti, īdisānipi disvā ‘‘chaḍḍitānī’’ti",
  "atk-vin01a2:552_8": "gahetuṁ vaṭṭati. Kasmā? Yasmā araññasāmikā etesaṁ anissarā. Yehi araññasāmikānaṁ",
  "atk-vin01a2:552_9": "deyyadhammaṁ datvā chinnāni, te eva issarā, tehi ca tāni chaḍḍitāni, nirālayā tattha jātāti.",
  "atk-vin01a2:553_0": "Yopi bhikkhu paṭhamaṁyeva araññapālānaṁ deyyadhammaṁ datvā araññaṁ pavisitvā yathārucite",
  "atk-vin01a2:553_1": "rukkhe gāhāpeti, tassa tesaṁ ārakkhaṭṭhānaṁ agantvāpi yathārucitena maggena gantuṁ",
  "atk-vin01a2:553_2": "vaṭṭati. Athāpi pavisanto adatvā ‘‘nikkhamanto dassāmī’’ti rukkhe gāhāpetvā nikkhamanto",
  "atk-vin01a2:553_3": "tesaṁ dātabbaṁ datvā gacchati, vaṭṭati eva. Athāpi ābhogaṁ katvā gacchati ‘‘dehī’’ti",
  "atk-vin01a2:553_4": "vutte ‘‘dassāmī’’ti, ‘‘dehī’’ti vutte dātabbameva. Sace koci attano dhanaṁ datvā",
  "atk-vin01a2:553_5": "‘‘bhikkhussa gantuṁ dethā’’ti vadati, laddhakappameva, gantuṁ vaṭṭati. Sace pana",
  "atk-vin01a2:553_6": "koci issarajātiko dhanaṁ adatvāva ‘‘bhikkhūnaṁ bhāgaṁ mā gaṇhathā’’ti vāreti, araññapālā",
  "atk-vin01a2:553_7": "ca ‘‘mayaṁ bhikkhūnaṁ tāpasānañca bhāgaṁ agaṇhantā kuto lacchāma, detha, bhante’’ti",
  "atk-vin01a2:553_8": "vadanti, dātabbameva.",
  "atk-vin01a2:554_0": "Yo pana araññapālesu niddāyantesu vā kīḷāpasutesu vā katthaci pakkantesu vā āgantvā",
  "atk-vin01a2:554_1": "‘‘kuhiṁ araññapālā’’ti pakkositvāpi adisvā gacchati, bhaṇḍadeyyaṁ. Yopi ārakkhaṭṭhānaṁ",
  "atk-vin01a2:554_2": "patvā kammaṭṭhānādīni manasikaronto vā aññavihito vā assatiyā atikkamati, bhaṇḍadeyyameva.",
  "atk-vin01a2:554_3": "Yassāpi taṁ ṭhānaṁ pattassa coro vā hatthī vā vāḷamigo vā mahāmegho vā vuṭṭhahati,",
  "atk-vin01a2:554_4": "so ca tamhā upaddavā muccitukamyatāya sahasā taṁ ṭhānaṁ atikkamati, rakkhati tāva,",
  "atk-vin01a2:554_5": "bhaṇḍadeyyaṁ pana hoti. Idaṁ pana araññe ārakkhaṭṭhānaṁ nāma suṅkaghātatopi garukataraṁ.",
  "atk-vin01a2:554_6": "Suṅkaghātassa hi paricchedaṁ anokkamitvā dūratova pariharanto dukkaṭameva āpajjati.",
  "atk-vin01a2:554_7": "Idaṁ pana theyyacittena pariharantassa ākāsena gacchatopi pārājikameva. Tasmā ettha",
  "atk-vin01a2:554_8": "appamattena bhavitabbanti.",
  "atk-vin01a2:555": "Araññaṭṭhakathā niṭṭhitā.",
  "atk-vin01a2:556": "Udakakathā",
  "atk-vin01a2:557_0": "108. Udake pana – bhājanagatanti udakadullabhakāle udakamaṇikādīsu bhājanesu saṅgopetvā",
  "atk-vin01a2:557_1": "ṭhapitaṁ; taṁ yasmiṁ bhājane ṭhapitaṁ hoti, taṁ bhājanaṁ āviñchitvā vā chiddaṁ katvā",
  "atk-vin01a2:557_2": "vā tattha pokkharaṇītaḷākesu ca attano bhājanaṁ pavesetvā gaṇhantassa sappitelesu",
  "atk-vin01a2:557_3": "vuttanayena vinicchayo veditabbo.",
  "atk-vin01a2:558_0": "Mariyādacchedane pana tattha jātakabhūtagāmena saddhimpi mariyādaṁ chindantassa adinnādānapayogattā",
  "atk-vin01a2:558_1": "dukkaṭaṁ. Tañca pana pahāre pahāre hoti. Antoṭhatvā bahimukho chindanto bahi antena",
  "atk-vin01a2:558_2": "kāretabbo. Bahi ṭhatvā antomukho chindanto antoantena kāretabbo. Anto ca bahi ca",
  "atk-vin01a2:558_3": "chinditvā majjhe ṭhapetvā taṁ chindanto majjhena kāretabbo. Mariyādaṁ dubbalaṁ katvā",
  "atk-vin01a2:558_4": "gāvo pakkosati, gāmadārakehi vā pakkosāpeti, tā āgantvā khurehi mariyādaṁ chindanti,",
  "atk-vin01a2:558_5": "teneva chinnā hoti. Mariyādaṁ dubbalaṁ katvā gāvo udake paveseti, gāmadārakehi vā",
  "atk-vin01a2:558_6": "pavesāpeti, tāhi uṭṭhāpitavīciyo mariyādaṁ bhinditvā gacchanti. Gāmadārake vā ‘‘udake",
  "atk-vin01a2:558_7": "kīḷathā’’ti vadati, kīḷante vā utrāseti, tehi uṭṭhāpitavīciyopi mariyādaṁ chinditvā",
  "atk-vin01a2:558_8": "gacchanti. Antoudake jātarukkhaṁ chindati, aññena vā chindāpeti, tenapi patantena",
  "atk-vin01a2:558_9": "uṭṭhāpitavīciyo mariyādaṁ chinditvā gacchanti, teneva chinnā hoti. Mariyādaṁ dubbalaṁ",
  "atk-vin01a2:558_10": "katvā taḷākarakkhaṇatthāya taḷākato nibbahanaudakaṁ vā niddhamanatumbaṁ vā pidahati,",
  "atk-vin01a2:558_11": "aññato gacchantaṁ vā udakaṁ yathā ettha pavisati, evaṁ pāḷiṁ vā bandhati, mātikaṁ",
  "atk-vin01a2:558_12": "vā ujukaṁ karoti, tassa uparibhāge ṭhitaṁ attano taḷākaṁ vā bhindati, ussannaṁ udakaṁ",
  "atk-vin01a2:558_13": "mariyādaṁ gahetvā gacchati, teneva chinnā hoti. Sabbattha nikkhantaudakagghānurūpena",
  "atk-vin01a2:558_14": "avahārena kāretabbo.",
  "atk-vin01a2:559_0": "Niddhamanapanāḷiṁ ugghāṭetvā nīharantassāpi eseva nayo. Sace pana tena mariyādāya",
  "atk-vin01a2:559_1": "dubbalāya katāya attano dhammatāya āgantvā vā anāṇattehi gāmadārakehi āropitā vā",
  "atk-vin01a2:559_2": "gāviyo khurehi mariyādaṁ bhindanti, attanoyeva dhammatāya anāṇattehi vā gāmadārakehi",
  "atk-vin01a2:559_3": "udake pavesitā vīciyo uṭṭhāpenti, gāmadārakā vā sayameva pavisitvā kīḷantā uṭṭhāpenti",
  "atk-vin01a2:559_4": "antoudake vā rukkho aññena chijjamāno patitvā uṭṭhāpeti, uṭṭhāpitā vīciyo mariyādaṁ",
  "atk-vin01a2:559_5": "chindanti, sacepi mariyādaṁ dubbalaṁ katvā sukkhataḷākassa udakanibbahanaṭṭhānaṁ",
  "atk-vin01a2:559_6": "vā udakaniddhamanatumbaṁ vā pidahati, aññato gamanamagge vā pāḷiṁ bandhati, sukkhamātikaṁ",
  "atk-vin01a2:559_7": "vā ujukaṁ karoti, pacchā deve vuṭṭhe udakaṁ āgantvā mariyādaṁ bhindati, sabbattha bhaṇḍadeyyaṁ.",
  "atk-vin01a2:560_0": "Yo pana nidāghe sukkhavāpiyā mariyādaṁ yāva talaṁ pāpetvā chindati, pacchā deve vuṭṭhe",
  "atk-vin01a2:560_1": "āgatāgataṁ udakaṁ palāyati, bhaṇḍadeyyaṁ. Yattakaṁ tappaccayā sassaṁ uppajjati, tato",
  "atk-vin01a2:560_2": "pādamattagghanakampi adento sāmikānaṁ dhuranikkhepena assamaṇo hoti.",
  "atk-vin01a2:561_0": "Yaṁ pana sabbasādhāraṇaṁ taḷākaṁ hoti; taḷāke udakassa sabbepi manussā issarā. Heṭṭhato",
  "atk-vin01a2:561_1": "panassa sassāni karonti, sassapālanatthaṁ taḷākato mahāmātikā nikkhamitvā khettamajjhena",
  "atk-vin01a2:561_2": "yāti, sāpi sadā sandanakāle sabbasādhāraṇā. Tato pana khuddakamātikā nīharitvā attano",
  "atk-vin01a2:561_3": "attano kedāresu udakaṁ pavesenti. Taṁ aññesaṁ gahetuṁ na denti. Nidāghasamayeva udake",
  "atk-vin01a2:561_4": "mandībhūte vārena udakaṁ denti, yo udakavāre sampatte na labhati, tassa sassāni milāyanti;",
  "atk-vin01a2:561_5": "tasmā aññesaṁ vāre añño gahetuṁ na labhati. Tattha yo bhikkhu paresaṁ khuddakamātikāto",
  "atk-vin01a2:561_6": "vā kedārato vā udakaṁ theyyacittena attano vā parassa vā mātikaṁ vā kedāraṁ vā paveseti,",
  "atk-vin01a2:561_7": "aṭavimukhaṁ vā vāheti, avahāro vassa hoti.",
  "atk-vin01a2:562": "Yopi ‘‘cirena me udakavāro bhavissati, idañca sassaṁ milāyatī’’ti paresaṁ kedāre",
  "atk-vin01a2:563_0": "Pavisantassa udakassa pavisanamaggaṁ pidahitvā attano kedāraṁ paveseti, avahāro eva.",
  "atk-vin01a2:563_1": "Sace pana taḷākato aniggate paresaṁ mātikāmukhaṁ asampatteva udake sukkhamātikaṁyeva",
  "atk-vin01a2:563_2": "yathā āgacchantaṁ udakaṁ aññesaṁ kedāre appavisitvā attanoyeva kedāraṁ pavisati,",
  "atk-vin01a2:563_3": "evaṁ tattha tattha bandhati. Anikkhante baddhā subaddhā, nikkhante baddhā, bhaṇḍadeyyaṁ.",
  "atk-vin01a2:563_4": "Taḷākaṁ gantvā sayameva niddhamanapanāḷiṁ ugghāṭetvā attano kedāraṁ pavesentassāpi",
  "atk-vin01a2:563_5": "natthi avahāro. Kasmā? Taḷākaṁ nissāya khettassa katattā. Kurundiyādīsu pana ‘‘avahāro’’ti",
  "atk-vin01a2:563_6": "vuttaṁ. Taṁ ‘‘vatthuṁ kālañca desañcā’’ti iminā lakkhaṇena na sameti. Tasmā mahāaṭṭhakathāyaṁ vuttameva yuttanti.",
  "atk-vin01a2:564": "Udakakathā niṭṭhitā.",
  "atk-vin01a2:565": "Dantaponakathā",
  "atk-vin01a2:566_0": "109. Dantapoṇaṁ ārāmaṭṭhakavinicchayena vinicchinitabbaṁ. Ayaṁ pana viseso – yo saṅghassa",
  "atk-vin01a2:566_1": "vetanabhato hutvā devasikaṁ vā pakkhamāsavārena vā dantakaṭṭhaṁ āharati, so taṁ āharitvā",
  "atk-vin01a2:566_2": "chinditvāpi yāva bhikkhusaṅghaṁ na sampaṭicchāpeti, tāva tasseva hoti. Tasmā taṁ",
  "atk-vin01a2:566_3": "theyyacittena gaṇhanto bhaṇḍagghena kāretabbo. Tatthajātakaṁ pana garubhaṇḍaṁ, tampi",
  "atk-vin01a2:566_4": "bhikkhusaṅghena rakkhitagopitaṁ gaṇhanto bhaṇḍagghena kāretabbo. Eseva nayo gaṇapuggalagihimanussasantakepi",
  "atk-vin01a2:566_5": "chinnake acchinnake ca. Tesaṁ ārāmuyyānabhūmīsu jātaṁ sāmaṇerā vārena bhikkhusaṅghassa",
  "atk-vin01a2:566_6": "dantakaṭṭhaṁ āharantā ācariyupajjhāyānampi āharanti, taṁ yāva chinditvā saṅghaṁ na",
  "atk-vin01a2:566_7": "paṭicchāpenti, tāva sabbaṁ tesaṁyeva hoti. Tasmā tampi theyyacittena gaṇhanto bhaṇḍagghena",
  "atk-vin01a2:566_8": "kāretabbo. Yadā pana te chinditvā saṅghassa paṭicchāpetvā dantakaṭṭhamāḷake nikkhipanti,",
  "atk-vin01a2:566_9": "‘‘yathāsukhaṁ bhikkhusaṅgho paribhuñjatū’’ti; tato paṭṭhāya avahāro natthi, vattaṁ",
  "atk-vin01a2:566_10": "pana jānitabbaṁ. Yo hi devasikaṁ saṅghamajjhe osarati, tena divase divase ekameva",
  "atk-vin01a2:566_11": "dantakaṭṭhaṁ gahetabbaṁ. Yo pana devasikaṁ na osarati, padhānaghare vasitvā dhammasavane",
  "atk-vin01a2:566_12": "vā uposathagge vā dissati, tena pamāṇaṁ sallakkhetvā cattāri pañcadantakaṭṭhāni attano",
  "atk-vin01a2:566_13": "vasanaṭṭhāne ṭhapetvā khāditabbāni. Tesu khīṇesu sace punapi dantakaṭṭhamāḷake bahūni",
  "atk-vin01a2:566_14": "hontiyeva, punapi āharitvā khāditabbāni. Yadi pana pamāṇaṁ asallakkhetvā āharati,",
  "atk-vin01a2:566_15": "tesu akkhīṇesuyeva māḷake khīyanti, tato keci therā ‘‘yehi gahitāni, te paṭiāharantū’’ti",
  "atk-vin01a2:566_16": "vadeyyuṁ, keci ‘‘khādantu, puna sāmaṇerā āharissantī’’ti, tasmā vivādapariharaṇatthaṁ",
  "atk-vin01a2:566_17": "pamāṇaṁ sallakkhetabbaṁ. Gahaṇe pana doso natthi. Maggaṁ gacchantenāpi ekaṁ vā dve",
  "atk-vin01a2:566_18": "vā thavikāya pakkhipitvā gantabbanti.",
  "atk-vin01a2:567": "Dantaponakathā niṭṭhitā.",
  "atk-vin01a2:568": "Vanappatikathā",
  "atk-vin01a2:569_0": "110. Vanassa patīti vanappati; vanajeṭṭhakarukkhassetaṁ adhivacanaṁ. Idha pana sabbopi",
  "atk-vin01a2:569_1": "manussehi pariggahitarukkho adhippeto ambalabujapanasādiko. Yattha vā pana maricavalliādīni",
  "atk-vin01a2:569_2": "āropenti, so chijjamāno sace ekāyapi challiyā vā vākena vā sakalikāya vā pheggunā",
  "atk-vin01a2:569_3": "vā sambaddhova hutvā bhūmiyaṁ patati, rakkhati tāva.",
  "atk-vin01a2:570_0": "Yo pana chinnopi vallīhi vā sāmantarukkhasākhāhi vā sambaddho sandhāritattā ujukameva",
  "atk-vin01a2:570_1": "tiṭṭhati, patanto vā bhūmiṁ na pāpuṇāti, natthi tattha parihāro, avahāro eva hoti.",
  "atk-vin01a2:570_2": "Yopi kakacena chinno acchinno viya hutvā tatheva tiṭṭhati, tasmimpi eseva nayo.",
  "atk-vin01a2:571_0": "Yo pana rukkhaṁ dubbalaṁ katvā pacchā cāletvā pāteti, aññena vā cālāpeti; aññaṁ vāssa",
  "atk-vin01a2:571_1": "santike rukkhaṁ chinditvā ajjhottharati, parena vā ajjhottharāpeti; makkaṭe vā paripātetvā",
  "atk-vin01a2:571_2": "tattha āropeti, aññena vā āropāpeti; vagguliyo vā tattha āropeti, parena vā āropāpeti;",
  "atk-vin01a2:571_3": "tā taṁ rukkhaṁ pātenti, tasseva avahāro.",
  "atk-vin01a2:572": "Sace pana tena rukkhe dubbale kate añño anāṇatto eva taṁ cāletvā pāteti,",
  "atk-vin01a2:573_0": "Rukkhena vā ajjhottharati, attano dhammatāya makkaṭā vā vagguliyo vā ārohanti, paro",
  "atk-vin01a2:573_1": "vā anāṇatto āropeti, sayaṁ vā esa vātamukhaṁ sodheti, balavavāto āgantvā rukkhaṁ",
  "atk-vin01a2:573_2": "pāteti; sabbattha bhaṇḍadeyyaṁ. Vātamukhasodhanaṁ panettha asampatte vāte sukkhamātikāya",
  "atk-vin01a2:573_3": "ujukaraṇādīhi sameti, no aññathā. Rukkhaṁ āvijjhitvā satthena vā ākoṭeti, aggiṁ vā",
  "atk-vin01a2:573_4": "deti, maṇḍukakaṇṭakaṁ vā visaṁ vā ākoṭeti, yena so marati, sabbattha bhaṇḍadeyyamevāti.",
  "atk-vin01a2:574": "Vanappatikathā niṭṭhitā.",
  "atk-vin01a2:575": "Haraṇakakathā",
  "atk-vin01a2:576_0": "111. Haraṇake – aññassa haraṇakaṁ bhaṇḍaṁ theyyacitto āmasatīti paraṁ sīsabhārādīhi",
  "atk-vin01a2:576_1": "bhaṇḍaṁ ādāya gacchantaṁ disvā ‘‘etaṁ harissāmī’’ti vegena gantvā āmasati, ettāvatā",
  "atk-vin01a2:576_2": "assa dukkaṭaṁ. Phandāpetīti ākaḍḍhanavikaḍḍhanaṁ karoti, sāmiko na muñcati, tenassa",
  "atk-vin01a2:576_3": "thullaccayaṁ. Ṭhānā cāvetīti ākaḍḍhitvā sāmikassa hatthato moceti, tenassa pārājikaṁ.",
  "atk-vin01a2:576_4": "Sace pana taṁ bhaṇḍasāmiko uṭṭhahitvā pothetvā puna taṁ bhaṇḍaṁ mocāpetvā gaṇheyya,",
  "atk-vin01a2:576_5": "bhikkhu paṭhamaggahaṇeneva pārājiko. Sīsato vā kaṇṇato vā gīvato vā hatthato vā alaṅkāraṁ",
  "atk-vin01a2:576_6": "chinditvā vā mocetvā vā gaṇhantassa sīsādīhi mocitamatte pārājikaṁ. Hatthe pana valayaṁ",
  "atk-vin01a2:576_7": "vā kaṭakaṁ vā anīharitvā aggabāhaṁ ghaṁsantova aparāparaṁ vā sāreti, ākāsagataṁ vā",
  "atk-vin01a2:576_8": "karoti, rakkhati tāva. Rukkhamūlacīvaravaṁsesu valayamiva na pārājikaṁ janeti. Kasmā?",
  "atk-vin01a2:576_9": "Saviññāṇakattā. Saviññāṇakakoṭṭhāsagatañhi yāva tato na nīhaṭaṁ, tāva tattheva hoti.",
  "atk-vin01a2:576_10": "Eseva nayo aṅgulimuddikapādakaṭakakaṭūpagapiḷandhanesu.",
  "atk-vin01a2:577_0": "Yo pana parassa nivatthasāṭakaṁ acchindati, paro ca salajjitāya sahasā na muñcati,",
  "atk-vin01a2:577_1": "ekenantena coro kaḍḍhati, ekenantena paro, rakkhati tāva. Parassa hatthato muttamatte",
  "atk-vin01a2:577_2": "pārājikaṁ. Athāpi taṁ kaḍḍhantassa chijjitvā ekadeso hatthagato hoti, so ca pādaṁ",
  "atk-vin01a2:577_3": "agghati pārājikameva. Sahabhaṇḍahārakanti ‘‘sabhaṇḍahārakaṁ bhaṇḍaṁ nessāmī’’ti cintetvā",
  "atk-vin01a2:577_4": "‘‘ito yāhī’’ti bhaṇḍahārakaṁ tajjeti, so bhīto corena adhippetadisābhimukho hutvā",
  "atk-vin01a2:577_5": "ekaṁ pādaṁ saṅkāmeti, corassa thullaccayaṁ; dutiye pārājikaṁ. Pātāpetīti athāpi coro",
  "atk-vin01a2:577_6": "bhaṇḍahārakassa hatthe āvudhaṁ disvā sāsaṅko hutvā pātāpetvā gahetukāmo ekamantaṁ",
  "atk-vin01a2:577_7": "paṭikkamma santajjetvā pātāpeti, parassa hatthato muttamatte pārājikaṁ.",
  "atk-vin01a2:578_0": "Pātāpeti, āpatti dukkaṭassātiādi pana parikappavasena vuttaṁ. Yo hi bhaṇḍaṁ pātāpetvā",
  "atk-vin01a2:578_1": "‘‘yaṁ mama ruccati, taṁ gahessāmī’’ti parikappetvā pātāpeti, tassa pātāpane ca āmasane",
  "atk-vin01a2:578_2": "ca dukkaṭaṁ, phandāpane thullaccayaṁ. Pādagghanakassa ṭhānā cāvane pārājikaṁ. Taṁ",
  "atk-vin01a2:578_3": "pacchā paṭipātiyamānassa muñcatopi natthiyeva samaṇabhāvo. Yopi bhaṇḍahārakaṁ atikkamantaṁ",
  "atk-vin01a2:578_4": "disvā anubandhanto ‘‘tiṭṭha, tiṭṭha, bhaṇḍaṁ pātehī’’ti vatvā pātāpeti, tassāpi tena",
  "atk-vin01a2:578_5": "hatthato muttamatte pārājikaṁ.",
  "atk-vin01a2:579_0": "Yo pana ‘‘tiṭṭha tiṭṭhā’’ti vadati, ‘‘pātehī’’ti na vadati; itaro ca taṁ oloketvā",
  "atk-vin01a2:579_1": "‘‘sace esa maṁ pāpuṇeyya, ghāteyyāpi ma’’ nti sālayova hutvā taṁ bhaṇḍaṁ gahanaṭṭhāne",
  "atk-vin01a2:579_2": "pakkhipitvā ‘‘puna nivattitvā gahessāmī’’ti pakkamati, pātanapaccayā pārājikaṁ natthi.",
  "atk-vin01a2:579_3": "Āgantvā pana theyyacittena gaṇhato uddhāre pārājikaṁ. Atha panassa evaṁ hoti – ‘‘mayā",
  "atk-vin01a2:579_4": "pātāpenteneva idaṁ mama santakaṁ kata’’nti tato naṁ sakasaññāya gaṇhāti; gahaṇe rakkhati,",
  "atk-vin01a2:579_5": "bhaṇḍadeyyaṁ pana hoti. ‘‘Dehī’’ti vutte adentassa sāmikānaṁ dhuranikkhepe pārājikaṁ.",
  "atk-vin01a2:579_6": "‘‘So imaṁ chaḍḍetvā gato, anajjhāvutthakaṁ dāni ida’’nti paṁsukūlasaññāya gaṇhatopi",
  "atk-vin01a2:579_7": "eseva nayo. Atha pana sāmiko ‘‘tiṭṭha tiṭṭhā’’ti vuttamatteneva olokento taṁ disvā",
  "atk-vin01a2:579_8": "‘‘na dāni idaṁ mayha’’nti dhuranikkhepaṁ katvā nirālayo chaḍḍetvā palāyati, taṁ theyyacittena",
  "atk-vin01a2:579_9": "gaṇhato uddhāre dukkaṭaṁ. Āharāpente dātabbaṁ, adentassa pārājikaṁ. Kasmā? Tassa",
  "atk-vin01a2:579_10": "payogena chaḍḍitattāti mahāaṭṭhakathāyaṁ vuttaṁ. Aññesu pana vicāraṇā eva natthi.",
  "atk-vin01a2:579_11": "Purimanayeneva sakasaññāya vā paṁsukūlasaññāya vā gaṇhantepi ayameva vinicchayoti.",
  "atk-vin01a2:580": "Haraṇakakathā niṭṭhitā.",
  "atk-vin01a2:581": "Upanidhikathā",
  "atk-vin01a2:582_0": "112. Upanidhimhi – nāhaṁ gaṇhāmīti sampajānamusāvādepi adinnādānassa payogattā dukkaṭaṁ.",
  "atk-vin01a2:582_1": "‘‘Kiṁ tumhe bhaṇatha? Nevidaṁ mayhaṁ anurūpaṁ, na tumhāka’’ntiādīni vadantassāpi",
  "atk-vin01a2:582_2": "dukkaṭameva. ‘‘Raho mayā etassa hatthe ṭhapitaṁ, na añño koci jānāti, ‘dassati nu",
  "atk-vin01a2:582_3": "kho me no’’’ti sāmiko vimatiṁ uppādeti, bhikkhussa thullaccayaṁ. Tassa pharusādibhāvaṁ",
  "atk-vin01a2:582_4": "disvā sāmiko ‘‘na mayhaṁ dassatī’’ti dhuraṁ nikkhipati, tatra sacāyaṁ bhikkhu ‘‘kilametvā",
  "atk-vin01a2:582_5": "naṁ dassāmī’’ti dāne saussāho, rakkhati tāva. Sacepi so dāne nirussāho, bhaṇḍassāmiko",
  "atk-vin01a2:582_6": "pana gahaṇe saussāho , rakkhateva. Yadi pana so dāne nirussāho bhaṇḍasāmikopi ‘‘na",
  "atk-vin01a2:582_7": "mayhaṁ dassatī’’ti dhuraṁ nikkhipati, evaṁ ubhinnaṁ dhuranikkhepena bhikkhuno pārājikaṁ",
  "atk-vin01a2:582_8": ". Yadipi mukhena ‘‘dassāmī’’ti vadati, cittena pana adātukāmo, evampi sāmikassa dhuranikkhepe",
  "atk-vin01a2:582_9": "pārājikaṁ. Taṁ pana upanidhi nāma saṅgopanatthāya attano hatthe parehi ṭhapitabhaṇḍaṁ,",
  "atk-vin01a2:582_10": "aguttadesato ṭhānā cāvetvā guttaṭṭhāne ṭhapanatthāya harato anāpatti. Theyyacittenapi",
  "atk-vin01a2:582_11": "ṭhānā cāventassa avahāro natthi. Kasmā? Attano hatthe nikkhittattā, bhaṇḍadeyyaṁ",
  "atk-vin01a2:582_12": "pana hoti. Theyyacittena paribhuñjatopi eseva nayo. Tāvakālikaggahaṇepi tatheva.",
  "atk-vin01a2:582_13": "Dhammaṁ carantotiādi vuttanayameva. Ayaṁ tāva pāḷivaṇṇanā.",
  "atk-vin01a2:583_0": "Pāḷimuttakavinicchayo panettha pattacatukkādivasena evaṁ vutto – eko kira bhikkhu",
  "atk-vin01a2:583_1": "parassa mahagghe patte lobhaṁ uppādetvā taṁ haritukāmo ṭhapitaṭṭhānamassa suṭṭhu",
  "atk-vin01a2:583_2": "sallakkhetvā attanopi pattaṁ tasseva santike ṭhapesi. So paccūsasamaye āgantvā dhammaṁ",
  "atk-vin01a2:583_3": "vācāpetvā niddāyamānaṁ mahātheramāha – ‘‘vandāmi, bhante’’ti. ‘‘Ko eso’’ti? ‘‘Ahaṁ,",
  "atk-vin01a2:583_4": "bhante, āgantukabhikkhu, kālassevamhi gantukāmo, asukasmiñca me ṭhāne īdisena nāma",
  "atk-vin01a2:583_5": "aṁsabaddhakena īdisāya pattatthavikāya patto ṭhapito. Sādhāhaṁ, bhante, taṁ labheyya’’nti",
  "atk-vin01a2:583_6": "thero pavisitvā taṁ gaṇhi. Uddhāreyeva corassa pārājikaṁ. Sace āgantvā ‘‘kosi tvaṁ",
  "atk-vin01a2:583_7": "avelāya āgato’’ti vutto bhīto palāyati, pārājikaṁ patvāva palāyati. Therassa pana",
  "atk-vin01a2:583_8": "suddhacittattā anāpatti. Thero ‘‘taṁ gaṇhissāmī’’ti aññaṁ gaṇhi, eseva nayo. Ayaṁ",
  "atk-vin01a2:583_9": "pana aññaṁ tādisameva gaṇhante yujjati, manussaviggahe āṇattasadisavatthusmiṁ viya.",
  "atk-vin01a2:583_10": "Kurundiyaṁ pana ‘‘padavārena kāretabbo’’ti vuttaṁ, taṁ atādisameva gaṇhante yujjati.",
  "atk-vin01a2:584_0": "Taṁ maññamāno attano pattaṁ gaṇhitvā adāsi, corassa sāmikena dinnattā pārājikaṁ natthi,",
  "atk-vin01a2:584_1": "asuddhacittena pana gahitattā dukkaṭaṁ. Taṁ maññamāno corasseva pattaṁ gaṇhitvā adāsi,",
  "atk-vin01a2:584_2": "idhāpi corassa attano santakattā pārājikaṁ natthi, asuddhacittena pana gahitattā",
  "atk-vin01a2:584_3": "dukkaṭameva. Sabbattha therassa anāpatti.",
  "atk-vin01a2:585_0": "Aparo ‘‘pattaṁ coressāmī’’ti tatheva niddāyamānaṁ theraṁ vandi. ‘‘Ko aya’’nti ca",
  "atk-vin01a2:585_1": "vutte ‘ahaṁ, bhante, gilānabhikkhu, ekaṁ tāva me pattaṁ detha, gāmadvāraṁ gantvā",
  "atk-vin01a2:585_2": "bhesajjaṁ āharissāmī’’ti. Thero ‘‘idha gilāno natthi, coro ayaṁ bhavissatī’’ti sallakkhetvā",
  "atk-vin01a2:585_3": "‘‘imaṁ haratū’’ti attano veribhikkhussa pattaṁ nīharitvā adāsi, dvinnampi uddhāreyeva",
  "atk-vin01a2:585_4": "pārājikaṁ. ‘‘Veribhikkhussa patto’’ti saññāya aññassa pattaṁ uddharantepi eseva nayo.",
  "atk-vin01a2:585_5": "Sace pana ‘‘verissāya’’nti saññāya corasseva pattaṁ uddharitvā deti, vuttanayeneva",
  "atk-vin01a2:585_6": "therassa pārājikaṁ, corassa dukkaṭaṁ. Atha ‘‘verissāya’’nti maññamāno attano pattaṁ",
  "atk-vin01a2:585_7": "deti, vuttanayeneva ubhinnampi dukkaṭaṁ.",
  "atk-vin01a2:586_0": "Eko mahāthero upaṭṭhākaṁ daharabhikkhuṁ ‘‘pattacīvaraṁ gaṇha, asukaṁ nāma gāmaṁ gantvā",
  "atk-vin01a2:586_1": "piṇḍāya carissāmā’’ti āha. Daharo gahetvā therassa pacchato pacchato gacchanto theyyacittaṁ",
  "atk-vin01a2:586_2": "uppādetvā sace sīse bhāraṁ khandhe karoti, pārājikaṁ natthi. Kasmā? Āṇattiyā gahitattā.",
  "atk-vin01a2:586_3": "Sace pana maggato okkamma aṭaviṁ pavisati, padavārena kāretabbo. Atha nivattitvā",
  "atk-vin01a2:586_4": "vihārābhimukho palāyitvā vihāraṁ pavisitvā gacchati, upacārātikkame pārājikaṁ. Athāpi",
  "atk-vin01a2:586_5": "mahātherassa nivāsanaparivattanaṭṭhānato gāmābhimukho palāyati, gāmūpacārātikkame",
  "atk-vin01a2:586_6": "pārājikaṁ. Yadi pana ubhopi piṇḍāya caritvā bhuñjitvā vā gahetvā vā nikkhamanti,",
  "atk-vin01a2:586_7": "thero ca punapi taṁ vadati – ‘‘pattacīvaraṁ gaṇha, vihāraṁ gamissāmā’’ti. Tatra ce",
  "atk-vin01a2:586_8": "so purimanayeneva theyyacittena sīse bhāraṁ khandhe karoti, rakkhati tāva. Aṭaviṁ",
  "atk-vin01a2:586_9": "pavisati, padavārena kāretabbo. Nivattitvā gāmābhimukho eva palāyati, gāmūpacārātikkame",
  "atk-vin01a2:586_10": "pārājikaṁ. Purato vihārābhimukho palāyitvā vihāre aṭṭhatvā anisīditvā avūpasanteneva",
  "atk-vin01a2:586_11": "theyyacittena gacchati, upacārātikkame pārājikaṁ. Yo pana anāṇatto gaṇhāti, tassa",
  "atk-vin01a2:586_12": "sīse bhāraṁ khandhe karaṇādīsupi pārājikaṁ. Sesaṁ purimasadisameva.",
  "atk-vin01a2:587_0": "Yo pana ‘‘asukaṁ nāma vihāraṁ gantvā cīvaraṁ dhovitvā rajitvā vā ehī’’ti vutto ‘‘sādhū’’ti",
  "atk-vin01a2:587_1": "gahetvā gacchati, tassapi antarāmagge theyyacittaṁ uppādetvā sīse bhāraṁ khandhe",
  "atk-vin01a2:587_2": "karaṇādīsu pārājikaṁ natthi. Maggā okkamane padavārena kāretabbo. Taṁ vihāraṁ gantvā",
  "atk-vin01a2:587_3": "tattheva vasanto theyyacittena paribhuñjanto jīrāpeti, corā vā tassa taṁ haranti,",
  "atk-vin01a2:587_4": "avahāro natthi, bhaṇḍadeyyaṁ pana hoti. Tato nikkhamitvā āgacchatopi eseva nayo.",
  "atk-vin01a2:588_0": "Yo pana anāṇatto therena nimitte vā kate sayameva vā kiliṭṭhaṁ sallakkhetvā ‘‘detha,",
  "atk-vin01a2:588_1": "bhante, cīvaraṁ; asukaṁ nāma gāmaṁ gantvā rajitvā āharissāmī’’ti gahetvā gacchati;",
  "atk-vin01a2:588_2": "tassa antarāmagge theyyacittaṁ uppādetvā sīse bhāraṁ khandhe karaṇādīsu pārājikaṁ.",
  "atk-vin01a2:588_3": "Kasmā? Anāṇattiyā gahitattā. Maggā okkamatopi paṭinivattitvā tameva vihāraṁ āgantvā",
  "atk-vin01a2:588_4": "vihārasīmaṁ atikkamatopi vuttanayeneva pārājikaṁ. Tattha gantvā rajitvā paccāgacchatopi",
  "atk-vin01a2:588_5": "theyyacitte uppanne eseva nayo. Sace pana yattha gato, tattha vā antarāmagge vihāre",
  "atk-vin01a2:588_6": "vā tameva vihāraṁ paccāgantvā tassa ekapasse vā upacārasīmaṁ anatikkamitvā vasanto",
  "atk-vin01a2:588_7": "theyyacittena paribhuñjanto jīrāpeti, corā vā tassa taṁ haranti, yathā vā tathā vā",
  "atk-vin01a2:588_8": "nassati, bhaṇḍadeyyaṁ. Upacārasīmaṁ atikkamato pana pārājikaṁ.",
  "atk-vin01a2:589_0": "Yo pana therena nimitte kayiramāne ‘‘detha, bhante, ahaṁ rajitvā āharissāmī’’ti vatvā",
  "atk-vin01a2:589_1": "‘‘kattha gantvā, bhante, rajāmī’’ti pucchati. Thero ca naṁ ‘‘yattha icchasi, tattha",
  "atk-vin01a2:589_2": "gantvā rajāhī’’ti vadati, ayaṁ ‘‘vissaṭṭhadūto’’ nāma. Theyyacittena palāyantopi",
  "atk-vin01a2:589_3": "na avahārena kāretabbo. Theyyacittena pana palāyatopi paribhogena vā aññathā vā nāsayatopi",
  "atk-vin01a2:589_4": "bhaṇḍadeyyameva hoti. Bhikkhu bhikkhussa hatthe kiñci parikkhāraṁ pahiṇati – ‘‘asukavihāre",
  "atk-vin01a2:589_5": "asukabhikkhussa dehī’’ti, tassa theyyacitte uppanne sabbaṭṭhānesu ‘‘asukaṁ nāma vihāraṁ",
  "atk-vin01a2:589_6": "gantvā cīvaraṁ dhovitvā rajitvā vā ehī’’ti ettha vuttasadiso vinicchayo.",
  "atk-vin01a2:590_0": "Aparo bhikkhuṁ pahiṇitukāmo nimittaṁ karoti – ‘‘ko nu kho gahetvā gamissatī’’ti,",
  "atk-vin01a2:590_1": "tatra ce eko – ‘‘detha, bhante, ahaṁ gahetvā gamissāmī’’ti gahetvā gacchati, tassa",
  "atk-vin01a2:590_2": "theyyacitte uppanne sabbaṭṭhānesu ‘‘detha, bhante, cīvaraṁ, asukaṁ nāma gāmaṁ gantvā",
  "atk-vin01a2:590_3": "rajitvā āharissāmī’’ti ettha vuttasadiso vinicchayo. Therena cīvaratthāya vatthaṁ",
  "atk-vin01a2:590_4": "labhitvā upaṭṭhākakule ṭhapitaṁ hoti. Athassa antevāsiko vatthaṁ haritukāmo tatra",
  "atk-vin01a2:590_5": "gantvā ‘‘taṁ kira vatthaṁ dethā’’ti therena pesito viya vadati; tassa vacanaṁ saddahitvā",
  "atk-vin01a2:590_6": "upāsakena ṭhapitaṁ upāsikā vā, upāsikāya ṭhapitaṁ upāsako vā añño vā, koci nīharitvā",
  "atk-vin01a2:590_7": "deti, uddhāreyevassa pārājikaṁ. Sace pana therassa upaṭṭhākehi ‘‘imaṁ therassa dassāmā’’ti",
  "atk-vin01a2:590_8": "attano vatthaṁ ṭhapitaṁ hoti. Athassa antevāsiko taṁ haritukāmo tattha gantvā ‘‘therassa",
  "atk-vin01a2:590_9": "kira vatthaṁ dātukāmattha, taṁ dethā’’ti vadati. Te cassa saddahitvā ‘‘mayaṁ, bhante,",
  "atk-vin01a2:590_10": "bhojetvā dassāmāti ṭhapayimha, handa gaṇhāhī’’ti denti. Sāmikehi dinnattā pārājikaṁ",
  "atk-vin01a2:590_11": "natthi, asuddhacittena pana gahitattā dukkaṭaṁ, bhaṇḍadeyyañca hoti.",
  "atk-vin01a2:591_0": "Bhikkhu bhikkhussa vatvā gāmaṁ gacchati, ‘‘itthannāmo mama vassāvāsikaṁ dassati,",
  "atk-vin01a2:591_1": "taṁ gahetvā ṭhapeyyāsī’’ti. ‘‘Sādhū’’ti so bhikkhu tena dinnaṁ mahagghasāṭakaṁ attanā",
  "atk-vin01a2:591_2": "laddhena appagghasāṭakena saddhiṁ ṭhapetvā tena āgatena attano mahagghasāṭakassa",
  "atk-vin01a2:591_3": "laddhabhāvaṁ ñatvā vā añatvā vā ‘‘dehi me vassāvāsika’’nti vutto ‘‘tava thūlasāṭako",
  "atk-vin01a2:591_4": "laddho, mayhaṁ pana sāṭako mahaggho, dvepi asukasmiṁ nāma okāse ṭhapitā, pavisitvā",
  "atk-vin01a2:591_5": "gaṇhāhī’’ti vadati. Tena pavisitvā thūlasāṭake gahite itarassa itaraṁ gaṇhato uddhāre",
  "atk-vin01a2:591_6": "pārājikaṁ. Athāpi tassa sāṭake attano nāmaṁ attano ca sāṭake tassa nāmaṁ likhitvā",
  "atk-vin01a2:591_7": "‘‘gaccha nāmaṁ vācetvā gaṇhāhī’’ti vadati, tatrāpi eseva nayo. Yo pana attanā ca",
  "atk-vin01a2:591_8": "tena ca laddhasāṭake ekato ṭhapetvā taṁ evaṁ vadati – ‘‘tayā ca mayā ca laddhasāṭakā",
  "atk-vin01a2:591_9": "dvepi antogabbhe ṭhapitā, gaccha yaṁ icchasi, taṁ vicinitvā gaṇhāhī’’ti. So ca lajjāya",
  "atk-vin01a2:591_10": "āvāsikena laddhaṁ thūlasāṭakameva gaṇheyya, tatrāvāsikassa vicinitvā gahitāvasesaṁ",
  "atk-vin01a2:591_11": "itaraṁ gaṇhato anāpatti. Āgantuko bhikkhu āvāsikānaṁ cīvarakammaṁ karontānaṁ samīpe",
  "atk-vin01a2:591_12": "pattacīvaraṁ ṭhapetvā ‘‘ete saṅgopessantī’’ti maññamāno nhāyituṁ vā aññatra vā gacchati.",
  "atk-vin01a2:591_13": "Sace naṁ āvāsikā saṅgopenti, iccetaṁ kusalaṁ. No ce, naṭṭhe gīvā na hoti. Sacepi",
  "atk-vin01a2:591_14": "so ‘‘idaṁ, bhante, ṭhapethā’’ti vatvā gacchati, itare ca sakiccappasutattā na jānanti,",
  "atk-vin01a2:591_15": "eseva nayo. Athāpi te ‘‘idaṁ, bhante, ṭhapethā’’ti vuttā ‘‘mayaṁ byāvaṭā’’ti paṭikkhipanti,",
  "atk-vin01a2:591_16": "itaro ca ‘‘avassaṁ ṭhapessantī’’ti anādiyitvā gacchati, eseva nayo. Sace pana tena",
  "atk-vin01a2:591_17": "yācitā vā ayācitā vā ‘‘mayaṁ ṭhapessāma, tvaṁ gacchā’’ti vadanti; taṁ saṅgopitabbaṁ.",
  "atk-vin01a2:591_18": "No ce saṅgopenti, naṭṭhe gīvā. Kasmā? Sampaṭicchitattā.",
  "atk-vin01a2:592_0": "Yo bhikkhu bhaṇḍāgāriko hutvā paccūsasamaye eva bhikkhūnaṁ pattacīvarāni heṭṭhāpāsādaṁ",
  "atk-vin01a2:592_1": "oropetvā dvāraṁ apidahitvā tesampi anārocetvāva dūre bhikkhācāraṁ gacchati; tāni",
  "atk-vin01a2:592_2": "ce corā haranti, tasseva gīvā. Yo pana bhikkhūhi ‘‘oropetha, bhante, pattacīvarāni;",
  "atk-vin01a2:592_3": "kālo salākaggahaṇassā’’ti vutto ‘‘samāgatatthā’’ti pucchitvā ‘‘āma, samāgatamhā’’ti",
  "atk-vin01a2:592_4": "vutte pattacīvarāni nīharitvā nikkhipitvā bhaṇḍāgāradvāraṁ bandhitvā ‘‘tumhe pattacīvarāni",
  "atk-vin01a2:592_5": "gahetvā heṭṭhāpāsādadvāraṁ paṭijaggitvā gaccheyyāthā’’ti vatvā gacchati. Tatra ceko",
  "atk-vin01a2:592_6": "alasajātiko bhikkhu bhikkhūsu gatesu pacchā akkhīni puñchanto uṭṭhahitvā udakaṭṭhānaṁ",
  "atk-vin01a2:592_7": "mukhadhovanatthaṁ gacchati, taṁ khaṇaṁ disvā corā tassa pattacīvaraṁ haranti, suhaṭaṁ.",
  "atk-vin01a2:592_8": "Bhaṇḍāgārikassa gīvā na hoti.",
  "atk-vin01a2:593_0": "Sacepi koci bhaṇḍāgārikassa anārocetvāva bhaṇḍāgāre attano parikkhāraṁ ṭhapeti, tasmimpi",
  "atk-vin01a2:593_1": "naṭṭhe bhaṇḍāgārikassa gīvā na hoti. Sace pana bhaṇḍāgāriko taṁ disvā ‘‘aṭṭhāne ṭhapita’’nti",
  "atk-vin01a2:593_2": "gahetvā ṭhapeti, naṭṭhe tassa gīvā. Sacepi ṭhapitabhikkhunā ‘‘mayā, bhante, īdiso",
  "atk-vin01a2:593_3": "nāma parikkhāro ṭhapito, upadhāreyyāthā’’ti vutto ‘‘sādhū’’ti sampaṭicchati, dunnikkhittaṁ",
  "atk-vin01a2:593_4": "vā maññamāno aññasmiṁ ṭhāne ṭhapeti, tasseva gīvā. ‘‘Nāhaṁ jānāmī’’ti paṭikkhipantassa",
  "atk-vin01a2:593_5": "pana natthi gīvā. Yopi tassa passantasseva ṭhapeti, bhaṇḍāgārikañca na sampaṭicchāpeti",
  "atk-vin01a2:593_6": ", naṭṭhaṁ sunaṭṭhameva. Sace taṁ bhaṇḍāgāriko aññatra ṭhapeti, naṭṭhe gīvā. Sace",
  "atk-vin01a2:593_7": "bhaṇḍāgāraṁ suguttaṁ, sabbo saṅghassa ca cetiyassa ca parikkhāro tattheva ṭhapīyati,",
  "atk-vin01a2:593_8": "bhaṇḍāgāriko ca bālo abyatto dvāraṁ vivaritvā dhammakathaṁ vā sotuṁ, aññaṁ vā kiñci",
  "atk-vin01a2:593_9": "kātuṁ katthaci gacchati, taṁ khaṇaṁ disvā yattakaṁ corā haranti, sabbaṁ tassa gīvā.",
  "atk-vin01a2:593_10": "Bhaṇḍāgārato nikkhamitvā bahi caṅkamantassa vā dvāraṁ vivaritvā sarīraṁ utuṁ gāhāpentassa",
  "atk-vin01a2:593_11": "vā tattheva samaṇadhammānuyogena nisinnassa vā tattheva nisīditvā kenaci kammena",
  "atk-vin01a2:593_12": "byāvaṭassa vā uccārapassāvapīḷitassāpi tato tattheva upacāre vijjamāne bahi gacchato",
  "atk-vin01a2:593_13": "vā aññena vā kenaci ākārena pamattassa sato dvāraṁ vivaritvā vā vivaṭameva pavisitvā",
  "atk-vin01a2:593_14": "vā sandhiṁ chinditvā vā yattakaṁ tassa pamādapaccayā corā haranti, sabbaṁ tasseva",
  "atk-vin01a2:593_15": "gīvā. Uṇhasamaye pana vātapānaṁ vivaritvā nipajjituṁ vaṭṭatīti vadanti. Uccārapīḷitassa",
  "atk-vin01a2:593_16": "pana tasmiṁ upacāre asati aññattha gacchantassa gilānapakkhe ṭhitattā avisayo; tasmā gīvā na hoti.",
  "atk-vin01a2:594_0": "Yo pana anto uṇhapīḷito dvāraṁ suguttaṁ katvā bahi nikkhamati, corā ca naṁ gahetvā",
  "atk-vin01a2:594_1": "‘‘dvāraṁ vivarā’’ti vadanti, yāva tatiyaṁ na vivaritabbaṁ. Yadi pana te corā ‘‘sace",
  "atk-vin01a2:594_2": "na vivarasi, tañca māressāma, dvārañca bhinditvā parikkhāraṁ harissāmā’’ti pharasuādīni",
  "atk-vin01a2:594_3": "ukkhipanti. ‘‘Mayi ca mate saṅghassa ca senāsane vinaṭṭhe guṇo natthī’’ti vivarituṁ",
  "atk-vin01a2:594_4": "vaṭṭati. Idhāpi avisayattā gīvā natthīti vadanti. Sace koci āgantuko kuñcikaṁ vā",
  "atk-vin01a2:594_5": "deti, dvāraṁ vā vivarati, yattakaṁ corā haranti, sabbaṁ tassa gīvā. Saṅghena bhaṇḍāgāraguttatthāya",
  "atk-vin01a2:594_6": "sūciyantakañca kuñcikamuddikā ca yojetvā dinnā hoti, bhaṇḍāgāriko ghaṭikamattaṁ datvā",
  "atk-vin01a2:594_7": "nipajjati, corā vivaritvā parikkhāraṁ haranti, tasseva gīvā. Sūciyantakañca kuñcikamuddikañca",
  "atk-vin01a2:594_8": "yojetvā nipannaṁ panetaṁ sace corā āgantvā ‘‘vivarā’’ti vadanti, tattha purimanayeneva",
  "atk-vin01a2:594_9": "paṭipajjitabbaṁ. Evaṁ guttaṁ katvā nipanne pana sace bhittiṁ vā chadanaṁ vā bhinditvā",
  "atk-vin01a2:594_10": "umaṅgena vā pavisitvā haranti, na tassa gīvā. Sace bhaṇḍāgāre aññepi therā vasanti,",
  "atk-vin01a2:594_11": "vivaṭe dvāre attano attano parikkhāraṁ gahetvā gacchanti, bhaṇḍāgāriko tesu gatesu",
  "atk-vin01a2:594_12": "dvāraṁ na jaggati, sace tattha kiñci avaharīyati, bhaṇḍāgārikassa issaratāya bhaṇḍāgārikasseva",
  "atk-vin01a2:594_13": "gīvā. Therehi pana sahāyehi bhavitabbaṁ. Ayaṁ tattha sāmīci.",
  "atk-vin01a2:595_0": "Yadi bhaṇḍāgāriko ‘‘tumhe bahi ṭhatvāva tumhākaṁ parikkhāraṁ gaṇhatha, mā pavisitthā’’ti",
  "atk-vin01a2:595_1": "vadati, tesañca eko lolamahāthero sāmaṇerehi ceva upaṭṭhākehi ca saddhiṁ bhaṇḍāgāraṁ",
  "atk-vin01a2:595_2": "pavisitvā nisīdati ceva nipajjati ca, yattakaṁ bhaṇḍaṁ nassati, sabbaṁ tassa gīvā.",
  "atk-vin01a2:595_3": "Bhaṇḍāgārikena pana avasesattherehi ca sahāyehi bhavitabbaṁ. Atha bhaṇḍāgārikova",
  "atk-vin01a2:595_4": "lolasāmaṇere ca upaṭṭhāke ca gahetvā bhaṇḍāgāre nisīdati ceva nipajjati ca, yaṁ tattha",
  "atk-vin01a2:595_5": "nassati, sabbaṁ tasseva gīvā. Tasmā bhaṇḍāgārikeneva tattha vasitabbaṁ. Avasesehi",
  "atk-vin01a2:595_6": "appeva rukkhamūle vasitabbaṁ, na ca bhaṇḍāgāreti.",
  "atk-vin01a2:596_0": "Ye pana attano attano sabhāgabhikkhūnaṁ vasanagabbhesu parikkhāraṁ ṭhapenti, parikkhāre",
  "atk-vin01a2:596_1": "naṭṭhe yehi ṭhapito, tesaṁyeva gīvā. Itarehi pana sahāyehi bhavitabbaṁ. Yadi pana",
  "atk-vin01a2:596_2": "saṅgho bhaṇḍāgārikassa vihāreyeva yāgubhattaṁ dāpeti, so ca bhikkhācāratthāya gāmaṁ",
  "atk-vin01a2:596_3": "gacchati, naṭṭhaṁ tasseva gīvā. Bhikkhācāraṁ pavisantehi atirekacīvararakkhaṇatthāya",
  "atk-vin01a2:596_4": "ṭhapitavihāravārikassāpi yāgubhattaṁ vā nivāpaṁ vā labhamānasseva bhikkhācāraṁ gacchato",
  "atk-vin01a2:596_5": "yaṁ tattha nassati, sabbaṁ gīvā. Na kevalañca ettakameva, bhaṇḍāgārikassa viya yaṁ",
  "atk-vin01a2:596_6": "tassa pamādappaccayā nassati, sabbaṁ gīvā.",
  "atk-vin01a2:597_0": "Sace vihāro mahā hoti, aññaṁ padesaṁ rakkhituṁ gacchantassa aññasmiṁ padese nikkhittaṁ",
  "atk-vin01a2:597_1": "haranti, avisayattā gīvā na hoti. Īdise pana vihāre vemajjhe sabbesaṁ osaraṇaṭṭhāne",
  "atk-vin01a2:597_2": "parikkhāre ṭhapetvā nisīditabbaṁ. Vihāravārikā vā dve tayo ṭhapetabbā. Sace tesaṁ",
  "atk-vin01a2:597_3": "appamattānaṁ ito cito ca rakkhataṁyeva kiñci nassati, gīvā na hoti. Vihāravārike",
  "atk-vin01a2:597_4": "bandhitvā haritabhaṇḍampi corānaṁ paṭipathaṁ gatesu aññena maggena haritabhaṇḍampi",
  "atk-vin01a2:597_5": "na tesaṁ gīvā. Sace vihāravārikānaṁ vihāre dātabbaṁ yāgubhattaṁ vā nivāpo vā na hoti,",
  "atk-vin01a2:597_6": "tehi pattabbalābhato atirekā dve tisso yāgusalākā, tesaṁ pahonakabhattasalākā ca",
  "atk-vin01a2:597_7": "ṭhapetuṁ vaṭṭati. Nibaddhaṁ katvā pana na ṭhapetabbā, manussā hi vippaṭisārino honti,",
  "atk-vin01a2:597_8": "‘‘vihāravārikāyeva amhākaṁ bhattaṁ bhuñjantī’’ti. Tasmā parivattetvā ṭhapetabbā.",
  "atk-vin01a2:597_9": "Sace tesaṁ sabhāgā salākabhattāni āharitvā denti, iccetaṁ kusalaṁ; no ce denti, vāraṁ",
  "atk-vin01a2:597_10": "gāhāpetvā nīharāpetabbāni. Sace vihāravāriko dve tisso yāgusalākā, cattāri pañca",
  "atk-vin01a2:597_11": "salākabhattāni ca labhamānova bhikkhācāraṁ gacchati, bhaṇḍāgārikassa viya sabbaṁ",
  "atk-vin01a2:597_12": "naṭṭhaṁ gīvā hoti. Sace saṅghassa vihārapālānaṁ dātabbaṁ bhattaṁ vā nivāpo vā natthi,",
  "atk-vin01a2:597_13": "bhikkhū vihāravāraṁ gahetvā attano attano nissitake jaggenti, sampattavāraṁ aggahetuṁ",
  "atk-vin01a2:597_14": "na labhanti, yathā aññe bhikkhū karonti, tatheva kātabbaṁ. Bhikkhūhi pana asahāyakassa",
  "atk-vin01a2:597_15": "vā attadutiyassa vā yassa sabhāgo bhikkhu bhattaṁ ānetvā dātā natthi, evarūpassa vāro na pāpetabbo.",
  "atk-vin01a2:598_0": "Yampi pākavattatthāya vihāre ṭhapenti, taṁ gahetvā upajīvantena ṭhātabbaṁ. Yo taṁ",
  "atk-vin01a2:598_1": "na upajīvati , so vāraṁ na gāhāpetabbo. Phalāphalatthāyapi vihāre bhikkhuṁ ṭhapenti,",
  "atk-vin01a2:598_2": "jaggitvā gopetvā phalavārena bhājetvā khādanti. Yo tāni khādati, tena ṭhātabbaṁ.",
  "atk-vin01a2:598_3": "Anupajīvanto na gāhāpetabbo. Senāsanamañcapīṭhapaccattharaṇarakkhaṇatthāyapi ṭhapenti,",
  "atk-vin01a2:598_4": "āvāse vasantena ṭhātabbaṁ. Abbhokāsiko pana rukkhamūliko vā na gāhāpetabbo.",
  "atk-vin01a2:599_0": "Eko navako hoti, bahussuto pana bahūnaṁ dhammaṁ vāceti, paripucchaṁ deti, pāḷiṁ vaṇṇeti,",
  "atk-vin01a2:599_1": "dhammakathaṁ katheti, saṅghassa bhāraṁ nittharati, ayaṁ lābhaṁ paribhuñjantopi āvāse",
  "atk-vin01a2:599_2": "vasantopi vāraṁ na gāhetabbo. ‘‘Purisaviseso nāma ñātabbo’’ti vadanti.",
  "atk-vin01a2:600_0": "Uposathāgārapaṭimāgharajaggakassa pana diguṇaṁ yāgubhattaṁ devasikaṁ taṇḍulanāḷi",
  "atk-vin01a2:600_1": "saṁvacchare ticīvaraṁ, dasavīsagghanakaṁ kappiyabhaṇḍañca dātabbaṁ. Sace pana tassa",
  "atk-vin01a2:600_2": "taṁ labhamānasseva pamādena tattha kiñci nassati, sabbaṁ gīvā. Bandhitvā balakkārena",
  "atk-vin01a2:600_3": "acchinnaṁ pana na gīvā. Tattha cetiyassa vā saṅghassa vā santakena cetiyassa santakaṁ",
  "atk-vin01a2:600_4": "rakkhāpetuṁ vaṭṭati. Cetiyassa santakena saṅghassa santakaṁ rakkhāpetuṁ na vaṭṭati.",
  "atk-vin01a2:600_5": "Yaṁ pana cetiyassa santakena saddhiṁ saṅghassa santakaṁ ṭhapitaṁ hoti, taṁ cetiyasantake",
  "atk-vin01a2:600_6": "rakkhāpite rakkhitameva hotīti evaṁ vaṭṭati. Pakkhavārena uposathāgārādīni rakkhatopi",
  "atk-vin01a2:600_7": "pamādavasena naṭṭhaṁ gīvāyevāti.",
  "atk-vin01a2:601": "Upanidhikathā niṭṭhitā.",
  "atk-vin01a2:602": "Suṅkaghātakathā",
  "atk-vin01a2:603_0": "113. Suṅkaṁ tato hanantīti suṅkaghātaṁ; suṅkaṭṭhānassetaṁ adhivacanaṁ. Tañhi yasmā",
  "atk-vin01a2:603_1": "tato suṅkārahaṁ bhaṇḍaṁ suṅkaṁ adatvā nīharantā rañño suṅkaṁ hananti vināsenti, tasmā",
  "atk-vin01a2:603_2": "suṅkaghātanti vuttaṁ. Tatra pavisitvāti tatra pabbatakhaṇḍādīsu raññā paricchedaṁ",
  "atk-vin01a2:603_3": "katvā ṭhapite suṅkaṭṭhāne pavisitvā. Rājaggaṁ bhaṇḍanti rājārahaṁ bhaṇḍaṁ; yato rañño",
  "atk-vin01a2:603_4": "pañcamāsakaṁ vā atirekapañcamāsakaṁ vā agghanakaṁ suṅkaṁ dātabbaṁ hoti, taṁ bhaṇḍanti",
  "atk-vin01a2:603_5": "attho. Rājakantipi pāṭho, ayamevattho. Theyyacittoti ‘‘ito rañño suṅkaṁ na dassāmī’’ti",
  "atk-vin01a2:603_6": "theyyacittaṁ uppādetvā taṁ bhaṇḍaṁ āmasati, dukkaṭaṁ. Ṭhapitaṭṭhānato gahetvā thavikāya",
  "atk-vin01a2:603_7": "vā pakkhipati, paṭicchannaṭṭhāne vā ūrunā saddhiṁ bandhati, thullaccayaṁ. Suṅkaṭṭhānena",
  "atk-vin01a2:603_8": "paricchinnattā ṭhānācāvanaṁ na hoti. Suṅkaṭṭhānaparicchedaṁ dutiyaṁ pādaṁ atikkāmeti, pārājikaṁ.",
  "atk-vin01a2:604_0": "Bahisuṅkaghātaṁ pātetīti rājapurisānaṁ aññavihitabhāvaṁ passitvā anto ṭhitova bahi",
  "atk-vin01a2:604_1": "patanatthāya khipati. Tañce avassaṁ patanakaṁ, hatthato muttamatte pārājikaṁ. Tañce",
  "atk-vin01a2:604_2": "rukkhe vā khāṇumhi vā paṭihataṁ balavavātavegukkhittaṁ vā hutvā puna antoyeva patati,",
  "atk-vin01a2:604_3": "rakkhati. Puna gaṇhitvā khipati, pubbe vuttanayeneva pārājikaṁ. Bhūmiyaṁ patitvā",
  "atk-vin01a2:604_4": "vaṭṭantaṁ puna anto pavisati, pārājikameva. Kurundīsaṅkhepaṭṭhakathāsu pana ‘‘sace",
  "atk-vin01a2:604_5": "bahi patitaṁ ṭhatvā vaṭṭantaṁ pavisati, pārājikaṁ. Sace atiṭṭhamānaṁyeva vaṭṭitvā",
  "atk-vin01a2:604_6": "pavisati rakkhatī’’ti vuttaṁ.",
  "atk-vin01a2:605_0": "Anto ṭhatvā hatthena vā pādena vā yaṭṭhiyā vā vaṭṭeti, aññena vā vaṭṭāpeti, sace",
  "atk-vin01a2:605_1": "aṭṭhatvā vaṭṭamānaṁ gataṁ, pārājikaṁ. Anto ṭhatvā bahi gacchantaṁ rakkhati, ‘‘vaṭṭitvā",
  "atk-vin01a2:605_2": "gamissatī’’ti vā ‘‘añño naṁ vaṭṭessatī’’ti vā anto ṭhapitaṁ pacchā sayaṁ vā vaṭṭamānaṁ",
  "atk-vin01a2:605_3": "aññena vā vaṭṭitaṁ bahi gacchati, rakkhatiyeva. Suddhacittena ṭhapite pana tathā",
  "atk-vin01a2:605_4": "gacchante vattabbameva natthi. Dve puṭake ekābaddhe katvā suṅkaṭṭhānasīmantare ṭhapeti,",
  "atk-vin01a2:605_5": "kiñcāpi bahipuṭake suṅkaṁ pādaṁ agghati, tena saddhiṁ ekābaddhatāya pana anto puṭako",
  "atk-vin01a2:605_6": "rakkhati. Sace pana parivattetvā abbhantarimaṁ bahi ṭhapeti, pārājikaṁ. Kājepi ekabaddhaṁ",
  "atk-vin01a2:605_7": "katvā ṭhapite eseva nayo. Sace pana abandhitvā kājakoṭiyaṁ ṭhapitamattameva hoti, pārājikaṁ.",
  "atk-vin01a2:606_0": "Gacchante yāne vā assapiṭṭhiādīsu vā ṭhapeti ‘‘bahi nīharissatī’’ti nīhaṭepi avahāro",
  "atk-vin01a2:606_1": "natthi, bhaṇḍadeyyampi na hoti. Kasmā? ‘‘Atra paviṭṭhassa suṅkaṁ gaṇhantū’’ti vuttattā",
  "atk-vin01a2:606_2": "idañca suṅkaṭṭhānassa bahi ṭhitaṁ, na ca tena nītaṁ, tasmā neva bhaṇḍadeyyaṁ na pārājikaṁ.",
  "atk-vin01a2:607_0": "Ṭhitayānādīsu ṭhapite vinā tassa payogaṁ gatesu theyyacittepi sati nevatthi avahāro.",
  "atk-vin01a2:607_1": "Yadi pana ṭhapetvā yānādīni pājento atikkāmeti , hatthisuttādīsu vā kataparicayattā",
  "atk-vin01a2:607_2": "purato ṭhatvā ‘‘ehi, re’’ti pakkosati, sīmātikkame pārājikaṁ. Eḷakalomasikkhāpade",
  "atk-vin01a2:607_3": "imasmiṁ ṭhāne aññaṁ harāpeti, anāpatti, idha pārājikaṁ. Tatra aññassa yāne vā bhaṇḍe",
  "atk-vin01a2:607_4": "vā ajānantassa pakkhipitvā tiyojanaṁ atikkāmeti, nissaggiyāni hontīti pācittiyaṁ. Idha anāpatti.",
  "atk-vin01a2:608_0": "Suṅkaṭṭhāne suṅkaṁ datvāva gantuṁ vaṭṭati. Eko ābhogaṁ katvā gacchati ‘‘sace ‘suṅkaṁ",
  "atk-vin01a2:608_1": "dehī’ti vakkhanti, dassāmi; no ce vakkhanti, gamissāmī’’ti. Taṁ disvā eko suṅkiko",
  "atk-vin01a2:608_2": "‘‘eso bhikkhu gacchati, gaṇhatha naṁ suṅka’’nti vadati, aparo ‘‘kuto pabbajitassa",
  "atk-vin01a2:608_3": "suṅkaṁ, gacchatū’’ti vadati, laddhakappaṁ hoti, gantabbaṁ. ‘‘Bhikkhūnaṁ suṅkaṁ adatvā",
  "atk-vin01a2:608_4": "gantuṁ na vaṭṭati, gaṇha upāsakā’’ti vutte pana ‘‘bhikkhussa suṅkaṁ gaṇhantehi pattacīvaraṁ",
  "atk-vin01a2:608_5": "gahetabbaṁ bhavissati, kiṁ tena, gacchatū’’ti vuttepi laddhakappameva. Sacepi suṅkikā",
  "atk-vin01a2:608_6": "niddāyanti vā, jūtaṁ vā kīḷanti, yattha katthaci vā gatā, ayañca ‘‘kuhiṁ suṅkikā’’ti",
  "atk-vin01a2:608_7": "pakkositvāpi na passati, laddhakappameva. Sacepi suṅkaṭṭhānaṁ patvā aññavihito, kiñci",
  "atk-vin01a2:608_8": "cintento vā sajjhāyanto vā manasikāraṁ anuyuñjanto vā corahatthisīhabyagghādīhi sahasā",
  "atk-vin01a2:608_9": "vuṭṭhāya samanubaddho vā, mahāmeghaṁ uṭṭhitaṁ disvā purato sālaṁ pavisitukāmo vā",
  "atk-vin01a2:608_10": "hutvā taṁ ṭhānaṁ atikkamati, laddhakappameva.",
  "atk-vin01a2:609": "Suṅkaṁpariharatīti ettha upacāraṁ okkamitvā kiñcāpi pariharati, avahāroyevāti",
  "atk-vin01a2:610_0": "Kurundaṭṭhakathāyaṁ vuttaṁ. Mahāaṭṭhakathāyaṁpana ‘‘‘pariharantaṁ rājapurisā viheṭhentī’ti",
  "atk-vin01a2:610_1": "kevalaṁ ādīnavaṁ dassetvā upacāraṁ okkamitvā pariharato dukkaṭaṁ, anokkamitvā pariharato",
  "atk-vin01a2:610_2": "anāpattī’’ti vuttaṁ. Idaṁ pāḷiyā sameti. Ettha dvīhi leḍḍupātehi upacāro paricchinditabboti.",
  "atk-vin01a2:611": "Suṅkaghātakathā niṭṭhitā.",
  "atk-vin01a2:612": "Pāṇakathā",
  "atk-vin01a2:613_0": "114. Ito parasmiṁ ekaṁsena avahārappahonakapāṇaṁ dassento ‘‘manussapāṇo’’ti āha.",
  "atk-vin01a2:613_1": "Tampi bhujissaṁ harantassa avahāro natthi. Yopi bhujisso mātarā vā pitarā vā āṭhapito",
  "atk-vin01a2:613_2": "hoti, attanā vā attano upari katvā paññāsaṁ vā saṭṭhiṁ vā aggahesi, tampi harantassa",
  "atk-vin01a2:613_3": "avahāro natthi; dhanaṁ pana gataṭṭhāne vaḍḍhati. Antojātaka-dhanakkīta-karamarānītappabhedaṁ",
  "atk-vin01a2:613_4": "pana dāsaṁyeva harantassa avahāro hoti. Tameva hi sandhāya idaṁ vuttaṁ – ‘‘pāṇo nāma",
  "atk-vin01a2:613_5": "manussapāṇo vuccatī’’ti. Ettha ca gehadāsiyā kucchimhi dāsassa jāto antojātako, dhanena",
  "atk-vin01a2:613_6": "kīto dhanakkīto, paradesato paharitvā ānetvā dāsabyaṁ upagamito karamarānītoti veditabbo.",
  "atk-vin01a2:613_7": "Evarūpaṁ pāṇaṁ ‘‘harissāmī’’ti āmasati, dukkaṭaṁ. Hatthe vā pāde vā gahetvā ukkhipanto",
  "atk-vin01a2:613_8": "phandāpeti, thullaccayaṁ. Ukkhipitvā palāyitukāmo kesaggamattampi ṭhitaṭṭhānato atikkāmeti,",
  "atk-vin01a2:613_9": "pārājikaṁ. Kesesu vā hatthesu vā gahetvā kaḍḍhati, padavārena kāretabbo.",
  "atk-vin01a2:614_0": "Padasānessāmīti tajjento vā paharanto vā ‘‘ito gacchāhī’’ti vadati, tena vuttadisābhāgaṁ",
  "atk-vin01a2:614_1": "gacchantassa dutiyapadavārena pārājikaṁ. Yepi tena saddhiṁ ekacchandā honti, sabbesaṁ",
  "atk-vin01a2:614_2": "ekakkhaṇe pārājikaṁ. Bhikkhu dāsaṁ disvā sukhadukkhaṁ pucchitvā vā apucchitvā vā",
  "atk-vin01a2:614_3": "‘‘gaccha, palāyitvā sukhaṁ jīvā’’ti vadati, so ce palāyati, dutiyapadavāre pārājikaṁ.",
  "atk-vin01a2:614_4": "Taṁ attano samīpaṁ āgataṁ añño ‘‘palāyā’’ti vadati, sace bhikkhusataṁ paṭipāṭiyā",
  "atk-vin01a2:614_5": "attano samīpamāgataṁ vadati, sabbesaṁ pārājikaṁ. Yo pana vegasā palāyantaṁyeva ‘‘palāya,",
  "atk-vin01a2:614_6": "yāva taṁ sāmikā na gaṇhantī’’ti bhaṇati, anāpatti pārājikassa. Sace pana saṇikaṁ",
  "atk-vin01a2:614_7": "gacchantaṁ bhaṇati, so ca tassa vacanena sīghaṁ gacchati, pārājikaṁ. Palāyitvā aññaṁ",
  "atk-vin01a2:614_8": "gāmaṁ vā desaṁ vā gataṁ disvā tatopi palāpentassa pārājikameva.",
  "atk-vin01a2:615": "Adinnādānaṁ nāma pariyāyena muccati. Yo hi evaṁ vadati – ‘‘tvaṁ idha kiṁ karosi,",
  "atk-vin01a2:616_0": "Kiṁ te palāyituṁ na vaṭṭatīti vā, kiṁ katthaci gantvā sukhaṁ jīvituṁ na vaṭṭatīti",
  "atk-vin01a2:616_1": "vā, dāsadāsiyo palāyitvā amukaṁ nāma padesaṁ gantvā sukhaṁ jīvantī’’ti vā, so ca",
  "atk-vin01a2:616_2": "tassa vacanaṁ sutvā palāyati, avahāro natthi. Yopi ‘‘mayaṁ amukaṁ nāma padesaṁ gacchāma,",
  "atk-vin01a2:616_3": "tatrāgatā sukhaṁ jīvanti, amhehi ca saddhiṁ gacchantānaṁ antarāmaggepi pātheyyādīhi",
  "atk-vin01a2:616_4": "kilamatho natthī’’ti vatvā sukhaṁ attanā saddhiṁ āgacchantaṁ gahetvā gacchati maggagamanavasena,",
  "atk-vin01a2:616_5": "na theyyacittena; nevatthi avahāro. Antarāmagge ca coresu uṭṭhitesu ‘‘are! Corā uṭṭhitā,",
  "atk-vin01a2:616_6": "vegena palāya, ehi yāhī’’ti vadantassāpi corantarāya mocanatthāya vuttattā avahāraṁ na vadantīti.",
  "atk-vin01a2:617": "Pāṇakathā niṭṭhitā.",
  "atk-vin01a2:618": "Apadakathā",
  "atk-vin01a2:619": "Apadesu ahi nāma sassāmiko ahituṇḍikādīhi gahitasappo; yaṁ kīḷāpentā",
  "atk-vin01a2:620_0": "Aḍḍhampi pādampi kahāpaṇampi labhanti, muñcantāpi hiraññaṁ vā suvaṇṇaṁ vā gahetvāva",
  "atk-vin01a2:620_1": "muñcanti. Te kassaci bhikkhuno nisinnokāsaṁ gantvā sappakaraṇḍaṁ ṭhapetvā niddāyanti",
  "atk-vin01a2:620_2": "vā, katthaci vā gacchanti, tatra ce so bhikkhu theyyacittena taṁ karaṇḍaṁ āmasati,",
  "atk-vin01a2:620_3": "dukkaṭaṁ. Phandāpeti, thullaccayaṁ. Ṭhānā cāveti, pārājikaṁ. Sace pana karaṇḍakaṁ",
  "atk-vin01a2:620_4": "ugghāṭetvā sappaṁ gīvāya gaṇhāti, dukkaṭaṁ. Uddharati, thullaccayaṁ. Ujukaṁ katvā",
  "atk-vin01a2:620_5": "uddharantassa karaṇḍatalato sappassa naṅguṭṭhe kesaggamatte mutte pārājikaṁ. Ghaṁsitvā",
  "atk-vin01a2:620_6": "kaḍḍhantassa naṅguṭṭhe mukhavaṭṭito muttamatte pārājikaṁ . Karaṇḍamukhaṁ īsakaṁ vivaritvā",
  "atk-vin01a2:620_7": "pahāraṁ vā datvā ‘‘ehi, re’’ti nāmena pakkositvā nikkhāmeti, pārājikaṁ . Tatheva",
  "atk-vin01a2:620_8": "vivaritvā maṇḍūkasaddaṁ vā mūsikasaddaṁ vā lājāvikiraṇaṁ vā katvā nāmena pakkosati,",
  "atk-vin01a2:620_9": "accharaṁ vā paharati, evaṁ nikkhantepi pārājikaṁ. Mukhaṁ avivaritvāpi evaṁ kate chāto",
  "atk-vin01a2:620_10": "sappo sīsena karaṇḍapuṭaṁ āhacca okāsaṁ katvā palāyati, pārājikameva. Sace pana mukhe",
  "atk-vin01a2:620_11": "vivarite sayameva sappo nikkhamitvā palāyati, bhaṇḍadeyyaṁ. Athāpi mukhaṁ vivaritvā",
  "atk-vin01a2:620_12": "vā avivaritvā vā kevalaṁ maṇḍūkamūsikasaddaṁ lājāvikiraṇameva ca karoti, na nāmaṁ",
  "atk-vin01a2:620_13": "gahetvā pakkosati, na accharaṁ vā paharati, sappo ca chātattā ‘‘maṇḍūkādīni khādissāmī’’ti",
  "atk-vin01a2:620_14": "nikkhamitvā palāyati, bhaṇḍadeyyameva. Maccho kevalaṁ idha apadaggahaṇena āgato.",
  "atk-vin01a2:620_15": "Yaṁ panettha vattabbaṁ, taṁ udakaṭṭhe vuttamevāti.",
  "atk-vin01a2:621": "Apadakathā niṭṭhitā.",
  "atk-vin01a2:622": "Dvipadakathā",
  "atk-vin01a2:623_0": "115. Dvipadesu – ye avaharituṁ sakkā, te dassento ‘‘manussā pakkhajātā’’ti āha. Devatā",
  "atk-vin01a2:623_1": "pana avaharituṁ na sakkā. Pakkhā jātā etesanti pakkhajātā. Te lomapakkhā cammapakkhā",
  "atk-vin01a2:623_2": "aṭṭhipakkhāti tividhā. Tattha morakukkuṭādayo lomapakkhā, vagguliādayo cammapakkhā,",
  "atk-vin01a2:623_3": "bhamarādayo aṭṭhipakkhāti veditabbā. Te sabbepi manussā ca pakkhajātā ca kevalaṁ",
  "atk-vin01a2:623_4": "idha dvipadaggahaṇena āgatā. Yaṁ panettha vattabbaṁ, taṁ ākāsaṭṭhe ca pāṇe ca vuttanayamevāti.",
  "atk-vin01a2:624": "Dvipadakathā niṭṭhitā.",
  "atk-vin01a2:625": "Catuppadakathā",
  "atk-vin01a2:626_0": "116. Catuppadesu – pasukāti pāḷiyaṁ āgatāvasesā sabbā catuppadajātīti veditabbā.",
  "atk-vin01a2:626_1": "Hatthiādayo pākaṭāyeva. Tattha theyyacittena hatthiṁ āmasantassa dukkaṭaṁ, phandāpentassa",
  "atk-vin01a2:626_2": "thullaccayaṁ. Yo pana mahābalo balamadena taruṇaṁ bhiṅkacchāpaṁ nābhimūle sīsena",
  "atk-vin01a2:626_3": "uccāretvā gaṇhanto cattāro pāde, soṇḍaṁ ca bhūmito kesaggamattampi moceti, pārājikaṁ.",
  "atk-vin01a2:626_4": "Hatthī pana koci hatthisālāyaṁ bandhitvā ṭhapito hoti, koci abaddhova tiṭṭhati, koci",
  "atk-vin01a2:626_5": "antovatthumhi tiṭṭhati, koci rājaṅgaṇe tiṭṭhati, tattha hatthisālāyaṁ gīvāya bandhitvā",
  "atk-vin01a2:626_6": "ṭhapitassa gīvābandhanañca cattāro ca pādāti pañca ṭhānāni honti. Gīvāya ca ekasmiñca",
  "atk-vin01a2:626_7": "pāde ayasaṅkhalikāya baddhassa cha ṭhānāni. Gīvāya ca dvīsu ca pādesu baddhassa satta",
  "atk-vin01a2:626_8": "ṭhānāni. Tesaṁ vasena phandāpanaṭhānācāvanāni veditabbāni. Abaddhassa sakalā hatthisālā",
  "atk-vin01a2:626_9": "ṭhānaṁ. Tato atikkamane, pārājikaṁ. Antovatthumhi ṭhitassa sakalaṁ antovatthumeva",
  "atk-vin01a2:626_10": "ṭhānaṁ. Tassa vatthudvārātikkamane pārājikaṁ. Rājaṅgaṇe ṭhitassa sakalanagaraṁ ṭhānaṁ.",
  "atk-vin01a2:626_11": "Tassa nagaradvārātikkamane pārājikaṁ. Bahinagare ṭhitassa ṭhitaṭṭhānameva ṭhānaṁ.",
  "atk-vin01a2:626_12": "Taṁ haranto padavārena kāretabbo. Nipannassa ekameva ṭhānaṁ. Taṁ theyyacittena uṭṭhāpentassa",
  "atk-vin01a2:626_13": "uṭṭhitamatte pārājikaṁ. Assepi ayameva vinicchayo. Sace pana so catūsu pādesu baddho",
  "atk-vin01a2:626_14": "hoti, aṭṭha ṭhānāni veditabbāni. Esa nayo oṭṭhepi.",
  "atk-vin01a2:627_0": "Goṇopi koci gehe bandhitvā ṭhapito hoti. Koci abaddhova tiṭṭhati, koci pana vaje",
  "atk-vin01a2:627_1": "bandhitvā ṭhapito hoti, koci abaddhova tiṭṭhati. Tattha gehe bandhitvā ṭhapitassa",
  "atk-vin01a2:627_2": "cattāro pādā, bandhanañcāti pañca ṭhānāni; abaddhassa sakalaṁ gehaṁ. Vajepi baddhassa",
  "atk-vin01a2:627_3": "pañca ṭhānāni. Abaddhassa sakalo vajo. Taṁ vajadvāraṁ atikkāmeti, pārājikaṁ. Vajaṁ",
  "atk-vin01a2:627_4": "bhinditvā haranto khaṇḍadvāraṁ atikkāmeti, pārājikaṁ. Dvāraṁ vā vivaritvā vajaṁ vā",
  "atk-vin01a2:627_5": "bhinditvā bahi ṭhito nāmena pakkositvā nikkhāmeti, pārājikaṁ. Sākhābhaṅgaṁ dassetvā",
  "atk-vin01a2:627_6": "pakkosantassāpi eseva nayo. Dvāraṁ avivaritvā vajaṁ abhinditvā sākhābhaṅgaṁ cāletvā",
  "atk-vin01a2:627_7": "pakkosati, goṇo chātatāya vajaṁ laṅghetvā nikkhamati, pārājikameva. Sace pana dvāre",
  "atk-vin01a2:627_8": "vivarite vaje vā bhinne sayameva nikkhamati, bhaṇḍadeyyaṁ. Dvāraṁ vivaritvā vā avivaritvā",
  "atk-vin01a2:627_9": "vā vajampi bhinditvā vā abhinditvā vā kevalaṁ sākhābhaṅgaṁ cāleti, na pakkosati,",
  "atk-vin01a2:627_10": "goṇo chātatāya padasā vā laṅghetvā vā nikkhamati, bhaṇḍadeyyameva. Eko majjhe gāme",
  "atk-vin01a2:627_11": "baddho ṭhito, eko nipanno. Ṭhitagoṇassa pañca ṭhānāni honti, nipannassa dve ṭhānāni;",
  "atk-vin01a2:627_12": "tesaṁ vasena phandāpanaṭhānācāvanāni veditabbāni.",
  "atk-vin01a2:628_0": "Yo pana nipannaṁ anuṭṭhāpetvā tattheva ghāteti, bhaṇḍadeyyaṁ. Suparikkhitte pana",
  "atk-vin01a2:628_1": "dvārayutte gāme ṭhitagoṇassa sakalagāmo ṭhānaṁ. Aparikkhitte ṭhitassa vā carantassa",
  "atk-vin01a2:628_2": "vā pādehi akkantaṭṭhānameva ṭhānaṁ gadrabhapasukāsupi ayameva vinicchayoti.",
  "atk-vin01a2:629": "Catuppadakathā niṭṭhitā.",
  "atk-vin01a2:630": "Bahuppadakathā",
  "atk-vin01a2:631": "117. Bahuppadesu – sace ekāya satapadiyā vatthu pūrati, taṁ padasā nentassa navanavuti thullaccayāni, ekaṁ pārājikaṁ. Sesaṁ vuttanayamevāti.",
  "atk-vin01a2:632": "Bahuppadakathā niṭṭhitā.",
  "atk-vin01a2:633": "Ocarakakathā",
  "atk-vin01a2:634_0": "118. Ocaratīti ocarako, tattha tattha anto anupavisatīti vuttaṁ hoti. Ocaritvāti",
  "atk-vin01a2:634_1": "sallakkhetvā, upadhāretvāti attho. Ācikkhatīti parakulesu vā vihārādīsu vā duṭṭhapitaṁ",
  "atk-vin01a2:634_2": "asaṁvihitārakkhaṁ bhaṇḍaṁ aññassa corakammaṁ kātuṁ paṭibalassa āroceti. Āpatti ubhinnaṁ",
  "atk-vin01a2:634_3": "pārājikassāti avassaṁ hāriye bhaṇḍe ocarakassa āṇattikkhaṇe itarassa ṭhānācāvaneti",
  "atk-vin01a2:634_4": "evaṁ āpatti ubhinnaṁ pārājikassa. Yo pana ‘‘puriso gehe natthi, bhaṇḍaṁ asukasmiṁ",
  "atk-vin01a2:634_5": "nāma padese ṭhapitaṁ asaṁvihitārakkhaṁ, dvāraṁ asaṁvutaṁ, gatamatteneva sakkā harituṁ,",
  "atk-vin01a2:634_6": "natthi nāma koci purisakārūpajīvī, yo taṁ gantvā hareyyā’’tiādinā nayena pariyāyakathaṁ",
  "atk-vin01a2:634_7": "karoti, tañca sutvā añño ‘‘ahaṁ dāni harissāmī’’ti gantvā harati, tassa ṭhānācāvane",
  "atk-vin01a2:634_8": "pārājikaṁ, itarassa pana anāpatti. Pariyāyena hi adinnādānato muccatīti.",
  "atk-vin01a2:635": "Ocarakakathā niṭṭhitā.",
  "atk-vin01a2:636": "Oṇirakkhakathā",
  "atk-vin01a2:637": "Oṇiṁ rakkhatīti oṇirakkho. Yo parena attano vasanaṭṭhāne ābhataṁ bhaṇḍaṁ ‘‘idaṁ",
  "atk-vin01a2:638_0": "Tāva, bhante, muhuttaṁ oloketha, yāva ahaṁ idaṁ nāma kiccaṁ katvā āgacchāmī’’ti vutto",
  "atk-vin01a2:638_1": "rakkhati, tassetaṁ adhivacanaṁ. Tenevāha – ‘‘oṇirakkho nāma āhaṭaṁ bhaṇḍaṁ gopento’’ti.",
  "atk-vin01a2:638_2": "Tattha oṇirakkho yebhuyyena bandhitvā laggetvā ṭhapitabhaṇḍaṁ amocetvāva heṭṭhā pasibbakaṁ",
  "atk-vin01a2:638_3": "vā puṭakaṁ vā chinditvā kiñcimattaṁ gahetvā sibbanādiṁ puna pākatikaṁ karoti, ‘‘evaṁ",
  "atk-vin01a2:638_4": "gaṇhissāmī’’ti āmasanādīni karontassa anurupā āpattiyo veditabbāti.",
  "atk-vin01a2:639": "Oṇirakkhakathā niṭṭhitā.",
  "atk-vin01a2:640": "Saṁvidāvahārakathā",
  "atk-vin01a2:641_0": "Saṁvidhāya avahāro saṁvidāvahāro; aññamaññasaññattiyā katāvahāroti vuttaṁ hoti. Saṁvidahitvāti",
  "atk-vin01a2:641_1": "ekacchandatāya ekajjhāsayatāya sammantayitvāti attho. Tatrāyaṁ vinicchayo – sambahulā",
  "atk-vin01a2:641_2": "bhikkhū ‘‘asukaṁ nāma gehaṁ gantvā, chadanaṁ vā bhinditvā, sandhiṁ vā chinditvā bhaṇḍaṁ",
  "atk-vin01a2:641_3": "harissāmā’’ti saṁvidahitvā gacchanti. Tesu eko bhaṇḍaṁ avaharati. Tassuddhāre sabbesaṁ",
  "atk-vin01a2:641_4": "pārājikaṁ. Parivārepi cetaṁ vuttaṁ –",
  "atk-vin01a2:642": "‘‘Caturo janā saṁvidhāya, garubhaṇḍaṁ avāharuṁ;",
  "atk-vin01a2:643": "Tayo pārājikā, eko na pārājiko;",
  "atk-vin01a2:644": "Pañhā mesā kusalehi cintitā’’ti. (pari. 479);",
  "atk-vin01a2:645_0": "Tassāyaṁ attho – cattāro janā ācariyantevāsikā chamāsakaṁ garubhaṇḍaṁ āharitukāmā",
  "atk-vin01a2:645_1": "jātā. Tattha ācariyo ‘‘tvaṁ ekaṁ māsakaṁ hara, tvaṁ ekaṁ, tvaṁ ekaṁ, ahaṁ tayo harissāmī’’ti",
  "atk-vin01a2:645_2": "āha. Antevāsikesu pana paṭhamo ‘‘tumhe, bhante, tayo haratha, tvaṁ ekaṁ hara, tvaṁ",
  "atk-vin01a2:645_3": "ekaṁ, ahaṁ ekaṁ harissāmī’’ti āha. Itarepi dve evameva āhaṁsu. Tattha antevāsikesu",
  "atk-vin01a2:645_4": "ekamekassa ekeko māsako sāhatthiko hoti, tena nesaṁ dukkaṭāpattiyo; pañca āṇattikā,",
  "atk-vin01a2:645_5": "tehi tiṇṇampi pārājikaṁ. Ācariyassa pana tayo sāhatthikā, tehissa thullaccayaṁ. Tayo",
  "atk-vin01a2:645_6": "āṇattikā, tehipi thullaccayameva. Imasmiñhi adinnādānasikkhāpade sāhatthikaṁ vā āṇattikassa,",
  "atk-vin01a2:645_7": "āṇattikaṁ vā sāhatthikassa aṅgaṁ na hoti. Sāhatthikaṁ pana sāhatthikeneva kāretabbaṁ,",
  "atk-vin01a2:645_8": "āṇattikaṁ āṇattikeneva. Tena vuttaṁ – ‘‘caturo janā saṁvidhāya…pe… pañhā mesā kusalehi cintitā’’ti.",
  "atk-vin01a2:646_0": "Apica saṁvidāvahāre asammohatthaṁ ‘‘ekabhaṇḍaṁ ekaṭṭhānaṁ, ekabhaṇḍaṁ nānāṭhānaṁ;",
  "atk-vin01a2:646_1": "nānābhaṇḍaṁ ekaṭṭhānaṁ, nānābhaṇḍaṁ nānāṭhāna’’nti idampi catukkaṁ atthato sallakkhetabbaṁ.",
  "atk-vin01a2:646_2": "Tattha ekabhaṇḍaṁ ekaṭṭhānanti ekakulassa āpaṇaphalake pañcamāsakaṁ bhaṇḍaṁ duṭṭhapitaṁ",
  "atk-vin01a2:646_3": "disvā sambahulā bhikkhū ekaṁ āṇāpenti ‘‘gacchetaṁ āharā’’ti, tassuddhāre sabbesaṁ",
  "atk-vin01a2:646_4": "pārājikaṁ. Ekabhaṇḍaṁ nānāṭhānanti ekakulassa pañcasu āpaṇaphalakesu ekekamāsakaṁ",
  "atk-vin01a2:646_5": "duṭṭhapitaṁ disvā sambahulā ekaṁ āṇāpenti ‘‘gacchete āharā’’ti, pañcamassa māsakassa",
  "atk-vin01a2:646_6": "uddhāre sabbesaṁ pārājikaṁ. Nānābhaṇḍaṁ ekaṭṭhānanti bahūnaṁ santakaṁ pañcamāsakaṁ",
  "atk-vin01a2:646_7": "vā atirekapañcamāsakaṁ vā agghanakaṁ bhaṇḍaṁ ekasmiṁ ṭhāne duṭṭhapitaṁ disvā sambahulā",
  "atk-vin01a2:646_8": "ekaṁ āṇāpenti ‘‘gacchetaṁ āharā’’ti, tassuddhāre sabbesaṁ pārājikaṁ. Nānābhaṇḍaṁ",
  "atk-vin01a2:646_9": "nānāṭhānanti pañcannaṁ kulānaṁ pañcasu āpaṇaphalakesu ekekamāsakaṁ duṭṭhapitaṁ disvā",
  "atk-vin01a2:646_10": "sambahulā ekaṁ āṇāpenti ‘‘gacchete āharā’’ti, pañcamassa māsakassa uddhāre sabbesaṁ pārājikanti.",
  "atk-vin01a2:647": "Saṁvidāvahārakathā niṭṭhitā.",
  "atk-vin01a2:648": "Saṅketakammakathā",
  "atk-vin01a2:649_0": "119.Saṅketakammanti sañjānanakammaṁ; kālaparicchedavasena saññāṇakaraṇanti attho.",
  "atk-vin01a2:649_1": "Ettha ca ‘‘purebhattaṁ avaharā’’ti vutte ajja vā purebhattaṁ avaharatu, sve vā, anāgate",
  "atk-vin01a2:649_2": "vā saṁvacchare, natthi visaṅketo; ubhinnampi ocarake vuttanayeneva pārājikaṁ. Sace",
  "atk-vin01a2:649_3": "pana ‘‘ajja purebhattaṁ avaharā’’ti vutte sve purebhattaṁ avaharati, ‘‘ajjā’’ti niyāmitaṁ",
  "atk-vin01a2:649_4": "taṁ saṅketaṁ atikkamma pacchā avahaṭaṁ hoti. Sace ‘‘sve purebhattaṁ avaharā’’ti vutte",
  "atk-vin01a2:649_5": "ajja purebhattaṁ avaharati , ‘‘sve’’ti niyāmitaṁ taṁ saṅketaṁ appatvā pure avahaṭaṁ",
  "atk-vin01a2:649_6": "hoti; evaṁ avaharantassa avahārakasseva pārājikaṁ, mūlaṭṭhassa anāpatti. ‘‘Sve purebhatta’’nti",
  "atk-vin01a2:649_7": "vutte tadaheva vā sve pacchābhattaṁ vā harantopi taṁ saṅketaṁ pure ca pacchā ca haratīti",
  "atk-vin01a2:649_8": "veditabbo. Esa nayo pacchābhattarattindivesupi. Purimayāma-majjhimayāma-pacchimayāma-kāḷajuṇha-māsa-utu-saṁvaccharādivasenāpi",
  "atk-vin01a2:649_9": "cettha saṅketavisaṅketatā veditabbā. ‘‘Purebhattaṁ harā’’ti vutte ‘‘purebhattameva",
  "atk-vin01a2:649_10": "harissāmī’’ti vāyamantassa pacchābhattaṁ hoti; ettha kathanti? Mahāsumatthero tāva",
  "atk-vin01a2:649_11": "āha – ‘‘purebhattapayogova eso, tasmā mūlaṭṭho na muccatī’’ti. Mahāpadumatthero panāha",
  "atk-vin01a2:649_12": "– ‘‘kālaparicchedaṁ atikkantattā visaṅketaṁ, tasmā mūlaṭṭho muccatī’’ti.",
  "atk-vin01a2:650": "Saṅketakammakathā niṭṭhitā.",
  "atk-vin01a2:651": "Nimittakammakathā",
  "atk-vin01a2:652_0": "120.Nimittakammanti saññuppādanatthaṁ kassaci nimittassa karaṇaṁ, taṁ ‘‘akkhiṁ vā",
  "atk-vin01a2:652_1": "nikhaṇissāmī’’tiādinā nayena tidhā vuttaṁ. Aññampi panettha hatthalaṅghana-pāṇippahāraaṅguliphoṭana-gīvunnāmana-ukkāsanādianekappakāraṁ",
  "atk-vin01a2:652_2": "saṅgahetabbaṁ. Sesamettha saṅketakamme vuttanayamevāti.",
  "atk-vin01a2:653": "Nimittakammakathā niṭṭhitā.",
  "atk-vin01a2:654": "Āṇattikathā",
  "atk-vin01a2:655_0": "121. Idāni etesveva saṅketakammanimittakammesu asammohatthaṁ ‘‘bhikkhu bhikkhuṁ āṇāpetī’’tiādimāha.",
  "atk-vin01a2:655_1": "Tattha so taṁ maññamāno tanti so avahārako yaṁ āṇāpakena nimittasaññaṁ katvā vuttaṁ,",
  "atk-vin01a2:655_2": "taṁ etanti maññamāno tameva avaharati, ubhinnaṁ pārājikaṁ. So taṁ maññamāno aññanti",
  "atk-vin01a2:655_3": "yaṁ avaharāti vuttaṁ, taṁ etanti maññamāno aññaṁ tasmiṁyeva ṭhāne ṭhapitaṁ avaharati,",
  "atk-vin01a2:655_4": "mūlaṭṭhassa anāpatti. Aññaṁ maññamāno tanti āṇāpakena nimittasaññaṁ katvā vuttabhaṇḍaṁ",
  "atk-vin01a2:655_5": "appagghaṁ, idaṁ aññaṁ tasseva samīpe ṭhapitaṁ sārabhaṇḍanti evaṁ aññaṁ maññamāno",
  "atk-vin01a2:655_6": "tameva avaharati, ubhinnampi pārājikaṁ. Aññaṁ maññamāno aññanti purimanayeneva idaṁ",
  "atk-vin01a2:655_7": "aññaṁ tasseva samīpe ṭhapitaṁ sārabhaṇḍanti maññati, tañce aññameva hoti, tasseva pārājikaṁ.",
  "atk-vin01a2:656_0": "Itthannāmassa pāvadātiādīsu eko ācariyo tayo buddharakkhita-dhammarakkhita-saṅgharakkhitanāmakā",
  "atk-vin01a2:656_1": "antevāsikā daṭṭhabbā. Tattha bhikkhu bhikkhuṁ āṇāpetīti ācariyo kiñci bhaṇḍaṁ katthaci",
  "atk-vin01a2:656_2": "sallakkhetvā tassa haraṇatthāya buddharakkhitaṁ āṇāpeti. Itthannāmassa pāvadāti gaccha",
  "atk-vin01a2:656_3": "tvaṁ, buddharakkhita, etamatthaṁ dhammarakkhitassa pāvada. Itthannāmo itthannāmassa",
  "atk-vin01a2:656_4": "pāvadatūti dhammarakkhitopi saṅgharakkhitassa pāvadatu. Itthannāmo itthannāmaṁ bhaṇḍaṁ",
  "atk-vin01a2:656_5": "avaharatūti evaṁ tayā āṇattena dhammarakkhitena āṇatto saṅgharakkhito itthannāmaṁ",
  "atk-vin01a2:656_6": "bhaṇḍaṁ avaharatu, so hi amhesu vīrajātiko paṭibalo imasmiṁ kammeti. Āpatti dukkaṭassāti",
  "atk-vin01a2:656_7": "evaṁ āṇāpentassa ācariyassa tāva dukkaṭaṁ. Sace pana sā āṇatti yathādhippāyaṁ gacchati,",
  "atk-vin01a2:656_8": "yaṁ parato thullaccayaṁ vuttaṁ, āṇattikkhaṇe tadeva hoti. Atha taṁ bhaṇḍaṁ avassaṁ",
  "atk-vin01a2:656_9": "hāriyaṁ hoti, yaṁ parato ‘‘sabbesaṁ āpatti pārājikassā’’ti vuttaṁ, tato imassa taṅkhaṇeyeva",
  "atk-vin01a2:656_10": "pārājikaṁ hotīti ayaṁ yutti sabbattha veditabbā.",
  "atk-vin01a2:657_0": "So itarassa ārocetīti buddharakkhito dhammarakkhitassa, dhammarakkhito ca saṅgharakkhitassa",
  "atk-vin01a2:657_1": "‘‘amhākaṁ ācariyo evaṁ vadati – ‘itthannāmaṁ kira bhaṇḍaṁ avahara, tvaṁ kira amhesu",
  "atk-vin01a2:657_2": "ca vīrapuriso’’’ti āroceti, evaṁ tesampi dukkaṭaṁ. Avahārako paṭiggaṇhātīti ‘‘sādhu",
  "atk-vin01a2:657_3": "harissāmī’’ti saṅgharakkhito sampaṭicchati. Mūlaṭṭhassa āpatti thullaccayassāti saṅgharakkhitena",
  "atk-vin01a2:657_4": "paṭiggahitamatte ācariyassa thullaccayaṁ, mahājano hi tena pāpe niyojitoti. So taṁ",
  "atk-vin01a2:657_5": "bhaṇḍanti so ce saṅgharakkhito taṁ bhaṇḍaṁ avaharati, sabbesaṁ catunnampi janānaṁ",
  "atk-vin01a2:657_6": "pārājikaṁ. Na kevalañca catunnaṁ, etena upāyena visaṅketaṁ akatvā paramparāya āṇāpentaṁ",
  "atk-vin01a2:657_7": "samaṇasataṁ samaṇasahassaṁ vā hotu, sabbesaṁ pārājikameva.",
  "atk-vin01a2:658_0": "Dutiyavāre – so aññaṁ āṇāpetīti so ācariyena āṇatto buddharakkhito dhammarakkhitaṁ",
  "atk-vin01a2:658_1": "adisvā vā avattukāmo vā hutvā saṅgharakkhitameva upasaṅkamitvā ‘‘amhākaṁ ācariyo",
  "atk-vin01a2:658_2": "evamāha – ‘itthannāmaṁ kira bhaṇḍaṁ avaharā’’’ti āṇāpeti. Āpatti dukkaṭassāti āṇattiyā",
  "atk-vin01a2:658_3": "tāva buddharakkhitassa dukkaṭaṁ. Paṭiggaṇhāti, āpatti dukkaṭassāti saṅgharakkhitena",
  "atk-vin01a2:658_4": "sampaṭicchite mūlaṭṭhasseva dukkaṭanti veditabbaṁ. Sace pana so taṁ bhaṇḍaṁ avaharati,",
  "atk-vin01a2:658_5": "āṇāpakassa ca buddharakkhitassa, avahārakassa ca saṅgharakkhitassāti ubhinnampi pārājikaṁ.",
  "atk-vin01a2:658_6": "Mūlaṭṭhassa pana ācariyassa visaṅketattā pārājikena anāpatti. Dhammarakkhitassa ajānanatāya",
  "atk-vin01a2:658_7": "sabbena sabbaṁ anāpatti. Buddharakkhito pana dvinnaṁ sotthibhāvaṁ katvā attanā naṭṭho.",
  "atk-vin01a2:659_0": "Ito paresu catūsu āṇattivāresu paṭhame tāva so gantvā puna paccāgacchatīti bhaṇḍaṭṭhānaṁ",
  "atk-vin01a2:659_1": "gantvā anto ca bahi ca ārakkhaṁ disvā avaharituṁ asakkonto āgacchati. Yadā sakkosi,",
  "atk-vin01a2:659_2": "tadāti kiṁ ajjeva avahaṭaṁ hoti? Gaccha yadā sakkosi tadā naṁ avaharāti. Āpatti dukkaṭassāti",
  "atk-vin01a2:659_3": "evaṁ puna āṇattiyāpi dukkaṭameva hoti. Sace pana taṁ bhaṇḍaṁ avassaṁ hāriyaṁ hoti,",
  "atk-vin01a2:659_4": "atthasādhakacetanā nāma maggānantaraphalasadisā, tasmā ayaṁ āṇattikkhaṇeyeva pārājiko.",
  "atk-vin01a2:659_5": "Sacepi avahārako saṭṭhivassātikkamena taṁ bhaṇḍaṁ avaharati, āṇāpako ca antarāyeva",
  "atk-vin01a2:659_6": "kālaṁ vā karoti, hīnāya vā āvattati; assamaṇova hutvā kālaṁ vā karissati, hīnāya",
  "atk-vin01a2:659_7": "vā āvattissati, avahārakassa pana avahārakkhaṇeyeva pārājikaṁ.",
  "atk-vin01a2:660": "Dutiyavāre – yasmā taṁ saṇikaṁ vā bhaṇanto tassa vā badhiratāya ‘‘mā avaharī’’ti",
  "atk-vin01a2:661": "Etaṁ vacanaṁ na sāveti, tasmā mūlaṭṭho na mutto. Tatiyavāre – pana sāvitattā mutto. Catutthavāre – tena ca sāvitattā, itarena ca ‘‘sādhū’’ti sampaṭicchitvā oratattā ubhopi muttāti.",
  "atk-vin01a2:662": "Āṇattikathā niṭṭhitā.",
  "atk-vin01a2:663": "Āpattibhedaṁ",
  "atk-vin01a2:664_0": "122. Idāni tattha tattha ṭhānā cāvanavasena vuttassa adinnādānassa aṅgaṁ vatthubhedena",
  "atk-vin01a2:664_1": "ca āpattibhedaṁ dassento ‘‘pañcahi ākārehī’’tiādimāha. Tattha pañcahi ākārehīti pañcahi",
  "atk-vin01a2:664_2": "kāraṇehi; pañcahi aṅgehīti vuttaṁ hoti. Tatrāyaṁ saṅkhepattho – adinnaṁ ādiyantassa",
  "atk-vin01a2:664_3": "‘‘parapariggahitañca hotī’’tiādinā nayena vuttehi pañcahākārehi pārājikaṁ hoti, na",
  "atk-vin01a2:664_4": "tato ūnehīti. Tatrime pañca ākārā – parapariggahitaṁ, parapariggahitasaññitā , parikkhārassa",
  "atk-vin01a2:664_5": "garukabhāvo, theyyacittaṁ, ṭhānācāvananti. Ito parehi pana dvīhi vārehi lahuke parikkhāre",
  "atk-vin01a2:664_6": "vatthubhedena thullaccayañca dukkaṭañca dassitaṁ.",
  "atk-vin01a2:665_0": "125.‘‘Chahākārehī’’tiādinā nayena vuttavārattaye pana na sakasaññitā, na vissāsaggāhitā,",
  "atk-vin01a2:665_1": "na tāvakālikatā, parikkhārassa garukabhāvo, theyyacittaṁ, ṭhānācāvananti evaṁ cha",
  "atk-vin01a2:665_2": "ākārā veditabbā. Vatthubhedena panetthāpi paṭhamavāre pārājikaṁ. Dutiyatatiyesu thullaccayadukkaṭāni",
  "atk-vin01a2:665_3": "vuttāni. Tato paresu pana tīsu vāresu vijjamānepi vatthubhede vatthussa parehi apariggahitattā",
  "atk-vin01a2:665_4": "dukkaṭameva vuttaṁ. Tatra yadetaṁ ‘‘na ca parapariggahita’’nti vuttaṁ, taṁ anajjhāvutthakaṁ",
  "atk-vin01a2:665_5": "vā hotu chaḍḍitaṁ chinnamūlakaṁ assāmikavatthu, attano santakaṁ vā, ubhayampi ‘‘na",
  "atk-vin01a2:665_6": "ca parapariggahita’’ntveva saṅkhyaṁ gacchati. Yasmā panettha parapariggahitasaññā",
  "atk-vin01a2:665_7": "ca atthi, theyyacittena ca gahitaṁ, tasmā anāpatti na vuttāti.",
  "atk-vin01a2:666": "Āpattibhedaṁ niṭṭhitaṁ.",
  "atk-vin01a2:667": "Anāpattibhedaṁ",
  "atk-vin01a2:668_0": "131. Evaṁ vatthuvasena ca cittavasena ca āpattibhedaṁ dassetvā idāni anāpattibhedaṁ",
  "atk-vin01a2:668_1": "dassento ‘‘anāpatti sasaññissā’’tiādimāha. Tattha sasaññissāti sakasaññissa, ‘‘mayhaṁ",
  "atk-vin01a2:668_2": "santakaṁ idaṁ bhaṇḍa’’nti evaṁ sasaññissa parabhaṇḍampi gaṇhato gahaṇe anāpatti,",
  "atk-vin01a2:668_3": "gahitaṁ pana puna dātabbaṁ. Sace sāmikehi ‘‘dehī’’ti vutto na deti, tesaṁ dhuranikkhepe pārājikaṁ.",
  "atk-vin01a2:669_0": "Vissāsaggāheti vissāsaggahaṇepi anāpatti. Vissāsaggāhalakkhaṇaṁ pana iminā suttena",
  "atk-vin01a2:669_1": "jānitabbaṁ – ‘‘anujānāmi, bhikkhave, pañcahaṅgehi samannāgatassa vissāsaṁ gahetuṁ",
  "atk-vin01a2:669_2": "– sandiṭṭho ca hoti, sambhatto ca, ālapito ca, jīvati ca, gahite ca attamano’’ti",
  "atk-vin01a2:669_3": "(mahāva. 356). Tattha sandiṭṭhoti diṭṭhamattakamitto, sambhattoti daḷhamitto, ālapitoti",
  "atk-vin01a2:669_4": "‘‘mama santakaṁ yaṁ icchasi, taṁ gaṇheyyāsi, āpucchitvā gahaṇe kāraṇaṁ natthī’’ti",
  "atk-vin01a2:669_5": "vutto. Jīvatīti anuṭṭhānaseyyāya sayitopi yāva jīvitindriyupacchedaṁ na pāpuṇāti.",
  "atk-vin01a2:669_6": "Gahite ca attamanoti gahite tuṭṭhacitto hoti, evarūpassa santakaṁ ‘‘gahite me attamano",
  "atk-vin01a2:669_7": "bhavissatī’’ti jānantena gahetuṁ vaṭṭati. Anavasesapariyādānavasena cetāni pañcaṅgāni",
  "atk-vin01a2:669_8": "vuttāni. Vissāsaggāho pana tīhi aṅgehi ruhati – sandiṭṭho, jīvati, gahite attamano;",
  "atk-vin01a2:669_9": "sambhatto, jīvati, gahite attamano; ālapito, jīvati, gahite attamanoti.",
  "atk-vin01a2:670_0": "Yo pana na jīvati, na ca gahite attamano hoti; tassa santakaṁ vissāsaggāhena gahitampi",
  "atk-vin01a2:670_1": "puna dātabbaṁ. Dadamānena ca matakadhanaṁ tāva ye tassa dhane issarā gahaṭṭhā vā",
  "atk-vin01a2:670_2": "pabbajitā vā, tesaṁ dātabbaṁ. Anattamanassa santakaṁ tasseva dātabbaṁ. Yo pana paṭhamaṁyeva",
  "atk-vin01a2:670_3": "‘‘suṭṭhu kataṁ tayā mama santakaṁ gaṇhantenā’’ti vacībhedena vā cittuppādamattena",
  "atk-vin01a2:670_4": "vā anumoditvā pacchā kenaci kāraṇena kupito, paccāharāpetuṁ na labhati. Yopi adātukāmo",
  "atk-vin01a2:670_5": "cittena pana adhivāseti, na kiñci vadati, sopi puna paccāharāpetuṁ na labhati. Yo",
  "atk-vin01a2:670_6": "pana ‘‘mayā tumhākaṁ santakaṁ gahitaṁ vā paribhuttaṁ vā’’ti vutte ‘‘gahitaṁ vā hotu",
  "atk-vin01a2:670_7": "paribhuttaṁ vā, mayā pana taṁ kenacideva karaṇīyena ṭhapitaṁ, pākatikaṁ kātuṁ vaṭṭatī’’ti",
  "atk-vin01a2:670_8": "vadati. Ayaṁ paccāharāpetuṁ labhati.",
  "atk-vin01a2:671_0": "Tāvakāliketi ‘‘paṭidassāmi paṭikarissāmī’’ti evaṁ gaṇhantassa tāvakālikepi gahaṇe",
  "atk-vin01a2:671_1": "anāpatti. Gahitaṁ pana sace bhaṇḍasāmiko puggalo vā gaṇo vā ‘‘tuyhevetaṁ hotū’’ti",
  "atk-vin01a2:671_2": "anujānāti, iccetaṁ kusalaṁ. No ce anujānāti, āharāpente dātabbaṁ. Saṅghasantakaṁ",
  "atk-vin01a2:671_3": "pana paṭidātumeva vaṭṭati.",
  "atk-vin01a2:672_0": "Petapariggaheti ettha pana pettivisaye upapannāpi kālaṁ katvā tasmiṁyeva attabhāve",
  "atk-vin01a2:672_1": "nibbattāpi cātumahārājikādayo devāpi sabbe ‘‘petā’’ tveva saṅkhyaṁ gatā, tesaṁ pariggahe",
  "atk-vin01a2:672_2": "anāpatti. Sacepi hi sakko devarājā āpaṇaṁ pasāretvā nisinno hoti, dibbacakkhuko ca",
  "atk-vin01a2:672_3": "bhikkhu taṁ ñatvā attano cīvaratthāya satasahassagghanakampi sāṭakaṁ tassa ‘‘mā gaṇha,",
  "atk-vin01a2:672_4": "mā gaṇhā’’ti vadantassāpi gahetvā gacchati, vaṭṭati. Devatā pana uddissa balikammaṁ",
  "atk-vin01a2:672_5": "karontehi rukkhādīsu laggitasāṭake vattabbameva natthi.",
  "atk-vin01a2:673_0": "Tiracchānagatapariggaheti tiracchānagatānampi pariggahe anāpatti. Sacepi hi nāgarājā",
  "atk-vin01a2:673_1": "vā supaṇṇamāṇavako vā manussarūpena āpaṇaṁ pasāreti, tato cassa santakaṁ koci bhikkhu",
  "atk-vin01a2:673_2": "purimanayeneva gahetvā gacchati, vaṭṭati. Sīho vā byaggho vā migamahiṁsādayo vadhitvā",
  "atk-vin01a2:673_3": "khādanto jighacchāpīḷito āditova na vāretabbo. Anatthampi hi kareyya. Yadi pana thoke",
  "atk-vin01a2:673_4": "khāyite vāretuṁ sakkoti, vāretvā gahetuṁ vaṭṭati. Senādayopi āmisaṁ gahetvā gacchante",
  "atk-vin01a2:673_5": "pātāpetvā gaṇhituṁ vaṭṭati.",
  "atk-vin01a2:674_0": "Paṁsukūlasaññissāti assāmikaṁ ‘‘idaṁ paṁsukūla’’nti evaṁsaññissāpi gahaṇe anāpatti.",
  "atk-vin01a2:674_1": "Sace pana taṁ sassāmikaṁ hoti, āharāpente dātabbaṁ . Ummattakassāti pubbe vuttappakārassa",
  "atk-vin01a2:674_2": "ummattakassāpi anāpatti. Ādikammikassāti idha dhaniyo ādikammiko, tassa anāpatti.",
  "atk-vin01a2:674_3": "Avasesānaṁ pana rajakabhaṇḍikādicorānaṁ chabbaggiyādīnaṁ āpattiyevāti.",
  "atk-vin01a2:675": "Anāpattibhedaṁ niṭṭhitaṁ.",
  "atk-vin01a2:676": "Padabhājanīyavaṇṇanā niṭṭhitā.",
  "atk-vin01a2:677": "Pakiṇṇakakathā",
  "atk-vin01a2:678": "Samuṭṭhānañca kiriyā, atho saññā sacittakaṁ;",
  "atk-vin01a2:679": "Lokavajjañca kammañca, kusalaṁ vedanāya cāti.",
  "atk-vin01a2:680_0": "Imasmiṁ pana pakiṇṇake idaṁ sikkhāpadaṁ tisamuṭṭhānaṁ – sāhatthikaṁ kāyato ca cittato",
  "atk-vin01a2:680_1": "ca samuṭṭhāti, āṇattikaṁ vācato ca cittato ca samuṭṭhāti, sāhatthikāṇattikaṁ kāyato",
  "atk-vin01a2:680_2": "ca vācato ca cittato ca samuṭṭhāti. Kiriyāsamuṭṭhānañca, karontoyeva hi etaṁ āpajjati",
  "atk-vin01a2:680_3": "na akaronto. ‘‘Adinnaṁ ādiyāmī’’ti saññāya abhāvena muccanato saññāvimokkhaṁ, sacittakaṁ",
  "atk-vin01a2:680_4": ", lokavajjaṁ, kāyakammaṁ, vacīkammaṁ, akusalacittaṁ, tuṭṭho vā bhīto vā majjhatto",
  "atk-vin01a2:680_5": "vā taṁ āpajjatīti tivedananti sabbaṁ paṭhamasikkhāpade vuttanayeneva veditabbaṁ.",
  "atk-vin01a2:681": "Pakiṇṇakakathā niṭṭhitā.",
  "atk-vin01a2:682": "Vinītavatthuvaṇṇanā",
  "atk-vin01a2:683": "132. Vinītavatthukathāsu chabbaggiyavatthu anupaññattiyaṁ vuttameva.",
  "atk-vin01a2:684_0": "Dutiyavatthumhi – cittaṁ nāma puthujjanānaṁ rāgādivasena pakatiṁ vijahitvā dhāvati",
  "atk-vin01a2:684_1": "sandhāvati vidhāvati. Sace bhagavā kāyavacīdvārabhedaṁ vināpi cittuppādamattena āpattiṁ",
  "atk-vin01a2:684_2": "paññapeyya, ko sakkuṇeyya anāpattikaṁ attānaṁ kātuṁ! Tenāha – ‘‘anāpatti bhikkhu",
  "atk-vin01a2:684_3": "cittuppāde’’ti. Cittavasikena pana na bhavitabbaṁ, paṭisaṅkhānabalena cittaṁ nivāretabbamevāti.",
  "atk-vin01a2:685": "133-4. Āmasana-phandāpana-ṭhānācāvanavatthūni uttānatthāneva. Tato parāni ca theyyacitto bhūmito aggahesīti vatthupariyosānāni.",
  "atk-vin01a2:686_0": "135. Niruttipathavatthusmiṁ 1.329 ādiyīti gaṇhi, ‘‘corosi tva’’nti parāmasi. Itaro",
  "atk-vin01a2:686_1": "pana ‘‘kena avahaṭa’’nti vutte ‘‘mayā avahaṭa’’nti pucchāsabhāgena paṭiññaṁ adāsi.",
  "atk-vin01a2:686_2": "Yadi hi itarena ‘‘kena gahitaṁ, kena apanītaṁ, kena ṭhapita’’nti vuttaṁ abhavissa,",
  "atk-vin01a2:686_3": "atha ayampi ‘‘mayā gahitaṁ, apanītaṁ, ṭhapita’’nti vā vadeyya. Mukhaṁ nāma bhuñjanatthāya",
  "atk-vin01a2:686_4": "ca kathanatthāya ca kataṁ, theyyacittaṁ pana vinā avahāro natthi. Tenāha bhagavā",
  "atk-vin01a2:686_5": "– ‘‘anāpatti bhikkhu niruttipathe’’ti. Vohāravacanamatte anāpattīti attho. Tato paraṁ",
  "atk-vin01a2:686_6": "veṭhanavatthu pariyosānaṁ sabbaṁ uttānatthameva.",
  "atk-vin01a2:687_0": "137. Abhinnasarīravatthusmiṁ adhivatthoti sāṭakataṇhāya tasmiṁyeva sarīre nibbatto.",
  "atk-vin01a2:687_1": "Anādiyantoti tassa vacanaṁ agaṇhanto, ādaraṁ vā akaronto. Taṁ sarīraṁ uṭṭhahitvāti",
  "atk-vin01a2:687_2": "peto attano ānubhāvena taṁ sarīraṁ uṭṭhāpesi. Tena vuttaṁ – ‘‘taṁ sarīraṁ uṭṭhahitvā’’ti.",
  "atk-vin01a2:687_3": "Dvāraṁ thakesīti bhikkhussa susānasamīpeyeva vihāro, tasmā bhīrukajātiko bhikkhu",
  "atk-vin01a2:687_4": "khippameva tattha pavisitvā dvāraṁ thakesi. Tattheva paripatīti dvāre thakite peto",
  "atk-vin01a2:687_5": "sāṭake nirālayo hutvā taṁ sarīraṁ pahāya yathākammaṁ gato, tasmā taṁ sarīraṁ tattheva",
  "atk-vin01a2:687_6": "paripati, patitanti vuttaṁ hoti.",
  "atk-vin01a2:688_0": "Abhinne sarīreti abbhuṇhe allasarīre paṁsukūlaṁ na gahetabbaṁ, gaṇhantassa evarūpā",
  "atk-vin01a2:688_1": "upaddavā honti, dukkaṭañca āpajjati. Bhinne pana gahetuṁ vaṭṭati. Kittāvatā pana",
  "atk-vin01a2:688_2": "bhinnaṁ hoti? Kāka-kulala-soṇa-siṅgālādīhi mukhatuṇḍakena vā dāṭhāya vā īsakaṁ phālitamattenāpi.",
  "atk-vin01a2:688_3": "Yassa pana patato ghaṁsanena chavimattaṁ chinnaṁ hoti, cammaṁ acchinnaṁ, etaṁ abhinnameva;",
  "atk-vin01a2:688_4": "camme pana chinne bhinnaṁ. Yassāpi sajīvakāleyeva pabhinnā gaṇḍakuṭṭhapiḷakā vā vaṇo",
  "atk-vin01a2:688_5": "vā hoti, idampi bhinnaṁ. Tatiyadivasato pabhuti uddhumātakādibhāvena kuṇapabhāvaṁ",
  "atk-vin01a2:688_6": "upagatampi bhinnameva. Sabbena sabbaṁ pana abhinnepi susānagopakehi vā aññehi vā",
  "atk-vin01a2:688_7": "manussehi gāhāpetuṁ vaṭṭati. No ce aññaṁ labhati, satthakena vā kenaci vā vaṇaṁ katvā",
  "atk-vin01a2:688_8": "gahetabbaṁ. Visabhāgasarīre pana satiṁ upaṭṭhapetvā samaṇasaññaṁ uppādetvā sīse vā",
  "atk-vin01a2:688_9": "hatthapādapiṭṭhiyaṁ vā vaṇaṁ katvā gahetuṁ vaṭṭati.",
  "atk-vin01a2:689": "Kusasaṅkāmanavatthukathā",
  "atk-vin01a2:690_0": "138. Tadanantare vatthusmiṁ kusaṁ saṅkāmetvā cīvaraṁ aggahesīti pubbe ‘‘ādiyeyyā’’ti",
  "atk-vin01a2:690_1": "imassa padassa atthavaṇṇanāyaṁ nāmamattena dassitesu theyyāvahāra-pasayhāvahāra-parikappāvahārapaacchannāvahāra-kusāvahāresu",
  "atk-vin01a2:690_2": "kusāvahārena avaharīti attho.",
  "atk-vin01a2:691_0": "Imesaṁ pana avahārānaṁ evaṁ nānattaṁ veditabbaṁ – yo hi koci sassāmikaṁ bhaṇḍaṁ rattibhāge",
  "atk-vin01a2:691_1": "vā divasabhāge vā sandhicchedādīni katvā adissamāno avaharati, kūṭamānakūṭakahāpaṇādīhi",
  "atk-vin01a2:691_2": "vā vañcetvā gaṇhāti, tassevaṁ gaṇhato avahāro ‘‘theyyāvahāro’’ti veditabbo.",
  "atk-vin01a2:692_0": "Yo pana pare pasayha balasā abhibhuyya, atha vā pana santajjetvā bhayaṁ dassetvā",
  "atk-vin01a2:692_1": "tesaṁ santakaṁ gaṇhāti, panthaghāta-gāmaghātādīni karontā dāmarikacorā viya kodhavasena",
  "atk-vin01a2:692_2": "paragharavilopaṁ karontā attano pattabalito ca adhikaṁ balakkārena gaṇhantā rāja-rājamahāmattādayo",
  "atk-vin01a2:692_3": "viya; tassevaṁ gaṇhato avahāro ‘‘pasayhāvahāro’’ti veditabbo.",
  "atk-vin01a2:693_0": "Parikappetvā gaṇhato pana avahāro ‘‘parikappāvahāro’’ti vuccati, so bhaṇḍaparikappa-okāsaparikappavasena",
  "atk-vin01a2:693_1": "duvidho . Tatrāyaṁ bhaṇḍaparikappo – idhekacco sāṭakatthiko antogabbhaṁ pavisitvā",
  "atk-vin01a2:693_2": "‘‘sace sāṭako bhavissati, gaṇhissāmi; sace suttaṁ, na gaṇhissāmī’’ti parikappetvā",
  "atk-vin01a2:693_3": "andhakāre pasibbakaṁ gaṇhāti, sāṭako ce tatra hoti, uddhāreyeva pārājikaṁ. Suttaṁ",
  "atk-vin01a2:693_4": "ce hoti, rakkhati. Bahi nīharitvā muñcitvā ‘‘sutta’’nti ñatvā puna āharitvā yathāṭhāne",
  "atk-vin01a2:693_5": "ṭhapeti, rakkhatiyeva. ‘‘Sutta’’nti ñatvāpi ‘‘yaṁ laddhaṁ, taṁ gahetabba’’nti gacchati,",
  "atk-vin01a2:693_6": "padavārena kāretabbo. Bhūmiyaṁ ṭhapetvā gaṇhāti, uddhāre pārājikaṁ. ‘‘Coro, coro’’ti",
  "atk-vin01a2:693_7": "sāmikehi pariyuṭṭhito chaḍḍetvā palāyati, rakkhati. Sāmikā taṁ disvā gaṇhanti, iccetaṁ",
  "atk-vin01a2:693_8": "kusalaṁ. Añño ce koci gaṇhāti, bhaṇḍadeyyaṁ. Atha nivattesu sāmikesu sayameva taṁ",
  "atk-vin01a2:693_9": "disvā ‘‘pagevetaṁ mayā nīhaṭaṁ, mama dāni santaka’’nti gaṇhāti, rakkhati; bhaṇḍadeyyaṁ",
  "atk-vin01a2:693_10": "pana hoti. ‘‘Sace suttaṁ bhavissati, gaṇhissāmi; sace sāṭako, na gaṇhissāmi. Sace",
  "atk-vin01a2:693_11": "sappi bhavissati, gaṇhissāmi; sace telaṁ, na gaṇhissāmī’’tiādinā nayena parikappetvā",
  "atk-vin01a2:693_12": "gaṇhantassāpi eseva nayo.",
  "atk-vin01a2:694_0": "Mahāpaccariyādīsu pana ‘‘sāṭakatthikopi sāṭakapasibbakameva gahetvā nikkhanto bahi",
  "atk-vin01a2:694_1": "ṭhatvā muñcitvā ‘sāṭako aya’nti disvā gacchanto paduddhāreneva kāretabbo’’ti vuttaṁ.",
  "atk-vin01a2:694_2": "Ettha pana ‘‘sace sāṭako bhavissati, gaṇhissāmī’’ti parikappitattā parikappo dissati,",
  "atk-vin01a2:694_3": "disvā haṭattā parikappāvahāro na dissati. Mahāaṭṭhakathāyaṁ pana yaṁ parikappitaṁ",
  "atk-vin01a2:694_4": "taṁ adiṭṭhaṁ parikappitabhāve ṭhitaṁyeva uddharantassa avahāro vutto, tasmā tattha",
  "atk-vin01a2:694_5": "parikappāvahāro dissati. ‘‘Taṁ maññamāno taṁ avaharī’’ti pāḷiyā ca sametīti. Tattha",
  "atk-vin01a2:694_6": "yvāyaṁ ‘‘sace sāṭako bhavissati, gaṇhissāmī’’tiādinā nayena pavatto parikappo, ayaṁ",
  "atk-vin01a2:694_7": "‘‘bhaṇḍaparikappo’’ nāma.",
  "atk-vin01a2:695_0": "Okāsaparikappo pana evaṁ veditabbo – idhekacco lolabhikkhu parapariveṇaṁ vā kulagharaṁ",
  "atk-vin01a2:695_1": "vā araññe kammantasālaṁ vā pavisitvā tattha kathāsallāpena nisinno kiñci lobhaneyyaṁ",
  "atk-vin01a2:695_2": "parikkhāraṁ oloketi, olokento ca pana disvā dvārapamukhaheṭṭhāpāsādapariveṇadvārakoṭṭhakarukkhamūlādivasena",
  "atk-vin01a2:695_3": "paricchedaṁ katvā ‘‘sace maṁ etthantare passissanti, daṭṭhukāmatāya gahetvā vicaranto",
  "atk-vin01a2:695_4": "viya etesaṁyeva dassāmi; no ce passissanti, harissāmī’’ti parikappeti. Tassa taṁ",
  "atk-vin01a2:695_5": "ādāya parikappitaparicchedaṁ atikkantamatte pārājikaṁ. Sace upacārasīmaṁ parikappeti,",
  "atk-vin01a2:695_6": "tadabhimukhova gacchanto kammaṭṭhānādīni manasi karonto vā aññavihito vā asatiyā",
  "atk-vin01a2:695_7": "upacārasīmaṁ atikkamati, bhaṇḍadeyyaṁ. Athāpissa taṁ ṭhānaṁ pattassa coro vā hatthī",
  "atk-vin01a2:695_8": "vā vāḷamigo vā mahāmegho vā vuṭṭhahati, so ca tamhā upaddavā muccitukamyatāya sahasā",
  "atk-vin01a2:695_9": "taṁ ṭhānaṁ atikkamati, bhaṇḍadeyyameva. Keci panettha ‘‘yasmā mūleva theyyacittena",
  "atk-vin01a2:695_10": "gahitaṁ, tasmā na rakkhati, avahāroyevā’’ti vadanti. Ayaṁ tāva mahāaṭṭhakathānayo.",
  "atk-vin01a2:695_11": "Mahāpaccariyaṁ pana ‘‘sacepi so antoparicchede hatthiṁ vā assaṁ vā abhiruhitvā taṁ",
  "atk-vin01a2:695_12": "neva pājeti, na pājāpeti; paricchede atikkantepi pārājikaṁ natthi, bhaṇḍadeyyamevā’’ti",
  "atk-vin01a2:695_13": "vuttaṁ. Tatra yvāyaṁ ‘‘sace maṁ etthantare passissanti, daṭṭhukāmatāya gahetvā vicaranto",
  "atk-vin01a2:695_14": "viya etesaṁyeva dassāmī’’ti pavatto parikappo, ayaṁ ‘‘okāsaparikappo’’ nāma.",
  "atk-vin01a2:696": "Evamimesaṁ dvinnampi parikappānaṁ vasena parikappetvā gaṇhato avahāro ‘‘parikappāvahāro’’ti veditabbo.",
  "atk-vin01a2:697_0": "Paṭicchādetvā pana avaharaṇaṁ paṭicchannāvahāro. So evaṁ veditabbo – yo bhikkhu manussānaṁ",
  "atk-vin01a2:697_1": "uyyānādīsu kīḷantānaṁ vā pavisantānaṁ vā omuñcitvā ṭhapitaṁ alaṅkārabhaṇḍaṁ disvā",
  "atk-vin01a2:697_2": "‘‘sace onamitvā gahessāmi, ‘kiṁ samaṇo gaṇhātī’ti maṁ jānitvā viheṭheyyu’’nti paṁsunā",
  "atk-vin01a2:697_3": "vā paṇṇena vā paṭicchādeti – ‘‘pacchā gaṇhissāmī’’ti, tassa ettāvatā uddhāro natthīti",
  "atk-vin01a2:697_4": "na tāva avahāro hoti. Yadā pana te manussā antogāmaṁ pavisitukāmā taṁ bhaṇḍakaṁ vicinantāpi",
  "atk-vin01a2:697_5": "apassitvā ‘‘idāni andhakāro, sve jānissāmā’’ti sālayā eva gatā honti. Athassa taṁ",
  "atk-vin01a2:697_6": "uddharato uddhāre pārājikaṁ. ‘‘Paṭicchannakāleyeva taṁ mama santaka’’nti sakasaññāya",
  "atk-vin01a2:697_7": "vā ‘‘gatā dāni te, chaḍḍitabhaṇḍaṁ ida’’nti paṁsukūlasaññāya vā gaṇhantassa pana",
  "atk-vin01a2:697_8": "bhaṇḍadeyyaṁ. Tesu dutiyadivase āgantvā vicinitvā adisvā dhuranikkhepaṁ katvā gatesupi",
  "atk-vin01a2:697_9": "gahitaṁ bhaṇḍadeyyameva. Kasmā? Yasmā tassa payogena tehi na diṭṭhaṁ, yo pana tathārūpaṁ",
  "atk-vin01a2:697_10": "bhaṇḍaṁ disvā yathāṭhāne ṭhitaṁyeva appaṭicchādetvā theyyacitto pādena akkamitvā",
  "atk-vin01a2:697_11": "kaddame vā vālikāya vā paveseti, tassa pavesitamatteyeva pārājikaṁ.",
  "atk-vin01a2:698_0": "Kusaṁ saṅkāmetvā pana avaharaṇaṁ ‘‘kusāvahāro’’ti vuccati. Sopi evaṁ veditabbo –",
  "atk-vin01a2:698_1": "yo bhikkhu kusaṁ pātetvā cīvare bhājiyamāne attano koṭṭhāsassa samīpe ṭhitaṁ appagghataraṁ",
  "atk-vin01a2:698_2": "vā mahagghataraṁ vā samasamaṁ vā agghena parassa koṭṭhāsaṁ haritukāmo attano koṭṭhāse",
  "atk-vin01a2:698_3": "patitaṁ kusadaṇḍakaṁ parassa koṭṭhāse pātetukāmo uddharati, rakkhati tāva. Parassa",
  "atk-vin01a2:698_4": "koṭṭhāse pāteti, rakkhateva. Yadā pana tasmiṁ patite parassa koṭṭhāsato parassa kusadaṇḍakaṁ",
  "atk-vin01a2:698_5": "uddharati, uddhaṭamatte pārājiko hoti. Sace paṭhamataraṁ parakoṭṭhāsato kusadaṇḍakaṁ",
  "atk-vin01a2:698_6": "uddharati attano koṭṭhāse pātetukāmatāya uddhāre rakkhati , pātane rakkhati. Attano",
  "atk-vin01a2:698_7": "koṭṭhāsato pana attano kusadaṇḍakaṁ uddharati, uddhāreyeva rakkhati. Taṁ uddharitvā",
  "atk-vin01a2:698_8": "parakoṭṭhāse pātentassa hatthato muttamatte pārājikaṁ.",
  "atk-vin01a2:699_0": "Sace pana dvīsupi koṭṭhāsesu patitadaṇḍake adassanaṁ gameti, tato avasesabhikkhūsu",
  "atk-vin01a2:699_1": "gatesu itaro ‘‘‘mayhaṁ, bhante, daṇḍako na paññāyatī’ti. ‘Mayhampi, āvuso, na paññāyatī’ti.",
  "atk-vin01a2:699_2": "‘Katamo pana, bhante, mayhaṁ bhāgo’ti? ‘Ayaṁ tuyhaṁ bhāgo’’’ti attano bhāgaṁ dasseti,",
  "atk-vin01a2:699_3": "tasmiṁ vivaditvā vā avivaditvā vā taṁ gaṇhitvā gate itaro tassa bhāgaṁ uddharati,",
  "atk-vin01a2:699_4": "uddhāre pārājikaṁ. Sacepi tena ‘‘ahaṁ mama bhāgaṁ tuyhaṁ na demi, tvaṁ pana attano",
  "atk-vin01a2:699_5": "bhāgaṁ ñatvā gaṇhā’’ti vutte ‘‘nāyaṁ mamā’’ti jānantopi tasseva bhāgaṁ gaṇhāti, uddhāre",
  "atk-vin01a2:699_6": "pārājikaṁ. Sace pana itaro ‘‘ayaṁ tuyhaṁ bhāgo, ayaṁ mayhaṁ bhāgoti kiṁ iminā vivādenā’’ti",
  "atk-vin01a2:699_7": "cintetvā ‘‘mayhaṁ vā patto hotu, tumhākaṁ vā, yo varabhāgo taṁ tumhe gaṇhathā’’ti",
  "atk-vin01a2:699_8": "vadati, dinnakaṁ nāma gahitaṁ hoti, natthettha avahāro. Sacepi so vivādabhīruko bhikkhu",
  "atk-vin01a2:699_9": "‘‘yaṁ tuyhaṁ ruccati, taṁ gaṇhā’’ti vutto attano pattaṁ varabhāgaṁ ṭhapetvā lāmakaṁyeva",
  "atk-vin01a2:699_10": "gahetvā gacchati, tato itarassa vicinitāvasesaṁ gaṇhantassāpi avahāro natthevāti.",
  "atk-vin01a2:700_0": "Aṭṭhakathāsupana vuttaṁ – ‘‘imasmiṁ ṭhāne kusasaṅkāmanavasena cīvarabhājanīyameva",
  "atk-vin01a2:700_1": "ekaṁ āgataṁ, catunnampi pana paccayānaṁ uppattiñca bhājanīyañca nīharitvā dassetabba’’nti",
  "atk-vin01a2:700_2": "evañca vatvā cīvarakkhandhake‘‘paṭiggaṇhātu me, bhante, bhagavā sīveyyakaṁ dussayugaṁ;",
  "atk-vin01a2:700_3": "bhikkhusaṅghassa ca gahapaticīvaraṁ anujānātū’’ti (mahāva. 337) idaṁ jīvakavatthuṁ",
  "atk-vin01a2:700_4": "ādiṁ katvā uppannacīvarakathā, senāsanakkhandhake ‘‘tena kho pana samayena rājagahaṁ",
  "atk-vin01a2:700_5": "dubbhikkhaṁ hoti, manussā na sakkonti saṅghabhattaṁ kātuṁ, icchanti uddesabhattaṁ",
  "atk-vin01a2:700_6": "nimantanaṁ salākabhattaṁ pakkhikaṁ uposathikaṁ pāṭipadikaṁ kātu’’nti (cūḷava. 325)",
  "atk-vin01a2:700_7": "idaṁ suttamādiṁ katvā piṇḍapātakathā, senāsanakkhandhakeyeva ‘‘tena kho pana samayena",
  "atk-vin01a2:700_8": "sattarasavaggiyā bhikkhū aññataraṁ paccantimaṁ mahāvihāraṁ paṭisaṅkharonti – ‘idha",
  "atk-vin01a2:700_9": "mayaṁ vassaṁ vasissāmā’ti. Addasaṁsu kho chabbaggiyā bhikkhū sattarasavaggiye bhikkhū",
  "atk-vin01a2:700_10": "vihāraṁ paṭisaṅkharonte’’ti (cūḷava. 316) idaṁ chabbaggiyavatthuṁ ādiṁ katvā āgatasenāsanakathā,",
  "atk-vin01a2:700_11": "tadavasāne ca sappiādibhesajjakathā vitthārena kathitā. Mayaṁ pana taṁ sabbaṁ āgatāgataṭṭhāneyeva",
  "atk-vin01a2:700_12": "kathayissāma; evaṁ kathane kāraṇaṁ pubbe vuttameva.",
  "atk-vin01a2:701": "Kusasaṅkāmanavatthukathā niṭṭhitā.",
  "atk-vin01a2:702": "139. Ito paraṁ jantāgharavatthu uttānatthameva.",
  "atk-vin01a2:703_0": "140. Pañcasu vighāsavatthūsu te bhikkhū anupasampannena kappiyaṁ kārāpetvā paribhuñjiṁsu.",
  "atk-vin01a2:703_1": "Vighāsaṁ pana gaṇhantena khāditāvasesaṁ chaḍḍitaṁ gahetabbaṁ. Yadi sakkoti khādante",
  "atk-vin01a2:703_2": "chaḍḍāpetvā gaṇhituṁ, etampi vaṭṭati. Attaguttatthāya pana parānuddayatāya ca na gahetabbaṁ.",
  "atk-vin01a2:704_0": "141. Odanakhādanīyapūvaucchutimbarūsakabhājanīyavatthūsu aparassa bhāgaṁ dehīti asantaṁ",
  "atk-vin01a2:704_1": "puggalaṁ āha. Amūlakaṁ aggahesīti sāmikesu dentesu evaṁ aggahesi. Anāpatti bhikkhu",
  "atk-vin01a2:704_2": "pārājikassāti sāmikehi dinnaṁ aggahesi; tenassa anāpatti vuttā. Āpatti sampajānamusāvāde",
  "atk-vin01a2:704_3": "pācittiyassāti yo panānena sampajānamusāvādo vutto, tasmiṁ pācittiyaṁ āha; parato",
  "atk-vin01a2:704_4": "tekaṭulayāguvatthumhi viya. Gahaṇe pana ayaṁ vinicchayo – saṅghassa santakaṁ sammatena",
  "atk-vin01a2:704_5": "vā āṇattehi vā ārāmikādīhi diyyamānaṁ, gihīnañca santakaṁ sāmikena vā āṇattena vā",
  "atk-vin01a2:704_6": "diyyamānaṁ ‘‘aparassa bhāgaṁ dehī’’ti vatvā gaṇhato bhaṇḍadeyyaṁ. Aññena diyyamānaṁ",
  "atk-vin01a2:704_7": "gaṇhanto bhaṇḍagghena kāretabbo. Asammatena vā anāṇattena vā diyyamāne ‘‘aparampi",
  "atk-vin01a2:704_8": "bhāgaṁ dehī’’ti vatvā vā kūṭavassāni gaṇetvā vā gaṇhanto pattacatukke viya tassuddhāreyeva",
  "atk-vin01a2:704_9": "bhaṇḍagghena kāretabbo. Itarehi diyyamānaṁ evaṁ gaṇhato bhaṇḍadeyyaṁ. Sāmikena pana",
  "atk-vin01a2:704_10": "‘‘imassa dehī’’ti dāpitaṁ vā sayaṁ dinnaṁ vā sudinnanti ayamettha sabbaaṭṭhakathāvinicchayato sāro.",
  "atk-vin01a2:705_0": "142-3. Odaniyagharādivatthūsu – odaniyagharaṁ nāma vikkāyikabhattapacanagharaṁ. Sūnagharaṁ",
  "atk-vin01a2:705_1": "nāma vikkāyikamaṁsapacanagharaṁ. Pūvagharaṁ nāma vikkāyikakhajjakapacanagharaṁ. Sesamettha,",
  "atk-vin01a2:705_2": "parikkhāravatthūsu ca pākaṭameva.",
  "atk-vin01a2:706_0": "144. Pīṭhavatthusmiṁ – so bhikkhu parikappetvā ‘‘etaṁ ṭhānaṁ sampattaṁ gaṇhissāmī’’ti",
  "atk-vin01a2:706_1": "saṅkāmesi. Tenassa saṅkāmane avahāro natthi. Saṅkāmetvā pana parikappitokāsato gahaṇe",
  "atk-vin01a2:706_2": "pārājikaṁ vuttaṁ. Evaṁ haranto ca yadi pīṭhake theyyacittaṁ natthi, thavikaṁ agghāpetvā",
  "atk-vin01a2:706_3": "kāretabbo. Atha pīṭhakepi atthi, ubho agghāpetvā kāretabboti. Bhisiādīni tīṇi vatthūni pākaṭāneva.",
  "atk-vin01a2:707_0": "146. Vissāsaggāhādīsu tīsu vatthūsu gahaṇe anāpatti, āharāpentesu bhaṇḍadeyyaṁ. Piṇḍāya",
  "atk-vin01a2:707_1": "paviṭṭhassa paṭiviso antoupacārasīmāyaṁ ṭhitasseva gahetuṁ vaṭṭati. Yadi pana dāyakā",
  "atk-vin01a2:707_2": "‘‘bahiupacāraṭṭhānampi bhante, bhāgaṁ gaṇhatha, āgantvā paribhuñjissantī’’ti vadanti,",
  "atk-vin01a2:707_3": "evaṁ antogāmaṭṭhānampi gahetuṁ vaṭṭati. Sesamettha uttānatthameva.",
  "atk-vin01a2:708_0": "148-9. Sattasu ambacorakādivatthūsu paṁsukūlasaññāya gahaṇe anāpatti, āharāpentesu",
  "atk-vin01a2:708_1": "bhaṇḍadeyyaṁ, theyyacittena paribhoge pārājikaṁ. Tatrāyaṁ vinicchayo – sāmikāpi sālayā,",
  "atk-vin01a2:708_2": "corāpi sālayā, paṁsukūlasaññāya khādantassa bhaṇḍadeyyaṁ, theyyacittena gaṇhato uddhāreyeva",
  "atk-vin01a2:708_3": "avahāro, bhaṇḍaṁ agghāpetvā kāretabbo. Sāmikā sālayā, corā nirālayā, eseva nayo.",
  "atk-vin01a2:708_4": "Sāmikā nirālayā, corā sālayā; ‘‘puna gaṇhissāmā’’ti kismiñcideva gahanaṭṭhāne khipitvā",
  "atk-vin01a2:708_5": "gatā, eseva nayo. Ubhopi nirālayā, paṁsukūlasaññāya khādato anāpatti, theyyacittena dukkaṭaṁ.",
  "atk-vin01a2:709_0": "Saṅghassa ambādīsu pana saṅghārāme jātaṁ vā hotu, ānetvā dinnaṁ vā pañcamāsakaṁ vā",
  "atk-vin01a2:709_1": "atirekapañcamāsakaṁ vā agghanakaṁ avaharantassa pārājikaṁ. Paccante corupaddavena",
  "atk-vin01a2:709_2": "gāmesu vuṭṭhahantesu bhikkhūpi vihāre chaḍḍetvā ‘‘puna āvasante janapade āgamissāmā’’ti",
  "atk-vin01a2:709_3": "saussāhāva gacchanti. Bhikkhū tādisaṁ vihāraṁ patvā ambapakkādīni ‘‘chaḍḍitakānī’’ti",
  "atk-vin01a2:709_4": "paṁsukūlasaññāya paribhuñjanti, anāpatti; theyyacittena paribhuñjato avahāro hoti,",
  "atk-vin01a2:709_5": "bhaṇḍaṁ agghāpetvā kāretabbo.",
  "atk-vin01a2:710_0": "Mahāpaccariyaṁ pana saṅkhepaṭṭhakathāyañca avisesena vuttaṁ – ‘‘chaḍḍitavihāre pana",
  "atk-vin01a2:710_1": "phalāphalaṁ theyyacittena paribhuñjato pārājikaṁ. Kasmā? Āgatānāgatānaṁ santakattā’’ti.",
  "atk-vin01a2:710_2": "Gaṇasantake pana puggalike ca saussāhamattameva pamāṇaṁ. Sace pana tato ambapakkādiṁ",
  "atk-vin01a2:710_3": "kulasaṅgahaṇatthāya deti, kuladūsakadukkaṭaṁ. Theyyacittena dento agghena kāretabbo.",
  "atk-vin01a2:710_4": "Saṅghikepi eseva nayo. Senāsanatthāya niyamitaṁ kulasaṅgahaṇatthāya dadato dukkaṭaṁ,",
  "atk-vin01a2:710_5": "issaravatāya thullaccayaṁ, theyyacittena pārājikaṁ. No ce vatthu pahoti, agghena",
  "atk-vin01a2:710_6": "kāretabbo. Bahi upacārasīmāya nisīditvā issaravatāya paribhuñjato gīvā. Ghaṇṭiṁ paharitvā",
  "atk-vin01a2:710_7": "kālaṁ ghosetvā ‘‘mayhaṁ pāpuṇātī’’ti khāditaṁ sukhāditaṁ. Ghaṇṭiṁ apaharitvā kālameva",
  "atk-vin01a2:710_8": "ghosetvā, ghaṇṭimeva paharitvā kālaṁ aghosetvā, ghaṇṭimpi apaharitvā kālampi aghosetvā",
  "atk-vin01a2:710_9": "aññesaṁ natthibhāvaṁ ñatvā ‘‘mayhaṁ pāpuṇātī’’ti khāditampi sukhāditameva. Pupphārāmavatthudvayaṁ pākaṭameva.",
  "atk-vin01a2:711_0": "150. Vuttavādakavatthuttaye vutto vajjemīti tayā vutto hutvā ‘‘tava vacanena vadāmī’’ti",
  "atk-vin01a2:711_1": "attho. Anāpatti bhikkhu pārājikassāti sāmikehi dinnattā anāpatti. Na ca, bhikkhave,",
  "atk-vin01a2:711_2": "‘‘vutto vajjemī’’ti vattabboti ‘‘ahaṁ tayā vutto hutvā tava vacanena vadāmī’’ti evaṁ",
  "atk-vin01a2:711_3": "añño bhikkhu aññena bhikkhunā na vattabboti attho. Paricchedaṁ pana katvā ‘‘itthannāmaṁ",
  "atk-vin01a2:711_4": "tava vacanena gaṇhissāmī’’ti vattuṁ vaṭṭati. Vutto vajjehīti mayā vutto hutvā mama",
  "atk-vin01a2:711_5": "vacanena vadehīti attho. Sesaṁ vuttanayameva. Imesupi ca dvīsu vatthūsu paricchedaṁ",
  "atk-vin01a2:711_6": "katvā vattuṁ vaṭṭati. Ettāvatā hi upārambhā mutto hotīti.",
  "atk-vin01a2:712": "151-2. Maṇivatthuttayassa majjhime vatthusmiṁ – nāhaṁ akallakoti nāhaṁ gilānoti attho. Sesaṁ pākaṭameva.",
  "atk-vin01a2:713_0": "153. Sūkaravatthudvaye – kiñcāpi paṭhamassa bhikkhuno chātajjhattaṁ disvā kāruññena",
  "atk-vin01a2:713_1": "mocitattā anāpatti. Sāmikesu pana asampaṭicchantesu bhaṇḍadeyyaṁ, tāva mahanto vā",
  "atk-vin01a2:713_2": "matasūkaro āharitvā dātabbo, tadagghanakaṁ vā bhaṇḍaṁ. Sace pāsasāmike kuhiñcipi",
  "atk-vin01a2:713_3": "na passati, pāsasāmantā tadagghanakaṁ sāṭakaṁ vā kāsāvaṁ vā thālakaṁ vā yathā te",
  "atk-vin01a2:713_4": "āgatā passanti, īdise ṭhāne ṭhapetvāva gantabbaṁ, theyyacittena pana mocentassa pārājikameva.",
  "atk-vin01a2:713_5": "Ettha ca koci sūkaro pāsaṁ pādena kaḍḍhitvā chinnamatte pāse ṭhānācāvanadhammena",
  "atk-vin01a2:713_6": "ṭhānena ṭhito hoti caṇḍasote baddhanāvā viya. Koci attano dhammatāya ṭhito, koci",
  "atk-vin01a2:713_7": "nipanno, koci kūṭapāsena baddho hoti. Kūṭapāso nāma yassa ante dhanukaṁ vā aṅkusako",
  "atk-vin01a2:713_8": "vā añño vā koci daṇḍako baddho hoti, yo tattha tattha rukkhādīsu laggitvā sūkarassa",
  "atk-vin01a2:713_9": "gamanaṁ nivāreti. Tatra pāsaṁ kaḍḍhitvā ṭhitassa ekameva ṭhānaṁ pāsabandhanaṁ, so",
  "atk-vin01a2:713_10": "hi pāse muttamatte vā chinnamatte vā palāyati. Attano dhammatāya ṭhitassa bandhanañca",
  "atk-vin01a2:713_11": "cattāro ca pādāti pañca ṭhānāni. Nipannassa bandhanañca sayanañcāti dve ṭhānāni.",
  "atk-vin01a2:713_12": "Kūṭapāsabaddhassa yattha yattha gacchati, taṁ tadeva ṭhānaṁ. Tasmā taṁ tato tato",
  "atk-vin01a2:713_13": "mocentā dasapi vīsatipi satampi bhikkhū pārājikaṁ āpajjanti. Tattha tattha āgataṁ",
  "atk-vin01a2:713_14": "disvā ekameva dāsaṁ palāpento viya.",
  "atk-vin01a2:714_0": "Purimānaṁ pana tiṇṇaṁ catuppadakathāyaṁ vuttanayena phandāpanaṭhānācāvanāni veditabbāni.",
  "atk-vin01a2:714_1": "Sunakhadaṭṭhaṁ sūkaraṁ vissajjāpentassāpi kāruññādhippāyena bhaṇḍadeyyaṁ, theyyacittena",
  "atk-vin01a2:714_2": "pārājikaṁ. Pāsaṭṭhānaṁ pana sunakhasamīpaṁ vā asampattaṁ paṭipathaṁ gantvā paṭhamameva",
  "atk-vin01a2:714_3": "palāpentassa avahāro natthi. Yopi baddhasūkarassa ghāsañca pānīyañca datvā balaṁ",
  "atk-vin01a2:714_4": "gāhāpetvā ukkuṭṭhiṁ karoti – ‘‘utrasto palāyissatī’’ti; so ce palāyati, pārājikaṁ.",
  "atk-vin01a2:714_5": "Pāsaṁ dubbalaṁ katvā ukkuṭṭhisaddena palāpentassāpi eseva nayo.",
  "atk-vin01a2:715_0": "Yo pana ghāsañca pānīyañca datvā gacchati, ‘‘balaṁ gahetvā palāyissatī’’ti; so ce",
  "atk-vin01a2:715_1": "palāyati, bhaṇḍadeyyaṁ. Pāsaṁ dubbalaṁ katvā gacchantassāpi eseva nayo. Pāsasantike",
  "atk-vin01a2:715_2": "satthaṁ vā aggiṁ vā ṭhapeti ‘‘chinne vā daḍḍhe vā palāyissatī’’ti. Sūkaro pāsaṁ cālento",
  "atk-vin01a2:715_3": "chinne vā daḍḍhe vā palāyati, bhaṇḍadeyyameva. Pāsaṁ yaṭṭhiyā saha pāteti, pacchā",
  "atk-vin01a2:715_4": "sūkaro taṁ maddanto gacchati , bhaṇḍadeyyaṁ. Sūkaro adūhalapāsāṇehi akkanto hoti,",
  "atk-vin01a2:715_5": "taṁ palāpetukāmassa adūhalaṁ kāruññena ukkhipato bhaṇḍadeyyaṁ, theyyacittena pārājikaṁ.",
  "atk-vin01a2:715_6": "Sace ukkhittamatte agantvā pacchā gacchati, bhaṇḍadeyyameva. Ukkhipitvā ṭhapitaṁ",
  "atk-vin01a2:715_7": "adūhalaṁ pāteti, pacchā sūkaro taṁ maddanto gacchati, bhaṇḍadeyyaṁ. Opāte patitasūkarampi",
  "atk-vin01a2:715_8": "kāruññena uddharato bhaṇḍadeyyaṁ, theyyacittena pārājikaṁ. Opātaṁ pūretvā nāseti,",
  "atk-vin01a2:715_9": "pacchā sūkaro taṁ maddanto gacchati, bhaṇḍadeyyaṁ. Sūle viddhaṁ kāruññena uddharati,",
  "atk-vin01a2:715_10": "bhaṇḍadeyyaṁ, theyyacittena pārājikaṁ. Sūlaṁ uddharitvā chaḍḍeti, bhaṇḍadeyyaṁ.",
  "atk-vin01a2:716_0": "Vihārabhūmiyaṁ pana pāse vā adūhalaṁ vā oḍḍentā vāretabbā – ‘‘migarūpānaṁ paṭisaraṇaṭṭhānametaṁ,",
  "atk-vin01a2:716_1": "mā idha evaṁ karothā’’ti. Sace ‘‘harāpetha, bhante’’ti vadanti, harāpetuṁ vaṭṭati.",
  "atk-vin01a2:716_2": "Atha sayaṁ haranti, sundarameva. Atha neva haranti, na harituṁ denti, rakkhaṁ yācitvā",
  "atk-vin01a2:716_3": "harāpetuṁ vaṭṭati. Manussā sassarakkhaṇakāle khettesu pāse ca adūhalapāsāṇādīni ca",
  "atk-vin01a2:716_4": "karonti – ‘‘maṁsaṁ khādantā sassāni rakkhissāmā’’ti. Vītivatte sassakāle tesu anālayesu",
  "atk-vin01a2:716_5": "pakkantesu tattha baddhaṁ vā patitaṁ vā mocetuṁ vaṭṭatīti.",
  "atk-vin01a2:717": "Migavatthudvayepi sūkaravatthūsu vuttasadisoyeva vinicchayo.",
  "atk-vin01a2:718_0": "Macchavatthudvayepi eseva nayo. Ayaṁ pana viseso – kumīnamukhaṁ vivaritvā vā pacchāpuṭakaṁ",
  "atk-vin01a2:718_1": "muñcitvā vā passena chiddaṁ katvā vā kumīnato macche pothetvā palāpentassa pārājikaṁ.",
  "atk-vin01a2:718_2": "Bhattasitthāni dassetvā evaṁ palāpentassāpi pārājikaṁ. Saha kumīnena uddharatopi",
  "atk-vin01a2:718_3": "pārājikaṁ. Kevalaṁ kumīnamukhaṁ vivarati, pacchāpuṭakaṁ muñcati, chiddaṁ vā karoti,",
  "atk-vin01a2:718_4": "macchā pana attano dhammatāya palāyanti, bhaṇḍadeyyaṁ. Evaṁ katvā bhattasitthāni",
  "atk-vin01a2:718_5": "dasseti, macchā gocaratthāya nikkhamitvā palāyanti, bhaṇḍadeyyameva. Mukhaṁ avivaritvā",
  "atk-vin01a2:718_6": "pacchāpuṭakaṁ amuñcitvā passena chiddaṁ akatvā kevalaṁ bhattasitthāni dasseti, macchā",
  "atk-vin01a2:718_7": "pana chātajjhattā sīsena paharitvā okāsaṁ katvā gocaratthāya nikkhamitvā palāyanti,",
  "atk-vin01a2:718_8": "bhaṇḍadeyyameva. Tucchakumīnassa mukhaṁ vā vivarati, pacchāpuṭakaṁ vā muñcati, chiddaṁ",
  "atk-vin01a2:718_9": "vā karoti, āgatāgatā macchā dvāraṁ pattā puṭakachiddehi palāyanti, bhaṇḍadeyyameva.",
  "atk-vin01a2:718_10": "Tucchakumīnaṁ gahetvā gumbe khipati, bhaṇḍadeyyamevāti. Yāne bhaṇḍaṁ pīṭhe thavikāya sadisaṁ.",
  "atk-vin01a2:719_0": "Maṁsapesivatthumhi – sace ākāse gaṇhāti, gahitaṭṭhānameva ṭhānaṁ. Taṁ chahākārehi",
  "atk-vin01a2:719_1": "paricchinditvā ṭhānācāvanaṁ veditabbaṁ. Sesamettha dārugopālakarajakasāṭakavatthūsu",
  "atk-vin01a2:719_2": "ca ambacorakādivatthūsu vuttanayena vinicchinitabbaṁ.",
  "atk-vin01a2:720_0": "155.Kumbhivatthusmiṁ – yo sappitelādīni apādagghanakāni gahetvā ‘‘na puna evaṁ karissāmī’’ti",
  "atk-vin01a2:720_1": "saṁvare ṭhatvā dutiyadivasādīsupi puna citte uppanne evameva dhuranikkhepaṁ katvā",
  "atk-vin01a2:720_2": "paribhuñjanto sabbampi taṁ paribhuñjati, nevatthi pārājikaṁ. Dukkaṭaṁ vā thullaccayaṁ",
  "atk-vin01a2:720_3": "vā āpajjati, bhaṇḍadeyyaṁ pana hoti. Ayampi bhikkhu evamevamakāsi. Tena vuttaṁ –",
  "atk-vin01a2:720_4": "‘‘anāpatti bhikkhu pārājikassā’’ti. Dhuranikkhepaṁ pana akatvā ‘‘divase divase paribhuñjissāmī’’ti",
  "atk-vin01a2:720_5": "thokaṁ thokampi paribhuñjato yasmiṁ divase pādagghanakaṁ pūrati, tasmiṁ pārājikaṁ.",
  "atk-vin01a2:721_0": "Saṁvidāvahāravatthūni saṁvidāvahāre, muṭṭhivatthūni odaniyagharādivatthūsu dve vighāsavatthūni",
  "atk-vin01a2:721_1": "ambacorakādivatthūsu vuttavinicchayanayena veditabbāni. Dve tiṇavatthūni uttānatthāneva.",
  "atk-vin01a2:722_0": "156.Ambabhājāpanādivatthūsu te bhikkhū ekaṁ gāmakāvāsaṁ paricchinnabhikkhukaṁ agamaṁsu.",
  "atk-vin01a2:722_1": "Tattha bhikkhū phalāphalaṁ paribhuñjamānāpi tesu āgatesu ‘‘therānaṁ phalāni dethā’’ti",
  "atk-vin01a2:722_2": "kappiyakārake na avocuṁ. Atha te bhikkhū ‘‘kiṁ saṅghikaṁ amhākaṁ na pāpuṇātī’’ti",
  "atk-vin01a2:722_3": "ghaṇṭiṁ paharitvā bhājāpetvā tesampi vassaggena bhāgaṁ datvā attanāpi paribhuñjiṁsu.",
  "atk-vin01a2:722_4": "Tena nesaṁ bhagavā ‘‘anāpatti, bhikkhave, paribhogatthāyā’’ti āha. Tasmā idānipi",
  "atk-vin01a2:722_5": "yattha āvāsikā āgantukānaṁ na denti, phalavāre ca sampatte aññesaṁ atthibhāvaṁ disvā",
  "atk-vin01a2:722_6": "corikāya attanāva khādanti, tattha āgantukehi ghaṇṭiṁ paharitvā bhājetvā paribhuñjituṁ vaṭṭati.",
  "atk-vin01a2:723_0": "Yattha pana āvāsikā rukkhe rakkhitvā phalavāre sampatte bhājetvā khādanti, catūsu",
  "atk-vin01a2:723_1": "paccayesu sammā upanenti, anissarā tattha āgantukā. Yepi rukkhā cīvaratthāya niyametvā",
  "atk-vin01a2:723_2": "dinnā, tesupi āgantukā anissarā. Eseva nayo sesapaccayatthāya niyametvā dinnesupi.",
  "atk-vin01a2:724_0": "Ye pana tathā aniyamitā, āvāsikā ca te rakkhitvā gopetvā corikāya paribhuñjanti,",
  "atk-vin01a2:724_1": "na tesu āvāsikānaṁ katikāya ṭhātabbaṁ. Ye phalaparibhogatthāya dinnā, āvāsikāpi ne",
  "atk-vin01a2:724_2": "rakkhitvā gopetvā sammā upanenti, tesuyeva tesaṁ katikāya ṭhātabbaṁ. Mahāpaccariyaṁ",
  "atk-vin01a2:724_3": "pana vuttaṁ – ‘‘catunnaṁ paccayānaṁ niyametvā dinnaṁ theyyacittena paribhuñjanto",
  "atk-vin01a2:724_4": "bhaṇḍaṁ agghāpetvā kāretabbo. Paribhogavaseneva taṁ bhājetvā paribhuñjantassa bhaṇḍadeyyaṁ.",
  "atk-vin01a2:724_5": "Yaṁ panettha senāsanatthāya niyamitaṁ, taṁ paribhogavaseneva bhājetvā paribhuñjantassa",
  "atk-vin01a2:724_6": "thullaccayañca bhaṇḍadeyyañcā’’ti.",
  "atk-vin01a2:725_0": "Odissa cīvaratthāya dinnaṁ cīvareyeva upanetabbaṁ. Sace dubbhikkhaṁ hoti, bhikkhū",
  "atk-vin01a2:725_1": "piṇḍapātena kilamanti, cīvaraṁ pana sulabhaṁ, saṅghasuṭṭhutāya apalokanakammaṁ katvā",
  "atk-vin01a2:725_2": "piṇḍapātepi upanetuṁ vaṭṭati. Senāsanena gilānapaccayena vā kilamantesu saṅghasuṭṭhutāya",
  "atk-vin01a2:725_3": "apalokanakammaṁ katvā tadatthāyapi upanetuṁ vaṭṭati. Odissa piṇḍapātatthāya gilānapaccayatthāya",
  "atk-vin01a2:725_4": "ca dinnepi eseva nayo. Odissa senāsanatthāya dinnaṁ pana garubhaṇḍaṁ hoti, taṁ rakkhitvā",
  "atk-vin01a2:725_5": "gopetvā tadatthameva upanetabbaṁ. Sace pana dubbhikkhaṁ hoti, bhikkhū piṇḍapātena",
  "atk-vin01a2:725_6": "na yāpenti. Ettha rājarogacorabhayādīhi aññattha gacchantānaṁ vihārā palujjanti,",
  "atk-vin01a2:725_7": "tālanāḷikerādike vināsenti, senāsanapaccayaṁ pana nissāya yāpetuṁ sakkā hoti. Evarūpe",
  "atk-vin01a2:725_8": "kāle senāsanaṁ vissajjetvāpi senāsanajagganatthāya paribhogo bhagavatā anuññāto.",
  "atk-vin01a2:725_9": "Tasmā ekaṁ vā dve vā varasenāsanāni ṭhapetvā itarāni lāmakakoṭiyā piṇḍapātatthāya",
  "atk-vin01a2:725_10": "vissajjetuṁ vaṭṭati. Mūlavatthucchedaṁ pana katvā na upanetabbaṁ .",
  "atk-vin01a2:726_0": "Yo pana ārāmo catuppaccayatthāya niyametvā dinno, tattha apalokanakammaṁ na kātabbaṁ.",
  "atk-vin01a2:726_1": "Yena pana paccayena ūnaṁ, tadatthaṁ upanetuṁ vaṭṭati. Ārāmo jaggitabbo, vetanaṁ datvāpi",
  "atk-vin01a2:726_2": "jaggāpetuṁ vaṭṭati. Ye pana vetanaṁ labhitvā ārāmeyeva gehaṁ katvā vasantā rakkhanti,",
  "atk-vin01a2:726_3": "te ce āgatānaṁ bhikkhūnaṁ nāḷikeraṁ vā tālapakkaṁ vā denti, yaṁ tesaṁ saṅghena anuññātaṁ",
  "atk-vin01a2:726_4": "hoti – ‘‘divase divase ettakaṁ nāma khādathā’’ti tadeva te dātuṁ labhanti; tato uttari",
  "atk-vin01a2:726_5": "tesaṁ dadantānampi gahetuṁ na vaṭṭati.",
  "atk-vin01a2:727_0": "Yo pana ārāmaṁ keṇiyā gahetvā saṅghassa catuppaccayatthāya kappiyabhaṇḍameva deti,",
  "atk-vin01a2:727_1": "ayaṁ bahukampi dātuṁ labhati. Cetiyassa padīpatthāya vā khaṇḍaphullapaṭisaṅkharaṇatthāya",
  "atk-vin01a2:727_2": "vā dinno ārāmopi paṭijaggitabbo; vetanaṁ datvāpi jaggāpetabbo. Vetanañca panettha",
  "atk-vin01a2:727_3": "cetiyasantakampi saṅghasantakampi dātuṁ vaṭṭati. Etampi ārāmaṁ vetanena tattheva",
  "atk-vin01a2:727_4": "vasitvā rakkhantānañca keṇiyā gahetvā kappiyabhaṇḍadāyakānañca tattha jātakaphaladānaṁ",
  "atk-vin01a2:727_5": "vuttanayeneva veditabbanti.",
  "atk-vin01a2:728_0": "Ambapālakādivatthūsu – anāpatti, bhikkhave, gopakassa dāneti ettha kataraṁ pana gopakadānaṁ",
  "atk-vin01a2:728_1": "vaṭṭati, kataraṁ na vaṭṭatīti? Mahāsumatthero tāva āha – ‘‘yaṁ gopakassa paricchinditvā",
  "atk-vin01a2:728_2": "dinnaṁ hoti – ‘ettakaṁ divase divase gaṇhā’ti tadeva vaṭṭati; tato uttari na vaṭṭatī’’ti.",
  "atk-vin01a2:728_3": "Mahāpadumatthero panāha – ‘‘kiṁ gopakānaṁ paṇṇaṁ āropetvā nimittasaññaṁ vā katvā",
  "atk-vin01a2:728_4": "dinnaṁ atthi, etesaṁ hatthe vissaṭṭhakassa ete issarā, tasmā yaṁ te denti taṁ bahukampi",
  "atk-vin01a2:728_5": "vaṭṭatī’’ti. Kurundaṭṭhakathāyaṁ pana vuttaṁ – ‘‘manussānaṁ ārāmaṁ vā aññaṁ vā phalāphalaṁ",
  "atk-vin01a2:728_6": "dārakā rakkhanti, tehi dinnaṁ vaṭṭati . Āharāpetvā pana na gahetabbaṁ. Saṅghike pana",
  "atk-vin01a2:728_7": "cetiyasantake ca keṇiyā gahetvā rakkhantasseva dānaṁ vaṭṭati. Vetanena rakkhantassa",
  "atk-vin01a2:728_8": "attano bhāgamattaṁ vaṭṭatī’’ti. Mahāpaccariyaṁ pana ‘‘yaṁ gihīnaṁ ārāmarakkhakā bhikkhūnaṁ",
  "atk-vin01a2:728_9": "denti, etaṁ vaṭṭati. Bhikkhusaṅghassa pana ārāmagopakā yaṁ attano bhatiyā khaṇḍetvā",
  "atk-vin01a2:728_10": "denti, etaṁ vaṭṭati. Yopi upaḍḍhārāmaṁ vā kecideva rukkhe vā bhatiṁ labhitvā rakkhati,",
  "atk-vin01a2:728_11": "tassāpi attano pattarukkhatoyeva dātuṁ vaṭṭati. Keṇiyā gahetvā rakkhantassa pana",
  "atk-vin01a2:728_12": "sabbampi vaṭṭatī’’ti vuttaṁ. Etaṁ pana sabbaṁ byañjanato nānaṁ, atthato ekameva;",
  "atk-vin01a2:728_13": "tasmā adhippāyaṁ ñatvā gahetabbaṁ.",
  "atk-vin01a2:729_0": "Dāruvatthumhi – tāvakāliko ahaṁ bhagavāti tāvakālikacitto ahaṁ bhagavāti vattukāmena",
  "atk-vin01a2:729_1": "vuttaṁ, tāvakālikacittoti ‘‘puna āharitvā dassāmī’’ti evaṁcitto ahanti vuttaṁ hoti.",
  "atk-vin01a2:729_2": "Bhagavā ‘‘tāvakālike anāpattī’’ti āha.",
  "atk-vin01a2:730_0": "Ayaṁ panettha pāḷimuttakavinicchayo – sace saṅgho saṅghikaṁ kammaṁ kāreti uposathāgāraṁ",
  "atk-vin01a2:730_1": "vā bhojanasālaṁ vā, tato āpucchitvā tāvakālikaṁ haritabbaṁ. Yo pana saṅghiko dabbasambhāro",
  "atk-vin01a2:730_2": "agutto deve vassante temeti, ātapena sukkhati, taṁ sabbampi āharitvā attano āvāse",
  "atk-vin01a2:730_3": "kātuṁ vaṭṭati. Saṅgho āharāpento aññena vā dabbasambhārena mūlena vā saññāpetabbo.",
  "atk-vin01a2:730_4": "Na sakkā ce hoti saññāpetuṁ, ‘‘saṅghikena, bhante, kataṁ saṅghikaparibhogena vaḷañjathā’’ti",
  "atk-vin01a2:730_5": "vattabbaṁ. Senāsanassa pana ayameva bhikkhu issaro. Sacepi pāsāṇatthambho vā rukkhatthambho",
  "atk-vin01a2:730_6": "vā kavāṭaṁ vā vātapānaṁ vā nappahoti, saṅghikaṁ tāvakālikaṁ āharitvā pākatikaṁ kātuṁ",
  "atk-vin01a2:730_7": "vaṭṭati. Esa nayo aññesupi dabbasambhāresūti.",
  "atk-vin01a2:731_0": "Udakavatthusmiṁ – yadā udakaṁ dullabhaṁ hoti, yojanatopi aḍḍhayojanatopi āharīyati,",
  "atk-vin01a2:731_1": "evarūpe pariggahitaudake avahāro. Yatopi āharimato vā pokkharaṇīādīsu ṭhitato vā",
  "atk-vin01a2:731_2": "kevalaṁ yāgubhattaṁ sampādenti, pānīyaparibhogañca karonti, na aññaṁ mahāparibhogaṁ,",
  "atk-vin01a2:731_3": "tampi theyyacittena gaṇhato avahāro. Yato pana ekaṁ vā dve vā ghaṭe gahetvā āsanaṁ",
  "atk-vin01a2:731_4": "dhovituṁ, bodhirukkhe siñcituṁ udakapūjaṁ kātuṁ, rajanaṁ pacituṁ labbhati, tattha",
  "atk-vin01a2:731_5": "saṅghassa katikavaseneva paṭipajjitabbaṁ. Atirekaṁ gaṇhanto, mattikādīni vā theyyacittena",
  "atk-vin01a2:731_6": "pakkhipanto bhaṇḍaṁ agghāpetvā kāretabbo.",
  "atk-vin01a2:732_0": "Sace āvāsikā katikavattaṁ daḷhaṁ karonti, aññesaṁ bhaṇḍakaṁ dhovituṁ vā rajituṁ vā",
  "atk-vin01a2:732_1": "na denti, attanā pana aññesaṁ apassantānaṁ gahetvā sabbaṁ karonti, tesaṁ katikāya",
  "atk-vin01a2:732_2": "na ṭhātabbaṁ. Yattakaṁ te dhovanti, tattakaṁ dhovitabbaṁ. Sace saṅghassa dve tisso",
  "atk-vin01a2:732_3": "pokkharaṇiyo vā udakasoṇḍiyo vā honti, katikā ca katā ‘‘ettha nhāyitabbaṁ, ito pānīyaṁ",
  "atk-vin01a2:732_4": "gahetabbaṁ, idha sabbaparibhogo kātabbo’’ti. Katikavatteneva sabbaṁ kātabbaṁ. Yattha",
  "atk-vin01a2:732_5": "katikā natthi, tattha sabbaparibhogo vaṭṭatīti.",
  "atk-vin01a2:733_0": "Mattikāvatthusmiṁ – yattha mattikā dullabhā hoti, nānappakārā vā vaṇṇamattikā āharitvā",
  "atk-vin01a2:733_1": "ṭhapitā, tattha thokāpi pañcamāsakaṁ agghati, tasmā pārājikaṁ. Saṅghike pana kamme",
  "atk-vin01a2:733_2": "cetiyakamme ca niṭṭhite saṅghaṁ āpucchitvā vā tāvakālikaṁ vā gahetuṁ vaṭṭati. Sudhāyapi",
  "atk-vin01a2:733_3": "cittakammavaṇṇesupi eseva nayo.",
  "atk-vin01a2:734_0": "Tiṇavatthūsu – jhāpitatiṇe ṭhānācāvanassa abhāvā dukkaṭaṁ, bhaṇḍadeyyaṁ pana hoti.",
  "atk-vin01a2:734_1": "Saṅgho tiṇavatthuṁ jaggitvā saṅghikaṁ āvāsaṁ chādeti, puna kadāci jaggituṁ na sakkoti,",
  "atk-vin01a2:734_2": "athañño eko bhikkhu vattasīsena jaggati, saṅghassevetaṁ. No ce jaggati, saṅgheneko",
  "atk-vin01a2:734_3": "bhikkhu vattabbo ‘‘jaggitvā dehī’’ti. So ce bhāgaṁ icchati, bhāgaṁ datvāpi jaggāpetabbaṁ.",
  "atk-vin01a2:734_4": "Sace bhāgaṁ vaḍḍheti, dātabbameva. Vaḍḍhetiyeva, ‘‘gaccha jaggitvā sabbaṁ gahetvā",
  "atk-vin01a2:734_5": "attano santakaṁ senāsanaṁ chādehī’’ti vattabbo. Kasmā? Naṭṭhe attho natthi. Dadantehi",
  "atk-vin01a2:734_6": "pana savatthukaṁ na dātabbaṁ , garubhaṇḍaṁ hoti; tiṇamattaṁ pana dātabbaṁ. Tasmiṁ",
  "atk-vin01a2:734_7": "ce jaggitvā attano senāsanaṁ chādente puna saṅgho jaggituṁ pahoti, ‘‘tvaṁ mā jaggi,",
  "atk-vin01a2:734_8": "saṅgho jaggissatī’’ti vattabboti.",
  "atk-vin01a2:735_0": "Mañcādīni satta vatthūni pākaṭāneva. Pāḷiyaṁ pana anāgatampi pāsāṇatthambhaṁ vā rukkhatthambhaṁ",
  "atk-vin01a2:735_1": "vā aññaṁ vā kiñci pādagghanakaṁ harantassa pārājikameva. Padhānagharādīsu chaḍḍitapatitānaṁ",
  "atk-vin01a2:735_2": "pariveṇādīnaṁ kuṭṭampi pākārampi bhinditvā iṭṭhakādīni avaharantassāpi eseva nayo.",
  "atk-vin01a2:735_3": "Kasmā? Saṅghikaṁ nāma kadāci ajjhāvasanti, kadāci na ajjhāvasanti. Paccante corabhayena",
  "atk-vin01a2:735_4": "janapade vuṭṭhahante chaḍḍitavihārādīsu kiñci parikkhāraṁ harantassāpi eseva nayo.",
  "atk-vin01a2:735_5": "Ye pana tato tāvakālikaṁ haranti, puna āvasitesu ca vihāresu bhikkhū āharāpenti,",
  "atk-vin01a2:735_6": "dātabbaṁ. Sacepi tato āharitvā senāsanaṁ kataṁ hoti, taṁ vā tadagghanakaṁ vā dātabbameva.",
  "atk-vin01a2:735_7": "‘‘Puna āvasissāmā’’ti ālayaṁ acchinditvā vuṭṭhitesu janapadesu gaṇasantakaṁ vā puggalikaṁ",
  "atk-vin01a2:735_8": "vā gahitaṁ hoti; te ce anujānanti, paṭikammena kiccaṁ natthi. Saṅghikaṁ pana garubhaṇḍaṁ,",
  "atk-vin01a2:735_9": "tasmā paṭikammaṁ kattabbameva.",
  "atk-vin01a2:736": "157. Vihāraparibhogavatthu uttānatthameva.",
  "atk-vin01a2:737_0": "Anujānāmi, bhikkhave, tāvakālikaṁ haritunti ettha yo bhikkhu saṅghikaṁ mañcaṁ vā",
  "atk-vin01a2:737_1": "pīṭhaṁ vā tāvakālikaṁ haritvā attano phāsukaṭṭhāne ekampi dvepi māse saṅghikaparibhogena",
  "atk-vin01a2:737_2": "paribhuñjati, āgatāgatānaṁ vuḍḍhatarānaṁ deti, nappaṭibāhati , tassa tasmiṁ naṭṭhepi",
  "atk-vin01a2:737_3": "jiṇṇepi corāvahaṭepi gīvā na hoti. Vasitvā pana gacchantena yathāṭhāne ṭhapetabbaṁ.",
  "atk-vin01a2:737_4": "Yo pana puggalikaparibhogena paribhuñjati, āgatāgatānaṁ vuḍḍhatarānaṁ na deti, tasmiṁ",
  "atk-vin01a2:737_5": "naṭṭhe tassa gīvā hoti. Aññaṁ pana āvāsaṁ haritvā paribhuñjantena sace tattha vuḍḍhataro",
  "atk-vin01a2:737_6": "āgantvā vuṭṭhāpeti, ‘‘mayā idaṁ asukāvāsato nāma āhaṭaṁ, gacchāmi, naṁ pākatikaṁ",
  "atk-vin01a2:737_7": "karomī’’ti vattabbaṁ. Sace so bhikkhu ‘‘ahaṁ pākatikaṁ karissāmī’’ti vadati, tassa",
  "atk-vin01a2:737_8": "bhāraṁ katvāpi gantuṁ vaṭṭatīti saṅkhepaṭṭhakathāyaṁ vuttaṁ.",
  "atk-vin01a2:738_0": "Campāvatthumhi – tekaṭulayāgūti tilataṇḍulamuggehi vā tilataṇḍulamāsehi vā tilataṇḍulakulatthehi",
  "atk-vin01a2:738_1": "vā tilataṇḍulehi saddhiṁ yaṁkiñci ekaṁ aparaṇṇaṁ pakkhipitvā tīhi katā, etaṁ kira",
  "atk-vin01a2:738_2": "imehi tīhi catubhāgaudakasambhinne khīre sappimadhusakkarādīhi yojetvā karonti.",
  "atk-vin01a2:739": "Rājagahavatthumhi – madhugoḷakoti atirasakapūvo vuccati; ‘‘madhusīsaka’’ntipi vadanti. Sesamettha vatthudvayepi odanabhājanīyavatthusmiṁ vuttanayeneva veditabbaṁ.",
  "atk-vin01a2:740_0": "158. Ajjukavatthusmiṁ – etadavocāti gilāno hutvā avoca. Āyasmā upāli āyasmato ajjukassa",
  "atk-vin01a2:740_1": "pakkhoti na agatigamanavasena pakkho, api ca kho anāpattisaññitāya lajjīanuggahena",
  "atk-vin01a2:740_2": "vinayānuggahena ca thero pakkhoti veditabbo. Sesamettha uttānameva.",
  "atk-vin01a2:741_0": "159. Bārāṇasīvatthusmiṁ – corehi upaddutanti corehi viluttaṁ. Iddhiyā ānetvā pāsāde",
  "atk-vin01a2:741_1": "ṭhapesīti thero kira taṁ kulaṁ sokasallasamappitaṁ āvaṭṭantaṁ vivaṭṭantaṁ disvā tassa",
  "atk-vin01a2:741_2": "kulassa anukampāya pasādānurakkhaṇatthāya dhammānuggahena attano iddhiyā ‘‘tesaṁyeva",
  "atk-vin01a2:741_3": "pāsādaṁ dārakānaṁ samīpe hotū’’ti adhiṭṭhāsi. Dārakā ‘‘amhākaṁ pāsādo’’ti sañjānitvā",
  "atk-vin01a2:741_4": "abhiruhiṁsu. Tato thero iddhiṁ paṭisaṁhari, pāsādopi sakaṭṭhāneyeva aṭṭhāsi. Vohāravasena",
  "atk-vin01a2:741_5": "pana vuttaṁ ‘‘te dārake iddhiyā ānetvā pāsāde ṭhapesī’’ti. Iddhivisayeti īdisāya",
  "atk-vin01a2:741_6": "adhiṭṭhāniddhiyā anāpatti. Vikubbaniddhi pana na vaṭṭati.",
  "atk-vin01a2:742": "160-1. Avasāne vatthudvayaṁ uttānatthamevāti.",
  "atk-vin01a2:743": "Samantapāsādikāya vinayasaṁvaṇṇanāya",
  "atk-vin01a2:744": "Dutiyapārājikavaṇṇanā niṭṭhitā.",
  "atk-vin01a2:745": "Tatrāyaṁ anusāsanī –",
  "atk-vin01a2:746": "Dutiyaṁ adutiyena, yaṁ jinena pakāsitaṁ;",
  "atk-vin01a2:747": "Parājitakilesena, pārājikamidaṁ idha.",
  "atk-vin01a2:748": "Sikkhāpadaṁ samaṁ tena, aññaṁ kiñci na vijjati;",
  "atk-vin01a2:749": "Anekanayavokiṇṇaṁ, gambhīratthavinicchayaṁ.",
  "atk-vin01a2:750": "Tasmā vatthumhi otiṇṇe, bhikkhunā vinayaññunā;",
  "atk-vin01a2:751": "Vinayānuggahenettha, karontena vinicchayaṁ.",
  "atk-vin01a2:752": "Pāḷiṁ aṭṭhakathañceva, sādhippāyamasesato;",
  "atk-vin01a2:753": "Ogayha appamattena, karaṇīyo vinicchayo.",
  "atk-vin01a2:754": "Āpattidassanussāho, na kattabbo kudācanaṁ;",
  "atk-vin01a2:755": "Passissāmi anāpatti-miti kayirātha mānasaṁ.",
  "atk-vin01a2:756": "Passitvāpi ca āpattiṁ, avatvāva punappunaṁ;",
  "atk-vin01a2:757": "Vīmaṁsitvātha viññūhi, saṁsanditvā ca taṁ vade.",
  "atk-vin01a2:758": "Kappiyepi ca vatthusmiṁ, cittassa lahuvattino;",
  "atk-vin01a2:759": "Vasena sāmaññaguṇā, cavantīdha puthujjanā.",
  "atk-vin01a2:760": "Tasmā paraparikkhāraṁ, āsīvisamivoragaṁ;",
  "atk-vin01a2:761": "Aggiṁ viya ca sampassaṁ, nāmaseyya vicakkhaṇoti.",
  "atk-vin01a2:762": "Pārājikakaṇḍa-aṭṭhakathāya",
  "atk-vin01a2:763": "Paṭhamo bhāgo niṭṭhito.",
  "atk-vin01a2:764": " Namo tassa bhagavato arahato sammāsambuddhassa",
  "atk-vin01a2:765": "Vinayapiṭake",
  "atk-vin01a2:766": "Pārājikakaṇḍa-aṭṭhakathā (dutiyo bhāgo)",
  "atk-vin01a2:767": "3. Tatiyapārājikaṁ",
  "atk-vin01a2:768": "Tatiyaṁ tīhi suddhena, yaṁ buddhena vibhāvitaṁ;",
  "atk-vin01a2:769": "Pārājikaṁ tassa dāni, patto saṁvaṇṇanākkamo.",
  "atk-vin01a2:770": "Yasmā tasmā suviññeyyaṁ, yaṁ pubbe ca pakāsitaṁ;",
  "atk-vin01a2:771": "Taṁ vajjayitvā assāpi, hoti saṁvaṇṇanā ayaṁ.",
  "atk-vin01a2:772": "Paṭhamapaññattinidānavaṇṇanā",
  "atk-vin01a2:773_0": "162.Tenasamayena buddho bhagavā vesāliyaṁ viharati mahāvane kūṭāgārasālāyanti ettha",
  "atk-vin01a2:773_1": "vesāliyanti evaṁnāmake itthiliṅgavasena pavattavohāre nagare. Tañhi nagaraṁ tikkhattuṁ",
  "atk-vin01a2:773_2": "pākāraparikkhepavaḍḍhanena visālībhūtattā ‘‘vesālī’’ti vuccati. Idampi ca nagaraṁ",
  "atk-vin01a2:773_3": "sabbaññutappatteyeva sammāsambuddhe sabbākārena vepullaṁ pattanti veditabbaṁ. Evaṁ",
  "atk-vin01a2:773_4": "gocaragāmaṁ dassetvā nivāsaṭṭhāna māha – ‘‘mahāvane kūṭāgārasālāya’’nti. Tattha mahāvanaṁ",
  "atk-vin01a2:773_5": "nāma sayaṁjātaṁ aropimaṁ saparicchedaṁ mahantaṁ vanaṁ. Kapilavatthusāmantā pana mahāvanaṁ",
  "atk-vin01a2:773_6": "himavantena saha ekābaddhaṁ aparicchedaṁ hutvā mahāsamuddaṁ āhacca ṭhitaṁ. Idaṁ tādisaṁ",
  "atk-vin01a2:773_7": "na hoti, saparicchedaṁ mahantaṁ vananti mahāvanaṁ. Kūṭāgārasālā pana mahāvanaṁ nissāya",
  "atk-vin01a2:773_8": "kate ārāme kūṭāgāraṁ anto katvā haṁsavaṭṭakacchadanena katā sabbākārasampannā buddhassa",
  "atk-vin01a2:773_9": "bhagavato gandhakuṭi veditabbā.",
  "atk-vin01a2:774_0": "Anekapariyāyena asubhakathaṁ kathetīti anekehi kāraṇehi asubhākārasandassanappavattaṁ",
  "atk-vin01a2:774_1": "kāyavicchandaniyakathaṁ katheti. Seyyathidaṁ – ‘‘atthi imasmiṁ kāye kesā lomā…pe.",
  "atk-vin01a2:774_2": "… mutta’’nti. Kiṁ vuttaṁ hoti? Bhikkhave, imasmiṁ byāmamatte kaḷevare sabbākārenapi",
  "atk-vin01a2:774_3": "vicinanto na koci kiñci muttaṁ vā maṇiṁ vā veḷuriyaṁ vā agaruṁ vā candanaṁ vā kuṅkumaṁ",
  "atk-vin01a2:774_4": "vā kappūraṁ vā vāsacuṇṇādīni vā aṇumattampi sucibhāvaṁ passati. Atha kho paramaduggandhaṁ",
  "atk-vin01a2:774_5": "jegucchaṁ assirīkadassanaṁ kesalomādinānappakāraṁ asuciṁyeva passati. Tasmā na ettha",
  "atk-vin01a2:774_6": "chando vā rāgo vā karaṇīyo. Yepi hi uttamaṅge sirasmiṁ jātā kesā nāma, tepi asubhā",
  "atk-vin01a2:774_7": "ceva asucino ca paṭikkūlā ca. So ca nesaṁ asubhāsucipaṭikkūlabhāvo vaṇṇatopi saṇṭhānatopi",
  "atk-vin01a2:774_8": "gandhatopi āsayatopi okāsatopīti pañcahi kāraṇehi veditabbo. Evaṁ lomādīnanti. Ayamettha",
  "atk-vin01a2:774_9": "saṅkhepo, vitthāro pana visuddhimagge (visuddhi. 1.182) vuttanayena veditabbo. Iti",
  "atk-vin01a2:774_10": "bhagavā ekamekasmiṁ koṭṭhāse pañcapañcappabhedena anekapariyāyena asubhakathaṁ katheti.",
  "atk-vin01a2:775_0": "Asubhāya vaṇṇaṁ bhāsatīti uddhumātakādivasena asubhamātikaṁ nikkhipitvā padabhājanīyena",
  "atk-vin01a2:775_1": "taṁ vibhajanto vaṇṇento saṁvaṇṇento asubhāya vaṇṇaṁ bhāsati. Asubhabhāvanāya vaṇṇaṁ",
  "atk-vin01a2:775_2": "bhāsatīti yā ayaṁ kesādīsu vā uddhumātakādīsu vā ajjhattabahiddhāvatthūsu asubhākāraṁ",
  "atk-vin01a2:775_3": "gahetvā pavattassa cittassa bhāvanā vaḍḍhanā phātikammaṁ, tassā asubhabhāvanāya ānisaṁsaṁ",
  "atk-vin01a2:775_4": "dassento vaṇṇaṁ bhāsati, guṇaṁ parikitteti. Seyyathidaṁ – ‘‘asubhabhāvanābhiyutto,",
  "atk-vin01a2:775_5": "bhikkhave , bhikkhu kesādīsu vā vatthūsu uddhumātakādīsu vā pañcaṅgavippahīnaṁ pañcaṅgasamannāgataṁ",
  "atk-vin01a2:775_6": "tividhakalyāṇaṁ dasalakkhaṇasampannaṁ paṭhamaṁ jhānaṁ paṭilabhati. So taṁ paṭhamajjhānasaṅkhātaṁ",
  "atk-vin01a2:775_7": "cittamañjūsaṁ nissāya vipassanaṁ vaḍḍhetvā uttamatthaṁ arahattaṁ pāpuṇātī’’ti.",
  "atk-vin01a2:776_0": "Tatrimāni paṭhamassa jhānassa dasa lakkhaṇāni – pāripanthikato cittavisuddhi, majjhimassa",
  "atk-vin01a2:776_1": "samādhinimittassa paṭipatti, tattha cittapakkhandanaṁ, visuddhassa cittassa ajjhupekkhanaṁ,",
  "atk-vin01a2:776_2": "samathappaṭipannassa ajjhupekkhanaṁ, ekattupaṭṭhānassa ajjhupekkhanaṁ, tattha jātānaṁ",
  "atk-vin01a2:776_3": "dhammānaṁ anativattanaṭṭhena sampahaṁsanā, indriyānaṁ ekarasaṭṭhena tadupagavīriyavāhanaṭṭhena",
  "atk-vin01a2:776_4": "āsevanaṭṭhena sampahaṁsanāti.",
  "atk-vin01a2:777_0": "Tatrāyaṁ pāḷi – ‘‘paṭhamassa jhānassa ko ādi, kiṁ majjhe, kiṁ pariyosānaṁ? Paṭhamassa",
  "atk-vin01a2:777_1": "jhānassa paṭipadāvisuddhi ādi, upekkhānubrūhanā majjhe, sampahaṁsanā pariyosānaṁ.",
  "atk-vin01a2:777_2": "Paṭhamassa jhānassa paṭipadāvisuddhi ādi, ādissa kati lakkhaṇāni? Ādissa tīṇi lakkhaṇāni",
  "atk-vin01a2:777_3": "– yo tassa paripantho tato cittaṁ visujjhati, visuddhattā cittaṁ majjhimaṁ samathanimittaṁ",
  "atk-vin01a2:777_4": "paṭipajjati, paṭipannattā tattha cittaṁ pakkhandati. Yañca paripanthato cittaṁ visujjhati,",
  "atk-vin01a2:777_5": "yañca visuddhattā cittaṁ majjhimaṁ samathanimittaṁ paṭipajjati, yañca paṭipannattā",
  "atk-vin01a2:777_6": "tattha cittaṁ pakkhandati. Paṭhamassa jhānassa paṭipadāvisuddhi ādi, ādissa imāni",
  "atk-vin01a2:777_7": "tīṇi lakkhaṇāni. Tena vuccati – ‘paṭhamaṁ jhānaṁ ādikalyāṇañceva hoti tilakkhaṇasampannañca’.",
  "atk-vin01a2:778_0": "‘‘Paṭhamassa jhānassa upekkhānubrūhanā majjhe, majjhassa kati lakkhaṇāni? Majjhassa",
  "atk-vin01a2:778_1": "tīṇi lakkhaṇāni – visuddhaṁ cittaṁ ajjhupekkhati, samathappaṭipannaṁ ajjhupekkhati,",
  "atk-vin01a2:778_2": "ekattupaṭṭhānaṁ ajjhupekkhati. Yañca visuddhaṁ cittaṁ ajjhupekkhati, yañca samathappaṭipannaṁ",
  "atk-vin01a2:778_3": "ajjhupekkhati , yañca ekattupaṭṭhānaṁ ajjhupekkhati. Paṭhamassa jhānassa upekkhānubrūhanā",
  "atk-vin01a2:778_4": "majjhe, majjhassa imāni tīṇi lakkhaṇāni. Tena vuccati – ‘paṭhamaṁ jhānaṁ majjhekalyāṇañceva",
  "atk-vin01a2:778_5": "hoti tilakkhaṇasampannañca’.",
  "atk-vin01a2:779_0": "‘‘Paṭhamassa jhānassa sampahaṁsanā pariyosānaṁ, pariyosānassa kati lakkhaṇāni? Pariyosānassa",
  "atk-vin01a2:779_1": "cattāri lakkhaṇāni – tattha jātānaṁ dhammānaṁ anativattanaṭṭhena sampahaṁsanā, indriyānaṁ",
  "atk-vin01a2:779_2": "ekarasaṭṭhena sampahaṁsanā, tadupagavīriyavāhanaṭṭhena sampahaṁsanā, āsevanaṭṭhena",
  "atk-vin01a2:779_3": "sampahaṁsanā. Paṭhamassa jhānassa sampahaṁsanā pariyosānaṁ, pariyosānassa imāni cattāri",
  "atk-vin01a2:779_4": "lakkhaṇāni . Tena vuccati – ‘paṭhamaṁ jhānaṁ pariyosānakalyāṇañceva hoti catulakkhaṇasampannañca.",
  "atk-vin01a2:779_5": "‘‘Evaṁ tividhattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva",
  "atk-vin01a2:779_6": "hoti vicārasampannañca pītisampannañca sukhasampannañca cittassa adhiṭṭhānasampannañca",
  "atk-vin01a2:779_7": "saddhāsampannañca vīriyasampannañca satisampannañca samādhisampannañca paññāsampannañcā’’ti (paṭi. ro. 1.158).",
  "atk-vin01a2:780_0": "Ādissa ādissa asubhasamāpattiyā vaṇṇaṁ bhāsatīti ‘‘evampi itthampī’’ti punappunaṁ",
  "atk-vin01a2:780_1": "vavatthānaṁ katvā ādisanto asubhasamāpattiyā vaṇṇaṁ bhāsati, ānisaṁsaṁ katheti, guṇaṁ",
  "atk-vin01a2:780_2": "parikitteti. Seyyathidaṁ – ‘‘asubhasaññāparicitena, bhikkhave, bhikkhuno cetasā bahulaṁ",
  "atk-vin01a2:780_3": "viharato methunadhammasamāpattiyā cittaṁ paṭilīyati paṭikuṭati paṭivaṭṭati, na sampasārīyati,",
  "atk-vin01a2:780_4": "upekkhā vā pāṭikulyatā vā saṇṭhāti. Seyyathāpi, bhikkhave, kukkuṭapattaṁ vā nhārudaddulaṁ",
  "atk-vin01a2:780_5": "vā aggimhi pakkhittaṁ paṭilīyati paṭikuṭati paṭivaṭṭati, na sampasārīyati; evameva",
  "atk-vin01a2:780_6": "kho, bhikkhave, asubhasaññāparicitena bhikkhuno cetasā bahulaṁ viharato methunadhammasamāpattiyā",
  "atk-vin01a2:780_7": "cittaṁ paṭilīyati paṭikuṭati paṭivaṭṭati, na sampasārīyatī’’ti (a. ni. 7.49).",
  "atk-vin01a2:781_0": "Icchāmahaṁ, bhikkhave, addhamāsaṁ paṭisallīyitunti ahaṁ bhikkhave ekaṁ addhamāsaṁ",
  "atk-vin01a2:781_1": "paṭisallīyituṁ nilīyituṁ ekova hutvā viharituṁ icchāmīti attho. Namhi kenaci upasaṅkamitabbo",
  "atk-vin01a2:781_2": "aññatra ekena piṇḍapātanīhārakenāti yo attanā payuttavācaṁ akatvā mamatthāya saddhesu",
  "atk-vin01a2:781_3": "kulesu paṭiyattaṁ piṇḍapātaṁ nīharitvā mayhaṁ upanāmeti, taṁ piṇḍapātanīhārakaṁ ekaṁ",
  "atk-vin01a2:781_4": "bhikkhuṁ ṭhapetvā namhi aññena kenaci bhikkhunā vā gahaṭṭhena vā upasaṅkamitabboti.",
  "atk-vin01a2:782_0": "Kasmā pana evamāhāti? Atīte kira pañcasatā migaluddakā mahatīhi daṇḍavāgurāhi araññaṁ",
  "atk-vin01a2:782_1": "parikkhipitvā haṭṭhatuṭṭhā ekatoyeva yāvajīvaṁ migapakkhighātakammena jīvikaṁ kappetvā",
  "atk-vin01a2:782_2": "niraye upapannā; te tattha paccitvā pubbe katena kenacideva kusalakammena manussesu",
  "atk-vin01a2:782_3": "upapannā kalyāṇūpanissayavasena sabbepi bhagavato santike pabbajjañca upasampadañca",
  "atk-vin01a2:782_4": "labhiṁsu; tesaṁ tato mūlākusalakammato avipakkavipākā aparāparacetanā tasmiṁ addhamāsabbhantare",
  "atk-vin01a2:782_5": "attūpakkamena ca parūpakkamena ca jīvatupacchedāya okāsamakāsi, taṁ bhagavā addasa.",
  "atk-vin01a2:782_6": "Kammavipāko nāma na sakkā kenaci paṭibāhituṁ. Tesu ca bhikkhūsu puthujjanāpi atthi",
  "atk-vin01a2:782_7": "sotāpannasakadāgāmīanāgāmīkhīṇāsavāpi. Tattha khīṇāsavā appaṭisandhikā, itare ariyasāvakā",
  "atk-vin01a2:782_8": "niyatagatikā sugatiparāyaṇā, puthujjanānaṁ pana gati aniyatā. Atha bhagavā cintesi",
  "atk-vin01a2:782_9": "– ‘‘ime attabhāve chandarāgena maraṇabhayabhītā na sakkhissanti gatiṁ visodhetuṁ,",
  "atk-vin01a2:782_10": "handa nesaṁ chandarāgappahānāya asubhakathaṁ kathemi. Taṁ sutvā attabhāve vigatacchandarāgatāya",
  "atk-vin01a2:782_11": "gativisodhanaṁ katvā sagge paṭisandhiṁ gaṇhissanti. Evaṁ nesaṁ mama santike pabbajjā",
  "atk-vin01a2:782_12": "sātthikā bhavissatī’’ti.",
  "atk-vin01a2:783_0": "Tato tesaṁ anuggahāya asubhakathaṁ kathesi kammaṭṭhānasīsena, no maraṇavaṇṇasaṁvaṇṇanādhippāyena.",
  "atk-vin01a2:783_1": "Kathetvā ca panassa etadahosi – ‘‘sace maṁ imaṁ addhamāsaṁ bhikkhū passissanti, ‘ajja",
  "atk-vin01a2:783_2": "eko bhikkhu mato, ajja dve…pe… ajja dasā’ti āgantvā āgantvā ārocessanti. Ayañca kammavipāko",
  "atk-vin01a2:783_3": "na sakkā mayā vā aññena vā paṭibāhituṁ. Svāhaṁ taṁ sutvāpi kiṁ karissāmi? Kiṁ me",
  "atk-vin01a2:783_4": "anatthakena anayabyasanena sutena? Handāhaṁ bhikkhūnaṁ adassanaṁ upagacchāmī’’ti.",
  "atk-vin01a2:783_5": "Tasmā evamāha – ‘‘icchāmahaṁ, bhikkhave, addhamāsaṁ patisallīyituṁ; namhi kenaci",
  "atk-vin01a2:783_6": "upasaṅkamitabbo aññatra ekena piṇḍapātanīhārakenā’’ti.",
  "atk-vin01a2:784_0": "Apare panāhu – ‘‘parūpavādavivajjanatthaṁ evaṁ vatvā paṭisallīno’’ti. Pare kira bhagavantaṁ",
  "atk-vin01a2:784_1": "upavadissanti – ‘‘ayaṁ ‘sabbaññū, ahaṁ saddhammavaracakkavattī’ti paṭijānamāno attanopi",
  "atk-vin01a2:784_2": "sāvake aññamaññaṁ ghātente nivāretuṁ na sakkoti. Kimaññaṁ sakkhissatī’’ti? Tattha",
  "atk-vin01a2:784_3": "paṇḍitā vakkhanti – ‘‘bhagavā paṭisallānamanuyutto nayimaṁ pavattiṁ jānāti, kocissa",
  "atk-vin01a2:784_4": "ārocayitāpi natthi, sace jāneyya addhā nivāreyyā’’ti. Idaṁ pana icchāmattaṁ, paṭhamamevettha",
  "atk-vin01a2:784_5": "kāraṇaṁ. Nāssudhāti ettha ‘‘assudhā’’ti padapūraṇamatte avadhāraṇatthe vā nipāto;",
  "atk-vin01a2:784_6": "neva koci bhagavantaṁ upasaṅkamatīti attho.",
  "atk-vin01a2:785_0": "Anekehi vaṇṇasaṇṭhānādīhi kāraṇehi vokāro assāti anekākāravokāro; anekākāravokiṇṇo",
  "atk-vin01a2:785_1": "anekakāraṇasammissoti vuttaṁ hoti. Ko so? Asubhabhāvanānuyogo, taṁ anekākāravokāraṁ",
  "atk-vin01a2:785_2": "asubhabhāvanānuyogaṁ anuyuttā viharantīti yuttapayuttā viharanti. Aṭṭīyantīti sakena",
  "atk-vin01a2:785_3": "kāyena aṭṭā dukkhitā honti . Harāyantīti lajjanti. Jigucchantīti sañjātajigucchā",
  "atk-vin01a2:785_4": "honti. Daharoti taruṇo. Yuvāti yobbanena samannāgato. Maṇḍanakajātikoti maṇḍanakapakatiko.",
  "atk-vin01a2:785_5": "Sīsaṁnhātoti sīsena saddhiṁ nhāto. Daharo yuvāti cettha daharavacanena paṭhamayobbanabhāvaṁ",
  "atk-vin01a2:785_6": "dasseti. Paṭhamayobbane hi sattā visesena maṇḍanakajātikā honti. Sīsaṁnhātoti iminā",
  "atk-vin01a2:785_7": "maṇḍanānuyogakālaṁ. Yuvāpi hi kiñci kammaṁ katvā saṁkiliṭṭhasarīro na maṇḍanānuyutto",
  "atk-vin01a2:785_8": "hoti; sīsaṁnhāto pana so maṇḍanamevānuyuñjati. Ahikuṇapādīni daṭṭhumpi na icchati.",
  "atk-vin01a2:785_9": "So tasmiṁ khaṇe ahikuṇapena vā kukkurakuṇapena vā manussakuṇapena vā kaṇṭhe āsattena",
  "atk-vin01a2:785_10": "kenacideva paccatthikena ānetvā kaṇṭhe baddhena paṭimukkena yathā aṭṭīyeyya harāyeyya",
  "atk-vin01a2:785_11": "jiguccheyya; evameva te bhikkhū sakena kāyena aṭṭīyantā harāyantā jigucchantā so",
  "atk-vin01a2:785_12": "viya puriso taṁ kuṇapaṁ vigatacchandarāgatāya attano kāyaṁ pariccajitukāmā hutvā",
  "atk-vin01a2:785_13": "satthaṁ ādāya attanāpi attānaṁ jīvitā voropenti. ‘‘Tvaṁ maṁ jīvitā voropehi; ahaṁ",
  "atk-vin01a2:785_14": "ta’’nti evaṁ aññamaññampi jīvitā voropenti.",
  "atk-vin01a2:786_0": "Migalaṇḍikampi samaṇakuttakanti migalaṇḍikoti tassa nāmaṁ; samaṇakuttakoti samaṇavesadhārako.",
  "atk-vin01a2:786_1": "So kira sikhāmattaṁ ṭhapetvā sīsaṁ muṇḍetvā ekaṁ kāsāvaṁ nivāsetvā ekaṁ aṁse katvā",
  "atk-vin01a2:786_2": "vihāraṁyeva upanissāya vighāsādabhāvena jīvati. Tampi migalaṇḍikaṁ samaṇakuttakaṁ",
  "atk-vin01a2:786_3": "upasaṅkamitvā evaṁ vadanti. Sādhūti āyācanatthe nipāto. Noti upayogabahuvacanaṁ,",
  "atk-vin01a2:786_4": "sādhu āvuso amhe jīvitā voropehīti vuttaṁ hoti. Ettha ca ariyā neva pāṇātipātaṁ kariṁsu",
  "atk-vin01a2:786_5": "na samādapesuṁ, na samanuññā ahesuṁ. Puthujjanā pana sabbamakaṁsu. Lohitakanti lohitamakkhitaṁ.",
  "atk-vin01a2:786_6": "Yena vaggumudānadīti vaggumatā lokassa puññasammatā nadī. Sopi kira ‘‘taṁ pāpaṁ tattha",
  "atk-vin01a2:786_7": "pavāhessāmī’’ti saññāya gato, nadiyā ānubhāvena appamattakampi pāpaṁ pahīnaṁ nāma natthi.",
  "atk-vin01a2:787_0": "163.Ahudeva kukkuccanti tesu kira bhikkhūsu kenacipi kāyavikāro vā vacīvikāro vā",
  "atk-vin01a2:787_1": "na kato, sabbe satā sampajānā dakkhiṇena passena nipajjiṁsu. Taṁ anussarato tassa",
  "atk-vin01a2:787_2": "kukkuccaṁ ahosiyeva. Ahu vippaṭisāroti tasseva kukkuccassa sabhāvaniyamanatthametaṁ",
  "atk-vin01a2:787_3": "vuttaṁ . Vippaṭisārakukkuccaṁ ahosi, na vinayakukkuccanti. Alābhā vata metiādi kukkuccassa",
  "atk-vin01a2:787_4": "pavattiākāradassanatthaṁ vuttaṁ. Tattha alābhā vata meti āyatiṁ dāni mama hitasukhalābhā",
  "atk-vin01a2:787_5": "nāma natthīti anutthunāti. ‘‘Na vata me lābhā’’tiiminā pana tamevatthaṁ daḷhaṁ karoti.",
  "atk-vin01a2:787_6": "Ayañhettha adhippāyo – sacepi koci ‘‘lābhā te’’ti vadeyya, taṁ micchā, na vata me",
  "atk-vin01a2:787_7": "lābhāti. Dulladdhaṁ vata meti kusalānubhāvena laddhampi idaṁ manussattaṁ dulladdhaṁ",
  "atk-vin01a2:787_8": "vata me. Na vata me suladdhantiiminā pana tamevatthaṁ daḷhaṁ karoti. Ayañhettha adhippāyo",
  "atk-vin01a2:787_9": "– sacepi koci ‘‘suladdhaṁ te’’ti vadeyya, taṁ micchā; na vata me suladdhanti. Apuññaṁ",
  "atk-vin01a2:787_10": "pasutanti apuññaṁ upacitaṁ janitaṁ vā. Kasmāti ce? Yohaṁ bhikkhū…pe… voropesinti",
  "atk-vin01a2:787_11": ". Tassattho – yo ahaṁ sīlavante tāya eva sīlavantatāya kalyāṇadhamme uttamadhamme",
  "atk-vin01a2:787_12": "seṭṭhadhamme bhikkhū jīvitā voropesinti.",
  "atk-vin01a2:788_0": "Aññatarā mārakāyikāti nāmavasena apākaṭā ekā bhummadevatā micchādiṭṭhikā mārapakkhikā",
  "atk-vin01a2:788_1": "mārassanuvattikā ‘‘evamayaṁ māradheyyaṁ māravisayaṁ nātikkamissatī’’ti cintetvā sabbābharaṇavibhūsitā",
  "atk-vin01a2:788_2": "hutvā attano ānubhāvaṁ dassayamānā abhijjamāne udake pathavītale caṅkamamānā viya",
  "atk-vin01a2:788_3": "āgantvā migalaṇḍikaṁ samaṇakuttakaṁ etadavoca. Sādhu sādhūti sampahaṁsanatthe nipāto;",
  "atk-vin01a2:788_4": "tasmā eva dvivacanaṁ kataṁ. Atiṇṇe tāresīti saṁsārato atiṇṇe iminā jīvitāvoropanena",
  "atk-vin01a2:788_5": "tāresi parimocesīti. Ayaṁ kira etissā devatāya bālāya dummedhāya laddhi ‘‘ye na matā,",
  "atk-vin01a2:788_6": "te saṁsārato na muttā. Ye matā, te muttā’’ti. Tasmā saṁsāramocakamilakkhā viya evaṁladdhikā",
  "atk-vin01a2:788_7": "hutvā tampi tattha niyojentī evamāha. Atha kho migalaṇḍiko samaṇakuttako tāva bhusaṁ",
  "atk-vin01a2:788_8": "uppannavippaṭisāropi taṁ devatāya ānubhāvaṁ disvā ‘‘ayaṁ devatā evamāha – addhā iminā",
  "atk-vin01a2:788_9": "atthena evameva bhavitabba’’nti niṭṭhaṁ gantvā ‘‘lābhā kira me’’tiādīni parikittayanto.",
  "atk-vin01a2:788_10": "Vihārena vihāraṁ pariveṇena pariveṇaṁ upasaṅkamitvā evaṁ vadetīti taṁ taṁ vihārañca",
  "atk-vin01a2:788_11": "pariveṇañca upasaṅkamitvā dvāraṁ vivaritvā anto pavisitvā bhikkhū evaṁ vadati – ‘‘ko",
  "atk-vin01a2:788_12": "atiṇṇo, kaṁ tāremī’’ti?",
  "atk-vin01a2:789_0": "Hotiyevabhayanti maraṇaṁ paṭicca cittutrāso hoti. Hoti chambhitattanti hadayamaṁsaṁ",
  "atk-vin01a2:789_1": "ādiṁ katvā tasmā sarīracalanaṁ hoti; atibhayena thaddhasarīrattantipi eke, thambhitattañhi",
  "atk-vin01a2:789_2": "chambhitattanti vuccati. Lomahaṁsoti uddhaṁṭhitalomatā, khīṇāsavā pana sattasuññatāya",
  "atk-vin01a2:789_3": "sudiṭṭhattā maraṇakasattameva na passanti, tasmā tesaṁ sabbampetaṁ nāhosīti veditabbaṁ.",
  "atk-vin01a2:789_4": "Ekampi bhikkhuṁ dvepi…pe… saṭṭhimpi bhikkhū ekāhena jīvitā voropesīti evaṁ gaṇanavasena",
  "atk-vin01a2:789_5": "sabbānipi tāni pañca bhikkhusatāni jīvitā voropesi.",
  "atk-vin01a2:790_0": "164.Paṭisallānā vuṭṭhitoti tesaṁ pañcannaṁ bhikkhusatānaṁ jīvitakkhayapattabhāvaṁ",
  "atk-vin01a2:790_1": "ñatvā tato ekībhāvato vuṭṭhito jānantopi ajānanto viya kathāsamuṭṭhāpanatthaṁ āyasmantaṁ",
  "atk-vin01a2:790_2": "ānandaṁ āmantesi. Kiṁ nu kho ānanda tanubhūto viya bhikkhusaṅghoti ānanda ito pubbe",
  "atk-vin01a2:790_3": "bahū bhikkhū ekato upaṭṭhānaṁ āgacchanti, uddesaṁ paripucchaṁ gaṇhanti sajjhāyanti,",
  "atk-vin01a2:790_4": "ekapajjoto viya ārāmo dissati, idāni pana addhamāsamattassa accayena tanubhūto viya",
  "atk-vin01a2:790_5": "tanuko mando appako viraḷaviraḷo viya jāto bhikkhusaṅgho. Kinnu kho kāraṇaṁ, kiṁ",
  "atk-vin01a2:790_6": "disāsu pakkantā bhikkhūti?",
  "atk-vin01a2:791_0": "Athāyasmā ānando kammavipākena tesaṁ jīvitakkhayappattiṁ asallakkhento asubhakammaṭṭhānānuyogapaccayā",
  "atk-vin01a2:791_1": "pana sallakkhento ‘‘tathā hi pana bhante bhagavā’’tiādiṁ vatvā bhikkhūnaṁ arahattappattiyā",
  "atk-vin01a2:791_2": "aññaṁ kammaṭṭhānaṁ yācanto ‘‘sādhu bhante bhagavā’’tiādimāha. Tassattho – sādhu bhante",
  "atk-vin01a2:791_3": "bhagavā aññaṁ kāraṇaṁ ācikkhatu, yena bhikkhusaṅgho arahatte patiṭṭhaheyya; mahāsamuddaṁ",
  "atk-vin01a2:791_4": "orohaṇatitthāni viya hi aññānipi dasānussatidasakasiṇacatudhātuvavatthānabrahmavihārānāpānasatippabhedāni",
  "atk-vin01a2:791_5": "bahūni nibbānorohaṇakammaṭṭhānāni santi. Tesu bhagavā bhikkhū samassāsetvā aññataraṁ",
  "atk-vin01a2:791_6": "kammaṭṭhānaṁ ācikkhatūti adhippāyo.",
  "atk-vin01a2:792_0": "Atha bhagavā tathā kātukāmo theraṁ uyyojento ‘‘tenahānandā’’tiādimāha. Tattha vesāliṁ",
  "atk-vin01a2:792_1": "upanissāyāti vesāliṁ upanissāya samantā gāvutepi addhayojanepi yāvatikā bhikkhū viharanti",
  "atk-vin01a2:792_2": ", te sabbe sannipātehīti attho. Te sabbe upaṭṭhānasālāyaṁ sannipātetvāti attanā gantuṁ",
  "atk-vin01a2:792_3": "yuttaṭṭhānaṁ sayaṁ gantvā aññattha daharabhikkhū pahiṇitvā muhutteneva anavasese",
  "atk-vin01a2:792_4": "bhikkhū upaṭṭhānasālāyaṁ samūhaṁ katvā. Yassa dāni bhante bhagavā kālaṁ maññatīti",
  "atk-vin01a2:792_5": "ettha ayamadhippāyo – bhagavā bhikkhusaṅgho sannipatito esa kālo bhikkhūnaṁ dhammakathaṁ",
  "atk-vin01a2:792_6": "kātuṁ, anusāsaniṁ dātuṁ, idāni yassa tumhe kālaṁ jānātha, taṁ kattabbanti.",
  "atk-vin01a2:793": "Ānāpānassatisamādhikathā",
  "atk-vin01a2:794_0": "165. Atha kho bhagavā…pe… bhikkhū āmantesi – ayampi kho bhikkhaveti āmantetvā ca",
  "atk-vin01a2:794_1": "pana bhikkhūnaṁ arahattappattiyā pubbe ācikkhitaasubhakammaṭṭhānato aññaṁ pariyāyaṁ",
  "atk-vin01a2:794_2": "ācikkhanto ‘‘ānāpānassatisamādhī’’ti āha.",
  "atk-vin01a2:795_0": "Idāni yasmā bhagavatā bhikkhūnaṁ santapaṇītakammaṭṭhānadassanatthameva ayaṁ pāḷi",
  "atk-vin01a2:795_1": "vuttā, tasmā aparihāpetvā atthayojanākkamaṁ ettha vaṇṇanaṁ karissāmi. Tatra ‘‘ayampi",
  "atk-vin01a2:795_2": "kho bhikkhave’’ti imassa tāva padassa ayaṁ yojanā – bhikkhave na kevalaṁ asubhabhāvanāyeva",
  "atk-vin01a2:795_3": "kilesappahānāya saṁvattati, apica ayampi kho ānāpānassatisamādhi…pe… vūpasametīti.",
  "atk-vin01a2:796": "Ayaṁ panettha atthavaṇṇanā – ānāpānassatīti assāsapassāsapariggāhikā sati. Vuttañhetaṁ paṭisambhidāyaṁ –",
  "atk-vin01a2:797_0": "‘‘Ānanti assāso, no passāso. Apānanti passāso, no assāso. Assāsavasena upaṭṭhānaṁ",
  "atk-vin01a2:797_1": "sati, passāsavasena upaṭṭhānaṁ sati. Yo assasati tassupaṭṭhāti, yo passasati tassupaṭṭhātī’’ti (paṭi. ma. 1.160).",
  "atk-vin01a2:798_0": "Samādhīti tāya ānāpānapariggāhikāya satiyā saddhiṁ uppannā cittekaggatā; samādhisīsena",
  "atk-vin01a2:798_1": "cāyaṁ desanā, na satisīsena. Tasmā ānāpānassatiyā yutto samādhi ānāpānassatisamādhi,",
  "atk-vin01a2:798_2": "ānāpānassatiyaṁ vā samādhi ānāpānassatisamādhīti evamettha attho veditabbo. Bhāvitoti",
  "atk-vin01a2:798_3": "uppādito vaḍḍhito ca. Bahulīkatoti punappunaṁ kato. Santo ceva paṇīto cāti santo",
  "atk-vin01a2:798_4": "ceva paṇīto ceva, ubhayattha evasaddena niyamo veditabbo. Kiṁ vuttaṁ hoti? Ayañhi",
  "atk-vin01a2:798_5": "yathā asubhakammaṭṭhānaṁ kevalaṁ paṭivedhavasena santañca paṇītañca oḷārikārammaṇattā",
  "atk-vin01a2:798_6": "pana paṭikūlārammaṇattā ca ārammaṇavasena neva santaṁ na paṇītaṁ, na evaṁ kenaci",
  "atk-vin01a2:798_7": "pariyāyena asanto vā appaṇīto vā, apica kho ārammaṇasantatāyapi santo vūpasanto nibbuto",
  "atk-vin01a2:798_8": "paṭivedhasaṅkhātaaṅgasantatāyapi ārammaṇappaṇītatāyapi paṇīto atittikaro aṅgappaṇītatāyapīti.",
  "atk-vin01a2:798_9": "Tena vuttaṁ – ‘‘santo ceva paṇīto cā’’ti.",
  "atk-vin01a2:799_0": "Asecanako ca sukho ca vihāroti ettha pana nāssa secananti asecanako anāsittako abbokiṇṇo",
  "atk-vin01a2:799_1": "pāṭekko āveṇiko, natthettha parikammena vā upacārena vā santatā ādimanasikārato pabhuti",
  "atk-vin01a2:799_2": "attano sabhāveneva santo ca paṇīto cāti attho. Keci pana asecanakoti anāsittako ojavanto",
  "atk-vin01a2:799_3": "sabhāveneva madhuroti vadanti. Evamayaṁ asecanako ca appitappitakkhaṇe kāyikacetasikasukhappaṭilābhāya",
  "atk-vin01a2:799_4": "saṁvattanato sukho ca vihāroti veditabbo.",
  "atk-vin01a2:800_0": "Uppannuppanneti avikkhambhite avikkhambhite. Pāpaketi lāmake. Akusale dhammeti akosallasambhūte",
  "atk-vin01a2:800_1": "dhamme. Ṭhānaso antaradhāpetīti khaṇeneva antaradhāpeti vikkhambheti. Vūpasametīti",
  "atk-vin01a2:800_2": "suṭṭhu upasameti, nibbedhabhāgiyattā vā anupubbena ariyamaggavuḍḍhippato samucchindati",
  "atk-vin01a2:800_3": "paṭippassambhetītipi attho.",
  "atk-vin01a2:801_0": "Seyyathāpīti opammanidassanametaṁ. Gimhānaṁ pacchime māseti āsāḷhamāse. Ūhataṁ rajojallanti",
  "atk-vin01a2:801_1": "addhamāse vātātapasukkhāya gomahiṁsādipādappahārasambhinnāya pathaviyā uddhaṁ hataṁ",
  "atk-vin01a2:801_2": "ūhataṁ ākāse samuṭṭhitaṁ rajañca reṇuñca. Mahā akālameghoti sabbaṁ nabhaṁ ajjhottharitvā",
  "atk-vin01a2:801_3": "uṭṭhito āsāḷhajuṇhapakkhe sakalaṁ addhamāsaṁ vassanakamegho. So hi asampatte vassakāle",
  "atk-vin01a2:801_4": "uppannattā akālameghoti idhādhippeto. Ṭhānaso antaradhāpeti vūpasametīti khaṇeneva",
  "atk-vin01a2:801_5": "adassanaṁ neti, pathaviyaṁ sannisīdāpeti. Evameva khoti opammasampaṭipādanametaṁ.",
  "atk-vin01a2:801_6": "Tato paraṁ vuttanayameva.",
  "atk-vin01a2:802_0": "Idāni kathaṁ bhāvito ca bhikkhave ānāpānassatisamādhīti ettha kathanti ānāpānassatisamādhibhāvanaṁ",
  "atk-vin01a2:802_1": "nānappakārato vitthāretukamyatāpucchā. Bhāvito ca bhikkhave ānāpānassatisamādhīti",
  "atk-vin01a2:802_2": "nānappakārato vitthāretukamyatāya puṭṭhadhammanidassanaṁ . Esa nayo dutiyapadepi.",
  "atk-vin01a2:802_3": "Ayaṁ panettha saṅkhepattho – bhikkhave kenapakārena kenākārena kena vidhinā bhāvito",
  "atk-vin01a2:802_4": "ānāpānassatisamādhi kenapakārena bahulīkato santo ceva…pe… vūpasametīti.",
  "atk-vin01a2:803_0": "Idāni tamatthaṁ vitthārento ‘‘idha bhikkhave’’tiādimāha. Tattha idha bhikkhave bhikkhūti",
  "atk-vin01a2:803_1": "bhikkhave imasmiṁ sāsane bhikkhu. Ayañhettha idhasaddo sabbappakāraānāpānassatisamādhinibbattakassa",
  "atk-vin01a2:803_2": "puggalassa sannissayabhūtasāsanaparidīpano aññasāsanassa tathābhāvapaṭisedhano ca.",
  "atk-vin01a2:803_3": "Vuttañhetaṁ – ‘‘idheva, bhikkhave, samaṇo…pe… suññā parappavādā samaṇebhi aññehī’’ti",
  "atk-vin01a2:803_4": "(ma. ni. 1.139). Tena vuttaṁ – ‘‘imasmiṁ sāsane bhikkhū’’ti.",
  "atk-vin01a2:804_0": "Araññagato vā…pe… suññāgāragato vāti idamassa ānāpānassatisamādhibhāvanānurūpasenāsanapariggahaparidīpanaṁ.",
  "atk-vin01a2:804_1": "Imassa hi bhikkhuno dīgharattaṁ rūpādīsu ārammaṇesu anuvisaṭaṁ cittaṁ ānāpānassatisamādhiārammaṇaṁ",
  "atk-vin01a2:804_2": "abhiruhituṁ na icchati. Kūṭagoṇayuttaratho viya uppathameva dhāvati. Tasmā seyyathāpi",
  "atk-vin01a2:804_3": "nāma gopo kūṭadhenuyā sabbaṁ khīraṁ pivitvā vaḍḍhitaṁ kūṭavacchaṁ dametukāmo dhenuto",
  "atk-vin01a2:804_4": "apanetvā ekamante mahantaṁ thambhaṁ nikhaṇitvā tattha yottena bandheyya. Athassa",
  "atk-vin01a2:804_5": "so vaccho ito cito ca vipphanditvā palāyituṁ asakkonto tameva thambhaṁ upanisīdeyya",
  "atk-vin01a2:804_6": "vā upanipajjeyya vā; evameva imināpi bhikkhunā dīgharattaṁ rūpārammaṇādirasapānavaḍḍhitaṁ",
  "atk-vin01a2:804_7": "duṭṭhacittaṁ dametukāmena rūpādiārammaṇato apanetvā araññaṁ vā…pe… suññāgāraṁ vā",
  "atk-vin01a2:804_8": "pavesetvā tattha assāsapassāsathambhe satiyottena bandhitabbaṁ. Evamassa taṁ cittaṁ",
  "atk-vin01a2:804_9": "ito cito ca vipphanditvāpi pubbe āciṇṇārammaṇaṁ alabhamānaṁ satiyottaṁ chinditvā",
  "atk-vin01a2:804_10": "palāyituṁ asakkontaṁ tamevārammaṇaṁ upacārappanāvasena upanisīdati ceva upanipajjati ca. Tenāhu porāṇā –",
  "atk-vin01a2:805": "‘‘Yathā thambhe nibandheyya, vacchaṁ dammaṁ naro idha;",
  "atk-vin01a2:806": "Bandheyyevaṁ sakaṁ cittaṁ, satiyārammaṇe daḷha’’nti. (visuddhi. 1.217; dī. ni. aṭṭha. 2.374; ma. ni. aṭṭha. 1.107; paṭi. ma. aṭṭha. 2.1.163);",
  "atk-vin01a2:807": "Evamassetaṁ senāsanaṁ bhāvanānurūpaṁ hoti. Tena vuttaṁ – ‘‘idamassa ānāpānassatisamaādhibhāvanānurūpasenāsanapariggahaparidīpana’’nti.",
  "atk-vin01a2:808_0": "Atha vā yasmā idaṁ kammaṭṭhānappabhede muddhabhūtaṁ sabbaññubuddhapaccekabuddhabuddhasāvakānaṁ",
  "atk-vin01a2:808_1": "visesādhigamadiṭṭhadhammasukhavihārapadaṭṭhānaṁ ānāpānassatikammaṭṭhānaṁ itthipurisahatthiassādisaddasamākulaṁ",
  "atk-vin01a2:808_2": "gāmantaṁ apariccajitvā na sukaraṁ sampādetuṁ, saddakaṇṭakattā jhānassa. Agāmake pana",
  "atk-vin01a2:808_3": "araññe sukaraṁ yogāvacarena idaṁ kammaṭṭhānaṁ pariggahetvā ānāpānacatutthajjhānaṁ",
  "atk-vin01a2:808_4": "nibbattetvā tadeva ca pādakaṁ katvā saṅkhāre sammasitvā aggaphalaṁ arahattaṁ sampāpuṇituṁ,",
  "atk-vin01a2:808_5": "tasmāssa anurūpaṁsenāsanaṁ dassento bhagavā ‘‘araññagato vā’’tiādimāha.",
  "atk-vin01a2:809_0": "Vatthuvijjācariyo viya hi bhagavā, so yathā vatthuvijjācariyo nagarabhūmiṁ passitvā",
  "atk-vin01a2:809_1": "suṭṭhu upaparikkhitvā ‘‘ettha nagaraṁ māpethā’’ti upadisati, sotthinā ca nagare niṭṭhite",
  "atk-vin01a2:809_2": "rājakulato mahāsakkāraṁ labhati; evameva yogāvacarassa anurūpasenāsanaṁ upaparikkhitvā",
  "atk-vin01a2:809_3": "ettha kammaṭṭhānaṁ anuyuñjitabbanti upadisati. Tato tattha kammaṭṭhānaṁ anuyuttena",
  "atk-vin01a2:809_4": "yoginā kamena arahatte patte ‘‘sammāsambuddho vata so bhagavā’’ti mahantaṁ sakkāraṁ",
  "atk-vin01a2:809_5": "labhati. Ayaṁ pana bhikkhu ‘‘dīpisadiso’’ti vuccati. Yathā hi mahādīpirājā araññe",
  "atk-vin01a2:809_6": "tiṇagahanaṁ vā vanagahanaṁ vā pabbatagahanaṁ vā nissāya nilīyitvā vanamahiṁsagokaṇṇasūkarādayo",
  "atk-vin01a2:809_7": "mige gaṇhāti; evamevāyaṁ araññādīsu kammaṭṭhānaṁ anuyuñjanto bhikkhu yathākkamena",
  "atk-vin01a2:809_8": "sotāpattisakadāgāmianāgāmiarahattamagge ceva ariyaphalañca gaṇhātīti veditabbo. Tenāhu porāṇā –",
  "atk-vin01a2:810": "‘‘Yathāpi dīpiko nāma, nilīyitvā gaṇhatī mige;",
  "atk-vin01a2:811": "Tathevāyaṁ buddhaputto, yuttayogo vipassako;",
  "atk-vin01a2:812": "Araññaṁ pavisitvāna, gaṇhāti phalamuttama’’nti. (mi. pa. 6.1.5);",
  "atk-vin01a2:813": "Tenassa parakkamajavayoggabhūmiṁ araññasenāsanaṁ dassento bhagavā ‘‘araññagato vā’’tiādimāha.",
  "atk-vin01a2:814_0": "Tattha araññagato vāti araññanti ‘‘nikkhamitvā bahi indakhīlā sabbametaṁ arañña’’nti",
  "atk-vin01a2:814_1": "(vibha. 529) ca ‘‘āraññakaṁ nāma senāsanaṁ pañcadhanusatikaṁ pacchima’’nti (pārā.",
  "atk-vin01a2:814_2": "653) ca evaṁ vuttalakkhaṇesu araññesu anurūpaṁ yaṁkiñci pavivekasukhaṁ araññaṁ gato.",
  "atk-vin01a2:814_3": "Rukkhamūlagato vāti rukkhasamīpaṁ gato. Suññāgāragato vāti suññaṁ vivittokāsaṁ gato.",
  "atk-vin01a2:814_4": "Ettha ca ṭhapetvā araññañca rukkhamūlañca avasesasattavidhasenāsanagatopi suññāgāragatoti",
  "atk-vin01a2:814_5": "vattuṁ vaṭṭati. Evamassa ututtayānukūlaṁ dhātucariyānukūlañca ānāpānassatibhāvanānurūpaṁ",
  "atk-vin01a2:814_6": "senāsanaṁ upadisitvā alīnānuddhaccapakkhikaṁ santamiriyāpathaṁ upadisanto ‘‘nisīdatī’’ti",
  "atk-vin01a2:814_7": "āha. Athassa nisajjāya daḷhabhāvaṁ assāsapassāsānaṁ pavattanasukhataṁ ārammaṇapariggahūpāyañca",
  "atk-vin01a2:814_8": "dassento ‘‘pallaṅkaṁ ābhujitvā’’tiādimāha.",
  "atk-vin01a2:815_0": "Tattha pallaṅkanti samantato ūrubaddhāsanaṁ. Ābhujitvāti ābandhitvā. Ujuṁ kāyaṁ paṇidhāyāti",
  "atk-vin01a2:815_1": "uparimaṁ sarīraṁ ujukaṁ ṭhapetvā, aṭṭhārasa piṭṭhikaṇṭake koṭiyā koṭiṁ paṭipādetvā.",
  "atk-vin01a2:815_2": "Evañhi nisinnassa cammamaṁsanhārūni na paṇamanti. Athassa yā tesaṁ paṇamanappaccayā",
  "atk-vin01a2:815_3": "khaṇe khaṇe vedanā uppajjeyyuṁ, tā na uppajjanti. Tāsu anuppajjamānāsu cittaṁ ekaggaṁ",
  "atk-vin01a2:815_4": "hoti. Kammaṭṭhānaṁ na paripatati. Vuḍḍhiṁ phātiṁ upagacchati.",
  "atk-vin01a2:816_0": "Parimukhaṁ satiṁ upaṭṭhapetvāti kammaṭṭhānābhimukhaṁ satiṁ ṭhapayitvā. Atha vā ‘‘parī’’ti",
  "atk-vin01a2:816_1": "pariggahaṭṭho; ‘‘mukha’’nti niyyānaṭṭho; ‘‘satī’’ti upaṭṭhānaṭṭho; tena vuccati –",
  "atk-vin01a2:816_2": "‘‘parimukhaṁ satiṁ upaṭṭhapetvā’’ti. Evaṁ paṭisambhidāyaṁ (paṭi. ma. 1.164-165) vuttanayenapettha",
  "atk-vin01a2:816_3": "attho daṭṭhabbo. Tatrāyaṁ saṅkhepo – ‘‘pariggahitaniyyānaṁ satiṁ katvā’’ti. So satova",
  "atk-vin01a2:816_4": "assasatīti so bhikkhu evaṁ nisīditvā evañca satiṁ upaṭṭhapetvā taṁ satiṁ avijahanto",
  "atk-vin01a2:816_5": "satoeva assasati, sato passasati, satokārī hotīti vuttaṁ hoti.",
  "atk-vin01a2:817": "Idāni yehākārehi satokārī hoti, te dassento ‘‘dīghaṁ vā assasanto’’tiādimāha. Vuttañhetaṁ paṭisambhidāyaṁ – ‘‘so satova assasati, sato passasatī’’ti etasseva vibhaṅge –",
  "atk-vin01a2:818_0": "‘‘Bāttiṁsāya ākārehi satokārī hoti. Dīghaṁ assāsavasena cittassa ekaggataṁ avikkhepaṁ",
  "atk-vin01a2:818_1": "pajānato sati upaṭṭhitā hoti. Tāya satiyā tena ñāṇena satokārī hoti. Dīghaṁ passāsavasena…pe…",
  "atk-vin01a2:818_2": "paṭinissaggānupassī assāsavasena paṭinissaggānupassī passāsavasena cittassa ekaggataṁ",
  "atk-vin01a2:818_3": "avikkhepaṁ pajānato sati upaṭṭhitā hoti. Tāya satiyā tena ñāṇena satokārī hotī’’ti (paṭi. ma. 1.165).",
  "atk-vin01a2:819": "Tattha dīghaṁ vā assasantoti dīghaṁ vā assāsaṁ pavattento. ‘‘Assāso’’ti bahi nikkhamanavāto. ‘‘Passāso’’ti anto pavisanavāto. Suttantaṭṭhakathāsu pana uppaṭipāṭiyā āgataṁ.",
  "atk-vin01a2:820_0": "Tattha sabbesampi gabbhaseyyakānaṁ mātukucchito nikkhamanakāle paṭhamaṁ abbhantaravāto",
  "atk-vin01a2:820_1": "bahi nikkhamati. Pacchā bāhiravāto sukhumaṁ rajaṁ gahetvā abbhantaraṁ pavisanto tāluṁ",
  "atk-vin01a2:820_2": "āhacca nibbāyati. Evaṁ tāva assāsapassāsā veditabbā. Yā pana tesaṁ dīgharassatā,",
  "atk-vin01a2:820_3": "sā addhānavasena veditabbā. Yathā hi okāsaddhānaṁ pharitvā ṭhitaṁ udakaṁ vā vālikā",
  "atk-vin01a2:820_4": "vā ‘‘dīghamudakaṁ dīghā vālikā, rassamudakaṁ rassā vālikā’’ti vuccati. Evaṁ cuṇṇavicuṇṇāpi",
  "atk-vin01a2:820_5": "assāsapassāsā hatthisarīre ahisarīre ca tesaṁ attabhāvasaṅkhātaṁ dīghaṁ addhānaṁ",
  "atk-vin01a2:820_6": "saṇikaṁ pūretvā saṇikameva nikkhamanti, tasmā ‘‘dīghā’’ti vuccanti. Sunakhasasādīnaṁ",
  "atk-vin01a2:820_7": "attabhāvasaṅkhātaṁ rassaṁ addhānaṁ sīghaṁ pūretvā sīghameva nikkhamanti, tasmā ‘‘rassā’’ti",
  "atk-vin01a2:820_8": "vuccanti. Manussesu pana keci hatthiahiādayo viya kāladdhānavasena dīghaṁ assasanti",
  "atk-vin01a2:820_9": "ca passasanti ca. Keci sunakhasasādayo viya rassaṁ. Tasmā tesaṁ kālavasena dīghamaddhānaṁ",
  "atk-vin01a2:820_10": "nikkhamantā ca pavisantā ca te dīghā. Ittaramaddhānaṁ nikkhamantā ca pavisantā ca",
  "atk-vin01a2:820_11": "‘‘rassā’’ti veditabbā. Tatrāyaṁ bhikkhu navahākārehi dīghaṁ assasanto ca passasanto",
  "atk-vin01a2:820_12": "ca ‘‘dīghaṁ assasāmi passasāmī’’ti pajānāti. Evaṁ pajānato cassa ekenākārena kāyānupassanāsatipaṭṭhānabhāvanā",
  "atk-vin01a2:820_13": "sampajjatīti veditabbā. Yathāha paṭisambhidāyaṁ –",
  "atk-vin01a2:821_0": "‘‘Kathaṁ dīghaṁ assasanto ‘dīghaṁ assasāmī’ti pajānāti, dīghaṁ passasanto ‘dīghaṁ",
  "atk-vin01a2:821_1": "passasāmī’ti pajānāti? Dīghaṁ assāsaṁ addhānasaṅkhāte assasati, dīghaṁ passāsaṁ addhānasaṅkhāte",
  "atk-vin01a2:821_2": "passasati, dīghaṁ assāsapassāsaṁ addhānasaṅkhāte assasatipi passasatipi. Dīghaṁ assāsapassāsaṁ",
  "atk-vin01a2:821_3": "addhānasaṅkhāte assasatopi passasatopi chando uppajjati; chandavasena tato sukhumataraṁ",
  "atk-vin01a2:821_4": "dīghaṁ assāsaṁ addhānasaṅkhāte assasati, chandavasena tato sukhumataraṁ dīghaṁ passāsaṁ",
  "atk-vin01a2:821_5": "addhānasaṅkhāte passasati, chandavasena tato sukhumataraṁ dīghaṁ assāsapassāsaṁ addhānasaṅkhāte",
  "atk-vin01a2:821_6": "assasatipi passasatipi. Chandavasena tato sukhumataraṁ dīghaṁ assāsapassāsaṁ addhānasaṅkhāte",
  "atk-vin01a2:821_7": "assasatopi passasatopi pāmojjaṁ uppajjati; pāmojjavasena tato sukhumataraṁ dīghaṁ",
  "atk-vin01a2:821_8": "assāsaṁ addhānasaṅkhāte assasati, pāmojjavasena tato sukhumataraṁ dīghaṁ passāsaṁ…pe…",
  "atk-vin01a2:821_9": "dīghaṁ assāsapassāsaṁ addhānasaṅkhāte assasatipi passasatipi. Pāmojjavasena tato",
  "atk-vin01a2:821_10": "sukhumataraṁ dīghaṁ assāsapassāsaṁ addhānasaṅkhāte assasatopi passasatopi dīghaṁ",
  "atk-vin01a2:821_11": "assāsapassāsā cittaṁ vivattati, upekkhā saṇṭhāti. Imehi navahi ākārehi dīghaṁ assāsapassāsā",
  "atk-vin01a2:821_12": "kāyo; upaṭṭhānaṁ sati; anupassanā ñāṇaṁ; kāyo upaṭṭhānaṁ, no sati; sati upaṭṭhānañceva",
  "atk-vin01a2:821_13": "sati ca. Tāya satiyā tena ñāṇena taṁ kāyaṁ anupassati. Tena vuccati – ‘‘kāye kāyānupassanāsatipaṭṭhānabhāvanā’’ti (paṭi. ma. 1.166).",
  "atk-vin01a2:822_0": "Eseva nayo rassapadepi. Ayaṁ pana viseso – ‘‘yathā ettha ‘dīghaṁ assāsaṁ addhānasaṅkhāte’ti",
  "atk-vin01a2:822_1": "vuttaṁ; evamidha ‘rassaṁ assāsaṁ ittarasaṅkhāte assasatī’’ti āgataṁ. Tasmā tassa",
  "atk-vin01a2:822_2": "vasena yāva ‘‘tena vuccati kāye kāyānupassanāsatipaṭṭhānabhāvanā’’ti tāva yojetabbaṁ.",
  "atk-vin01a2:822_3": "Evamayaṁ addhānavasena ittaravasena ca imehākārehi assāsapassāse pajānanto dīghaṁ",
  "atk-vin01a2:822_4": "vā assasanto ‘‘dīghaṁ assasāmī’’ti pajānāti…pe… rassaṁ vā passasanto ‘‘rassaṁ passasāmī’’ti",
  "atk-vin01a2:822_5": "pajānātīti veditabbo.",
  "atk-vin01a2:823": "Evaṁ pajānato cassa –",
  "atk-vin01a2:824": "‘‘Dīgho rasso ca assāso;",
  "atk-vin01a2:825": "Passāsopi ca tādiso;",
  "atk-vin01a2:826": "Cattāro vaṇṇā vattanti;",
  "atk-vin01a2:827": "Nāsikaggeva bhikkhuno’’ti. (visuddhi. 1.219; paṭi. ma. aṭṭha. 2.1.163);",
  "atk-vin01a2:828_0": "Sabbakāyappaṭisaṁvedīassasissāmi…pe… passasissāmīti sikkhatīti sakalassa assāsakāyassa",
  "atk-vin01a2:828_1": "ādimajjhapariyosānaṁ viditaṁ karonto pākaṭaṁ karonto ‘‘assasissāmī’’ti sikkhati.",
  "atk-vin01a2:828_2": "Sakalassa passāsakāyassa ādimajjhapariyosānaṁ viditaṁ karonto pākaṭaṁ karonto ‘‘passasissāmī’’ti",
  "atk-vin01a2:828_3": "sikkhati. Evaṁ viditaṁ karonto pākaṭaṁ karonto ñāṇasampayuttacittena assasati ceva",
  "atk-vin01a2:828_4": "passasati ca; tasmā ‘‘assasissāmi passasissāmī’’ti sikkhatīti vuccati. Ekassa hi",
  "atk-vin01a2:828_5": "bhikkhuno cuṇṇavicuṇṇavisaṭe assāsakāye passāsakāye vā ādi pākaṭo hoti, na majjhapariyosānaṁ.",
  "atk-vin01a2:828_6": "So ādimeva pariggahetuṁ sakkoti, majjhapariyosāne kilamati. Ekassa majjhaṁ pākaṭaṁ",
  "atk-vin01a2:828_7": "hoti, na ādipariyosānaṁ. So majjhameva pariggahetuṁ sakkoti, ādipariyosāne kilamati.",
  "atk-vin01a2:828_8": "Ekassa pariyosānaṁ pākaṭaṁ hoti, na ādimajjhaṁ. So pariyosānaṁyeva pariggahetuṁ sakkoti,",
  "atk-vin01a2:828_9": "ādimajjhe kilamati. Ekassa sabbampi pākaṭaṁ hoti, so sabbampi pariggahetuṁ sakkoti,",
  "atk-vin01a2:828_10": "na katthaci kilamati. Tādisena bhavitabbanti dassento āha – ‘‘sabbakāyappaṭisaṁvedī",
  "atk-vin01a2:828_11": "assasissāmi…pe… passasissāmīti sikkhatī’’ti.",
  "atk-vin01a2:829_0": "Tattha sikkhatīti evaṁ ghaṭati vāyamati. Yo vā tathābhūtassa saṁvaro; ayamettha adhisīlasikkhā.",
  "atk-vin01a2:829_1": "Yo tathābhūtassa samādhi; ayaṁ adhicittasikkhā. Yā tathābhūtassa paññā; ayaṁ adhipaññāsikkhāti.",
  "atk-vin01a2:829_2": "Imā tisso sikkhāyo tasmiṁ ārammaṇe tāya satiyā tena manasikārena sikkhati āsevati",
  "atk-vin01a2:829_3": "bhāveti bahulīkarotīti evamettha attho daṭṭhabbo. Tattha yasmā purimanaye kevalaṁ",
  "atk-vin01a2:829_4": "assasitabbaṁ passasitabbameva ca, na aññaṁ kiñci kātabbaṁ; ito paṭṭhāya pana ñāṇuppādanādīsu",
  "atk-vin01a2:829_5": "yogo karaṇīyo. Tasmā tattha ‘‘assasāmīti pajānāti passasāmīti pajānāti’’cceva vattamānakālavasena",
  "atk-vin01a2:829_6": "pāḷiṁ vatvā ito paṭṭhāya kattabbassa ñāṇuppādanādino ākārassa dassanatthaṁ ‘‘sabbakāyappaṭisaṁvedī",
  "atk-vin01a2:829_7": "assasissāmī’’tiādinā nayena anāgatavacanavasena pāḷi āropitāti veditabbā.",
  "atk-vin01a2:830_0": "Passambhayaṁ kāyasaṅkhāraṁ assasissāmi…pe… passasissāmīti sikkhatīti oḷārikaṁ kāyasaṅkhāraṁ",
  "atk-vin01a2:830_1": "passambhento paṭippassambhento nirodhento vūpasamento assasissāmi passasissāmīti sikkhati.",
  "atk-vin01a2:831_0": "Tatrevaṁ oḷārikasukhumatā ca passaddhi ca veditabbā. Imassa hi bhikkhuno pubbe apariggahitakāle",
  "atk-vin01a2:831_1": "kāyo ca cittañca sadarathā honti. Oḷārikānaṁ kāyacittānaṁ oḷārikatte avūpasante assāsapassāsāpi",
  "atk-vin01a2:831_2": "oḷārikā honti, balavatarā hutvā pavattanti, nāsikā nappahoti, mukhena assasantopi",
  "atk-vin01a2:831_3": "passasantopi tiṭṭhati. Yadā panassa kāyopi cittampi pariggahitā honti, tadā te santā",
  "atk-vin01a2:831_4": "honti vūpasantā. Tesu vūpasantesu assāsapassāsā sukhumā hutvā pavattanti, ‘‘atthi",
  "atk-vin01a2:831_5": "nu kho natthī’’ti vicetabbākārappattā honti. Seyyathāpi purisassa dhāvitvā pabbatā",
  "atk-vin01a2:831_6": "vā orohitvā mahābhāraṁ vā sīsato oropetvā ṭhitassa oḷārikā assāsapassāsā honti, nāsikā",
  "atk-vin01a2:831_7": "nappahoti, mukhena assasantopi passasantopi tiṭṭhati. Yadā panesa taṁ parissamaṁ",
  "atk-vin01a2:831_8": "vinodetvā nhatvā ca pivitvā ca allasāṭakaṁ hadaye katvā sītāya chāyāya nipanno hoti,",
  "atk-vin01a2:831_9": "athassa te assāsapassāsā sukhumā honti, ‘‘atthi nu kho natthī’’ti vicetabbākārappattā.",
  "atk-vin01a2:831_10": "Evameva imassa bhikkhuno pubbe apariggahitakāle kāyo ca…pe… vicetabbākārappattā honti.",
  "atk-vin01a2:831_11": "Taṁ kissa hetu? Tathā hissa pubbe apariggahitakāle ‘‘oḷārikoḷārike kāyasaṅkhāre passambhemī’’ti",
  "atk-vin01a2:831_12": "ābhogasamannāhāramanasikārapaccavekkhaṇā natthi, pariggahitakāle pana atthi. Tenassa",
  "atk-vin01a2:831_13": "apariggahitakālato pariggahitakāle kāyasaṅkhāro sukhumo hoti. Tenāhu porāṇā –",
  "atk-vin01a2:832": "‘‘Sāraddhe kāye citte ca, adhimattaṁ pavattati;",
  "atk-vin01a2:833": "Asāraddhamhi kāyamhi, sukhumaṁ sampavattatī’’ti. (visuddhi. 1.220; paṭi. ma. aṭṭha. 2.1.163);",
  "atk-vin01a2:834_0": "Pariggahepi oḷāriko, paṭhamajjhānūpacāre sukhumo; tasmimpi oḷāriko paṭhamajjhāne",
  "atk-vin01a2:834_1": "sukhumo. Paṭhamajjhāne ca dutiyajjhānūpacāre ca oḷāriko, dutiyajjhāne sukhumo. Dutiyajjhāne",
  "atk-vin01a2:834_2": "ca tatiyajjhānūpacāre ca oḷāriko, tatiyajjhāne sukhumo. Tatiyajjhāne ca catutthajjhānūpacāre",
  "atk-vin01a2:834_3": "ca oḷāriko, catutthajjhāne atisukhumo appavattimeva pāpuṇāti. Idaṁ tāva dīghabhāṇakasaṁyuttabhāṇakānaṁ mataṁ.",
  "atk-vin01a2:835_0": "Majjhimabhāṇakā pana ‘‘paṭhamajjhāne oḷāriko, dutiyajjhānūpacāre sukhumo’’ti evaṁ",
  "atk-vin01a2:835_1": "heṭṭhimaheṭṭhimajjhānato uparūparijjhānūpacārepi sukhumataraṁ icchanti. Sabbesaṁyeva",
  "atk-vin01a2:835_2": "pana matena apariggahitakāle pavattakāyasaṅkhāro pariggahitakāle paṭippassambhati,",
  "atk-vin01a2:835_3": "pariggahitakāle pavattakāyasaṅkhāro paṭhamajjhānūpacāre…pe… catutthajjhānūpacāre",
  "atk-vin01a2:835_4": "pavattakāyasaṅkhāro catutthajjhāne paṭippassambhati. Ayaṁ tāva samathe nayo.",
  "atk-vin01a2:836_0": "Vipassanāyaṁ pana apariggahe pavatto kāyasaṅkhāro oḷāriko, mahābhūtapariggahe sukhumo.",
  "atk-vin01a2:836_1": "Sopi oḷāriko, upādārūpapariggahe sukhumo. Sopi oḷāriko, sakalarūpapariggahe sukhumo.",
  "atk-vin01a2:836_2": "Sopi oḷāriko, arūpapariggahe sukhumo. Sopi oḷāriko, rūpārūpapariggahe sukhumo. Sopi",
  "atk-vin01a2:836_3": "oḷāriko, paccayapariggahe sukhumo. Sopi oḷāriko, sappaccayanāmarūpapariggahe sukhumo.",
  "atk-vin01a2:836_4": "Sopi oḷāriko, lakkhaṇārammaṇikavipassanāya sukhumo. Sopi dubbalavipassanāya oḷāriko,",
  "atk-vin01a2:836_5": "balavavipassanāya sukhumo. Tattha pubbe vuttanayeneva purimassa purimassa pacchimena",
  "atk-vin01a2:836_6": "pacchimena passaddhi veditabbā. Evamettha oḷārikasukhumatā ca passaddhi ca veditabbā.",
  "atk-vin01a2:837_0": "Paṭisambhidāyaṁ panassa saddhiṁ codanāsodhanāhi evamattho vutto – ‘‘kathaṁ passambhayaṁ",
  "atk-vin01a2:837_1": "kāyasaṅkhāraṁ assasissāmi…pe… passasissāmī’’ti sikkhati? Katame kāyasaṅkhārā? Dīghaṁ",
  "atk-vin01a2:837_2": "assāsā kāyikā ete dhammā kāyappaṭibaddhā kāyasaṅkhārā, te kāyasaṅkhāre passambhento",
  "atk-vin01a2:837_3": "nirodhento vūpasamento sikkhati. Dīghaṁ passāsā kāyikā ete dhammā…pe… rassaṁ assāsā…pe…",
  "atk-vin01a2:837_4": "rassaṁ passāsā… sabbakāyappaṭisaṁvedī assāsā… sabbakāyappaṭisaṁvedī passāsā kāyikā",
  "atk-vin01a2:837_5": "ete dhammā kāyappaṭibaddhā kāyasaṅkhārā, te kāyasaṅkhāre passambhento nirodhento",
  "atk-vin01a2:837_6": "vūpasamento sikkhati.",
  "atk-vin01a2:838_0": "Yathārūpehi kāyasaṅkhārehi yā kāyassa ānamanā vinamanā sannamanā paṇamanā iñjanā",
  "atk-vin01a2:838_1": "phandanā calanā kampanā passambhayaṁ kāyasaṅkhāraṁ assasissāmīti sikkhati, passambhayaṁ",
  "atk-vin01a2:838_2": "kāyasaṅkhāraṁ passasissāmīti sikkhati.",
  "atk-vin01a2:839_0": "Yathārūpehi kāyasaṅkhārehi yā kāyassa na ānamanā na vinamanā na sannamanā na paṇamanā",
  "atk-vin01a2:839_1": "aniñjanā aphandanā acalanā akampanā, santaṁ sukhumaṁ passambhayaṁ kāyasaṅkhāraṁ assasissāmīti",
  "atk-vin01a2:839_2": "sikkhati, passambhayaṁ kāyasaṅkhāraṁ passasissāmīti sikkhati.",
  "atk-vin01a2:840_0": "Iti kira passambhayaṁ kāyasaṅkhāraṁ assasissāmīti sikkhati, passambhayaṁ kāyasaṅkhāraṁ",
  "atk-vin01a2:840_1": "passasissāmīti sikkhati. Evaṁ sante vātūpaladdhiyā ca pabhāvanā na hoti, assāsapassāsānañca",
  "atk-vin01a2:840_2": "pabhāvanā na hoti, ānāpānassatiyā ca pabhāvanā na hoti, ānāpānassatisamādhissa ca",
  "atk-vin01a2:840_3": "pabhāvanā na na hoti, na ca naṁ taṁ samāpattiṁ paṇḍitā samāpajjantipi vuṭṭhahantipi.",
  "atk-vin01a2:841_0": "Iti kira passambhayaṁ kāyasaṅkhāraṁ assasissāmi…pe… passasissāmīti sikkhati. Evaṁ",
  "atk-vin01a2:841_1": "sante vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā",
  "atk-vin01a2:841_2": "ca pabhāvanā hoti, ānāpānassatisamādhissa ca pabhāvanā hoti, tañca naṁ samāpattiṁ",
  "atk-vin01a2:841_3": "paṇḍitā samāpajjantipi vuṭṭhahantipi.",
  "atk-vin01a2:842_0": "Yathā kathaṁ viya? Seyyathāpi kaṁse ākoṭite paṭhamaṁ oḷārikā saddā pavattanti, oḷārikānaṁ",
  "atk-vin01a2:842_1": "saddānaṁ nimittaṁ suggahitattā sumanasikatattā sūpadhāritattā niruddhepi oḷārike",
  "atk-vin01a2:842_2": "sadde atha pacchā sukhumakā saddā pavattanti, sukhumakānaṁ saddānaṁ nimittaṁ suggahitattā",
  "atk-vin01a2:842_3": "sumanasikatattā sūpadhāritattā niruddhepi sukhumake sadde atha pacchā sukhumasaddanimittārammaṇatāpi",
  "atk-vin01a2:842_4": "cittaṁ pavattati; evameva paṭhamaṁ oḷārikā assāsapassāsā pavattanti, oḷārikānaṁ assāsapassāsānaṁ",
  "atk-vin01a2:842_5": "nimittaṁ suggahitattā sumanasikatattā sūpadhāritattā niruddhepi oḷārike assāsapassāse",
  "atk-vin01a2:842_6": "atha pacchā sukhumakā assāsapassāsā pavattanti, sukhumakānaṁ assāsapassāsānaṁ nimittaṁ",
  "atk-vin01a2:842_7": "suggahitattā sumanasikatattā sūpadhāritattā niruddhepi sukhumake assāsapassāse atha",
  "atk-vin01a2:842_8": "pacchā sukhumaassāsapassāsanimittārammaṇatāpi cittaṁ na vikkhepaṁ gacchati.",
  "atk-vin01a2:843_0": "Evaṁ sante vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā",
  "atk-vin01a2:843_1": "ca pabhāvanā hoti, ānāpānassatisamādhissa ca pabhāvanā hoti, tañca naṁ samāpattiṁ",
  "atk-vin01a2:843_2": "paṇḍitā samāpajjantipi vuṭṭhahantipi.",
  "atk-vin01a2:844_0": "Passambhayaṁ kāyasaṅkhāranti assāsapassāsā kāyo, upaṭṭhānaṁ sati, anupassanā ñāṇaṁ.",
  "atk-vin01a2:844_1": "Kāyo upaṭṭhānaṁ no sati, sati upaṭṭhānañceva sati ca, tāya satiyā tena ñāṇena taṁ",
  "atk-vin01a2:844_2": "kāyaṁ anupassati. Tena vuccati – ‘‘kāye kāyānupassanā satipaṭṭhānabhāvanāti (paṭi. ma. 1.171).",
  "atk-vin01a2:845": "Ayaṁ tāvettha kāyānupassanāvasena vuttassa paṭhamacatukkassa anupubbapadavaṇṇanā.",
  "atk-vin01a2:846_0": "Yasmā panettha idameva catukkaṁ ādikammikassa kammaṭṭhānavasena vuttaṁ, itarāni pana",
  "atk-vin01a2:846_1": "tīṇi catukkāni ettha pattajjhānassa vedanācittadhammānupassanāvasena vuttāni, tasmā",
  "atk-vin01a2:846_2": "idaṁ kammaṭṭhānaṁ bhāvetvā ānāpānassaticatutthajjhānapadaṭṭhānāya vipassanāya saha",
  "atk-vin01a2:846_3": "paṭisambhidāhi arahattaṁ pāpuṇitukāmena buddhaputtena yaṁ kātabbaṁ taṁ sabbaṁ idheva",
  "atk-vin01a2:846_4": "tāva ādikammikassa kulaputtassa vasena ādito pabhuti evaṁ veditabbaṁ. Catubbidhaṁ",
  "atk-vin01a2:846_5": "tāva sīlaṁ visodhetabbaṁ. Tattha tividhā visodhanā – anāpajjanaṁ, āpannavuṭṭhānaṁ,",
  "atk-vin01a2:846_6": "kilesehi ca appatipīḷanaṁ. Evaṁ visuddhasīlassa hi bhāvanā sampajjati. Yampidaṁ cetiyaṅgaṇavattaṁ",
  "atk-vin01a2:846_7": "bodhiyaṅgaṇavattaṁ upajjhāyavattaṁ ācariyavattaṁ jantāgharavattaṁ uposathāgāravattaṁ",
  "atk-vin01a2:846_8": "dveasīti khandhakavattāni cuddasavidhaṁ mahāvattanti imesaṁ vasena ābhisamācārikasīlaṁ",
  "atk-vin01a2:846_9": "vuccati, tampi sādhukaṁ paripūretabbaṁ. Yo hi ‘‘ahaṁ sīlaṁ rakkhāmi, kiṁ ābhisamācārikena",
  "atk-vin01a2:846_10": "kamma’’nti vadeyya, tassa sīlaṁ paripūressatīti netaṁ ṭhānaṁ vijjati. Ābhisamācārikavatte",
  "atk-vin01a2:846_11": "pana paripūre sīlaṁ paripūrati, sīle paripūre samādhi gabbhaṁ gaṇhāti. Vuttañhetaṁ",
  "atk-vin01a2:846_12": "bhagavatā – ‘‘so vata, bhikkhave, bhikkhu ābhisamācārikaṁ dhammaṁ aparipūretvā ‘sīlāni",
  "atk-vin01a2:846_13": "paripūressatī’ti netaṁ ṭhānaṁ vijjatī’’ti (a. ni. 5.21) vitthāretabbaṁ. Tasmā tena",
  "atk-vin01a2:846_14": "yampidaṁ cetiyaṅgaṇavattādi ābhisamācārikasīlaṁ vuccati, tampi sādhukaṁ paripūretabbaṁ. Tato –",
  "atk-vin01a2:847": "‘‘Āvāso ca kulaṁ lābho, gaṇo kammañca pañcamaṁ;",
  "atk-vin01a2:848": "Addhānaṁ ñāti ābādho, gantho iddhīti te dasā’’ti.",
  "atk-vin01a2:849": "Evaṁ vuttesu dasasu palibodhesu yo palibodho atthi, so upacchinditabbo.",
  "atk-vin01a2:850_0": "Evaṁ upacchinnapalibodhena kammaṭṭhānaṁ uggahetabbaṁ. Tampi duvidhaṁ hoti – sabbatthakakammaṭṭhānañca",
  "atk-vin01a2:850_1": "pārihāriyakammaṭṭhānañca. Tattha sabbatthakakammaṭṭhānaṁ nāma bhikkhusaṅghādīsu mettā",
  "atk-vin01a2:850_2": "maraṇassati ca asubhasaññātipi eke. Kammaṭṭhānikena hi bhikkhunā paṭhamaṁ tāva paricchinditvā",
  "atk-vin01a2:850_3": "sīmaṭṭhakabhikkhusaṅghe mettā bhāvetabbā; tato sīmaṭṭhakadevatāsu, tato gocaragāme",
  "atk-vin01a2:850_4": "issarajane, tato tattha manusse upādāya sabbasattesu. So hi bhikkhusaṅghe mettāya",
  "atk-vin01a2:850_5": "sahavāsīnaṁ muducittataṁ janeti, athassa sukhasaṁvāsatā hoti. Sīmaṭṭhakadevatāsu",
  "atk-vin01a2:850_6": "mettāya mudukatacittāhi devatāhi dhammikāya rakkhāya susaṁvihitārakkho hoti. Gocaragāme",
  "atk-vin01a2:850_7": "issarajane mettāya mudukatacittasantānehi issarehi dhammikāya rakkhāya surakkhitaparikkhāro",
  "atk-vin01a2:850_8": "hoti. Tattha manussesu mettāya pasāditacittehi tehi aparibhūto hutvā vicarati. Sabbasattesu",
  "atk-vin01a2:850_9": "mettāya sabbattha appaṭihatacāro hoti.",
  "atk-vin01a2:851_0": "Maraṇassatiyā pana ‘‘avassaṁ maritabba’’nti cintento anesanaṁ pahāya uparūparivaḍḍhamānasaṁvego",
  "atk-vin01a2:851_1": "anolīnavuttiko hoti. Asubhasaññāya dibbesupi ārammaṇesu taṇhā nuppajjati. Tenassetaṁ",
  "atk-vin01a2:851_2": "tayaṁ evaṁ bahūpakārattā ‘‘sabbattha atthayitabbaṁ icchitabba’’nti katvā adhippetassa",
  "atk-vin01a2:851_3": "ca yogānuyogakammassa padaṭṭhānattā ‘‘sabbatthakakammaṭṭhāna’’nti vuccati.",
  "atk-vin01a2:852_0": "Aṭṭhatiṁsārammaṇesu pana yaṁ yassa caritānukūlaṁ, taṁ tassa niccaṁ pariharitabbattā",
  "atk-vin01a2:852_1": "yathāvutteneva nayena ‘‘pārihāriyakammaṭṭhāna’’ntipi vuccati. Idha pana idameva ānāpānasssātikammaṭṭhānaṁ",
  "atk-vin01a2:852_2": "‘‘pārihāriyakammaṭṭhāna’’nti vuccati. Ayamettha saṅkhepo. Vitthāro pana sīlavisodhanakathaṁ",
  "atk-vin01a2:852_3": "palibodhupacchedakathañca icchantena visuddhimaggato gahetabbo.",
  "atk-vin01a2:853_0": "Evaṁ visuddhasīlena pana upacchinnapalibodhena ca idaṁ kammaṭṭhānaṁ uggaṇhantena",
  "atk-vin01a2:853_1": "imināva kammaṭṭhānena catutthajjhānaṁ nibbattetvā vipassanaṁ vaḍḍhetvā arahattaṁ",
  "atk-vin01a2:853_2": "pattassa buddhaputtassa santike uggahetabbaṁ. Taṁ alabhantena anāgāmissa, tampi alabhantena",
  "atk-vin01a2:853_3": "sakadāgāmissa, tampi alabhantena sotāpannassa, tampi alabhantena ānāpānacatutthajjhānalābhissa,",
  "atk-vin01a2:853_4": "tampi alabhantena pāḷiyā aṭṭhakathāya ca asammūḷhassa vinicchayācariyassa santike",
  "atk-vin01a2:853_5": "uggahetabbaṁ. Arahantādayo hi attanā adhigatamaggameva ācikkhanti. Ayaṁ pana gahanapadese",
  "atk-vin01a2:853_6": "mahāhatthipathaṁ nīharanto viya sabbattha asammūḷho sappāyāsappāyaṁ paricchinditvā katheti.",
  "atk-vin01a2:854_0": "Tatrāyaṁ anupubbikathā – tena bhikkhunā sallahukavuttinā vinayācārasampannena vuttappakāramācariyaṁ",
  "atk-vin01a2:854_1": "upasaṅkamitvā vattapaṭipattiyā ārādhitacittassa tassa santike pañcasandhikaṁ kammaṭṭhānaṁ",
  "atk-vin01a2:854_2": "uggahetabbaṁ. Tatrime pañca sandhayo – uggaho, paripucchā, upaṭṭhānaṁ, appanā, lakkhaṇanti.",
  "atk-vin01a2:854_3": "Tattha ‘‘uggaho’’ nāma kammaṭṭhānassa uggaṇhanaṁ, ‘‘paripucchā’’ nāma kammaṭṭhānassa",
  "atk-vin01a2:854_4": "paripucchanā, ‘‘upaṭṭhānaṁ’’ nāma kammaṭṭhānassa upaṭṭhānaṁ, ‘‘appanā’’ nāma kammaṭṭhānappanā,",
  "atk-vin01a2:854_5": "‘‘lakkhaṇaṁ’’ nāma kammaṭṭhānassa lakkhaṇaṁ. ‘‘Evaṁlakkhaṇamidaṁ kammaṭṭhāna’’nti",
  "atk-vin01a2:854_6": "kammaṭṭhānasabhāvūpadhāraṇanti vuttaṁ hoti.",
  "atk-vin01a2:855_0": "Evaṁ pañcasandhikaṁ kammaṭṭhānaṁ uggaṇhanto attanāpi na kilamati, ācariyampi na viheṭheti;",
  "atk-vin01a2:855_1": "tasmā thokaṁ uddisāpetvā bahukālaṁ sajjhāyitvā evaṁ pañcasandhikaṁ kammaṭṭhānaṁ uggahetvā",
  "atk-vin01a2:855_2": "sace tattha sappāyaṁ hoti, tattheva vasitabbaṁ. No ce tattha sappāyaṁ hoti, ācariyaṁ",
  "atk-vin01a2:855_3": "āpucchitvā sace mandapañño yojanaparamaṁ gantvā, sace tikkhapañño dūrampi gantvā",
  "atk-vin01a2:855_4": "aṭṭhārasasenāsanadosavivajjitaṁ, pañcasenāsanaṅgasamannāgataṁ senāsanaṁ upagamma",
  "atk-vin01a2:855_5": "tattha vasantena upacchinnakhuddakapalibodhena katabhattakiccena bhattasammadaṁ paṭivinodetvā",
  "atk-vin01a2:855_6": "ratanattayaguṇānussaraṇena cittaṁ sampahaṁsetvā ācariyuggahato ekapadampi asammussantena",
  "atk-vin01a2:855_7": "idaṁ ānāpānassatikammaṭṭhānaṁ manasikātabbaṁ. Ayamettha saṅkhepo. Vitthāro pana imaṁ",
  "atk-vin01a2:855_8": "kathāmaggaṁ icchantena visuddhimaggato (visuddhi. 1.55) gahetabbo.",
  "atk-vin01a2:856": "Yaṁ pana vuttaṁ ‘‘idaṁ ānāpānassatikammaṭṭhānaṁ manasikātabba’’nti tatrāyaṁ manasikāravidhi –",
  "atk-vin01a2:857": "‘‘Gaṇanā anubandhanā, phusanā ṭhapanā sallakkhaṇā;",
  "atk-vin01a2:858": "Vivaṭṭanā pārisuddhi, tesañca paṭipassanā’’ti. (visuddhi. 1.223; paṭi. ma. aṭṭha. 2.1.163);",
  "atk-vin01a2:859_0": "‘‘Gaṇanā’’ti gaṇanāyeva. ‘‘Anubandhanā’’ti anuvahanā. ‘‘Phusanā’’ti phuṭṭhaṭṭhānaṁ.",
  "atk-vin01a2:859_1": "‘‘Ṭhapanā’’ti appanā. ‘‘Sallakkhaṇā’’ti vipassanā. ‘‘Vivaṭṭanā’’ti maggo. ‘‘Pārisuddhī’’ti",
  "atk-vin01a2:859_2": "phalaṁ. ‘‘Tesañca paṭipassanā’’ti paccavekkhaṇā. Tattha iminā ādikammikakulaputtena",
  "atk-vin01a2:859_3": "paṭhamaṁ gaṇanāya idaṁ kamaṭṭhānaṁ manasikātabbaṁ. Gaṇentena ca pañcannaṁ heṭṭhā",
  "atk-vin01a2:859_4": "na ṭhapetabbaṁ, dasannaṁ upari na netabbaṁ, antare khaṇḍaṁ na dassetabbaṁ. Pañcannaṁ",
  "atk-vin01a2:859_5": "heṭṭhā ṭhapentassa hi sambādhe okāse cittuppādo vipphandati, sambādhe vaje sanniruddhagogaṇo",
  "atk-vin01a2:859_6": "viya. Dasannaṁ upari nentassa gaṇanānissitova cittuppādo hoti. Antarā khaṇḍaṁ dassentassa",
  "atk-vin01a2:859_7": "‘‘sikhāppattaṁ nu kho me kammaṭṭhānaṁ, no’’ti cittaṁ vikampati. Tasmā ete dose vajjetvā gaṇetabbaṁ.",
  "atk-vin01a2:860_0": "Gaṇentena ca paṭhamaṁ dandhagaṇanāya dhaññamāpakagaṇanāya gaṇetabbaṁ. Dhaññamāpako",
  "atk-vin01a2:860_1": "hi nāḷiṁ pūretvā ‘‘eka’’nti vatvā okirati. Puna pūrento kiñci kacavaraṁ disvā taṁ",
  "atk-vin01a2:860_2": "chaḍḍento ‘‘ekaṁ eka’’nti vadati. Esa nayo ‘‘dve dve’’tiādīsu. Evameva imināpi assāsapassāsesu",
  "atk-vin01a2:860_3": "yo upaṭṭhāti taṁ gahetvā ‘‘ekaṁ eka’’nti ādiṁkatvā yāva ‘‘dasa dasā’’ti pavattamānaṁ",
  "atk-vin01a2:860_4": "pavattamānaṁ upalakkhetvāva gaṇetabbaṁ. Tassevaṁ gaṇayato nikkhamantā ca pavisantā",
  "atk-vin01a2:860_5": "ca assāsapassāsā pākaṭā honti.",
  "atk-vin01a2:861_0": "Athānena taṁ dandhagaṇanaṁ dhaññamāpakagaṇanaṁ pahāya sīghagaṇanāya gopālakagaṇanāya",
  "atk-vin01a2:861_1": "gaṇetabbaṁ . Cheko hi gopālako sakkharāyo ucchaṅgena gahetvā rajjudaṇḍahattho pātova",
  "atk-vin01a2:861_2": "vajaṁ gantvā gāvo piṭṭhiyaṁ paharitvā palighatthambhamatthake nisinno dvāraṁ pattaṁ",
  "atk-vin01a2:861_3": "pattaṁyeva gāvaṁ ‘‘eko dve’’ti sakkharaṁ khipitvā khipitvā gaṇeti. Tiyāmarattiṁ sambādhe",
  "atk-vin01a2:861_4": "okāse dukkhaṁ vutthagogaṇo nikkhamanto aññamaññaṁ upanighaṁsanto vegena vegena puñjo",
  "atk-vin01a2:861_5": "puñjo hutvā nikkhamati. So vegena vegena ‘‘tīṇi cattāri pañca dasā’’ti gaṇetiyeva.",
  "atk-vin01a2:861_6": "Evamimassāpi purimanayena gaṇayato assāsapassāsā pākaṭā hutvā sīghaṁ sīghaṁ punappunaṁ",
  "atk-vin01a2:861_7": "sañcaranti. Tato tena ‘‘punappunaṁ sañcarantī’’ti ñatvā anto ca bahi ca aggahetvā",
  "atk-vin01a2:861_8": "dvārappattaṁ dvārappattaṁyeva gahetvā ‘‘eko dve tīṇi cattāri pañca , eko dve tīṇi",
  "atk-vin01a2:861_9": "cattāri pañca cha, eko dve tīṇi cattāri pañca cha satta…pe… aṭṭha… nava… dasā’’ti",
  "atk-vin01a2:861_10": "sīghaṁ sīghaṁ gaṇetabbameva. Gaṇanāpaṭibaddhe hi kammaṭṭhāne gaṇanābaleneva cittaṁ",
  "atk-vin01a2:861_11": "ekaggaṁ hoti arittūpatthambhanavasena caṇḍasote nāvāṭhapanamiva.",
  "atk-vin01a2:862_0": "Tassevaṁ sīghaṁ sīghaṁ gaṇayato kammaṭṭhānaṁ nirantarappavattaṁ viya hutvā upaṭṭhāti.",
  "atk-vin01a2:862_1": "Atha ‘‘nirantaraṁ pavattatī’’ti ñatvā anto ca bahi ca vātaṁ apariggahetvā purimanayeneva",
  "atk-vin01a2:862_2": "vegena vegena gaṇetabbaṁ. Antopavisanavātena hi saddhiṁ cittaṁ pavesayato abbhantaraṁ",
  "atk-vin01a2:862_3": "vātabbhāhataṁ medapūritaṁ viya hoti, bahinikkhamanavātena saddhiṁ cittaṁ nīharato",
  "atk-vin01a2:862_4": "bahiddhā puthuttārammaṇe cittaṁ vikkhipati. Phuṭṭhokāse pana satiṁ ṭhapetvā bhāventasseva",
  "atk-vin01a2:862_5": "bhāvanā sampajjati. Tena vuttaṁ – ‘‘anto ca bahi ca vātaṁ apariggahetvā purimanayeneva",
  "atk-vin01a2:862_6": "vegena vegena gaṇetabba’’nti.",
  "atk-vin01a2:863_0": "Kīva ciraṁ panetaṁ gaṇetabbanti? Yāva vinā gaṇanāya assāsapassāsārammaṇe sati santiṭṭhati.",
  "atk-vin01a2:863_1": "Bahi visaṭavitakkavicchedaṁ katvā assāsapassāsārammaṇe sati saṇṭhapanatthaṁyeva hi gaṇanāti.",
  "atk-vin01a2:864_0": "Evaṁ gaṇanāya manasikatvā anubandhanāya manasikātabbaṁ. Anubandhanā nāma gaṇanaṁ",
  "atk-vin01a2:864_1": "paṭisaṁharitvā satiyā nirantaraṁ assāsapassāsānaṁ anugamanaṁ; tañca kho na ādimajjhapariyosānānugamanavasena.",
  "atk-vin01a2:864_2": "Bahinikkhamanavātassa hi nābhi ādi, hadayaṁ majjhaṁ, nāsikaggaṁ pariyosānaṁ. Abbhantarapavisanavātassa",
  "atk-vin01a2:864_3": "nāsikaggaṁ ādi, hadayaṁ majjhaṁ, nābhi pariyosānaṁ. Tañcassa anugacchato vikkhepagataṁ",
  "atk-vin01a2:864_4": "cittaṁ sāraddhāya ceva hoti iñjanāya ca. Yathāha –",
  "atk-vin01a2:865_0": "‘‘Assāsādimajjhapariyosānaṁ satiyā anugacchato ajjhattaṁ vikkhepagatena cittena kāyopi",
  "atk-vin01a2:865_1": "cittampi sāraddhā ca honti iñjitā ca phanditā ca. Passāsādimajjhapariyosānaṁ satiyā",
  "atk-vin01a2:865_2": "anugacchato bahiddhā vikkhepagatena cittena kāyopi cittampi sāraddhā ca honti iñjitā",
  "atk-vin01a2:865_3": "ca phanditā cā’’ti (paṭi. ma. 1.157).",
  "atk-vin01a2:866_0": "Tasmā anubandhanāya manasikarontena na ādimajjhapariyosānavasena manasikātabbaṁ.",
  "atk-vin01a2:866_1": "Apica kho phusanāvasena ca ṭhapanāvasena ca manasikātabbaṁ. Gaṇanānubandhanāvasena",
  "atk-vin01a2:866_2": "viya hi phusanāṭhapanāvasena visuṁ manasikāro natthi. Phuṭṭhaphuṭṭhaṭṭhāneyeva pana",
  "atk-vin01a2:866_3": "gaṇento gaṇanāya ca phusanāya ca manasi karoti. Tattheva gaṇanaṁ paṭisaṁharitvā te",
  "atk-vin01a2:866_4": "satiyā anubandhanto appanāvasena ca cittaṁ ṭhapento ‘‘anubandhanāya ca phusanāya",
  "atk-vin01a2:866_5": "ca ṭhapanāya ca manasi karotī’’ti vuccati. Svāyamattho aṭṭhakathāyaṁ vuttapaṅguḷadovārikopamāhi",
  "atk-vin01a2:866_6": "paṭisambhidāyaṁ vuttakakacopamāya ca veditabbo.",
  "atk-vin01a2:867_0": "Tatrāyaṁ paṅguḷopamā – ‘‘seyyathāpi paṅguḷo dolāya kīḷataṁ mātāputtānaṁ dolaṁ khipitvā",
  "atk-vin01a2:867_1": "tattheva dolatthambhamūle nisinno kamena āgacchantassa ca gacchantassa ca dolāphalakassa",
  "atk-vin01a2:867_2": "ubho koṭiyo majjhañca passati, na ca ubhokoṭimajjhānaṁ dassanatthaṁ byāvaṭo hoti.",
  "atk-vin01a2:867_3": "Evamevāyaṁ bhikkhu sativasena upanibandhanatthambhamūle ṭhatvā assāsapassāsadolaṁ",
  "atk-vin01a2:867_4": "khipitvā tattheva nimitte satiyā nisinno kamena āgacchantānañca gacchantānañca phuṭṭhaṭṭhāne",
  "atk-vin01a2:867_5": "assāsapassāsānaṁ ādimajjhapariyosānaṁ satiyā anugacchanto tattha ca cittaṁ ṭhapento",
  "atk-vin01a2:867_6": "passati, na ca tesaṁ dassanatthaṁ byāvaṭo hoti. Ayaṁ paṅguḷopamā.",
  "atk-vin01a2:868_0": "Ayaṁ pana dovārikopamā – ‘‘seyyathāpi dovāriko nagarassa anto ca bahi ca purise ‘ko",
  "atk-vin01a2:868_1": "tvaṁ, kuto vā āgato, kuhiṁ vā gacchasi, kiṁ vā te hatthe’ti na vīmaṁsati, na hi tassa",
  "atk-vin01a2:868_2": "te bhārā. Dvārappattaṁ dvārappattaṁyeva pana vīmaṁsati; evameva imassa bhikkhuno",
  "atk-vin01a2:868_3": "anto paviṭṭhavātā ca bahi nikkhantavātā ca na bhārā honti, dvārappattā dvārappattāyeva",
  "atk-vin01a2:868_4": "bhārāti. Ayaṁ dovārikopamā.",
  "atk-vin01a2:869": "Kakacopamā pana āditopabhuti evaṁ veditabbā. Vuttañhetaṁ –",
  "atk-vin01a2:870": "‘‘Nimittaṁ assāsapassāsā, anārammaṇamekacittassa;",
  "atk-vin01a2:871": "Ajānato ca tayo dhamme, bhāvanānupalabbhati.",
  "atk-vin01a2:872": "‘‘Nimittaṁ assāsapassāsā, anārammaṇamekacittassa;",
  "atk-vin01a2:873": "Jānato ca tayo dhamme, bhāvanā upalabbhatī’’ti. (paṭi. ma. 1.159);",
  "atk-vin01a2:874_0": "Kathaṁ ime tayo dhammā ekacittassa ārammaṇaṁ na honti, na cime tayo dhammā aviditā",
  "atk-vin01a2:874_1": "honti, na ca cittaṁ vikkhepaṁ gacchati, padhānañca paññāyati, payogañca sādheti,",
  "atk-vin01a2:874_2": "visesamadhigacchati ? Seyyathāpi rukkho same bhūmibhāge nikkhitto, tamenaṁ puriso",
  "atk-vin01a2:874_3": "kakacena chindeyya, rukkhe phuṭṭhakakacadantānaṁ vasena purisassa sati upaṭṭhitā",
  "atk-vin01a2:874_4": "hoti, na āgate vā gate vā kakacadante manasi karoti, na āgatā vā gatā vā kakacadantā",
  "atk-vin01a2:874_5": "aviditā honti, padhānañca paññāyati, payogañca sādheti.",
  "atk-vin01a2:875_0": "Yathā rukkho same bhūmibhāge nikkhitto; evaṁ upanibandhananimittaṁ. Yathā kakacadantā;",
  "atk-vin01a2:875_1": "evaṁ assāsapassāsā. Yathā rukkhe phuṭṭhakakacadantānaṁ vasena purisassa sati upaṭṭhitā",
  "atk-vin01a2:875_2": "hoti, na āgate vā gate vā kakacadante manasi karoti, na āgatā vā gatā vā kakacadantā",
  "atk-vin01a2:875_3": "aviditā honti, padhānañca paññāyati, payogañca sādheti, evameva bhikkhu nāsikagge",
  "atk-vin01a2:875_4": "vā mukhanimitte vā satiṁ upaṭṭhapetvā nisinno hoti, na āgate vā gate vā assāsapassāse",
  "atk-vin01a2:875_5": "manasi karoti, na āgatā vā gatā vā assāsapassāsā aviditā honti, padhānañca paññāyati,",
  "atk-vin01a2:875_6": "payogañca sādheti, visesamadhigacchati.",
  "atk-vin01a2:876_0": "Padhānanti katamaṁ padhānaṁ? Āraddhavīriyassa kāyopi cittampi kammaniyaṁ hoti – idaṁ",
  "atk-vin01a2:876_1": "padhānaṁ. Katamo payogo? Āraddhavīriyassa upakkilesā pahīyanti, vitakkā vūpasammanti",
  "atk-vin01a2:876_2": "– ayaṁ payogo. Katamo viseso? Āraddhavīriyassa saṁyojanā pahīyanti, anusayā byantī",
  "atk-vin01a2:876_3": "honti – ayaṁ viseso. Evaṁ ime tayo dhammā ekacittassa ārammaṇā na honti, na cime",
  "atk-vin01a2:876_4": "tayo dhammā aviditā honti, na ca cittaṁ vikkhepaṁ gacchati, padhānañca paññāyati,",
  "atk-vin01a2:876_5": "payogañca sādheti, visesamadhigacchati.",
  "atk-vin01a2:877": "‘‘Ānāpānassatī yassa, paripuṇṇā subhāvitā;",
  "atk-vin01a2:878": "Anupubbaṁ paricitā, yathā buddhena desitā;",
  "atk-vin01a2:879": "So imaṁ lokaṁ pabhāseti, abbhā muttova candimā’’ti. (paṭi. ma. 1.160);",
  "atk-vin01a2:880_0": "Ayaṁ kakacopamā. Idha panassa āgatāgatavasena amanasikāramattameva payojananti veditabbaṁ.",
  "atk-vin01a2:880_1": "Idaṁ kammaṭṭhānaṁ manasikaroto kassaci nacireneva nimittañca uppajjati, avasesajjhānaṅgapaṭimaṇḍitā",
  "atk-vin01a2:880_2": "appanāsaṅkhātā ṭhapanā ca sampajjati. Kassaci pana gaṇanāvaseneva manasikārakālatopabhuti",
  "atk-vin01a2:880_3": "anukkamato oḷārikaassāsapassāsanirodhavasena kāyadarathe vūpasante kāyopi cittampi",
  "atk-vin01a2:880_4": "lahukaṁ hoti, sarīraṁ ākāse laṅghanākārappattaṁ viya hoti. Yathā sāraddhakāyassa",
  "atk-vin01a2:880_5": "mañce vā pīṭhe vā nisīdato mañcapīṭhaṁ onamati, vikūjati, paccattharaṇaṁ valiṁ gaṇhāti.",
  "atk-vin01a2:880_6": "Asāraddhakāyassa pana nisīdato neva mañcapīṭhaṁ onamati, na vikūjati, na paccattharaṇaṁ",
  "atk-vin01a2:880_7": "valiṁ gaṇhāti, tūlapicupūritaṁ viya mañcapīṭhaṁ hoti. Kasmā? Yasmā asāraddho kāyo",
  "atk-vin01a2:880_8": "lahuko hoti; evameva gaṇanāvasena manasikārakālatopabhuti anukkamato oḷārikaassāsapassāsanirodhavasena",
  "atk-vin01a2:880_9": "kāyadarathe vūpasante kāyopi cittampi lahukaṁ hoti, sarīraṁ ākāse laṅghanākārappattaṁ viya hoti.",
  "atk-vin01a2:881_0": "Tassa oḷārike assāsapassāse niruddhe sukhumaassāsapassāsanimittārammaṇaṁ cittaṁ pavattati,",
  "atk-vin01a2:881_1": "tasmimpi niruddhe aparāparaṁ tato sukhumatarasukhumatamanimittārammaṇaṁ pavattatiyeva.",
  "atk-vin01a2:881_2": "Kathaṁ? Yathā puriso mahatiyā lohasalākāya kaṁsatāḷaṁ ākoṭeyya, ekappahārena mahāsaddo",
  "atk-vin01a2:881_3": "uppajjeyya, tassa oḷārikasaddārammaṇaṁ cittaṁ pavatteyya, niruddhe oḷārike sadde",
  "atk-vin01a2:881_4": "atha pacchā sukhumasaddanimittārammaṇaṁ, tasmimpi niruddhe aparāparaṁ tato sukhumatarasukhumatamasaddanimittārammaṇaṁ",
  "atk-vin01a2:881_5": "cittaṁ pavattateva; evanti veditabbaṁ. Vuttampi cetaṁ – ‘‘seyyathāpi kaṁse ākoṭite’’ti",
  "atk-vin01a2:881_6": "(paṭi. ma. 1.171) vitthāro.",
  "atk-vin01a2:882_0": "Yathā hi aññāni kammaṭṭhānāni uparūpari vibhūtāni honti, na tathā idaṁ. Idaṁ pana",
  "atk-vin01a2:882_1": "uparūpari bhāventassa bhāventassa sukhumattaṁ gacchati, upaṭṭhānampi na upagacchati.",
  "atk-vin01a2:882_2": "Evaṁ anupaṭṭhahante pana tasmiṁ na tena bhikkhunā uṭṭhāyāsanā cammakhaṇḍaṁ papphoṭetvā",
  "atk-vin01a2:882_3": "gantabbaṁ. Kiṁ kātabbaṁ? ‘‘Ācariyaṁ pucchissāmī’’ti vā ‘‘naṭṭhaṁ dāni me kammaṭṭhāna’’nti",
  "atk-vin01a2:882_4": "vā na vuṭṭhātabbaṁ, iriyāpathaṁ vikopetvā gacchato hi kammaṭṭhānaṁ navanavameva hoti.",
  "atk-vin01a2:882_5": "Tasmā yathānisinneneva desato āharitabbaṁ.",
  "atk-vin01a2:883_0": "Tatrāyaṁ āharaṇūpāyo. Tena hi bhikkhunā kammaṭṭhānassa anupaṭṭhahanabhāvaṁ ñatvā",
  "atk-vin01a2:883_1": "iti paṭisañcikkhitabbaṁ – ‘‘ime assāsapassāsā nāma kattha atthi, kattha natthi, kassa",
  "atk-vin01a2:883_2": "vā atthi, kassa vā natthī’’ti. Athevaṁ paṭisañcikkhatā ‘‘ime antomātukucchiyaṁ natthi,",
  "atk-vin01a2:883_3": "udake nimuggānaṁ natthi, tathā asaññībhūtānaṁ matānaṁ catutthajjhānasamāpannānaṁ",
  "atk-vin01a2:883_4": "rūpārūpabhavasamaṅgīnaṁ nirodhasamāpannāna’’nti ñatvā evaṁ attanāva attā paṭicodetabbo",
  "atk-vin01a2:883_5": "– ‘‘nanu tvaṁ, paṇḍita, neva mātukucchigato, na udake nimuggo, na asaññībhūto, na",
  "atk-vin01a2:883_6": "mato, na catutthajjhānasamaāpanno, na rūpārūpabhavasamaṅgī, na nirodhasamāpanno,",
  "atk-vin01a2:883_7": "atthiyeva te assāsapassāsā, mandapaññatāya pana pariggahetuṁ na sakkosī’’ti. Athānena",
  "atk-vin01a2:883_8": "pakatiphuṭṭhavaseneva cittaṁ ṭhapetvā manasikāro pavattetabbo. Ime hi dīghanāsikassa",
  "atk-vin01a2:883_9": "nāsā puṭaṁ ghaṭṭentā pavattanti, rassanāsikassa uttaroṭṭhaṁ. Tasmānena imaṁ nāma",
  "atk-vin01a2:883_10": "ṭhānaṁ ghaṭṭentīti nimittaṁ paṭṭhapetabbaṁ. Imameva hi atthavasaṁ paṭicca vuttaṁ",
  "atk-vin01a2:883_11": "bhagavatā – ‘‘nāhaṁ, bhikkhave, muṭṭhassatissa asampajānassa ānāpānassatibhāvanaṁ",
  "atk-vin01a2:883_12": "vadāmī’’ti (ma. ni. 3.149; saṁ. ni. 5.992). Kiñcāpi hi yaṁkiñci kammaṭṭhānaṁ satassa",
  "atk-vin01a2:883_13": "sampajānasseva sampajjati, ito aññaṁ pana manasikarontassa pākaṭaṁ hoti. Idaṁ pana",
  "atk-vin01a2:883_14": "ānāpānassatikammaṭṭhānaṁ garukaṁ garukabhāvanaṁ buddhapaccekabuddhabuddhaputtānaṁ",
  "atk-vin01a2:883_15": "mahāpurisānameva manasikārabhūmibhūtaṁ, na ceva ittaraṁ, na ca ittarasattasamāsevitaṁ.",
  "atk-vin01a2:883_16": "Yathā yathā manasi karīyati, tathā tathā santañceva hoti sukhumañca. Tasmā ettha",
  "atk-vin01a2:883_17": "balavatī sati ca paññā ca icchitabbā.",
  "atk-vin01a2:884_0": "Yathā hi maṭṭhasāṭakassa tunnakaraṇakāle sūcipi sukhumā icchitabbā, sūcipāsavedhanampi",
  "atk-vin01a2:884_1": "tato sukhumataraṁ; evameva maṭṭhasāṭakasadisassa imassa kammaṭṭhānassa bhāvanākāle",
  "atk-vin01a2:884_2": "sūcipaṭibhāgā satipi sūcipāsavedhanapaṭibhāgā taṁsampayuttā paññāpi balavatī icchitabbā.",
  "atk-vin01a2:884_3": "Tāhi ca pana satipaññāhi samannāgatena bhikkhunā na te assāsapassāsā aññatra pakatiphuṭṭhokāsā pariyesitabbā.",
  "atk-vin01a2:885_0": "Yathā pana kassako kasiṁ kasitvā balibadde muñcitvā gocarābhimukhe katvā chāyāya",
  "atk-vin01a2:885_1": "nisinno vissameyya, athassa te balibaddā vegena aṭaviṁ paviseyyuṁ. Yo hoti cheko",
  "atk-vin01a2:885_2": "kassako so puna te gahetvā yojetukāmo na tesaṁ anupadaṁ gantvā aṭaviṁ āhiṇḍati. Atha",
  "atk-vin01a2:885_3": "kho rasmiñca patodañca gahetvā ujukameva tesaṁ nipātatitthaṁ gantvā nisīdati vā nipajjati",
  "atk-vin01a2:885_4": "vā. Atha te goṇe divasabhāgaṁ caritvā nipātatitthaṁ otaritvā nhatvā ca pivitvā ca",
  "atk-vin01a2:885_5": "paccuttaritvā ṭhite disvā rasmiyā bandhitvā patodena vijjhanto ānetvā yojetvā puna",
  "atk-vin01a2:885_6": "kammaṁ karoti; evameva tena bhikkhunā na te assāsapassāsā aññatra pakatiphuṭṭhokāsā",
  "atk-vin01a2:885_7": "pariyesitabbā. Satirasmiṁ pana paññāpatodañca gahetvā pakatiphuṭṭhokāse cittaṁ ṭhapetvā",
  "atk-vin01a2:885_8": "manasikāro pavattetabbo. Evañhissa manasikaroto nacirasseva te upaṭṭhahanti, nipātatitthe",
  "atk-vin01a2:885_9": "viya goṇā. Tato tena satirasmiyā bandhitvā tasmiṁyeva ṭhāne yojetvā paññāpatodena",
  "atk-vin01a2:885_10": "vijjhantena puna kammaṭṭhānaṁ anuyuñjitabbaṁ; tassevamanuyuñjato nacirasseva nimittaṁ",
  "atk-vin01a2:885_11": "upaṭṭhāti. Taṁ panetaṁ na sabbesaṁ ekasadisaṁ hoti ; apica kho kassaci sukhasamphassaṁ",
  "atk-vin01a2:885_12": "uppādayamāno tūlapicu viya, kappāsapicu viya, vātadhārā viya ca upaṭṭhātīti ekacce āhu.",
  "atk-vin01a2:886_0": "Ayaṁ pana aṭṭhakathāvinicchayo – idañhi kassaci tārakarūpaṁ viya, maṇiguḷikā viya,",
  "atk-vin01a2:886_1": "muttāguḷikā viya ca kassaci kharasamphassaṁ hutvā kappāsaṭṭhi viya, sāradārusūci",
  "atk-vin01a2:886_2": "viya ca kassaci dīghapāmaṅgasuttaṁ viya, kusumadāmaṁ viya, dhūmasikhā viya ca kassaci",
  "atk-vin01a2:886_3": "vitthata makkaṭakasuttaṁ viya, valāhakapaṭalaṁ viya, padumapupphaṁ viya, rathacakkaṁ",
  "atk-vin01a2:886_4": "viya, candamaṇḍalaṁ viya, sūriyamaṇḍalaṁ viya ca upaṭṭhāti. Tañca panetaṁ yathā sambahulesu",
  "atk-vin01a2:886_5": "bhikkhūsu suttantaṁ sajjhāyitvā nisinnesu ekena bhikkhunā ‘‘tumhākaṁ kīdisaṁ hutvā",
  "atk-vin01a2:886_6": "idaṁ suttaṁ upaṭṭhātī’’ti vutte eko ‘‘mayhaṁ mahatī pabbateyyā nadī viya hutvā upaṭṭhātī’’ti",
  "atk-vin01a2:886_7": "āha. Aparo ‘‘mayhaṁ ekā vanarāji viya’’. Añño ‘‘mayhaṁ sītacchāyo sākhāsampanno phalabhārabharitarukkho",
  "atk-vin01a2:886_8": "viyā’’ti. Tesañhi taṁ ekameva suttaṁ saññānānatāya nānato upaṭṭhāti. Evaṁ ekameva",
  "atk-vin01a2:886_9": "kammaṭṭhānaṁ saññānānatāya nānato upaṭṭhāti. Saññajañhi etaṁ saññānidānaṁ saññāppabhavaṁ",
  "atk-vin01a2:886_10": "tasmā saññānānatāya nānato upaṭṭhātīti veditabbaṁ.",
  "atk-vin01a2:887_0": "Ettha ca aññameva assāsārammaṇaṁ cittaṁ, aññaṁ passāsārammaṇaṁ, aññaṁ nimittārammaṇaṁ",
  "atk-vin01a2:887_1": "yassa hi ime tayo dhammā natthi, tassa kammaṭṭhānaṁ neva appanaṁ na upacāraṁ pāpuṇāti.",
  "atk-vin01a2:887_2": "Yassa panime tayo dhammā atthi, tasseva kammaṭṭhānaṁ appanañca upacārañca pāpuṇāti. Vuttañhetaṁ –",
  "atk-vin01a2:888": "‘‘Nimittaṁ assāsapassāsā, anārammaṇamekacittassa;",
  "atk-vin01a2:889": "Ajānato ca tayo dhamme, bhāvanānupalabbhati.",
  "atk-vin01a2:890": "‘‘Nimittaṁ assāsapassāsā, anārammaṇamekacittassa;",
  "atk-vin01a2:891": "Jānato ca tayo dhamme, bhāvanā upalabbhatī’’ti. (visuddhi. 1.231);",
  "atk-vin01a2:892_0": "Evaṁ upaṭṭhite pana nimitte tena bhikkhunā ācariyasantikaṁ gantvā ārocetabbaṁ – ‘‘mayhaṁ,",
  "atk-vin01a2:892_1": "bhante, evarūpaṁ nāma upaṭṭhātī’’ti. Ācariyena pana ‘‘etaṁ nimitta’’nti vā ‘‘na nimitta’’nti",
  "atk-vin01a2:892_2": "vā na vattabbaṁ. ‘‘Evaṁ hoti, āvuso’’ti vatvā pana ‘‘punappunaṁ manasi karohī’’ti",
  "atk-vin01a2:892_3": "vattabbo. ‘‘Nimitta’’nti hi vutte vosānaṁ āpajjeyya; ‘‘na nimitta’’nti vutte nirāso",
  "atk-vin01a2:892_4": "visīdeyya. Tasmā tadubhayampi avatvā manasikāreyeva niyojetabboti. Evaṁ tāva dīghabhāṇakā.",
  "atk-vin01a2:892_5": "Majjhimabhāṇakā panāhu – ‘‘nimittamidaṁ, āvuso, kammaṭṭhānaṁ punappunaṁ manasi karohi",
  "atk-vin01a2:892_6": "sappurisāti vattabbo’’ti. Athānena nimitteyeva cittaṁ ṭhapetabbaṁ. Evamassāyaṁ ito",
  "atk-vin01a2:892_7": "pabhuti ṭhapanāvasena bhāvanā hoti. Vuttañhetaṁ porāṇehi –",
  "atk-vin01a2:893": "‘‘Nimitte ṭhapayaṁ cittaṁ, nānākāraṁ vibhāvayaṁ;",
  "atk-vin01a2:894": "Dhīro assāsapassāse, sakaṁ cittaṁ nibandhatī’’ti. (visuddhi. 1.232; paṭi. ma. aṭṭha. 2.1.163);",
  "atk-vin01a2:895_0": "Tassevaṁ nimittupaṭṭhānato pabhuti nīvaraṇāni vikkhambhitāneva honti kilesā sannisinnāva",
  "atk-vin01a2:895_1": "sati upaṭṭhitāyeva, cittaṁ samāhitameva. Idañhi dvīhākārehi cittaṁ samāhitaṁ nāma",
  "atk-vin01a2:895_2": "hohi – upacārabhūmiyaṁ vā nīvaraṇappahānena, paṭilābhabhūmiyaṁ vā aṅgapātubhāvena.",
  "atk-vin01a2:895_3": "Tattha ‘‘upacārabhūmī’’ti upacārasamādhi; ‘‘paṭilābhabhūmī’’ti appanāsamādhi. Tesaṁ",
  "atk-vin01a2:895_4": "kiṁ nānākaraṇaṁ? Upacārasamādhi kusalavīthiyaṁ javitvā bhavaṅgaṁ otarati, appanāsamādhi",
  "atk-vin01a2:895_5": "divasabhāge appetvā nisinnassa divasabhāgampi kusalavīthiyaṁ javati, na bhavaṅgaṁ",
  "atk-vin01a2:895_6": "otarati. Imesu dvīsu samādhīsu nimittapātubhāvena upacārasamādhinā samāhitaṁ cittaṁ",
  "atk-vin01a2:895_7": "hoti . Athānena taṁ nimittaṁ neva vaṇṇato manasikātabbaṁ, na lakkhaṇato paccavekkhitabbaṁ.",
  "atk-vin01a2:895_8": "Apica kho khattiyamahesiyā cakkavattigabbho viya kassakena sāliyavagabbho viya ca",
  "atk-vin01a2:895_9": "appamattena rakkhitabbaṁ; rakkhitaṁ hissa phaladaṁ hoti.",
  "atk-vin01a2:896": "‘‘Nimittaṁ rakkhato laddha, parihāni na vijjati;",
  "atk-vin01a2:897": "Ārakkhamhi asantamhi, laddhaṁ laddhaṁ vinassatī’’ti.",
  "atk-vin01a2:898_0": "Tatrāyaṁ rakkhaṇūpāyo – tena bhikkhunā āvāso, gocaro, bhassaṁ, puggalo, bhojanaṁ,",
  "atk-vin01a2:898_1": "utu, iriyāpathoti imāni satta asappāyāni vajjetvā tāneva satta sappāyāni sevantena",
  "atk-vin01a2:898_2": "punappunaṁ taṁ nimittaṁ manasikātabbaṁ.",
  "atk-vin01a2:899_0": "Evaṁ sappāyasevanena nimittaṁ thiraṁ katvā vuḍḍhiṁ virūḷhiṁ gamayitvā vatthuvisadakiriyā,",
  "atk-vin01a2:899_1": "indriyasamattapaṭipādanatā, nimittakusalatā, yasmiṁ samaye cittaṁ sapaggahetabba",
  "atk-vin01a2:899_2": "tasmiṁ samaye cittapaggaṇhanā, yasmiṁ samaye cittaṁ niggahetabbaṁ tasmiṁ samaye cittaniggaṇhanā,",
  "atk-vin01a2:899_3": "yasmiṁ samaye cittaṁ sampahaṁsetabbaṁ tasmiṁ samaye sampahaṁsetabbaṁ tasmiṁ samaye",
  "atk-vin01a2:899_4": "cittasampahaṁsanā, yasmiṁ samaye cittaṁ ajjhupekkhitabbaṁ tasmiṁ samaye cittaajjhupekkhanā,",
  "atk-vin01a2:899_5": "asamāhitapuggalaparivajjanā, samāhitapuggalasevanā, tadadhimuttatāti imāni dasa appanākosallāni",
  "atk-vin01a2:899_6": "avijahantena yogo karaṇīyo.",
  "atk-vin01a2:900_0": "Tassevaṁ anuyuttassa viharato idāni appanā uppajjissatīti bhavaṅgaṁ vicchinditvā",
  "atk-vin01a2:900_1": "nimittārammaṇaṁ manodvārāvajjanaṁ uppajjati. Tasmiñca niruddhe tadevārammaṇaṁ gahetvā",
  "atk-vin01a2:900_2": "cattāri pañca vā javanāni, yesaṁ paṭhamaṁ parikammaṁ, dutiyaṁ upacāraṁ, tatiyaṁ anulomaṁ,",
  "atk-vin01a2:900_3": "catutthaṁ gotrabhu , pañcamaṁ appanācittaṁ. Paṭhamaṁ vā parikammañceva upacārañca,",
  "atk-vin01a2:900_4": "dutiyaṁ anulomaṁ, tatiyaṁ gotrabhu, catutthaṁ appanācittanti vuccati. Catutthameva",
  "atk-vin01a2:900_5": "hi pañcamaṁ vā appeti, na chaṭṭhaṁ sattamaṁ vā āsannabhavaṅgapātattā.",
  "atk-vin01a2:901_0": "Ābhidhammikagodattatthero panāha – ‘‘āsevanapaccayena kusalā dhammā balavanto honti;",
  "atk-vin01a2:901_1": "tasmā chaṭṭhaṁ sattamaṁ vā appetī’’ti. Taṁ aṭṭhakathāsu paṭikkhittaṁ. Tattha pubbabhāgacittāni",
  "atk-vin01a2:901_2": "kāmāvacarāni honti, appanācittaṁ pana rūpāvacaraṁ. Evamanena pañcaṅgavippahīnaṁ,",
  "atk-vin01a2:901_3": "pañcaṅgasamannāgataṁ, dasalakkhaṇasampannaṁ, tividhakalyāṇaṁ, paṭhamajjhānaṁ adhigataṁ",
  "atk-vin01a2:901_4": "hoti. So tasmiṁyevārammaṇe vitakkādayo vūpasametvā dutiyatatiyacatutthajjhānāni pāpuṇāti.",
  "atk-vin01a2:901_5": "Ettāvatā ca ṭhapanāvasena bhāvanāya pariyosānappatto hoti. Ayamettha saṅkhepakathā.",
  "atk-vin01a2:901_6": "Vitthāro pana icchantena visuddhimaggato gahetabbo.",
  "atk-vin01a2:902_0": "Evaṁ pattacatutthajjhāno panettha bhikkhu sallakkhaṇāvivaṭṭanāvasena kammaṭṭhānaṁ",
  "atk-vin01a2:902_1": "vaḍḍhetvā pārisuddhiṁ pattukāmo tadeva jhānaṁ āvajjanasamāpajjanaadhiṭṭhānavuṭṭhānapaccavekkhaṇasaṅkhātehi",
  "atk-vin01a2:902_2": "pañcahākārehi vasippattaṁ paguṇaṁ katvā arūpapubbaṅgamaṁ vā rūpaṁ, rūpapubbaṅgamaṁ",
  "atk-vin01a2:902_3": "vā arūpanti rūpārūpaṁ pariggahetvā vipassanaṁ paṭṭhapeti. Kathaṁ? So hi jhānā vuṭṭhahitvā",
  "atk-vin01a2:902_4": "jhānaṅgāni pariggahetvā tesaṁ nissayaṁ hadayavatthuṁ taṁ nissayāni ca bhūtāni tesañca",
  "atk-vin01a2:902_5": "nissayaṁ sakalampi karajakāyaṁ passati. Tato ‘‘jhānaṅgāni arūpaṁ, vatthādīni rūpa’’nti",
  "atk-vin01a2:902_6": "rūpārūpaṁ vavatthapeti.",
  "atk-vin01a2:903_0": "Atha vā samāpattito vuṭṭhahitvā kesādīsu koṭṭhāsesu pathavīdhātuādivasena cattāri",
  "atk-vin01a2:903_1": "bhūtāni taṁnissitarūpāni ca pariggahetvā yathāpariggahitarūpārammaṇaṁ yathāpariggahitarūpavatthudvārārammaṇaṁ",
  "atk-vin01a2:903_2": "vā sasampayuttadhammaṁ viññāṇañca passati. Tato ‘‘bhūtādīni rūpaṁ sasampayuttadhammaṁ",
  "atk-vin01a2:903_3": "viññāṇaṁ arūpa’’nti vavatthapeti.",
  "atk-vin01a2:904_0": "Atha vā samāpattito vuṭṭhahitvā assāsapassāsānaṁ samudayo karajakāyo ca cittañcāti",
  "atk-vin01a2:904_1": "passati. Yathā hi kammāragaggariyā dhamamānāya bhastañca purisassa ca tajjaṁ vāyāmaṁ",
  "atk-vin01a2:904_2": "paṭicca vāto sañcarati; evameva kāyañca cittañca paṭicca assāsapassāsāti. Tato assāsapassāse",
  "atk-vin01a2:904_3": "ca kāyañca rūpaṁ, cittañca taṁsampayuttadhamme ca arūpanti vavatthapeti.",
  "atk-vin01a2:905_0": "Evaṁ nāmarūpaṁ vavatthapetvā tassa paccayaṁ pariyesati, pariyesanto ca taṁ disvā",
  "atk-vin01a2:905_1": "tīsupi addhāsu nāmarūpassa pavattiṁ ārabbha kaṅkhaṁ vitarati. Vitiṇṇakaṅkho kalāpasammasanavasena",
  "atk-vin01a2:905_2": "tilakkhaṇaṁ āropetvā udayabbayānupassanāya pubbabhāge uppanne obhāsādayo dasa vipassanupakkilese",
  "atk-vin01a2:905_3": "pahāya upakkilesavimuttaṁ paṭipadāñāṇaṁ ‘‘maggo’’ti vavatthapetvā udayaṁ pahāya bhaṅgānupassanaṁ",
  "atk-vin01a2:905_4": "patvā nirantaraṁ bhaṅgānupassanena bhayato upaṭṭhitesu sabbasaṅkhāresu nibbindanto",
  "atk-vin01a2:905_5": "virajjanto vimuccanto yathākkamaṁ cattāro ariyamagge pāpuṇitvā arahattaphale patiṭṭhāya",
  "atk-vin01a2:905_6": "ekūnavīsatibhedassa paccavekkhaṇañāṇassa pariyantappatto sadevakassa lokassa aggadakkhiṇeyyo",
  "atk-vin01a2:905_7": "hoti. Ettāvatā cassa gaṇanaṁ ādiṁ katvā vipassanāpariyosānā ānāpānassatisamādhibhāvanā ca samattā hotīti.",
  "atk-vin01a2:906": "Ayaṁ sabbākārato paṭhamacatukkavaṇṇanā.",
  "atk-vin01a2:907_0": "Itaresu pana tīsu catukkesu yasmā visuṁ kammaṭṭhānabhāvanānayo nāma natthi; tasmā",
  "atk-vin01a2:907_1": "anupadavaṇṇanānayeneva nesaṁ attho veditabbo. Pītippaṭisaṁvedīti pītiṁ paṭisaṁviditaṁ",
  "atk-vin01a2:907_2": "karonto pākaṭaṁ karonto assasissāmi passasissāmīti sikkhati. Tattha dvīhākārehi pīti",
  "atk-vin01a2:907_3": "paṭisaṁviditā hoti – ārammaṇato ca asammohato ca.",
  "atk-vin01a2:908": "Kathaṁ ārammaṇato pīti paṭisaṁviditā hoti? Sappītike dve jhāne samāpajjati, tassa samāpattikkhaṇe jhānapaṭilābhena ārammaṇato pīti paṭisaṁviditā hoti ārammaṇassa paṭisaṁviditattā.",
  "atk-vin01a2:909_0": "Kathaṁ asammohato? Sappītike dve jhāne samāpajjitvā vuṭṭhāya jhānasampayuttakapītiṁ",
  "atk-vin01a2:909_1": "khayato vayato sammasati, tassa vipassanākkhaṇe lakkhaṇapaṭivedhena asammohato pīti",
  "atk-vin01a2:909_2": "paṭisaṁviditā hoti. Vuttañhetaṁ paṭisambhidāyaṁ –",
  "atk-vin01a2:910_0": "‘‘Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.",
  "atk-vin01a2:910_1": "Tāya satiyā tena ñāṇena sā pīti paṭisaṁviditā hoti. Dīghaṁ passāsavasena…pe… rassaṁ",
  "atk-vin01a2:910_2": "assāsavasena… rassaṁ passāsavasena… sabbakāyappaṭisaṁvedī assāsavasena… sabbakāyappaṭisaṁvedī",
  "atk-vin01a2:910_3": "passāsavasena… passambhayaṁ kāyasaṅkhāraṁ assāsavasena… passambhayaṁ kāyasaṅkhāraṁ",
  "atk-vin01a2:910_4": "passāsavasena cittassa ekaggataṁ avikkhepaṁ pajānato sati upaṭṭhitā hoti, tāya satiyā",
  "atk-vin01a2:910_5": "tena ñāṇena sā pīti paṭisaṁviditā hoti. Āvajjato sā pīti paṭisaṁviditā hoti jānato…",
  "atk-vin01a2:910_6": "passato… paccavekkhato… cittaṁ adhiṭṭhahato… saddhāya adhimuccato… vīriyaṁ paggaṇhato…",
  "atk-vin01a2:910_7": "satiṁ upaṭṭhāpayato… cittaṁ samādahato… paññāya pajānato… abhiññeyyaṁ abhijānato…",
  "atk-vin01a2:910_8": "pariññeyyaṁ parijānato… pahātabbaṁ pajahato… bhāvetabbaṁ bhāvayato… sacchikātabbaṁ",
  "atk-vin01a2:910_9": "sacchikaroto sā pīti paṭisaṁviditā hoti. Evaṁ sā pīti paṭisaṁviditā hotī’’ti (paṭi. ma. 1.172).",
  "atk-vin01a2:911_0": "Eteneva nayena avasesapadānipi atthato veditabbāni. Idaṁ panettha visesamattaṁ. Tiṇṇaṁ",
  "atk-vin01a2:911_1": "jhānānaṁ vasena sukhapaṭisaṁveditā catunnampi vasena cittasaṅkhārapaṭisaṁveditā veditabbā.",
  "atk-vin01a2:911_2": "‘‘Cittasaṅkhāro’’ti vedanādayo dve khandhā. Sukhappaṭisaṁvedipade cettha vipassanābhūmidassanatthaṁ",
  "atk-vin01a2:911_3": "‘‘sukhanti dve sukhāni – kāyikañca sukhaṁ cetasikañcā’’ti paṭisambhidāyaṁ vuttaṁ.",
  "atk-vin01a2:911_4": "Passambhayaṁ cittasaṅkhāranti oḷārikaṁ oḷārikaṁ cittasaṅkhāraṁ passambhento, nirodhentoti",
  "atk-vin01a2:911_5": "attho. So vitthārato kāyasaṅkhāre vuttanayeneva veditabbo. Apicettha pītipade pītisīsena",
  "atk-vin01a2:911_6": "vedanā vuttā. Sukhapade sarūpeneva vedanā . Dvīsu cittasaṅkhārapadesu ‘‘saññā ca",
  "atk-vin01a2:911_7": "vedanā ca cetasikā ete dhammā cittapaṭibaddhā cittasaṅkhārā’’ti (paṭi. ma. 1.174;",
  "atk-vin01a2:911_8": "ma. ni. 1.463) vacanato saññāsampayuttā vedanāti. Evaṁ vedanānupassanānayena idaṁ",
  "atk-vin01a2:911_9": "catukkaṁ bhāsitanti veditabbaṁ.",
  "atk-vin01a2:912_0": "Tatiyacatukkepi catunnaṁ jhānānaṁ vasena cittapaṭisaṁveditā veditabbā. Abhippamodayaṁ",
  "atk-vin01a2:912_1": "cittanti cittaṁ modento pamodento hāsento pahāsento assasissāmi passasissāmīti sikkhati.",
  "atk-vin01a2:912_2": "Tattha dvīhākārehi abhippamodo hoti – samādhivasena ca vipassanāvasena ca.",
  "atk-vin01a2:913_0": "Kathaṁ samādhivasena? Sappītike dve jhāne samāpajjati, so samāpattikkhaṇe sampayuttāya",
  "atk-vin01a2:913_1": "pītiyā cittaṁ āmodeti pamodeti. Kathaṁ vipassanāvasena? Sappītike dve jhāne samāpajjitvā",
  "atk-vin01a2:913_2": "vuṭṭhāya jhānasampayuttakapītiṁ khayato vayato sammasati; evaṁ vipassanākkhaṇe jhānasampayuttakapītiṁ",
  "atk-vin01a2:913_3": "ārammaṇaṁ katvā cittaṁ āmodeti pamodeti. Evaṁ paṭipanno ‘‘abhippamodayaṁ cittaṁ assasissāmi",
  "atk-vin01a2:913_4": "passasissāmīti sikkhatī’’ti vuccati.",
  "atk-vin01a2:914_0": "Samādahaṁ cittanti paṭhamajjhānādivasena ārammaṇe cittaṁ samaṁ ādahanto samaṁ ṭhapento",
  "atk-vin01a2:914_1": "tāni vā pana jhānāni samāpajjitvā vuṭṭhāya jhānasampayuttakacittaṁ khayato vayato",
  "atk-vin01a2:914_2": "sammasato vipassanākkhaṇe lakkhaṇapaṭivedhena uppajjati khaṇikacittekaggatā; evaṁ",
  "atk-vin01a2:914_3": "uppannāya khaṇikacittekaggatāya vasenapi ārammaṇe cittaṁ samaṁ ādahanto samaṁ ṭhapento",
  "atk-vin01a2:914_4": "‘‘samādahaṁ cittaṁ assasissāmi passasissāmīti sikkhatī’’ti vuccati.",
  "atk-vin01a2:915_0": "Vimocayaṁ cittanti paṭhamajjhānena nīvaraṇehi cittaṁ mocento vimocento, dutiyena",
  "atk-vin01a2:915_1": "vitakkavicārehi, tatiyena pītiyā, catutthena sukhadukkhehi cittaṁ mocento vimocento.",
  "atk-vin01a2:915_2": "Tāni vā pana jhānāni samāpajjitvā vuṭṭhāya jhānasampayuttakacittaṁ khayato vayato",
  "atk-vin01a2:915_3": "sammasati. So vipassanākkhaṇe aniccānupassanāya niccasaññāto cittaṁ mocento vimocento,",
  "atk-vin01a2:915_4": "dukkhānupassanāya sukhasaññāto, anattānupassanāya attasaññāto, nibbidānupassanāya",
  "atk-vin01a2:915_5": "nandito, virāgānupassanāya rāgato, nirodhānupassanāya samudayato, paṭinissaggānupassanāya",
  "atk-vin01a2:915_6": "ādānato cittaṁ mocento vimocento assasati ceva passasati ca. Tena vuttaṁ – ‘‘vimocayaṁ",
  "atk-vin01a2:915_7": "cittaṁ assasissāmi passasissāmīti sikkhatī’’ti. Evaṁ cittānupassanāvasena idaṁ catukkaṁ",
  "atk-vin01a2:915_8": "bhāsitanti veditabbaṁ.",
  "atk-vin01a2:916_0": "Catutthacatukke pana aniccānupassīti ettha tāva aniccaṁ veditabbaṁ, aniccatā veditabbā,",
  "atk-vin01a2:916_1": "aniccānupassanā veditabbā , aniccānupassī veditabbo. Tattha ‘‘anicca’’nti pañcakkhandhā.",
  "atk-vin01a2:916_2": "Kasmā? Uppādavayaññathattabhāvā. ‘‘Aniccatā’’ti tesaññeva uppādavayaññathattaṁ hutvā",
  "atk-vin01a2:916_3": "abhāvo vā nibbattānaṁ tenevākārena aṭhatvā khaṇabhaṅgena bhedoti attho. ‘‘Aniccānupassanā’’ti",
  "atk-vin01a2:916_4": "tassā aniccatāya vasena rūpādīsu ‘‘anicca’’nti anupassanā; ‘‘aniccānupassī’’ti tāya",
  "atk-vin01a2:916_5": "anupassanāya samannāgato; tasmā evaṁ bhūto assasanto ca passasanto ca idha ‘‘aniccānupassī",
  "atk-vin01a2:916_6": "assasissāmi, passasissāmīti sikkhatī’’ti veditabbo.",
  "atk-vin01a2:917_0": "Virāgānupassīti ettha pana dve virāgā – khayavirāgo ca accantavirāgo ca. Tattha ‘‘khayavirāgo’’ti",
  "atk-vin01a2:917_1": "saṅkhārānaṁ khaṇabhaṅgo; ‘‘accantavirāgo’’ti nibbānaṁ; ‘‘virāgānupassanā’’ti tadubhayadassanavasena",
  "atk-vin01a2:917_2": "pavattā vipassanā ca maggo ca. Tāya duvidhāyapi anupassanāya samannāgato hutvā assasanto",
  "atk-vin01a2:917_3": "ca passasanto ca ‘‘virāgānupassī assasissāmi passasissāmīti sikkhatī’’ti veditabbo.",
  "atk-vin01a2:917_4": "Nirodhānupassīpadepi eseva nayo.",
  "atk-vin01a2:918_0": "Paṭinissaggānupassīti etthāpi dve paṭinissaggā – pariccāgapaṭinissaggo ca pakkhandanapaṭinissaggo",
  "atk-vin01a2:918_1": "ca. Paṭinissaggoyeva anupassanā paṭinissaggānupassanā; vipassanāmaggānametaṁ adhivacanaṁ.",
  "atk-vin01a2:918_2": "Vipassanā hi tadaṅgavasena saddhiṁ khandhābhisaṅkhārehi kilese pariccajati, saṅkhatadosadassanena",
  "atk-vin01a2:918_3": "ca tabbiparīte nibbāne tanninnatāya pakkhandatīti pariccāgapaṭinissaggo ceva pakkhandanapaṭinissaggo",
  "atk-vin01a2:918_4": "cāti vuccati. Maggo samucchedavasena saddhiṁ khandhābhisaṅkhārehi kilese pariccajati,",
  "atk-vin01a2:918_5": "ārammaṇakaraṇena ca nibbāne pakkhandatīti pariccāgapaṭinissaggo ceva pakkhandanapaṭinissago",
  "atk-vin01a2:918_6": "cāti vuccati. Ubhayampi pana purimapurimañāṇānaṁ anuanu passanato anupassanāti vuccati.",
  "atk-vin01a2:918_7": "Tāya duvidhāya paṭinissaggānupassanāya samannāgato hutvā assasanto ca passasanto",
  "atk-vin01a2:918_8": "ca paṭinisaggānupassī assasissāmi passasissāmīti sikkhatīti veditabbo. Evaṁ bhāvitoti",
  "atk-vin01a2:918_9": "evaṁ soḷasahi ākārehi bhāvito. Sesaṁ vuttanayameva.",
  "atk-vin01a2:919": "Ānāpānassatisamādhikathā niṭṭhitā.",
  "atk-vin01a2:920_0": "167.Athakho bhagavātiādimhi pana ayaṁ saṅkhepattho. Evaṁ bhagavā ānāpānassatisamādhikathāya",
  "atk-vin01a2:920_1": "bhikkhū samassāsetvā atha yaṁ taṁ tatiyapārājikapaññattiyā nidānañceva pakaraṇañca",
  "atk-vin01a2:920_2": "uppannaṁ bhikkhūnaṁ aññamaññaṁ jīvitā voropanaṁ, etasmiṁ nidāne etasmiṁ pakaraṇe",
  "atk-vin01a2:920_3": "bhikkhusaṅghaṁ sannipātetvā paṭipucchitvā vigarahitvā ca yasmā tattha attanā attānaṁ",
  "atk-vin01a2:920_4": "jīvitā voropanaṁ migalaṇḍikena ca voropāpanaṁ pārājikavatthu na hoti; tasmā taṁ ṭhapetvā",
  "atk-vin01a2:920_5": "pārājikassa vatthubhūtaṁ aññamaññaṁ jīvitā voropanameva gahetvā pārājikaṁ paññapento",
  "atk-vin01a2:920_6": "‘‘yo pana bhikkhu sañcicca manussaviggaha’’ntiādimāha. Ariyapuggalamissakattā panettha",
  "atk-vin01a2:920_7": "‘‘moghapurisā’’ti avatvā ‘‘te bhikkhū’’ti vuttaṁ.",
  "atk-vin01a2:921_0": "Evaṁ mūlacchejjavasena daḷhaṁ katvā tatiyapārājike paññatte aparampi anupaññattatthāya",
  "atk-vin01a2:921_1": "maraṇavaṇṇasaṁvaṇṇanavatthu udapādi, tassuppattidīpanatthaṁ ‘‘evañcidaṁ bhagavatā’’tiādi vuttaṁ.",
  "atk-vin01a2:922_0": "168. Tattha paṭibaddhacittāti chandarāgena paṭibaddhacittā; sārattā apekkhavantoti",
  "atk-vin01a2:922_1": "attho. Maraṇavaṇṇaṁ saṁvaṇṇemāti jīvite ādīnavaṁ dassetvā maraṇassa guṇaṁ vaṇṇema;",
  "atk-vin01a2:922_2": "ānisaṁsaṁ dassemāti. Katakalyāṇotiādīsu ayaṁ padattho – kalyāṇaṁ sucikammaṁ kataṁ",
  "atk-vin01a2:922_3": "tayāti tvaṁ kho asi katakalyāṇo. Tathā kusalaṁ anavajjakammaṁ kataṁ tayāti katakusalo.",
  "atk-vin01a2:922_4": "Maraṇakāle sampatte yā sattānaṁ uppajjati bhayasaṅkhātā bhīrutā, tato tāyanaṁ rakkhaṇakammaṁ",
  "atk-vin01a2:922_5": "kataṁ tayāti katabhīruttāṇo pāpaṁ. Lāmakakammaṁ akataṁ tayāti akatapāpo. Luddaṁ dāruṇaṁ",
  "atk-vin01a2:922_6": "dussīlyakammaṁ akataṁ tayāti akataluddo. Kibbisaṁ sāhasikakammaṁ lobhādikilesussadaṁ",
  "atk-vin01a2:922_7": "akataṁ tayāti akatakibbiso. Kasmā idaṁ vuccati? Yasmā sabbappakārampi kataṁ tayā",
  "atk-vin01a2:922_8": "kalyāṇaṁ, akataṁ tayā pāpaṁ; tena taṁ vadāma – ‘‘kiṁ tuyhaṁ iminā rogābhibhūtattā",
  "atk-vin01a2:922_9": "lāmakena pāpakena dukkhabahulattā dujjīvitena’’. Mataṁ te jīvitā seyyoti tava maraṇaṁ",
  "atk-vin01a2:922_10": "jīvitā sundarataraṁ. Kasmā? Yasmā ito tvaṁ kālaṅkato katakālo hutvā kālaṁ katvā maritvāti",
  "atk-vin01a2:922_11": "attho. Kāyassa bhedā…pe… upapajjissasi. Evaṁ upapanno ca tattha dibbehi devaloke",
  "atk-vin01a2:922_12": "uppannehi pañcahi kāmaguṇehi manāpiyarūpādikehi pañcahi vatthukāmakoṭṭhāsehi samappito",
  "atk-vin01a2:922_13": "samaṅgībhūto paricarissasi sampayutto samodhānagato hutvā ito cito ca carissasi,",
  "atk-vin01a2:922_14": "vicarissasi abhiramissasi vāti attho.",
  "atk-vin01a2:923": "169.Asappāyānīti ahitāni avuḍḍhikarāni yāni khippameva jīvitakkhayaṁ pāpenti.",
  "atk-vin01a2:924": "Padabhājanīyavaṇṇanā",
  "atk-vin01a2:925_0": "172.Sañciccāti ayaṁ ‘‘sañcicca manussaviggaha’’nti mātikāya vuttassa sañciccapadassa",
  "atk-vin01a2:925_1": "uddhāro. Tattha santi upasaggo, tena saddhiṁ ussukkavacanametaṁ sañciccāti ; tassa",
  "atk-vin01a2:925_2": "sañcetetvā suṭṭhu cetetvāti attho. Yasmā pana yo sañcicca voropeti, so jānanto sañjānanto",
  "atk-vin01a2:925_3": "hoti, tañcassa voropanaṁ cecca abhivitaritvā vītikkamo hoti. Tasmā byañjane ādaraṁ",
  "atk-vin01a2:925_4": "akatvā atthameva dassetuṁ ‘‘jānanto sañjānanto cecca abhivitaritvā vītikkamo’’ti",
  "atk-vin01a2:925_5": "evamassa padabhājanaṁ vuttaṁ. Tattha jānantoti ‘‘pāṇo’’ti jānanto. Sañjānantoti ‘‘jīvitā",
  "atk-vin01a2:925_6": "voropemī’’ti sañjānanto; teneva pāṇajānanākārena saddhiṁ jānantoti attho. Ceccāti",
  "atk-vin01a2:925_7": "vadhakacetanāvasena cetetvā pakappetvā. Abhivitaritvāti upakkamavasena maddanto nirāsaṅkacittaṁ",
  "atk-vin01a2:925_8": "pesetvā. Vītikkamoti evaṁ pavattassa yo vītikkamo ayaṁ sañciccasaddassa sikhāppatto",
  "atk-vin01a2:925_9": "atthoti vuttaṁ hoti.",
  "atk-vin01a2:926_0": "Idāni ‘‘manussaviggahaṁ jīvitā voropeyyā’’ti ettha vuttaṁ manussattabhāvaṁ ādito",
  "atk-vin01a2:926_1": "paṭṭhāya dassetuṁ ‘‘manussaviggaho nāmā’’tiādimāha. Tattha gabbhaseyyakānaṁ vasena",
  "atk-vin01a2:926_2": "sabbasukhumaattabhāvadassanatthaṁ ‘‘yaṁ mātukucchismi’’nti vuttaṁ. Paṭhamaṁ cittanti",
  "atk-vin01a2:926_3": "paṭisandhicittaṁ. Uppannanti jātaṁ. Paṭhamaṁ viññāṇaṁ pātubhūtanti idaṁ tasseva vevacanaṁ.",
  "atk-vin01a2:926_4": "‘‘Mātukucchismiṁ paṭhamaṁ citta’’nti vacanena cettha sakalāpi pañcavokārapaṭisandhi",
  "atk-vin01a2:926_5": "dassitā hoti. Tasmā tañca paṭhamaṁ cittaṁ taṁsampayuttā ca tayo arūpakkhandhā tena",
  "atk-vin01a2:926_6": "saha nibbattañca kalalarūpanti ayaṁ sabbapaṭhamo manussaviggaho. Tattha ‘‘kalalarūpa’’nti",
  "atk-vin01a2:926_7": "itthipurisānaṁ kāyavatthubhāvadasakavasena samatiṁsa rūpāni, napuṁsakānaṁ kāyavatthudasakavasena",
  "atk-vin01a2:926_8": "vīsati. Tattha itthipurisānaṁ kalalarūpaṁ jātiuṇṇāya ekena aṁsunā uddhaṭatelabindumattaṁ",
  "atk-vin01a2:926_9": "hoti acchaṁ vippasannaṁ. Vuttañcetaṁ aṭṭhakathāyaṁ –",
  "atk-vin01a2:927": "‘‘Tilatelassa yathā bindu, sappimaṇḍo anāvilo;",
  "atk-vin01a2:928": "Evaṁvaṇṇappaṭibhāgaṁ kalalanti pavuccatī’’ti. (vibha. aṭṭha. 26 pakiṇṇakakathā; saṁ. ni. aṭṭha. 1.1.235);",
  "atk-vin01a2:929": "Evaṁ parittakaṁ vatthuṁ ādiṁ katvā pakatiyā vīsavassasatāyukassa sattassa yāva maraṇakālā etthantare anupubbena vuḍḍhippatto attabhāvo eso manussaviggaho nāma.",
  "atk-vin01a2:930_0": "Jīvitāvoropeyyāti kalalakālepi tāpanamaddanehi vā bhesajjasampadānena vā tato vā",
  "atk-vin01a2:930_1": "uddhampi tadanurūpena upakkamena jīvitā viyojeyyāti attho. Yasmā pana jīvitā voropanaṁ",
  "atk-vin01a2:930_2": "nāma atthato jīvitindriyupacchedanameva hoti, tasmā etassa padabhājane ‘‘jīvitindriyaṁ",
  "atk-vin01a2:930_3": "upacchindati uparodheti santatiṁ vikopetī’’ti vuttaṁ. Tattha jīvitindriyassa paveṇighaṭanaṁ",
  "atk-vin01a2:930_4": "upacchindanto uparodhento ca ‘‘jīvitindriyaṁ upacchindati uparodhetī’’ti vuccati.",
  "atk-vin01a2:930_5": "Svāyamattho ‘‘santatiṁ vikopetī’’tipadena dassito. Vikopetīti viyojeti.",
  "atk-vin01a2:931_0": "Tattha duvidhaṁ jīvitindriyaṁ – rūpajīvitindriyaṁ, arūpajīvitindriyañca. Tesu arūpajīvitindriye",
  "atk-vin01a2:931_1": "upakkamo natthi, taṁ voropetuṁ na sakkā. Rūpajīvitindriye pana atthi, taṁ voropetuṁ",
  "atk-vin01a2:931_2": "sakkā. Taṁ pana voropento arūpajīvitindriyampi voropeti. Teneva hi saddhiṁ taṁ nirujjhati",
  "atk-vin01a2:931_3": "tadāyattavuttito. Taṁ pana voropento kiṁ atītaṁ voropeti, anāgataṁ, paccuppannanti?",
  "atk-vin01a2:931_4": "Neva atītaṁ, na anāgataṁ, tesu hi ekaṁ niruddhaṁ ekaṁ anuppannanti ubhapampi asantaṁ,",
  "atk-vin01a2:931_5": "asantattā upakkamo natthi, upakkamassa natthitāya ekampi voropetuṁ na sakkā. Vuttampi cetaṁ –",
  "atk-vin01a2:932_0": "‘‘Atīte cittakkhaṇe jīvittha, na jīvati; na jīvissati. Anāgate cittakkhaṇe jīvissati,",
  "atk-vin01a2:932_1": "na jīvittha; na jīvati. Paccuppanne cittakkhaṇe jīvati, na jīvittha; na jīvissatī’’ti (mahāni. 10).",
  "atk-vin01a2:933": "Tasmā yattha jīvati tattha upakkamo yuttoti paccuppannaṁ voropeti.",
  "atk-vin01a2:934_0": "Paccuppannañca nāmetaṁ khaṇapaccuppannaṁ, santatipaccuppannaṁ, addhāpaccuppannanti",
  "atk-vin01a2:934_1": "tividhaṁ. Tattha ‘‘khaṇapaccuppannaṁ’’ nāma uppādajarābhaṅgasamaṅgi, taṁ voropetuṁ",
  "atk-vin01a2:934_2": "na sakkā. Kasmā? Sayameva nirujjhanato. ‘‘Santatipaccuppannaṁ’’ nāma sattaṭṭhajavanavāramattaṁ",
  "atk-vin01a2:934_3": "sabhāgasantativasena pavattitvā nirujjhanakaṁ, yāva vā uṇhato āgantvā ovarakaṁ pavisitvā",
  "atk-vin01a2:934_4": "nisinnassa andhakāraṁ hoti, sītato vā āgantvā ovarake nisinnassa yāva visabhāgautupātubhāvena",
  "atk-vin01a2:934_5": "purimako utu nappaṭippassambhati, etthantare ‘‘santatipaccuppanna’’nti vuccati .",
  "atk-vin01a2:934_6": "Paṭisandhito pana yāva cuti, etaṁ ‘‘addhāpaccuppannaṁ’’ nāma. Tadubhayampi voropetuṁ",
  "atk-vin01a2:934_7": "sakkā. Kathaṁ? Tasmiñhi upakkame kate laddhupakkamaṁ jīvitanavakaṁ nirujjhamānaṁ",
  "atk-vin01a2:934_8": "dubbalassa parihīnavegassa santānassa paccayo hoti. Tato santatipaccuppannaṁ vā addhāpaccuppannaṁ",
  "atk-vin01a2:934_9": "vā yathāparicchinnaṁ kālaṁ apatvā antarāva nirujjhati . Evaṁ tadubhayampi voropetuṁ",
  "atk-vin01a2:934_10": "sakkā, tasmā tadeva sandhāya ‘‘santatiṁ vikopetī’’ti idaṁ vuttanti veditabbaṁ.",
  "atk-vin01a2:935_0": "Imassa panatthassa āvibhāvatthaṁ pāṇo veditabbo, pāṇātipāto veditabbo, pāṇātipāti",
  "atk-vin01a2:935_1": "veditabbo, pāṇātipātassa payogo veditabbo. Tattha ‘‘pāṇo’’ti vohārato satto, paramatthato",
  "atk-vin01a2:935_2": "jīvitindriyaṁ. Jīvitindriyañhi atipātento ‘‘pāṇaṁ atipātetī’’ti vuccati taṁ vuttappakārameva.",
  "atk-vin01a2:935_3": "‘‘Pāṇātipāto’’ti yāya cetanāya jīvitindriyupacchedakaṁ payogaṁ samuṭṭhāpeti, sā vadhakacetanā",
  "atk-vin01a2:935_4": "‘‘pāṇātipāto’’ti vuccati. ‘‘Pāṇātipātī’’ti vuttacetanāsamaṅgi puggalo daṭṭhabbo.",
  "atk-vin01a2:935_5": "‘‘Pāṇātipātassa payogo’’ti pāṇātipātassa chapayogā – sāhatthiko, āṇattiko, nissaggiyo,",
  "atk-vin01a2:935_6": "thāvaro, vijjāmayo, iddhimayoti.",
  "atk-vin01a2:936_0": "Tattha ‘‘sāhatthiko’’ti sayaṁ mārentassa kāyena vā kāyappaṭibaddhena vā paharaṇaṁ.",
  "atk-vin01a2:936_1": "‘‘Āṇattiko’’ti aññaṁ āṇāpentassa ‘‘evaṁ vijjhitvā vā paharitvā vā mārehī’’ti āṇāpanaṁ.",
  "atk-vin01a2:936_2": "‘‘Nissaggiyo’’ti dūre ṭhitaṁ māretukāmassa kāyena vā kāyappaṭibaddhena vā ususattiyantapāsāṇādīnaṁ",
  "atk-vin01a2:936_3": "nissajjanaṁ. ‘‘Thāvaro’’ti asañcārimena upakaraṇena māretukāmassa opātaapassenaupanikkhipanaṁ",
  "atk-vin01a2:936_4": "bhesajjasaṁvidhānaṁ. Te cattāropi parato pāḷivaṇṇanāyameva vitthārato āvibhavissanti.",
  "atk-vin01a2:937_0": "Vijjāmayaiddhimayā pana pāḷiyaṁ anāgatā. Te evaṁ veditabbā. Saṅkhepato hi māraṇatthaṁ",
  "atk-vin01a2:937_1": "vijjāparijappanaṁ vijjāmayo payogo. Aṭṭhakathāsu pana ‘‘katamo vijjāmayo payogo?",
  "atk-vin01a2:937_2": "Āthabbaṇikā āthabbaṇaṁ payojenti; nagare vā ruddhe saṅgāme vā paccupaṭṭhite paṭisenāya",
  "atk-vin01a2:937_3": "paccatthikesu paccāmittesu ītiṁ uppādenti, upaddavaṁ uppādenti, rogaṁ uppādenti,",
  "atk-vin01a2:937_4": "pajjarakaṁ uppādenti, sūcikaṁ karonti, visūcikaṁ karonti, pakkhandiyaṁ karonti. Evaṁ",
  "atk-vin01a2:937_5": "āthabbaṇikā āthabbaṇaṁ payojenti. Vijjādhārā vijjaṁ parivattetvā nagare vā ruddhe…pe…",
  "atk-vin01a2:937_6": "pakkhandiyaṁ karontī’’ti evaṁ vijjāmayaṁ payogaṁ dassetvā āthabbaṇikehi ca vijjādharehi",
  "atk-vin01a2:937_7": "ca māritānaṁ bahūni vatthūni vuttāni, kiṁ tehi! Idañhettha lakkhaṇaṁ māraṇāya vijjāparijappanaṁ vijjāmayo payogoti.",
  "atk-vin01a2:938_0": "Kammavipākajāya iddhiyā payojanaṁ iddhimayo payogo. Kammavipākajiddhi ca nāmesā nāgānaṁ",
  "atk-vin01a2:938_1": "nāgiddhi, supaṇṇānaṁ supaṇṇiddhi, yakkhānaṁ yakkhiddhi, devānaṁ deviddhi, rājūnaṁ",
  "atk-vin01a2:938_2": "rājiddhīti bahuvidhā. Tattha diṭṭhadaṭṭhaphuṭṭhavisānaṁ nāgānaṁ disvā ḍaṁsitvā phusitvā",
  "atk-vin01a2:938_3": "ca parūpaghātakaraṇe ‘‘nāgiddhi’’ veditabbā. Supaṇṇānaṁ mahāsamuddato dvattibyāmasatappamāṇanāguddharaṇe",
  "atk-vin01a2:938_4": "‘‘supaṇṇiddhi’’ veditabbā. Yakkhā pana neva āgacchantā na paharantā dissanti, tehi",
  "atk-vin01a2:938_5": "pahaṭasattā pana tasmiṁyeva ṭhāne maranti, tatra tesaṁ ‘‘yakkhiddhi’’ daṭṭhabbā.",
  "atk-vin01a2:938_6": "Vessavaṇassa sotāpannakālato pubbe nayanāvudhena olokitakumbhaṇḍānaṁ maraṇe aññesañca",
  "atk-vin01a2:938_7": "devānaṁ yathāsakaṁ iddhānubhāve ‘‘deviddhi’’ veditabbā. Rañño cakkavattissa saparisassa",
  "atk-vin01a2:938_8": "ākāsagamanādīsu, asokassa heṭṭhā upari ca yojane āṇāpavattanādīsu, piturañño ca sīhaḷanarindassa",
  "atk-vin01a2:938_9": "dāṭhākoṭanena cūḷasumanakuṭumbiyassamaraṇe ‘‘rājiddhi’’ daṭṭhabbāti.",
  "atk-vin01a2:939_0": "Keci pana ‘‘puna caparaṁ, bhikkhave, samaṇo vā brāhmaṇo vā iddhimā cetovasippatto",
  "atk-vin01a2:939_1": "aññissā kucchigataṁ gabbhaṁ pāpakena manasāanupekkhitā hoti ‘aho vatāyaṁ kucchigato",
  "atk-vin01a2:939_2": "gabbho na sotthinā abhinikkhameyyā’ti. Evampi bhikkhave kulumbassa upaghāto hotī’’ti",
  "atk-vin01a2:939_3": "ādikāni suttāni dassetvā bhāvanāmayiddhiyāpi parūpaghātakammaṁ vadanti; saha parūpaghātakaraṇena",
  "atk-vin01a2:939_4": "ca ādittagharūparikhittassa udakaghaṭassa bhedanamiva iddhivināsañca icchanti; taṁ",
  "atk-vin01a2:939_5": "tesaṁ icchāmattameva. Kasmā? Yasmā kusalavedanāvitakkaparittattikehi na sameti. Kathaṁ?",
  "atk-vin01a2:939_6": "Ayañhi bhāvanāmayiddhi nāma kusalattike kusalā ceva abyākatā ca, pāṇātipāto akusalo.",
  "atk-vin01a2:939_7": "Vedanāttike adukkhamasukhasampayuttā pāṇātipāto dukkhasampayutto. Vitakkattike avitakkāvicārā,",
  "atk-vin01a2:939_8": "pāṇātipāto savitakkasavicāro. Parittattike mahaggatā, pāṇātipāto parittoti.",
  "atk-vin01a2:940_0": "Satthahārakaṁ vāssa pariyeseyyāti ettha haratīti hārakaṁ. Kiṁ harati? Jīvitaṁ. Atha",
  "atk-vin01a2:940_1": "vā haritabbanti hārakaṁ; upanikkhipitabbanti attho. Satthañca taṁ hārakañcāti satthahārakaṁ.",
  "atk-vin01a2:940_2": "Assāti manussaviggahassa. Pariyeseyyāti yathā labhati tathā kareyya; upanikkhipeyyāti",
  "atk-vin01a2:940_3": "attho. Etena thāvarappayogaṁ dasseti. Itarathā hi pariyiṭṭhamatteneva pārājiko bhaveyya;",
  "atk-vin01a2:940_4": "na cetaṁ yuttaṁ. Pāḷiyaṁ pana sabbaṁ byañjanaṁ anādiyitvā yaṁ ettha thāvarappayogasaṅgahitaṁ",
  "atk-vin01a2:940_5": "satthaṁ, tadeva dassetuṁ ‘‘asiṁ vā…pe… rajjuṁ vā’’ti padabhājanaṁ vuttaṁ.",
  "atk-vin01a2:941_0": "Tattha satthanti vuttāvasesaṁ yaṁkiñci samukhaṁ veditabbaṁ. Laguḷapāsāṇavisarajjūnañca",
  "atk-vin01a2:941_1": "jīvitavināsanabhāvato satthasaṅgaho veditabbo. Maraṇavaṇṇaṁvāti ettha yasmā ‘‘kiṁ",
  "atk-vin01a2:941_2": "tuyhiminā pāpakena dujjīvitena, yo tvaṁ na labhasi paṇītāni bhojanāni bhuñjitu’’ntiādinā",
  "atk-vin01a2:941_3": "nayena jīvite ādīnavaṁ dassentopi ‘‘tvaṁ khosi upāsaka katakalyāṇo…pe… akataṁ tayā",
  "atk-vin01a2:941_4": "pāpaṁ, mataṁ te jīvitā seyyo, ito tvaṁ kālaṅkato paricarissasi accharāparivuto nandanavane",
  "atk-vin01a2:941_5": "sukhappatto viharissasī’’tiādinā nayena maraṇe vaṇṇaṁ bhaṇantopi maraṇavaṇṇameva",
  "atk-vin01a2:941_6": "saṁvaṇṇeti. Tasmā dvidhā bhinditvā padabhājanaṁ vuttaṁ – ‘‘jīvite ādīnavaṁ dasseti,",
  "atk-vin01a2:941_7": "maraṇe vaṇṇaṁ bhaṇatī’’ti.",
  "atk-vin01a2:942_0": "Maraṇāya vā samādapeyyāti maraṇatthāya upāyaṁ gāhāpeyya. Satthaṁ vā āharāti ādīsu",
  "atk-vin01a2:942_1": "ca yampi na vuttaṁ ‘‘sobbhe vā narake vā papāte vā papatā’’tiādi, taṁ sabbaṁ parato",
  "atk-vin01a2:942_2": "vuttanayattā atthato vuttamevāti veditabbaṁ. Na hi sakkā sabbaṁ sarūpeneva vattuṁ.",
  "atk-vin01a2:943_0": "Iticittamanoti iticitto itimano; ‘‘mataṁ te jīvitā seyyo’’ti ettha vuttamaraṇacitto",
  "atk-vin01a2:943_1": "maraṇamanoti attho. Yasmā panettha mano cittasaddassa atthadīpanatthaṁ vutto, atthato",
  "atk-vin01a2:943_2": "panetaṁ ubhayampi ekameva, tasmā tassa atthato abhedaṁ dassetuṁ ‘‘yaṁ cittaṁ taṁ",
  "atk-vin01a2:943_3": "mano, yaṁ mano taṁ citta’’nti vuttaṁ. Itisaddaṁ pana uddharitvāpi na tāva attho vutto.",
  "atk-vin01a2:943_4": "Cittasaṅkappoti imasmiṁ pade adhikāravasena itisaddo āharitabbo. Idañhi ‘‘iticittasaṅkappo’’ti",
  "atk-vin01a2:943_5": "evaṁ avuttampi adhikārato vuttameva hotīti veditabbaṁ. Tathā hissa tamevaatthaṁ dassento",
  "atk-vin01a2:943_6": "‘‘maraṇasaññī’’tiādimāha. Yasmā cettha ‘‘saṅkappo’’ti nayidaṁ vitakkassa nāmaṁ. Atha",
  "atk-vin01a2:943_7": "kho saṁvidahanamattassetaṁ adhivacanaṁ. Tañca saṁvidahanaṁ imasmiṁ atthe saññācetanādhippāyehi",
  "atk-vin01a2:943_8": "saṅgahaṁ gacchati. Tasmā citto nānappakārako saṅkappo assāti cittasaṅkappoti evamattho",
  "atk-vin01a2:943_9": "daṭṭhabbo. Tathā hissa padabhājanampi saññācetanādhippāyavasena vuttaṁ. Ettha ca",
  "atk-vin01a2:943_10": "‘‘adhippāyo’’ti vitakko veditabbo.",
  "atk-vin01a2:944_0": "Uccāvacehi ākārehīti mahantāmahantehi upāyehi. Tattha maraṇavaṇṇasaṁvaṇṇane tāva",
  "atk-vin01a2:944_1": "jīvite ādīnavadassanavasena avacākāratā maraṇe vaṇṇabhaṇanavasena uccākāratā veditabbā.",
  "atk-vin01a2:944_2": "Samādapane pana muṭṭhijāṇunipphoṭanādīhi maraṇasamādapanavasena uccākāratā, ekato",
  "atk-vin01a2:944_3": "bhuñjantassa nakhe visaṁ pakkhipitvā maraṇādisamādapanavasena avacākāratā veditabbā.",
  "atk-vin01a2:945_0": "Sobbhe vā narake vā papāte vāti ettha sobbho nāma samantato chinnataṭo gambhīro āvāṭo.",
  "atk-vin01a2:945_1": "Narako nāma tattha tattha phalantiyā bhūmiyā sayameva nibbattā mahādarī, yattha hatthīpi",
  "atk-vin01a2:945_2": "patanti, corāpi nilīnā tiṭṭhanti. Papātoti pabbatantare vā thalantare vā ekato chinno",
  "atk-vin01a2:945_3": "hoti. Purime upādāyāti methunaṁ dhammaṁ paṭisevitvā adinnañca ādiyitvā pārājikaṁ",
  "atk-vin01a2:945_4": "āpattiṁ āpanne puggale upādāya. Sesaṁ pubbe vuttanayattā uttānatthattā ca pākaṭamevāti.",
  "atk-vin01a2:946_0": "174. Evaṁ uddiṭṭhasikkhāpadaṁ padānukkamena vibhajitvā idāni yasmā heṭṭhā padabhājanīyamhi",
  "atk-vin01a2:946_1": "saṅkhepeneva manussaviggahapārājikaṁ dassitaṁ, na vitthārena āpattiṁ āropetvā tanti",
  "atk-vin01a2:946_2": "ṭhapitā. Saṅkhepadassite ca atthe na sabbākāreneva bhikkhū nayaṁ gahetuṁ sakkonti,",
  "atk-vin01a2:946_3": "anāgate ca pāpapuggalānampi okāso hoti, tasmā bhikkhūnañca sabbākārena nayaggahaṇatthaṁ",
  "atk-vin01a2:946_4": "anāgate ca pāpapuggalānaṁ okāsapaṭibāhanatthaṁ puna ‘‘sāmaṁ adhiṭṭhāyā’’tiādinā nayena",
  "atk-vin01a2:946_5": "mātikaṁ ṭhapetvā vitthārato manussaviggahapārājikaṁ dassento ‘‘sāmanti sayaṁ hanatī’’tiādimāha.",
  "atk-vin01a2:947_0": "Tatrāyaṁ anuttānapadavaṇṇanāya saddhiṁ vinicchayakathā – kāyenāti hatthena vā pādena",
  "atk-vin01a2:947_1": "vā muṭṭhinā vā jāṇunā vā yena kenaci aṅgapaccaṅgena. Kāyapaṭibaddhenāti kāyato amocitena",
  "atk-vin01a2:947_2": "asiādinā paharaṇena. Nissaggiyenāti kāyato ca kāyapaṭibaddhato ca mocitena ususattiādinā.",
  "atk-vin01a2:947_3": "Ettāvatā sāhatthiko ca nissaggiyo cāti dve payogā vuttā honti.",
  "atk-vin01a2:948_0": "Tattha ekameko uddissānuddissabhedato duvidho. Tattha uddesike yaṁ uddissa paharati,",
  "atk-vin01a2:948_1": "tasseva maraṇena kammunā bajjhati. ‘‘Yo koci maratū’’ti evaṁ anuddesike pahārappaccayā",
  "atk-vin01a2:948_2": "yassa kassaci maraṇena kammunā bajjhati. Ubhayathāpi ca paharitamatte vā maratu pacchā",
  "atk-vin01a2:948_3": "vā teneva rogena, paharitamatteyeva kammunā bajjhati. Maraṇādhippāyena ca pahāraṁ",
  "atk-vin01a2:948_4": "datvā tena amatassa puna aññacittena pahāre dinne pacchāpi yadi paṭhamappahāreneva",
  "atk-vin01a2:948_5": "marati, tadā eva kammunā baddho. Atha dutiyappahārena marati, natthi pāṇātipāto.",
  "atk-vin01a2:948_6": "Ubhayehi matepi paṭhamappahāreneva kammunā baddho. Ubhayehi amate nevatthi pāṇātipāto.",
  "atk-vin01a2:948_7": "Esa nayo bahūhipi ekassa pahāre dinne. Tatrāpi hi yassa pahārena marati, tasseva",
  "atk-vin01a2:948_8": "kammunā baddho hotīti.",
  "atk-vin01a2:949_0": "Kammāpattibyattibhāvatthañcettha eḷakacatukkampi veditabbaṁ. Yo hi eḷakaṁ ekasmiṁ",
  "atk-vin01a2:949_1": "ṭhāne nipannaṁ upadhāreti ‘‘rattiṁ āgantvā vadhissāmī’’ti. Eḷakassa ca nipannokāse",
  "atk-vin01a2:949_2": "tassa mātā vā pitā vā arahā vā paṇḍukāsāvaṁ pārupitvā nipanno hoti. So rattibhāge",
  "atk-vin01a2:949_3": "āgantvā ‘‘eḷakaṁ māremī’’ti mātaraṁ vā pitaraṁ vā arahantaṁ vā māreti. ‘‘Imaṁ vatthuṁ",
  "atk-vin01a2:949_4": "māremī’’ti cetanāya atthibhāvato ghātako ca hoti, anantariyakammañca phusati, pārājikañca",
  "atk-vin01a2:949_5": "āpajjati . Añño koci āgantuko nipanno hoti , ‘‘eḷakaṁ māremī’’ti taṁ māreti, ghātako",
  "atk-vin01a2:949_6": "ca hoti pārājikañca āpajjati, ānantariyaṁ na phusati. Yakkho vā peto vā nipanno hoti,",
  "atk-vin01a2:949_7": "‘‘eḷakaṁ māremī’’ti taṁ māreti ghātakova hoti, na cānantariyaṁ phusati, na ca pārājikaṁ",
  "atk-vin01a2:949_8": "āpajjati, thullaccayaṁ pana hoti. Añño koci nipanno natthi, eḷakova hoti taṁ māreti,",
  "atk-vin01a2:949_9": "ghātako ca hoti, pācittiyañca āpajjati. ‘‘Mātāpituarahantānaṁ aññataraṁ māremī’’ti",
  "atk-vin01a2:949_10": "tesaṁyeva aññataraṁ māreti, ghātako ca hoti, ānantariyañca phusati, pārājikañca āpajjati.",
  "atk-vin01a2:949_11": "‘‘Tesaṁ aññataraṁ māressāmī’’ti aññaṁ āgantukaṁ māreti, yakkhaṁ vā petaṁ vā māreti,",
  "atk-vin01a2:949_12": "eḷakaṁ vā māreti, pubbe vuttanayena veditabbaṁ. Idha pana cetanā dāruṇā hotīti.",
  "atk-vin01a2:950_0": "Aññānipi ettha palālapuñjādivatthūni veditabbāni. Yo hi ‘‘lohitakaṁ asiṁ vā sattiṁ",
  "atk-vin01a2:950_1": "vā pucchissāmī’’ti palālapuñje pavesento tattha nipannaṁ mātaraṁ vā pitaraṁ vā arahantaṁ",
  "atk-vin01a2:950_2": "vā āgantukapurisaṁ vā yakkhaṁ vā petaṁ vā tiracchānagataṁ vā māreti, vohāravasena",
  "atk-vin01a2:950_3": "‘‘ghātako’’ti vuccati, vadhakacetanāya pana abhāvato neva kammaṁ phusati, na āpattiṁ",
  "atk-vin01a2:950_4": "āpajjati. Yo pana evaṁ pavesento sarīrasamphassaṁ sallakkhetvā ‘‘satto maññe abbhantaragato",
  "atk-vin01a2:950_5": "maratū’’ti pavesetvā māreti, tassa tesaṁ vatthūnaṁ anurūpena kammabaddho ca āpatti",
  "atk-vin01a2:950_6": "ca veditabbā. Esa nayo tattha nidahanatthaṁ pavesentassāpi vanappagumbādīsu khipantassāpi.",
  "atk-vin01a2:951_0": "Yopi ‘‘coraṁ māremī’’ti coravesena gacchantaṁ pitaraṁ māreti, ānantariyañca phusati,",
  "atk-vin01a2:951_1": "pārājiko ca hoti. Yo pana parasenāya aññañca yodhaṁ pitarañca kammaṁ karonte disvā",
  "atk-vin01a2:951_2": "yodhassa usuṁ khipati, ‘‘etaṁ vijjhitvā mama pitaraṁ vijjhissatī’’ti yathādhippāyaṁ",
  "atk-vin01a2:951_3": "gate pitughātako hoti. ‘‘Yodhe viddhe mama pitā palāyissatī’’ti khipati, usu ayathādhippāyaṁ",
  "atk-vin01a2:951_4": "gantvā pitaraṁ māreti, vohāravasena ‘‘pitughātako’’ti vuccati; ānantariyaṁ pana natthīti.",
  "atk-vin01a2:952_0": "Adhiṭṭhahitvāti samīpe ṭhatvā. Āṇāpetīti uddissa vā anuddissa vā āṇāpeti. Tattha",
  "atk-vin01a2:952_1": "parasenāya paccupaṭṭhitāya anuddisseva ‘‘evaṁ vijjha , evaṁ pahara, evaṁ ghātehī’’ti",
  "atk-vin01a2:952_2": "āṇatte yattake āṇatto ghāteti, tattakā ubhinnaṁ pāṇātipātā. Sace tattha āṇāpakassa",
  "atk-vin01a2:952_3": "mātāpitaro honti, ānantariyampi phusati. Sace āṇattasseva mātāpitaro, sova ānantariyaṁ",
  "atk-vin01a2:952_4": "phusati. Sace arahā hoti, ubhopi ānantariyaṁ phusanti. Uddisitvā pana ‘‘etaṁ dīghaṁ",
  "atk-vin01a2:952_5": "rassaṁ rattakañcukaṁ nīlakañcukaṁ hatthikkhandhe nisinnaṁ majjhe nisinnaṁ vijjha",
  "atk-vin01a2:952_6": "pahara ghātehī’’ti āṇatte sace so tameva ghāteti, ubhinnampi pāṇātipāto; ānantariyavatthumhi",
  "atk-vin01a2:952_7": "ca ānantariyaṁ. Sace aññaṁ māreti, āṇāpakassa natthi pāṇātipāto. Etena āṇattiko payogo",
  "atk-vin01a2:952_8": "vutto hoti. Tattha –",
  "atk-vin01a2:953": "Vatthuṁ kālañca okāsaṁ, āvudhaṁ iriyāpathaṁ;",
  "atk-vin01a2:954": "Tulayitvā pañca ṭhānāni, dhāreyyatthaṁ vicakkhaṇo.",
  "atk-vin01a2:955": "Aparo nayo –",
  "atk-vin01a2:956": "Vatthu kālo ca okāso, āvudhaṁ iriyāpatho;",
  "atk-vin01a2:957": "Kiriyāvisesoti ime, cha āṇattiniyāmakā.",
  "atk-vin01a2:958_0": "Tattha ‘‘vatthū’’ti māretabbo satto. ‘‘Kālo’’ti pubbaṇhasāyanhādikālo ca yobbanathāvariyādikālo",
  "atk-vin01a2:958_1": "ca. ‘‘Okāso’’ti gāmo vā vanaṁ vā gehadvāraṁ vā gehamajjhaṁ vā rathikā vā siṅghāṭakaṁ",
  "atk-vin01a2:958_2": "vāti evamādi. ‘‘Āvudha’’nti asi vā usu vā satti vāti evamādi. ‘‘Iriyāpatho’’ti māretabbassa",
  "atk-vin01a2:958_3": "gamanaṁ vā nisajjā vāti evamādi. ‘‘Kiriyāviseso’’ti vijjhanaṁ vā chedanaṁ vā bhedanaṁ",
  "atk-vin01a2:958_4": "vā saṅkhamuṇḍakaṁ vāti evamādi.",
  "atk-vin01a2:959_0": "Yadi hi vatthuṁ visaṁvādetvā ‘‘yaṁ mārehī’’ti āṇatto tato aññaṁ māreti, ‘‘purato",
  "atk-vin01a2:959_1": "paharitvā mārehī’’ti vā āṇatto pacchato vā passato vā aññasmiṁ vā padese paharitvā",
  "atk-vin01a2:959_2": "māreti. Āṇāpakassa natthi kammabandho; āṇattasseva kammabandho. Atha vatthuṁ avisaṁvādetvā",
  "atk-vin01a2:959_3": "yathāṇattiyā māreti, āṇāpakassa āṇattikkhaṇe āṇattassa ca māraṇakkhaṇeti ubhayesampi",
  "atk-vin01a2:959_4": "kammabandho. Vatthuvisesena panettha kammaviseso ca āpattiviseso ca hotīti. Evaṁ",
  "atk-vin01a2:959_5": "tāva vatthumhi saṅketavisaṅketatā veditabbā.",
  "atk-vin01a2:960_0": "Kāle pana yo ‘‘ajja sve’’ti aniyametvā ‘‘pubbaṇhe mārehī’’ti āṇatto yadā kadāci pubbaṇhe",
  "atk-vin01a2:960_1": "māreti, natthi visaṅketo. Yo pana ‘‘ajja pubbaṇhe’’ti vutto majjhanhe vā sāyanhe",
  "atk-vin01a2:960_2": "vā sve vā pubbaṇhe māreti. Visaṅketo hoti, āṇāpakassa natthi kammabandho. Pubbaṇhe",
  "atk-vin01a2:960_3": "māretuṁ vāyamantassa majjhanhe jātepi eseva nayo. Etena nayena sabbakālappabhedesu",
  "atk-vin01a2:960_4": "saṅketavisaṅketatā veditabbā.",
  "atk-vin01a2:961_0": "Okāsepi yo ‘‘etaṁ gāme ṭhitaṁ mārehī’’ti aniyametvā āṇatto taṁ yattha katthaci māreti,",
  "atk-vin01a2:961_1": "natthi visaṅketo. Yo pana ‘‘gāmeyevā’’ti niyametvā āṇatto vane māreti, tathā ‘‘vane’’ti",
  "atk-vin01a2:961_2": "āṇatto gāme māreti. ‘‘Antogehadvāre’’ti āṇatto gehamajjhe māreti, visaṅketo. Etena",
  "atk-vin01a2:961_3": "nayena sabbokāsabhedesu saṅketavisaṅketatā veditabbā.",
  "atk-vin01a2:962_0": "Āvudhepi yo ‘‘asinā vā usunā vā’’ti aniyametvā ‘‘āvudhena mārehī’’ti āṇatto yena",
  "atk-vin01a2:962_1": "kenaci āvudhena māreti, natthi visaṅketo. Yo pana ‘‘asinā’’ti vutto usunā, ‘‘iminā",
  "atk-vin01a2:962_2": "vā asinā’’ti vutto aññena asinā māreti. Etasseva vā asissa ‘‘imāya dhārāya mārehī’’ti",
  "atk-vin01a2:962_3": "vutto itarāya vā dhārāya talena vā tuṇḍena vā tharunā vā māreti, visaṅketo. Etena",
  "atk-vin01a2:962_4": "nayena sabbaāvudhabhedesu saṅketavisaṅketatā veditabbā.",
  "atk-vin01a2:963_0": "Iriyāpathe pana yo ‘‘etaṁ gacchantaṁ mārehī’’ti vadati, āṇatto ca naṁ sace gacchantaṁ",
  "atk-vin01a2:963_1": "māreti, natthi visaṅketo. ‘‘Gacchantameva mārehī’’ti vutto pana sace nisinnaṁ māreti.",
  "atk-vin01a2:963_2": "‘‘Nisinnameva vā mārehī’’ti vutto gacchantaṁ māreti, visaṅketo hoti. Etena nayena",
  "atk-vin01a2:963_3": "sabbairiyāpathabhedesu saṅketavisaṅketatā veditabbā.",
  "atk-vin01a2:964_0": "Kiriyāvisesepi yo ‘‘vijjhitvā mārehī’’ti vutto vijjhitvāva māreti, natthi visaṅketo.",
  "atk-vin01a2:964_1": "Yo pana ‘‘vijjhitvā mārehī’’ti vutto chinditvā māreti, visaṅketo. Etena nayena sabbakiriyāvisesabhedesu",
  "atk-vin01a2:964_2": "saṅketavisaṅketatā veditabbā.",
  "atk-vin01a2:965_0": "Yo pana liṅgavasena ‘‘dīghaṁ rassaṁ kāḷaṁ odātaṁ kisaṁ thūlaṁ mārehī’’ti aniyametvā",
  "atk-vin01a2:965_1": "āṇāpeti, āṇatto ca yaṁkiñci tādisaṁ māreti, natthi visaṅketo ubhinnaṁ pārājikaṁ.",
  "atk-vin01a2:965_2": "Atha pana so attānaṁ sandhāya āṇāpeti, āṇatto ca ‘‘ayameva īdiso’’ti āṇāpakameva",
  "atk-vin01a2:965_3": "māreti, āṇāpakassa dukkaṭaṁ, vadhakassa pārājikaṁ. Āṇāpako attānaṁ sandhāya āṇāpeti,",
  "atk-vin01a2:965_4": "itaro aññaṁ tādisaṁ māreti, āṇāpako muccati, vadhakasseva pārājikaṁ. Kasmā? Okāsassa",
  "atk-vin01a2:965_5": "aniyamitattā. Sace pana attānaṁ sandhāya āṇāpentopi okāsaṁ niyameti, ‘‘asukasmiṁ",
  "atk-vin01a2:965_6": "nāma rattiṭṭhāne vā divāṭṭhāne vā therāsane vā navāsane vā majjhimāsane vā nisinnaṁ",
  "atk-vin01a2:965_7": "evarūpaṁ nāma mārehī’’ti. Tattha ca añño nisinno hoti, sace āṇatto taṁ māreti, neva",
  "atk-vin01a2:965_8": "vadhako muccati na āṇāpako. Kasmā? Okāsassa niyamitattā. Sace pana niyamitokāsato",
  "atk-vin01a2:965_9": "aññatra māreti, āṇāpako muccatīti ayaṁ nayo mahāaṭṭhakathāyaṁ suṭṭhu daḷhaṁ katvā",
  "atk-vin01a2:965_10": "vutto. Tasmā ettha na anādariyaṁ kātabbanti.",
  "atk-vin01a2:966": "Adhiṭṭhāyāti mātikāvasena āṇattikapayogakathā niṭṭhitā.",
  "atk-vin01a2:967_0": "Idāni ye dūtenāti imassa mātikāpadassa niddesadassanatthaṁ ‘‘bhikkhu bhikkhuṁ āṇāpetī’’tiādayo",
  "atk-vin01a2:967_1": "cattāro vārā vuttā. Tesu so taṁ maññamānoti so āṇatto yo āṇāpakena ‘‘itthannāmo’’ti",
  "atk-vin01a2:967_2": "akkhāto, taṁ maññamāno tameva jīvitā voropeti, ubhinnaṁ pārājikaṁ. Taṁ maññamāno",
  "atk-vin01a2:967_3": "aññanti ‘‘yaṁ jīvitā voropehī’’ti vutto taṁ maññamāno aññaṁ tādisaṁ jīvitā voropeti,",
  "atk-vin01a2:967_4": "mūlaṭṭhassa anāpatti. Aññaṁ maññamāno tanti yo āṇāpakena vutto, tassa balavasahāyaṁ",
  "atk-vin01a2:967_5": "samīpe ṭhitaṁ disvā ‘‘imassa balenāyaṁ gajjati, imaṁ tāva jīvitā voropemī’’ti paharanto",
  "atk-vin01a2:967_6": "itarameva parivattitvā tasmiṁ ṭhāne ṭhitaṁ ‘‘sahāyo’’ti maññamāno jīvitā voropeti,",
  "atk-vin01a2:967_7": "ubhinnaṁ pārājikaṁ. Aññaṁ maññamāno aññanti purimanayeneva ‘‘imaṁ tāvassa sahāyaṁ",
  "atk-vin01a2:967_8": "jīvitā voropemī’’ti sahāyameva voropeti, tasseva pārājikaṁ.",
  "atk-vin01a2:968_0": "Dūtaparamparāpadassa niddesavāre itthannāmassa pāvadātiādīsu eko ācariyo tayo buddharakkhitadhammarakkhitasaṅgharakkhitanāmakā",
  "atk-vin01a2:968_1": "antevāsikā daṭṭhabbā. Tattha bhikkhu bhikkhuṁ āṇāpetīti ācariyo kañci puggalaṁ mārāpetukāmo",
  "atk-vin01a2:968_2": "tamatthaṁ ācikkhitvā buddharakkhitaṁ āṇāpeti. Itthannāmassa pāvadāti gaccha tvaṁ,",
  "atk-vin01a2:968_3": "buddharakkhita, etamatthaṁ dhammarakkhitassa pāvada. Itthannāmo itthannāmassa pāvadatūti",
  "atk-vin01a2:968_4": "dhammarakkhitopi saṅgharakkhitassa pāvadatu. Itthannāmo itthannāmaṁ jīvitā voropetūti",
  "atk-vin01a2:968_5": "evaṁ tayā āṇattena dhammarakkhitena āṇatto saṅgharakkhito itthannāmaṁ puggalaṁ jīvitā",
  "atk-vin01a2:968_6": "voropetu; so hi amhesu vīrajātiko paṭibalo imasmiṁ kammeti. Āpatti dukkaṭassāti evaṁ",
  "atk-vin01a2:968_7": "āṇāpentassa ācariyassa tāva dukkaṭaṁ. So itarassa ārocetīti buddharakkhito dhammarakkhitassa,",
  "atk-vin01a2:968_8": "dhammarakkhito ca saṅgharakkhitassa ‘‘amhākaṁ ācariyo evaṁ vadati – ‘itthannāmaṁ",
  "atk-vin01a2:968_9": "kira jīvitā voropehī’ti. Tvaṁ kira amhesu vīrapuriso’’ti āroceti; evaṁ tesampi dukkaṭaṁ.",
  "atk-vin01a2:968_10": "Vadhako paṭiggaṇhātīti ‘‘sādhu voropessāmī’’ti saṅgharakkhito sampaṭicchati. Mūlaṭṭhassa",
  "atk-vin01a2:968_11": "āpatti thullaccayassāti saṅgharakkhitena paṭiggahitamatte ācariyassa thullaccayaṁ.",
  "atk-vin01a2:968_12": "Mahājano hi tena pāpe niyojitoti. So tanti so ce saṅgharakkhito taṁ puggalaṁ jīvitā",
  "atk-vin01a2:968_13": "voropeti, sabbesaṁ catunnampi janānaṁ pārājikaṁ. Na kevalañca catunnaṁ, etenūpāyena",
  "atk-vin01a2:968_14": "visaṅketaṁ akatvā paramparāya āṇāpentaṁ samaṇasataṁ samaṇasahassaṁ vā hotu sabbesaṁ pārājikameva.",
  "atk-vin01a2:969_0": "Visakkiyadūtapadaniddese so aññaṁ āṇāpetīti so ācariyena āṇatto buddharakkhito dhammarakkhitaṁ",
  "atk-vin01a2:969_1": "adisvā vā avattukāmo vā hutvā saṅgharakkhitameva upasaṅkamitvā ‘‘amhākaṁ ācariyo",
  "atk-vin01a2:969_2": "evamāha – ‘itthannāmaṁ kira jīvitā voropehī’’ti visaṅketaṁ karonto āṇāpeti. Visaṅketakaraṇeneva",
  "atk-vin01a2:969_3": "hi esa ‘‘visakkiyadūto’’ti vuccati. Āpatti dukkaṭassāti āṇattiyā tāva buddharakkhitassa",
  "atk-vin01a2:969_4": "dukkaṭaṁ. Paṭiggaṇhāti āpatti dukkaṭassāti saṅgharakkhitena sampaṭicchite mūlaṭṭhasseva",
  "atk-vin01a2:969_5": "dukkaṭanti veditabbaṁ. Evaṁ sante paṭiggahaṇe āpattiyeva na siyā, sañcaritta paṭiggahaṇamaraṇābhinandanesupi",
  "atk-vin01a2:969_6": "ca āpatti hoti, maraṇapaṭiggahaṇe kathaṁ na siyā tasmā paṭiggaṇhantassevetaṁ dukkaṭaṁ.",
  "atk-vin01a2:969_7": "Tenevettha ‘‘mūlaṭṭhassā’’ti na vuttaṁ. Purimanayepi cetaṁ paṭiggaṇhantassa veditabbameva;",
  "atk-vin01a2:969_8": "okāsābhāvena pana na vuttaṁ. Tasmā yo yo paṭiggaṇhāti, tassa tassa tappaccayā āpattiyevāti",
  "atk-vin01a2:969_9": "ayamettha amhākaṁ khanti. Yathā cettha evaṁ adinnādānepīti.",
  "atk-vin01a2:970_0": "Sace pana so taṁ jīvitā voropeti, āṇāpakassa ca buddharakkhitassa voropakassa ca",
  "atk-vin01a2:970_1": "saṅgharakkhitassāti ubhinnampi pārājikaṁ. Mūlaṭṭhassa pana ācariyassa visaṅketattā",
  "atk-vin01a2:970_2": "pārājikena anāpatti. Dhammarakkhitassa ajānanatāya sabbena sabbaṁ anāpatti. Buddharakkhito",
  "atk-vin01a2:970_3": "pana dvinnaṁ sotthibhāvaṁ katvā attanā naṭṭhoti.",
  "atk-vin01a2:971_0": "Gatapaccāgatadūtaniddese – so gantvā puna paccāgacchatīti tassa jīvitā voropetabbassa",
  "atk-vin01a2:971_1": "samīpaṁ gantvā susaṁvihitārakkhattā taṁ jīvitā voropetuṁ asakkonto āgacchati. Yadā",
  "atk-vin01a2:971_2": "sakkosi tadāti kiṁ ajjeva mārito mārito hoti, gaccha yadā sakkosi, tadā naṁ jīvitā",
  "atk-vin01a2:971_3": "voropehīti. Āpatti dukkaṭassāti evaṁ puna āṇattiyāpi dukkaṭameva hoti. Sace pana",
  "atk-vin01a2:971_4": "so avassaṁ jīvitā voropetabbo hoti, atthasādhakacetanā maggānantaraphalasadisā, tasmā",
  "atk-vin01a2:971_5": "ayaṁ āṇattikkhaṇeyeva pārājiko. Sacepi vadhako saṭṭhivassātikkamena taṁ vadhati,",
  "atk-vin01a2:971_6": "āṇāpako ca antarāva kālaṅkaroti, hīnāya vā āvattati, assamaṇova hutvā kālañca karissati,",
  "atk-vin01a2:971_7": "hīnāya vā āvattissati. Sace āṇāpako gihikāle mātaraṁ vā pitaraṁ vā arahantaṁ vā sandhāya",
  "atk-vin01a2:971_8": "evaṁ āṇāpetvā pabbajati, tasmiṁ pabbajite āṇatto taṁ māreti, āṇāpako gihikāleyeva",
  "atk-vin01a2:971_9": "mātughātako pitughātako arahantaghātako vā hoti, tasmā nevassa pabbajjā , na upasampadā",
  "atk-vin01a2:971_10": "ruhati. Sacepi māretabbapuggalo āṇattikkhaṇe puthujjano, yadā pana naṁ āṇatto māreti",
  "atk-vin01a2:971_11": "tadā arahā hoti, āṇattato vā pahāraṁ labhitvā dukkhamūlikaṁ saddhaṁ nissāya vipassanto",
  "atk-vin01a2:971_12": "arahattaṁ patvā tenevābādhena kālaṁkaroti, āṇāpako āṇattikkhaṇeyeva arahantaghātako.",
  "atk-vin01a2:971_13": "Vadhako pana sabbattha upakkamakaraṇakkhaṇeyeva pārājikoti.",
  "atk-vin01a2:972": "Idāni ye sabbesuyeva imesu dūtavasena vuttamātikāpadesu saṅketavisaṅketadassanatthaṁ",
  "atk-vin01a2:973_0": "Vuttā tayo vārā, tesu paṭhamavāre tāva – yasmā taṁ saṇikaṁ vā bhaṇanto tassa vā badhiratāya",
  "atk-vin01a2:973_1": "‘‘mā ghātehī’’ti etaṁ vacanaṁ na sāveti, tasmā mūlaṭṭho na mutto. Dutiyavāre – sāvitattā",
  "atk-vin01a2:973_2": "mutto. Tatiyavāre pana tena ca sāvitattā itarena ca ‘‘sādhū’’ti sampaṭicchitvā oratattā ubhopi muttāti.",
  "atk-vin01a2:974": "Dūtakathā niṭṭhitā.",
  "atk-vin01a2:975_0": "175. Araho rahosaññīniddesādīsu arahoti sammukhe. Rahoti parammukhe. Tattha yo upaṭṭhānakāle",
  "atk-vin01a2:975_1": "veribhikkhumhi bhikkhūhi saddhiṁ āgantvā purato nisinneyeva andhakāradosena tassa",
  "atk-vin01a2:975_2": "āgatabhāvaṁ ajānanto ‘‘aho vata itthannāmo hato assa, corāpi nāma taṁ na hananti,",
  "atk-vin01a2:975_3": "sappo vā na ḍaṁsati, na satthaṁ vā visaṁ vā āharatī’’ti tassa maraṇaṁ abhinandanto",
  "atk-vin01a2:975_4": "īdisāni vacanāni ullapati, ayaṁ araho rahosaññī ullapati nāma. Sammukheva tasmiṁ",
  "atk-vin01a2:975_5": "parammukhasaññīti attho. Yo pana taṁ purato nisinnaṁ disvā puna upaṭṭhānaṁ katvā",
  "atk-vin01a2:975_6": "gatehi bhikkhūhi saddhiṁ gatepi tasmiṁ ‘‘idheva so nisinno’’ti saññī hutvā purimanayeneva",
  "atk-vin01a2:975_7": "ullapati, ayaṁ raho arahosaññī ullapati nāma. Etenevupāyena araho arahosaññī ca raho",
  "atk-vin01a2:975_8": "rahosaññī ca veditabbo. Catunnampi ca etesaṁ vācāya vācāya dukkaṭanti veditabbaṁ.",
  "atk-vin01a2:976_0": "Idāni maraṇavaṇṇasaṁvaṇṇanāya vibhāgadassanatthaṁ vuttesu pañcasu kāyena saṁvaṇṇanādimātikāniddesesu",
  "atk-vin01a2:976_1": "– kāyena vikāraṁ karotīti yathā so jānāti ‘‘satthaṁ vā āharitvā visaṁ vā khāditvā",
  "atk-vin01a2:976_2": "rajjuyā vā ubbandhitvā sobbhādīsu vā papatitvā yo marati so kira dhanaṁ vā labhati,",
  "atk-vin01a2:976_3": "yasaṁ vā labhati, saggaṁ vā gacchatīti ayamattho etena vutto’’ti tathā hatthamuddādīhi",
  "atk-vin01a2:976_4": "dasseti. Vācāya bhaṇatīti tamevatthaṁ vākyabhedaṁ katvā bhaṇati. Tatiyavāro ubhayavasena",
  "atk-vin01a2:976_5": "vutto. Sabbattha saṁvaṇṇanāya payoge payoge dukkaṭaṁ. Tassa dukkhuppattiyaṁ saṁvaṇṇakassa",
  "atk-vin01a2:976_6": "thullaccayaṁ. Yaṁ uddissa saṁvaṇṇanā katā, tasmiṁ mate saṁvaṇṇanakkhaṇeyeva saṁvaṇṇakassa",
  "atk-vin01a2:976_7": "pārājikaṁ. So taṁ na jānāti añño ñatvā ‘‘laddho vata me sukhuppattiupāyo’’ti tāya",
  "atk-vin01a2:976_8": "saṁvaṇṇanāya marati, anāpatti. Dvinnaṁ uddissa saṁvaṇṇanāya katāya eko ñatvā marati,",
  "atk-vin01a2:976_9": "pārājikaṁ. Dvepi maranti, pārājikañca akusalarāsi ca. Esa nayo sambahulesu. Anuddissa",
  "atk-vin01a2:976_10": "maraṇaṁ saṁvaṇṇento āhiṇḍati, yo yo taṁ saṁvaṇṇanaṁ ñatvā marati, sabbo tena mārito hoti.",
  "atk-vin01a2:977_0": "Dūtena saṁvaṇṇanāyaṁ ‘‘asukaṁ nāma gehaṁ vā gāmaṁ vā gantvā itthannāmassa evaṁ maraṇavaṇṇaṁ",
  "atk-vin01a2:977_1": "saṁvaṇṇehī’’ti sāsane ārocitamatte dukkaṭaṁ. Yassatthāya pahito tassa dukkhuppattiyā",
  "atk-vin01a2:977_2": "mūlaṭṭhassa thullaccayaṁ, maraṇena pārājikaṁ. Dūto ‘‘ñāto dāni ayaṁ saggamaggo’’ti",
  "atk-vin01a2:977_3": "tassa anārocetvā attano ñātissa vā sālohitassa vā āroceti, tasmiṁ mate visaṅketo",
  "atk-vin01a2:977_4": "hoti, mūlaṭṭho muccati. Dūto tatheva cintetvā sayaṁ saṁvaṇṇanāya vuttaṁ katvā marati,",
  "atk-vin01a2:977_5": "visaṅketova. Anuddissa pana sāsane ārocite yattakā dūtassa saṁvaṇṇanāya maranti,",
  "atk-vin01a2:977_6": "tattakā pāṇātipātā. Sace mātāpitaro maranti, ānantariyampi hoti.",
  "atk-vin01a2:978_0": "176. Lekhāsaṁvaṇṇanāya – lekhaṁ chindatīti paṇṇe vā potthake vā akkharāni likhati",
  "atk-vin01a2:978_1": "– ‘‘yo satthaṁ vā āharitvā papāte vā papatitvā aññehi vā aggippavesanaudakappavesanādīhi",
  "atk-vin01a2:978_2": "upāyehi marati, so idañcidañca labhatī’’ti vā ‘‘tassa dhammo hotī’’ti vāti. Etthāpi",
  "atk-vin01a2:978_3": "dukkaṭathullaccayā vuttanayeneva veditabbā. Uddissa likhite pana yaṁ uddissa likhitaṁ",
  "atk-vin01a2:978_4": "tasseva maraṇena pārājikaṁ. Bahū uddissa likhite yattakā maranti, tattakā pāṇātipātā.",
  "atk-vin01a2:978_5": "Mātāpitūnaṁ maraṇena ānantariyaṁ. Anuddissa likhitepi eseva nayo. ‘‘Bahū marantī’’ti",
  "atk-vin01a2:978_6": "vippaṭisāre uppanne taṁ potthakaṁ jhāpetvā vā yathā vā akkharāni na paññāyanti tathā",
  "atk-vin01a2:978_7": "katvā muccati. Sace so parassa potthako hoti, uddissa likhito vā hoti anuddissa likhito",
  "atk-vin01a2:978_8": "vā, gahitaṭṭhāne ṭhapetvā muccati. Sace mūlena kīto hoti, potthakassāmikānaṁ potthakaṁ,",
  "atk-vin01a2:978_9": "yesaṁ hatthato mūlaṁ gahitaṁ, tesaṁ mūlaṁ datvā muccati. Sace sambahulā ‘‘maraṇavaṇṇaṁ",
  "atk-vin01a2:978_10": "likhissāmā’’ti ekajjhāsayā hutvā eko tālarukkhaṁ ārohitvā paṇṇaṁ chindati, eko āharati,",
  "atk-vin01a2:978_11": "eko potthakaṁ karoti, eko likhati, eko sace kaṇṭakalekhā hoti, masiṁ makkheti, masiṁ",
  "atk-vin01a2:978_12": "makkhetvā taṁ potthakaṁ sajjetvā sabbeva sabhāyaṁ vā āpaṇe vā yattha vā pana lekhādassanakotūhalakā",
  "atk-vin01a2:978_13": "bahū sannipatanti, tattha ṭhapenti. Taṁ vācetvā sacepi eko marati, sabbesaṁ pārājikaṁ.",
  "atk-vin01a2:978_14": "Sace bahukā maranti, vuttasadisova nayo. Vippaṭisāre pana uppanne taṁ potthakaṁ sacepi",
  "atk-vin01a2:978_15": "mañjūsāyaṁ gopenti, añño ca taṁ disvā nīharitvā puna bahūnaṁ dasseti, neva muccanti.",
  "atk-vin01a2:978_16": "Tiṭṭhatu mañjūsā, sacepi taṁ potthakaṁ nadiyaṁ vā samudde vā khipanti vā dhovanti",
  "atk-vin01a2:978_17": "vā khaṇḍākhaṇḍaṁ vā chindanti, aggimhi vā jhāpenti, yāva saṅghaṭṭitepi duddhote vā",
  "atk-vin01a2:978_18": "dujjhāpite vā patte akkharāni paññāyanti, tāva na muccanti. Yathā pana akkharāni",
  "atk-vin01a2:978_19": "na paññāyanti tatheva kate muccantīti.",
  "atk-vin01a2:979_0": "Idāni thāvarapayogassa vibhāgadassanatthaṁ vuttesu opātādimātikāniddesesu manussaṁ",
  "atk-vin01a2:979_1": "uddissa opātaṁ khanatīti ‘‘itthannāmo patitvā marissatī’’ti kañci manussaṁ uddisitvā",
  "atk-vin01a2:979_2": "yattha so ekato vicarati, tattha āvāṭaṁ khanati, khanantassa tāva sacepi jātapathaviyā",
  "atk-vin01a2:979_3": "khanati, pāṇātipātassa payogattā payoge payoge dukkaṭaṁ. Yaṁ uddissa khanati, tassa",
  "atk-vin01a2:979_4": "dukkhuppattiyā thullaccayaṁ, maraṇena pārājikaṁ. Aññasmiṁ patitvā mate anāpatti.",
  "atk-vin01a2:979_5": "Sace anuddissa ‘‘yo koci marissatī’’ti khato hoti, yattakā patitvā maranti, tattakā",
  "atk-vin01a2:979_6": "pāṇātipātā. Ānantariyavatthūsu ca ānantariyaṁ thullaccayapācittiyavatthūsu thullaccayapācittiyāni.",
  "atk-vin01a2:980_0": "Bahū tattha cetanā; katamāya pārājikaṁ hotīti? Mahāaṭṭhakathāyaṁ tāva vuttaṁ – ‘‘āvāṭaṁ",
  "atk-vin01a2:980_1": "gambhīrato ca āyāmavitthārato ca khanitvā pamāṇe ṭhapetvā tacchetvā puñchitvā paṁsupacchiṁ",
  "atk-vin01a2:980_2": "uddharantassa sanniṭṭhāpikā atthasādhakacetanā maggānantaraphalasadisā. Sacepi vassasatassa",
  "atk-vin01a2:980_3": "accayena patitvā avassaṁ maraṇakasatto hoti, sanniṭṭhāpakacetanāyameva pārājika’’nti.",
  "atk-vin01a2:980_4": "Mahāpaccariyaṁ pana saṅkhepaṭṭhakathāyañca – ‘‘imasmiṁ āvāṭe patitvā marissatīti",
  "atk-vin01a2:980_5": "ekasmimpi kuddālappahāre dinne sace koci tattha pakkhalito patitvā marati, pārājikameva.",
  "atk-vin01a2:980_6": "Suttantikattherā pana sanniṭṭhāpakacetanaṁ gaṇhantī’’ti vuttaṁ.",
  "atk-vin01a2:981_0": "Eko ‘‘opātaṁ khanitvā asukaṁ nāma ānetvā idha pātetvā mārehī’’ti aññaṁ āṇāpeti, so",
  "atk-vin01a2:981_1": "taṁ pātetvā māreti, ubhinnaṁ pārājikaṁ. Aññaṁ pātetvā māreti, sayaṁ patitvā marati,",
  "atk-vin01a2:981_2": "añño attano dhammatāya patitvā marati, sabbattha visaṅketo hoti, mūlaṭṭho muccati.",
  "atk-vin01a2:981_3": "‘‘Asuko asukaṁ ānetvā idha māressatī’’ti khatepi eseva nayo. Maritukāmā idha marissantīti",
  "atk-vin01a2:981_4": "khanati, ekassa maraṇe pārājikaṁ. Bahunnaṁ maraṇe akusalarāsi , mātāpitūnaṁ maraṇe",
  "atk-vin01a2:981_5": "ānantariyaṁ, thullaccayapācittiyavatthūsu thullaccayapācittiyāni.",
  "atk-vin01a2:982_0": "‘‘Ye keci māretukāmā, te idha pātetvā māressantī’’ti khanati, tattha pātetvā mārenti",
  "atk-vin01a2:982_1": ", ekasmiṁ mate pārājikaṁ, bahūsu akusalarāsi, ānantariyādivatthūsu ānantariyādīni.",
  "atk-vin01a2:982_2": "Idheva arahantāpi saṅgahaṁ gacchanti. Purimanaye pana ‘‘tesaṁ maritukāmatāya patanaṁ",
  "atk-vin01a2:982_3": "natthī’’ti te na saṅgayhanti. Dvīsupi nayesu attano dhammatāya patitvā mate visaṅketo.",
  "atk-vin01a2:982_4": "‘‘Ye keci attano verike ettha pātetvā māressantī’’ti khanati, tattha ca verikā verike",
  "atk-vin01a2:982_5": "pātetvā mārenti, ekasmiṁ mārite pārājikaṁ, bahūsu akusalarāsi, mātari vā pitari vā",
  "atk-vin01a2:982_6": "arahante vā verikehi ānetvā tattha mārite ānantariyaṁ. Attano dhammatāya patitvā matesu visaṅketo.",
  "atk-vin01a2:983_0": "Yo pana ‘‘maritukāmā vā amaritukāmā vā māretukāmā vā amāretukāmā vā ye keci ettha",
  "atk-vin01a2:983_1": "patitā vā pātitā vā marissantī’’ti sabbathāpi anuddisseva khanati. Yo yo marati tassa",
  "atk-vin01a2:983_2": "tassa maraṇena yathānurūpaṁ kammañca phusati, āpattiñca āpajjati. Sace gabbhinī patitvā",
  "atk-vin01a2:983_3": "sagabbhā marati, dve pāṇātipātā. Gabbhoyeva vinassati, eko. Gabbho na vinassati,",
  "atk-vin01a2:983_4": "mātā marati, ekoyeva. Corehi anubaddho patitvā marati, opātakhanakasseva pārājikaṁ.",
  "atk-vin01a2:983_5": "Corā tattha pātetvā mārenti, pārājikameva. Tattha patitaṁ bahi nīharitvā mārenti,",
  "atk-vin01a2:983_6": "pārājikameva. Kasmā? Opāte patitappayogena gahitattā. Opātato nikkhamitvā teneva",
  "atk-vin01a2:983_7": "ābādhena marati, pārājikameva. Bahūni vassāni atikkamitvā puna kupitena tenevābādhena",
  "atk-vin01a2:983_8": "marati, pārājikameva. Opāte patanappaccayā uppannarogena gilānasseva añño rogo uppajjati,",
  "atk-vin01a2:983_9": "opātarogo balavataro hoti, tena matepi opātakhaṇako na muccati. Sace pacchā uppannarogo",
  "atk-vin01a2:983_10": "balavā hoti, tena mate muccati. Ubhohi mate na muccati. Opāte opapātikamanusso nibbattitvā",
  "atk-vin01a2:983_11": "uttarituṁ asakkonto marati, pārājikameva. Manussaṁ uddissa khate yakkhādīsu patitvā",
  "atk-vin01a2:983_12": "matesu anāpatti. Yakkhādayo uddissa khate manussādīsu marantesupi eseva nayo. Yakkhādayo",
  "atk-vin01a2:983_13": "uddissa khanantassa pana khananepi tesaṁ dukkhuppattiyampi dukkaṭameva. Maraṇe vatthuvasena",
  "atk-vin01a2:983_14": "thullaccayaṁ vā pācittiyaṁ vā. Anuddissa khate opāte yakkharūpena vā petarūpena vā",
  "atk-vin01a2:983_15": "patati, tiracchānarūpena marati, patanarūpaṁ pamāṇaṁ, tasmā thullaccayanti upatissatthero.",
  "atk-vin01a2:983_16": "Maraṇarūpaṁ pamāṇaṁ, tasmā pācittiyanti phussadevatthero. Tiracchānarūpena patitvā",
  "atk-vin01a2:983_17": "yakkhapetarūpena matepi eseva nayo.",
  "atk-vin01a2:984_0": "Opātakhanako opātaṁ aññassa vikkiṇāti vā mudhā vā deti, yo yo patitvā marati, tappaccayā",
  "atk-vin01a2:984_1": "tasseva āpatti ca kammabandho ca. Yena laddho so niddoso. Atha sopi ‘‘evaṁ patitā",
  "atk-vin01a2:984_2": "uttarituṁ asakkontā nassissanti, suuddharā vā na bhavissantī’’ti taṁ opātaṁ gambhīrataraṁ",
  "atk-vin01a2:984_3": "vā uttānataraṁ vā dīghataraṁ vā rassataraṁ vā vitthatataraṁ vā sambādhataraṁ vā karoti,",
  "atk-vin01a2:984_4": "ubhinnampi āpatti ca kammabandho ca. Bahū marantīti vippaṭisāre uppanne opātaṁ paṁsunā",
  "atk-vin01a2:984_5": "pūreti, sace koci paṁsumhi patitvā marati, pūretvāpi mūlaṭṭho na muccati. Deve vassante",
  "atk-vin01a2:984_6": "kaddamo hoti, tattha laggitvā matepi. Rukkho vā patanto vāto vā vassodakaṁ vā paṁsuṁ",
  "atk-vin01a2:984_7": "harati, kandamūlatthaṁ vā pathaviṁ khanantā tattha āvāṭaṁ karonti. Tattha sace koci",
  "atk-vin01a2:984_8": "laggitvā vā patitvā vā marati, mūlaṭṭho na muccati. Tasmiṁ pana okāse mahantaṁ taḷākaṁ",
  "atk-vin01a2:984_9": "vā pokkharaṇiṁ vā kāretvā cetiyaṁ vā patiṭṭhāpetvā bodhiṁ vā ropetvā āvāsaṁ vā sakaṭamaggaṁ",
  "atk-vin01a2:984_10": "vā kāretvā muccati. Yadāpi thiraṁ katvā pūrite opāte rukkhādīnaṁ mūlāni mūlehi saṁsibbitāni",
  "atk-vin01a2:984_11": "honti , jātapathavī jātā, tadāpi muccati. Sacepi nadī āgantvā opātaṁ harati, evampi",
  "atk-vin01a2:984_12": "muccatīti. Ayaṁ tāva opātakathā.",
  "atk-vin01a2:985_0": "Opātasseva pana anulomesu pāsādīsupi yo tāva pāsaṁ oḍḍeti ‘‘ettha bajjhitvā sattā",
  "atk-vin01a2:985_1": "marissantī’’ti avassaṁ bajjhanakasattānaṁ vasena hatthā muttamatte pārājikānantariyathullaccayapācittiyāni",
  "atk-vin01a2:985_2": "veditabbāni. Uddissa kate yaṁ uddissa oḍḍito, tato aññesaṁ bandhane anāpatti. Pāse",
  "atk-vin01a2:985_3": "mūlena vā mudhā vā dinnepi mūlaṭṭhasseva kammabandho. Sace yena laddho so uggalitaṁ",
  "atk-vin01a2:985_4": "vā pāsaṁ saṇṭhapeti, passena vā gacchante disvā vatiṁ katvā sammukhe paveseti, thaddhataraṁ",
  "atk-vin01a2:985_5": "vā pāsayaṭṭhiṁ ṭhapeti, daḷhataraṁ vā pāsarajjuṁ bandhati, thirataraṁ vā khāṇukaṁ",
  "atk-vin01a2:985_6": "vā ākoṭeti, ubhopi na muccanti. Sace vippaṭisāre uppanne pāsaṁ uggalāpetvā gacchati,",
  "atk-vin01a2:985_7": "taṁ disvā puna aññe saṇṭhapenti, baddhā baddhā maranti, mūlaṭṭho na muccati.",
  "atk-vin01a2:986_0": "Sace pana tena pāsayaṭṭhi sayaṁ akatā hoti, gahitaṭṭhāne ṭhapetvā muccati. Tatthajātakayaṭṭhiṁ",
  "atk-vin01a2:986_1": "chinditvā muccati. Sayaṁ katayaṭṭhiṁ pana gopentopi na muccati. Yadi hi taṁ añño",
  "atk-vin01a2:986_2": "gaṇhitvā pāsaṁ saṇṭhapeti, tappaccayā marantesu mūlaṭṭho na muccati. Sace taṁ jhāpetvā",
  "atk-vin01a2:986_3": "alātaṁ katvā chaḍḍeti, tena alātena pahāraṁ laddhā marantesupi na muccati. Sabbaso",
  "atk-vin01a2:986_4": "pana jhāpetvā vā nāsetvā vā muccati, pāsarajjumpi aññehi ca vaṭṭitaṁ gahitaṭṭhāne",
  "atk-vin01a2:986_5": "ṭhapetvā muccati. Rajjuke labhitvā sayaṁ vaṭṭitaṁ ubbaṭṭetvā vāke labhitvā vaṭṭitaṁ",
  "atk-vin01a2:986_6": "hīraṁ hīraṁ katvā muccati. Araññato pana sayaṁ vāke āharitvā vaṭṭitaṁ gopentopi na",
  "atk-vin01a2:986_7": "muccati. Sabbaso pana jhāpetvā vā nāsetvā vā muccati.",
  "atk-vin01a2:987_0": "Adūhalaṁ sajjento catūsu pādesu adūhalamañcaṁ ṭhapetvā pāsāṇe āropeti, payoge payoge",
  "atk-vin01a2:987_1": "dukkaṭaṁ. Sabbasajjaṁ katvā hatthato muttamatte avassaṁ ajjhottharitabbakasattānaṁ",
  "atk-vin01a2:987_2": "vasena uddissakānuddissakānurūpena pārājikādīni veditabbāni. Adūhale mūlena vā mudhā",
  "atk-vin01a2:987_3": "vā dinnepi mūlaṭṭhasseva kammabaddho. Sace yena laddhaṁ so patitaṁ vā ukkhipati,",
  "atk-vin01a2:987_4": "aññepi pāsāṇe āropetvā garukataraṁ vā karoti, passena vā gacchante disvā vatiṁ katvā",
  "atk-vin01a2:987_5": "adūhale paveseti, ubhopi na muccanti. Sacepi vippaṭisāre uppanne adūhalaṁ pātetvā",
  "atk-vin01a2:987_6": "gacchati, taṁ disvā añño saṇṭhapeti, mūlaṭṭho na muccati. Pāsāṇe pana gahitaṭṭhāne",
  "atk-vin01a2:987_7": "ṭhapetvā adūhalapāde ca pāsayaṭṭhiyaṁ vuttanayena gahitaṭṭhāne vā ṭhapetvā jhāpetvā vā muccati.",
  "atk-vin01a2:988_0": "Sūlaṁ ropentassāpi sabbasajjaṁ katvā hatthato muttamatte sūlamukhe patitvā avassaṁ",
  "atk-vin01a2:988_1": "maraṇakasattānaṁ vasena uddissānuddissānurūpato pārājikādīni veditabbāni. Sūle mūlena",
  "atk-vin01a2:988_2": "vā mudhā vā dinnepi mūlaṭṭhasseva kammabaddho. Sace yena laddhaṁ so ‘‘ekappahāreneva",
  "atk-vin01a2:988_3": "marissantī’’ti tikhiṇataraṁ vā karoti, ‘‘dukkhaṁ marissantī’’ti kuṇṭhataraṁ vā karoti,",
  "atk-vin01a2:988_4": "‘‘ucca’’nti sallakkhetvā nīcataraṁ vā ‘‘nīca’’nti sallakkhetvā uccataraṁ vā puna",
  "atk-vin01a2:988_5": "ropeti, vaṅkaṁ vā ujukaṁ atiujukaṁ vā īsakaṁ poṇaṁ karoti, ubhopi na muccanti. Sace",
  "atk-vin01a2:988_6": "pana ‘‘aṭṭhāne ṭhita’’nti aññasmiṁ ṭhāne ṭhapeti, taṁ ce māraṇatthāya ādito pabhuti",
  "atk-vin01a2:988_7": "pariyesitvā kataṁ hoti, mūlaṭṭho na muccati. Apariyesitvā pana katameva labhitvā",
  "atk-vin01a2:988_8": "ropite mūlaṭṭho muccati. Vippaṭisāre uppanne pāsayaṭṭhiyaṁ vuttanayena gahitaṭṭhāne",
  "atk-vin01a2:988_9": "vā ṭhapetvā jhāpetvā vā muccati.",
  "atk-vin01a2:989_0": "177. Apassene satthaṁ vāti ettha apassenaṁ nāma niccaparibhogo mañco vā pīṭhaṁ vā",
  "atk-vin01a2:989_1": "apassenaphalakaṁ vā divāṭṭhāne nisīdantassa apassenakatthambho vā tatthajātakarukkho",
  "atk-vin01a2:989_2": "vā caṅkame apassāya tiṭṭhantassa ālambanarukkho vā ālambanaphalakaṁ vā sabbampetaṁ",
  "atk-vin01a2:989_3": "apassayanīyaṭṭhena apassenaṁ nāma; tasmiṁ apassene yathā apassayantaṁ vijjhati vā",
  "atk-vin01a2:989_4": "chindati vā tathā katvā vāsipharasusattiārakaṇṭakādīnaṁ aññataraṁ satthaṁ ṭhapeti,",
  "atk-vin01a2:989_5": "dukkaṭaṁ. Dhuvaparibhogaṭṭhāne nirāsaṅkassa nisīdato vā nipajjato vā apassayantassa",
  "atk-vin01a2:989_6": "vā satthasamphassapaccayā dukkhuppattiyā thullaccayaṁ, maraṇena pārājikaṁ. Taṁ ce",
  "atk-vin01a2:989_7": "aññopi tassa veribhikkhu vihāracārikaṁ caranto disvā ‘‘imassa maññe maraṇatthāya",
  "atk-vin01a2:989_8": "idaṁ nikhittaṁ, sādhu suṭṭhu maratū’’ti abhinandanto gacchati, dukkaṭaṁ. Sace pana",
  "atk-vin01a2:989_9": "sopi tattha ‘‘evaṁ kate sukataṁ bhavissatī’’ti tikhiṇatarādikaraṇena kiñci kammaṁ",
  "atk-vin01a2:989_10": "karoti, tassāpi pārājikaṁ. Sace pana ‘‘aṭṭhāne ṭhita’’nti uddharitvā aññasmiṁ ṭhāne",
  "atk-vin01a2:989_11": "ṭhapeti tadatthameva katvā ṭhapite mūlaṭṭho na muccati. Pākatikaṁ labhitvā ṭhapitaṁ",
  "atk-vin01a2:989_12": "hoti, muccati. Taṁ apanetvā aññaṁ tikhiṇataraṁ ṭhapeti mūlaṭṭho muccateva.",
  "atk-vin01a2:990_0": "Visamakkhanepi yāva maraṇābhinandane dukkaṭaṁ tāva eseva nayo. Sace pana sopi khuddakaṁ",
  "atk-vin01a2:990_1": "visamaṇḍalanti sallakkhetvā mahantataraṁ vā karoti , mahantaṁ vā ‘‘atirekaṁ hotī’’ti",
  "atk-vin01a2:990_2": "khuddakaṁ karoti, tanukaṁ vā bahalaṁ; bahalaṁ vā tanukaṁ karoti, agginā tāpetvā heṭṭhā",
  "atk-vin01a2:990_3": "vā upari vā sañcāreti, tassāpi pārājikaṁ. ‘‘Idaṁ aṭhāne ṭhita’’nti sabbameva tacchetvā",
  "atk-vin01a2:990_4": "puñchitvā aññasmiṁ ṭhāne ṭhapeti, attanā bhesajjāni yojetvā kate mūlaṭṭho na muccati",
  "atk-vin01a2:990_5": ", attanā akate muccati. Sace pana so ‘‘idaṁ visaṁ atiparitta’’nti aññampi ānetvā",
  "atk-vin01a2:990_6": "pakkhipati, yassa visena marati, tassa pārājikaṁ. Sace ubhinnampi santakena marati,",
  "atk-vin01a2:990_7": "ubhinnampi pārājikaṁ. ‘‘Idaṁ visaṁ nibbisa’’nti taṁ apanetvā attano visameva ṭhapeti,",
  "atk-vin01a2:990_8": "tasseva pārājikaṁ mūlaṭṭho muccati.",
  "atk-vin01a2:991_0": "Dubbalaṁ vā karotīti mañcapīṭhaṁ aṭaniyā heṭṭhābhāge chinditvā vidalehi vā rajjukehi",
  "atk-vin01a2:991_1": "vā yehi vītaṁ hoti, te vā chinditvā appāvasesameva katvā heṭṭhā āvudhaṁ nikkhipati",
  "atk-vin01a2:991_2": "‘‘ettha patitvā marissatī’’ti. Apassenaphalakādīnampi caṅkame ālambanarukkhaphalakapariyosānānaṁ",
  "atk-vin01a2:991_3": "parabhāgaṁ chinditvā heṭṭhā āvudhaṁ nikkhipati, sobbhādīsu mañcaṁ vā pīṭhaṁ vā apassenaphalakaṁ",
  "atk-vin01a2:991_4": "vā ānetvā ṭhapeti, yathā tattha nisinnamatto vā apassitamatto vā patati, sobbhādīsu",
  "atk-vin01a2:991_5": "vā sañcaraṇasetu hoti, taṁ dubbalaṁ karoti; evaṁ karontassa karaṇe dukkaṭaṁ. Itarassa",
  "atk-vin01a2:991_6": "dukkhuppattiyā thullaccayaṁ, maraṇe pārājikaṁ. Bhikkhuṁ ānetvā sobbhādīnaṁ taṭe ṭhapeti",
  "atk-vin01a2:991_7": "‘‘disvā bhayena kampento patitvā marissatī’’ti dukkaṭaṁ. So tattheva patati, dukkhuppattiyā",
  "atk-vin01a2:991_8": "thullaccayaṁ, maraṇe pārājikaṁ. Sayaṁ vā pāteti, aññena vā pātāpeti, añño avutto",
  "atk-vin01a2:991_9": "vā attano dhammatāya pāteti, amanusso pāteti, vātappahārena patati, attano dhammatāya",
  "atk-vin01a2:991_10": "patatti, sabbattha maraṇe pārājikaṁ. Kasmā? Tassa payogena sobbhāditaṭe ṭhitattā.",
  "atk-vin01a2:992_0": "Upanikkhipanaṁ nāma samīpe nikkhipanaṁ. Tattha ‘‘yo iminā asinā mato so dhanaṁ vā",
  "atk-vin01a2:992_1": "labhatī’’tiādinā nayena maraṇavaṇṇaṁ vā saṁvaṇṇetvā ‘‘iminā maraṇatthikā marantu,",
  "atk-vin01a2:992_2": "māraṇatthikā mārentū’’ti vā vatvā asiṁ upanikkhipati, tassa upanikkhipane dukkaṭaṁ.",
  "atk-vin01a2:992_3": "Maritukāmo vā tena attānaṁ paharatu , māretukāmo vā aññaṁ paharatu, ubhayathāpi parassa",
  "atk-vin01a2:992_4": "dukkhuppattiyā upanikkhepakassa thullaccayaṁ, maraṇe pārājikaṁ. Anuddissa nikkhitte",
  "atk-vin01a2:992_5": "bahūnaṁ maraṇe akusalarāsi. Pārājikādivatthūsu pārājikādīni. Vippaṭisāre uppanne",
  "atk-vin01a2:992_6": "asiṁ gahitaṭṭhāne ṭhapetvā muccati. Kiṇitvā gahito hoti, asissāmikānaṁ asiṁ, yesaṁ",
  "atk-vin01a2:992_7": "hatthato mūlaṁ gahitaṁ, tesaṁ mūlaṁ datvā muccati. Sace lohapiṇḍiṁ vā phālaṁ vā kudālaṁ",
  "atk-vin01a2:992_8": "vā gahetvā asi kārāpito hoti, yaṁ bhaṇḍaṁ gahetvā kārito, tadeva katvā muccati. Sace",
  "atk-vin01a2:992_9": "kudālaṁ gahetvā kāritaṁ vināsetvā phālaṁ karoti, phālena pahāraṁ labhitvā marantesupi",
  "atk-vin01a2:992_10": "pāṇātipātato na muccati. Sace pana lohaṁ samuṭṭhāpetvā upanikkhipanatthameva kārito",
  "atk-vin01a2:992_11": "hoti, arena ghaṁsitvā cuṇṇavicuṇṇaṁ katvā vippakiṇṇe muccati. Sacepi saṁvaṇṇanāpotthako",
  "atk-vin01a2:992_12": "viya bahūhi ekajjhāsayehi kato hoti, potthake vuttanayeneva kammabandhavinicchayo",
  "atk-vin01a2:992_13": "veditabbo. Esa nayo sattibheṇḍīsu. Laguḷe pāsayaṭṭhisadiso vinicchayo. Tathā pāsāṇe.",
  "atk-vin01a2:992_14": "Satthe asisadisova. Visaṁ vāti visaṁ upanikkhipantassa vatthuvasena uddissānuddissānurūpato",
  "atk-vin01a2:992_15": "pārājikādivatthūsu pārājikādīni veditabbāni. Kiṇitvā ṭhapite purimanayena paṭipākatikaṁ",
  "atk-vin01a2:992_16": "katvā muccati. Sayaṁ bhesajjehi yojite avisaṁ katvā muccati. Rajjuyā pāsarajjusadisova vinicchayo.",
  "atk-vin01a2:993_0": "Bhesajje – yo bhikkhu veribhikkhussa pajjarake vā visabhāgaroge vā uppanne asappāyānipi",
  "atk-vin01a2:993_1": "sappiādīni sappāyānīti maraṇādhippāyo deti, aññaṁ vā kiñci kandamūlaphalaṁ tassa",
  "atk-vin01a2:993_2": "evaṁ bhesajjadāne dukkaṭaṁ. Parassa dukkhuppattiyaṁ maraṇe ca thullaccayapārājikāni,",
  "atk-vin01a2:993_3": "ānantariyavatthumhi ānantariyanti veditabbaṁ.",
  "atk-vin01a2:994_0": "178. Rūpūpahāre – upasaṁharatīti paraṁ vā amanāparūpaṁ tassa samīpe ṭhapeti, attanā",
  "atk-vin01a2:994_1": "vā yakkhapetādivesaṁ gahetvā tiṭṭhati, tassa upasaṁhāramatte dukkaṭaṁ. Parassa taṁ",
  "atk-vin01a2:994_2": "rūpaṁ disvā bhayuppattiyaṁ thullaccayaṁ, maraṇe pārājikaṁ. Sace pana tadeva rūpaṁ",
  "atk-vin01a2:994_3": "ekaccassa manāpaṁ hoti, alābhakena ca sussitvā marati, visaṅketo. Manāpiyepi eseva",
  "atk-vin01a2:994_4": "nayo. Tattha pana visesena itthīnaṁ purisarūpaṁ purisānañca itthirūpaṁ manāpaṁ taṁ",
  "atk-vin01a2:994_5": "alaṅkaritvā upasaṁharati, diṭṭhamattakameva karoti, aticiraṁ passitumpi na deti,",
  "atk-vin01a2:994_6": "itaro alābhakena sussitvā marati, pārājikaṁ. Sace uttasitvā marati , visaṅketo. Atha",
  "atk-vin01a2:994_7": "pana uttasitvā vā alābhakena vāti avicāretvā ‘‘kevalaṁ passitvā marissatī’’ti upasaṁharati,",
  "atk-vin01a2:994_8": "uttasitvā vā sussitvā vā mate pārājikameva. Etenevūpāyena saddūpahārādayopi veditabbā.",
  "atk-vin01a2:994_9": "Kevalañhettha amanussasaddādayo utrāsajanakā amanāpasaddā, purisānaṁ itthisaddamadhuragandhabbasaddādayo",
  "atk-vin01a2:994_10": "cittassādakarā manāpasaddā. Himavante visarukkhānaṁ mūlādigandhā kuṇapagandhā ca",
  "atk-vin01a2:994_11": "amanāpagandhā, kāḷānusārīmūlagandhādayo manāpagandhā . Paṭikūlamūlarasādayo amanāparasā,",
  "atk-vin01a2:994_12": "appaṭikūlamūlarasādayo manāparasā. Visaphassamahākacchuphassādayo amanāpaphoṭṭhabbā,",
  "atk-vin01a2:994_13": "cīnapaṭahaṁsapupphatūlikaphassādayo manāpaphoṭṭhabbāti veditabbā.",
  "atk-vin01a2:995_0": "Dhammūpahāre – dhammoti desanādhammo veditabbo. Desanāvasena vā niraye ca sagge ca",
  "atk-vin01a2:995_1": "vipattisampattibhedaṁ dhammārammaṇameva. Nerayikassāti bhinnasaṁvarassa katapāpassa",
  "atk-vin01a2:995_2": "niraye nibbattanārahassa sattassa pañcavidhabandhanakammakaraṇādinirayakathaṁ katheti.",
  "atk-vin01a2:995_3": "Taṁ ce sutvā so uttasitvā marati, kathikassa pārājikaṁ. Sace pana so sutvāpi attano",
  "atk-vin01a2:995_4": "dhammatāya marati, anāpatti. ‘‘Idaṁ sutvā evarūpaṁ pāpaṁ na karissati oramissati",
  "atk-vin01a2:995_5": "viramissatī’’ti nirayakathaṁ katheti, taṁ sutvā itaro uttasitvā marati, anāpatti.",
  "atk-vin01a2:995_6": "Saggakathanti devanāṭakādīnaṁ nandanavanādīnañca sampattikathaṁ; taṁ sutvā itaro",
  "atk-vin01a2:995_7": "saggādhimutto sīghaṁ taṁ sampattiṁ pāpuṇitukāmo satthāharaṇavisakhādanaāhārupaccheda-assāsapassāsasannirundhanādīhi",
  "atk-vin01a2:995_8": "dukkhaṁ uppādeti, kathikassa thullaccayaṁ, marati pārājikaṁ. Sace pana so sutvāpi",
  "atk-vin01a2:995_9": "yāvatāyukaṁ ṭhatvā attano dhammatāya marati, anāpatti . ‘‘Imaṁ sutvā puññāni karissatī’’ti",
  "atk-vin01a2:995_10": "katheti, taṁ sutvā itaro adhimutto kālaṁkaroti, anāpatti.",
  "atk-vin01a2:996": "179. Ācikkhanāyaṁ – puṭṭho bhaṇatīti ‘‘bhante kathaṁ mato dhanaṁ vā labhati sagge vā upapajjatī’’ti evaṁ pucchito bhaṇati.",
  "atk-vin01a2:997": "Anusāsaniyaṁ – apuṭṭhoti evaṁ apucchito sāmaññeva bhaṇati.",
  "atk-vin01a2:998": "Saṅketakammanimittakammāni adinnādānakathāyaṁ vuttanayeneva veditabbāni.",
  "atk-vin01a2:999_0": "Evaṁ nānappakārato āpattibhedaṁ dassetvā idāni anāpattibhedaṁ dassento ‘‘anāpatti",
  "atk-vin01a2:999_1": "asañciccā’’tiādimāha. Tattha asañciccāti ‘‘iminā upakkamena imaṁ māremī’’ti acetetvā.",
  "atk-vin01a2:999_2": "Evañhi acetetvā katena upakkamena pare matepi anāpatti, vakkhati ca ‘‘anāpatti bhikkhu",
  "atk-vin01a2:999_3": "asañciccā’’ti. Ajānantassāti ‘‘iminā ayaṁ marissatī’’ti ajānantassa upakkamena pare",
  "atk-vin01a2:999_4": "matepi anāpatti, vakkhati ca visagatapiṇḍapātavatthusmiṁ ‘‘anāpatti bhikkhu ajānantassā’’ti.",
  "atk-vin01a2:999_5": "Namaraṇādhippāyassāti maraṇaṁ anicchantassa. Yena hi upakkamena paro marati, tena",
  "atk-vin01a2:999_6": "upakkamena tasmiṁ māritepi namaraṇādhippāyassa anāpatti. Vakkhati ca ‘‘anāpatti bhikkhu",
  "atk-vin01a2:999_7": "namaraṇādhippāyassā’’ti. Ummattakādayo pubbe vuttanayā eva. Idha pana ādikammikā",
  "atk-vin01a2:999_8": "aññamaññaṁ jīvitā voropitabhikkhū, tesaṁ anāpatti. Avasesānaṁ maraṇavaṇṇasaṁvaṇṇanakādīnaṁ āpattiyevāti.",
  "atk-vin01a2:1000": "Padabhājanīyavaṇṇanā niṭṭhitā.",
  "atk-vin01a2:1001_0": "Samuṭṭhānādīsu – idaṁ sikkhāpadaṁ tisamuṭṭhānaṁ; kāyacittato ca vācācittato ca kāyavācācittato",
  "atk-vin01a2:1001_1": "ca samuṭṭhāti. Kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ,",
  "atk-vin01a2:1001_2": "akusalacittaṁ, dukkhavedanaṁ. Sacepi hi sirisayanaṁ ārūḷho rajjasampattisukhaṁ anubhavanto",
  "atk-vin01a2:1001_3": "rājā ‘‘coro deva ānīto’’ti vutte ‘‘gacchatha naṁ mārethā’’ti hasamānova bhaṇati,",
  "atk-vin01a2:1001_4": "domanassacitteneva bhaṇatīti veditabbo. Sukhavokiṇṇattā pana anuppabandhābhāvā ca",
  "atk-vin01a2:1001_5": "dujjānametaṁ puthujjanehīti.",
  "atk-vin01a2:1002": "Vinītavatthuvaṇṇanā",
  "atk-vin01a2:1003_0": "180. Vinītavatthukathāsu paṭhamavatthusmiṁ – kāruññenāti te bhikkhū tassa mahantaṁ",
  "atk-vin01a2:1003_1": "gelaññadukkhaṁ disvā kāruññaṁ uppādetvā ‘‘sīlavā tvaṁ katakusalo, kasmā mīyamāno",
  "atk-vin01a2:1003_2": "bhāyasi, nanu sīlavato saggo nāma maraṇamattapaṭibaddhoyevā’’ti evaṁ maraṇatthikāva",
  "atk-vin01a2:1003_3": "hutvā maraṇatthikabhāvaṁ ajānantā maraṇavaṇṇaṁ saṁvaṇṇesuṁ. Sopi bhikkhu tesaṁ saṁvaṇṇanāya",
  "atk-vin01a2:1003_4": "āhārupacchedaṁ katvā antarāva kālamakāsi. Tasmā āpattiṁ āpannā. Vohāravasena pana",
  "atk-vin01a2:1003_5": "vuttaṁ ‘‘kāruññena maraṇavaṇṇaṁ saṁvaṇṇesu’’nti. Tasmā idānipi paṇḍitena bhikkhunā",
  "atk-vin01a2:1003_6": "gilānassa bhikkhuno evaṁ maraṇavaṇṇo na saṁvaṇṇetabbo. Sace hi tassa saṁvaṇṇanaṁ",
  "atk-vin01a2:1003_7": "sutvā āhārūpacchedādinā upakkamena ekajavanavārāvasesepi āyusmiṁ antarā kālaṁkaroti,",
  "atk-vin01a2:1003_8": "imināva mārito hoti. Iminā pana nayena anusiṭṭhi dātabbā – ‘‘sīlavato nāma anacchariyā",
  "atk-vin01a2:1003_9": "maggaphaluppatti, tasmā vihārādīsu āsattiṁ akatvā buddhagataṁ dhammagataṁ saṅghagataṁ",
  "atk-vin01a2:1003_10": "kāyagatañca satiṁ upaṭṭhapetvā manasikāre appamādo kātabbo’’ti. Maraṇavaṇṇe ca saṁvaṇṇitepi",
  "atk-vin01a2:1003_11": "yo tāya saṁvaṇṇanāya kañci upakkamaṁ akatvā attano dhammatāya yathāyunā yathānusandhināva",
  "atk-vin01a2:1003_12": "marati, tappaccayā saṁvaṇṇako āpattiyā na kāretabboti.",
  "atk-vin01a2:1004_0": "Dutiyavatthusmiṁ – na ca bhikkhave appaṭivekkhitvāti ettha kīdisaṁ āsanaṁ paṭivekkhitabbaṁ",
  "atk-vin01a2:1004_1": ", kīdisaṁ na paṭivekkhitabbaṁ? Yaṁ suddhaṁ āsanameva hoti apaccattharaṇakaṁ, yañca",
  "atk-vin01a2:1004_2": "āgantvā ṭhitānaṁ passataṁyeva attharīyati, taṁ napaccavekkhitabbaṁ , nisīdituṁ vaṭṭati.",
  "atk-vin01a2:1004_3": "Yampi manussā sayaṁ hatthena akkamitvā ‘‘idha bhante nisīdathā’’ti denti, tasmimpi",
  "atk-vin01a2:1004_4": "vaṭṭati. Sacepi paṭhamamevāgantvā nisinnā pacchā uddhaṁ vā adho vā saṅkamanti, paccavekkhaṇakiccaṁ",
  "atk-vin01a2:1004_5": "natthi. Yampi tanukena vatthena yathā talaṁ dissati, evaṁ paṭicchannaṁ hoti, tasmimpi",
  "atk-vin01a2:1004_6": "paccavekkhaṇakiccaṁ natthi. Yaṁ pana paṭikacceva pāvārakojavādīhi atthataṁ hoti,",
  "atk-vin01a2:1004_7": "taṁ hatthena parāmasitvā sallakkhetvā nisīditabbaṁ. Mahāpaccariyaṁ pana ‘‘ghanasāṭakenāpi",
  "atk-vin01a2:1004_8": "atthate yasmiṁ vali na paññāyati, taṁ nappaṭivekkhitabbanti vuttaṁ.",
  "atk-vin01a2:1005_0": "Musalavatthusmiṁ – asañciccoti avadhakacetano viraddhapayogo hi so. Tenāha ‘‘asañcicco",
  "atk-vin01a2:1005_1": "aha’’nti. Udukkhalavatthu uttānameva. Vuḍḍhapabbajitavatthūsupaṭhamavatthusmiṁ ‘‘bhikkhusaṅghassa",
  "atk-vin01a2:1005_2": "paṭibandhaṁ mā akāsī’’ti paṇāmesi. Dutiyavatthusmiṁ – saṅghamajjhepi gaṇamajjhepi",
  "atk-vin01a2:1005_3": "‘‘mahallakattherassa putto’’ti vuccamāno tena vacanena aṭṭīyamāno ‘‘maratu aya’’nti",
  "atk-vin01a2:1005_4": "paṇāmesi. Tatiyavatthusmiṁ – tassa dukkhuppādanena thullaccayaṁ.",
  "atk-vin01a2:1006_0": "181. Tato parāni tīṇi vatthūni uttānatthāneva. Visagatapiṇḍapātavatthusmiṁ – sārāṇīyadhammapūrako",
  "atk-vin01a2:1006_1": "so bhikkhu aggapiṇḍaṁ sabrahmacārīnaṁ datvāva bhuñjati. Tena vuttaṁ ‘‘aggakārikaṁ",
  "atk-vin01a2:1006_2": "adāsī’’ti. Aggakārikanti aggakiriyaṁ; paṭhamaṁ laddhapiṇḍapātaṁ aggaggaṁ vā paṇītapaṇītaṁ",
  "atk-vin01a2:1006_3": "piṇḍapātanti attho. Yā pana tassa dānasaṅkhātā aggakiriyā, sā na sakkā dātuṁ, piṇḍapātañhi",
  "atk-vin01a2:1006_4": "so therāsanato paṭṭhāya adāsi. Te bhikkhūti te therāsanato paṭṭhāya paribhuttapiṇḍapātā",
  "atk-vin01a2:1006_5": "bhikkhū; te kira sabbepi kālamakaṁsu. Sesamettha uttānameva. Assaddhesu pana micchādiṭṭhikesu",
  "atk-vin01a2:1006_6": "kulesu sakkaccaṁ paṇītabhojanaṁ labhitvā anupaparikkhitvā neva attanā paribhuñjitabbaṁ,",
  "atk-vin01a2:1006_7": "na paresaṁ dātabbaṁ. Yampi ābhidosikaṁ bhattaṁ vā khajjakaṁ vā tato labhati, tampi",
  "atk-vin01a2:1006_8": "na paribhuñjitabbaṁ. Apihitavatthumpi hi sappavicchikādīhi adhisayitaṁ chaḍḍanīyadhammaṁ",
  "atk-vin01a2:1006_9": "tāni kulāni denti. Gandhahaliddādimakkhitopi tato piṇḍapāto na gahetabbo. Sarīre",
  "atk-vin01a2:1006_10": "rogaṭṭhānāni puñchitvā ṭhapitabhattampi hi tāni dātabbaṁ maññantīti.",
  "atk-vin01a2:1007_0": "Vīmaṁsanavatthusmiṁ – vīmaṁsamāno dve vīmaṁsati – ‘‘sakkoti nu kho imaṁ māretuṁ no’’ti",
  "atk-vin01a2:1007_1": "visaṁ vā vīmaṁsati, ‘‘mareyya nu kho ayaṁ imaṁ visaṁ khāditvā no’’ti puggalaṁ vā.",
  "atk-vin01a2:1007_2": "Ubhayathāpi vīmaṁsādhippāyena dinne maratu vā mā vā thullaccayaṁ. ‘‘Idaṁ visaṁ etaṁ",
  "atk-vin01a2:1007_3": "māretū’’ti vā ‘‘idaṁ visaṁ khāditvā ayaṁ maratū’’ti vā evaṁ dinne pana sace marati,",
  "atk-vin01a2:1007_4": "pārājikaṁ; no ce, thullaccayaṁ.",
  "atk-vin01a2:1008_0": "182-3. Ito parāni tīṇi silāvatthūni tīṇi iṭṭhakavāsigopānasīvatthūni ca uttānatthāneva.",
  "atk-vin01a2:1008_1": "Na kevalañca silādīnaṁyeva vasena ayaṁ āpattānāpattibhedo hoti, daṇḍamuggaranikhādanavemādīnampi",
  "atk-vin01a2:1008_2": "vasena hotiyeva, tasmā pāḷiyaṁ anāgatampi āgatanayeneva veditabbaṁ.",
  "atk-vin01a2:1009_0": "Aṭṭakavatthūsu – aṭṭakoti vehāsamañco vuccati; yaṁ setakammamālākammalatākammādīnaṁ",
  "atk-vin01a2:1009_1": "atthāya bandhanti. Tattha āvuso atraṭṭhito bandhāhīti maraṇādhippāyo yatra ṭhito",
  "atk-vin01a2:1009_2": "patitvā khāṇunā vā bhijjeyya, sobbhapapātādīsu vā mareyya , tādisaṁ ṭhānaṁ sandhāyāha.",
  "atk-vin01a2:1009_3": "Ettha ca koci upariṭhānaṁ niyāmeti ‘‘ito patitvā marissatī’’ti, koci heṭṭhā ṭhānaṁ",
  "atk-vin01a2:1009_4": "‘‘idha patitvā marissatī’’ti, koci ubhayampi ‘‘ito idha patitvā marissatī’’ti. Tatra",
  "atk-vin01a2:1009_5": "yo upari niyamitaṭṭhānā apatitvā aññato patati, heṭṭhā niyamitaṭṭhāne vā apatitvā",
  "atk-vin01a2:1009_6": "aññattha patati, ubhayaniyāme vā yaṁkiñci ekaṁ virādhetvā patati, tasmiṁ mate visaṅketattā",
  "atk-vin01a2:1009_7": "anāpatti. Vihāracchādanavatthusmimpi eseva nayo.",
  "atk-vin01a2:1010_0": "Anabhirativatthusmiṁ – so kira bhikkhu kāmavitakkādīnaṁ samudācāraṁ disvā nivāretuṁ",
  "atk-vin01a2:1010_1": "asakkonto sāsane anabhirato gihibhāvābhimukho jāto. Tato cintesi – ‘‘yāva sīlabhedaṁ",
  "atk-vin01a2:1010_2": "na pāpuṇāmi tāva marissāmī’’ti. Atha taṁ pabbataṁ abhiruhitvā papāte papatanto aññataraṁ",
  "atk-vin01a2:1010_3": "vilīvakāraṁ ottharitvā māresi. Vilīvakāranti veṇukāraṁ. Na ca bhikkhave attānaṁ pātetabbanti",
  "atk-vin01a2:1010_4": "na attā pātetabbo. Vibhattibyattayena panetaṁ vuttaṁ. Ettha ca na kevalaṁ na pātetabbaṁ,",
  "atk-vin01a2:1010_5": "aññenapi yena kenaci upakkamena antamaso āhārupacchedenapi na māretabbo. Yopi hi",
  "atk-vin01a2:1010_6": "gilāno vijjamāne bhesajje ca upaṭṭhākesu ca maritukāmo āhāraṁ upacchindati, dukkaṭameva.",
  "atk-vin01a2:1010_7": "Yassa pana mahāābādho cirānubaddho, bhikkhū upaṭṭhahantā kilamanti jigucchanti ‘‘kadā",
  "atk-vin01a2:1010_8": "nu kho gilānato muccissāmā’’ti aṭṭīyanti. Sace so ‘‘ayaṁ attabhāvo paṭijaggiyamānopi",
  "atk-vin01a2:1010_9": "na tiṭṭhati, bhikkhū ca kilamantī’’ti āhāraṁ upacchindati, bhesajjaṁ na sevati vaṭṭati.",
  "atk-vin01a2:1010_10": "Yo pana ‘‘ayaṁ rogo kharo, āyusaṅkhārā na tiṭṭhanti, ayañca me visesādhigamo hatthappatto",
  "atk-vin01a2:1010_11": "viya dissatī’’ti upacchindati vaṭṭatiyeva. Agilānassāpi uppannasaṁvegassa ‘‘āhārapariyesanaṁ",
  "atk-vin01a2:1010_12": "nāma papañco, kammaṭṭhānameva anuyuñjissāmī’’ti kammaṭṭhānasīsena upacchindantassa",
  "atk-vin01a2:1010_13": "vaṭṭati. Visesādhigamaṁ byākaritvā āhāraṁ upacchindati, na vaṭṭati. Sabhāgānañhi",
  "atk-vin01a2:1010_14": "lajjībhikkhūnaṁ kathetuṁ vaṭṭati.",
  "atk-vin01a2:1011_0": "Silāvatthusmiṁ – davāyāti davena hassena; khiḍḍāyāti attho. Silāti pāsāṇo; na kevalañca",
  "atk-vin01a2:1011_1": "pāsāṇo, aññampi yaṁkiñci dārukhaṇḍaṁ vā iṭṭhakākhaṇḍaṁ vā hatthena vā yantena vā",
  "atk-vin01a2:1011_2": "pavijjhituṁ na vaṭṭati. Cetiyādīnaṁ atthāya pāsāṇādayo hasantā hasantā pavaṭṭentipi",
  "atk-vin01a2:1011_3": "khipantipi ukkhipantipi kammasamayoti vaṭṭati. Aññampi īdisaṁ navakammaṁ vā karontā",
  "atk-vin01a2:1011_4": "bhaṇḍakaṁ vā dhovantā rukkhaṁ vā dhovanadaṇḍakaṁ vā ukkhipitvā pavijjhanti, vaṭṭati.",
  "atk-vin01a2:1011_5": "Bhattavissaggakālādīsu kāke vā soṇe vā kaṭṭhaṁ vā kathalaṁ vā khipitvā palāpeti, vaṭṭati.",
  "atk-vin01a2:1012_0": "184.Sedanādivatthūni sabbāneva uttānatthāni. Ettha ca ahaṁ kukkuccakoti na gilānupaṭṭhānaṁ",
  "atk-vin01a2:1012_1": "na kātabbaṁ, hitakāmatāya sabbaṁ gilānassa balābalañca ruciñca sappāyāsappāyañca",
  "atk-vin01a2:1012_2": "upalakkhetvā kātabbaṁ.",
  "atk-vin01a2:1013_0": "185. Jāragabbhinivatthusmiṁ – pavutthapatikāti pavāsaṁ gatapatikā. Gabbhapātananti",
  "atk-vin01a2:1013_1": "yena paribhuttena gabbho patati, tādisaṁ bhesajjaṁ. Dve pajāpatikavatthūni uttānatthāneva.",
  "atk-vin01a2:1013_2": "Gabbhamaddanavatthusmiṁ – ‘‘madditvā pātehī’’ti vutte aññena maddāpetvā pāteti, visaṅketaṁ.",
  "atk-vin01a2:1013_3": "‘‘Maddāpetvā pātāpehī’’ti vuttepi sayaṁ madditvā pāteti, visaṅketameva. Manussaviggahe",
  "atk-vin01a2:1013_4": "pariyāyo nāma natthi. Tasmā ‘‘gabbho nāma maddite patatī’’ti vutte sā sayaṁ vā maddatu,",
  "atk-vin01a2:1013_5": "aññena vā maddāpetvā pātetu, visaṅketo natthi; pārājikameva tāpanavatthusmimpi eseva nayo.",
  "atk-vin01a2:1014_0": "Vañjhitthivatthusmiṁ – vañjhitthī nāma yā gabbhaṁ na gaṇhāti. Gabbhaṁ agaṇhanakaitthī",
  "atk-vin01a2:1014_1": "nāma natthi, yassā pana gahitopi gabbho na saṇṭhāti, taṁyeva sandhāyetaṁ vuttaṁ.",
  "atk-vin01a2:1014_2": "Utusamaye kira sabbitthiyo gabbhaṁ gaṇhanti. Yā panāyaṁ ‘‘vañjhā’’ti vuccati, tassā",
  "atk-vin01a2:1014_3": "kucchiyaṁ nibbattasattānaṁ akusalavipāko sampāpuṇāti. Te parittakusalavipākena gahitapaṭisandhikā",
  "atk-vin01a2:1014_4": "akusalavipākena adhibhūtā vinassanti. Abhinavapaṭisandhiyaṁyeva hi kammānubhāvena",
  "atk-vin01a2:1014_5": "dvīhākārehi gabbho na saṇṭhāti – vātena vā pāṇakehi vā. Vāto sosetvā antaradhāpeti,",
  "atk-vin01a2:1014_6": "pāṇakā khāditvā. Tassa pana vātassa pāṇakānaṁ vā paṭighātāya bhesajje kate gabbho",
  "atk-vin01a2:1014_7": "saṇṭhaheyya; so bhikkhu taṁ akatvā aññaṁ kharabhesajjaṁ adāsi. Tena sā kālamakāsi.",
  "atk-vin01a2:1014_8": "Bhagavā bhesajjassa kaṭattā dukkaṭaṁ paññāpesi.",
  "atk-vin01a2:1015_0": "Dutiyavatthusmimpi eseva nayo. Tasmā āgatāgatassa parajanassa bhesajjaṁ na kātabbaṁ,",
  "atk-vin01a2:1015_1": "karonto dukkaṭaṁ āpajjati. Pañcannaṁ pana sahadhammikānaṁ kātabbaṁ bhikkhussa bhikkhuniyā",
  "atk-vin01a2:1015_2": "sikkhamānāya sāmaṇerassa sāmaṇeriyāti. Samasīlasaddhāpaññānañhi etesaṁ tīsu sikkhāsu",
  "atk-vin01a2:1015_3": "yuttānaṁ bhesajjaṁ akātuṁ na labbhati, karontena ca sace tesaṁ atthi, tesaṁ santakaṁ",
  "atk-vin01a2:1015_4": "gahetvā yojetvā dātabbaṁ. Sace natthi, attano santakaṁ kātabbaṁ. Sace attanopi natthi,",
  "atk-vin01a2:1015_5": "bhikkhācāravattena vā ñātakapavāritaṭṭhānato vā pariyesitabbaṁ. Alabhantena gilānassa",
  "atk-vin01a2:1015_6": "atthāya akataviññattiyāpi āharitvā kātabbaṁ.",
  "atk-vin01a2:1016_0": "Aparesampi pañcannaṁ kātuṁ vaṭṭati – mātu, pitu, tadupaṭṭhākānaṁ, attano veyyāvaccakarassa,",
  "atk-vin01a2:1016_1": "paṇḍupalāsassāti. Paṇḍupalāso nāma yo pabbajjāpekkho yāva pattacīvaraṁ paṭiyādiyati",
  "atk-vin01a2:1016_2": "tāva vihāre vasati. Tesu sace mātāpitaro issarā honti, na paccāsīsanti, akātuṁ vaṭṭati.",
  "atk-vin01a2:1016_3": "Sace pana rajjepi ṭhitā paccāsīsanti, akātuṁ na vaṭṭati. Bhesajjaṁ paccāsīsantānaṁ",
  "atk-vin01a2:1016_4": "bhesajjaṁ dātabbaṁ, yojetuṁ ajānantānaṁ yojetvā dātabbaṁ. Sabbesaṁ atthāya sahadhammikesu",
  "atk-vin01a2:1016_5": "vuttanayeneva pariyesitabbaṁ. Sace pana mātaraṁ vihāre ānetvā jaggati, sabbaṁ parikammaṁ",
  "atk-vin01a2:1016_6": "anāmasantena kātabbaṁ. Khādanīyaṁ bhojanīyaṁ sahatthā dātabbaṁ. Pitā pana yathā sāmaṇero",
  "atk-vin01a2:1016_7": "evaṁ sahatthena nhāpanasambāhanādīni katvā upaṭṭhātabbo. Ye ca mātāpitaro upaṭṭhahanti",
  "atk-vin01a2:1016_8": "paṭijagganti, tesampi evameva kātabbaṁ. Veyyāvaccakaro nāma yo vetanaṁ gahetvā araññe",
  "atk-vin01a2:1016_9": "dārūni vā chindati, aññaṁ vā kiñci kammaṁ karoti, tassa roge uppanne yāva ñātakā",
  "atk-vin01a2:1016_10": "na passanti tāva bhesajjaṁ kātabbaṁ. Yo pana bhikkhunissitakova hutvā sabbakammāni",
  "atk-vin01a2:1016_11": "karoti, tassa bhesajjaṁ kātabbameva. Paṇḍupalāsepi sāmaṇere viya paṭipajjitabbaṁ.",
  "atk-vin01a2:1017_0": "Aparesampi dasannaṁ kātuṁ vaṭṭati – jeṭṭhabhātu, kaniṭṭhabhātu, jeṭṭhabhaginiyā,",
  "atk-vin01a2:1017_1": "kaniṭṭhabhaginiyā, cūḷamātuyā, mahāmātuyā, cūḷapituno, mahāpituno, pitucchāya, mātulassāti.",
  "atk-vin01a2:1017_2": "Tesaṁ pana sabbesampi karontena tesaṁyeva santakaṁ bhesajjaṁ gahetvā kevalaṁ yojetvā",
  "atk-vin01a2:1017_3": "dātabbaṁ. Sace pana nappahonti, yācanti ca ‘‘detha no, bhante, tumhākaṁ paṭidassāmā’’ti",
  "atk-vin01a2:1017_4": "tāvakālikaṁ dātabbaṁ. Sacepi na yācanti, ‘‘amhākaṁ bhesajjaṁ atthi, tāvakālikaṁ gaṇhathā’’ti",
  "atk-vin01a2:1017_5": "vatvā vā ‘‘yadā nesaṁ bhavissati tadā dassantī’’ti ābhogaṁ vā katvā dātabbaṁ. Sace",
  "atk-vin01a2:1017_6": "paṭidenti, gahetabbaṁ, no ce denti, na codetabbā. Ete dasa ñātake ṭhapetvā aññesaṁ na kātabbaṁ.",
  "atk-vin01a2:1018_0": "Etesaṁ puttaparamparāya pana yāva sattamo kulaparivaṭṭo tāva cattāro paccaye āharāpentassa",
  "atk-vin01a2:1018_1": "akataviññatti vā bhesajjaṁ karontassa vejjakammaṁ vā kuladūsakāpatti vā na hoti.",
  "atk-vin01a2:1018_2": "Sace bhātujāyā bhaginisāmiko vā gilānā honti, ñātakā ce, tesampi vaṭṭati. Aññātakā",
  "atk-vin01a2:1018_3": "ce, bhātu ca bhaginiyā ca katvā dātabbaṁ, ‘‘tumhākaṁ jagganaṭṭhāne dethā’’ti. Atha",
  "atk-vin01a2:1018_4": "vā tesaṁ puttānaṁ katvā dātabbaṁ, ‘‘tumhākaṁ mātāpitūnaṁ dethā’’ti. Etenupāyena sabbapadesupi",
  "atk-vin01a2:1018_5": "vinicchayo veditabbo.",
  "atk-vin01a2:1019_0": "Tesaṁ atthāya ca sāmaṇerehi araññato bhesajjaṁ āharāpentena ñātisāmaṇerehi vā āharāpetabbaṁ.",
  "atk-vin01a2:1019_1": "Attano atthāya vā āharāpetvā dātabbaṁ. Tehipi ‘‘upajjhāyassa āharāmā’’ti vattasīsena",
  "atk-vin01a2:1019_2": "āharitabbaṁ. Upajjhāyassa mātāpitaro gilānā vihāraṁ āgacchanti, upajjhāyo ca disāpakkanto",
  "atk-vin01a2:1019_3": "hoti, saddhivihārikena upajjhāyassa santakaṁ bhesajjaṁ dātabbaṁ. No ce atthi, attano",
  "atk-vin01a2:1019_4": "bhesajjaṁ upajjhāyassa pariccajitvā dātabbaṁ. Attanopi asante vuttanayena pariyesitvā",
  "atk-vin01a2:1019_5": "upajjhāyassa santakaṁ katvā dātabbaṁ. Upajjhāyenapi saddhivihārikassa mātāpitūsu",
  "atk-vin01a2:1019_6": "evameva paṭipajjitabbaṁ. Esa nayo ācariyantevāsikesupi. Aññopi yo āgantuko vā coro",
  "atk-vin01a2:1019_7": "vā yuddhaparājito issaro vā ñātakehi pariccatto kapaṇo vā gamiyamanusso vā gilāno",
  "atk-vin01a2:1019_8": "hutvā vihāraṁ pavisati, sabbesaṁ apaccāsīsantena bhesajjaṁ kātabbaṁ.",
  "atk-vin01a2:1020_0": "Saddhaṁ kulaṁ hoti catūhi paccayehi upaṭṭhāyakaṁ bhikkhusaṅghassa mātāpituṭṭhāniyaṁ,",
  "atk-vin01a2:1020_1": "tatra ce koci gilāno hoti, tassatthāya vissāsena ‘‘bhesajjaṁ katvā bhante dethā’’ti",
  "atk-vin01a2:1020_2": "vadanti, neva dātabbaṁ na kātabbaṁ. Atha pana kappiyaṁ ñatvā evaṁ pucchanti – ‘‘bhante,",
  "atk-vin01a2:1020_3": "asukassa nāma rogassa kiṁ bhesajjaṁ karontī’’ti? ‘‘Idañcidañca gahetvā karontī’’ti",
  "atk-vin01a2:1020_4": "vattuṁ vaṭṭati. ‘‘Bhante, mayhaṁ mātā gilānā, bhesajjaṁ tāva ācikkhathā’’ti evaṁ",
  "atk-vin01a2:1020_5": "pucchite pana na ācikkhitabbaṁ. Aññamaññaṁ pana kathā kātabbā – ‘‘āvuso, asukassa",
  "atk-vin01a2:1020_6": "nāma bhikkhuno imasmiṁ roge kiṁ bhesajjaṁ kariṁsū’’ti? ‘‘Idañcidañca bhante’’ti.",
  "atk-vin01a2:1020_7": "Taṁ sutvā itaro mātu bhesajjaṁ karoti, vaṭṭateva.",
  "atk-vin01a2:1021_0": "Mahāpadumattheropi kira vasabharañño deviyā roge uppanne ekāya itthiyā āgantvā pucchito",
  "atk-vin01a2:1021_1": "‘‘na jānāmī’’ti avatvā evameva bhikkhūhi saddhiṁ samullapesi. Taṁ sutvā tassā bhesajjamakaṁsu.",
  "atk-vin01a2:1021_2": "Vūpasante ca roge ticīvarena tīhi ca kahāpaṇasatehi saddhiṁ bhesajjacaṅkoṭakaṁ pūretvā",
  "atk-vin01a2:1021_3": "āharitvā therassa pādamūle ṭhapetvā ‘‘bhante, pupphapūjaṁ karothā’’ti āhaṁsu. Thero",
  "atk-vin01a2:1021_4": "‘‘ācariyabhāgo nāmāya’’nti kappiyavasena gāhāpetvā pupphapūjaṁ akāsi. Evaṁ tāva bhesajje paṭipajjitabbaṁ.",
  "atk-vin01a2:1022_0": "Paritte pana ‘‘gilānassa parittaṁ karotha, bhante’’ti vutte na kātabbaṁ, ‘‘bhaṇathā’’ti",
  "atk-vin01a2:1022_1": "vutte pana kātabbaṁ. Sace pissa evaṁ hoti ‘‘manussā nāma na jānanti, akayiramāne",
  "atk-vin01a2:1022_2": "vippaṭisārino bhavissantī’’ti kātabbaṁ; ‘‘parittodakaṁ parittasuttaṁ katvā dethā’’ti",
  "atk-vin01a2:1022_3": "vuttena pana tesaṁyeva udakaṁ hatthena cāletvā suttaṁ parimajjetvā dātabbaṁ. Sace",
  "atk-vin01a2:1022_4": "vihārato udakaṁ attano santakaṁ vā suttaṁ deti, dukkaṭaṁ. Manussā udakañca suttañca",
  "atk-vin01a2:1022_5": "gahetvā nisīditvā ‘‘parittaṁ bhaṇathā’’ti vadanti, kātabbaṁ. No ce jānanti, ācikkhitabbaṁ.",
  "atk-vin01a2:1022_6": "Bhikkhūnaṁ nisinnānaṁ pādesu udakaṁ ākiritvā suttañca ṭhapetvā gacchanti ‘‘parittaṁ",
  "atk-vin01a2:1022_7": "karotha, parittaṁ bhaṇathā’’ti na pādā apanetabbā. Manussā hi vippaṭisārino honti.",
  "atk-vin01a2:1022_8": "Antogāme gilānassatthāya vihāraṁ pesenti, ‘‘parittaṁ bhaṇantū’’ti bhaṇitabbaṁ. Antogāme",
  "atk-vin01a2:1022_9": "rājagehādīsu roge vā upaddave vā uppanne pakkosāpetvā bhaṇāpenti, āṭānāṭiyasuttādīni",
  "atk-vin01a2:1022_10": "bhaṇitabbāni. ‘‘Āgantvā gilānassa sikkhāpadāni dentu, dhammaṁ kathentu. Rājantepure",
  "atk-vin01a2:1022_11": "vā amaccagehe vā āgantvā sikkhāpadāni dentu, dhammaṁ kathentū’’ti pesitepi gantvā",
  "atk-vin01a2:1022_12": "sikkhāpadāni dātabbāni, dhammo kathetabbo. ‘‘Matānaṁ parivāratthaṁ āgacchantū’’ti",
  "atk-vin01a2:1022_13": "pakkosanti, na gantabbaṁ. Sīvathikadassane asubhadassane ca maraṇassatiṁ paṭilabhissāmīti",
  "atk-vin01a2:1022_14": "kammaṭṭhānasīsena gantuṁ vaṭṭati. Evaṁ paritte paṭipajjitabbaṁ.",
  "atk-vin01a2:1023_0": "Piṇḍapāte pana – anāmaṭṭhapiṇḍapāto kassa dātabbo, kassa na dātabbo? Mātāpitunaṁ",
  "atk-vin01a2:1023_1": "tāva dātabbo. Sacepi kahāpaṇagghanako hoti, saddhādeyyavinipātanaṁ natthi. Mātāpituupaṭṭhākānaṁ",
  "atk-vin01a2:1023_2": "veyyāvaccakarassa paṇḍupalāsassāti etesampi dātabbo. Tattha paṇḍupalāsassa thālake",
  "atk-vin01a2:1023_3": "pakkhipitvāpi dātuṁ vaṭṭati. Taṁ ṭhapetvā aññesaṁ āgārikānaṁ mātāpitunampi na vaṭṭati.",
  "atk-vin01a2:1023_4": "Pabbajitaparibhogo hi āgārikānaṁ cetiyaṭṭhāniyo. Apica anāmaṭṭhapiṇḍapāto nāmesa",
  "atk-vin01a2:1023_5": "sampattassa dāmarikacorassāpi issarassāpi dātabbo. Kasmā? Te hi adīyamānepi ‘‘na",
  "atk-vin01a2:1023_6": "dentī’’ti āmasitvā dīyamānepi ‘‘ucchiṭṭhakaṁ dentī’’ti kujjhanti. Kuddhā jīvitāpi",
  "atk-vin01a2:1023_7": "voropenti, sāsanassāpi antarāyaṁ karonti. Rajjaṁ patthayamānassa vicarato coranāgassa",
  "atk-vin01a2:1023_8": "vatthu cettha kathetabbaṁ. Evaṁ piṇḍapāte paṭipajjitabbaṁ.",
  "atk-vin01a2:1024_0": "Paṭisanthāro pana kassa kātabbo, kassa na kātabbo? Paṭisanthāro nāma vihāraṁ sampattassa",
  "atk-vin01a2:1024_1": "yassa kassaci āgantukassa vā daliddassa vā corassa vā issarassa vā kātabboyeva. Kathaṁ?",
  "atk-vin01a2:1024_2": "Āgantukaṁ tāva khīṇaparibbayaṁ vihāraṁ sampattaṁ disvā pānīyaṁ dātabbaṁ, pādamakkhanatelaṁ",
  "atk-vin01a2:1024_3": "dātabbaṁ. Kāle āgatassa yāgubhattaṁ, vikāle āgatassa sace taṇḍulā atthi; taṇḍulā",
  "atk-vin01a2:1024_4": "dātabbā. Avelāyaṁ sampatto ‘‘gacchāhī’’ti na vattabbo. Sayanaṭṭhānaṁ dātabbaṁ. Sabbaṁ",
  "atk-vin01a2:1024_5": "apaccāsīsanteneva kātabbaṁ. ‘‘Manussā nāma catupaccayadāyakā evaṁ saṅgahe kayiramāne",
  "atk-vin01a2:1024_6": "punappunaṁ pasīditvā upakāraṁ karissantī’’ti cittaṁ na uppādetabbaṁ. Corānaṁ pana",
  "atk-vin01a2:1024_7": "saṅghikampi dātabbaṁ.",
  "atk-vin01a2:1025_0": "Paṭisanthārānisaṁsadīpanatthañca coranāgavatthu, bhātarā saddhiṁ jambudīpagatassa",
  "atk-vin01a2:1025_1": "mahānāgarañño vatthu, piturājassa rajje catunnaṁ amaccānaṁ vatthu, abhayacoravatthūti",
  "atk-vin01a2:1025_2": "evamādīni bahūni vatthūni mahāaṭṭhakathāyaṁ vitthārato vuttāni.",
  "atk-vin01a2:1026_0": "Tatrāyaṁ ekavatthudīpanā – sīhaḷadīpe kira abhayo nāma coro pañcasataparivāro ekasmiṁ",
  "atk-vin01a2:1026_1": "ṭhāne khandhāvāraṁ bandhitvā samantā tiyojanaṁ ubbāsetvā vasati. Anurādhapuravāsino",
  "atk-vin01a2:1026_2": "kadambanadiṁ na uttaranti, cetiyagirimagge janasañcāro upacchinno. Athekadivasaṁ",
  "atk-vin01a2:1026_3": "coro ‘‘cetiyagiriṁ vilumpissāmī’’ti agamāsi. Ārāmikā disvā dīghabhāṇakaabhayattherassa",
  "atk-vin01a2:1026_4": "ārocesuṁ. Thero ‘‘sappiphāṇitādīni atthī’’ti pucchi. ‘‘Atthi, bhante’’ti. ‘‘Corānaṁ",
  "atk-vin01a2:1026_5": "detha, taṇḍulā atthī’’ti? ‘‘Atthi, bhante, saṅghassatthāya āhaṭā taṇḍulā ca pattasākañca",
  "atk-vin01a2:1026_6": "goraso cā’’ti. ‘‘Bhattaṁ sampādetvā corānaṁ dethā’’ti. Ārāmikā tathā kariṁsu. Corā",
  "atk-vin01a2:1026_7": "bhattaṁ bhuñjitvā ‘‘kenāyaṁ paṭisanthāro kato’’ti pucchiṁsu. ‘‘Amhākaṁ ayyena abhayattherenā’’ti.",
  "atk-vin01a2:1026_8": "Corā therassa santikaṁ gantvā vanditvā āhaṁsu – ‘‘mayaṁ saṅghassa ca cetiyassa ca",
  "atk-vin01a2:1026_9": "santakaṁ acchinditvā gahessāmāti āgatā, tumhākaṁ pana iminā paṭisanthārenamha pasannā,",
  "atk-vin01a2:1026_10": "ajja paṭṭhāya vihāre dhammikā rakkhā amhākaṁ āyattā hotu, nāgarā āgantvā dānaṁ dentu,",
  "atk-vin01a2:1026_11": "cetiyaṁ vandantū’’ti. Tato paṭṭhāya ca nāgare dānaṁ dātuṁ āgacchante nadītīreyeva",
  "atk-vin01a2:1026_12": "paccuggantvā rakkhantā vihāraṁ nenti, vihārepi dānaṁ dentānaṁ rakkhaṁ katvā tiṭṭhanti.",
  "atk-vin01a2:1026_13": "Tepi bhikkhūnaṁ bhuttāvasesaṁ corānaṁ denti. Gamanakālepi te corā nadītīraṁ pāpetvā nivattanti.",
  "atk-vin01a2:1027_0": "Athekadivasaṁ bhikkhusaṅghe khīyanakakathā uppannā ‘‘thero issaravatāya saṅghassa",
  "atk-vin01a2:1027_1": "santakaṁ corānaṁ adāsī’’ti. Thero sannipātaṁ kārāpetvā āha – ‘‘corā saṅghassa pakativaṭṭañca",
  "atk-vin01a2:1027_2": "cetiyasantakañca acchinditvā gaṇhissāmā’’ti āgamiṁsu. Atha nesaṁ mayā evaṁ na harissantīti",
  "atk-vin01a2:1027_3": "ettako nāma paṭisanthāro kato, taṁ sabbampi ekato sampiṇḍetvā agghāpetha. Tena kāraṇena",
  "atk-vin01a2:1027_4": "aviluttaṁ bhaṇḍaṁ ekato sampiṇḍetvā agghāpethāti. Tato sabbampi therena dinnakaṁ",
  "atk-vin01a2:1027_5": "cetiyaghare ekaṁ varapotthakacittattharaṇaṁ na agghati. Tato āhaṁsu – ‘‘therena katapaṭisanthāro",
  "atk-vin01a2:1027_6": "sukato codetuṁ vā sāretuṁ vā na labbhā, gīvā vā avahāro vā natthī’’ti. Evaṁ mahānisaṁso",
  "atk-vin01a2:1027_7": "paṭisanthāroti sallakkhetvā kattabbo paṇḍitena bhikkhunāti.",
  "atk-vin01a2:1028": "187. Aṅgulipatodakavatthusmiṁ – uttantoti kilamanto. Anassāsakoti nirassāso. Imasmiṁ pana vatthusmiṁ yāya āpattiyā bhavitabbaṁ sā ‘‘khuddakesu nidiṭṭhā’’ti idha na vuttā.",
  "atk-vin01a2:1029_0": "Tadanantare vatthusmiṁ – ottharitvāti akkamitvā. So kira tehi ākaḍḍhiyamāno patito.",
  "atk-vin01a2:1029_1": "Eko tassa udaraṁ abhiruhitvā nisīdi. Sesāpi pannarasa janā pathaviyaṁ ajjhottharitvā",
  "atk-vin01a2:1029_2": "adūhalapāsāṇā viya migaṁ māresuṁ. Yasmā pana te kammādhippāyā, na maraṇādhippāyā;",
  "atk-vin01a2:1029_3": "tasmā pārājikaṁ na vuttaṁ.",
  "atk-vin01a2:1030_0": "Bhūtavejjakavatthusmiṁ – yakkhaṁ māresīti bhūtavijjākapāṭhakā yakkhagahitaṁ mocetukāmā",
  "atk-vin01a2:1030_1": "yakkhaṁ āvāhetvā muñcāti vadanti. No ce muñcati, piṭṭhena vā mattikāya vā rūpaṁ katvā",
  "atk-vin01a2:1030_2": "hatthapādādīni chindanti, yaṁ yaṁ tassa chijjati taṁ taṁ yakkhassa chinnameva hoti.",
  "atk-vin01a2:1030_3": "Sīse chinne yakkhopi marati . Evaṁ sopi māresi; tasmā thullaccayaṁ vuttaṁ. Na kevalañca",
  "atk-vin01a2:1030_4": "yakkhameva, yopi hi sakkaṁ devarājaṁ māreyya, sopi thullaccayameva āpajjati.",
  "atk-vin01a2:1031_0": "Vāḷayakkhavatthusmiṁ – vāḷayakkhavihāranti yasmiṁ vihāre vāḷo caṇḍo yakkho vasati,",
  "atk-vin01a2:1031_1": "taṁ vihāraṁ. Yo hi evarūpaṁ vihāraṁ ajānanto kevalaṁ vasanatthāya peseti, anāpatti.",
  "atk-vin01a2:1031_2": "Yo maraṇādhippāyo peseti, so itarassa maraṇena pārājikaṁ, amaraṇena thullaccayaṁ",
  "atk-vin01a2:1031_3": "āpajjati. Yathā ca vāḷayakkhavihāraṁ; evaṁ yattha vāḷasīhabyagghādimigā vā ajagarakaṇhasappādayo",
  "atk-vin01a2:1031_4": "dīghajātikā vā vasanti, taṁ vāḷavihāraṁ pesentassāpi āpattānāpattibhedo veditabbo.",
  "atk-vin01a2:1031_5": "Ayaṁ pāḷimuttakanayo. Yathā ca bhikkhuṁ vāḷayakkhavihāraṁ pesentassa; evaṁ vāḷayakkhampi",
  "atk-vin01a2:1031_6": "bhikkhusantikaṁ pesentassa āpattānāpattibhedo veditabbo. Eseva nayo vāḷakantārādivatthūsupi.",
  "atk-vin01a2:1031_7": "Kevalañhettha yasmiṁ kantāre vāḷamigā vā dīghajātikā vā atthi, so vāḷakantāro. Yasmiṁ",
  "atk-vin01a2:1031_8": "corā atthi, so corakantāroti evaṁ padatthamattameva nānaṁ. Manussaviggahapārājikañca",
  "atk-vin01a2:1031_9": "nāmetaṁ saṇhaṁ, pariyāyakathāya na muccati; tasmā yo vadeyya ‘‘asukasmiṁ nāma okāse",
  "atk-vin01a2:1031_10": "coro nisinno , yo tassa sīsaṁ chinditvā āharati, so rājato sakkāravisesaṁ labhatī’’ti.",
  "atk-vin01a2:1031_11": "Tassa cetaṁ vacanaṁ sutvā koci naṁ gantvā māreti, ayaṁ pārājiko hotīti.",
  "atk-vin01a2:1032_0": "188.Taṁ maññamānoti ādīsu so kira bhikkhu attano veribhikkhuṁ māretukāmo cintesi",
  "atk-vin01a2:1032_1": "– ‘‘imaṁ me divā mārentassa na sukaraṁ bhaveyya sotthinā gantuṁ, rattiṁ naṁ māressāmī’’ti",
  "atk-vin01a2:1032_2": "sallakkhetvā rattiṁ āgamma bahūnaṁ sayitaṭṭhāne taṁ maññamāno tameva jīvitā voropesi.",
  "atk-vin01a2:1032_3": "Aparo taṁ maññamāno aññaṁ, aparo aññaṁ tasseva sahāyaṁ maññamāno taṁ, aparo aññaṁ",
  "atk-vin01a2:1032_4": "tasseva sahāyaṁ maññamāno aññaṁ tassa sahāyameva jīvitā voropesi. Sabbesampi pārājikameva.",
  "atk-vin01a2:1033_0": "Amanussagahitavatthūsu paṭhame vatthusmiṁ ‘‘yakkhaṁ palāpessāmī’’ti pahāraṁ adāsi,",
  "atk-vin01a2:1033_1": "itaro ‘‘na dānāyaṁ virajjhituṁ samattho, māressāmi na’’nti . Ettha ca namaraṇādhippāyassa",
  "atk-vin01a2:1033_2": "anāpatti vuttāti. Na ettakeneva amanussagahitassa pahāro dātabbo, tālapaṇṇaṁ pana",
  "atk-vin01a2:1033_3": "parittasuttaṁ vā hatthe vā pāde vā bandhitabbaṁ, ratanasuttādīni parittāni bhaṇitabbāni,",
  "atk-vin01a2:1033_4": "‘‘mā sīlavantaṁ bhikkhuṁ viheṭhehī’’ti dhammakathā kātabbāti. Saggakathādīni uttānatthāni.",
  "atk-vin01a2:1033_5": "Yañhettha vattabbaṁ taṁ vuttameva.",
  "atk-vin01a2:1034_0": "189.Rukkhacchedanavatthu aṭṭabandhanavatthusadisaṁ. Ayaṁ pana viseso – yo rukkhena",
  "atk-vin01a2:1034_1": "otthatopi na marati , sakkā ca hoti ekena passena rukkhaṁ chetvā pathaviṁ vā khanitvā",
  "atk-vin01a2:1034_2": "nikkhamituṁ, hatthe cassa vāsi vā kuṭhārī vā atthi, tena api jīvitaṁ pariccajitabbaṁ,",
  "atk-vin01a2:1034_3": "na ca rukkho vā chinditabbo, na pathavī vā khaṇitabbā. Kasmā? Evaṁ karonto hi pācittiyaṁ",
  "atk-vin01a2:1034_4": "āpajjati, buddhassa āṇaṁ bhañjati, na jīvitapariyantaṁ sīlaṁ karoti. Tasmā api jīvitaṁ",
  "atk-vin01a2:1034_5": "pariccajitabbaṁ, na ca sīlanti pariggahetvā na evaṁ kātabbaṁ. Aññassa pana bhikkhuno",
  "atk-vin01a2:1034_6": "rukkhaṁ vā chinditvā pathaviṁ vā khanitvā taṁ nīharituṁ vaṭṭati. Sace udukkhalayantakena",
  "atk-vin01a2:1034_7": "rukkhaṁ pavaṭṭetvā nīharitabbo hoti, taṁyeva rukkhaṁ chinditvā udukkhalaṁ gahetabbanti",
  "atk-vin01a2:1034_8": "mahāsumatthero āha. Aññampi chinditvā gahetuṁ vaṭṭatīti mahāpadumatthero. Sobbhādīsu",
  "atk-vin01a2:1034_9": "patitassāpi nisseṇiṁ bandhitvā uttāraṇe eseva nayo. Attanā bhūtagāmaṁ chinditvā nisseṇī",
  "atk-vin01a2:1034_10": "na kātabbā, aññesaṁ katvā uddharituṁ vaṭṭatīti.",
  "atk-vin01a2:1035_0": "190. Dāyālimpanavatthūsu – dāyaṁ ālimpesunti vane aggiṁ adaṁsu. Ettha pana uddissānuddissavasena",
  "atk-vin01a2:1035_1": "pārājikānantariyathullaccayapācittivatthūnaṁ anurūpato pārājikādīni akusalarāsibhāvo",
  "atk-vin01a2:1035_2": "ca pubbe vuttanayeneva veditabbo. ‘‘Allatiṇavanappagumbādayo ḍayhantū’’ti ālimpentassa",
  "atk-vin01a2:1035_3": "ca pācittiyaṁ. ‘‘Dabbūpakaraṇāni vinassantū’’ti ālimpentassa dukkaṭaṁ. Khiḍḍādhippāyenāpi",
  "atk-vin01a2:1035_4": "dukkaṭanti saṅkhepaṭṭhakathāyaṁ vuttaṁ. ‘‘Yaṁkiñci allasukkhaṁ saindriyānindriyaṁ",
  "atk-vin01a2:1035_5": "ḍayhatū’’ti ālimpentassa vatthuvasena pārājikathullaccayapācittiyadukkaṭāni veditabbāni.",
  "atk-vin01a2:1036_0": "Paṭaggidānaṁ pana parittakaraṇañca bhagavatā anuññātaṁ, tasmā araññe vanakammikehi",
  "atk-vin01a2:1036_1": "vā dinnaṁ sayaṁ vā uṭṭhitaṁ aggiṁ āgacchantaṁ disvā ‘‘tiṇakuṭiyo mā vinassantū’’ti",
  "atk-vin01a2:1036_2": "tassa aggino paṭiaggiṁ dātuṁ vaṭṭati, yena saddhiṁ āgacchanto aggi ekato hutvā nirupādāno",
  "atk-vin01a2:1036_3": "nibbāti. Parittampi kātuṁ vaṭṭati tiṇakuṭikānaṁ samantā bhūmitacchanaṁ parikhākhaṇanaṁ",
  "atk-vin01a2:1036_4": "vā, yathā āgato aggi upādānaṁ alabhitvā nibbāti. Etañca sabbaṁ uṭṭhiteyeva aggismiṁ",
  "atk-vin01a2:1036_5": "kātuṁ vaṭṭati. Anuṭṭhite anupasampannehi kappiyavohārena kāretabbaṁ. Udakena pana",
  "atk-vin01a2:1036_6": "nibbāpentehi appāṇakameva udakaṁ āsiñcitabbaṁ.",
  "atk-vin01a2:1037_0": "191.Āghātanavatthusmiṁ – yathā ekappahāravacane; evaṁ ‘‘dvīhi pahārehī’’ti ādivacanesupi",
  "atk-vin01a2:1037_1": "pārājikaṁ veditabbaṁ. ‘‘Dvīhī’’ti vutte ca ekena pahārena māritepi khettameva otiṇṇattā",
  "atk-vin01a2:1037_2": "pārājikaṁ, tīhi mārite pana visaṅketaṁ. Iti yathāparicchede vā paricchedabbhantare",
  "atk-vin01a2:1037_3": "vā avisaṅketaṁ, paricchedātikkame pana sabbattha visaṅketaṁ hoti, āṇāpako muccati,",
  "atk-vin01a2:1037_4": "vadhakasseva doso. Yathā ca pahāresu; evaṁ purisesupi ‘‘eko māretū’’ti vutte ekeneva",
  "atk-vin01a2:1037_5": "mārite pārājikaṁ, dvīhi mārite visaṅketaṁ. ‘‘Dve mārentū’’ti vutte ekena vā dvīhi",
  "atk-vin01a2:1037_6": "vā mārite pārājikaṁ, tīhi mārite visaṅketanti veditabbaṁ. Eko saṅgāme vegena dhāvato",
  "atk-vin01a2:1037_7": "purisassa sīsaṁ asinā chindati, asīsakaṁ kabandhaṁ dhāvati, tamañño paharitvā pātesi,",
  "atk-vin01a2:1037_8": "kassa pārājikanti vutte upaḍḍhā therā ‘‘gamanūpacchedakassā’’ti āhaṁsu. Ābhidhammikagodattatthero",
  "atk-vin01a2:1037_9": "‘‘sīsacchedakassā’’ti. Evarūpānipi vatthūni imassa vatthussa atthadīpane vattabbānīti.",
  "atk-vin01a2:1038_0": "192.Takkavatthusmiṁ – aniyametvā ‘‘takkaṁ pāyethā’’ti vutte yaṁ vā taṁ vā takkaṁ",
  "atk-vin01a2:1038_1": "pāyetvā mārite pārājikaṁ. Niyametvā pana ‘‘gotakkaṁ mahiṁsatakkaṁ ajikātakka’’nti",
  "atk-vin01a2:1038_2": "vā, ‘‘sītaṁ uṇhaṁ dhūpitaṁ adhūpita’’nti vā vutte yaṁ vuttaṁ, tato aññaṁ pāyetvā mārite visaṅketaṁ.",
  "atk-vin01a2:1039_0": "Loṇasovīrakavatthusmiṁ– loṇasovīrakaṁ nāma sabbarasābhisaṅkhataṁ ekaṁ bhesajjaṁ.",
  "atk-vin01a2:1039_1": "Taṁ kira karontā harītakāmalakavibhītakakasāve sabbadhaññāni sabbaaparaṇṇāni sattannampi",
  "atk-vin01a2:1039_2": "dhaññānaṁ odanaṁ kadaliphalādīni sabbaphalāni vettaketakakhajjūrikaḷīrādayo sabbakaḷīre",
  "atk-vin01a2:1039_3": "macchamaṁsakhaṇḍāni anekāni ca madhuphāṇitasindhavaloṇanikaṭukādīni bhesajjāni pakkhipitvā",
  "atk-vin01a2:1039_4": "kumbhimukhaṁ limpitvā ekaṁ vā dve vā tīṇi vā saṁvaccharāni ṭhapenti, taṁ paripaccitvā",
  "atk-vin01a2:1039_5": "jamburasavaṇṇaṁ hoti. Vātakāsakuṭṭhapaṇḍubhagandarādīnaṁ siniddhabhojanaṁ bhuttānañca",
  "atk-vin01a2:1039_6": "uttarapānaṁ bhattajīraṇakabhesajjaṁ tādisaṁ natthi. Taṁ panetaṁ bhikkhūnaṁ pacchābhattampi",
  "atk-vin01a2:1039_7": "vaṭṭati, gilānānaṁ pākatikameva, agilānānaṁ pana udakasambhinnaṁ pānaparibhogenāti.",
  "atk-vin01a2:1040": "Samantapāsādikāya vinayasaṁvaṇṇanāya",
  "atk-vin01a2:1041": "Tatiyapārājikavaṇṇanā niṭṭhitā.",
  "atk-vin01a2:1042": "4. Catutthapārājikaṁ",
  "atk-vin01a2:1043": "Catusaccavidū satthā, catutthaṁ yaṁ pakāsayi;",
  "atk-vin01a2:1044": "Pārājikaṁ tassa dāni, patto saṁvaṇṇanākkamo.",
  "atk-vin01a2:1045": "Yasmā tasmā suviññeyyaṁ, yaṁ pubbe ca pakāsitaṁ;",
  "atk-vin01a2:1046": "Taṁ vajjayitvā assāpi, hoti saṁvaṇṇanā ayaṁ.",
  "atk-vin01a2:1047": "Vaggumudātīriyabhikkhuvatthuvaṇṇanā",
  "atk-vin01a2:1048_0": "193.Tena samayena buddho bhagavā vesāliyaṁ viharati…pe… gihīnaṁ kammantaṁ adhiṭṭhemāti",
  "atk-vin01a2:1048_1": "gihīnaṁ khettesu ceva ārāmādīsu ca kattabbakiccaṁ adhiṭṭhāma; ‘‘evaṁ kātabbaṁ, evaṁ",
  "atk-vin01a2:1048_2": "na kātabba’’nti ācikkhāma ceva anusāsāma cāti vuttaṁ hoti. Dūteyyanti dūtakammaṁ.",
  "atk-vin01a2:1048_3": "Uttarimanussadhammassāti manusse uttiṇṇadhammassa; manusse atikkamitvā brahmattaṁ",
  "atk-vin01a2:1048_4": "vā nibbānaṁ vā pāpanakadhammassāti attho. Uttarimanussānaṁ vā seṭṭhapurisānaṁ jhāyīnañca",
  "atk-vin01a2:1048_5": "ariyānañca dhammassa. Asuko bhikkhūtiādīsu attanā evaṁ mantayitvā pacchā gihīnaṁ",
  "atk-vin01a2:1048_6": "bhāsantā ‘‘buddharakkhito nāma bhikkhu paṭhamassa jhānassa lābhī, dhammarakkhito",
  "atk-vin01a2:1048_7": "dutiyassā’’ti evaṁ nāmavaseneva vaṇṇaṁ bhāsiṁsūti veditabbo. Tattha esoyeva kho āvuso",
  "atk-vin01a2:1048_8": "seyyoti kammantādhiṭṭhānaṁ dūteyyaharaṇañca bahusapattaṁ mahāsamārambhaṁ na ca samaṇasāruppaṁ.",
  "atk-vin01a2:1048_9": "Tato pana ubhayatopi eso eva seyyo pāsaṁsataro sundarataro yo amhākaṁ gihīnaṁ aññamaññassa",
  "atk-vin01a2:1048_10": "uttarimanussadhammassa vaṇṇo bhāsito. Kiṁ vuttaṁ hoti? Iriyāpathaṁ saṇṭhapetvā nisinnaṁ",
  "atk-vin01a2:1048_11": "vā caṅkamantaṁ vā pucchantānaṁ vā apucchantānaṁ vā gihīnaṁ ‘‘ayaṁ asuko nāma bhikkhu",
  "atk-vin01a2:1048_12": "paṭhamassa jhānassa lābhī’’ti evamādinā nayena yo amhākaṁ aññena aññassa uttarimanussadhammassa",
  "atk-vin01a2:1048_13": "vaṇṇo bhāsito bhavissati, eso eva seyyoti. Anāgatasambandhe pana asati na etehi so",
  "atk-vin01a2:1048_14": "tasmiṁ khaṇe bhāsitova yasmā na yujjati, tasmā anāgatasambandhaṁ katvā ‘‘yo evaṁ",
  "atk-vin01a2:1048_15": "bhāsito bhavissati, so eva seyyo’’ti evamettha attho veditabbo. Lakkhaṇaṁ pana saddasatthato pariyesitabbaṁ.",
  "atk-vin01a2:1049_0": "194.Vaṇṇavā ahesunti aññoyeva nesaṁ abhinavo sarīravaṇṇo uppajji, tena vaṇṇena vaṇṇavanto",
  "atk-vin01a2:1049_1": "ahesuṁ. Pīṇindriyāti pañcahi pasādehi abhiniviṭṭhokāsassa paripuṇṇattā manacchaṭṭhānaṁ",
  "atk-vin01a2:1049_2": "indriyānaṁ amilātabhāvena pīṇindriyā. Pasannamukhavaṇṇāti kiñcāpi avisesena vaṇṇavanto",
  "atk-vin01a2:1049_3": "sarīravaṇṇato pana nesaṁ mukhavaṇṇo adhikataraṁ pasanno; accho anāvilo parisuddhoti",
  "atk-vin01a2:1049_4": "attho. Vippasannachavivaṇṇāti yena ca te mahākaṇikārapupphādisadisena vaṇṇena vaṇṇavanto,",
  "atk-vin01a2:1049_5": "tādiso aññesampi manussānaṁ vaṇṇo atthi. Yathā pana imesaṁ; evaṁ na tesaṁ chavivaṇṇo",
  "atk-vin01a2:1049_6": "vippasanno. Tena vuttaṁ – ‘‘vippasannachavivaṇṇā’’ti. Itiha te bhikkhū neva uddesaṁ",
  "atk-vin01a2:1049_7": "na paripucchaṁ na kammaṭṭhānaṁ anuyuñjantā. Atha kho kuhakatāya abhūtaguṇasaṁvaṇṇanāya",
  "atk-vin01a2:1049_8": "laddhāni paṇītabhojanāni bhuñjitvā yathāsukhaṁ niddārāmataṁ saṅgaṇikārāmatañca anuyuñjantā",
  "atk-vin01a2:1049_9": "imaṁ sarīrasobhaṁ pāpuṇiṁsu, yathā taṁ bālā bhantamigappaṭibhāgāti.",
  "atk-vin01a2:1050_0": "Vaggumudātīriyāti vaggumudātīravāsino. Kacci bhikkhave khamanīyanti bhikkhave kacci",
  "atk-vin01a2:1050_1": "tumhākaṁ idaṁ catucakkaṁ navadvāraṁ sarīrayantaṁ khamanīyaṁ sakkā khamituṁ sahituṁ",
  "atk-vin01a2:1050_2": "pariharituṁ na kiñci dukkhaṁ uppādetīti. Kacci yāpanīyanti kacci sabbakiccesu yāpetuṁ",
  "atk-vin01a2:1050_3": "gametuṁ sakkā, na kiñci antarāyaṁ dassetīti. Kucchi parikantoti kucchi parikantito",
  "atk-vin01a2:1050_4": "varaṁ bhaveyya; ‘‘parikatto’’tipi pāṭho yujjati. Evaṁ vaggumudātīriye anekapariyāyena",
  "atk-vin01a2:1050_5": "vigarahitvā idāni yasmā tehi katakammaṁ corakammaṁ hoti, tasmā āyatiṁ aññesampi evarūpassa",
  "atk-vin01a2:1050_6": "kammassa akaraṇatthaṁ atha kho bhagavā bhikkhū āmantesi.",
  "atk-vin01a2:1051_0": "195. Āmantetvā ca pana ‘‘pañcime bhikkhave mahācorā’’tiādimāha. Tattha santo saṁvijjamānāti",
  "atk-vin01a2:1051_1": "atthi ceva upalabbhanti cāti vuttaṁ hoti. Idhāti imasmiṁ sattaloke. Evaṁ hotīti evaṁ",
  "atk-vin01a2:1051_2": "pubbabhāge icchā uppajjati. Kudāssu nāmāhanti ettha suiti nipāto; kudā nāmāti attho.",
  "atk-vin01a2:1051_3": "So aparena samayenāti so pubbabhāge evaṁ cintetvā anukkamena parisaṁ vaḍḍhento panthadūhanakammaṁ",
  "atk-vin01a2:1051_4": "paccantimagāmavilopanti evamādīni katvā vepullappattapariso hutvā gāmepi agāme, janapadepi",
  "atk-vin01a2:1051_5": "ajanapade karonto hananto ghātento chindanto chedāpento pacanto pācento.",
  "atk-vin01a2:1052_0": "Iti bāhirakamahācoraṁ dassetvā tena sadise sāsane pañca mahācore dassetuṁ ‘‘evameva",
  "atk-vin01a2:1052_1": "kho’’tiādimāha. Tattha pāpabhikkhunoti aññesu ṭhānesu mūlacchinno pārājikappatto",
  "atk-vin01a2:1052_2": "‘‘pāpabhikkhū’’ti vuccati. Idha pana pārājikaṁ anāpanno icchācāre ṭhito khuddānukhuddakāni",
  "atk-vin01a2:1052_3": "sikkhāpadāni madditvā vicaranto ‘‘pāpabhikkhū’’ti adhippeto. Tassāpi bāhirakacorassa",
  "atk-vin01a2:1052_4": "viya pubbabhāge evaṁ hoti – ‘‘kudāssu nāmāhaṁ…pe… parikkhārāna’’nti. Tattha sakkatoti",
  "atk-vin01a2:1052_5": "sakkārappatto. Garukatoti garukārappatto. Mānitoti manasā piyāyito. Pūjitoti catupaccayābhihārapūjāya",
  "atk-vin01a2:1052_6": "pūjito. Apacitoti apacitippatto. Tattha yassa cattāro paccaye sakkaritvā suṭṭhu abhisaṅkhate",
  "atk-vin01a2:1052_7": "paṇītapaṇīte katvā denti, so sakkato. Yasmiṁ garubhāvaṁ paccupetvā denti, so garukato.",
  "atk-vin01a2:1052_8": "Yaṁ manasā piyāyanti, so mānito. Yassa sabbampetaṁ karonti, so pūjito. Yassa abhivādanapaccuṭṭhānaañjalikammādivasena",
  "atk-vin01a2:1052_9": "paramanipaccakāraṁ karonti, so apacito. Imassa ca pana sabbampi imaṁ lokāmisaṁ patthayamānassa evaṁ hoti.",
  "atk-vin01a2:1053_0": "So aparena samayenāti so pubbabhāge evaṁ cintetvā anukkamena sikkhāya atibbagārave",
  "atk-vin01a2:1053_1": "uddhate unnaḷe capale mukhare vikiṇṇavāce muṭṭhassatī asampajāne pākatindriye ācariyupajjhāyehi",
  "atk-vin01a2:1053_2": "pariccattake lābhagaruke pāpabhikkhū saṅgaṇhitvā iriyāpathasaṇṭhapanādīni kuhakavattāni",
  "atk-vin01a2:1053_3": "sikkhāpetvā ‘‘ayaṁ thero asukasmiṁ nāma senāsane vassaṁ upagamma vattapaṭipattiṁ",
  "atk-vin01a2:1053_4": "pūrayamāno vassaṁ vasitvā niggato’’ti lokasammatasenāsanasaṁvaṇṇanādīhi upāyehi lokaṁ",
  "atk-vin01a2:1053_5": "paripācetuṁ paṭibalehi jātakādīsu kataparicayehi sarasampannehi pāpabhikkhūhi saṁvaṇṇiyamānaguṇo",
  "atk-vin01a2:1053_6": "hutvā satena vā sahassena vā parivuto…pe… bhesajjaparikkhārānaṁ. Ayaṁ bhikkhave paṭhamo",
  "atk-vin01a2:1053_7": "mahācoroti ayaṁ sandhicchedādicorako viya na ekaṁ kulaṁ na dve, atha kho mahājanaṁ",
  "atk-vin01a2:1053_8": "vañcetvā catupaccayagahaṇato ‘‘paṭhamo mahācoro’’ti veditabbo. Ye pana suttantikā",
  "atk-vin01a2:1053_9": "vā ābhidhammikā vā vinayadharā vā bhikkhū bhikkhācāre asampajjamāne pāḷiṁ vācentā",
  "atk-vin01a2:1053_10": "aṭṭhakathaṁ kathentā anumodanāya dhammakathāya iriyāpathasampattiyā ca lokaṁ pasādentā",
  "atk-vin01a2:1053_11": "janapadacārikaṁ caranti sakkatā garukatā mānitā pūjitā apacitā, te ‘‘tantipaveṇighaṭanakā",
  "atk-vin01a2:1053_12": "sāsanajotakā’’ti veditabbā.",
  "atk-vin01a2:1054_0": "Tathāgatappaveditanti tathāgatena paṭividdhaṁ paccakkhakataṁ jānāpitaṁ vā. Attano",
  "atk-vin01a2:1054_1": "dahatīti parisamajjhe pāḷiñca aṭṭhakathañca saṁsanditvā madhurena sarena pasādanīyaṁ",
  "atk-vin01a2:1054_2": "suttantaṁ kathetvā dhammakathāvasena acchariyabbhutajātena viññūjanena ‘‘aho, bhante,",
  "atk-vin01a2:1054_3": "pāḷi ca aṭṭhakathā ca suparisuddhā, kassa santike uggaṇhitthā’’ti pucchito ‘‘ko amhādise",
  "atk-vin01a2:1054_4": "uggahāpetuṁ samattho’’ti ācariyaṁ anuddisitvā attanā paṭividdhaṁ sayambhuñāṇādhigataṁ",
  "atk-vin01a2:1054_5": "dhammavinayaṁ pavedeti. Ayaṁ tathāgatena satasahassakappādhikāni cattāri asaṅkheyyāni",
  "atk-vin01a2:1054_6": "pāramiyo pūretvā kicchena kasirena paṭividdhadhammatthenako dutiyo mahācoro.",
  "atk-vin01a2:1055_0": "Suddhaṁ brahmacārinti khīṇāsavabhikkhuṁ. Parisuddhaṁ brahmacariyaṁ carantanti nirupakkilesaṁ",
  "atk-vin01a2:1055_1": "seṭṭhacariyaṁ carantaṁ; aññampi vā anāgāmiṁ ādiṁ katvā yāva sīlavantaṁ puthujjanaṁ",
  "atk-vin01a2:1055_2": "avippaṭisārādivatthukaṁ parisuddhaṁ brahmacariyaṁ carantaṁ. Amūlakena abrahmacariyena",
  "atk-vin01a2:1055_3": "anuddhaṁsetīti tasmiṁ puggale avijjamānena antimavatthunā anuvadati codeti; ayaṁ",
  "atk-vin01a2:1055_4": "vijjamānaguṇamakkhī ariyaguṇatthenako tatiyo mahācoro.",
  "atk-vin01a2:1056_0": "Garubhaṇḍāni garuparikkhārānīti yathā adinnādāne ‘‘caturo janā saṁvidhāya garubhaṇḍaṁ",
  "atk-vin01a2:1056_1": "avāharu’’nti (pari. 479) ettha pañcamāsakagghanakaṁ ‘‘garubhaṇḍa’’nti vuccati, idha",
  "atk-vin01a2:1056_2": "pana na evaṁ. Atha kho ‘‘pañcimāni, bhikkhave, avissajjiyāni na vissajjetabbāni saṅghena",
  "atk-vin01a2:1056_3": "vā gaṇena vā puggalena vā. Vissajjitānipi avissajjitāni honti. Yo vissajjeyya, āpatti",
  "atk-vin01a2:1056_4": "thullaccayassa. Katamāni pañca? Ārāmo, ārāmavatthu…pe… dārubhaṇḍaṁ, mattikābhaṇḍa’’nti",
  "atk-vin01a2:1056_5": "vacanato avissajjitabbattā garubhaṇḍāni. ‘‘Pañcimāni, bhikkhave, avebhaṅgiyāni na",
  "atk-vin01a2:1056_6": "vibhajitabbāni saṅghena vā gaṇena vā puggalena vā. Vibhattānipi avibhattāni honti.",
  "atk-vin01a2:1056_7": "Yo vibhajeyya, āpatti thullaccayassa. Katamāni pañca? Ārāmo, ārāmavatthu…pe… dārubhaṇḍaṁ,",
  "atk-vin01a2:1056_8": "mattikābhaṇḍa’’nti (cūḷava. 322) vacanato avebhaṅgiyattā sādhāraṇaparikkhārabhāvena",
  "atk-vin01a2:1056_9": "garuparikkhārāni. Ārāmo ārāmavatthūtiādīsu yaṁ vattabbaṁ taṁ sabbaṁ ‘‘pañcimāni,",
  "atk-vin01a2:1056_10": "bhikkhave, avissajjiyānī’’ti khandhake āgatasuttavaṇṇanāyameva bhaṇissāma. Tehi gihī",
  "atk-vin01a2:1056_11": "saṅgaṇhātīti tāni datvā datvā gihīṁ saṅgaṇhāti anuggaṇhāti. Upalāpetīti ‘‘aho amhākaṁ",
  "atk-vin01a2:1056_12": "ayyo’’ti evaṁ lapanake anubandhanake sasnehe karoti. Ayaṁ avissajjiyaṁ avebhaṅgiyañca",
  "atk-vin01a2:1056_13": "garuparikkhāraṁ tathābhāvato thenetvā gihi saṅgaṇhanako catuttho mahācoro. So ca",
  "atk-vin01a2:1056_14": "panāyaṁ imaṁ garubhaṇḍaṁ kulasaṅgaṇhanatthaṁ vissajjento kuladūsakadukkaṭaṁ āpajjati.",
  "atk-vin01a2:1056_15": "Pabbājanīyakammāraho ca hoti. Bhikkhusaṅghaṁ abhibhavitvā issaravatāya vissajjento",
  "atk-vin01a2:1056_16": "thullaccayaṁ āpajjati. Theyyacittena vissajjento bhaṇḍaṁ agghāpetvā kāretabboti.",
  "atk-vin01a2:1057_0": "Ayaṁ aggo mahācoroti ayaṁ imesaṁ corānaṁ jeṭṭhacoro; iminā sadiso coro nāma natthi,",
  "atk-vin01a2:1057_1": "yo pañcindriyaggahaṇātītaṁ atisaṇhasukhumaṁ lokuttaradhammaṁ theneti. Kiṁ pana sakkā",
  "atk-vin01a2:1057_2": "lokuttaradhammo hiraññasuvaṇṇādīni viya vañcetvā thenetvā gahetunti? Na sakkā, tenevāha",
  "atk-vin01a2:1057_3": "– ‘‘yo asantaṁ abhūtaṁ uttarimanussadhammaṁ ullapatī’’ti. Ayañhi attani asantaṁ taṁ",
  "atk-vin01a2:1057_4": "dhammaṁ kevalaṁ ‘‘atthi mayhaṁ eso’’ti ullapati, na pana sakkoti ṭhānā cāvetuṁ, attani",
  "atk-vin01a2:1057_5": "vā saṁvijjamānaṁ kātuṁ. Atha kasmā coroti vuttoti? Yasmā taṁ ullapitvā asantasambhāvanāya",
  "atk-vin01a2:1057_6": "uppanne paccaye gaṇhāti. Evañhi gaṇhatā te paccayā sukhumena upāyena vañcetvā thenetvā",
  "atk-vin01a2:1057_7": "gahitā honti. Tenevāha – ‘‘taṁ kissa hetu? Theyyāya vo bhikkhave raṭṭhapiṇḍo bhutto’’ti.",
  "atk-vin01a2:1057_8": "Ayañhi ettha attho – yaṁ avocumha – ‘‘ayaṁ aggo mahācoro, yo asantaṁ abhūtaṁ uttarimanussadhammaṁ",
  "atk-vin01a2:1057_9": "ullapatī’’ti . Taṁ kissa hetūti kena kāraṇena etaṁ avocumhāti ce. ‘‘Theyyāya vo bhikkhave",
  "atk-vin01a2:1057_10": "raṭṭhapiṇḍo bhutto’’ti bhikkhave yasmā so tena raṭṭhapiṇḍo theyyāya theyyacittena",
  "atk-vin01a2:1057_11": "bhutto hoti. Ettha hi vokāro ‘‘ye hi vo ariyā araññavanapatthānī’’tiādīsu (ma. ni.",
  "atk-vin01a2:1057_12": "1.35-36) viya padapūraṇamatte nipāto. Tasmā ‘‘tumhehi bhutto’’ti evamassa attho na daṭṭhabbo.",
  "atk-vin01a2:1058_0": "Idāni tamevatthaṁ gāthāhi vibhūtataraṁ karonto ‘‘aññathā santa’’ntiādimāha. Tattha",
  "atk-vin01a2:1058_1": "aññathā santanti aparisuddhakāyasamācārādikena aññenākārena santaṁ. Aññathā yo pavedayeti",
  "atk-vin01a2:1058_2": "parisuddhakāyasamācārādikena aññena ākārena yo pavedeyya. ‘‘Paramaparisuddho ahaṁ,",
  "atk-vin01a2:1058_3": "atthi me abbhantare lokuttaradhammo’’ti evaṁ jānāpeyya. Pavedetvā ca pana tāya pavedanāya",
  "atk-vin01a2:1058_4": "uppannaṁ bhojanaṁ arahā viya bhuñjati. Nikacca kitavasseva bhuttaṁ theyyena tassa",
  "atk-vin01a2:1058_5": "tanti nikaccāti vañcetvā aññathā santaṁ aññathā dassetvā. Agumbaagacchabhūtameva",
  "atk-vin01a2:1058_6": "sākhāpalāsapallavādicchādanena gumbamiva gacchamiva ca attānaṁ dassetvā. Kitavassevāti",
  "atk-vin01a2:1058_7": "vañcakassa kerāṭikassa gumbagacchasaññāya araññe āgatāgate sakuṇe gahetvā jīvitakappakassa",
  "atk-vin01a2:1058_8": "sākuṇikasseva. Bhuttaṁ theyyena tassa tanti tassāpi anarahantasseva sato arahantabhāvaṁ",
  "atk-vin01a2:1058_9": "dassetvā laddhabhojanaṁ bhuñjato; yaṁ taṁ bhuttaṁ taṁ yathā sākuṇikakitavassa nikacca",
  "atk-vin01a2:1058_10": "vañcetvā sakuṇaggahaṇaṁ, evaṁ manusse vañcetvā laddhassa bhojanassa bhuttattā theyyena bhuttaṁ nāma hoti.",
  "atk-vin01a2:1059_0": "Imaṁ pana atthavasaṁ ajānantā ye evaṁ bhuñjanti, kāsāvakaṇṭhā…pe… nirayaṁ te upapajjare",
  "atk-vin01a2:1059_1": "kāsāvakaṇṭhāti kāsāvena veṭhitakaṇṭhā. Ettakameva ariyaddhajadhāraṇamattaṁ, sesaṁ",
  "atk-vin01a2:1059_2": "sāmaññaṁ natthīti vuttaṁ hoti. ‘‘Bhavissanti kho panānanda anāgatamaddhānaṁ gotrabhuno",
  "atk-vin01a2:1059_3": "kāsāvakaṇṭhā’’ti (ma. ni. 3.380) evaṁ vuttadussīlānaṁ etaṁ adhivacanaṁ. Pāpadhammāti",
  "atk-vin01a2:1059_4": "lāmakadhammā. Asaññatāti kāyādīhi asaññatā. Pāpāti lāmakapuggalā. Pāpehi kammehīti",
  "atk-vin01a2:1059_5": "tehi karaṇakāle ādīnavaṁ adisvā katehi paravañcanādīhi pāpakammehi. Nirayaṁ te upapajjareti",
  "atk-vin01a2:1059_6": "nirassādaṁ duggatiṁ te upapajjanti; tasmā seyyo ayoguḷoti gāthā. Tassattho – sacāyaṁ",
  "atk-vin01a2:1059_7": "dussīlo asaññato icchācāre ṭhito kuhanāya lokaṁ vañcako puggalo tattaṁ aggisikhūpamaṁ",
  "atk-vin01a2:1059_8": "ayoguḷaṁ bhuñjeyya ajjhohareyya, tassa yañcetaṁ raṭṭhapiṇḍaṁ bhuñjeyya, yañcetaṁ",
  "atk-vin01a2:1059_9": "ayoguḷaṁ, tesu dvīsu ayoguḷova bhutto seyyo sundarataro paṇītataro ca bhaveyya, na",
  "atk-vin01a2:1059_10": "hi ayoguḷassa bhuttattā samparāye sabbaññutañāṇenāpi dujjānaparicchedaṁ dukkhaṁ anubhavati.",
  "atk-vin01a2:1059_11": "Evaṁ paṭiladdhassa pana tassa raṭṭhapiṇḍassa bhuttattā samparāye vuttappakāraṁ dukkhaṁ",
  "atk-vin01a2:1059_12": "anubhoti, ayañhi koṭippatto micchājīvoti.",
  "atk-vin01a2:1060_0": "Evaṁ pāpakiriyāya anādīnavadassāvīnaṁ ādīnavaṁ dassetvā ‘‘atha kho bhagavā vaggumudātīriye",
  "atk-vin01a2:1060_1": "bhikkhū anekapariyāyena vigarahitvā dubbharatāya dupposatāya…pe… imaṁ sikkhāpadaṁ",
  "atk-vin01a2:1060_2": "uddiseyyāthā’’ti ca vatvā catutthapārājikaṁ paññapento ‘‘yo pana bhikkhu anabhijāna’’nti ādimāha.",
  "atk-vin01a2:1061_0": "Evaṁ mūlacchejjavasena daḷhaṁ katvā catutthapārājike paññatte aparampi anuppaññattatthāya",
  "atk-vin01a2:1061_1": "adhimānavatthu udapādi. Tassuppattidīpanatthaṁ etaṁ vuttaṁ – ‘‘evañcidaṁ bhagavatā",
  "atk-vin01a2:1061_2": "bhikkhūnaṁ sikkhāpadaṁ paññattaṁ hotī’’ti.",
  "atk-vin01a2:1062": "Adhimānavatthuvaṇṇanā",
  "atk-vin01a2:1063_0": "196. Tattha adiṭṭhe diṭṭhasaññinoti arahatte ñāṇacakkhunā adiṭṭheyeva ‘‘diṭṭhaṁ amhehi",
  "atk-vin01a2:1063_1": "arahatta’’nti diṭṭhasaññino hutvā. Esa nayo appattādīsu. Ayaṁ pana viseso – appatteti",
  "atk-vin01a2:1063_2": "attano santāne uppattivasena appatte. Anadhigateti maggabhāvanāya anadhigate; appaṭiladdhetipi",
  "atk-vin01a2:1063_3": "attho. Asacchikateti appaṭividdhe paccavekkhaṇavasena vā appaccakkhakate. Adhimānenāti",
  "atk-vin01a2:1063_4": "adhigatamānena; ‘‘adhigatā maya’’nti evaṁ uppannamānenāti attho, adhikamānena vā",
  "atk-vin01a2:1063_5": "thaddhamānenāti attho. Aññaṁ byākariṁsūti arahattaṁ byākariṁsu; ‘‘pattaṁ āvuso amhehi",
  "atk-vin01a2:1063_6": "arahattaṁ, kataṁ karaṇīya’’nti bhikkhūnaṁ ārocesuṁ. Tesaṁ maggena appahīnakilesattā",
  "atk-vin01a2:1063_7": "kevalaṁ samathavipassanābalena vikkhambhitakilesānaṁ aparena samayena tathārūpapaccayasamāyoge",
  "atk-vin01a2:1063_8": "rāgāya cittaṁ namati; rāgatthāya namatīti attho. Esa nayo itaresu.",
  "atk-vin01a2:1064": "Tañcakho etaṁ abbohārikanti tañca kho etaṁ tesaṁ aññabyākaraṇaṁ abbohārikaṁ āpattipaññāpane vohāraṁ na gacchati; āpattiyā aṅgaṁ na hotīti attho.",
  "atk-vin01a2:1065_0": "Kassa panāyaṁ adhimāno uppajjati, kassa nuppajjatīti? Ariyasāvakassa tāva nuppajjati",
  "atk-vin01a2:1065_1": "so hi maggaphalanibbānapahīnakilesaavasiṭṭhakilesapaccavekkhaṇena sañjātasomanasso",
  "atk-vin01a2:1065_2": "ariyaguṇapaṭivedhe nikkaṅkho. Tasmā sotāpannādīnaṁ ‘‘ahaṁ sakadāgāmī’’tiādivasena",
  "atk-vin01a2:1065_3": "adhimāno nuppajjati. Dussīlassa nuppajjati, so hi ariyaguṇādhigame nirāsova. Sīlavatopi",
  "atk-vin01a2:1065_4": "pariccattakammaṭṭhānassa niddārāmatādimanuyuttassa nuppajjati. Suparisuddhasīlassa",
  "atk-vin01a2:1065_5": "pana kammaṭṭhāne appamattassa nāmarūpaṁ vavatthapetvā paccayapariggahena vitiṇṇakaṅkhassa",
  "atk-vin01a2:1065_6": "tilakkhaṇaṁ āropetvā saṅkhāre sammasantassa āraddhavipassakassa uppajjati, uppanno",
  "atk-vin01a2:1065_7": "ca suddhasamathalābhiṁ vā suddhavipassanālābhiṁ vā antarā ṭhapeti, so hi dasapi vīsatipi",
  "atk-vin01a2:1065_8": "tiṁsampi vassāni kilesasamudācāraṁ apassitvā ‘‘ahaṁ sotāpanno’’ti vā ‘‘sakadāgāmī’’ti",
  "atk-vin01a2:1065_9": "vā ‘‘anāgāmī’’ti vā maññati. Samathavipassanālābhiṁ pana arahatteyeva ṭhapeti. Tassa",
  "atk-vin01a2:1065_10": "hi samādhibalena kilesā vikkhambhitā, vipassanābalena saṅkhārā supariggahitā, tasmā",
  "atk-vin01a2:1065_11": "saṭṭhimpi vassāni asītimpi vassāni vassasatampi kilesā na samudācaranti, khīṇāsavasseva",
  "atk-vin01a2:1065_12": "cittacāro hoti. So evaṁ dīgharattaṁ kilesasamudācāraṁ apassanto antarā aṭhatvāva",
  "atk-vin01a2:1065_13": "‘‘arahā aha’’nti maññatīti.",
  "atk-vin01a2:1066": "Savibhaṅgasikkhāpadavaṇṇanā",
  "atk-vin01a2:1067_0": "197.Anabhijānanti na abhijānaṁ. Yasmā panāyaṁ anabhijānaṁ samudācarati, svassa santāne",
  "atk-vin01a2:1067_1": "anuppanno ñāṇena ca asacchikatoti abhūto hoti. Tenassa padabhājane ‘‘asantaṁ abhūtaṁ",
  "atk-vin01a2:1067_2": "asaṁvijjamāna’’nti vatvā ‘‘ajānanto apassanto’’ti vuttaṁ .",
  "atk-vin01a2:1068_0": "Uttarimanussadhammanti uttarimanussānaṁ jhāyīnañceva ariyānañca dhammaṁ. Attupanāyikanti",
  "atk-vin01a2:1068_1": "attani taṁ upaneti, attānaṁ vā tattha upanetīti attupanāyiko, taṁ attupanāyikaṁ;",
  "atk-vin01a2:1068_2": "evaṁ katvā samudācareyyāti sambandho. Padabhājane pana yasmā uttarimanussadhammo",
  "atk-vin01a2:1068_3": "nāma jhānaṁ vimokkhaṁ samādhi samāpatti ñāṇadassanaṁ…pe… suññāgāre abhiratīti evaṁ",
  "atk-vin01a2:1068_4": "jhānādayo anekadhammā vuttā. Tasmā tesaṁ sabbesaṁ vasena attupanāyikabhāvaṁ dassento",
  "atk-vin01a2:1068_5": "‘‘te vā kusale dhamme attani upanetī’’ti bahuvacananiddesaṁ akāsi. Tattha ‘‘ete dhammā",
  "atk-vin01a2:1068_6": "mayi sandissantī’’ti samudācaranto attani upaneti. ‘‘Ahaṁ etesu sandissāmī’’ti samudācaranto",
  "atk-vin01a2:1068_7": "attānaṁ tesu upanetīti veditabbo.",
  "atk-vin01a2:1069_0": "Alamariyañāṇadassananti ettha lokiyalokuttarā paññā jānanaṭṭhena ñāṇaṁ, cakkhunā",
  "atk-vin01a2:1069_1": "diṭṭhamiva dhammaṁ paccakkhakaraṇato dassanaṭṭhena dassananti ñāṇadassanaṁ. Ariyaṁ",
  "atk-vin01a2:1069_2": "visuddhaṁ uttamaṁ ñāṇadassananti ariyañāṇadassanaṁ. Alaṁ pariyattaṁ kilesaviddhaṁsanasamatthaṁ",
  "atk-vin01a2:1069_3": "ariyañāṇadassanamettha, jhānādibhede uttarimanussadhamme alaṁ vā ariyañāṇadassanamassāti",
  "atk-vin01a2:1069_4": "alamariyañāṇadassano, taṁ alamariyañāṇadassanaṁ uttarimanussadhammanti evaṁ padatthasambandho",
  "atk-vin01a2:1069_5": "veditabbo. Tattha yena ñāṇadassanena so alamariyañāṇadassanoti vuccati. Tadeva dassetuṁ",
  "atk-vin01a2:1069_6": "‘‘ñāṇanti tisso vijjā, dassananti yaṁ ñāṇaṁ taṁ dassanaṁ; yaṁ dassanaṁ taṁ ñāṇa’’nti",
  "atk-vin01a2:1069_7": "vijjāsīsena padabhājanaṁ vuttaṁ. Mahaggatalokuttarā panettha sabbāpi paññā ‘‘ñāṇa’’nti veditabbā.",
  "atk-vin01a2:1070_0": "Samudācareyyāti vuttappakārametaṁ uttarimanussadhammaṁ attupanāyikaṁ katvā āroceyya.",
  "atk-vin01a2:1070_1": "Itthiyā vātiādi pana ārocetabbapuggalanidassanaṁ. Etesañhi ārocite ārocitaṁ hoti",
  "atk-vin01a2:1070_2": "na devamārabrahmānaṁ, nāpi petayakkhatiracchānagatānanti. Iti jānāmi iti passāmīti",
  "atk-vin01a2:1070_3": "samudācaraṇākāranidassanametaṁ. Padabhājane panassa ‘‘jānāmahaṁ ete dhamme, passāmahaṁ",
  "atk-vin01a2:1070_4": "ete dhamme’’ti idaṁ tesu jhānādīsu dhammesu jānanapassanānaṁ pavattidīpanaṁ, ‘‘atthi",
  "atk-vin01a2:1070_5": "ca me ete dhammā’’tiādi attupanāyikabhāvadīpanaṁ .",
  "atk-vin01a2:1071_0": "198.Tato aparena samayenāti āpattipaṭijānanasamayadassanametaṁ. Ayaṁ pana ārocitakkhaṇeyeva",
  "atk-vin01a2:1071_1": "pārājikaṁ āpajjati. Āpattiṁ pana āpanno yasmā parena codito vā acodito vā paṭijānāti;",
  "atk-vin01a2:1071_2": "tasmā ‘‘samanuggāhiyamāno vā asamanuggāhiyamāno vā’’ti vuttaṁ.",
  "atk-vin01a2:1072_0": "Tattha samanuggāhiyamāne tāva – kiṁ te adhigatanti adhigamapucchā; jhānavimokkhādīsu,",
  "atk-vin01a2:1072_1": "sotāpattimaggādīsu vā kiṁ tayā adhigatanti. Kinti te adhigatanti upāyapucchā. Ayañhi",
  "atk-vin01a2:1072_2": "etthādhippāyo – kiṁ tayā aniccalakkhaṇaṁ dhuraṁ katvā adhigataṁ, dukkhānattalakkhaṇesu",
  "atk-vin01a2:1072_3": "aññataraṁ vā? Kiṁ vā samādhivasena abhinivisitvā, udāhu vipassanāvasena? Tathā kiṁ",
  "atk-vin01a2:1072_4": "rūpe abhinivisitvā, udāhu arūpe? Kiṁ vā ajjhattaṁ abhinivisitvā, udāhu bahiddhāti?",
  "atk-vin01a2:1072_5": "Kadā te adhigatanti kālapucchā. Pubbaṇhamajjhanhikādīsu katarasmiṁ kāleti vuttaṁ",
  "atk-vin01a2:1072_6": "hoti? Kattha te adhigatanti okāsapucchā. Katarasmiṁ okāse, kiṁ rattiṭṭhāne, divāṭṭhāne,",
  "atk-vin01a2:1072_7": "rukkhamūle, maṇḍape, katarasmiṁ vā vihāreti vuttaṁ hoti. Katame te kilesā pahīnāti",
  "atk-vin01a2:1072_8": "pahīnakilesapucchā. Kataramaggavajjhā tava kilesā pahīnāti vuttaṁ hoti. Katamesaṁ",
  "atk-vin01a2:1072_9": "tvaṁ dhammānaṁ lābhīti paṭiladdhadhammapucchā. Paṭhamamaggādīsu katamesaṁ dhammānaṁ",
  "atk-vin01a2:1072_10": "tvaṁ lābhīti vuttaṁ hoti.",
  "atk-vin01a2:1073_0": "Tasmā idāni cepi koci bhikkhu uttarimanussadhammādhigamaṁ byākareyya, na so ettāvatāva",
  "atk-vin01a2:1073_1": "sakkātabbo. Imesu pana chasu ṭhānesu sodhanatthaṁ vattabbo – ‘‘kiṁ te adhigataṁ,",
  "atk-vin01a2:1073_2": "kiṁ jhānaṁ, udāhu vimokkhādīsu aññatara’’nti? Yo hi yena adhigato dhammo, so tassa",
  "atk-vin01a2:1073_3": "pākaṭo hoti. Sace ‘‘idaṁ nāma me adhigata’’nti vadati, tato ‘‘kinti te adhigata’’nti",
  "atk-vin01a2:1073_4": "pucchitabbo, ‘‘aniccalakkhaṇādīsu kiṁ dhuraṁ katvā aṭṭhatiṁsāya vā ārammaṇesu rūpārūpaajjhattabahiddhādibhedesu",
  "atk-vin01a2:1073_5": "vā dhammesu kena mukhena abhinivisitvā’’ti yo hi yassābhiniveso, so tassa pākaṭo",
  "atk-vin01a2:1073_6": "hoti. Sace ‘‘ayaṁ nāma me abhiniveso evaṁ mayā adhigata’’nti vadati, tato ‘‘kadā",
  "atk-vin01a2:1073_7": "te adhigata’’nti pucchitabbo, ‘‘kiṁ pubbaṇhe, udāhu majjhanhikādīsu aññatarasmiṁ",
  "atk-vin01a2:1073_8": "kāle’’ti sabbesañhi attanā adhigatakālo pākaṭo hoti. Sace ‘‘asukasmiṁ nāma kāle adhigatanti",
  "atk-vin01a2:1073_9": "vadati, tato ‘‘kattha te adhigata’’nti pucchitabbo, ‘‘kiṁ divāṭṭhāne, udāhu rattiṭṭhānādīsu",
  "atk-vin01a2:1073_10": "aññatarasmiṁ okāse’’ti sabbesañhi attanā adhigatokāso pākaṭo hoti. Sace ‘‘asukasmiṁ",
  "atk-vin01a2:1073_11": "nāma me okāse adhigata’’nti vadati, tato ‘‘katame te kilesā pahīnā’’ti pucchitabbo,",
  "atk-vin01a2:1073_12": "‘‘kiṁ paṭhamamaggavajjhā, udāhu dutiyādimaggavajjhā’’ti sabbesañhi attanā adhigatamaggena",
  "atk-vin01a2:1073_13": "pahīnakilesā pākaṭā honti. Sace ‘‘ime nāma me kilesā pahīnā’’ti vadati, tato ‘‘katamesaṁ",
  "atk-vin01a2:1073_14": "tvaṁ dhammānaṁ lābhī’’ti pucchitabbo , ‘‘kiṁ sotāpattimaggassa, udāhu sakadāgāmimaggādīsu",
  "atk-vin01a2:1073_15": "aññatarassā’’ti sabbesaṁ hi attanā adhigatadhammā pākaṭā honti. Sace ‘‘imesaṁ nāmāhaṁ",
  "atk-vin01a2:1073_16": "dhammānaṁ lābhī’’ti vadati, ettāvatāpissa vacanaṁ na saddhātabbaṁ, bahussutā hi uggahaparipucchākusalā",
  "atk-vin01a2:1073_17": "bhikkhū imāni cha ṭhānāni sodhetuṁ sakkonti.",
  "atk-vin01a2:1074_0": "Imassa pana bhikkhuno āgamanapaṭipadā sodhetabbā. Yadi āgamanapaṭipadā na sujjhati,",
  "atk-vin01a2:1074_1": "‘‘imāya paṭipadāya lokuttaradhammo nāma na labbhatī’’ti apanetabbo. Yadi panassa",
  "atk-vin01a2:1074_2": "āgamanapaṭipadā sujjhati, ‘‘dīgharattaṁ tīsu sikkhāsu appamatto jāgariyamanuyutto",
  "atk-vin01a2:1074_3": "catūsu paccayesu alaggo ākāse pāṇisamena cetasā viharatī’’ti paññāyati, tassa bhikkhuno",
  "atk-vin01a2:1074_4": "byākaraṇaṁ paṭipadāya saddhiṁ saṁsandati. ‘‘Seyyathāpi nāma gaṅgodakaṁ yamunodakena",
  "atk-vin01a2:1074_5": "saddhiṁ saṁsandati sameti; evameva supaññattā tena bhagavatā sāvakānaṁ nibbānagāminī",
  "atk-vin01a2:1074_6": "paṭipadā saṁsandati nibbānañca paṭipadā cā’’ti (dī. ni. 2.296) vuttasadisaṁ hoti.",
  "atk-vin01a2:1075_0": "Apica kho na ettakenāpi sakkāro kātabbo. Kasmā? Ekaccassa hi puthujjanassāpi sato",
  "atk-vin01a2:1075_1": "khīṇāsavapaṭipattisadisā paṭipadā hoti, tasmā so bhikkhu tehi tehi upāyehi uttāsetabbo.",
  "atk-vin01a2:1075_2": "Khīṇāsavassa nāma asaniyāpi matthake patamānāya bhayaṁ vā chambhitattaṁ vā lomahaṁso",
  "atk-vin01a2:1075_3": "vā na hoti. Sacassa bhayaṁ vā chambhitattaṁ vā lomahaṁso vā uppajjati, ‘‘na tvaṁ",
  "atk-vin01a2:1075_4": "arahā’’ti apanetabbo. Sace pana abhīrū acchambhī anutrāsī hutvā sīho viya nisīdati,",
  "atk-vin01a2:1075_5": "ayaṁ bhikkhu sampannaveyyākaraṇo samantā rājarājamahāmattādīhi pesitaṁ sakkāraṁ arahatīti.",
  "atk-vin01a2:1076_0": "Pāpicchoti yā sā ‘‘idhekacco dussīlova samāno sīlavāti maṁ jano jānātūti icchatī’’tiādinā",
  "atk-vin01a2:1076_1": "(vibha. 851) nayena vuttā pāpicchā tāya samannāgato. Icchāpakatoti tāya pāpikāya",
  "atk-vin01a2:1076_2": "icchāya apakato abhibhūto pārājiko hutvā.",
  "atk-vin01a2:1077_0": "Visuddhāpekkhoti attano visuddhiṁ apekkhamāno icchamāno patthayamāno. Ayañhi yasmā",
  "atk-vin01a2:1077_1": "pārājikaṁ āpanno, tasmā bhikkhubhāve ṭhatvā abhabbo jhānādīni adhigantuṁ, bhikkhubhāvo",
  "atk-vin01a2:1077_2": "hissa saggantarāyo ceva hoti maggantarāyo ca. Vuttañhetaṁ – ‘‘sāmaññaṁ dupparāmaṭṭhaṁ",
  "atk-vin01a2:1077_3": "nirayāyupakaḍḍhatī’’ti (dha. pa. 311). Aparampi vuttaṁ – ‘‘sithilo hi paribbājo,",
  "atk-vin01a2:1077_4": "bhiyyo ākirate raja’’nti (dha. pa. 313). Iccassa bhikkhubhāvo visuddhi nāma na hoti",
  "atk-vin01a2:1077_5": ". Yasmā pana gihī vā upāsako vā ārāmiko vā sāmaṇero vā hutvā dānasaraṇasīlasaṁvarādīhi",
  "atk-vin01a2:1077_6": "saggamaggaṁ vā jhānavimokkhādīhi mokkhamaggaṁ vā ārādhetuṁ bhabbo hoti, tasmāssa",
  "atk-vin01a2:1077_7": "gihiādibhāvo visuddhi nāma hoti, tasmā taṁ visuddhiṁ apekkhanato ‘‘visuddhāpekkho’’ti",
  "atk-vin01a2:1077_8": "vuccati. Teneva cassa padabhājane ‘‘gihī vā hotukāmo’’tiādi vuttaṁ.",
  "atk-vin01a2:1078_0": "Evaṁ vadeyyāti evaṁ bhaṇeyya. Kathaṁ? ‘‘Ajānamevaṁ āvuso avacaṁ jānāmi, apassaṁ passāmī’’ti.",
  "atk-vin01a2:1078_1": "Padabhājane pana ‘‘evaṁ vadeyyā’’ti idaṁ padaṁ anuddharitvāva yathā vadanto ‘‘ajānamevaṁ",
  "atk-vin01a2:1078_2": "āvuso avacaṁ jānāmi, apassaṁ passāmī’’ti vadati nāmāti vuccati, taṁ ākāraṁ dassetuṁ",
  "atk-vin01a2:1078_3": "‘‘nāhaṁ ete dhamme jānāmī’’tiādi vuttaṁ. Tucchaṁ musā vilapinti ahaṁ vacanatthavirahato",
  "atk-vin01a2:1078_4": "tucchaṁ vañcanādhippāyato musā vilapiṁ, abhaṇinti vuttaṁ hoti. Padabhājane panassa",
  "atk-vin01a2:1078_5": "aññena padabyañjanena atthamattaṁ dassetuṁ ‘‘tucchakaṁ mayā bhaṇita’’ntiādi vuttaṁ.",
  "atk-vin01a2:1079": "Purime upādāyāti purimāni tīṇi pārājikāni āpanne puggale upādāya. Sesaṁ pubbe vuttanayattā uttānatthattā ca pākaṭamevāti.",
  "atk-vin01a2:1080": "Padabhājanīyavaṇṇanā",
  "atk-vin01a2:1081_0": "199. Evaṁ uddiṭṭhasikkhāpadaṁ padānukkamena vibhajitvā idāni yasmā heṭṭhā padabhājanīyamhi",
  "atk-vin01a2:1081_1": "‘‘jhānaṁ vimokkhaṁ samādhi samāpatti ñāṇadassanaṁ…pe… suññāgāre abhiratī’’ti evaṁ",
  "atk-vin01a2:1081_2": "saṁkhitteneva uttarimanussadhammo dassito, na vitthārena āpattiṁ āropetvā tanti ṭhapitā.",
  "atk-vin01a2:1081_3": "Saṅkhepadassite ca atthe na sabbe sabbākārena nayaṁ gahetuṁ sakkonti, tasmā sabbākārena",
  "atk-vin01a2:1081_4": "nayaggahaṇatthaṁ puna tadeva padabhājanaṁ mātikāṭhāne ṭhapetvā vitthārato uttarimanussadhammaṁ",
  "atk-vin01a2:1081_5": "dassetvā āpattibhedaṁ dassetukāmo ‘‘jhānanti paṭhamaṁ jhānaṁ, dutiyaṁ jhāna’’ntiādimāha.",
  "atk-vin01a2:1081_6": "Tattha paṭhamajjhānādīhi mettājhānādīnipi asubhajjhānādīnipi ānāpānassatisamādhijjhānampi",
  "atk-vin01a2:1081_7": "lokiyajjhānampi lokuttarajjhānampi saṅgahitameva. Tasmā ‘‘paṭhamaṁ jhānaṁ samāpajjintipi…pe…",
  "atk-vin01a2:1081_8": "catutthaṁ jjhānaṁ, mettājhānaṁ, upekkhājhānaṁ asubhajjhānaṁ ānāpānassatisamādhijjhānaṁ",
  "atk-vin01a2:1081_9": ", lokiyajjhānaṁ, lokuttarajjhānaṁ samāpajji’’ntipi bhaṇanto pārājikova hotīti veditabbo.",
  "atk-vin01a2:1082_0": "Suṭṭhu mutto vividhehi vā kilesehi muttoti vimokkho. So panāyaṁ rāgadosamohehi suññattā",
  "atk-vin01a2:1082_1": "suññato. Rāgadosamohanimittehi animittattā animitto. Rāgadosamohapaṇidhīnaṁ abhāvato",
  "atk-vin01a2:1082_2": "appaṇihitoti vuccati. Cittaṁ samaṁ ādahati ārammaṇe ṭhapetīti samādhi. Ariyehi samāpajjitabbato",
  "atk-vin01a2:1082_3": "samāpatti. Sesamettha vuttanayameva. Ettha ca vimokkhattikena ca samādhittikena ca",
  "atk-vin01a2:1082_4": "ariyamaggova vutto. Samāpattittikena pana phalasamāpatti. Tesu yaṁkiñci ekampi padaṁ",
  "atk-vin01a2:1082_5": "gahetvā ‘‘ahaṁ imassa lābhīmhī’’ti bhaṇanto pārājikova hoti.",
  "atk-vin01a2:1083_0": "Tisso vijjāti pubbenivāsānussati, dibbacakkhu, āsavānaṁ khaye ñāṇanti. Tattha ekissāpi",
  "atk-vin01a2:1083_1": "nāmaṁ gahetvā ‘‘ahaṁ imissā vijjāya lābhīmhī’’ti bhaṇanto pārājiko hoti. Saṅkhepaṭṭhakathāyaṁ",
  "atk-vin01a2:1083_2": "pana ‘‘vijjānaṁ lābhīmhī’ti bhaṇantopi ‘tissannaṁ vijjānaṁ lābhīmhī’ti bhaṇantopi",
  "atk-vin01a2:1083_3": "pārājiko vā’’ti vuttaṁ. Maggabhāvanāpadabhājane vuttā sattatiṁsabodhipakkhiyadhammā",
  "atk-vin01a2:1083_4": "maggasampayuttā lokuttarāva idhādhippetā. Tasmā lokuttarānaṁ satipaṭṭhānānaṁ sammappadhānānaṁ",
  "atk-vin01a2:1083_5": "iddhipādānaṁ indriyānaṁ balānaṁ bojjhaṅgānaṁ ariyassa aṭṭhaṅgikassa maggassa lābhīmhīti",
  "atk-vin01a2:1083_6": "vadato pārājikanti mahāaṭṭhakathāyaṁ vuttaṁ. Mahāpaccariyādīsu pana ‘‘satipaṭṭhānānaṁ",
  "atk-vin01a2:1083_7": "lābhīmhī’ti evaṁ ekekakoṭṭhāsavasenāpi ‘kāyānupassanāsatipaṭṭhānassa lābhīmhī’ti",
  "atk-vin01a2:1083_8": "evaṁ tattha ekekadhammavasenāpi vadato pārājikamevā’’ti vuttaṁ tampi sameti. Kasmā?",
  "atk-vin01a2:1083_9": "Maggakkhaṇuppanneyeva sandhāya vuttattā. Phalasacchikiriyāyapi ekekaphalavasena pārājikaṁ veditabbaṁ.",
  "atk-vin01a2:1084_0": "Rāgassa pahānantiādittike kilesappahānameva vuttaṁ. Taṁ pana yasmā maggena vinā natthi,",
  "atk-vin01a2:1084_1": "tatiyamaggena hi kāmarāgadosānaṁ pahānaṁ, catutthena mohassa, tasmā ‘‘rāgo me pahīno’’tiādīni",
  "atk-vin01a2:1084_2": "vadatopi pārājikaṁ vuttaṁ.",
  "atk-vin01a2:1085": "Rāgā cittaṁ vinīvaraṇatātiādittike lokuttaracittameva vuttaṁ. Tasmā ‘‘rāgā me cittaṁ vinīvaraṇa’’ntiādīni vadatopi pārājikameva.",
  "atk-vin01a2:1086_0": "Suññāgārapadabhājane pana yasmā jhānena aghaṭetvā ‘‘suññāgāre abhiramāmī’’ti vacanamattena",
  "atk-vin01a2:1086_1": "pārājikaṁ nādhippetaṁ, tasmā ‘‘paṭhamena jhānena suññāgāre abhiratī’’tiādi vuttaṁ.",
  "atk-vin01a2:1086_2": "Tasmā yo jhānena ghaṭetvā ‘‘iminā nāma jhānena suññāgāre abhiramāmī’’ti vadati, ayameva",
  "atk-vin01a2:1086_3": "pārājiko hotīti veditabbo.",
  "atk-vin01a2:1087_0": "Yāca ‘‘ñāṇa’’nti imassa padabhājane ambaṭṭhasuttādīsu (dī. ni. 1.254 ādayo) vuttāsu",
  "atk-vin01a2:1087_1": "aṭṭhasu vijjāsu vipassanāñāṇamanomayiddhiiddhividhadibbasotacetopariyañāṇabhedā pañca",
  "atk-vin01a2:1087_2": "vijjā na āgatā, tāsu ekā vipassanāva pārājikavatthu na hoti, sesā hontīti veditabbā.",
  "atk-vin01a2:1087_3": "Tasmā ‘‘vipassanāya lābhīmhī’’tipi ‘‘vipassanāñāṇassa lābhīmhī’’tipi vadato pārājikaṁ",
  "atk-vin01a2:1087_4": "natthi. Phussadevatthero pana bhaṇati – ‘‘itarāpi catasso vijjā ñāṇena aghaṭitā pārājikavatthū",
  "atk-vin01a2:1087_5": "na honti. Tasmā ‘manomayassa lābhīmhi, iddhividhassa, dibbāya sotadhātuyā, cetopariyassa",
  "atk-vin01a2:1087_6": "lābhīmhī’ti vadatopi pārājikaṁ natthī’’ti. Taṁ tassa antevāsikeheva paṭikkhittaṁ",
  "atk-vin01a2:1087_7": "– ‘‘ācariyo na ābhidhammiko bhummantaraṁ na jānāti, abhiññā nāma catutthajjhānapādakova",
  "atk-vin01a2:1087_8": "mahaggatadhammo, jhāneneva ijjhati. Tasmā manomayassa lābhīmhī’ti vā ‘manomayañāṇassa",
  "atk-vin01a2:1087_9": "lābhīmhī’ti vā yathā vā tathā vā vadatu pārājikamevā’’ti. Ettha ca kiñcāpi nibbānaṁ",
  "atk-vin01a2:1087_10": "pāḷiyā anāgataṁ, atha kho ‘‘nibbānaṁ me patta’’nti vā ‘‘sacchikata’’nti vā vadato",
  "atk-vin01a2:1087_11": "pārājikameva. Kasmā? Nibbānassa nibbattitalokuttarattā. Tathā ‘‘cattāri saccāni paṭivijjhiṁ",
  "atk-vin01a2:1087_12": "paṭividdhāni mayā’’ti vadatopi pārājikameva. Kasmā? Saccappaṭivedhoti hi maggassa",
  "atk-vin01a2:1087_13": "pariyāyavacanaṁ. Yasmā pana ‘‘tisso paṭisambhidā kāmāvacarakusalato catūsu ñāṇasampayuttesu",
  "atk-vin01a2:1087_14": "cittuppādesu uppajjanti, kriyato catūsu ñāṇasampayuttesu cittuppādesu uppajjanti,",
  "atk-vin01a2:1087_15": "atthapaṭisambhidā etesu ceva uppajjati, catūsu maggesu catūsu phalesu ca uppajjatī’’ti",
  "atk-vin01a2:1087_16": "vibhaṅge (vibha. 746) vuttaṁ. Tasmā ‘‘dhammapaṭisambhidāya lābhīmhī’’ti vā, ‘‘nirutti…pe…",
  "atk-vin01a2:1087_17": "paṭibhānapaṭisambhidāya lābhīmhī’’ti vā ‘‘lokiyaatthapaṭisambhidāya lābhīmhī’’ti",
  "atk-vin01a2:1087_18": "vā vuttepi pārājikaṁ natthi. ‘‘Paṭisambhidānaṁ lābhīmhī’’ti vutte na tāva sīsaṁ otarati.",
  "atk-vin01a2:1087_19": "‘‘Lokuttaraatthapaṭisambhidāya lābhīmhī’’ti vutte pana pārājikaṁ hoti. Saṅkhepaṭṭhakathāyaṁ",
  "atk-vin01a2:1087_20": "pana atthapaṭisambhidāppattomhīti avisesenāpi vadato pārājikaṁ vuttaṁ. Kurundiyampi",
  "atk-vin01a2:1087_21": "‘‘na muccatī’’ti vuttaṁ. Mahāaṭṭhakathāyaṁ pana ‘‘ettāvatā pārājikaṁ natthi, ettāvatā",
  "atk-vin01a2:1087_22": "sīsaṁ na otarati, ettāvatā na pārājika’’nti vicāritattā na sakkā aññaṁ pamāṇaṁ kātunti.",
  "atk-vin01a2:1088_0": "‘‘Nirodhasamāpattiṁ samāpajjāmī’’ti vā ‘‘lābhīmhāhaṁ tassā’’ti vā vadatopi pārājikaṁ",
  "atk-vin01a2:1088_1": "natthi. Kasmā? Nirodhasamāpattiyā neva lokiyattā na lokuttarattāti. Sace panassa",
  "atk-vin01a2:1088_2": "evaṁ hoti – ‘‘nirodhaṁ nāma anāgāmī vā khīṇāsavo vā samāpajjati, tesaṁ maṁ aññataroti",
  "atk-vin01a2:1088_3": "jānissatī’’ti byākaroti, so ca naṁ tathā jānāti, pārājikanti mahāpaccarisaṅkhepaṭṭhakathāsu",
  "atk-vin01a2:1088_4": "vuttaṁ. Taṁ vīmaṁsitvā gahetabbaṁ.",
  "atk-vin01a2:1089_0": "‘‘Atītabhave kassapasammāsambuddhakāle sotāpannomhī’’ti vadatopi pārājikaṁ natthi.",
  "atk-vin01a2:1089_1": "Atītakkhandhānañhi parāmaṭṭhattā sīsaṁ na otaratīti. Saṅkhepaṭṭhakathāyaṁ pana ‘‘atīte",
  "atk-vin01a2:1089_2": "aṭṭhasamāpattilābhīmhī’’ti vadato pārājikaṁ natthi, kuppadhammattā idha pana ‘‘atthi",
  "atk-vin01a2:1089_3": "akuppadhammattāti keci vadantī’’ti vuttaṁ. Tampi tattheva ‘‘atītattabhāvaṁ sandhāya",
  "atk-vin01a2:1089_4": "kathentassa pārājikaṁ na hoti, paccuppannattabhāvaṁ sandhāya kathentasseva hotī’’ti paṭikkhittaṁ.",
  "atk-vin01a2:1090": "Suddhikavārakathāvaṇṇanā",
  "atk-vin01a2:1091_0": "200. Evaṁ jhānādīni dasa mātikāpadāni vitthāretvā idāni uttarimanussadhammaṁ ullapanto",
  "atk-vin01a2:1091_1": "yaṁ sampajānamusāvādaṁ bhaṇati, tassa aṅgaṁ dassetvā tasseva vitthārassa vasena cakkapeyyālaṁ",
  "atk-vin01a2:1091_2": "bandhanto ullapanākārañca āpattibhedañca dassetuṁ ‘‘tīhākārehī’’tiādimāha. Tattha",
  "atk-vin01a2:1091_3": "suddhikavāro vattukāmavāro paccayapaṭisaṁyuttavāroti tayo mahāvārā. Tesu suddhikavāre",
  "atk-vin01a2:1091_4": "paṭhamajjhānaṁ ādiṁ katvā yāva mohā cittaṁ vinīvaraṇapadaṁ, tāva ekamekasmiṁ pade",
  "atk-vin01a2:1091_5": "samāpajjiṁ, samāpajjāmi, samāpanno, lābhīmhi, vasīmhi, sacchikataṁ mayāti imesu chasu",
  "atk-vin01a2:1091_6": "padesu ekamekaṁ padaṁ tīhākārehi, catūhi, pañcahi, chahi, sattahākārehīti evaṁ pañcakkhattuṁ",
  "atk-vin01a2:1091_7": "yojetvā suddhikanayo nāma vutto. Tato paṭhamañca jhānaṁ, dutiyañca jhānanti evaṁ",
  "atk-vin01a2:1091_8": "paṭhamajjhānena saddhiṁ ekamekaṁ padaṁ ghaṭentena sabbapadāni ghaṭetvā teneva vitthārena",
  "atk-vin01a2:1091_9": "khaṇḍacakkaṁ nāma vuttaṁ. Tañhi puna ānetvā paṭhamajjhānādīhi na yojitaṁ, tasmā ‘‘khaṇḍacakka’’nti",
  "atk-vin01a2:1091_10": "vuccati. Tato dutiyañca jhānaṁ, tatiyañca jhānanti evaṁ dutiyajjhānena saddhiṁ ekamekaṁ",
  "atk-vin01a2:1091_11": "padaṁ ghaṭetvā puna ānetvā paṭhamajjhānena saddhiṁ sambandhitvā teneva vitthārena",
  "atk-vin01a2:1091_12": "baddhacakkaṁ nāma vuttaṁ. Tato yathā dutiyajjhānena saddhiṁ, evaṁ tatiyajjhānādīhipi",
  "atk-vin01a2:1091_13": "saddhiṁ, ekamekaṁ padaṁ ghaṭetvā puna ānetvā dutiyajjhānādīhi saddhiṁ sambandhitvā",
  "atk-vin01a2:1091_14": "teneva vitthārena aññānipi ekūnatiṁsa baddhacakkāni vatvā ekamūlakanayo niṭṭhāpito.",
  "atk-vin01a2:1091_15": "Pāṭho pana saṅkhepena dassito, so asammuyhantena vitthārato veditabbo.",
  "atk-vin01a2:1092_0": "Yathā ca ekamūlako, evaṁ dumūlakādayopi sabbamūlakapariyosānā catunnaṁ satānaṁ upari",
  "atk-vin01a2:1092_1": "pañcatiṁsa nayā vuttā. Seyyathidaṁ – dvimūlakā ekūnatiṁsa, timūlakā aṭṭhavīsa, catumūlakā",
  "atk-vin01a2:1092_2": "sattavīsa; evaṁ pañcamūlakādayopi ekekaṁ ūnaṁ katvā yāva tiṁsamūlakā, tāva veditabbā.",
  "atk-vin01a2:1092_3": "Pāṭhe pana tesaṁ nāmampi saṅkhipitvā ‘‘idaṁ sabbamūlaka’’nti tiṁsamūlakanayo eko",
  "atk-vin01a2:1092_4": "dassito. Yasmā ca suññāgārapadaṁ jhānena aghaṭitaṁ sīsaṁ na otarati, tasmā taṁ anāmasitvā",
  "atk-vin01a2:1092_5": "mohā cittaṁ vinīvaraṇapadapariyosānāyeva sabbattha yojanā dassitāti veditabbā. Evaṁ",
  "atk-vin01a2:1092_6": "paṭhamajjhānādīni paṭipāṭiyā vā uppaṭipāṭiyā vā dutiyajjhānādīhi ghaṭetvā vā aghaṭetvā",
  "atk-vin01a2:1092_7": "vā samāpajjintiādinā nayena ullapato mokkho natthi, pārājikaṁ āpajjatiyevāti.",
  "atk-vin01a2:1093_0": "Imassa atthassa dassanavasena vutte ca panetasmiṁ suddhikamahāvāre ayaṁ saṅkhepato",
  "atk-vin01a2:1093_1": "atthavaṇṇanā – tīhākārehīti sampajānamusāvādassa aṅgabhūtehi tīhi kāraṇehi. Pubbevassa",
  "atk-vin01a2:1093_2": "hotīti pubbabhāgeyeva assa puggalassa evaṁ hoti ‘‘musā bhaṇissa’’nti. Bhaṇantassa",
  "atk-vin01a2:1093_3": "hotīti bhaṇamānassa hoti. Bhaṇitassa hotīti bhaṇite assa hoti, yaṁ vattabbaṁ tasmiṁ",
  "atk-vin01a2:1093_4": "vutte hotīti attho. Atha vā bhaṇitassāti vuttavato niṭṭhitavacanassa hotīti. Yo evaṁ",
  "atk-vin01a2:1093_5": "pubbabhāgepi jānāti, bhaṇantopi jānāti, pacchāpi jānāti, ‘‘musā mayā bhaṇita’’nti",
  "atk-vin01a2:1093_6": "so ‘‘paṭhamajjhānaṁ samāpajji’’nti bhaṇanto pārājikaṁ āpajjatīti ayamettha attho",
  "atk-vin01a2:1093_7": "dassito. Kiñcāpi dassito, atha kho ayamettha viseso – pucchā tāva hoti ‘‘‘musā bhaṇissa’nti",
  "atk-vin01a2:1093_8": "pubbabhāgo atthi, ‘musā mayā bhaṇita’nti pacchābhāgo natthi, vuttamattameva hi koci",
  "atk-vin01a2:1093_9": "pamussati, kiṁ tassa pārājikaṁ hoti, na hotī’’ti? Sā evaṁ aṭṭhakathāsu vissajjitā",
  "atk-vin01a2:1093_10": "– pubbabhāge ‘‘musā bhaṇissa’’nti ca bhaṇantassa ‘‘musā bhaṇāmī’’ti ca jānato pacchābhāge",
  "atk-vin01a2:1093_11": "‘‘musā mayā bhaṇita’’nti na sakkā na bhavituṁ. Sacepi na hoti pārājikameva. Purimameva",
  "atk-vin01a2:1093_12": "hi aṅgadvayaṁ pamāṇaṁ. Yassāpi pubbabhāge ‘‘musā bhaṇissa’’nti ābhogo natthi, bhaṇanto",
  "atk-vin01a2:1093_13": "pana ‘‘musā bhaṇāmī’’ti jānāti, bhaṇitepi ‘‘musā mayā bhaṇita’’nti jānāti, so āpattiyā",
  "atk-vin01a2:1093_14": "na kāretabbo. Pubbabhāgo hi pamāṇataro. Tasmiṁ asati davā bhaṇitaṁ vā ravā bhaṇitaṁ vā hotī’’ti.",
  "atk-vin01a2:1094_0": "Ettha ca taṁñāṇatā ca ñāṇasamodhānañca pariccajitabbaṁ. Taṁñāṇatā pariccajitabbāti",
  "atk-vin01a2:1094_1": "yena cittena ‘‘musā bhaṇissa’’nti jānāti, teneva ‘‘musā bhaṇāmī’’ti ca ‘‘musā mayā",
  "atk-vin01a2:1094_2": "bhaṇita’’nti ca jānātīti evaṁ ekacitteneva tīsu khaṇesu jānātīti ayaṁ taṁññaṇatā",
  "atk-vin01a2:1094_3": "pariccajitabbā, na hi sakkā teneva cittena taṁ cittaṁ jānituṁ yathā na sakkā teneva",
  "atk-vin01a2:1094_4": "asinā so asi chinditunti. Purimaṁ purimaṁ pana cittaṁ pacchimassa pacchimassa cittassa",
  "atk-vin01a2:1094_5": "tathā uppattiyā paccayo hutvā nirujjhati. Tenetaṁ vuccati –",
  "atk-vin01a2:1095": "‘‘Pamāṇaṁ pubbabhāgova, tasmiṁ sati na hessati;",
  "atk-vin01a2:1096": "Sesadvayanti nattheta, miti vācā tivaṅgikā’’ti.",
  "atk-vin01a2:1097": "‘‘Ñāṇasamodhānaṁ pariccajitabba’’nti etāni tīṇi cittāni ekakkhaṇe uppajjantīti na gahetabbāni. Idañhi cittaṁ nāma –",
  "atk-vin01a2:1098": "Aniruddhamhi paṭhame, na uppajjati pacchimaṁ;",
  "atk-vin01a2:1099": "Nirantaruppajjanato, ekaṁ viya pakāsati.",
  "atk-vin01a2:1100_0": "Ito paraṁ pana yvāyaṁ ‘‘paṭhamaṁ jhānaṁ samāpajji’’nti sampajānamusā bhaṇati, yasmā",
  "atk-vin01a2:1100_1": "so ‘‘natthi me paṭhamaṁ jhāna’’nti evaṁdiṭṭhiko hoti, tassa hi atthevāyaṁ laddhi.",
  "atk-vin01a2:1100_2": "Tathā ‘‘natthi me paṭhamaṁ jhāna’’nti evamassa khamati ceva ruccati ca. Evaṁsabhāvameva",
  "atk-vin01a2:1100_3": "cassa cittaṁ ‘‘natthi me paṭhamaṁ jhāna’’nti. Yadā pana musā vattukāmo hoti, tadā",
  "atk-vin01a2:1100_4": "taṁ diṭṭhiṁ vā diṭṭhiyā saha khantiṁ vā diṭṭhikhantīhi saddhiṁ ruciṁ vā, diṭṭhikhantirucīhi",
  "atk-vin01a2:1100_5": "saddhiṁ bhāvaṁ vā vinidhāya nikkhipitvā paṭicchādetvā abhūtaṁ katvā bhaṇati, tasmā",
  "atk-vin01a2:1100_6": "tesampi vasena aṅgabhedaṁ dassetuṁ ‘‘catūhākārehī’’tiādi vuttaṁ. Parivāre ca ‘‘aṭṭhaṅgiko",
  "atk-vin01a2:1100_7": "musāvādo’’ti (paṭi. 328) vuttattā tattha adhippetāya saññāya saddhiṁ aññopi idha",
  "atk-vin01a2:1100_8": "‘‘aṭṭhahākārehī’’ti eko nayo yojetabbo.",
  "atk-vin01a2:1101_0": "Ettha ca vinidhāya diṭṭhinti balavadhammavinidhānavasenetaṁ vuttaṁ. Vinidhāya khantintiādīni",
  "atk-vin01a2:1101_1": "tato dubbaladubbalānaṁ vinidhānavasena. Vinidhāya saññanti idaṁ panettha sabbadubbaladhammavinidhānaṁ.",
  "atk-vin01a2:1101_2": "Saññāmattampi nāma avinidhāya sampajānamusā bhāsissatīti netaṁ ṭhānaṁ vijjati. Yasmā",
  "atk-vin01a2:1101_3": "pana ‘‘samāpajjissāmī’’tiādinā anāgatavacanena pārājikaṁ na hoti, tasmā ‘‘samāpajji’’ntiādīni",
  "atk-vin01a2:1101_4": "atītavattamānapadāneva pāṭhe vuttānīti veditabbāni.",
  "atk-vin01a2:1102_0": "207. Ito paraṁ sabbampi imasmiṁ suddhikamahāvāre uttānatthameva. Na hettha taṁ atthi",
  "atk-vin01a2:1102_1": "– yaṁ iminā vinicchayena na sakkā bhaveyya viññātuṁ, ṭhapetvā kilesappahānapadassa",
  "atk-vin01a2:1102_2": "padabhājane ‘‘rāgo me catto vanto’’tiādīnaṁ padānaṁ atthaṁ. Svāyaṁ vuccati – ettha",
  "atk-vin01a2:1102_3": "hi cattoti idaṁ sakabhāvapariccajanavasena vuttaṁ. Vantoti idaṁ puna anādiyanabhāvadassanavasena.",
  "atk-vin01a2:1102_4": "Muttoti idaṁ santatito vimocanavasena. Pahīnoti idaṁ muttassāpi kvaci anavaṭṭhānadassanavasena.",
  "atk-vin01a2:1102_5": "Paṭinissaṭṭhoti idaṁ pubbe ādinnapubbassa paṭinissaggadassanavasena. Ukkheṭitoti",
  "atk-vin01a2:1102_6": "idaṁ ariyamaggena uttāsitattā puna anallīyanabhāvadassanavasena. Svāyamattho saddasatthato",
  "atk-vin01a2:1102_7": "pariyesitabbo . Samukkheṭitoti idaṁ suṭṭhu uttāsetvā aṇusahagatassāpi puna anallīyanabhāvadassanavasena vuttanti.",
  "atk-vin01a2:1103": "Suddhikavārakathā niṭṭhitā.",
  "atk-vin01a2:1104": "Vattukāmavārakathā",
  "atk-vin01a2:1105_0": "215. Vattukāmavārepi ‘‘tīhākārehī’’tiādīnaṁ attho, vārapeyyālappabhedo ca sabbo idha",
  "atk-vin01a2:1105_1": "vuttanayeneva veditabbo. Kevalañhi yaṁ ‘‘mayā virajjhitvā aññaṁ vattukāmena aññaṁ",
  "atk-vin01a2:1105_2": "vuttaṁ, tasmā natthi mayhaṁ āpattī’’ti evaṁ okāsagavesakānaṁ pāpapuggalānaṁ okāsanisedhanatthaṁ",
  "atk-vin01a2:1105_3": "vutto. Yatheva hi ‘‘buddhaṁ paccakkhāmī’’ti vattukāmo ‘‘dhammaṁ paccakkhāmī’’tiādīsu",
  "atk-vin01a2:1105_4": "sikkhāpaccakkhānapadesu yaṁ vā taṁ vā vadantopi khette otiṇṇattā sikkhāpaccakkhātakova",
  "atk-vin01a2:1105_5": "hoti; evaṁ paṭhamajjhānādīsu uttarimanussadhammapadesu yaṁkiñci ekaṁ vattukāmo tato",
  "atk-vin01a2:1105_6": "aññaṁ yaṁ vā taṁ vā vadantopi khette otiṇṇattā pārājikova hoti. Sace yassa vadati,",
  "atk-vin01a2:1105_7": "so tamatthaṁ taṅkhaṇaññeva jānāti. Jānanalakkhaṇañcettha sikkhāpaccakkhāne vuttanayeneva veditabbaṁ.",
  "atk-vin01a2:1106_0": "Ayaṁ pana viseso – sikkhāpaccakkhānaṁ hatthamuddāya sīsaṁ na otarati. Idaṁ abhūtārocanaṁ",
  "atk-vin01a2:1106_1": "hatthamuddāyapi otarati. Yo hi hatthavikārādīhipi aṅgapaccaṅgacopanehi abhūtaṁ uttarimanussadhammaṁ",
  "atk-vin01a2:1106_2": "viññattipathe ṭhitassa puggalassa āroceti, so ca tamatthaṁ jānāti, pārājikova hoti.",
  "atk-vin01a2:1106_3": "Atha pana yassa āroceti, so na jānāti ‘‘ki ayaṁ bhaṇatī’’ti, saṁsayaṁ vā āpajjati,",
  "atk-vin01a2:1106_4": "ciraṁ vīmaṁsitvā vā pacchā jānāti, appaṭivijānanto icceva saṅkhyaṁ gacchati. Evaṁ",
  "atk-vin01a2:1106_5": "appaṭivijānantassa vutte thullaccayaṁ hoti. Yo pana jhānādīni attano adhigamavasena",
  "atk-vin01a2:1106_6": "vā uggahaparipucchādivasena vā na jānāti, kevalaṁ jhānanti vā vimokkhoti vā vacanamattameva",
  "atk-vin01a2:1106_7": "sutaṁ hoti, sopi tena vutte ‘‘jhānaṁ kira samāpajjinti esa vadatī’’ti yadi ettakamattampi",
  "atk-vin01a2:1106_8": "jānāti, jānāticceva saṅkhyaṁ gacchati. Tassa vutte pārājikameva. Seso ekassa vā dvinnaṁ",
  "atk-vin01a2:1106_9": "vā bahūnaṁ vā niyamitāniyamitavasena viseso sabbo sikkhāpaccakkhānakathāyaṁ vuttanayeneva veditabboti.",
  "atk-vin01a2:1107": "Vattukāmavārakathā niṭṭhitā.",
  "atk-vin01a2:1108": "Paccayapaṭisaṁyuttavārakathā",
  "atk-vin01a2:1109_0": "220. Paccayapaṭisaṁyuttavārepi – sabbaṁ vārapeyyālabhedaṁ pubbe āgatapadānañca atthaṁ",
  "atk-vin01a2:1109_1": "vuttanayeneva ñatvā pāḷikkamo tāva evaṁ jānitabbo. Ettha hi ‘‘yo te vihāre vasi,",
  "atk-vin01a2:1109_2": "yo te cīvaraṁ paribhuñji, yo te piṇḍapātaṁ paribhuñji, yo te senāsanaṁ paribhuñji,",
  "atk-vin01a2:1109_3": "yo te gilānapaccayabhesajjaparikkhāraṁ paribhuñjī’’ti ime pañca paccattavacanavārā,",
  "atk-vin01a2:1109_4": "‘‘yena te vihāro paribhutto’’tiādayo pañca karaṇavacanavārā, ‘‘yaṁ tvaṁ āgamma vihāraṁ",
  "atk-vin01a2:1109_5": "adāsī’’tiādayo pañca upayogavacanavārā vuttā , tesaṁ vasena idha vuttena suññāgārapadena",
  "atk-vin01a2:1109_6": "saddhiṁ pubbe vuttesu paṭhamajjhānādīsu sabbapadesu vārapeyyālabhedo veditabbo. ‘‘Yo",
  "atk-vin01a2:1109_7": "te vihāre, yena te vihāro, yaṁ tvaṁ āgamma vihāra’’nti evaṁ pariyāyena vuttattā pana",
  "atk-vin01a2:1109_8": "‘‘aha’’nti ca avuttattā paṭivijānantassa vuttepi idha thullaccayaṁ, apaṭivijānantassa",
  "atk-vin01a2:1109_9": "dukkaṭanti ayamettha vinicchayo.",
  "atk-vin01a2:1110": "Anāpattibhedakathā",
  "atk-vin01a2:1111_0": "Evaṁ vitthāravasena āpattibhedaṁ dassetvā idāni anāpattiṁ dassento ‘‘anāpatti adhimānenā’’tiādimāha.",
  "atk-vin01a2:1111_1": "Tattha adhimānenāti adhigatamānena samudācarantassa anāpatti. Anullapanādhippāyassāti",
  "atk-vin01a2:1111_2": "kohaññe icchācāre aṭhatvā anullapanādhippāyassa sabrahmacārīnaṁ santike aññaṁ byākarontassa",
  "atk-vin01a2:1111_3": "anāpatti. Ummattakādayo pubbe vuttanayāeva. Idha pana ādikammikā vaggumudātīriyā",
  "atk-vin01a2:1111_4": "bhikkhū. Tesaṁ anāpattīti.",
  "atk-vin01a2:1112": "Padabhājanīyavaṇṇanā niṭṭhitā.",
  "atk-vin01a2:1113_0": "Samuṭṭhānādīsu idaṁ sikkhāpadaṁ tisamuṭṭhānaṁ – hatthamuddāya ārocentassa kāyacittato,",
  "atk-vin01a2:1113_1": "vacībhedena ārocentassa vācācittato, ubhayaṁ karontassa kāyavācācittato samuṭṭhāti.",
  "atk-vin01a2:1113_2": "Kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ,",
  "atk-vin01a2:1113_3": "tivedanaṁ hasantopi hi somanassiko ullapati bhāyantopi majjhattopīti.",
  "atk-vin01a2:1114": "Vinītavatthuvaṇṇanā",
  "atk-vin01a2:1115": "223. Vinītavatthūsu – adhimānavatthu anupaññattiyaṁ vuttanayameva.",
  "atk-vin01a2:1116_0": "Dutiyavatthusmiṁ – paṇidhāyāti patthanaṁ katvā. Evaṁ maṁ jano sambhāvessatīti evaṁ",
  "atk-vin01a2:1116_1": "araññe vasantaṁ maṁ jano arahatte vā sekkhabhūmiyaṁ vā sambhāvessati, tato lokassa",
  "atk-vin01a2:1116_2": "sakkato bhavissāmi garukato mānito pūjitoti. Āpatti dukkaṭassāti evaṁ paṇidhāya ‘‘araññe",
  "atk-vin01a2:1116_3": "vasissāmī’’ti gacchantassa padavāre padavāre dukkaṭaṁ. Tathā araññe kuṭikaraṇacaṅkamananisīdananivāsanapāvuraṇādīsu",
  "atk-vin01a2:1116_4": "sabbakiccesu payoge payoge dukkaṭaṁ. Tasmā evaṁ araññe na vasitabbaṁ. Evaṁ vasanto",
  "atk-vin01a2:1116_5": "hi sambhāvanaṁ labhatu vā mā vā dukkaṭaṁ āpajjati. Yo pana samādinnadhutaṅgo ‘‘dhutaṅgaṁ",
  "atk-vin01a2:1116_6": "rakkhissāmī’’ti vā ‘‘gāmante me vasato cittaṁ vikkhipati, araññaṁ sappāya’’nti cintetvā",
  "atk-vin01a2:1116_7": "vā ‘‘addhā araññe tiṇṇaṁ vivekānaṁ aññataraṁ pāpuṇissāmī’’ti vā ‘‘araññaṁ pavisitvā",
  "atk-vin01a2:1116_8": "arahattaṁ apāpuṇitvā na nikkhamissāmī’’ti vā ‘‘araññavāso nāma bhagavatā pasattho,",
  "atk-vin01a2:1116_9": "mayi ca araññe vasante bahū sabrahmacārino gāmantaṁ hitvā āraññakā bhavissantī’’ti",
  "atk-vin01a2:1116_10": "vā evaṁ anavajjavāsaṁ vasitukāmo hoti, tena vasitabbaṁ.",
  "atk-vin01a2:1117_0": "Tatiyavatthusmimpi – ‘‘abhikkantādīni saṇṭhapetvā piṇḍāya carissāmī’’ti nivāsanapārupanakiccato",
  "atk-vin01a2:1117_1": "pabhuti yāva bhojanapariyosānaṁ tāva payoge payoge dukkaṭaṁ. Sambhāvanaṁ labhatu",
  "atk-vin01a2:1117_2": "vā mā vā dukkaṭameva. Khandhakavattasekhiyavattaparipūraṇatthaṁ pana sabrahmacārīnaṁ",
  "atk-vin01a2:1117_3": "diṭṭhānugatiāpajjanatthaṁ vā pāsādikehi abhikkamapaṭikkamādīhi piṇḍāya pavisanto",
  "atk-vin01a2:1117_4": "anupavajjo viññūnanti.",
  "atk-vin01a2:1118": "Catutthapañcamavatthūsu – ‘‘yo te vihāre vasī’’ti ettha vuttanayeneva ‘‘aha’’nti avuttattā pārājikaṁ natthi. Attupanāyikameva hi samudācarantassa pārājikaṁ vuttaṁ.",
  "atk-vin01a2:1119": "Paṇidhāya caṅkamītiādīni heṭṭhā vuttanayāneva.",
  "atk-vin01a2:1120": "Saṁyojanavatthusmiṁ – saṁyojanā pahīnātipi ‘‘dasa saṁyojanā pahīnā’’tipi ‘‘ekaṁ saṁyojanaṁ pahīna’’ntipi vadato kilesappahānameva ārocitaṁ hoti, tasmā pārājikaṁ.",
  "atk-vin01a2:1121": "224. Rahovatthūsu – raho ullapatīti ‘‘rahogato arahā aha’’nti vadati, na manasā cintitameva karoti. Tenettha dukkaṭaṁ vuttaṁ.",
  "atk-vin01a2:1122": "Vihāravatthuupaṭṭhānavatthu ca vuttanayameva.",
  "atk-vin01a2:1123_0": "225. Na dukkaravatthusmiṁ – tassa bhikkhuno ayaṁ laddhi – ‘‘ariyapuggalāva bhagavato",
  "atk-vin01a2:1123_1": "sāvakā’’ti. Tenāha – ‘‘ye kho te bhagavato sāvakā te evaṁ vadeyyu’’nti. Yasmā cassa",
  "atk-vin01a2:1123_2": "ayamadhippāyo – ‘‘sīlavatā āraddhavipassakena na dukkaraṁ aññaṁ byākātuṁ, paṭibalo",
  "atk-vin01a2:1123_3": "so arahattaṁ pāpuṇitu’’nti. Tasmā ‘‘anullapanādhippāyo aha’’nti āha.",
  "atk-vin01a2:1124": "Vīriyavatthusmiṁ ārādhanīyoti sakkā ārādhetuṁ sampādetuṁ nibbattetunti attho. Sesaṁ vuttanayameva.",
  "atk-vin01a2:1125_0": "Maccuvatthusmiṁ so bhikkhu ‘‘yassa vippaṭisāro uppajjati, so bhāyeyya. Mayhaṁ pana",
  "atk-vin01a2:1125_1": "avippaṭisāravatthukāni parisuddhāni sīlāni, svāhaṁ kiṁ maraṇassa bhāyissāmī’’ti etamatthavasaṁ",
  "atk-vin01a2:1125_2": "paṭicca ‘‘nāhaṁ āvuso maccuno bhāyāmī’’ti āha. Tenassa anāpatti.",
  "atk-vin01a2:1126": "Vippaṭisāravatthusmimpi eseva nayo. Tato parāni tīṇi vatthūni vīriyavatthusadisāneva.",
  "atk-vin01a2:1127": "Vedanāvatthūsupaṭhamasmiṁ tāva so bhikkhu paṭisaṅkhānabalena adhivāsanakhantiyaṁ ṭhatvā ‘‘nāvuso sakkā yena vā tena vā adhivāsetu’’nti āha. Tenassa anāpatti.",
  "atk-vin01a2:1128": "Dutiye pana attupanāyikaṁ akatvā ‘‘nāvuso sakkā puthujjanenā’’ti pariyāyena vuttattā thullaccayaṁ.",
  "atk-vin01a2:1129_0": "226.Brāhmaṇavatthūsuso kira brāhmaṇo na kevalaṁ ‘‘āyantu bhonto arahanto’’ti āha.",
  "atk-vin01a2:1129_1": "Yaṁ yaṁ panassa vacanaṁ mukhato niggacchati, sabbaṁ ‘‘arahantānaṁ āsanāni paññapetha,",
  "atk-vin01a2:1129_2": "pādodakaṁ detha, arahanto pāde dhovantū’’ti arahantavādapaṭisaṁyuttaṁyeva. Taṁ panassa",
  "atk-vin01a2:1129_3": "pasādabhaññaṁ saddhācaritattā attano saddhābalena samussāhitassa vacanaṁ. Tasmā bhagavā",
  "atk-vin01a2:1129_4": "‘‘anāpatti, bhikkhave, pasādabhaññe’’ti āha. Evaṁ vuccamānena pana bhikkhunā na haṭṭhatuṭṭheneva",
  "atk-vin01a2:1129_5": "paccayā paribhuñjitabbā, ‘‘arahattasampāpikaṁ paṭipadaṁ paripūressāmī’’ti evaṁ yogo karaṇīyoti.",
  "atk-vin01a2:1130_0": "Aññabyākaraṇavatthūnisaṁyojanavatthusadisāneva. Agāravatthusmiṁ so bhikkhu gihibhāve",
  "atk-vin01a2:1130_1": "anatthikatāya anapekkhatāya ‘‘abhabbo kho āvuso mādiso’’ti āha, na ullapanādhippāyena. Tenassa anāpatti.",
  "atk-vin01a2:1131_0": "227.Āvaṭakāmavatthusmiṁ so bhikkhu vatthukāmesu ca kilesakāmesu ca lokiyeneva ādīnavadassanena",
  "atk-vin01a2:1131_1": "nirapekkho. Tasmā ‘‘āvaṭā me āvuso kāmā’’ti āha. Tenassa anāpatti. Ettha ca āvaṭāti",
  "atk-vin01a2:1131_2": "āvāritā nivāritā, paṭikkhittāti attho.",
  "atk-vin01a2:1132_0": "Abhirativatthusmiṁ so bhikkhu sāsane anukkaṇṭhitabhāvena uddesaparipucchādīsu ca",
  "atk-vin01a2:1132_1": "abhiratabhāvena ‘‘abhirato ahaṁ āvuso paramāya abhiratiyā’’ti āha, na ullapanādhippāyena. Tenassa anāpatti.",
  "atk-vin01a2:1133_0": "Pakkamanavatthusmiṁ yo imamhā āvāsā paṭhamaṁ pakkamissatīti evaṁ āvāsaṁ vā maṇḍapaṁ",
  "atk-vin01a2:1133_1": "vā sīmaṁ vā yaṁkiñci ṭhānaṁ paricchinditvā katāya katikāya yo ‘‘maṁ arahāti jānantū’’ti",
  "atk-vin01a2:1133_2": "tamhā ṭhānā paṭhamaṁ pakkamati, pārājiko hoti. Yo pana ācariyupajjhāyānaṁ vā kiccena",
  "atk-vin01a2:1133_3": "mātāpitūnaṁ vā kenacideva karaṇīyena bhikkhācāratthaṁ vā uddesaparipucchānaṁ vā atthāya",
  "atk-vin01a2:1133_4": "aññena vā tādisena karaṇīyena taṁ ṭhānaṁ atikkamitvā gacchati, anāpatti. Sacepissa",
  "atk-vin01a2:1133_5": "evaṁ gatassa pacchā icchācāro uppajjati ‘‘na dānāhaṁ tattha gamissāmi evaṁ maṁ arahāti",
  "atk-vin01a2:1133_6": "sambhāvessantī’’ti anāpattiyeva.",
  "atk-vin01a2:1134_0": "Yopi kenacideva karaṇīyena taṁ ṭhānaṁ patvā sajjhāyamanasikārādivasena aññavihito",
  "atk-vin01a2:1134_1": "vā hutvā corādīhi vā anubaddho meghaṁ vā uṭṭhitaṁ disvā anovassakaṁ pavisitukāmo",
  "atk-vin01a2:1134_2": "taṁ ṭhānaṁ atikkamati, anāpatti. Yānena vā iddhiyā vā gacchantopi pārājikaṁ nāpajjati,",
  "atk-vin01a2:1134_3": "padagamaneneva āpajjati. Tampi yehi saha katikā katā, tehi saddhiṁ apubbaṁacarimaṁ",
  "atk-vin01a2:1134_4": "gacchanto nāpajjati. Evaṁ gacchantā hi sabbepi aññamaññaṁ rakkhanti. Sacepi maṇḍaparukkhamūlādīsu",
  "atk-vin01a2:1134_5": "kiñci ṭhānaṁ paricchinditvā ‘‘yo ettha nisīdati vā caṅkamati vā, taṁ arahāti jānissāma’’",
  "atk-vin01a2:1134_6": "pupphāni vā ṭhapetvā ‘‘yo imāni gahetvā pūjaṁ karissati, taṁ arahāti jānissāmā’’tiādinā",
  "atk-vin01a2:1134_7": "nayena katikā katā hoti, tatrāpi icchācāravasena tathā karontassa pārājikameva. Sacepi",
  "atk-vin01a2:1134_8": "upāsakena antarāmagge vihāro vā kato hoti, cīvarādīni vā ṭhapitāni honti, ‘‘ye arahanto",
  "atk-vin01a2:1134_9": "te imasmiṁ vihāre vasantu, cīvarādīni ca gaṇhantū’’ti. Tatrāpi icchācāravasena vasantassa",
  "atk-vin01a2:1134_10": "vā cīvarādīni vā gaṇhantassa pārājikameva . Etaṁ pana adhammikakatikavattaṁ , tasmā",
  "atk-vin01a2:1134_11": "na kātabbaṁ, aññaṁ vā evarūpaṁ ‘‘imasmiṁ temāsabbhantare sabbeva āraññakā hontu,",
  "atk-vin01a2:1134_12": "piṇḍapātikaṅgādiavasesadhutaṅgadharā vā atha vā sabbeva khīṇāsavā hontū’’ti evamādi.",
  "atk-vin01a2:1134_13": "Nānāverajjakā hi bhikkhū sannipatanti. Tattha keci dubbalā appathāmā evarūpaṁ vattaṁ",
  "atk-vin01a2:1134_14": "anupāletuṁ na sakkonti. Tasmā evarūpampi vattaṁ na kātabbaṁ. ‘‘Imaṁ temāsaṁ sabbeheva",
  "atk-vin01a2:1134_15": "na uddisitabbaṁ, na paripucchitabbaṁ, na pabbājetabbaṁ, mūgabbataṁ gaṇhitabbaṁ, bahi",
  "atk-vin01a2:1134_16": "sīmaṭṭhassāpi saṅghalābho dātabbo’’ti evamādikaṁ pana na kātabbameva.",
  "atk-vin01a2:1135_0": "228.Lakkhaṇasaṁyutte yvāyaṁ āyasmā ca lakkhaṇoti lakkhaṇatthero vutto, esa jaṭilasahassassa",
  "atk-vin01a2:1135_1": "abbhantare ehibhikkhūpasampadāya upasampanno ādittapariyāyāvasāne arahattappatto",
  "atk-vin01a2:1135_2": "eko mahāsāvakoti veditabbo. Yasmā panesa lakkhaṇasampannena sabbākāraparipūrena brahmasamena",
  "atk-vin01a2:1135_3": "attabhāvena samannāgato, tasmā lakkhaṇoti saṅkhaṁ gato. Mahāmoggallānatthero pana",
  "atk-vin01a2:1135_4": "pabbajitadivasato sattame divase arahattappatto dutiyo aggasāvako.",
  "atk-vin01a2:1136_0": "Sitaṁ pātvākāsīti mandahasitaṁ pātuakāsi, pakāsayi dassesīti vuttaṁ hoti. Kiṁ pana",
  "atk-vin01a2:1136_1": "disvā thero sitaṁ pātvākāsīti? Upari pāḷiyaṁ āgataṁ aṭṭhikasaṅkhalikaṁ ekaṁ petaloke",
  "atk-vin01a2:1136_2": "nibbattaṁ sattaṁ disvā, tañca kho dibbena cakkhunā, na pasādacakkhunā. Pasādacakkhussa",
  "atk-vin01a2:1136_3": "hi ete attabhāvā na āpāthaṁ āgacchanti. Evarūpaṁ pana attabhāvaṁ disvā kāruññe kātabbe",
  "atk-vin01a2:1136_4": "kasmā sitaṁ pātvākāsīti? Attano ca buddhañāṇassa ca sampattisamanussaraṇato. Tañhi",
  "atk-vin01a2:1136_5": "disvā thero ‘‘adiṭṭhasaccena nāma puggalena paṭilabhitabbā evarūpā attabhāvā mutto",
  "atk-vin01a2:1136_6": "ahaṁ, lābhā vata me, suladdhaṁ vata me’’ti attano ca sampattiṁ anussaritvā ‘‘aho",
  "atk-vin01a2:1136_7": "buddhassa bhagavato ñāṇasampatti, yo ‘kammavipāko, bhikkhave, acinteyyo; na cintetabbo’ti",
  "atk-vin01a2:1136_8": "(a. ni. 4.77) desesi, paccakkhaṁ vata katvā buddhā desenti, suppaṭividdhā buddhānaṁ",
  "atk-vin01a2:1136_9": "dhammadhātū’’ti evaṁ buddhañāṇasampattiñca saritvā sitaṁ pātvākāsīti. Yasmā pana",
  "atk-vin01a2:1136_10": "khīṇāsavā nāma na akāraṇā sitaṁ pātukaronti, tasmā taṁ lakkhaṇatthero pucchi – ‘‘ko",
  "atk-vin01a2:1136_11": "nu kho āvuso moggallāna hetu, ko paccayo sitassa pātukammāyā’’ti. Thero pana yasmā",
  "atk-vin01a2:1136_12": "yehi ayaṁ upapatti sāmaṁ adiṭṭhā, te dussaddhāpayā honti, tasmā bhagavantaṁ sakkhiṁ",
  "atk-vin01a2:1136_13": "katvā byākātukāmatāya ‘‘akālo kho, āvuso’’tiādimāha . Tato bhagavato santike puṭṭho",
  "atk-vin01a2:1136_14": "‘‘idhāhaṁ āvuso’’tiādinā nayena byākāsi.",
  "atk-vin01a2:1137_0": "Tattha aṭṭhikasaṅkhalikanti setaṁ nimmaṁsalohitaṁ aṭṭhisaṅghātaṁ. Gijjhāpi kākāpi",
  "atk-vin01a2:1137_1": "kulalāpīti etepi yakkhagijjhā ceva yakkhakākā ca yakkhakulalā ca paccetabbā. Pākatikānaṁ",
  "atk-vin01a2:1137_2": "pana gijjhādīnaṁ āpāthampi etaṁ rūpaṁ nāgacchati. Anupatitvā anupatitvāti anubandhitvā",
  "atk-vin01a2:1137_3": "anubandhitvā. Vituḍentīti vinivijjhitvā gacchanti. Vitudentīti vā pāṭho, asidhārūpamehi",
  "atk-vin01a2:1137_4": "tikhiṇehi lohatuṇḍehi vijjhantīti attho. Sā sudaṁ aṭṭassaraṁ karotīti ettha sudanti",
  "atk-vin01a2:1137_5": "nipāto, sā aṭṭhikasaṅkhalikā aṭṭassaraṁ āturassaraṁ karotīti attho. Akusalavipākānubhavanatthaṁ",
  "atk-vin01a2:1137_6": "kira yojanappamāṇāpi tādisā attabhāvā nibbattanti, pasādussadā ca honti pakkagaṇḍasadisā;",
  "atk-vin01a2:1137_7": "tasmā sā aṭṭhikasaṅkhalikā balavavedanāturā tādisaṁ saramakāsīti. Evañca pana vatvā",
  "atk-vin01a2:1137_8": "puna āyasmā mahāmoggallāno ‘‘vaṭṭagāmikasattā nāma evarūpā attabhāvā na muccantī’’ti",
  "atk-vin01a2:1137_9": "sattesu kāruññaṁ paṭicca uppannaṁ dhammasaṁvegaṁ dassento ‘‘tassa mayhaṁ āvuso etadahosi;",
  "atk-vin01a2:1137_10": "acchariyaṁ vata bho’’tiādimāha.",
  "atk-vin01a2:1138_0": "Bhikkhū ujjhāyantīti yesaṁ sā petūpapatti appaccakkhā, te ujjhāyanti . Bhagavā pana",
  "atk-vin01a2:1138_1": "therassānubhāvaṁ pakāsento ‘‘cakkhubhūtā vata bhikkhave sāvakā viharantī’’tiādimāha.",
  "atk-vin01a2:1138_2": "Tattha cakkhu bhūtaṁ jātaṁ uppannaṁ tesanti cakkhubhūtā; bhūtacakkhukā uppannacakkhukā,",
  "atk-vin01a2:1138_3": "cakkhuṁ uppādetvā, viharantīti attho. Dutiyapadepi eseva nayo. Yatra hi nāmāti ettha",
  "atk-vin01a2:1138_4": "yatrāti kāraṇavacanaṁ. Tatrāyamatthayojanā; yasmā nāma sāvakopi evarūpaṁ ñassati",
  "atk-vin01a2:1138_5": "vā dakkhati vā sakkhiṁ vā karissati, tasmā avocumha – ‘‘cakkhubhūtā vata bhikkhave",
  "atk-vin01a2:1138_6": "sāvakā viharanti, ñāṇabhūtā vata bhikkhave sāvakā viharantī’’ti.",
  "atk-vin01a2:1139_0": "Pubbeva me so bhikkhave satto diṭṭhoti bodhimaṇḍe sabbaññutañāṇappaṭivedhena appamāṇesu",
  "atk-vin01a2:1139_1": "cakkavāḷesu appamāṇe sattanikāye bhavagatiyoniṭhitinivāse ca paccakkhaṁ karontena",
  "atk-vin01a2:1139_2": "mayā pubbeva so satto diṭṭhoti vadati.",
  "atk-vin01a2:1140_0": "Goghātakoti gāvo vadhitvā vadhitvā aṭṭhito maṁsaṁ mocetvā vikkiṇitvā jīvikakappanakasatto.",
  "atk-vin01a2:1140_1": "Tasseva kammassa vipākāvasesenāti tassa nānācetanāhi āyūhitassa aparāpariyakammassa.",
  "atk-vin01a2:1140_2": "Tatra hi yāya cetanāya narake paṭisandhi janitā, tassā vipāke parikkhīṇe avasesakammaṁ",
  "atk-vin01a2:1140_3": "vā kammanimittaṁ vā ārammaṇaṁ katvā puna petādīsu paṭisandhi nibbattati, tasmā sā",
  "atk-vin01a2:1140_4": "paṭisandhi kammasabhāgatāya vā ārammaṇasabhāgatāya vā ‘‘tasseva kammassa vipākāvaseso’’ti",
  "atk-vin01a2:1140_5": "vuccati. Ayañca satto evaṁ upapanno. Tenāha – ‘‘tasseva kammassa vipākāvasesenā’’ti.",
  "atk-vin01a2:1140_6": "Tassa kira narakā cavanakāle nimmaṁsakatānaṁ gunnaṁ aṭṭhirāsi eva nimittaṁ ahosi.",
  "atk-vin01a2:1140_7": "So paṭicchannampi taṁ kammaṁ viññūnaṁ pākaṭaṁ viya karonto aṭṭhisaṅkhalikapeto jāto.",
  "atk-vin01a2:1141_0": "229. Maṁsapesivatthusmiṁ goghātakoti gomaṁsapesiyo katvā sukkhāpetvā vallūravikkayena",
  "atk-vin01a2:1141_1": "anekāni vassāni jīvikaṁ kappesi. Tenassa narakā cavanakāle maṁsapesiyeva nimittaṁ",
  "atk-vin01a2:1141_2": "ahosi. So maṁsapesipeto jāto.",
  "atk-vin01a2:1142_0": "Maṁsapiṇḍavatthusmiṁ so sākuṇiko sakuṇe gahetvā vikkiṇanakāle nippakkhacamme maṁsapiṇḍamatte",
  "atk-vin01a2:1142_1": "katvā vikkiṇanto jīvikaṁ kappesi. Tenassa narakā cavanakāle maṁsapiṇḍova nimittaṁ",
  "atk-vin01a2:1142_2": "ahosi. So maṁsapiṇḍapeto jāto.",
  "atk-vin01a2:1143": "Nicchavivatthusmiṁ tassa orabbhikassa eḷake vadhitvā niccamme katvā kappitajīvikassa purimanayeneva niccammaṁ eḷakasarīraṁ nimittamahosi. So nicchavipeto jāto.",
  "atk-vin01a2:1144_0": "Asilomavatthusmiṁ so sūkariko dīgharattaṁ nivāpapuṭṭhe sūkare asinā vadhitvā vadhitvā",
  "atk-vin01a2:1144_1": "dīgharattaṁ jīvikaṁ kappesi. Tenassa ukkhittāsikabhāvova nimittaṁ ahosi. Tasmā asilomapeto jāto.",
  "atk-vin01a2:1145_0": "Sattilomavatthusmiṁ so māgaviko ekaṁ migañca sattiñca gahetvā vanaṁ gantvā tassa",
  "atk-vin01a2:1145_1": "migassa samīpaṁ āgatāgate mige sattiyā vijjhitvā māresi, tassa sattiyā vijjhanakabhāvoyeva",
  "atk-vin01a2:1145_2": "nimittaṁ ahosi. Tasmā sattilomapeto jāto.",
  "atk-vin01a2:1146_0": "Usulomavatthusmiṁ kāraṇikoti rājāparādhike anekāhi kāraṇāhi pīḷetvā avasāne kaṇḍena",
  "atk-vin01a2:1146_1": "vijjhitvā māraṇakapuriso. So kira asukasmiṁ padese viddho maratīti ñatvāva vijjhati.",
  "atk-vin01a2:1146_2": "Tassevaṁ jīvikaṁ kappetvā narake uppannassa tato pakkāvasesena idhūpapattikāle usunā",
  "atk-vin01a2:1146_3": "vijjhanabhāvoyeva nimittaṁ ahosi. Tasmā usulomapeto jāto.",
  "atk-vin01a2:1147": "Sūcilomavatthusmiṁ sārathīti assadamako. Godamakotipi kurundaṭṭhakathāyaṁvuttaṁ. Tassa patodasūciyā vijjhanabhāvoyeva nimittaṁ ahosi. Tasmā sūcilomapeto jāto.",
  "atk-vin01a2:1148_0": "Dutiyasūcilomavatthusmiṁ sūcakoti pesuññakārako . So kira manusse aññamaññañca bhindi.",
  "atk-vin01a2:1148_1": "Rājakule ca ‘‘imassa imaṁ nāma atthi, iminā idaṁ nāma kata’’nti sūcetvā sūcetvā anayabyasanaṁ",
  "atk-vin01a2:1148_2": "pāpesi. Tasmā yathānena sūcetvā manussā bhinnā, tathā sūcīhi bhedanadukkhaṁ paccanubhotuṁ",
  "atk-vin01a2:1148_3": "kammameva nimittaṁ katvā sūcilomapeto jāto.",
  "atk-vin01a2:1149_0": "Aṇḍabhāritavatthusmiṁ gāmakūṭoti vinicchayāmacco. Tassa kammasabhāgatāya kumbhamattā",
  "atk-vin01a2:1149_1": "mahāghaṭappamāṇā aṇḍā ahesuṁ. So hi yasmā raho paṭicchanna ṭhāne lañjaṁ gahetvā kūṭavinicchayena",
  "atk-vin01a2:1149_2": "pākaṭaṁ dosaṁ karonto sāmike assāmike akāsi. Tasmāssa rahassaṁ aṅgaṁ pākaṭaṁ nibbattaṁ.",
  "atk-vin01a2:1149_3": "Yasmā daṇḍaṁ paṭṭhapento paresaṁ asayhaṁ bhāraṁ āropesi, tasmāssa rahassaṅgaṁ asayhabhāro",
  "atk-vin01a2:1149_4": "hutvā nibbattaṁ. Yasmā yasmiṁ ṭhāne ṭhitena samena bhavitabbaṁ, tasmiṁ ṭhatvā visamo",
  "atk-vin01a2:1149_5": "ahosi, tasmāssa rahassaṅge visamā nisajjā ahosīti.",
  "atk-vin01a2:1150_0": "Pāradārikavatthusmiṁ so satto parassa rakkhitaṁ gopitaṁ sassāmikaṁ phassaṁ phusanto",
  "atk-vin01a2:1150_1": "mīḷhasukhena kāmasukhena cittaṁ ramayitvā kammasabhāgatāya gūthaphassaṁ phusanto",
  "atk-vin01a2:1150_2": "dukkhamanubhavituṁ tattha nibbatto. Duṭṭhabrāhmaṇavatthu pākaṭameva.",
  "atk-vin01a2:1151_0": "230.Nicchavitthivatthusmiṁ yasmā mātugāmo nāma attano phasse anissaro, sā ca taṁ",
  "atk-vin01a2:1151_1": "sāmikassa santakaṁ phassaṁ thenetvā paresaṁ abhiratiṁ uppādesi, tasmā kammasabhāgatāya",
  "atk-vin01a2:1151_2": "sukhasamphassā dhaṁsitvā dukkhasamphassaṁ anubhavituṁ nicchavitthī hutvā upapannā.",
  "atk-vin01a2:1152_0": "Maṅgulitthivatthusmiṁ maṅgulinti virūpaṁ duddasikaṁ bībhacchaṁ, sā kira ikkhaṇikākammaṁ",
  "atk-vin01a2:1152_1": "yakkhadāsikammaṁ karontī ‘‘iminā ca iminā ca evaṁ balikamme kate ayaṁ nāma tumhākaṁ",
  "atk-vin01a2:1152_2": "vaḍḍhi bhavissatī’’ti mahājanassa gandhapupphādīni vañcanāya gahetvā mahājanaṁ duddiṭṭhiṁ",
  "atk-vin01a2:1152_3": "micchādiṭṭhiṁ gaṇhāpesi, tasmā tāya kammasabhāgatāya gandhapupphādīnaṁ thenitattā",
  "atk-vin01a2:1152_4": "duggandhā duddassanassa gāhitattā duddasikā virūpā bībhacchā hutvā nibbattā.",
  "atk-vin01a2:1153_0": "Okilinivatthusmiṁ uppakkaṁ okiliniṁ okirininti sā kira aṅgāracitake nipannā vipphandamānā",
  "atk-vin01a2:1153_1": "viparivattamānā paccati, tasmā uppakkā ceva hoti kharena agginā pakkasarīrā; okilinī",
  "atk-vin01a2:1153_2": "ca kilinnasarīrā bindubindūni hissā sarīrato paggharanti. Okirinī ca aṅgārasamparikiṇṇā,",
  "atk-vin01a2:1153_3": "tassā hi heṭṭhatopi kiṁsukapupphavaṇṇā aṅgārā, ubhayapassesupi , ākāsatopissā upari",
  "atk-vin01a2:1153_4": "aṅgārā patanti, tena vuttaṁ – ‘‘uppakkaṁ okiliniṁ okirini’’nti. Sā issāpakatā sapattiṁ",
  "atk-vin01a2:1153_5": "aṅgārakaṭāhena okirīti tassā kira kaliṅgarañño ekā nāṭakinī aṅgārakaṭāhaṁ samīpe",
  "atk-vin01a2:1153_6": "ṭhapetvā gattato udakañca puñchati, pāṇinā ca sedaṁ karoti. Rājāpi tāya saddhiṁ kathañca",
  "atk-vin01a2:1153_7": "karoti, parituṭṭhākārañca dasseti. Aggamahesī taṁ asahamānā issāpakatā hutvā acirapakkantassa",
  "atk-vin01a2:1153_8": "rañño taṁ aṅgārakaṭāhaṁ gahetvā tassā upari aṅgāre okiri. Sā taṁ kammaṁ katvā tādisaṁyeva",
  "atk-vin01a2:1153_9": "vipākaṁ paccanubhavituṁ petaloke nibbattā.",
  "atk-vin01a2:1154": "Coraghātakavatthusmiṁ so rañño āṇāya dīgharattaṁ corānaṁ sīsāni chinditvā petaloke nibbattanto asīsakaṁ kabandhaṁ hutvā nibbatti.",
  "atk-vin01a2:1155_0": "Bhikkhuvatthusmiṁ pāpabhikkhūti lāmakabhikkhu. So kira lokassa saddhādeyye cattāro",
  "atk-vin01a2:1155_1": "paccaye paribhuñjitvā kāyavacīdvārehi asaṁ yato bhinnājīvo cittakeḷiṁ kīḷanto vicari.",
  "atk-vin01a2:1155_2": "Tato ekaṁ buddhantaraṁ niraye paccitvā petaloke nibbattanto bhikkhusadiseneva attabhāvena",
  "atk-vin01a2:1155_3": "nibbatti. Bhikkhunī-sikkhamānā-sāmaṇera-sāmaṇerīvatthūsupi ayameva vinicchayo.",
  "atk-vin01a2:1156_0": "231. Tapodāvatthusmiṁ acchodakoti pasannodako. Sītodakoti sītalaudako. Sātodakoti",
  "atk-vin01a2:1156_1": "madhurodako. Setakoti parisuddho nissevālapaṇakakaddamo. Suppatitthoti sundarehi",
  "atk-vin01a2:1156_2": "titthehi upapanno. Ramaṇīyoti ratijanako. Cakkamattānīti rathacakkappamāṇāni. Kuthitā",
  "atk-vin01a2:1156_3": "sandatīti tatrā santattā hutvā sandati. Yatāyaṁ bhikkhaveti yato ayaṁ bhikkhave.",
  "atk-vin01a2:1156_4": "So dahoti so rahado. Kuto panāyaṁ sandatīti? Vebhārapabbatassa kira heṭṭhā bhummaṭṭhakanāgānaṁ",
  "atk-vin01a2:1156_5": "pañcayojanasatikaṁ nāgabhavanaṁ devalokasadisaṁ maṇimayena talena ārāmuyyānehi ca",
  "atk-vin01a2:1156_6": "samannāgataṁ; tattha nāgānaṁ kīḷanaṭṭhāne so udakadaho, tato ayaṁ tapodā sandati.",
  "atk-vin01a2:1156_7": "Dvinnaṁ mahānirayānaṁ antarikāya āgacchatīti rājagahanagaraṁ kira āviñjetvā mahāpetaloko,",
  "atk-vin01a2:1156_8": "tattha dvinnaṁ mahālohakumbhinirayānaṁ antarena ayaṁ tapodā āgacchati, tasmā kuthitā sandatīti.",
  "atk-vin01a2:1157_0": "Yuddhavatthusmiṁ nandī caratīti vijayabherī āhiṇḍati. Rājā āvuso licchavīhīti thero",
  "atk-vin01a2:1157_1": "kira attano divāṭṭhāne ca rattiṭṭhāne ca nisīditvā ‘‘licchavayo katahatthā katūpāsanā,",
  "atk-vin01a2:1157_2": "rājā ca tehi saddhiṁ sampahāraṁ detī’’ti āvajjento dibbena cakkhunā rājānaṁ parājitaṁ",
  "atk-vin01a2:1157_3": "palāyamānaṁ addasa. Tato bhikkhū āmantetvā ‘‘rājā āvuso tumhākaṁ upaṭṭhāko licchavīhi",
  "atk-vin01a2:1157_4": "pabhaggo’’ti āha. Saccaṁ, bhikkhave, moggallāno āhāti parājikakāle āvajjitvā yaṁ",
  "atk-vin01a2:1157_5": "diṭṭhaṁ taṁ bhaṇanto saccaṁ āha.",
  "atk-vin01a2:1158_0": "232. Nāgogāhavatthusmiṁ sappinikāyāti evaṁnāmikāya. Āneñjaṁ samādhinti anejaṁ acalaṁ",
  "atk-vin01a2:1158_1": "kāyavācāvipphandavirahitaṁ catutthajjhānasamādhiṁ. Nāgānanti hatthīnaṁ. Ogayha uttarantānanti",
  "atk-vin01a2:1158_2": "ogayha ogāhetvā puna uttarantānaṁ. Te kira gambhīraṁ udakaṁ otaritvā tattha nhatvā",
  "atk-vin01a2:1158_3": "ca pivitvā ca soṇḍāya udakaṁ gahetvā aññamaññaṁ ālolentā uttaranti, tesaṁ evaṁ ogayha",
  "atk-vin01a2:1158_4": "uttarantānanti vuttaṁ hoti. Koñcaṁ karontānanti nadītīre ṭhatvā soṇḍaṁ mukhe pakkhipitvā",
  "atk-vin01a2:1158_5": "koñcanādaṁ karontānaṁ. Saddaṁ assosinti taṁ koñcanādasaddaṁ assosiṁ. Attheso, bhikkhave,",
  "atk-vin01a2:1158_6": "samādhi so ca kho aparisuddhoti atthi eso samādhi moggallānassa, so ca kho parisuddho",
  "atk-vin01a2:1158_7": "na hoti. Thero kira pabbajitato sattame divase tadahuarahattappatto aṭṭhasu samāpattīsu",
  "atk-vin01a2:1158_8": "pañcahākārehi anāciṇṇavasībhāvo samādhiparipanthake dhamme na suṭṭhu parisodhetvā",
  "atk-vin01a2:1158_9": "āvajjanasamāpajjanādhiṭṭhānavuṭṭhānapaccavekkhaṇānaṁ saññāmattakameva katvā catutthajjhānaṁ",
  "atk-vin01a2:1158_10": "appetvā nisinno, jhānaṅgehi vuṭṭhāya nāgānaṁ saddaṁ sutvā ‘‘antosamāpattiyaṁ assosi’’nti",
  "atk-vin01a2:1158_11": "evaṁsaññī ahosi. Tena vuttaṁ – ‘‘attheso, bhikkhave, samādhi; so ca kho aparisuddho’’ti.",
  "atk-vin01a2:1159_0": "Sobhitavatthusmiṁ ahaṁ, āvuso, pañca kappasatāni anussarāmīti ekāvajjanena anussarāmīti",
  "atk-vin01a2:1159_1": "āha. Itarathā hi anacchariyaṁ ariyasāvakānaṁ paṭipāṭiyā nānāvajjanena tassa tassa",
  "atk-vin01a2:1159_2": "atīte nivāsassa anussaraṇanti na bhikkhū ujjhāyeyyuṁ. Yasmā panesa ‘‘ekāvajjanena",
  "atk-vin01a2:1159_3": "anussarāmī’’ti āha, tasmā bhikkhū ujjhāyiṁsu. Atthesā, bhikkhave, sobhitassa, sā",
  "atk-vin01a2:1159_4": "ca kho ekāyeva jātīti yaṁ sobhito jātiṁ anussarāmīti āha, atthesā jāti sobhitassa,",
  "atk-vin01a2:1159_5": "sā ca kho ekāyeva anantarā na uppaṭipāṭiyā anussaritāti adhippāyo.",
  "atk-vin01a2:1160": "Kathaṁ panāyaṁ etaṁ anussarīti? Ayaṁ kira pañcannaṁ kappasatānaṁ upari titthāyatane",
  "atk-vin01a2:1161_0": "Pabbajitvā asaññasamāpattiṁ nibbattetvā aparihīnajjhāno kālaṁ katvā asaññabhave nibbatti.",
  "atk-vin01a2:1161_1": "Tattha yāvatāyukaṁ ṭhatvā avasāne manussaloke uppanno sāsane pabbajitvā tisso vijjā",
  "atk-vin01a2:1161_2": "sacchākāsi. So pubbenivāsaṁ anussaramāno imasmiṁ attabhāve paṭisandhiṁ disvā tato",
  "atk-vin01a2:1161_3": "paraṁ tatiye attabhāve cutimeva addasa. Atha ubhinnamantarā acittakaṁ attabhāvaṁ",
  "atk-vin01a2:1161_4": "anussarituṁ asakkonto nayato sallakkhesi – ‘‘addhāahaṁ asaññabhave nibbatto’’ti.",
  "atk-vin01a2:1161_5": "Evaṁ sallakkhentena panānena dukkaraṁ kataṁ, satadhā bhinnassa vālassa koṭiyā koṭi",
  "atk-vin01a2:1161_6": "paṭividdhā, ākāse padaṁ dassitaṁ. Tasmā naṁ bhagavā imasmiṁyeva vatthusmiṁ etadagge",
  "atk-vin01a2:1161_7": "ṭhapesi – ‘‘etadaggaṁ bhikkhave, mama sāvakānaṁ bhikkhūnaṁ pubbenivāsaṁ anussarantānaṁ",
  "atk-vin01a2:1161_8": "yadidaṁ sobhito’’ti (a. ni. 1.219, 227).",
  "atk-vin01a2:1162": "Vinītavatthuvaṇṇanā niṭṭhitā.",
  "atk-vin01a2:1163": "Nigamanavaṇṇanā",
  "atk-vin01a2:1164_0": "233.Uddiṭṭhākho āyasmanto cattāro pārājikā dhammāti idaṁ idha uddiṭṭhapārājikaparidīpanameva.",
  "atk-vin01a2:1164_1": "Samodhānetvā pana sabbāneva catuvīsati pārājikāni veditabbāni. Katamāni catuvīsati?",
  "atk-vin01a2:1164_2": "Pāḷiyaṁ āgatāni tāva bhikkhūnaṁ cattāri, bhikkhunīnaṁ asādhāraṇāni cattārīti aṭṭha.",
  "atk-vin01a2:1164_3": "Ekādasa abhabbapuggalā, tesu paṇḍakatiracchānagataubhatobyañjanakā, tayo vatthuvipannā",
  "atk-vin01a2:1164_4": "ahetukapaṭisandhikā, tesaṁ saggo avārito maggo pana vārito, abhabbā hi te maggappaṭilābhāya",
  "atk-vin01a2:1164_5": "vatthuvipannattāti. Pabbajjāpi nesaṁ paṭikkhittā, tasmā tepi pārājikā. Theyyasaṁvāsako,",
  "atk-vin01a2:1164_6": "titthiyapakkantako, mātughātako, pitughātako, arahantaghātako, bhikkhunīdūsako, lohituppādako,",
  "atk-vin01a2:1164_7": "saṅghabhedakoti ime aṭṭha attano kiriyāya vipannattā abhabbaṭṭhānaṁ pattāti pārājikāva.",
  "atk-vin01a2:1164_8": "Tesu theyyasaṁvāsako, titthiyapakkantako, bhikkhunīdūsakoti imesaṁ tiṇṇaṁ saggo avārito",
  "atk-vin01a2:1164_9": "maggo pana vāritova. Itaresaṁ pañcannaṁ ubhayampi vāritaṁ. Te hi anantarabhave narake",
  "atk-vin01a2:1164_10": "nibbattanakasattā. Iti ime ca ekādasa, purimā ca aṭṭhāti ekūnavīsati. Te gihiliṅge",
  "atk-vin01a2:1164_11": "ruciṁ uppādetvā gihinivāsananivatthāya bhikkhuniyā saddhiṁ vīsati. Sā hi ajjhācāravītikkamaṁ",
  "atk-vin01a2:1164_12": "akatvāpi ettāvatāva assamaṇīti imāni tāva vīsati pārājikāni.",
  "atk-vin01a2:1165_0": "Aparānipi – lambī, mudupiṭṭhiko, parassa aṅgajātaṁ mukhena gaṇhāti, parassa aṅgajāte",
  "atk-vin01a2:1165_1": "abhinisīdatīti imesaṁ catunnaṁ vasena cattāri anulomapārājikānīti vadanti. Etāni",
  "atk-vin01a2:1165_2": "hi yasmā ubhinnaṁ rāgavasena sadisabhāvūpagatānaṁ dhammo ‘‘methunadhammo’’ti vuccati.",
  "atk-vin01a2:1165_3": "Tasmā etena pariyāyena methunadhammaṁ appaṭisevitvāyeva kevalaṁ maggena maggappavesanavasena",
  "atk-vin01a2:1165_4": "āpajjitabbattā methunadhammapārājikassa anulomentīti anulomapārājikānīti vuccanti.",
  "atk-vin01a2:1165_5": "Iti imāni ca cattāri purimāni ca vīsatīti samodhānetvā sabbāneva catuvīsati pārājikāni veditabbāni.",
  "atk-vin01a2:1166_0": "Na labhati bhikkhūhi saddhiṁ saṁvāsanti uposatha-pavāraṇa-pātimokkhuddesa-saṅghakammappabhedaṁ",
  "atk-vin01a2:1166_1": "bhikkhūhi saddhiṁ saṁvāsaṁ na labhati. Yathā pure tathā pacchāti yathā pubbe gihikāle",
  "atk-vin01a2:1166_2": "anupasampannakāle ca pacchā pārājikaṁ āpannopi tatheva asaṁvāso hoti. Natthi tassa",
  "atk-vin01a2:1166_3": "bhikkhūhi saddhiṁ uposathapavāraṇapātimokkhuddesasaṅghakammappabhedo saṁvāsoti bhikkhūhi",
  "atk-vin01a2:1166_4": "saddhiṁ saṁvāsaṁ na labhati. Tatthāyasmante pucchāmīti tesu catūsu pārājikesu āyasmante",
  "atk-vin01a2:1166_5": "‘‘kaccittha parisuddhā’’ti pucchāmi. Kaccitthāti kacci ettha; etesu catūsu pārājikesu",
  "atk-vin01a2:1166_6": "kacci parisuddhāti attho. Atha vā kaccittha parisuddhāti kacci parisuddhā attha,",
  "atk-vin01a2:1166_7": "bhavathāti attho. Sesaṁ sabbattha uttānatthamevāti.",
  "atk-vin01a2:1167": "Samantapāsādikāya vinayasaṁvaṇṇanāya",
  "atk-vin01a2:1168": "Catutthapārājikavaṇṇanā niṭṭhitā."
}