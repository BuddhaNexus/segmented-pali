{
  "tika-abh09t8:0": "2. Vibhaṅgamātikā",
  "tika-abh09t8:1": "Idāni dhammasaṅgaṇīmātikānantaraṁ vibhaṅgamātikāya atthavaṇṇanā anuppattā. Tassā pana –",
  "tika-abh09t8:2": "Atthato dhammabhedena, vibhaṅganayadassanā;",
  "tika-abh09t8:3": "Pāḷimuttanayā cāpi, hoti saṁvaṇṇanānayo.",
  "tika-abh09t8:4_0": "Sā panesā aṭṭhārasannaṁ vibhaṅgānaṁ ādimhi ṭhapitā aṭṭhārasavidhā hoti –",
  "tika-abh09t8:4_1": "khandhavibhaṅgamātikā-āyatana-dhātu-sacca-indriya-paccayākāra-satipaṭṭhāna-sammappadhāna-iddhipādabojjhaṅga-maggaṅgajhāna-appamaññā-sikkhāpada-paṭisambhidā-ñāṇa-khuddakavatthu-dhammahadayavibhaṅgamāti",
  "tika-abh09t8:5": "Khandhavibhaṅgamātikatthavaṇṇanā",
  "tika-abh09t8:6_0": "Tattha ādibhūtāya khandhavibhaṅgamātikāya atthato tāva – pañcakkhandhāti ettha pañcāti",
  "tika-abh09t8:6_1": "gaṇanaparicchedo, tena na tato heṭṭhā, na uddhanti dasseti. Khandhāti paricchinnadhammanidassanaṁ.",
  "tika-abh09t8:6_2": "Tatrāyaṁ khandha-saddo sambahulesu ṭhānesu nipatati rāsimhi guṇe paṇṇattiyaṁ ruḷhiyanti.",
  "tika-abh09t8:6_3": "Tattha “mahāudakakkhandho”tiādīsu hi rāsito khandho nāma. “Sīlakkhandho samādhikkhandho”tiādīsu",
  "tika-abh09t8:6_4": "guṇato. “Addasā kho bhagavā mahantaṁ dārukkhandha”ntiādīsu paṇṇattito. “Viññāṇaṁ",
  "tika-abh09t8:6_5": "viññāṇakkhandho”tiādīsu ekampi cittaṁ ruḷhito khandho nāma, svāyamidha rāsito adhippeto.",
  "tika-abh09t8:6_6": "Rāsaṭṭho hi khandha-saddo, koṭṭhāsaṭṭhotipi vattuṁ vaṭṭati. Lokasmiṁ hi iṇaṁ gahetvā",
  "tika-abh09t8:6_7": "codiyamānā “dvīhi khandhehi dassāma, tīhi khandhehi dassāmā”ti vadanti, tasmā khandhoti",
  "tika-abh09t8:6_8": "koṭṭhāsoti vuttaṁ hoti. Rūpakkhandhoti ettha ruppatīti rūpaṁ, sītuṇhādīhi pasiddhākārena",
  "tika-abh09t8:6_9": "ruppati ghaṭṭīyati, pīḷiyatīti attho. Vuttaṁ hetaṁ bhagavatā –",
  "tika-abh09t8:7": "“Ruppatīti kho, bhikkhave, tasmā rūpanti vuccati. Kena ruppati? Sītenapi ruppati, uṇhenapi ruppati, jighacchāyapi ruppati, pipāsāyapi ruppatī”tiādi.",
  "tika-abh09t8:8": "Rūpañca taṁ khandho cāti rūpakkhandho, rūparāsi rūpakoṭṭhāsoti attho. Vedanākkhandhādīsupi eseva nayoti ayaṁ tāvettha atthato saṁvaṇṇanānayo.",
  "tika-abh09t8:9_0": "Dhammabhedato panettha heṭṭhā kusalattike vibhattā atītādibhedabhinnā sabbe rūpadhammā",
  "tika-abh09t8:9_1": "rūpakkhandho nāma. Tathā catubhūmakā vedanāsaññāyo vedanākkhandho nāma, saññākkhandho",
  "tika-abh09t8:9_2": "nāma. Vedanāsaññā pana ṭhapetvā sesā phassādayo paññāsa cetasikā saṅkhārakkhandho",
  "tika-abh09t8:9_3": "nāma. Pañcasu khandhesu nibbānameva asaṅgahitaṁ, upādānakkhandhesu pana sabbe lokuttaradhammā.",
  "tika-abh09t8:9_4": "Ayameva hi khandhehi upādānakkhandhānaṁ viseso. Khandhā avisesato vuttā, upādānakkhandhā",
  "tika-abh09t8:9_5": "sāsavopādāniyabhāvena visesetvā. Idha pana avisesena vuttattā nibbānaṁ ṭhapetvā avasesā",
  "tika-abh09t8:9_6": "sabbe dhammā saṅgahaṁ gacchantīti ayaṁ dhammabhedato saṁvaṇṇanānayo.",
  "tika-abh09t8:10_0": "Vibhaṅganayadassanāti vibhaṅgapāḷiyā āgataatthanayadassanato. Vibhaṅgapāḷiyaṁ hi",
  "tika-abh09t8:10_1": "suttantabhājanīyaṁ abhidhammabhājanīyaṁ pañhāpucchakanti tīhi nayehi khandhavibhaṅgo",
  "tika-abh09t8:10_2": "vibhatto. Tathā āyatanavibhaṅgādayo. Kevalaṁ hi indriyavibhaṅge, sikkhāpadavibhaṅge",
  "tika-abh09t8:10_3": "ca suttantabhājanīyaṁ natthi. Paccayākāravibhaṅge pañhāpucchakaṁ natthi. Ñāṇavibhaṅgādīsu",
  "tika-abh09t8:10_4": "pana tīsu tayopi nayā na santi. Tesu hi ñāṇavibhaṅgo ekavidhato paṭṭhāya yāva dasavidhā",
  "tika-abh09t8:10_5": "vibhatto, khuddakavatthuvibhaṅgo ekavidhato paṭṭhāya yāva dvāsaṭṭhipabhedā vibhatto,",
  "tika-abh09t8:10_6": "dhammahadayavibhaṅgo pana sabbasaṅgahādīhi dasahi vārehi vibhatto, tasmā tesaṁ tesaṁ",
  "tika-abh09t8:10_7": "nayānaṁ mukhamattadassanavasena tattha tattha saṁvaṇṇanā bhavissanti. Tatridaṁ khandhavibhaṅge",
  "tika-abh09t8:10_8": "tiṇṇaṁ nayānaṁ mukhamattadassanaṁ. Seyyathidaṁ – suttantabhājanīye tāva rūpakkhandho –",
  "tika-abh09t8:11_0": "“Tattha katamo rūpakkhandho? Yaṁ kiñci rūpaṁ atītānāgatapaccuppannaṁ ajjhattaṁ vā",
  "tika-abh09t8:11_1": "bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, tadekajjhaṁ",
  "tika-abh09t8:11_2": "abhisaññūhitvā abhisaṅkhipitvā ayaṁ vuccati rūpakkhandho”ti –",
  "tika-abh09t8:12_0": "Evaṁ uddisitvā vitthārato vibhatto, tathā vedanākkhandhādayopi. Tattha niyakajjhattaṁ",
  "tika-abh09t8:12_1": "nāma ajjhattarūpaṁ ajjhattaṁ nāma, tato aññaṁ parapuggalagataṁ, aviññāṇañca bahiddhā",
  "tika-abh09t8:12_2": "nāma, tathā vedanādayopi. Pasādavisayarūpaṁ pana oḷārikaṁ nāma, sesaṁ sukhumaṁ nāma.",
  "tika-abh09t8:12_3": "Aniṭṭharūpaṁ hīnaṁ nāma, iṭṭharūpaṁ paṇītaṁ nāma.",
  "tika-abh09t8:13_0": "Nanu iṭṭhāniṭṭhaṁ nāma pāṭekkaṁ paṭivibhattaṁ nāma natthi, ekaṁ ekaccassa iṭṭhaṁ",
  "tika-abh09t8:13_1": "hoti manāpaṁ, tadeva aññassa ca aniṭṭhaṁ hoti. Vatthādīni hi sūkarādīnaṁ nappiyāni",
  "tika-abh09t8:13_2": "honti, na manussādīnaṁ, tesañca vatthābharaṇādīni piyāni, na sūkarādīnanti, tasmā",
  "tika-abh09t8:13_3": "rucivaseneva iṭṭhāniṭṭhatā gahetabbā? Na, iṭṭhāniṭṭhānaṁ pāṭekkaṁ vibhattattā. Kusalakammajaṁ",
  "tika-abh09t8:13_4": "hi kusalavipākavisayova iṭṭhaṁ nāma, akusalakammajaṁ akusalavipākavisayova aniṭṭhaṁ",
  "tika-abh09t8:13_5": "nāma, saññāvipallāsena pana koci iṭṭhameva buddharūpādiṁ javanakkhaṇe aniṭṭhato manasi",
  "tika-abh09t8:13_6": "karoti, aniṭṭhañca nirayaggisatthavisādiṁ iṭṭhato manasi karoti. Javanehi eva vipallāsabhāvo,",
  "tika-abh09t8:13_7": "na vipākehīti vipākavasena iṭṭhāniṭṭhaṁ niyataṁ veditabbaṁ.",
  "tika-abh09t8:14": "Sammohavinodaniyā pana vibhaṅgaṭṭhakathāya –",
  "tika-abh09t8:15_0": "“Sukhasamphassaṁ hi gūthakalalaṁ cakkhudvāraghānadvāresu aniṭṭhaṁ, kāyadvāre iṭṭhaṁ",
  "tika-abh09t8:15_1": "hoti. Cakkavattino maṇiratanena pothiyamānassa, suvaṇṇasūle uttāsiyamānassa ca maṇiratanasuvaṇṇasūlāni",
  "tika-abh09t8:15_2": "cakkhudvāre iṭṭhāni honti, kāyadvāre aniṭṭhānī”ti –",
  "tika-abh09t8:16_0": "Evaṁ dvāravasena ekasseva vatthuno iṭṭhatā, aniṭṭhatā ca vuttā. Sā ca ekakkhaṇe na",
  "tika-abh09t8:16_1": "yuttā ekakalāpagatabhūtopādāyarūpānaṁ ekasāmaggiyamuppattito. Na hi bhūtesu akusalavasena",
  "tika-abh09t8:16_2": "aniṭṭhesu uppajjantesu tadupādāyarūpādikusalena iṭṭhāni uppajjanti, bhinnakkhaṇe",
  "tika-abh09t8:16_3": "pana iṭṭhāni maṇiratanādīni tehi pothiyamānassa akusalapaccayena utunā aniṭṭhāni",
  "tika-abh09t8:16_4": "vipariṇamanti, kusalapaccayena aniṭṭhāni gūthakalalādīni iṭṭhānīti, ayaṁ no attanomati.",
  "tika-abh09t8:16_5": "Evaṁ vibhattesu ca iṭṭhāniṭṭhesu taṁ taṁ rūpaṁ upādāyupādāya hīnaṁ, paṇītañca daṭṭhabbaṁ.",
  "tika-abh09t8:16_6": "Sukhumaṁ pana rūpaṁ dūrerūpaṁ nāma, oḷārikaṁ santikerūpaṁ nāma. Taṁ taṁ vā pana rūpaṁ",
  "tika-abh09t8:16_7": "upādāyupādāya rūpaṁ dūre santike daṭṭhabbaṁ. Sesaṁ vuttanayameva.",
  "tika-abh09t8:17_0": "Vedanādīsu pana akusalā vedanā oḷārikā, itarā sukhumā. Kusalākusalā oḷārikā, abyākatā",
  "tika-abh09t8:17_1": "sukhumā. Dukkhā vedanā oḷārikā, itarā sukhumā. Sukhadukkhā vā oḷārikā, itarā sukhumā.",
  "tika-abh09t8:17_2": "Asamāpannassa vā vedanā oḷārikā, samāpannassa sukhumā. Sāsavā oḷārikā, anāsavā sukhumā.",
  "tika-abh09t8:17_3": "Taṁ taṁ vā pana vedanaṁ upādāyupādāya oḷārikasukhumatā daṭṭhabbā. Akusalā vedanā",
  "tika-abh09t8:17_4": "kusalābyākatāhi dūre, tā ca tāya dūreti evaṁ jātisabhāvapuggalabhūmibhedato vuttanayena",
  "tika-abh09t8:17_5": "dūrevedanā daṭṭhabbā, kusalā vedanā kusalāya santiketi evaṁ jātiādisāmaññato santikevedanā",
  "tika-abh09t8:17_6": "daṭṭhabbā. Taṁ taṁ vā pana vedanaṁ upādāyupādāya vedanā dūresantike daṭṭhabbā. Evaṁ",
  "tika-abh09t8:17_7": "saññākkhandhādīsupi yathānurūpaṁ oḷārikasukhumatādayo veditabbāti. Ayamettha saṅkhepo,",
  "tika-abh09t8:17_8": "vitthāro pana vibhaṅgapāḷiaṭṭhakathāsu gahetabboti ayaṁ suttantabhājanīyanayo.",
  "tika-abh09t8:18_0": "Abhidhammabhājanīyanaye rūpakkhandhassa tāva ekavidhādito yāva ekādasavidhā rūpakaṇḍe",
  "tika-abh09t8:18_1": "vuttanayena veditabbā. Vedanākkhandho pana ekavidho phassasampayutto, duvidho sahetukadukavasena,",
  "tika-abh09t8:18_2": "tividho kusalattikavasena, catubbidho catubhūmakavasena, pañcavidho sabhāvabhedena,",
  "tika-abh09t8:18_3": "chabbidho chadvārikavasena, sattavidho sattaviññāṇasampayogavasena, aṭṭhavidho tesu",
  "tika-abh09t8:18_4": "kāyaviññāṇasampayuttaṁ sukhadukkhavasena dvidhā bhinditvā, navavidho tesu manoviññāṇasampayuttaṁ",
  "tika-abh09t8:18_5": "kusalattikavasena tidhā bhinditvā, dasavidho tesu kāyaviññāṇasampayuttaṁ duvidhā,",
  "tika-abh09t8:18_6": "manoviññāṇasampayuttañca tidhā bhinditvāti evaṁ sahetukadukamūlaṁ paṭhamavāraṁ vatvā",
  "tika-abh09t8:18_7": "puna kusalattikaṭṭhāne vedanāttikapītittikasanidassanattikavajjite sabbattike yojetvā",
  "tika-abh09t8:18_8": "yāva dasavidhā, aparepi aṭṭhārasa vārā vuttā. Yathā cettha sahetukadukamūlikā sabbattikayojanā,",
  "tika-abh09t8:18_9": "evaṁ hetusampayuttadukādīsu anurūpadukamūlikāpi saraṇadukapariyosānā paccekaṁ sabbattikayojanāpi",
  "tika-abh09t8:18_10": "veditabbāti ayaṁ dukamūlako yojanānayo. Yathā ca ekekadukena sabbattikayojanāvasena",
  "tika-abh09t8:18_11": "dukamūlako nayo vutto, evaṁ ekekattikena yathānurūpaṁ sabbadukayojanāvasena tikamūlako,",
  "tika-abh09t8:18_12": "tadubhayamissakavasena ubhatovaḍḍhanako ca nayo veditabbo. Yathā cettha vedanākkhandhe,",
  "tika-abh09t8:18_13": "evaṁ saññākkhandhādīsupi yathārahaṁ dukamūlakādinayā veditabbāti ayaṁ abhidhammabhājanīyanayo.",
  "tika-abh09t8:19_0": "Pañhāpucchakanaye pana pañcannaṁ khandhānaṁ kati kusalā, kati akusalā, kati abyākatā,",
  "tika-abh09t8:19_1": "kati sukhāya vedanāya sampayuttā…pe… kati saraṇā, kati araṇāti? Rūpakkhandho abyākato,",
  "tika-abh09t8:19_2": "cattāro khandhā siyā kusalā, siyā akusalā, siyā abyākatā, rūpaṁ, vedanā ca vedanāttike",
  "tika-abh09t8:19_3": "na vattabbā, sesā tidhāpi honti, rūpaṁ nevavipākanavipākadhammadhammaṁ, siyā upādinnupādāniyaṁ,",
  "tika-abh09t8:19_4": "siyā anupādinnupādāniyaṁ, asaṁkiliṭṭhasaṁkilesikaṁ, sesā cattāro khandhā tīhi tikehi",
  "tika-abh09t8:19_5": "tidhāpi honti. Rūpaṁ avitakkaavicāraṁ, tayo khandhā tidhāpi honti, saṅkhārakkhandho",
  "tika-abh09t8:19_6": "tidhā ca na vattabbo ca. Rūpaṁ na vattabbaṁ, vedanā siyā pītisahagatā, na vattabbā,",
  "tika-abh09t8:19_7": "tayo tidhā ca na vattabbā ca. Rūpaṁ nevadassanenanabhāvanāyapahātabbaṁ, nadassanenanabhāvanāyapahātabbahetukaṁ,",
  "tika-abh09t8:19_8": "nevācayagāminaapacayagāmi, nevasekhaṁnāsekhaṁ, parittaṁ, sesā tidhāpi honti. Parittārammaṇattike",
  "tika-abh09t8:19_9": "rūpaṁ anārammaṇaṁ, sesā tidhā ca na vattabbā ca. Rūpaṁ majjhimaṁ, aniyataṁ, sesā",
  "tika-abh09t8:19_10": "tidhāpi. Maggārammaṇattike ca rūpaṁ anārammaṇaṁ, sesā tidhāpi vā na vattabbā. Uppannātītattikesu",
  "tika-abh09t8:19_11": "pañcapi tidhā honti. Atītārammaṇattike rūpaṁ anārammaṇaṁ, sesā tidhā ca na vattabbā",
  "tika-abh09t8:19_12": "ca. Ajjhattattike pañcapi tidhā honti. Ajjhattārammaṇattike rūpaṁ anārammaṇaṁ, sesā",
  "tika-abh09t8:19_13": "tidhāpi na vattabbā ca. Cattāro khandhā anidassanaappaṭighā, rūpakkhandho tidhāpi hoti.",
  "tika-abh09t8:20_0": "Cattāro khandhā nahetū, saṅkhārakkhandho siyā hetu, siyā na hetu. Rūpaṁ ahetukaṁ,",
  "tika-abh09t8:20_1": "hetuvippayuttaṁ, sesā dvidhāpi. Tayo khandhā siyā sahetukā ceva na ca hetū, siyā",
  "tika-abh09t8:20_2": "na vattabbā ca, saṅkhārakkhandho dvidhā ca na vattabbo ca, rūpaṁ na vattabbameva.",
  "tika-abh09t8:20_3": "Tathā anantaradukepi. Rūpaṁ nahetuahetukaṁ, tayo dvidhāpi, saṅkhārakkhandho dvidhā",
  "tika-abh09t8:20_4": "ca na vattabbo ca. Pañcapi sappaccayā, saṅkhatā, cattāro anidassanā, appaṭighā, rūpaṁ",
  "tika-abh09t8:20_5": "dvidhāpi. Rūpaṁ rūpī, sesā arūpino. Rūpaṁ lokiyaṁ, sesā dvidhāpi. Pañcapi kenaci",
  "tika-abh09t8:20_6": "viññeyyā, na ca kenaci viññeyyā ca. Cattāro no āsavā, saṅkhārā dvidhāpi, na vattabbā",
  "tika-abh09t8:20_7": "ca. Rūpaṁ sāsavo, āsavavippayutto, sesā dvidhāpi. Rūpaṁ sāsavā ceva no ca āsavā,",
  "tika-abh09t8:20_8": "tayo tathā ca na vattabbā ca. Saṅkhāro dvidhā ca na vattabbo ca. Rūpaṁ na vattabbameva,",
  "tika-abh09t8:20_9": "tayo siyā āsavasampayuttā ceva no ca āsavā, siyā na vattabbā, saṅkhāro dvidhā ca",
  "tika-abh09t8:20_10": "na vattabbo ca. Rūpaṁ āsavavippayuttaṁ sāsavañca, sesā dvidhā ca na vattabbā ca.",
  "tika-abh09t8:20_11": "Iminā nayena saṁyojanagocchakādīsupi yojanā veditabbā. Kevalaṁ hi parāmāsasampayuttaduke",
  "tika-abh09t8:20_12": "rūpaṁ parāmāsavippayuttaṁ, tayo dvidhāpi, saṅkhāro dvidhāpi, diṭṭhivasena na vattabbo",
  "tika-abh09t8:20_13": "ca. Tatiye ettakameva viseso. Rūpaṁ anārammaṇaṁ, sesā sārammaṇā. Viññāṇaṁ cittaṁ,",
  "tika-abh09t8:20_14": "sesā no cittā. Tayo cetasikā, dve acetasikā. Tayo cittasampayuttā, rūpaṁ cittavippayuttaṁ.",
  "tika-abh09t8:20_15": "Viññāṇaṁ na vattabbaṁ. Tathā cittasaṁsaṭṭhadukepi. Tayo cittasamuṭṭhānā, viññāṇaṁ",
  "tika-abh09t8:20_16": "no cittasamuṭṭhānaṁ. Rūpaṁ dvidhāpi. Tathā anantaradukadvayepi. Tayo cittasaṁsaṭṭhasamuṭṭhānā,",
  "tika-abh09t8:20_17": "dve no cittasaṁsaṭṭhasamuṭṭhānā. Tathā anantaradukadvayepi. Viññāṇaṁ ajjhattikaṁ,",
  "tika-abh09t8:20_18": "tayo bāhirā, rūpaṁ dvidhāpi. Cattāro no upādā. Rūpaṁ dvidhāpi. Pañcapi siyā upādinnā,",
  "tika-abh09t8:20_19": "siyā anupādinnā, no upādānā.",
  "tika-abh09t8:21": "Kilesagocchako vuttanayova. Rūpaṁ nevadassanenanabhāvanāya pahātabbaṁ, sesā dvidhāpi. Evaṁ yāvapītidukā yojanā veditabbā.",
  "tika-abh09t8:22": "Rūpaṁ na vedanā, na sukhā, na sukhasahagatā, sesā dvidhāpi. Tathā anantaradukepi. Rūpaṁ kāmāvacaraṁ, sesā dvidhāpi. Evaṁ yāva saraṇadukā yojanā veditabbā. Ayaṁ pañhāpucchakanayo.",
  "tika-abh09t8:23_0": "Ime pana nayā vitthārato pāḷiaṭṭhakathāhi ñātabbā. Atthavinicchayo ca nesaṁ dhammasaṅgaṇīmātikatthasaṁvaṇṇanāya",
  "tika-abh09t8:23_1": "vuttānusārena ñātabbo. Ito paraṁ atirekaṁ avatvā apubbameva vaṇṇayissāmāti ayaṁ vibhaṅganayadassanato saṁvaṇṇanānayo.",
  "tika-abh09t8:24": "Idāni panettha –",
  "tika-abh09t8:25": "Kamatonūnādhikato, daṭṭhabbasamabhedato;",
  "tika-abh09t8:26": "Pāḷimuttanayo ñeyyo, khandhakosallamicchatā.",
  "tika-abh09t8:27_0": "Tattha kamatoti ettha uppattikkamo pahānakkamo paṭipattikkamo bhūmikkamo desanākkamoti",
  "tika-abh09t8:27_1": "bahuvidhesu kamesu khandhānaṁ desanākkamova yujjati, na itare, asambhavā. Abhedena",
  "tika-abh09t8:27_2": "hi pañcasu khandhesu attaggāhapatitaṁ veneyyajanaṁ samūhaghanavinibbhogadassanena",
  "tika-abh09t8:27_3": "attaggāhato mocetukāmo bhagavā hitakāmo tassa tassa janassa sukhaggahaṇatthaṁ cakkhuādīnaṁ",
  "tika-abh09t8:27_4": "visayabhūtaṁ oḷārikaṁ paṭhamaṁ rūpakkhandhaṁ desesi, tato iṭṭhāniṭṭhavisayasaṁvedakaṁ",
  "tika-abh09t8:27_5": "oḷārikaṁ vedanaṁ, yaṁ vedeti, taṁ sañjānātīti evaṁ vedanāvisayassa ākāraggāhikaṁ",
  "tika-abh09t8:27_6": "saññaṁ, saññāvasenābhisaṅkhārake saṅkhāre, tesaṁ vedanādīnaṁ nissayādhipatibhūtaṁ",
  "tika-abh09t8:27_7": "viññāṇanti ayaṁ tāvettha kamo.",
  "tika-abh09t8:28_0": "Anūnādhikatoti kasmā pana bhagavatā pañceva khandhā vuttā anūnā anadhikāti? Sabbasaṅkhatasabhāgekasaṅgahato,",
  "tika-abh09t8:28_1": "attattaniyaggāhavatthussa etapparamato, aññesañca tadavarodhato. Anekappabhedesu",
  "tika-abh09t8:28_2": "hi saṅkhatadhammesu sabhāgavasena saṅgayhamānesu rūpaṁ rūpasabhāgekasaṅgahavasena",
  "tika-abh09t8:28_3": "eko khandho hoti, vedanā vedanāsabhāgekasaṅgahavasena eko khandho hoti. Esa nayo",
  "tika-abh09t8:28_4": "saññādīsupi, tasmā sabbasaṅkhatasabhāgekasaṅgahato pañceva vuttā. Etaparamañcetaṁ",
  "tika-abh09t8:28_5": "attattaniyaggāhavatthu, yadidaṁ rūpādayo pañca, tasmā attattaniyaggāhavatthussa etaparamatopi",
  "tika-abh09t8:28_6": "pañceva vuttā. Yepi caññe sīlādayo pañca dhammakkhandhā vuttā, tepi saṅkhārakkhandhapariyāpannattā",
  "tika-abh09t8:28_7": "ettheva avarodhaṁ gacchanti, tasmā aññesaṁ tadavarodhatopi pañceva vuttāti ayaṁ anūnādhikato.",
  "tika-abh09t8:29_0": "Daṭṭhabbasamabhedatoti daṭṭhabbabhedato, upamābhedato ca. Tattha daṭṭhabbabhedato",
  "tika-abh09t8:29_1": "tāva pañcupādānakkhandhā sāmaññato ukkhittāsikapaccatthikato, bhārato, khādakato,",
  "tika-abh09t8:29_2": "aniccadukkhaanattasaṅkhātavadhakato ca daṭṭhabbā. Visesato pana pheṇapiṇḍaṁ viya",
  "tika-abh09t8:29_3": "rūpaṁ daṭṭhabbaṁ, udakabubbuḷamarīcikakadalikkhandhamāyā viya yathākkamaṁ vedanādayo",
  "tika-abh09t8:29_4": "daṭṭhabbā. Yathā hi pheṇapiṇḍo vimaddāsaho, so ca pattathālakādiatthaṁ gahitopi tamatthaṁ",
  "tika-abh09t8:29_5": "na sādheti, bhijjati, evaṁ rūpampi vimaddāsahaṁ, tañca subhādivasena gahitampi na",
  "tika-abh09t8:29_6": "tathā tiṭṭhati, asubhādiyeva hoti.",
  "tika-abh09t8:30_0": "Yathā vā pheṇapiṇḍo anekasandhighaṭito bahunnaṁ udakasappādipāṇakānaṁ āvāso, ādito",
  "tika-abh09t8:30_1": "cesa badarapakkamatto hutvā anupubbavaḍḍhanako uṭṭhitamattopi cesa bhijjati, thokaṁ",
  "tika-abh09t8:30_2": "gantvāpi, samuddaṁ patvā pana avassameva bhijjati, evaṁ rūpampi chiddāvachiddaṁ anekasandhighaṭitaṁ",
  "tika-abh09t8:30_3": "asītikimikulavokiṇṇaṁ, ādito cetaṁ kalalamattaṁ hutvā anupubbavaḍḍhanakaṁ, kalalamattepi",
  "tika-abh09t8:30_4": "cetaṁ bhijjati, abbudādibhāvepi āyukkhayaṁ patvā avassameva bhijjati. Evaṁ pheṇapiṇḍasadisaṁ daṭṭhabbaṁ.",
  "tika-abh09t8:31_0": "Yathā pana bubbuḷo muhuttaramaṇīyo agayhupago na ciraṭṭhitikova, evaṁ vedanāpi. Yathā",
  "tika-abh09t8:31_1": "ca bubbuḷo udakatalaṁ, udakabinduṁ, udakajallakaṁ saṅkaḍḍhitvā puṭaṁ katvā gahaṇavātañcāti",
  "tika-abh09t8:31_2": "cattāri kāraṇāni paṭicca uppajjati, evaṁ vedanāpi vatthuṁ, ārammaṇaṁ, kilesajallaṁ,",
  "tika-abh09t8:31_3": "phassasaṅghaṭṭanañcāti cattāri kāraṇāni paṭicca uppajjatīti sā bubbuḷasadisā daṭṭhabbā.",
  "tika-abh09t8:32_0": "Yathā pana marīcikā jalāsayādibhāvena vippalambhikā, evaṁ saññāpi niccādibhāvenāti",
  "tika-abh09t8:32_1": "marīcisadisā daṭṭhabbā. Yathā pana kadalikkhandho agayhupago bahuvaṭṭisamodhāno,",
  "tika-abh09t8:32_2": "evaṁ saṅkhārakkhandhopi agayhupagoniccādisāravirahito, phassādibahudhammasamodhāno",
  "tika-abh09t8:32_3": "ca hotīti so kadalikkhandhasadiso daṭṭhabbo. Yathā pana māyā asuvaṇṇarajatādirūpānipi",
  "tika-abh09t8:32_4": "tathā gāhāpetvā mahājanaṁ vañceti, evaṁ viññāṇampi aniccādirūpaṁ teneva cittena āgacchantaṁ",
  "tika-abh09t8:32_5": "viya niccādito ca gāhāpetvā vañcetīti taṁ māyāsadisaṁ daṭṭhabbaṁ. Vuttañca –",
  "tika-abh09t8:33": "“Pheṇapiṇḍūpamaṁ rūpaṁ, vedanā bubbuḷūpamā;",
  "tika-abh09t8:34": "Marīcikūpamā saññā, saṅkhārā kadalūpamā;",
  "tika-abh09t8:35": "Māyūpamañca viññāṇaṁ, desitādiccabandhunā”ti. ;",
  "tika-abh09t8:36": "Ayamettha daṭṭhabbabhedo.",
  "tika-abh09t8:37_0": "Upamābhedato ca pana gilānasālūpamo rūpupādānakkhandho, gelaññūpamo vedanupādānakkhandho,",
  "tika-abh09t8:37_1": "gelaññasamuṭṭhānūpamo saññupādānakkhandho, asappāyasevanūpamo saṅkhārupādānakkhandho,",
  "tika-abh09t8:37_2": "gilānūpamo viññāṇupādānakkhandho. Apica cārakakāraṇaaparādhakāraṇakārakaaparādhikūpamā",
  "tika-abh09t8:37_3": "ete bhājanabhojanabyañjanaparivesakabhuñjakūpamā cāti ayamettha upamābhedo. Evaṁ",
  "tika-abh09t8:37_4": "pāḷimuttakavinicchayanayo ñeyyo.",
  "tika-abh09t8:38": "Khandhavibhaṅgamātikatthavaṇṇanā niṭṭhitā.",
  "tika-abh09t8:39": "Āyatanavibhaṅgamātikatthavaṇṇanā",
  "tika-abh09t8:40_0": "Āyatanavibhaṅgamātikāya pana atthato tāva – dvādasāyatanānīti ettha āyatanato, āyānaṁ",
  "tika-abh09t8:40_1": "tananato, āyatassa ca nayanato āyatanāni. Cakkhurūpādīsu hi taṁtaṁdvārārammaṇā cittacetasikā",
  "tika-abh09t8:40_2": "dhammā sena sena anubhavanādinā kiccena āyatanti upaṭṭhahanti ghaṭenti vāyamanti,",
  "tika-abh09t8:40_3": "te ca pana āyabhūte dhamme etāni tanonti vitthārenti, idañca atīva āyataṁ saṁsāradukkhaṁ",
  "tika-abh09t8:40_4": "nayanteva, pavattayantīti vuttaṁ hoti, tasmā “āyatanānī”ti vuccanti.",
  "tika-abh09t8:41_0": "Apica nivāsaṭṭhānaṭṭhena, ākaraṭṭhena, samosaraṇaṭṭhānaṭṭhena, sañjābhidesaṭṭhena,",
  "tika-abh09t8:41_1": "kāraṇaṭṭhena ca sāsane, loke ca “āyatana”nti vuccanti. Cakkhuādīsu hi te te cittacetasikā",
  "tika-abh09t8:41_2": "dhammā tadāyattavuttitāya nivasanti, tesu ca ākarabhūtesu ākiṇṇā vatthārammaṇavasena",
  "tika-abh09t8:41_3": "ca samosaranti, cakkhādayova nesaṁ sañjātideso, kāraṇañca, tasmā nivāsaṭṭhānādinā",
  "tika-abh09t8:41_4": "atthena cakkhādīni āyatanānīti veditabbāni.",
  "tika-abh09t8:42_0": "Cakkhāyatanantiādīsu cakkhatīti cakkhu, rūpaṁ assādeti, vibhāveti cāti attho. Rūpayatīti",
  "tika-abh09t8:42_1": "rūpaṁ. Vaṇṇavikāraṁ āpajjamānaṁ hadayaṅgatabhāvaṁ pakāsetīti attho. Suṇātīti sotaṁ.",
  "tika-abh09t8:42_2": "Sappatīti saddo, udāharīyatīti attho. Ghāyatīti ghānaṁ. Gandhayatīti gandho, attano",
  "tika-abh09t8:42_3": "vatthuṁ sūcayatīti attho. Jīvitaṁ avhāyatīti jivhā. Rasanti taṁ sattāti raso, assādentīti",
  "tika-abh09t8:42_4": "attho. Kucchitānaṁ sāsavadhammānaṁ āyoti kāyo, uppattideso. Phusīyatīti phoṭṭhabbaṁ.",
  "tika-abh09t8:42_5": "Manatīti mano. Attano lakkhaṇaṁ dhārentīti dhammā. Cakkhu ca taṁ yathāvuttenatthena",
  "tika-abh09t8:42_6": "āyatanañcāti cakkhāyatanaṁ…pe… dhammā ca te āyatanañcāti dhammāyatananti ayaṁ tāvettha padattho.",
  "tika-abh09t8:43_0": "Dhammabhedato panettha sabbampi viññāṇaṁ manāyatanaṁ nāma. Cetasikasukhumarūpanibbānāni",
  "tika-abh09t8:43_1": "dhammāyatanaṁ nāma. Sesāni suviññeyyāni. Imesu ca āyatanesu atītādibhedabhinnā, kālavinimuttā",
  "tika-abh09t8:43_2": "ca lokiyalokuttarā sabbe nāmarūpadhammā, paññattiyo ca saṅgahitāti veditabbā. “Jāti",
  "tika-abh09t8:43_3": "dvīhi khandhehi ekenāyatanena ekāya dhātuyā saṅgahitā”tiādivacanato hi rūpārūpalakkhaṇānaṁ",
  "tika-abh09t8:43_4": "jātijarābhaṅgānaṁ saṅkhārakkhandhadhammāyatanadhammadhātūsu saṅgahitattā itarāsampi",
  "tika-abh09t8:43_5": "paññattīnaṁ yathārahaṁ tattha saṅgahitabhāvo veditabboti ayamettha dhammabhedo.",
  "tika-abh09t8:44_0": "Vibhaṅganayato panettha suttantabhājanīye tāva “cakkhuṁ aniccaṁ dukkhaṁ anattā vipariṇāmadhammaṁ.",
  "tika-abh09t8:44_1": "Rūpā aniccā dukkhā anattā vipariṇāmadhammā…pe… dhammā aniccā dukkhā anattā vipariṇāmadhammā”ti",
  "tika-abh09t8:44_2": "evaṁ visayivisayāyatanavasena āyatanāni vuttānīti ayaṁ suttantabhājanīyanayo.",
  "tika-abh09t8:45_0": "Abhidhammabhājanīye pana pasādavisayāyatanāni tāva “tattha katamaṁ cakkhāyatanaṁ?",
  "tika-abh09t8:45_1": "Yaṁ cakkhu catunnaṁ mahābhūtānaṁ upādāya pasādo”tiādinā rūpakaṇḍe vuttanayena vibhattāni.",
  "tika-abh09t8:45_2": "Manāyatanaṁ pana ekavidhato paṭṭhāya yāvadasavidhā vedanākkhandhe vuttanayena vibhattaṁ.",
  "tika-abh09t8:45_3": "Dhammāyatanaṁ pana “tattha katamaṁ dhammāyatanaṁ? Vedanākkhandho saññākkhandho saṅkhārakkhandho,",
  "tika-abh09t8:45_4": "yañca rūpaṁ anidassanaappaṭighaṁ dhammāyatanapariyāpannaṁ asaṅkhatā ca dhātū”ti uddisitvā",
  "tika-abh09t8:45_5": "“tattha katamo vedanākkhandho”tiādinā vedanākkhandhādīsu vuttanayena vibhattaṁ. Sukhumarūpanibbānāni",
  "tika-abh09t8:45_6": "rūpakaṇḍe vuttanayānevāti ayaṁ abhidhammabhājanīyanayo.",
  "tika-abh09t8:46_0": "Pañhāpucchakanayaṁ pana ito paraṁ vitthārato adassetvā tikadukānaṁ ādiantehi ceva",
  "tika-abh09t8:46_1": "visesatthadīpakehi ca tikadukehi yojetvā dassayissāma, sesehipi tikadukehi yojanānayo",
  "tika-abh09t8:46_2": "khandhe vuttanayena sakkā ñātunti. Kathaṁ dvādasannaṁ āyatanānaṁ kati kusalā…pe…",
  "tika-abh09t8:46_3": "kati araṇāti? Dasāyatanā abyākatā, dvāyatanā siyā kusalā, siyā akusalā, siyā abyākatā.",
  "tika-abh09t8:46_4": "Vedanāttike dasāyatanāni na vattabbāni, manāyatanaṁ tidhāpi, dhammāyatanaṁ tidhā",
  "tika-abh09t8:46_5": "na vattabbañca…pe… rūpāyatanaṁ sanidassanasappaṭighaṁ, navāyatanāni anidassanasappaṭighāni,",
  "tika-abh09t8:46_6": "manāyatanadhammāyatanāni anidassanaappaṭighāni, ekādasāyatanāni na hetū, dhammāyatanaṁ",
  "tika-abh09t8:46_7": "siyā hetu, siyā na hetu…pe… ekādasāyatanāni sappaccayāni, dhammāyatanaṁ siyā sappaccayaṁ,",
  "tika-abh09t8:46_8": "siyā appaccayaṁ…pe… dasāyatanāni rūpaṁ, manāyatanaṁ arūpaṁ, dhammāyatanaṁ dvidhāpi…pe…",
  "tika-abh09t8:46_9": "dasāyatanāni araṇāni, dvāyatanāni siyā saraṇāni, siyā araṇānīti ayaṁ pañhāpucchakanayo.",
  "tika-abh09t8:47": "Idāni pana –",
  "tika-abh09t8:48": "Kamato tāvattato ca, tesaṁ daṭṭhabbabhedato;",
  "tika-abh09t8:49": "Pāḷimuttanayenettha, viññātabbo vinicchayo.",
  "tika-abh09t8:50_0": "Tattha kamatoti idhāpi desanākkamova yujjati. Ajjhattikesu hi āyatanesu sanidassanasappaṭighavisayattā",
  "tika-abh09t8:50_1": "cakkhāyatanaṁ pākaṭanti paṭhamaṁ desitaṁ, tato anidassanasappaṭighavisayāni sotāyatanādīni.",
  "tika-abh09t8:50_2": "Atha vā dassanānuttariyasavanānuttariyahetubhāvato bahūpakārattā cakkhusotāyatanāni",
  "tika-abh09t8:50_3": "paṭhamaṁ desitāni, tato ghānāyatanādīni tīṇi, pañcannampi pana gocaravisayattā ante",
  "tika-abh09t8:50_4": "manāyatanaṁ, cakkhāyatanādīnaṁ gocarattā tesaṁ anantaraṁ rūpāyatanādīni. Apica viññāṇuppattikāraṇavavatthānatopi",
  "tika-abh09t8:50_5": "ayametesaṁ kamo veditabbo. Vuttaṁ hetaṁ “cakkhuñca paṭicca rūpe ca uppajjati cakkhuviññāṇaṁ…pe…",
  "tika-abh09t8:50_6": "manañca paṭicca dhamme ca uppajjati manoviññāṇa”nti ayaṁ tāvettha kamo.",
  "tika-abh09t8:51_0": "Tāvattatoti tāvabhāvato. Idaṁ vuttaṁ hoti – cakkhādayopi hi dhammā eva, evaṁ sati",
  "tika-abh09t8:51_1": "dhammāyatanamicceva avatvā kasmā dvādasāyatanāni vuttānīti ce? Chaviññāṇakāyuppattiyā",
  "tika-abh09t8:51_2": "dvārārammaṇavavatthānato ayametesaṁ bhedo hotīti dvādasa vuttāni. Cakkhuviññāṇavīthipariyāpannassa",
  "tika-abh09t8:51_3": "hi viññāṇakāyassa cakkhāyatanameva uppattidvāraṁ, rūpāyatanamevārammaṇaṁ. Tathā itarāni",
  "tika-abh09t8:51_4": "itaresaṁ. Chaṭṭhassa pana bhavaṅgamanasaṅkhāto manāyatanekadesova uppattidvāraṁ,",
  "tika-abh09t8:51_5": "asādhāraṇañca dhammāyatanaṁ ārammaṇanti. Iti channaṁ viññāṇakāyānaṁ uppattidvārārammaṇavavatthānato",
  "tika-abh09t8:51_6": "dvādasa vuttānīti ayamettha tāvattatā.",
  "tika-abh09t8:52_0": "Daṭṭhabbabhedatoti ettha pana sabbāni cetāni āyatanāni anāgamanato, aniggamanato",
  "tika-abh09t8:52_1": "ca daṭṭhabbāni. Na hi tāni pubbe udayā kutoci āgacchanti, napi uddhaṁ vayā kuhiñci",
  "tika-abh09t8:52_2": "gacchanti, atha kho pubbe udayā appaṭiladdhasabhāvāni uddhaṁ vayā paribhinnasabhāvāni,",
  "tika-abh09t8:52_3": "pubbantāparantavemajjhe paccayāyattavuttitāya avasāni pavattanti, tasmā anāgamanato,",
  "tika-abh09t8:52_4": "aniggamanato ca daṭṭhabbāni. Tathā nirīhato, abyāpārato ca. Na hi cakkhurūpādīnaṁ",
  "tika-abh09t8:52_5": "evaṁ hoti “aho vata amhākaṁ sāmaggiyaṁ viññāṇaṁ nāma uppajjeyyā”ti, na ca tāni viññāṇuppādanatthaṁ",
  "tika-abh09t8:52_6": "dvārabhāvena, vatthubhāvena, ārammaṇabhāvena vā byāpāramāpajjanti, atha kho dhammatāvesā",
  "tika-abh09t8:52_7": "yaṁ cakkhurūpādisāmaggiyaṁ cakkhuviññāṇādīni sambhavanti, tasmā nirīhato, abyāpārato",
  "tika-abh09t8:52_8": "ca daṭṭhabbāni. Apica ajjhattikāni suñño gāmo viya daṭṭhabbāni dhuvasubhasukhattabhāvavirahitattā,",
  "tika-abh09t8:52_9": "bāhirāni gāmaghātakacorā viya. Tathā ajjhattikāni chapāṇakā viya daṭṭhabbāni, bāhirāni",
  "tika-abh09t8:52_10": "tesaṁ gocarā viyāti ayamettha daṭṭhabbabhedo. Evaṁ pāḷimuttanayenettha viññātabbo vinicchayo.",
  "tika-abh09t8:53": "Āyatanavibhaṅgamātikatthavaṇṇanā niṭṭhitā.",
  "tika-abh09t8:54": "Dhātuvibhaṅgamātikatthavaṇṇanā",
  "tika-abh09t8:55_0": "Dhātuvibhaṅgamātikāya pana atthato tāva – aṭṭhārasa dhātuyoti ettha vidahati, dhīyate,",
  "tika-abh09t8:55_1": "vidhānaṁ, vidhīyate etāya, ettha vā dhīyatīti dhātu. Lokiyā hi dhātuyo kāraṇabhāvena",
  "tika-abh09t8:55_2": "vavatthitā. Anekappakāraṁ saṁsāradukkhaṁ vidahanti nipphādenti, sattehi ca dhīyante",
  "tika-abh09t8:55_3": "dhārīyanti, dukkhavidhānamattameva cetā, etāhi ca kāraṇabhūtāhi saṁsāradukkhaṁ sattehi",
  "tika-abh09t8:55_4": "anuvidhīyati, yathāvihitañca dukkhaṁ etāsveva dhīyati ṭhapīyatīti etehi atthehi yathāsambhavaṁ",
  "tika-abh09t8:55_5": "“dhātuyo”ti vuccanti.",
  "tika-abh09t8:56_0": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññaṁ visabhāgalakkhaṇaparicchinnesu",
  "tika-abh09t8:56_1": "dhātusamaññā, evametesupi pañcakkhandhasaṅkhātassa attabhāvassa cakkhādīsu dhātusamaññā",
  "tika-abh09t8:56_2": "veditabbā. Lokiyalokuttarasādhāraṇatthavasena pana attano sabhāvaṁ dhārentīti dhātuyo.",
  "tika-abh09t8:56_3": "Nijjīvamattānametaṁ adhivacanaṁ, tasmā yathāvuttenatthena cakkhu ca taṁ dhātu cāti",
  "tika-abh09t8:56_4": "cakkhudhātu. Evaṁ sesesupīti ayaṁ tāvettha padattho.",
  "tika-abh09t8:57_0": "Dhammabhedato panettha āyatanesu vuttanayena veditabbo. Apica pañcadvārāvajjanasampaṭicchanadvayaviññāṇaṁ",
  "tika-abh09t8:57_1": "manodhātu nāma. Pañcaviññāṇamanodhātuvajjitaṁ pana sabbampi viññāṇaṁ manoviññāṇadhātu",
  "tika-abh09t8:57_2": "nāma. Sesaṁ suviññeyyameva.",
  "tika-abh09t8:58_0": "Vibhaṅganayato panettha suttantabhājanīye tāva – “pathavīdhātu āpo tejo vāyo ākāsaviññāṇadhātū”ti",
  "tika-abh09t8:58_1": "cha dhātuyo uddisitvā ādito pañca ajjhattikabāhiravasena, pacchimā ca cha viññāṇavasena",
  "tika-abh09t8:58_2": "vibhattā, aparāpi “sukhadhātu dukkhasomanassadomanassupekkhāavijjādhātū”ti cha dhātuyo",
  "tika-abh09t8:58_3": "uddisitvā tathā tathā vibhattā, puna aparāpi “kāmadhātu byāpādavihiṁsānekkhammaabyāpādaavihiṁsādhātū”ti",
  "tika-abh09t8:58_4": "cha dhātuyo uddisitvā, evaṁ tīhi chakkehi paccekaṁ tebhūmakā aṭṭhārasa dhātuyo sarūpato,",
  "tika-abh09t8:58_5": "lakkhaṇāhārato, nissayavisayapayogavinābhāvādito ca vuttāti veditabbāti ayaṁ suttantabhājanīyanayo.",
  "tika-abh09t8:59": "Abhidhammabhājanīye pana sarūpeneva aṭṭhārasa dhātuyo uddisitvā pasādavisayadhātuyo āyatane vuttanayena vibhattā, satta viññāṇadhātuyo pana –",
  "tika-abh09t8:60": "“Tattha katamā cakkhuviññāṇadhātu? Cakkhuñca paṭicca rūpe ca uppajjati cittaṁ…pe… cakkhuviññāṇadhātu. Ayaṁ vuccati cakkhuviññāṇadhātu…pe… kāyaviññāṇadhātu.",
  "tika-abh09t8:61_0": "“Tattha katamā manodhātu? Cakkhuviññāṇadhātuyā…pe… kāyaviññāṇadhātuyā…pe… niruddhasamanantarā",
  "tika-abh09t8:61_1": "uppajjati cittaṁ…pe… sabbadhammesu vā pana paṭhamasamannāhāro uppajjati cittaṁ…pe…",
  "tika-abh09t8:61_2": "ayaṁ vuccati manodhātu.",
  "tika-abh09t8:62_0": "“Tattha katamā dhammadhātu? Vedanākkhandho saññākkhandho saṅkhārakkhandho, yañca",
  "tika-abh09t8:62_1": "rūpaṁ anidassanaṁ appaṭighaṁ dhammāyatanapariyāpannaṁ, asaṅkhatā ca dhātu…pe… ayaṁ",
  "tika-abh09t8:62_2": "vuccati dhammadhātu.",
  "tika-abh09t8:63_0": "“Tattha katamā manoviññāṇadhātu…pe… manodhātuyāpi uppajjitvā niruddhasamanantarā",
  "tika-abh09t8:63_1": "uppajjati cittaṁ…pe… manañca paṭicca dhamme ca uppajjati cittaṁ…pe… ayaṁ vuccati",
  "tika-abh09t8:63_2": "manoviññāṇadhātū”ti –",
  "tika-abh09t8:64_0": "Evaṁ vibhattā. Tattha sabbadhammesu vā pana paṭhamasamannāhāroti ettha pañcaviññāṇavisayesu",
  "tika-abh09t8:64_1": "sabbadhammesūti evaṁ attho gahetabbo. Manodhātuyāpi uppajjitvā niruddhasamanantarāti",
  "tika-abh09t8:64_2": "ettha pana pi-kāro sampiṇḍanattho, tasmā manodhātuyāpi santīraṇavoṭṭhabbanādimanoviññāṇadhātuyāpīti",
  "tika-abh09t8:64_3": "evamattho gahetabbo. Manañca paṭiccātiādīsu manodvāre bhavaṅgamanañceva catubhūmakadhammārammaṇañca",
  "tika-abh09t8:64_4": "paṭicca sahāvajjanakajavanaṁ nibbattatīti attho. Ayaṁ abhidhammabhājanīyanayo.",
  "tika-abh09t8:65_0": "Pañhāpucchakanaye pana aṭṭhārasannaṁ dhātūnaṁ kati kusalā…pe… kati araṇāti? Soḷasa",
  "tika-abh09t8:65_1": "dhātuyo abyākatā, dve dhātuyo tidhāpi honti…pe… dasa dhātuyo nevavipākanavipākadhammadhammā,",
  "tika-abh09t8:65_2": "pañca dhātuyo vipākā, manodhātu siyā vipākā, siyā nevavipākanavipākadhammadhammā,",
  "tika-abh09t8:65_3": "dve dhātuyo tidhāpi honti. Dasa dhātuyo upādinnupādāniyā, saddadhātuyo anupādinnupādāniyā,",
  "tika-abh09t8:65_4": "pañca dhātuyo siyā upādinnupādāniyā, siyā anupādinnupādāniyā, dve dhātuyo tidhāpi…pe…",
  "tika-abh09t8:65_5": "dasa dhātuyo siyā uppannā, siyā uppādino, saddadhātu siyā uppannā, siyā anuppannā,",
  "tika-abh09t8:65_6": "siyā na vattabbā uppādinoti, cha dhātuyo tidhāpi. Dhammadhātu tidhāva…pe… rūpadhātu",
  "tika-abh09t8:65_7": "sanidassanasappaṭighā, nava dhātuyo anidassanasappaṭighā, aṭṭha dhātuyo anidassanaappaṭighā.",
  "tika-abh09t8:65_8": "Sattarasa dhātuyo na hetū, dhammadhātu dvidhāva…pe… soḷasa dhātuyo araṇā, dve dhātuyo",
  "tika-abh09t8:65_9": "dvidhāpīti ayaṁ pañhāpucchakanayo.",
  "tika-abh09t8:66": "Idāni panetāsaṁ –",
  "tika-abh09t8:67": "Kamatāvattato daṭṭhabbā, paccayānaṁ vibhāgato;",
  "tika-abh09t8:68": "Dhātūnamidha viññeyyo, pāḷimuttavinicchayo.",
  "tika-abh09t8:69_0": "Tattha kamato tāva idhāpi desanākkamova yujjati. So ca panāyaṁ hetuphalānupubbavavatthānavasena",
  "tika-abh09t8:69_1": "vutto. Cakkhudhātu rūpadhātūti idaṁ hi dvayaṁ hetu, cakkhuviññāṇadhātūti idaṁ phalaṁ.",
  "tika-abh09t8:69_2": "Evaṁ sabbattha. Ayaṁ tāvettha kamo.",
  "tika-abh09t8:70_0": "Tāvattato pana yā idha suttantabhājanīye tīhi chakkehi vuttā dhātuyo ceva, tesu tesu",
  "tika-abh09t8:70_1": "suttābhidhammapadesesu “ābhādhātu…pe… anekadhātunānādhātuloko”tiādinā āgatā cāti",
  "tika-abh09t8:70_2": "aññāpi bahudhātuyo dissanti, tāsampi vasena paricchedaṁ avatvā kasmā aṭṭhāraseva",
  "tika-abh09t8:70_3": "vuttāti? Tāsampi tadantogadhattā.",
  "tika-abh09t8:71_0": "Apica vijānanasabhāve viññāṇe jīvasaññīnaṁ tassā cakkhuviññāṇādibhedena anekataṁ,",
  "tika-abh09t8:71_1": "cakkhurūpādipaccayāyattavuttitāya aniccatañca pakāsetvā tasmiṁ dīgharattānusayitajīvasaññāsamūhananatthañca",
  "tika-abh09t8:71_2": "aṭṭhāraseva vuttā. Kiñca bhiyyo – veneyyajjhāsayavasena ca. Veneyyā hi arūpamūḷho",
  "tika-abh09t8:71_3": "rūpamūḷho ubhayamūḷhoti tividhā honti. Tesaṁ tiṇṇampi yathākkamaṁ nātisaṅkhepavitthārato",
  "tika-abh09t8:71_4": "arūpabhedavibhāvinī khandhadesanā, rūpabhedavibhāvinī āyatanadesanā, tadubhayabhedavibhāvinī",
  "tika-abh09t8:71_5": "dhātudesanā sappāyāti veneyyajjhāsayavasena aṭṭhāraseva vuttāti. Vuttañca –",
  "tika-abh09t8:72": "“Saṅkhepavitthāranayena tathā tathā hi,",
  "tika-abh09t8:73": "Dhammaṁ pakāsayati esa yathā yathāssa;",
  "tika-abh09t8:74": "Saddhammatejavihataṁ vilayaṁ khaṇena,",
  "tika-abh09t8:75": "Veneyyasattahadayesu tamo payātī”ti. ;",
  "tika-abh09t8:76": "Ayamettha tāvattatā.",
  "tika-abh09t8:77_0": "Daṭṭhabbato panetā sabbāpi saṅkhatā dhātuyo pubbantāparantavivittato, dhuvasubhasukhattabhāvasuññato,",
  "tika-abh09t8:77_1": "paccayāyattavuttito ca daṭṭhabbā. Visesato panettha bheritalaṁ viya cakkhudhātu daṭṭhabbā,",
  "tika-abh09t8:77_2": "daṇḍo viya rūpadhātu, saddo viya cakkhuviññāṇadhātu. Tathā tissopi cetā yathākkamaṁ",
  "tika-abh09t8:77_3": "ādāsatalamukhamukhanimittāni viya. Tathā tilayantacakkatelāni viya, adharāraṇīuttarāraṇīaggī",
  "tika-abh09t8:77_4": "viya ca daṭṭhabbā. Esa nayo sotadhātuādīsupi. Manodhātu pana yathāsambhavato cakkhuviññāṇadhātuādīnaṁ",
  "tika-abh09t8:77_5": "purecarānucarā viya daṭṭhabbā. Dhammadhātuyaṁ pana vedanā sallasūlamiva, saññā rittamuṭṭhi",
  "tika-abh09t8:77_6": "viya, saṅkhārā visarukkhamiva, sukhumarūpaṁ khuracakkaṁ viya, asaṅkhatā dhātu khemantabhūmi",
  "tika-abh09t8:77_7": "viya ca daṭṭhabbā, manoviññāṇadhātu pana makkaṭo viya, assakhaḷuṅko viya, yatthakāmanipātito",
  "tika-abh09t8:77_8": "vehāsakkhittadaṇḍo viya, raṅganaṭo viya ca daṭṭhabbā. Ayamettha daṭṭhabbatā.",
  "tika-abh09t8:78_0": "Paccayānaṁvibhāgato panettha cakkhuviññāṇadhātuyā cakkhu nissayapaccayo, rūpaṁ ārammaṇapaccayo,",
  "tika-abh09t8:78_1": "kiriyāmanodhātu anantarapaccayo, tayo arūpino khandhā sahajātapaccayo. Evaṁ sotaviññāṇādīsupi.",
  "tika-abh09t8:78_2": "Manoviññāṇadhātuyā pana manodhātu anantarapaccayo, dhammadhātu ārammaṇapaccayo, sampayuttanissayasahajātādipaccayoti",
  "tika-abh09t8:78_3": "ayaṁ paccayavibhāgo. Evaṁ viññeyyo pāḷimuttavinicchayo.",
  "tika-abh09t8:79": "Dhātuvibhaṅgamātikatthavaṇṇanā niṭṭhitā.",
  "tika-abh09t8:80": "Saccavibhaṅgamātikatthavaṇṇanā",
  "tika-abh09t8:81_0": "Saccavibhaṅgamātikāya pana atthato tāva – cattāri ariyasaccānīti etthāyaṁ sacca-saddo",
  "tika-abh09t8:81_1": "anekesu atthesu dissati. Seyyathidaṁ – “saccaṁ bhaṇe na kujjheyyā”tiādīsu vācāsacce.",
  "tika-abh09t8:81_2": "“Sacce ṭhitā samaṇabrāhmaṇā”tiādīsu viratisacce. “Kasmā nu saccāni vadanti nānā,",
  "tika-abh09t8:81_3": "pavādiyāse kusalāvadānā”tiādīsu diṭṭhisacce. “Ekaṁ hi saccaṁ, na dutiyamatthī”tiādīsu",
  "tika-abh09t8:81_4": "paramatthasacce, nibbāne ceva magge ca. “Catunnaṁ ariyasaccānaṁ kati kusalā”tiādīsu",
  "tika-abh09t8:81_5": "ariyasacce. Svāyamidhāpi ariyasacce vattati. Kenaṭṭhena saccāni? Tathaṭṭhena. Koyaṁ",
  "tika-abh09t8:81_6": "tathaṭṭho nāma? Yo paññācakkhunā upaparikkhamānānaṁ māyāva viparīto, marīcīva visaṁvādako,",
  "tika-abh09t8:81_7": "titthiyānaṁ atthā viya anupalabbhamānasabhāvo ca na hoti, atha kho bādhanappabhavasantiniyyānabhūtena",
  "tika-abh09t8:81_8": "tacchāviparītabhūtabhāvena ariyañāṇassa gocaro hoti. Ayaṁ tathaṭṭho saccaṭṭhoti veditabbo. Vuttañca –",
  "tika-abh09t8:82": "“Iti tacchāvipallāsabhūtabhāvaṁ catūsupi;",
  "tika-abh09t8:83": "Dukkhādīsvavisesena, saccaṭṭhaṁ āhu paṇḍitā”ti.",
  "tika-abh09t8:84_0": "Ariyāni ca tāni saccāni cāti ariyasaccāni. Ariyānīti uttamāni, avisaṁvādakānīti attho.",
  "tika-abh09t8:84_1": "Ariyehi buddhādīhi paṭivijjhitabbāni saccāni, ariyassa vā sammāsambuddhassa santakāni",
  "tika-abh09t8:84_2": "saccāni tena uppāditattā, pakāsitattā ca, ariyabhāvakarāni vā saccāni tesaṁ abhisambuddhattā",
  "tika-abh09t8:84_3": "ariyabhāvasiddhitoti ariyasaccāni. “Dukkhaṁ ariyasacca”ntiādīsu pana du-iti ayaṁ",
  "tika-abh09t8:84_4": "saddo kucchite dissati. Kucchitaṁ hi puttaṁ “duputto”ti vadanti. Khaṁ-saddo pana",
  "tika-abh09t8:84_5": "tucche. Tucchaṁ hi ākāsaṁ “kha”nti vuccati. Idañca paṭhamasaccaṁ kucchitaṁ anekopaddavādhiṭṭhānato,",
  "tika-abh09t8:84_6": "tucchaṁ bālajanaparikappitadhuvasubhasukhattabhāvavirahitato, tasmā kucchitattā,",
  "tika-abh09t8:84_7": "tucchattā ca “dukkha”nti vuccati. Saṁ-iti ca ayaṁ saddo “samāgamo, sameta”ntiādīsu",
  "tika-abh09t8:84_8": "saṁyogaṁ dīpeti. U-iti ayaṁ saddo “uppannaṁ udita”ntiādīsu uppattiṁ. Aya-saddo pana",
  "tika-abh09t8:84_9": "kāraṇaṁ dīpeti. Idañca dutiyasaccaṁ avasesapaccayasamāyoge sati dukkhassuppattikāraṇanti",
  "tika-abh09t8:84_10": "“dukkhasamudayo”ti vuccati.",
  "tika-abh09t8:85_0": "Tatiyasaccaṁ pana yasmā ni-saddo abhāvaṁ, rodha-saddo cārakaṁ dīpeti, tasmā abhāvo",
  "tika-abh09t8:85_1": "ettha, etasmiṁ vā adhigate saṁsāracārakasaṅkhātassa dukkhanirodhassa sabbagatisuññattā,",
  "tika-abh09t8:85_2": "tappaṭipakkhattā cāti “dukkhanirodha”nti vuccati, dukkhassa vā anuppādanirodhapaccayattā.",
  "tika-abh09t8:85_3": "Catutthaṁ pana yasmā etaṁ dukkhanirodhaṁ gacchati, sattaṁ vā taṁ gamayati ārammaṇavasena",
  "tika-abh09t8:85_4": "tadabhimukhattā, paṭipadā ca hoti dukkhanirodhappattiyā, tasmā “dukkhanirodhagāminī",
  "tika-abh09t8:85_5": "paṭipadā”ti vuccati.",
  "tika-abh09t8:86": "Apica dukkhādīnaṁ cattāro cattāro atthā vibhattā tathā avitathā anaññathā, ye dukkhādīni abhisamentehi abhisametabbā. Yathāha –",
  "tika-abh09t8:87_0": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho, ime cattāro dukkhassa",
  "tika-abh09t8:87_1": "dukkhaṭṭhā tathā avitathā anaññathā. Samudayassa āyūhanaṭṭho nidānaṭṭho saṁyogaṭṭho",
  "tika-abh09t8:87_2": "palibodhaṭṭho …pe… nirodhassa nissaraṇaṭṭho vivekaṭṭho asaṅkhataṭṭho amataṭṭho…pe…",
  "tika-abh09t8:87_3": "maggassa niyyānaṭṭho hetvaṭṭho dassanaṭṭho ādhipateyyaṭṭho…pe… anaññathā”ti.",
  "tika-abh09t8:88": "Evaṁ vibhattānaṁ catunnaṁ catunnaṁ atthānaṁ vasena dukkhādīni veditabbāni. Ayaṁ tāvettha padattho.",
  "tika-abh09t8:89_0": "Dhammabhedato pana taṇhāvajjitā sabbalokiyadhammā, saṁkilesikavajjitā vā dukkhasaccaṁ",
  "tika-abh09t8:89_1": "nāma, taṇhā pana sabbā akusalā vā lokiyakusalā vā dhammā samudayasaccaṁ nāma, nibbānaṁ",
  "tika-abh09t8:89_2": "nirodhasaccaṁ nāma, lokuttarakusalacittasampayuttāni aṭṭhamaggaṅgāni dukkhanirodhagāminī",
  "tika-abh09t8:89_3": "paṭipadā ariyasaccaṁ nāma. Imehi pana maggaṅgehi sampayuttā cittacetasikā dhammā",
  "tika-abh09t8:89_4": "ceva sāmaññaphalāni cettha asaṅgahitānīti veditabbāni. Tāni hi “yadaniccaṁ taṁ dukkha”nti",
  "tika-abh09t8:89_5": "vacanato saṅkhāradukkhasaṅgahitānipi. Yāya pariññāya bhagavati brahmacariyaṁ vussati",
  "tika-abh09t8:89_6": "tathattena na honti, dukkhaṁ ariyasaccanti na vuccanti, tāni ṭhapetvā sabbe lokiyalokuttaradhammā",
  "tika-abh09t8:89_7": "saṅgahitāti daṭṭhabbā. Ayaṁ dhammabhedo.",
  "tika-abh09t8:90": "Vibhaṅganayato panettha suttantabhājanīye dukkhasaccaṁ tāva –",
  "tika-abh09t8:91_0": "“Tattha katamaṁ dukkhaṁ ariyasaccaṁ? Jātipi dukkhā, jarāpi dukkhā, maraṇampi dukkhaṁ,",
  "tika-abh09t8:91_1": "sokaparidevadukkhadomanassupāyāsāpi dukkhā, appiyehi sampayogo dukkho, piyehi vippayogo",
  "tika-abh09t8:91_2": "dukkho, yampicchaṁ na labhati, tampi dukkhaṁ, saṁkhittena pañcupādānakkhandhā dukkhā”ti –",
  "tika-abh09t8:92_0": "Uddisitvā vibhattaṁ. Tattha dukkhaṁ tividhaṁ hoti dukkhadukkhaṁ vipariṇāmadukkhaṁ",
  "tika-abh09t8:92_1": "saṅkhāradukkhanti. Tattha dukkhadukkhaṁ duvidhaṁ pariyāyadukkhaṁ nippariyāyadukkhanti.",
  "tika-abh09t8:92_2": "Tattha kāyikacetasikadukkhadomanassavedanā nippariyāyadukkhaṁ nāma, tadavasesā pana",
  "tika-abh09t8:92_3": "dukkhadukkhassa vatthubhūtā pañcupādānakkhandhā pariyāyadukkhaṁ nāma. Sukhasomanassavedanā",
  "tika-abh09t8:92_4": "vipariṇāmadukkhaṁ nāma. Sabbe pana pañcupādānakkhandhā, sabbasaṅkhatā vā saṅkhāradukkhaṁ",
  "tika-abh09t8:92_5": "nāma. Imesaṁ tiṇṇaṁ dukkhānaṁ vasena yathāyogaṁ tīsu bhavesu jātiādīnaṁ dukkhadukkhatā",
  "tika-abh09t8:92_6": "veditabbā. Kāmabhavasmiṁ hi jāti tāva sayaṁ na dukkhā, apāyagatimanussagatiādīsu",
  "tika-abh09t8:92_7": "pana nirayaggisantāpādimūlakaṁ, gabbhokkantikādimūlakaṁ, jighacchāpipāsādimūlakañca",
  "tika-abh09t8:92_8": "dukkhaṁ tassa sabbassa kāyikacetasikadukkhassa vatthubhāvena pariyāyato dukkhanti.",
  "tika-abh09t8:92_9": "Tathā jarāmaraṇādayopi. Kevalaṁ jarā kāyadubbalatāmūlassa, puttadārādiparibhavamūlassa",
  "tika-abh09t8:92_10": "ca, maraṇaṁ pana māraṇantikavedanābhūtassa, nirayādigatinimittadassanamūlassa ca",
  "tika-abh09t8:92_11": "dukkhassa vatthubhāvato, sokādayo sokādimūlassa kāyikacetasikadukkhassa vatthubhāvattā",
  "tika-abh09t8:92_12": "ceva sayaṁ dukkhattā ca dukkhāti veditabbā. Vipariṇāmadukkhasaṅkhāradukkhatā cesaṁ",
  "tika-abh09t8:92_13": "pasiddhāyeva. Evaṁ kāmabhave jātiādīnaṁ tīhipi dukkhehi dukkhatā veditabbā. Rūpārūpabhavesu",
  "tika-abh09t8:92_14": "pana yasmā sokaparidevadukkhadomanassupāyāsā na santi, tasmā tattha jātiādīnaṁ vipariṇāmadukkhasaṅkhāradukkhavasena",
  "tika-abh09t8:92_15": "ca dukkhatā veditabbā, na dukkhadukkhavasenāti ayaṁ dukkhasacce nayo.",
  "tika-abh09t8:93_0": "Samudayasaccaṁ pana “kāmataṇhā bhavataṇhā vibhavataṇhā”ti tattakameva uddisitvā “sā",
  "tika-abh09t8:93_1": "kho panesā taṇhā kattha uppajjamānā uppajjatī”ti pucchitvā channaṁ channaṁ indriyavisayaviññāṇaphassavedanāsaññācetanātaṇhāvitakkavicārānaṁ",
  "tika-abh09t8:93_2": "visayabhūtānaṁ vasena taṇhāya “etthesā taṇhā uppajjamānā uppajjatī”ti evaṁ uppattiṁ",
  "tika-abh09t8:93_3": "pakāsetvā vitthārato vibhattaṁ.",
  "tika-abh09t8:94_0": "Nirodhasaccaṁ pana “tassā eva taṇhāya asesavirāganirodho cāgo paṭinissaggo mutti",
  "tika-abh09t8:94_1": "anālayo”ti vatvā puna “sā kho panesā taṇhā kattha nirujjhamānā nirujjhatī”ti pucchitvā",
  "tika-abh09t8:94_2": "samudayasacce vuttaindriyādīnaṁ vasena paṭilomato taṇhāya nirodhaṁ pakāsetvā vitthārato",
  "tika-abh09t8:94_3": "vibhattaṁ. Tattha asesavirāganirodhotiādīni padāni nibbānavevacanāni. Nibbānaṁ hi",
  "tika-abh09t8:94_4": "āgamma taṇhā asesā virajjati, nirujjhati, cajīyati, paṭinissajjīyati, muccati, na",
  "tika-abh09t8:94_5": "allīyati, tasmā “asesavirāganirodho cāgo paṭinissaggo mutti anālayo”ti vuccati. Ekameva",
  "tika-abh09t8:94_6": "hi nibbānaṁ, nāmāni panassa sabbasaṅkhatānaṁ nāmapaṭipakkhavasena anekāni honti.",
  "tika-abh09t8:95_0": "Nanu pāṭekkaṁ nibbānaṁ nāma natthi, kilesakkhayamattameva nibbānaṁ, teneva ca tāsu",
  "tika-abh09t8:95_1": "tāsu suttābhidhammadesanāsu “rāgakkhayo dosakkhayo”tiādinā vuttanti ce? Na, arahattanibbānānaṁ",
  "tika-abh09t8:95_2": "ekatāpajjanato. Arahattampi hi “yo kho, āvuso, rāgakkhayo dosakkhayo mohakkhayo,",
  "tika-abh09t8:95_3": "idaṁ vuccati arahatta”nti rāgādīnaṁ parikkhayante uppannattā upacārena arahattaṁ",
  "tika-abh09t8:95_4": "rāgakkhayādibhāvena vuccati, tathā rāgādīnaṁ khayahetuttā nibbānampi rāgakkhayādibhāvena",
  "tika-abh09t8:95_5": "vuttanti gahetabbaṁ. Itarathā nibbānassa bahuttaṁ āpajjati rāgādīnaṁ bahunnaṁ khayassāpi",
  "tika-abh09t8:95_6": "bahuttā. Sabbakilesānampi khayassa ekattena paṭhamamaggena diṭṭhiādīnaṁ khaye sabbakilesakkhayo",
  "tika-abh09t8:95_7": "āpajjati, oḷārikattañcassa siyā tiracchānānampi uppannarāgakkhayassa pākaṭattena",
  "tika-abh09t8:95_8": "nibbānappattito, gotrabhūkkhaṇepi ca rāgādikkhayo hoti gotrabhuno nibbānavisayattā,",
  "tika-abh09t8:95_9": "maggassa pana nibbānārammaṇatāappasaṅgo. Na hi attanā khepiyamānakilesakkhayamārabbha",
  "tika-abh09t8:95_10": "maggo uppajjati, abhāvo cassa āpajjati rāgādikkhayabhūtassa pana abhāvassa pakkhavasena",
  "tika-abh09t8:95_11": "tuccharūpattā, tassāpi bhāvattābhāvāva vivekalakkhaṇaṁ na siyā, saṅkhatatā cassa",
  "tika-abh09t8:95_12": "siyā. Na hi kadāci upalabbhamānaṁ asaṅkhataṁ bhavitumarahati sabbesampi ahetukattāpattito,",
  "tika-abh09t8:95_13": "saṅkhatattepi cassa na nibbānattaṁ uppattijarābhaṅgasamaṅgitāya dukkhattā, tathā",
  "tika-abh09t8:95_14": "ca abhāvassāpi abhāvo, anavaṭṭhānañca khīṇānampi rāgādīnaṁ puna uppajjanaṁ yesaṁ",
  "tika-abh09t8:95_15": "tesameva abhāvo abhāvassa vinaṭṭhattā.",
  "tika-abh09t8:96_0": "Apica kāraṇantarena vā bhāve uppanne rāgādīnaṁ na kāci hāni hoti. Na hi aññassuppattiyaṁ",
  "tika-abh09t8:96_1": "aññaṁ vigacchati. Abhāvo bhāvassa virodhi, virodhisannidhāne ca itaraṁ vigacchatīti",
  "tika-abh09t8:96_2": "ce? Kimidaṁ vigamanaṁ nāma. Yadi tampi bhāvarūpaṁ, samānadosatā cassa siyā anavaṭṭhānañca,",
  "tika-abh09t8:96_3": "na ca atthasiddhi. Yadi tuccharūpaṁ, kiṁ paṭhamamevassa tuccharūpatāya upagatāya",
  "tika-abh09t8:96_4": "dūrampi gantvā upagantabbāti siddhā, rāgādikkhayabhūtassa nibbānassa tuccharūpatāya",
  "tika-abh09t8:96_5": "abhāvo, na ca abhāvo eva nibbānaṁ. Atītānāgatadosānamabhāve nibbānappattiyā abhāvato",
  "tika-abh09t8:96_6": "vattamānānañca abhāvo nāma. Abhāvo nāma na kilesavigamamatto, api tu anuppattibhāvena.",
  "tika-abh09t8:96_7": "Accantavigamo nibbānenāpi sampādīyatīti ce? Na, tassa kāraṇabhāvā. Vipassanā kāraṇamiti",
  "tika-abh09t8:96_8": "ce? Na, attādivikappajanakasaṅkhatadhammadassanena vinā anattādivikappabhūtāya vipassanāya",
  "tika-abh09t8:96_9": "anuppattito. Yadi hi uppajjeyya, tāya sabbepi sattā vimuttā eva siyuṁ, no ca kadāci",
  "tika-abh09t8:96_10": "na puccheyya viruddhadhammadassanābhāvā. Na hi dassanaṁ vinā vikappo sambhavati,",
  "tika-abh09t8:96_11": "na ca attāti vikappajanakarūpādidassanameva tabbiruddhavikappajanakaṁ hoti. Buddhānañca",
  "tika-abh09t8:96_12": "paramparopadesena rūpādīsu vipassanāvikappo uppajjatīti ce? Na, tesampi viruddhadassanābhāvena",
  "tika-abh09t8:96_13": "vipassanāvikappānuppattito. Na hi yādisāya kāraṇasāmaggiyā yādisaṁ kāriyaṁ uppajjati,",
  "tika-abh09t8:96_14": "tādisāya eva tabbiruddhaṁ uppajjati ahetukattappasaṅgato. Na ca viruddhadassanābhāvena",
  "tika-abh09t8:96_15": "ekassa vipassanāvikappajanakasāmatthiyābhāvato tādisānaṁ paramparāyapi tabbhāvo,",
  "tika-abh09t8:96_16": "tadupadeso ca sambhavati. Tilakkhaṇūpadesanānantarikatāya pana buddhānaṁ nibbānasacchikiriyā",
  "tika-abh09t8:96_17": "siddhi, tenevassa kilesānamaccantappahānassa, vipassanopadesasāmatthiyassa ca siddhīti",
  "tika-abh09t8:96_18": "nibbānameva tadubhayakāraṇaṁ, nāññanti gahetabbaṁ.",
  "tika-abh09t8:97_0": "Kasmā pana nibbānadassanena rāgādīnaṁ accantappahānaṁ, tilakkhaṇañca hoti. Na hi",
  "tika-abh09t8:97_1": "aññassa dassanena itararāgappahānaṁ, tilakkhaṇañāṇañca yuttanti? Na, asaṅkhatadassanena",
  "tika-abh09t8:97_2": "saṅkhatassa vā dosassa vā pākaṭattā. Diṭṭhaaccantasukhānaṁ hi vaṭṭasukhe, tannissayārammaṇādīsu",
  "tika-abh09t8:97_3": "ca sukhābhimāno, vaṭṭābhirati ca pahīyati diṭṭhaparatīrassa nāvikassa nāvāyekadese",
  "tika-abh09t8:97_4": "sukhābhimānābhiratiyo viya. Apica saṅkhatadhammesu allinā rāgādayo asaṅkhatadhamme",
  "tika-abh09t8:97_5": "saṇṭhātuṁ na sakkonti aggikkhandhe viya makkhikā, thale viya ca jalacarā, nibbānadassanena",
  "tika-abh09t8:97_6": "pahīnadosassa cittassa yāthāvato tesu saṅkhatesu tilakkhaṇadassanaṁ sambhavati bhesajjālepena",
  "tika-abh09t8:97_7": "vihatakācatimirādidosassa cakkhuno ghaṭādirūpadassanaṁ viya, diṭṭhadosesu cassa saṅkhāresu",
  "tika-abh09t8:97_8": "na puna rāgādīnamuppatti ñātā sucibhāve viya vaccakūpeti veditabbaṁ.",
  "tika-abh09t8:98_0": "Kasmā pana kesañci sattānaṁ eva nibbānasacchikiriyāsambhavo, na sabbesanti? Anādibuddhaparamparopadesasāpekkhattā,",
  "tika-abh09t8:98_1": "tesañca upadesakānaṁ sabbattha sabbadā abhāvato, sotūnañca khaṇasampattiyā accantadullabhattā,",
  "tika-abh09t8:98_2": "cakkavāḷānañca anantattā, tasmā keci eva buddhuppādakāle tilakkhaṇopadesalābhena",
  "tika-abh09t8:98_3": "nibbānaṁ sacchikaronti, na sabbeti gahetabbaṁ.",
  "tika-abh09t8:99_0": "Kathaṁ panettha rāgādīnaṁ accantavigamo nibbānena sādhīyatīti? Na tāva so, atītānāgatānaṁ",
  "tika-abh09t8:99_1": "tesamidāni abhāvā, pubbe ca tassa vijjamānattā, vattamānānaṁ sarasanirodhato. Kathañcassa",
  "tika-abh09t8:99_2": "tuccharūpassa nibbānassa hetutte yathāvuttadosānamavasaroti ce? Na, tassa bhāvarūpattā.",
  "tika-abh09t8:99_3": "Pubbabhāgapaṭipattiyā hi nibbānamārabbha anusayājananabhāvena uppannamaggā eva kilesānamanuppādanirodho",
  "tika-abh09t8:99_4": "taduppattiyā āyatiṁ uppajjanārahānaṁ anuppattito aggisannidhāne aṅkurājanakabhāvena",
  "tika-abh09t8:99_5": "uppannasālikkhandhassa bījatābhāvarūpatā viya. Na hi abhāvo nāma koci paramatthato",
  "tika-abh09t8:99_6": "atthi, yo kāraṇena janīyati tabbiruddhakkhaṇuppādanabhāvovuppādanaṁ anekakkhaṇuppādanena",
  "tika-abh09t8:99_7": "khandhakārābhāvuppādanaṁ viya, tasmā kilesānaṁ anuppattinirodhasaṅkhātassa ariyamaggassa",
  "tika-abh09t8:99_8": "upanissayattā upanissayopacārena nibbānaṁ “asesavirāganirodho”tiādinā vuttaṁ. Sarūpeneva",
  "tika-abh09t8:99_9": "kasmā na vuttanti ce? Abhisukhumattā, anupaladdhapubbattā ca, sukhumatā cassa bhagavato",
  "tika-abh09t8:99_10": "appossukkatāvacanato, ariyena cakkhunā passitabbato ca veditabbā.",
  "tika-abh09t8:100_0": "Ettha pana paravādī āha – “nattheva nibbānaṁ anupalabbhanīyato”ti. Na anupalabbhanīyaṁ",
  "tika-abh09t8:100_1": "tassa siddhattā. Upalabbhati hi taṁ tadanurūpapaṭipattiyā ariyehi. Apica nibbānaṁ",
  "tika-abh09t8:100_2": "natthīti na vattabbaṁ sabbasattānaṁ viruddhadhammānaṁ bhāvena apavaggābhāvappasaṅgato.",
  "tika-abh09t8:100_3": "Na ca taṁ yuttaṁ uṇhādipaṭipakkhassa sītādino viya bhavapaṭipakkhassa nibbānassapi",
  "tika-abh09t8:100_4": "avassaṁbhāvā. Vuttañca –",
  "tika-abh09t8:101": "“Yathāpi uṇhe vijjante, aparaṁ vijjati sītalaṁ;",
  "tika-abh09t8:102": "Evaṁ tividhaggi vijjante, nibbānaṁ icchitabbaka”nti. –",
  "tika-abh09t8:103_0": "Ādi. Accantanirodhahetuno vipassanopadesassa dassanato ca attheva nibbānaṁ taṁ vinā",
  "tika-abh09t8:103_1": "tassāsambhavatoti vuttovāyamattho. Tadetaṁ purimāya koṭiyā abhāvato appabhavaṁ, tatova",
  "tika-abh09t8:103_2": "ajarāmaraṇaṁ, niccañca hotīti aṇuādīnampi niccabhāvapatti nibbānasseva niccattāti",
  "tika-abh09t8:103_3": "ce? Na, bhinnādhikaraṇattena hetulakkhaṇassānupapattito. Aṇuādīnampi asaṅkhatatā",
  "tika-abh09t8:103_4": "iti ce? Na, asaṅkhatatāsiddhito asaṅkhatānañcānekattānupapattito. Yadi hi asaṅkhataṁ",
  "tika-abh09t8:103_5": "nāma bhaveyya, ekeneva bhavitabbaṁ desakālasabhāvabhedassa kāraṇabhedakattā, bhinnasabhāvānampi",
  "tika-abh09t8:103_6": "ahetukatte atippasaṅgato.",
  "tika-abh09t8:104_0": "Saṅkhatehi sabhāvabhinnassa nibbānassa kathaṁ ahetukatāti ce? Asaṅkhatasabhāvena",
  "tika-abh09t8:104_1": "saṅkhatasabhāvehi bhinnassa kāraṇānapekkhattā. Asaṅkhatatte hi samāne bhavasabhāvabhedo",
  "tika-abh09t8:104_2": "kāraṇabhedaṁ sūcayati, tasmā ekameva niccaṁ bhavitumarahati, tañca yathāvuttayuttito,",
  "tika-abh09t8:104_3": "sabbaññuvacanato ca paramatthato vijjamānaṁ nibbānameva. Vuttaṁ hetaṁ bhagavatā “atthi,",
  "tika-abh09t8:104_4": "bhikkhave, ajātaṁ abhūtaṁ akataṁ asaṅkhata”nti. Ayaṁ dukkhanirodhasacce nayo.",
  "tika-abh09t8:105": "Itaraṁ pana “sammādiṭṭhi…pe… sammāsamādhī”ti uddisitvā vitthārato vibhattaṁ. Vinicchayo panettha maggaṅgavibhaṅge āvi bhavissatīti ayaṁ suttantabhājanīyanayo.",
  "tika-abh09t8:106": "Abhidhammabhājanīye pana –",
  "tika-abh09t8:107_0": "“Cattāri saccāni dukkhaṁ dukkhasamudayo dukkhanirodho dukkhanirodhagāminī paṭipadā.",
  "tika-abh09t8:107_1": "Tattha taṇhā dukkhasamudayo. Avasesā sāsavadhammā…pe… dukkhaṁ. Taṇhāya pahānaṁ dukkhanirodho.",
  "tika-abh09t8:107_2": "Aṭṭhaṅgiko maggo dukkhanirodhagāminī paṭipadā”ti –",
  "tika-abh09t8:108_0": "Vatvā aṭṭha maggaṅgāni vitthārato niddisitvā “avasesā dhammā dukkhanirodhagāminiyā",
  "tika-abh09t8:108_1": "paṭipadāya sampayuttā”ti evaṁ paṭhamavāre cattāri saccāni vibhattāni. Tāni puna aparehipi",
  "tika-abh09t8:108_2": "“taṇhā, avasesā ca kilesā samudayo, tathā taṇhā, avasesā ca kilesā, avasesā ca akusalā",
  "tika-abh09t8:108_3": "samudayo, tathā taṇhā, avasesā ca kilesā, avasesā ca akusalā, tīṇi ca kusalamūlāni,",
  "tika-abh09t8:108_4": "sāsavāni samudayo, tathā taṇhā, avasesā ca kilesā, avasesā ca akusalā, tīṇi ca kusalamūlāni,",
  "tika-abh09t8:108_5": "sāsavāni, avasesā ca sāsavakusaladhammā samudayo. Avasesā sāsavadhammā dukkhaṁ, tassa",
  "tika-abh09t8:108_6": "tassa samudayassa pahānaṁ nirodho, aṭṭhaṅgiko maggo paṭipadā”ti imehi vārehi vibhattāni.",
  "tika-abh09t8:108_7": "Tattha “ariyasaccānī”ti avatvā nippadesato paccayasaṅkhātaṁ samudayaṁ dassetuṁ “saccānī”ti",
  "tika-abh09t8:108_8": "vuttaṁ. Ariyasaccesu hi taṇhāva samudayo, na itare. Na ca kevalaṁ taṇhāva dukkhaṁ",
  "tika-abh09t8:108_9": "samudāneti, avasesā kusalākusalāpi paccayaṁ samudānentiyevāti tepi samudayato dassetuṁ",
  "tika-abh09t8:108_10": "“saccāni”tveva vuttaṁ. Tato paraṁ yasmā aṭṭhaṅgiko maggova paṭipadāti. Sampayuttā",
  "tika-abh09t8:108_11": "pana phassādayo sabbepi dhammā paṭipadā eva, tasmā taṁ nayaṁ dassetuṁ sabbasaṅgāhikavārepi",
  "tika-abh09t8:108_12": "sabbāni vibhattāni. Ettha hi ariyadhanāneva saṅgahitāni. Sesaṁ sadisamevāti ayaṁ",
  "tika-abh09t8:108_13": "abhidhammabhājanīyanayo.",
  "tika-abh09t8:109_0": "Pañhāpucchakanaye pana catunnaṁ ariyasaccānaṁ kati kusalā…pe… kati araṇā? Samudayasaccaṁ",
  "tika-abh09t8:109_1": "akusalaṁ, nirodhasaccaṁ abyākataṁ, dukkhasaccaṁ tidhāpi. Samudayo savitakkasavicāro,",
  "tika-abh09t8:109_2": "nirodho avitakkaavicāro, maggo tidhāpi, dukkhaṁ tidhāpi, na vattabbaṁ ca. Tīṇi saccāni",
  "tika-abh09t8:109_3": "anidassanaappaṭighāni, dukkhaṁ tidhāpi. Samudayo hetu, nirodho na hetu, sesā dvidhāpi.",
  "tika-abh09t8:109_4": "Dve saccāni lokiyāni, magganirodhā lokuttarā. Samudayasaccaṁ saraṇaṁ, dve saccāni",
  "tika-abh09t8:109_5": "araṇāni, dukkhaṁ duvidhāpi. Ayaṁ pañhāpucchakanayo. Idāni panettha –",
  "tika-abh09t8:110": "Kamatonūnādhikato, lakkhaṇādīhi suññato;",
  "tika-abh09t8:111": "Ñāṇakiccopamā ñeyyo, pāḷimuttavinicchayo.",
  "tika-abh09t8:112_0": "Tattha kamato tāva idhāpi desanākkamova yujjati. Ettha oḷārikattā, sabbasattasādhāraṇattā",
  "tika-abh09t8:112_1": "ca suviññeyyanti dukkhasaccaṁ paṭhamaṁ vuttaṁ, tato tasseva hetudassanatthaṁ samudayasaccaṁ,",
  "tika-abh09t8:112_2": "tato “hetunirodhā bhavanirodho”ti ñāpanatthaṁ nirodhasaccaṁ, tadadhigamupāyadassanatthaṁ",
  "tika-abh09t8:112_3": "ante maggasaccaṁ. Bhavasukhassādagadhitānaṁ saṁvegajananatthaṁ paṭhamaṁ dukkhamāha,",
  "tika-abh09t8:112_4": "tato “bhavaṁ neva ahetukaṁ āgacchati, na issaranimmānādinā hoti, ito pana hotī”ti",
  "tika-abh09t8:112_5": "ñāpanatthaṁ samudayasaccaṁ, tato sahetukena dukkhena abhibhūtattā saṁviggamānasānaṁ",
  "tika-abh09t8:112_6": "tannissaraṇadassanena assāsajananatthaṁ nirodhaṁ, tato nirodhasampāpakaṁ magganti ayamettha kamo.",
  "tika-abh09t8:113_0": "Anūnādhikato pana kasmā cattāri eva saccānīti ce? Tato aññassa asambhavato, aññatarassa",
  "tika-abh09t8:113_1": "ca anapaneyyato. Apica pavattimācikkhanto bhagavā sahetukaṁ ācikkhati, nivattiñca",
  "tika-abh09t8:113_2": "saupāyaṁ. Iti pavattinivattitadubhayahetūnaṁ etaparamato cattāri eva vuttānīti ayametthānūnādhikato.",
  "tika-abh09t8:114_0": "Lakkhaṇādīhi panettha lakkhaṇato bādhanalakkhaṇaṁ dukkhasaccaṁ, santāpanarasaṁ, pavattipaccupaṭṭhānaṁ.",
  "tika-abh09t8:114_1": "Pabhavalakkhaṇaṁ samudayasaccaṁ, anupacchedakaraṇarasaṁ, palibodhapaccupaṭṭhānaṁ.",
  "tika-abh09t8:114_2": "Santilakkhaṇaṁ nirodhasaccaṁ, accutirasaṁ, animittapaccupaṭṭhānaṁ. Niyyānalakkhaṇaṁ",
  "tika-abh09t8:114_3": "maggasaccaṁ, kilesapahānakaraṇarasaṁ, vuṭṭhānapaccupaṭṭhānaṁ. Apica pavattipavattakanivattinivattakalakkhaṇāni",
  "tika-abh09t8:114_4": "paṭipāṭiyā, tathā saṅkhatataṇhāasaṅkhatadassanalakkhaṇāni cāti imānettha lakkhaṇāni.",
  "tika-abh09t8:115": "Suññato panetāni yathākkamaṁ vedakakārakanibbutagamakābhāvato suññāni. Vuttañca –",
  "tika-abh09t8:116": "“Dukkhameva hi, na koci dukkhito,",
  "tika-abh09t8:117": "Kārako na, kiriyāva vijjati;",
  "tika-abh09t8:118": "Atthi nibbuti, na nibbuto pumā,",
  "tika-abh09t8:119": "Maggamatthi, gamako na vijjatī”ti. ;",
  "tika-abh09t8:120": "Atha vā –",
  "tika-abh09t8:121": "Dhuvasubhasukhattasuññaṁ,",
  "tika-abh09t8:122": "Purimadvayamattasuññamamatapadaṁ;",
  "tika-abh09t8:123": "Dhuvasubhasukhaattavirahito,",
  "tika-abh09t8:124": "Maggo iti suññato tesu. ;",
  "tika-abh09t8:125_0": "Nirodhasuññāni vā tīṇi. Nirodho ca sesattayasuñño. Phalasuñño vā hettha hetu samudayamaggesu",
  "tika-abh09t8:125_1": "dukkhanirodhānaṁ abhāvā pakativādīnaṁ pakati viya. Hetusuññañca phalaṁ dukkhasamudayānaṁ,",
  "tika-abh09t8:125_2": "nirodhamaggānañca asamavāyā, na hetusamavetaṁ hetuphalaṁ. Hetuphalasamavāyavādīnaṁ",
  "tika-abh09t8:125_3": "dviaṇukādīni viyāti ayamettha suññatā.",
  "tika-abh09t8:126_0": "Ñāṇakiccatoti ettha duvidhaṁ saccañāṇaṁ anubodhañāṇaṁ, paṭivedhañāṇañca. Tattha anubodhañāṇaṁ",
  "tika-abh09t8:126_1": "lokiyaṁ, taṁ anussavādivasena nirodhe, magge ca pavattati. Paṭivedhañāṇaṁ lokuttaraṁ,",
  "tika-abh09t8:126_2": "taṁ saccāvabodhapaṭipakkhakilese khepentaṁ nirodhamārammaṇaṁ katvā kiccato cattāripi",
  "tika-abh09t8:126_3": "saccāni paṭivijjhati. Yaṁ panetaṁ lokiyaṁ, tattha dukkhañāṇaṁ pariyuṭṭhānābhibhavanavasena",
  "tika-abh09t8:126_4": "pavattamānaṁ sakkāyadiṭṭhiṁ nivatteti, samudayañāṇaṁ ucchedadiṭṭhiṁ, nirodhañāṇaṁ",
  "tika-abh09t8:126_5": "sassatadiṭṭhiṁ, maggañāṇaṁ akiriyadiṭṭhiṁ. Dukkhañāṇaṁ vā tesu dhuvasubhasukhattabhāvarahitesu",
  "tika-abh09t8:126_6": "khandhesu dhuvasubhasukhattabhāvasaññāsaṅkhātaṁ phale vippaṭipattiṁ, samudayañāṇaṁ",
  "tika-abh09t8:126_7": "“issarapadhānakālasabhāvādīhi loko pavattatī”ti akāraṇe kāraṇābhimānappavattaṁ hetumhi",
  "tika-abh09t8:126_8": "vippaṭipattiṁ, nirodhañāṇaṁ arūpalokādīsu apavaggaggāhabhūtaṁ nirodhe vippaṭipattiṁ,",
  "tika-abh09t8:126_9": "maggañāṇaṁ kāmasukhallikaattakilamathānuyogappabhede avisuddhimagge visuddhimaggaggāhavasena",
  "tika-abh09t8:126_10": "pavattaṁ upāye vippaṭipattiṁ nivatteti. Idamettha ñāṇakiccaṁ.",
  "tika-abh09t8:127_0": "Upamāto panettha bhāro viya hi dukkhasaccaṁ daṭṭhabbaṁ, bhārādānamiva samudayasaccaṁ,",
  "tika-abh09t8:127_1": "bhāranikkhepanamiva nirodhasaccaṁ, bhāranikkhepanupāyo viya maggasaccaṁ. Apica rogatannidānatadupasamabhesajjehi,",
  "tika-abh09t8:127_2": "orimatīramahoghapārimatīrataṁsampāpakopāyehi cāti evamādīhi yathākkamaṁ yojetvāpi",
  "tika-abh09t8:127_3": "etāni upamāto veditabbāni. Ayamettha upamā. Evaṁ ñeyyo pāḷimuttavinicchayo.",
  "tika-abh09t8:128": "Saccavibhaṅgamātikatthavaṇṇanā niṭṭhitā.",
  "tika-abh09t8:129": "Indriyavibhaṅgamātikatthavaṇṇanā",
  "tika-abh09t8:130_0": "Indriyavibhaṅgamātikāya pana atthato tāva – dvāvīsati indriyānīti ettha indriyaṭṭhasambhavato",
  "tika-abh09t8:130_1": "indriyāni. Ko panesa indriyaṭṭho nāmāti? Indaliṅgaṭṭho, indadesitaṭṭho, indadiṭṭhaṭṭho,",
  "tika-abh09t8:130_2": "indasiṭṭhaṭṭho, indajuṭṭhaṭṭho ca, so sabbopi idha yathāyogaṁ yujjati. Kusalākusalaṁ",
  "tika-abh09t8:130_3": "kammaṁ indo nāma kammesu kassaci issariyābhāvato, tenevettha kammasañjanitāni tāva",
  "tika-abh09t8:130_4": "indriyāni attano janakakammaṁ ulliṅgenti, tena ca siṭṭhānīti indaliṅgaṭṭhena, indasiṭṭhaṭṭhena",
  "tika-abh09t8:130_5": "ca indriyāni. Sammāsambuddho pana paramissariyabhāvato indo, tato sabbānipetāni indriyāni",
  "tika-abh09t8:130_6": "bhagavatā yathābhūtato pakāsitāni, abhisambuddhāni cāti indadesitaṭṭhena, indadiṭṭhaṭṭhena",
  "tika-abh09t8:130_7": "ca indriyāni. Teneva bhagavatā kānici gocarāsevanāya, kānici bhāvanāsevanāya sevitānīti",
  "tika-abh09t8:130_8": "indajuṭṭhaṭṭhenapi indriyāni. Apica ādhipaccasaṅkhātena issariyaṭṭhenāpi etāni indriyāni.",
  "tika-abh09t8:131_0": "Cakkhundriyantiādīsu cakkhādīnaṁ padattho heṭṭhā pakāsito. Pacchimesu pana tīsu pubbabhāge",
  "tika-abh09t8:131_1": "anaññātaṁ amataṁ padaṁ, catusaccadhammaṁ vā jānissāmīti evaṁ paṭipannassa uppajjanato,",
  "tika-abh09t8:131_2": "indriyaṭṭhasambhavato ca anaññātaññassāmītindriyaṁ. Ājānanato aññā eva indriyanti",
  "tika-abh09t8:131_3": "aññindriyaṁ. Aññātāvino catūsu saccesu niṭṭhitañāṇakiccassa khīṇāsavassa indriyanti",
  "tika-abh09t8:131_4": "aññātāvindriyaṁ. Tattha ca pasādindriyānantaraṁ cakkhuviññāṇādivīthicittappavattiyaṁ",
  "tika-abh09t8:131_5": "rūpādīnaṁ niyatabhāvassa, attano tikkhamandatānuvidhānassa ca āpādanato ādhipaccaṁ",
  "tika-abh09t8:131_6": "veditabbaṁ. Manindriyādīnaṁ pana attano attano vijānanādilakkhaṇe ādhipaccaṁ veditabbaṁ.",
  "tika-abh09t8:131_7": "Sesaṁ suviññeyyameva. Ayaṁ tāvettha padattho.",
  "tika-abh09t8:132_0": "Dhammabhedato panettha jīvitindriyaṁ rūpārūpavasena dvidhā. Sukhindriyādīni pañca",
  "tika-abh09t8:132_1": "vedanābhāvato ekadhammo, tathā paññindriyādīni cattāri amohabhāvato. Sesāni pana",
  "tika-abh09t8:132_2": "indriyāni ekekadhammā evāti evaṁ paramatthato soḷasa dhammāva dvāvīsatindriyabhāvena",
  "tika-abh09t8:132_3": "desitāni. Sesāni panettha cetasikarūpanibbānāni asaṅgahitānīti ayaṁ dhammabhedo.",
  "tika-abh09t8:133_0": "Vibhaṅganayato panettha suttantabhājanīyaṁ nāma na gahitaṁ. Kasmā? Suttante imāya",
  "tika-abh09t8:133_1": "paṭipāṭiyā dvāvīsatiyā indriyānaṁ anāgatattā. Suttantasmiṁ hi katthaci dve indriyāni",
  "tika-abh09t8:133_2": "kathitāni, katthaci tīṇi, katthaci pañca, evaṁ pana nirantaraṁ dvāvīsati āgatāni",
  "tika-abh09t8:133_3": "nāma natthi. Abhidhammabhājanīyepi viseso natthi.",
  "tika-abh09t8:134_0": "Pañhāpucchakanaye pana dvāvīsatiyā indriyānaṁ kati kusalā…pe… kati araṇāti? Anaññātaññassāmītindriyaṁ",
  "tika-abh09t8:134_1": "kusalaṁ, domanassindriyaṁ akusalaṁ, saddhāsatipaññāaññindriyāni cattāri kusalābyākatāni,",
  "tika-abh09t8:134_2": "manajīvitasomanassaupekkhāvīriyasamādhindriyāni cha tidhāpi, sesāni dasa abyākatāni.",
  "tika-abh09t8:134_3": "Cha indriyāni siyā sukhāya vedanāya sampayuttā, siyā adukkhamasukhāya vedanāya sampayuttāti,",
  "tika-abh09t8:134_4": "tīṇi tidhāpi, jīvitaṁ tidhā ca na vattabbañca, dvādasindriyāni na vattabbāni eva.",
  "tika-abh09t8:134_5": "Tīṇi vipākāni, dve vipākadhammadhammāni, rūpindriyāni satta nevavipākanavipākadhammadhammāni,",
  "tika-abh09t8:134_6": "aññindriyaṁ siyā vipākaṁ, siyā vipākadhammadhammaṁ, navindriyāni tidhāpi. Navindriyāni",
  "tika-abh09t8:134_7": "upādinnupādāniyāni, domanassindriyaṁ anupādinnupādāniyaṁ, tīṇi anupādinnaanupādāniyāni,",
  "tika-abh09t8:134_8": "nava tidhāpi. Domanassindriyaṁ savitakkasavicāraṁ, upekkhindriyaṁ tathā ca avitakkaavicārañca,",
  "tika-abh09t8:134_9": "nava avitakkaavicārāni, ekādasa tidhāpi. Satta rūpindriyāni ceva sukhadukkhadomanassindriyāni",
  "tika-abh09t8:134_10": "cāti dasa parittāni, pacchimāni tīṇi appamāṇāni, sesāni nava tidhāva. Tattha ca somanassindriyaṁ",
  "tika-abh09t8:134_11": "rūpāvacaravaseneva mahaggataṁ, tadavasesāni arūpāvacaravasenāpīti veditabbaṁ. Pañcindriyāni",
  "tika-abh09t8:134_12": "anidassanasappaṭighāni, sattarasa anidassanaappaṭighāneva.",
  "tika-abh09t8:135_0": "Paññindriyādīni cattāri hetū, sesā na hetū…pe… domanassindriyaṁ saraṇaṁ, manajīvitasomanassaupekkhāvīriyasamādhindriyāni",
  "tika-abh09t8:135_1": "dvidhāpi, sesāni pannarasa araṇānevāti ayaṁ pañhāpucchakanayo.",
  "tika-abh09t8:136": "Indriyesu panetesu, pāḷimuttavinicchayo;",
  "tika-abh09t8:137": "Kamato dāni viññeyyo, tattha kosallamicchatā.",
  "tika-abh09t8:138_0": "Kamatoti ayampi desanākkamova. Tattha ajjhattadhamme pariññāya ariyabhūmipaṭilābho",
  "tika-abh09t8:138_1": "hotīti attabhāvapariyāpannāni cakkhundriyādīni paṭhamaṁ desitāni. So manussattabhāvo",
  "tika-abh09t8:138_2": "yaṁ dhammaṁ upādāya “itthī”ti vā “puriso”ti vā saṅkhaṁ gacchati, “ayaṁ so”ti nidassanatthaṁ",
  "tika-abh09t8:138_3": "tato itthindriyaṁ, purisindriyañca. So duvidhopi jīvitindriyapaṭibaddhavuttīti ñāpanatthaṁ",
  "tika-abh09t8:138_4": "tato jīvitindriyaṁ. Yāva tassa pavatti, tāva etesaṁ vedayitānaṁ anivatti. Yañca kiñci",
  "tika-abh09t8:138_5": "vedayitaṁ, sabbaṁ taṁ sukhaṁ dukkhanti ñāpanatthaṁ tato sukhindriyādīni. Tannirodhatthaṁ",
  "tika-abh09t8:138_6": "pana ete dhammā bhāvetabbāti paṭipattidassanatthaṁ tato saddhādīni. “Imāya paṭipattiyā",
  "tika-abh09t8:138_7": "esa dhammo paṭhamaṁ attani pātubhavatī”ti paṭipattiyā amoghabhāvadassanatthaṁ tato",
  "tika-abh09t8:138_8": "anaññātaññassāmītindriyaṁ. Tasseva phalattā, tato anantaraṁ bhāvetabbattā ca tato",
  "tika-abh09t8:138_9": "aññindriyaṁ. Ito paraṁ bhāvanāya imassa adhigamo, adhigate ca pana imasmiṁ natthi",
  "tika-abh09t8:138_10": "kiñci uttari karaṇīyanti ñāpanatthaṁ ante paramassāsabhūtaṁ aññātāvindriyaṁ desitanti",
  "tika-abh09t8:138_11": "evaṁ kamato pāḷimuttavinicchayanayo viññeyyo.",
  "tika-abh09t8:139": "Indriyavibhaṅgamātikatthavaṇṇanā niṭṭhitā.",
  "tika-abh09t8:140": "Paccayākāravibhaṅgamātikatthavaṇṇanā",
  "tika-abh09t8:141_0": "Paccayākāravibhaṅgamātikāya pana atthato tāva – avijjāpaccayātiādīsu avindiyaṁ kāyaduccaritādiṁ",
  "tika-abh09t8:141_1": "vindati paṭilabhati, vindiyaṁ vā kāyasucaritādiṁ na vindati, dhammānaṁ vā yathāsabhāvaṁ",
  "tika-abh09t8:141_2": "aviditaṁ karoti, antavirahite vā saṁsāre satte javāpeti, avijjamānesu vā javati,",
  "tika-abh09t8:141_3": "vijjamānesu vā na javatīti avijjā. Paṭicca phalameti etasmāti paccayo, dhammānaṁ",
  "tika-abh09t8:141_4": "uppattiyā, ṭhitiyā ca upakārako dhammo. Avijjā ca sā paccayo cāti avijjāpaccayo,",
  "tika-abh09t8:141_5": "tasmā avijjāpaccayā. Saṅkhatamabhisaṅkharontīti saṅkhārā.",
  "tika-abh09t8:142_0": "Ito paraṁ saṅkhārapaccayā viññāṇantiādīsu vuttaṁ vuttanayeneva veditabbaṁ. Avuttesu",
  "tika-abh09t8:142_1": "pana vijānātīti viññāṇaṁ. Namatīti nāmaṁ, ruppatīti rūpaṁ, nāmañca rūpañca nāmarūpañca",
  "tika-abh09t8:142_2": "nāmarūpanti ekadesasarūpekasesanayena veditabbaṁ. Āye tanoti, āyatañca nayatīti āyatanaṁ,",
  "tika-abh09t8:142_3": "chaṭṭhāyatanañca saḷāyatanañca saḷāyatananti ekasesanayena veditabbaṁ. Phusatīti",
  "tika-abh09t8:142_4": "phasso. Vedayatīti vedanā. Paritassatīti taṇhā. Upādiyatīti upādānaṁ. Bhavati, bhāvayati",
  "tika-abh09t8:142_5": "cāti bhavo. Jananaṁ jāti. Jīraṇaṁ jarā. Maranti etenāti maraṇaṁ. Socanaṁ soko. Paridevanaṁ",
  "tika-abh09t8:142_6": "paridevo. Dukkhayati, uppādaṭṭhitivasena dvidhā khaṇatītipi dukkhaṁ. Dummanassa bhāvo",
  "tika-abh09t8:142_7": "domanassaṁ. Bhuso āyāso upāyāso. Sambhavantīti nibbattanti. Na kevalañca sokādīheva,",
  "tika-abh09t8:142_8": "atha kho avijjāpaccayā saṅkhārā sambhavantītiādinā sabbapadehipi sambhavanti-saddassa",
  "tika-abh09t8:142_9": "yojanā kātabbā. Evaṁ hi paccayapaccayuppannavavatthānaṁ kataṁ hoti.",
  "tika-abh09t8:143_0": "Evanti niddiṭṭhanayanidassanaṁ, tena avijjādīheva kāraṇehi, na issaranimmānādīhīti",
  "tika-abh09t8:143_1": "dasseti. Etassāti yathāvuttassa. Kevalassāti asammissassa, sakalassa vā, dukkhakkhandhassāti",
  "tika-abh09t8:143_2": "dukkhasamūhassa, na sattassa, na sukhasubhādīnaṁ. Samudayoti nibbatti, hotīti sambhavati.",
  "tika-abh09t8:143_3": "Ayaṁ tāvettha padattho.",
  "tika-abh09t8:144_0": "Dhammabhedato panettha avijjāti suttantapariyāyena dukkhādīsu catūsu, abhidhammapariyāyena",
  "tika-abh09t8:144_1": "pubbantādīhi saddhiṁ aṭṭhasu vā ṭhānesu aññāṇaṁ. Saṅkhārā pana puññāpuññāneñjābhisaṅkhārā",
  "tika-abh09t8:144_2": "tayo, kāyavacīcittasaṅkhārā tayo cāti chabbidhā. Tattha aṭṭha kāmāvacarakusalacetanā,",
  "tika-abh09t8:144_3": "pañca rūpāvacarakusalacetanā ceti terasa cetanā puññābhisaṅkhāro nāma. Dvādasa akusalacetanā",
  "tika-abh09t8:144_4": "apuññābhisaṅkhāro nāma. Catasso arūpāvacarakusalacetanā āneñjābhisaṅkhāro nāma. Imesaṁ",
  "tika-abh09t8:144_5": "pana tiṇṇaṁ saṅkhārānaṁ eva dvārato pavattidassanatthaṁ ayaṁ saṅkhārādittiko vutto.",
  "tika-abh09t8:145_0": "Aṭṭha kāmāvacarakusalacetanā ceva dvādasākusalacetanā ca kāyadvāre pavattiyaṁ kāyasaṅkhāro,",
  "tika-abh09t8:145_1": "vacīdvāre pavattiyaṁ vacīsaṅkhāro, etā ceva manodvāre pavattiyaṁ, manodvāre eva pavattanakā",
  "tika-abh09t8:145_2": "rūpārūpakusalacetanā ca cittasaṅkhāroti vuccanti. Abhiññācetanā, panettha uddhaccacetanā",
  "tika-abh09t8:145_3": "ca parato paṭisandhiviññāṇapaccayabhāve apanetabbāpi avijjāpaccayā sambhavato idha",
  "tika-abh09t8:145_4": "gahetabbāvāti ayaṁ tiko purimattikameva pavisatīti atthato lokiyakusalākusalacetanāva",
  "tika-abh09t8:145_5": "avijjāpaccayā saṅkhārāti veditabbaṁ. Idañca suttantabhājanīyanayena, abhidhammabhājanīyanayena",
  "tika-abh09t8:145_6": "pana lokiyalokuttare ekekacittakkhaṇe dvādasaṅgassa paṭiccasamuppādassa gahaṇato",
  "tika-abh09t8:145_7": "sabbāpi cetanā saṅkhārāti veditabbaṁ. Evaṁ viññāṇanāmarūpādīsupi sabbacittasampayuttavasena",
  "tika-abh09t8:145_8": "ca dhammabhedo veditabbo. Suttantabhājanīyanayeneva pana dassayissāma.",
  "tika-abh09t8:146_0": "Saṅkhārapaccayā viññāṇañca cakkhuviññāṇādichabbidhaṁ bāttiṁsalokiyavipākaviññāṇameva",
  "tika-abh09t8:146_1": "hoti, lokuttarāni pana vaṭṭakathāya na yujjantīti na gahitāni. Viññāṇapaccayā nāmarūpaṁ",
  "tika-abh09t8:146_2": "pana sabbalokiyaviññāṇasampayuttā tayo arūpino khandhā. Rūpaṁ sabbāni bhūtupādāyarūpāni.",
  "tika-abh09t8:146_3": "Saḷāyatanaṁ manacchaṭṭhāni indriyāni. Phasso cakkhusamphassādiko chavipākaphasso,",
  "tika-abh09t8:146_4": "tathā vedanāpi. Taṇhā rūpataṇhādibhedato chabbidho lobho. Upādānaṁ kāmupādānādito",
  "tika-abh09t8:146_5": "catubbidhā lobhadiṭṭhiyova. Bhavo pana duvidho kammabhavo, upapattibhavoti. Tattha",
  "tika-abh09t8:146_6": "kammabhavo tebhūmakakusalākusalacetanā ca taṁsampayuttā abhijjhādayo ca. Upapattibhavo",
  "tika-abh09t8:146_7": "pana kammābhinibbattā pañcapi khandhā. So pabhedato kāmarūpārūpabhavā tayo, saññā",
  "tika-abh09t8:146_8": "asaññā nevasaññānāsaññā bhavā tayo, ekacatupañcavokārabhavā tayoti navavidho niddiṭṭho.",
  "tika-abh09t8:146_9": "Jātiādīni pubbe vuttāni. Tesu jātiggahaṇena viññāṇanāmarūpasaḷāyatanaphassavedanāva",
  "tika-abh09t8:146_10": "gahitā tadavinābhāvato. Tathā jarāmaraṇaggahaṇenāpi tesaññeva pākabhedattā. Sokādayo",
  "tika-abh09t8:146_11": "pana jarāmaraṇena dvādasamena aṅgena ekasaṅkhepaṁ katvā vuttā, na visuṁ aṅgabhāvena.",
  "tika-abh09t8:146_12": "Kimatthanti ce? Bhavacakkassa avicchedadassanatthaṁ. Sokādito hi avijjā siddhā hoti",
  "tika-abh09t8:146_13": "avijjāvippayogato, avijjāsamuppattito ca. Jarāmaraṇabbhāhatassa hi bālasseva te sambhavanti,",
  "tika-abh09t8:146_14": "tehi ca avijjāya siddhāya puna avijjāpaccayā saṅkhārāti evaṁ hetuphalaparamparāya",
  "tika-abh09t8:146_15": "bhavacakkaṁ avicchinnaṁ, anādikaṁ, apariyantaṁ, apariyosānañca hoti.",
  "tika-abh09t8:147_0": "Yadi evaṁ, kasmā avijjā ādito vuttāti? Padhānadassanatthaṁ pana ādito vuttā. Tiṇṇaṁ",
  "tika-abh09t8:147_1": "hi vaṭṭānaṁ avijjā padhāno hetu tassā bhāve bhāvato, nirodhena ca nirujjhanato. Evaṁ",
  "tika-abh09t8:147_2": "avijjādīhi dvādasahi aṅgehi suttantabhājanīyanayena sabbe lokiyadhammāva paccayapaccayuppannabhāvena",
  "tika-abh09t8:147_3": "vuttāti veditabbā. Abhidhammapariyāyena pana lokuttarāpīti ayamettha dhammabhedo.",
  "tika-abh09t8:148": "Vibhaṅganayato panettha pañhāpucchakanayo natthi, suttantabhājanīyanayāpi dhammabhede vuttanayeneva vitthārato vibhattāti veditabbo. Abhidhammabhājanīye pana –",
  "tika-abh09t8:149_0": "“Avijjāpaccayā saṅkhāro, saṅkhārapaccayā viññāṇaṁ, viññāṇapaccayā nāmaṁ, nāmapaccayā",
  "tika-abh09t8:149_1": "chaṭṭhāyatanaṁ, chaṭṭhāyatanapaccayā phasso, phassapaccayā vedanā, vedanāpaccayā",
  "tika-abh09t8:149_2": "taṇhā, taṇhāpaccayā upādānaṁ, upādānapaccayā bhavo, bhavapaccayā jāti, jātipaccayā",
  "tika-abh09t8:149_3": "jarāmaraṇaṁ, evametassa kevalassa dukkhakkhandhassa samudayo hoti.",
  "tika-abh09t8:150": "“Avijjāpaccayā saṅkhāro…pe… viññāṇapaccayā nāmaṁ, nāmapaccayā phasso…pe… samudayo hoti.",
  "tika-abh09t8:151": "“Avijjāpaccayā…pe… viññāṇapaccayā nāmarūpaṁ, nāmarūpapaccayā chaṭṭhāyatanaṁ, chaṭṭhāyatanapaccayā phasso…pe… samudayo hoti.",
  "tika-abh09t8:152": "“Avijjāpaccayā …pe… viññāṇapaccayā nāmarūpaṁ, nāmarūpapaccayā saḷāyatanaṁ, chaṭṭhāyatanapaccayā phasso…pe… samudayo hotī”ti –",
  "tika-abh09t8:153_0": "Evaṁ paccayacatukkaṁ, puna “avijjāpaccayā saṅkhāro avijjāhetuko”tiādinā vuttanayeneva",
  "tika-abh09t8:153_1": "hetucatukkaṁ, puna “avijjāpaccayā saṅkhāro avijjāsampayutto”tiādinā sampayuttacatukkaṁ,",
  "tika-abh09t8:153_2": "puna “avijjāpaccayā saṅkhāro, saṅkhārapaccayāpi avijjā”tiādinā aññamaññapaccayacatukkanti",
  "tika-abh09t8:153_3": "evaṁ avijjāmūlakāni cattāri catukkāni vuttāni. Evaṁ “saṅkhārapaccayā avijjā”tiādinā",
  "tika-abh09t8:153_4": "saṅkhārādimūlakādiupādānamūlakapariyosānāni aṭṭhasu padesu cattāri cattāri catukkānīti",
  "tika-abh09t8:153_5": "bāttiṁsa catukkāni mātikaṁ katvā nikkhipitvā puna akusalakusalavipākakiriyacittesu",
  "tika-abh09t8:153_6": "lokiyalokuttaresu ekekasmiṁ citte yathānikkhittehi chattiṁsabāttiṁsamātikācatukkehi",
  "tika-abh09t8:153_7": "vitthārato yathānurūpaṁ paccayākāro vibhatto. Idañca yasmā na kevalaṁ ayaṁ paccayākāro",
  "tika-abh09t8:153_8": "nānācittesu eva hoti, ekacittepi hotiyeva. Nāpi vaṭṭacitte eva hoti, taṇhābhāvato",
  "tika-abh09t8:153_9": "vivaṭṭacittepi, tasmā taṁ nippadesato ekacittakkhaṇikaṁ paccayākāraṁ dassetuṁ vuttaṁ.",
  "tika-abh09t8:153_10": "Teneva hettha “avijjāpaccayā saṅkhārā”ti avatvā “avijjāpaccayā saṅkhāro”ti ekavacanena",
  "tika-abh09t8:153_11": "vuttaṁ ekacittakkhaṇe bahucetanābhāvā. Tattha yadetaṁ paṭhamacatukkaṁ, tattha paṭhamavāro",
  "tika-abh09t8:153_12": "nāmarūpaṭṭhāne nāmaṁ, saḷāyatanaṭṭhāne chaṭṭhāyatanañca gahetvā rūpārūpādisabbabhavasādhāraṇavasena,",
  "tika-abh09t8:153_13": "ekacittakkhaṇapariyāpannadhammaggahaṇavasena ca rūpaṁ chaḍḍetvā vutto rūpassa sabbabhavāsādhāraṇattā,",
  "tika-abh09t8:153_14": "bahucittakkhaṇikattā ca. Dutiyo nāmarūpaṭṭhāne nāmaṁ, “nāmapaccayā phasso”ti saḷāyatanaṭṭhāne",
  "tika-abh09t8:153_15": "phassameva gahetvā phassassa saḷāyatanaṁ vināpi paccayavisesasambhavadassanavasena",
  "tika-abh09t8:153_16": "ceva mahānidānasuttanayadassanavasena ca vutto. Tatiyo saḷāyatanaṭṭhāne chaṭṭhāyatanameva",
  "tika-abh09t8:153_17": "gahetvā gabbhaseyyakānaṁ aparipuṇṇāyatanānaṁ, rūpabhavikādīnañca vasena vutto. Catuttho",
  "tika-abh09t8:153_18": "“nāmapaccayā saḷāyatanaṁ, saḷāyatanapaccayā phasso”ti evaṁ itarāyatanehipi saḷāyatanassa",
  "tika-abh09t8:153_19": "visesato phassapaccayataṁva dassetvā opapātikānaṁ, paripuṇṇāyatanānaṁ kāmabhavikānañca",
  "tika-abh09t8:153_20": "vasena vutto. Evaṁ dutiyacatukkādīsupi.",
  "tika-abh09t8:154_0": "Sabbatthāpi cettha yasmā sokādayo sabbe ekacittakkhaṇe na sambhavanti, sabbasmiñca",
  "tika-abh09t8:154_1": "citte, bhave ca nappavattanti, tasmā na gahitā. Jātijarāmaraṇāni panettha arūpadhammānaṁ",
  "tika-abh09t8:154_2": "lakkhaṇamattāni, tāni ca acittakkhaṇamattānipi samānāni cittakkhaṇe antogadhattā",
  "tika-abh09t8:154_3": "pariyāyato paccayuppanne katvā aṅgaparipūraṇatthaṁ gahitāni. Bhavoti cettha upādānādipaccayavirahitā",
  "tika-abh09t8:154_4": "cattāro arūpino khandhā, taṇhāpaccayā upādānanti ettha kāmupādānaṁ vajjetvā tīṇi",
  "tika-abh09t8:154_5": "upādānāni eva gahetabbāni. Dvinnampi ekalakkhaṇānaṁ dhammānaṁ ekakkhaṇe asambhavā",
  "tika-abh09t8:154_6": "lobhamūlavirahitesu dosamohamūlesu ceva kusalābyākatesu ca cittesu vedanāpaccayā",
  "tika-abh09t8:154_7": "paṭighaṁ vicikicchā uddhaccanti evaṁ taṇhāṭhāne yathāyogaṁ paṭighādayo tayo. Tesu",
  "tika-abh09t8:154_8": "vicikicchāvajjitesu ceva diṭṭhivippayuttesu ca upādānaṭṭhāne adhimokkho gahito. Vicikicchāya",
  "tika-abh09t8:154_9": "pana saddhiṁ adhimokkhassāpi asambhavā vicikicchāpaccayā bhavoti ca gahito. Upādānaṭṭhāne",
  "tika-abh09t8:154_10": "ca adhimokkho ca gahito. Lokiyānañcettha kusalābyākatānaṁ upanissayavasena avijjāpaccayatā",
  "tika-abh09t8:154_11": "vuttā. Lokuttarānaṁ pana yasmā appahīnāvijjo avijjāya pahānatthaṁ, paṭippassambhanatthañca",
  "tika-abh09t8:154_12": "lokuttaraṁ bhāveti, tasmā samatikkamanavasena avijjāpaccayatā vuttā, na sahajātavasena.",
  "tika-abh09t8:154_13": "Teneva tesaṁ niddesavāresu “tattha katamā avijjā”ti avibhajitvā “tattha katamo avijjāpaccayā",
  "tika-abh09t8:154_14": "saṅkhāro”ti vibhattaṁ. Kiriyadhammānaṁ pana kenaci pariyāyena avijjāmūlakattaṁ natthīti",
  "tika-abh09t8:154_15": "“saṅkhārapaccayā viññāṇa”ntiādinā saṅkhāramūlakādiko nayo vutto, na avijjāmūlako.",
  "tika-abh09t8:154_16": "Apica lokiyakusalādīsu tesaṁ dhammānaṁ dukkhasaccapariyāpannattā “evametassa kevalassa",
  "tika-abh09t8:154_17": "dukkhakkhandhassa samudayo hotī”ti evaṁ appanā katā, lokuttarakusalādīsu “evametesaṁ",
  "tika-abh09t8:154_18": "dhammāna”nti. Ayaṁ lokiyato lokuttarānaṁ desanāya visesoti ayaṁ abhidhammabhājanīye nayo.",
  "tika-abh09t8:155": "Idāni paccayanayā, kārakādīhi suññato;",
  "tika-abh09t8:156": "Mūladdhasandhisaṅkhepākāravaṭṭavibhāgato.",
  "tika-abh09t8:157": "Vāraṇopamatopettha, gambhīranayabhedato;",
  "tika-abh09t8:158": "Yathārahaṁ vijānīyo, pāḷimuttavinicchayo.",
  "tika-abh09t8:159_0": "Tattha paccayanayo sāmaññato, visesato cāti duvidho hoti. Tattha tabbhāvabhāvimattatāpakāsako",
  "tika-abh09t8:159_1": "sāmaññato paccayanayo. Visesato pana paṭṭhāne āgatesu hetupaccayādicatuvīsatiyā paccayesu",
  "tika-abh09t8:159_2": "yathānurūpaṁ paccayavisesuppannamattatāpakāsako. Sā ca nesaṁ catuvīsatiyā paccayānaṁ",
  "tika-abh09t8:159_3": "vibhāgatā paṭṭhānamātikatthasaṁvaṇṇanāya āvi bhavissati. Tattha sāmaññato saṅkhārādayo",
  "tika-abh09t8:159_4": "avijjādipaccayabhāve eva bhāvinoti veditabbā. Yassa hi catūsu saccesu, pubbantādīsu",
  "tika-abh09t8:159_5": "ca avijjā appahīnā hoti, so dukkhe tāva pubbantādīsu ca aññāṇena tīsu bhavesu jātijarārogamaraṇādianekādīnavavokiṇṇaṁ",
  "tika-abh09t8:159_6": "puññaphalasaṅkhātaṁ saṅkhāravipariṇāmadukkhaṁ dukkhato ajānanto sukhasaññāya patthetvā",
  "tika-abh09t8:159_7": "tīhi dvārehi puññāneñjābhisaṅkhāre ārabhati. Samudaye aññāṇena dukkhahetubhūtesupi",
  "tika-abh09t8:159_8": "taṇhāparikkhāresu dukkhahetukaṁ āpāyikādidukkhaṁ, dukkhahetubhūtesu kāmūpasevanādīsu",
  "tika-abh09t8:159_9": "ca ādīnavaṁ apassanto sukhahetusaññāya ceva kilesābhibhūtatāya ca tividhepi saṅkhāre",
  "tika-abh09t8:159_10": "ārabhati. Nirodhe, pana magge ca aññāṇena anirodhabhūte gativisese nirodhasaññī,",
  "tika-abh09t8:159_11": "nirodhassa ca vā amaggabhūtesupi yaññāmaratapādīsupi nirodhamaggasaññī hutvā tividhepi",
  "tika-abh09t8:159_12": "saṅkhāre ārabhati. Idappaccayatāpaṭiccasamuppannesu dhammesu aññāṇena “ahetū appaccayā",
  "tika-abh09t8:159_13": "sattā uppajjanti, na honti paraṁ maraṇā”ti vā “attāva jānāti vā na jānāti vā, sova",
  "tika-abh09t8:159_14": "saṅkhāre saṅkharoti, sova paṭisandhiyaṁ uppajjati, tassa aṇuissarādayo kalalādibhāvena",
  "tika-abh09t8:159_15": "sarīraṁ saṇṭhāpentā indriyāni sampādenti, sova indriyasampanno phusati, vedayati,",
  "tika-abh09t8:159_16": "taṇhiyati, upādānādīni ca karotī”ti vā “sabbe sattā niyatisaṅgatibhavapariṇatā”ti",
  "tika-abh09t8:159_17": "vā vikappeti. So evaṁ avijjāya andhīkato –",
  "tika-abh09t8:160": "“Yathāpi nāma jaccandho, naro apariṇāyako;",
  "tika-abh09t8:161": "Ekadā yāti maggena, ummaggenāpi ekadā.",
  "tika-abh09t8:162": "“Saṁsāre saṁsaraṁ bālo, tathā apariṇāyako;",
  "tika-abh09t8:163": "Karoti ekadā puññaṁ, apuññamapi ekadā”ti. –",
  "tika-abh09t8:164_0": "Vuttanayena tividhe saṅkhāre abhisaṅkharotīti. Kiṁ panettha ekāva avijjā saṅkhārānaṁ",
  "tika-abh09t8:164_1": "paccayo hoti, nanu ekasmā kāraṇā ekaṁva kāriyaṁ uppajjati, anekaṁ kāriyaṁ na uppajjati,",
  "tika-abh09t8:164_2": "anekasmā vā ekanti, anekasmā kāraṇā anekaṁ kāriyaṁ uppajjatīti? Saccaṁ, padhānattapākaṭattaasādhāraṇattadīpanatthaṁ",
  "tika-abh09t8:164_3": "panettha anekesu kāraṇesupi ekā avijjā eva paccayabhāvena niddiṭṭhā “phassapaccayā",
  "tika-abh09t8:164_4": "vedanā, semhasamuṭṭhānā ābādhā”tiādīsu viya. Avijjā hi padhāno hetu, saṅkhārānaṁ",
  "tika-abh09t8:164_5": "pākaṭo, asādhāraṇo ca taṇhādihetūnampi hetuttā, na vatthārammaṇādīni khīṇāsavassa",
  "tika-abh09t8:164_6": "tesaṁ sambhavepi saṅkhārānaṁ abhāvāti. Evaṁ tāvettha vaṭṭasaṅkhārānaṁ avijjāya eva",
  "tika-abh09t8:164_7": "bhāve bhāvo veditabbo. Tathā viññāṇassāpi upacitakammābhāve abhāvato, sabbattha sabbesañca",
  "tika-abh09t8:164_8": "sabbavipākaviññāṇuppattippasaṅgato ca saṅkhārānaṁ eva bhāve bhāvo veditabbo. Yathā",
  "tika-abh09t8:164_9": "cettha, evaṁ uparipi nāmarūpādīnaṁ viññāṇādibhāve bhāvo yathānurūpaṁ anubhavayuttīhi",
  "tika-abh09t8:164_10": "ñātabboti ayaṁ sāmaññato paccayanayo.",
  "tika-abh09t8:165_0": "Visesato pana avijjā puññābhisaṅkhārānaṁ tāva ārammaṇapaccayena, upanissayapaccayena",
  "tika-abh09t8:165_1": "cāti dvidhā paccayo hoti. Sā hi avijjaṁ ārabbha sammasanādivasena uppattiyaṁ kāmāvacarānaṁ,",
  "tika-abh09t8:165_2": "abhiññācittena samohacittassa jānanakāle rūpāvacarānañca puññābhisaṅkhārānaṁ tāva",
  "tika-abh09t8:165_3": "ārammaṇapaccayena paccayo hoti, avijjāsamatikkamanatthāya pana avijjāsammūḷhatāya",
  "tika-abh09t8:165_4": "kāmarūpabhavasampattiyo patthetvāva kāmarūpāvacarapuññāni karontassa upanissayapaccayena",
  "tika-abh09t8:165_5": "paccayo hoti. Apuññābhisaṅkhārānaṁ panesā avijjaṁ ārabbha rāgādīnaṁ uppajjanakāle",
  "tika-abh09t8:165_6": "ārammaṇādipaccayena avijjāsammūḷhatāya pāṇātipātādīni karontassa nissayapaccayena,",
  "tika-abh09t8:165_7": "dutiyajavanādīnaṁ anantarūpanissayāsevananatthivigatapaccayehi yaṁ kiñci akusalaṁ",
  "tika-abh09t8:165_8": "karontassa hetusahajātaaññamaññanissayasampayuttaatthiavigatapaccayehīti evaṁ anekadhā",
  "tika-abh09t8:165_9": "paccayo hoti, āneñjābhisaṅkhārānaṁ pana ekena upanissayapaccayeneva paccayo hoti.",
  "tika-abh09t8:166_0": "Saṅkhārapaccayā viññāṇapade pana tayopi saṅkhārā viññāṇassa yathārahaṁ tīsu bhavesu",
  "tika-abh09t8:166_1": "paṭisandhipavattīsu kammapaccayena ceva upanissayapaccayena cāti dvidhā paccayā honti.",
  "tika-abh09t8:166_2": "Abhidhammabhājanīyanayena sahajātassa viññāṇassa sahajātaaññamaññanissayasampayuttakammatthiavigatādipaccayehi paccayā honti.",
  "tika-abh09t8:167_0": "Viññāṇapaccayā nāmarūpapade pana viññāṇaṁ vipākabhūtaṁ, avipākabhūtañca nāmassa kevalassa",
  "tika-abh09t8:167_1": "vā rūpamissakassa vā paṭisandhipavattīsu sahajātaaññamaññanissayasampayuttavipākaāhāraindriyaatthiavigatapaccayehi",
  "tika-abh09t8:167_2": "yathārahaṁ navadhā, aṭṭhadhā vā paccayo hoti. Paṭisandhiyaṁ vipākaviññāṇaṁ vatthurūpassa",
  "tika-abh09t8:167_3": "sahajātaaññamaññanissayavipākaāhāraindriyavippayuttaatthi avigatapaccayehi navadhā",
  "tika-abh09t8:167_4": "paccayo hoti. Ṭhapetvā pana vatthurūpaṁ sesarūpassa teheva aññamaññapaccayarahitehi",
  "tika-abh09t8:167_5": "aṭṭhahi paccayo hoti. Abhisaṅkhāraviññāṇaṁ pana ekavokārapañcavokārabhavesu kammajarūpassa",
  "tika-abh09t8:167_6": "suttantikapariyāyena upanissayavasena paccayo hoti. Pavattiyaṁ pana sabbampi viññāṇaṁ",
  "tika-abh09t8:167_7": "tassa tassa nāmarūpassa yathārahaṁ paccayo hoti. Tattha arūpabhave viññāṇaṁ nāmasseva,",
  "tika-abh09t8:167_8": "asaññibhave rūpasseva, pañcavokārabhave nāmarūpassa paccayo hotīti veditabbaṁ. Teneva",
  "tika-abh09t8:167_9": "nāmañca rūpañca nāmarūpañca nāmarūpanti nibbacanaṁ katanti.",
  "tika-abh09t8:168_0": "Nāmarūpapaccayā saḷāyatanapade pana nāmaṁ vipākabhūtaṁ, avipākabhūtañca arūpabhave",
  "tika-abh09t8:168_1": "chaṭṭhāyatanassa avakaṁsato sahajātaaññamaññanissayasampayuttavipākaatthiavigatavasena",
  "tika-abh09t8:168_2": "yathārahaṁ sattadhā paccayo hoti. Itaresaṁ panetaṁ pañcannaṁ cakkhāyatanādīnaṁ pañcavokārabhave",
  "tika-abh09t8:168_3": "paṭisandhiyaṁ catumahābhūtasahāyaṁ hutvā sahajātanissayavipākavippayuttaatthiavigatavasena",
  "tika-abh09t8:168_4": "chadhā paccayo hoti. Kiñci panettha hetupaccayena, kiñci āhārapaccayena cāti tesaṁ",
  "tika-abh09t8:168_5": "vasena sabbavāresu ukkaṁsāvakaṁso veditabbo. Pavatte pana cakkhādīnaṁ pañcannaṁ vipākamavipākampi",
  "tika-abh09t8:168_6": "nāmaṁ pacchājātavippayuttaatthiavigatavasena catudhā paccayo hotīti. Evaṁ tāva nāmameva",
  "tika-abh09t8:168_7": "saḷāyatanassa paccayo hotīti veditabbaṁ.",
  "tika-abh09t8:169_0": "Rūpaṁ pana vatthubhūtaṁ paṭisandhiyaṁ chaṭṭhāyatanassa sahajātaaññamaññanissayavippayuttaatthiavigatavasena",
  "tika-abh09t8:169_1": "chadhā paccayo hoti. Catumahābhūtarūpaṁ cakkhādīnaṁ pañcannaṁ paṭisandhiyaṁ, pavatte",
  "tika-abh09t8:169_2": "ca sahajātanissayaatthiavigatapaccayehi catudhā paccayo hoti. Rūpajīvitindriyaṁ pana",
  "tika-abh09t8:169_3": "indriyaatthiavigatavasena tividhā. Tathā āhāro āhāratthiavigatavasena. So ca āhārūpajīvīnaṁ",
  "tika-abh09t8:169_4": "pavatteyeva, no paṭisandhiyaṁ. Tāni pana pañca cakkhāyatanādīni pañcaviññāṇasaṅkhātassa",
  "tika-abh09t8:169_5": "chaṭṭhassa manāyatanassa nissayapurejātaindriyavippayuttaatthiavigatavasena chadhā",
  "tika-abh09t8:169_6": "paccayā honti pavatteyeva, no paṭisandhiyaṁ. Tathā pañcaviññāṇavirahitamanāyatanassa",
  "tika-abh09t8:169_7": "vatthurūpaṁ nissayapurejātavippayuttaatthiavigatavasena pañcadhā paccayo hotīti.",
  "tika-abh09t8:169_8": "Evaṁ rūpameva chaṭṭhāyatanassa, saḷāyatanassa ca paccayo hotīti veditabbaṁ. Khandhattayavatthurūpasaṅkhātaṁ",
  "tika-abh09t8:169_9": "pana nāmarūpaṁ chaṭṭhāyatanassa paṭisandhiyaṁ sahajātaaññamaññanissayasampayuttavippayuttavipākaatthiavigatādivasena",
  "tika-abh09t8:169_10": "yathārahaṁ paccayo hotīti. Evaṁ nāmañca rūpañca nāmarūpañca yathārahaṁ chaṭṭhāyatanassa,",
  "tika-abh09t8:169_11": "saḷāyatanassa ca paccayo hotīti veditabbaṁ.",
  "tika-abh09t8:170_0": "Saḷāyatanapaccayā phassapade pana chaṭṭhāyatanaṁ vipākaṁ, avipākañca sabbattha sampayuttaphassassa",
  "tika-abh09t8:170_1": "sahajātādivasena navadhā, aṭṭhadhā vā paccayo hoti. Cakkhāyatanādīni pañca yathākkamaṁ",
  "tika-abh09t8:170_2": "pavatte cakkhusamphassādīnaṁ pañcannaṁ nissayapurejātaindriyavippayuttaatthiavigatavasena",
  "tika-abh09t8:170_3": "chadhā, rūpāyatanādīni pañca tesaṁ ārammaṇapurejātaatthiavigatavasena tidhā. Manosamphassassa",
  "tika-abh09t8:170_4": "pana tāni, dhammārammaṇañca tathā ca ārammaṇādhipatimattena cāti bahudhā paccayā",
  "tika-abh09t8:170_5": "honti. Evaṁ chaṭṭhāyatanañca saḷāyatanañca chabbidhassāpi phassassa paccayo hotīti veditabbaṁ.",
  "tika-abh09t8:171_0": "Phassapaccayā vedanāpade sabbopi phasso sahajātānaṁ vedanānaṁ sahajātaaññamaññanissayavipākaāhārasampayuttaatthiavigatavasena",
  "tika-abh09t8:171_1": "aṭṭhadhā, sattadhā vā paccayo hoti, asahajātānaṁ upanissayavasenevāti.",
  "tika-abh09t8:172": "Vedanāpaccayā taṇhāpade vipākavedanā anusayapatitāya taṇhāya upanissayavasena, sahajātādivasena ca paccayo hoti. Yasmā pana –",
  "tika-abh09t8:173": "Dukkhī sukhaṁ patthayati, sukhī bhiyyopi icchati;",
  "tika-abh09t8:174": "Upekkhā pana santattā, sukhamicceva bhāsitā;",
  "tika-abh09t8:175": "Taṇhāya paccayā tasmā, honti tissopi vedanāti. ;",
  "tika-abh09t8:176_0": "Taṇhāpaccayā upādānapade taṇhā asahajātā catunnampi upādānānaṁ upanissayavasena ceva",
  "tika-abh09t8:176_1": "anantarādivasena ca, sahajātā pana kāmupādānavajjitānaṁ tiṇṇaṁ hetusahajāta aññamaññanissayasampayuttaatthiavigatavasena",
  "tika-abh09t8:176_2": "sattadhā paccayo hoti.",
  "tika-abh09t8:177_0": "Upādānapaccayā bhavapade catubbidhampi upādānaṁ asahajātassa sabbakammabhavassa ceva",
  "tika-abh09t8:177_1": "upapattibhavassa ca upanissayavaseneva paccayo hoti, sahajātassa pana kammabhavassa",
  "tika-abh09t8:177_2": "hetusahajātādivasena paccayo hoti.",
  "tika-abh09t8:178": "Bhavapaccayā jātipade bhavoti kammabhavova adhippeto, so ca jātiyā kammapaccayaupanissayapaccayavasena dvidhā paccayo hoti.",
  "tika-abh09t8:179": "Jātipaccayā jarāmaraṇādipade jāti pana jarāmaraṇānaṁ, sokādīnañca tabbhāvabhāvībhāvamattato suttantikanayena upanissayakoṭiyāva paccayo hotīti ayaṁ tāvettha paccayanayo.",
  "tika-abh09t8:180_0": "Kārakādīhi suññato panete avijjādayo dvādasa dhammā yasmā evaṁ paccayapaccayuppannabhāvena",
  "tika-abh09t8:180_1": "aññamaññaṁ paṭibaddhā aññanirapekkhā hutvā avicchinnā anādikā pavattanti, tasmā tato",
  "tika-abh09t8:180_2": "aññena brahmādinā kārakena, pakatiaṇukālādihetunā vā kārakavedakarūpena paraparikappitena",
  "tika-abh09t8:180_3": "attanā vā rahitā. Na cete attā, na attani, na attavanto, suññā ete attena vā attaniyena",
  "tika-abh09t8:180_4": "vā dhuvabhāvena vā subhabhāvena vā sukhabhāvena vāti ayaṁ kārakādīhi suññatā.",
  "tika-abh09t8:181_0": "Mūladdhasandhisaṅkhepākāravaṭṭavibhāgatoti ettha mūlato tāva avijjā, taṇhā cāti dve",
  "tika-abh09t8:181_1": "dhammā mūlanti veditabbā. Addhato panettha avijjā, saṅkhārāti dve aṅgāni atīto addhā,",
  "tika-abh09t8:181_2": "viññāṇādīni bhavāvasānāni aṭṭha paccuppanno addhā, jāti ceva jarāmaraṇañcāti dve",
  "tika-abh09t8:181_3": "anāgato addhāti tayo addhā veditabbā. Sandhito pana saṅkhārānaṁ, paṭisandhiviññāṇassa",
  "tika-abh09t8:181_4": "ca antarā eko hetuphalasandhi, vedanāya ca taṇhāya ca antarā eko phalahetusandhi,",
  "tika-abh09t8:181_5": "bhavassa ca jātiyā ca antarā eko hetuphalasandhi cāti tayo sandhī veditabbā. Saṅkhepato",
  "tika-abh09t8:181_6": "pana sandhīnaṁ ādipariyosānavavatthitā cattāro saṅkhepā honti. Seyyathidaṁ – avijjāsaṅkhārā",
  "tika-abh09t8:181_7": "eko saṅkhepo, viññāṇanāmarūpasaḷāyatanaphassavedanā dutiyo, taṇhupādānabhavā tatiyo,",
  "tika-abh09t8:181_8": "jātijarāmaraṇāni catutthoti evaṁ cattāro saṅkhepā veditabbā.",
  "tika-abh09t8:182": "Ākārato panettha –",
  "tika-abh09t8:183": "Atīte hetuyo pañca, idāni phalapañcakaṁ;",
  "tika-abh09t8:184": "Idāni hetuyo pañca, āyatiṁ phalapañcakanti. –",
  "tika-abh09t8:185": "Evaṁ vīsati ākārā honti.",
  "tika-abh09t8:186_0": "Ettha hi sarūpato vuttā avijjāsaṅkhārā, tesaṁ gahaṇena tadavinābhāvato gahitā taṇhupādānabhavāti",
  "tika-abh09t8:186_1": "ime pañca dhammā atīte hetuyo nāma, sarūpato vuttā viññāṇādayo pañca dhammā idāni",
  "tika-abh09t8:186_2": "phalapañcakaṁ nāma, sarūpato pana vuttā taṇhupādānabhavā, tesaṁ gahaṇena tadavinābhāvato",
  "tika-abh09t8:186_3": "gahitā avijjāsaṅkhārāti ime pañca idāni hetuyo nāma. Jātiādiapadesena vuttā viññāṇādayo",
  "tika-abh09t8:186_4": "pañca dhammā āyatiṁ phalapañcakaṁ nāmāti evaṁ vīsati ākārā veditabbā. Vaṭṭato panettha",
  "tika-abh09t8:186_5": "saṅkhārabhavā kammavaṭṭaṁ, avijjātaṇhupādānā kilesavaṭṭaṁ, sesāni vipākavaṭṭanti",
  "tika-abh09t8:186_6": "tīṇi vaṭṭāni honti. Yāva ca tesu kilesavaṭṭaṁ ariyamaggena na upacchijjati, tāva",
  "tika-abh09t8:186_7": "idaṁ bhavacakkaṁ anupacchinnaṁ pavattatīti ayamettha mūladdhasandhisaṅkhepākāravaṭṭavibhāgo.",
  "tika-abh09t8:187_0": "Vāraṇopamatoti ettha vāraṇato tāva – “avijjāpaccayā saṅkhārā”ti idamahetukavisamahetukadassananivāraṇaṁ,",
  "tika-abh09t8:187_1": "“saṅkhārapaccayā viññāṇa”nti ucchedaattasaṅkantidassananivāraṇaṁ, “viññāṇapaccayā",
  "tika-abh09t8:187_2": "nāmarūpa”nti attāti parikappitavatthubhedadassanato ghanasaññānivāraṇaṁ, “nāmarūpapaccayā",
  "tika-abh09t8:187_3": "saḷāyatana”ntiādi attā passati…pe… vijānāti phusati, vedayati, taṇhiyati, upādiyati,",
  "tika-abh09t8:187_4": "bhavati, jāyati, jīyati, mīyatīti evamādidassananivāraṇanti idamettha micchādassananivāraṇaṁ.",
  "tika-abh09t8:188_0": "Upamāto panettha andho viya avijjā, tassa upakkhalanaṁ viya saṅkhārā, patanaṁ viya",
  "tika-abh09t8:188_1": "viññāṇaṁ, tena gaṇḍapātubhāvo viya nāmarūpaṁ, tassa gaṇḍabhedapīḷakā viya saḷāyatanaṁ,",
  "tika-abh09t8:188_2": "tassa saṅghaṭṭanaṁ viya phasso, tajjanitadukkhaṁ viya vedanā, dukkhassa paṭikārābhilāso",
  "tika-abh09t8:188_3": "viya taṇhā, asappāyaggahaṇaṁ viya upādānaṁ, asappāyālepanaṁ viya bhavo, tena gaṇḍavikārapātubhāvo",
  "tika-abh09t8:188_4": "viya jāti, tabbikārabhedo viya jarāmaraṇaṁ. Yathāsabhāvadassananivāraṇādito vā ete",
  "tika-abh09t8:188_5": "avijjādayo akkhipaṭalādi upamāhipi veditabbāti ayamettha upamā.",
  "tika-abh09t8:189_0": "Gambhīranayabhedatoti ettha gambhīrabhedo tāva imesaṁ avijjādīnaṁ paccekaṁ dhammatthadesanāpaṭivedhagambhīratā",
  "tika-abh09t8:189_1": "veditabbā. Ime hi avijjādayo dhammā yenākārena yadavatthā ca saṅkhārādīnaṁ phalānaṁ",
  "tika-abh09t8:189_2": "paccayā honti, so nesaṁ paccayaṭṭho duravabodhato gambhīroti ayamettha dhammagambhīratā.",
  "tika-abh09t8:189_3": "Dhammoti hetu “hetumhi ñāṇaṁ dhammapaṭisambhidā”ti vacanato. Jarāmaraṇādīnaṁ phalānaṁ",
  "tika-abh09t8:189_4": "jātiādīhi paccayehi sambhūtasamudāgataṭṭho duravabodhato gambhīroti ayaṁ atthagambhīratā.",
  "tika-abh09t8:189_5": "Atthoti phalaṁ “hetuphale ñāṇaṁ atthapaṭisambhidā”ti vacanato. Tesaṁ pana hetūnaṁ,",
  "tika-abh09t8:189_6": "phalānañca tena tenākārena aviparītato desanāpi sabbaññutaññāṇasseva gocarato gambhīrāti",
  "tika-abh09t8:189_7": "ayaṁ desanāgambhīratā. Yo panesaṁ avijjāsaṅkhārādīnaṁ adassanāyūhanādisabhāvo, so",
  "tika-abh09t8:189_8": "mandapaññehi duppariyogāhattā gambhīroti ayaṁ paṭivedhagambhīratāti ayamettha gambhīrabhedo.",
  "tika-abh09t8:190_0": "Nayabhedo panettha ekattanayo nānattanayo abyāpāranayo evaṁdhammatānayoti imesaṁ",
  "tika-abh09t8:190_1": "catunnaṁ atthanayānaṁ vasena veditabbo. Tattha hi “avijjāpaccayā saṅkhārā, saṅkhārapaccayā",
  "tika-abh09t8:190_2": "viññāṇa”nti evaṁ bījassa aṅkurādibhāvena rukkhabhāvappatti viya santānānupacchedo",
  "tika-abh09t8:190_3": "ekattanayo nāma. Yaṁ sammā passanto hetuphalasambandhena santānānupacchedāvabodhato",
  "tika-abh09t8:190_4": "ucchedadiṭṭhiṁ pajahati, micchā passanto hetuphalasambandhena pavattamānassa santānānupacchedassa",
  "tika-abh09t8:190_5": "ekattaggahaṇato sassatadiṭṭhiṁ upādiyati.",
  "tika-abh09t8:191_0": "Avijjādīnaṁ pana yathāsakaṁ lakkhaṇavavatthānaṁ nānattanayo nāma. Yaṁ sammā passanto",
  "tika-abh09t8:191_1": "navanavānaṁ uppādadassanato sassatadiṭṭhiṁ pajahati, micchā passanto ekasantānapatitassa",
  "tika-abh09t8:191_2": "bhinnasantānasseva nānattaggahaṇato ucchedadiṭṭhiṁ upādiyati.",
  "tika-abh09t8:192_0": "Avijjāya pana “saṅkhārā mayā uppādetabbā, saṅkhārānaṁ vā viññāṇaṁ amhehī”ti evamādibyāpārābhāvo",
  "tika-abh09t8:192_1": "abyāpāranayo nāma. Yaṁ sammā passantokārakassa abhāvāvabodhato attadiṭṭhiṁ pajahati,",
  "tika-abh09t8:192_2": "micchā passanto yo asatipi byāpāre avijjādīnaṁ sabhāvaniyamasiddho hetubhāvo, tassa",
  "tika-abh09t8:192_3": "aggahaṇato akiriyadiṭṭhiṁ upādiyati.",
  "tika-abh09t8:193_0": "Avijjādīhi pana kāraṇehi saṅkhārādīnaṁyeva sambhavo khīrādīhi dadhiādīnaṁ viya, na",
  "tika-abh09t8:193_1": "aññesanti ayaṁ evaṁdhammatānayo nāma. Yaṁ sammā passanto paccayānurūpato phalāvabodhato",
  "tika-abh09t8:193_2": "ahetukadiṭṭhiṁ, akiriyadiṭṭhiñca pajahati, micchā passanto paccayānurūpaṁ phalappavattiṁ",
  "tika-abh09t8:193_3": "aggahetvā yato kutoci yassa kassaci asambhavaggahaṇato ahetukadiṭṭhiṁ ceva niyatavādañca",
  "tika-abh09t8:193_4": "upādiyatīti ayamettha nayabhedoti evaṁ vijānīyo pāḷimuttavinicchayo.",
  "tika-abh09t8:194": "Paccayākāravibhaṅgamātikatthavaṇṇanā niṭṭhitā.",
  "tika-abh09t8:195": "Satipaṭṭhānavibhaṅgamātikatthavaṇṇanā",
  "tika-abh09t8:196_0": "Satipaṭṭhānavibhaṅgamātikāya pana atthato tāva – cattāroti gaṇanaparicchedo, tena",
  "tika-abh09t8:196_1": "na tato heṭṭhā, na uddhanti dīpeti. Satipaṭṭhānāti ettha dve satipaṭṭhānā satigocaropi",
  "tika-abh09t8:196_2": "satipi. “Catunnaṁ, bhikkhave, satipaṭṭhānānaṁ samudayañca atthaṅgamañca desessāmī”tiādīsu",
  "tika-abh09t8:196_3": "hi satigocaro “satipaṭṭhāna”nti vuccati, tassattho patiṭṭhāti tasminti paṭṭhānaṁ,",
  "tika-abh09t8:196_4": "kā patiṭṭhāti? Sati. Satiyā paṭṭhānaṁ satipaṭṭhānaṁ. Padhānaṁ ṭhānanti vā paṭṭhānaṁ,",
  "tika-abh09t8:196_5": "satiyā paṭṭhānaṁ satipaṭṭhānaṁ. “Cattāro satipaṭṭhānā bhāvitā bahulīkatā satta bojjhaṅge",
  "tika-abh09t8:196_6": "paripūrentī”tiādīsu pana sati. Tassattho patiṭṭhātīti paṭṭhānaṁ, upaṭṭhāti okkantitvā",
  "tika-abh09t8:196_7": "pakkhanditvā pavattatīti attho. Satiyeva paṭṭhānatthena satipaṭṭhānaṁ. Atha vā saraṇaṭṭhena",
  "tika-abh09t8:196_8": "sati, sā ca upaṭṭhānaṭṭhena paṭṭhānanti satipaṭṭhānaṁ, idamidha adhippetaṁ. Yadi",
  "tika-abh09t8:196_9": "evaṁ, kasmā satipaṭṭhānāti bahuvacanaṁ kataṁ? Satiyā bahuttā. Ārammaṇabhedena hi bahukā tā satiyo.",
  "tika-abh09t8:197_0": "Idhāti imasmiṁ sāsane, tena ajjhattādivasena sabbappakāracatucattālīsavidhasatipaṭṭhānanibbattakassa",
  "tika-abh09t8:197_1": "puggalassa nissayabhūtaṁ sāsanameva, nāññaṁ sāsananti dīpeti. Vuttaṁ hetaṁ “idheva,",
  "tika-abh09t8:197_2": "bhikkhave, samaṇo…pe… suññā parappavādā samaṇehi aññehī”ti.",
  "tika-abh09t8:198_0": "Bhikkhūti saṁsāre bhayaṁ ikkhanako. Tena kiñcāpi bhagavato devaloke nisīditvā satipaṭṭhānaṁ",
  "tika-abh09t8:198_1": "desentassa santike devagaṇaṁ muñcitvā ekabhikkhupi nisinno nāma natthi, tathāpi devo",
  "tika-abh09t8:198_2": "vā hotu manusso vā gahaṭṭho vā pabbajito vā, saṁsāre bhayanti sammā ikkhamāno yathānusiṭṭhaṁ",
  "tika-abh09t8:198_3": "paṭipajjamānova bhikkhu nāma hoti, nāññoti dasseti. Yathāha “alaṅkato cepī”ti.",
  "tika-abh09t8:199_0": "Ajjhattanti niyakajjhattaṁ. Kāyeti ettha āyanti tatoti āyo. Ke āyanti? Kucchitā kesādayo,",
  "tika-abh09t8:199_1": "iti kucchitānaṁ āyoti kāyo. Atha vā aṅgapaccaṅgānaṁ, kesādīnañca samūhaṭṭhenapi kāyo,",
  "tika-abh09t8:199_2": "rūpakāyo, tasmiṁ attano kāyeti attho. Kāyānupassīti kāyaṁ anupassanasīlo. “Kāye”ti",
  "tika-abh09t8:199_3": "ca vatvā puna “kāyānupassī”ti dutiyakāya-ggahaṇaṁ “evaṁ na kāye aṅgapaccaṅgavinimuttaekadhammānupassī,",
  "tika-abh09t8:199_4": "nāpi kesalomādivinimuttaitthipurisānupassī, na ca bhūtupādāyavinimuttaekadhammānupassī,",
  "tika-abh09t8:199_5": "atha kho rathasambhāranagarāvayavakadalikkhandhavibhāgānupassako viya yathākkamaṁ",
  "tika-abh09t8:199_6": "aṅgapaccaṅgakesādibhūtupādāyasamūhānupassī evā”ti dassanatthaṁ kataṁ. Tathā hettha",
  "tika-abh09t8:199_7": "yathāvuttadhammasamūhavinimutto itthipurisādiko, añño vā koci dhammo na dissati,",
  "tika-abh09t8:199_8": "yathāvuttadhammasamūhamatteyeva pana bālā tathā tathā subhādito ca micchābhinivesaṁ",
  "tika-abh09t8:199_9": "karonti, ayaṁ pana yogī tattha kāyānupassī eva aniccadukkhaanattāsubhānupassī evāti",
  "tika-abh09t8:199_10": "vuttaṁ hoti. Atha vā yvāyaṁ mahāsatipaṭṭhāne assāsapassāsādiko cuddasavidho kāyo",
  "tika-abh09t8:199_11": "vutto, tassa sabbassa imasmiṁyeva kāye anupassanato “kāye kāyānupassī”ti evamādināpi attho daṭṭhabbo.",
  "tika-abh09t8:200_0": "Viharatīti iriyati, catūsu iriyāpathesu ekenāgataṁ sarīrabādhanaṁ aññena iriyāpathena",
  "tika-abh09t8:200_1": "vicchinditvā apatamānaṁ attabhāvaṁ harati, pavattetīti attho. Bahiddhā kāyeti parassa",
  "tika-abh09t8:200_2": "kāye. Ajjhattabahiddhā kāyeti kālena attano, kālena parassa kāye. Kālena hi ajjhattabahiddhākāyesupi",
  "tika-abh09t8:200_3": "ekasmiṁ khaṇe kāyānupassanā uppajjati, paguṇakammaṭṭhānassa pana aparāparaṁ sañcaraṇakālo",
  "tika-abh09t8:200_4": "ettha kathito. Ātāpīti kāyapariggāhakavīriyena vīriyavā. So hi yasmā kilesānaṁ ātāpanato",
  "tika-abh09t8:200_5": "ātāpo vuccati vīriyaṁ, so cassa atthi, tasmā ātāpīti vuccati. Sampajānoti kāyapariggāhakena",
  "tika-abh09t8:200_6": "sampajaññena samannāgato. Satimāti kāyapariggāhikāya satiyā samannāgato. Ayaṁ pana",
  "tika-abh09t8:200_7": "yasmā satiyā ārammaṇaṁ pariggahetvā paññāya anupassati, vīriyena ca antarā vosānaṁ",
  "tika-abh09t8:200_8": "nāpajjati, tasmā yesaṁ dhammānaṁ ānubhāvena taṁ satipaṭṭhānaṁ sampajjati, tesaṁ dassanatthaṁ",
  "tika-abh09t8:200_9": "“ātāpī sampajāno satimā”ti idaṁ vuttanti veditabbaṁ.",
  "tika-abh09t8:201_0": "Iti kāyānupassanāsatipaṭṭhānaṁ, sampayogaṅgañca dassetvā idāni pahānaṅgaṁ dassetuṁ",
  "tika-abh09t8:201_1": "“vineyya loke abhijjhādomanassa”nti vuttaṁ. Tattha vineyyāti tadaṅgavinayena vā vikkhambhanavinayena",
  "tika-abh09t8:201_2": "vā vinayitvā. Loketi yvāyaṁ ajjhattādibhedo kāyo vutto, sveva idha lujjanapalujjanaṭṭhena",
  "tika-abh09t8:201_3": "loko nāma. Vibhaṅge pana yasmā rūpakāye pahīnaabhijjhādayo vedanādīsupi pahīyanti",
  "tika-abh09t8:201_4": "eva, tasmā pañcapi upādānakkhandhā “loko”ti vuttaṁ. Tasmiṁ loke abhijjhādomanassasaṅkhātaṁ",
  "tika-abh09t8:201_5": "kāmacchandabyāpādaṁ vineyyāti sambandho. Imassa ca nīvaraṇesu balavadhammadvayassa",
  "tika-abh09t8:201_6": "pahānadassanena sesanīvaraṇānampi pahānaṁ vuttaṁyevāti veditabbaṁ. Visesena cettha",
  "tika-abh09t8:201_7": "abhijjhādomanassavinayena yathākkamaṁ kāyasampattivipattimūlānaṁ anurodhavirodhānaṁ,",
  "tika-abh09t8:201_8": "attaabhiratitadasubhākārādibhāvanānabhiratīnaṁ, abhūtaguṇapakkhepabhūtadosāpanayanānañca",
  "tika-abh09t8:201_9": "pahānaṁ vuttaṁ, tena yogāvacarassa yogānubhāvanibbattaphalaṁ, yogasamatthatā ca dīpitā hoti.",
  "tika-abh09t8:202_0": "Ajjhattaṁ vedanāsūtiādīsupi ajjhattādīni vuttanayena veditabbāni. Ettha pana vedanāti",
  "tika-abh09t8:202_1": "tisso vedanā lokiyā, tathā cittaṁ, dhammā ca, tesaṁ vibhāgo vibhaṅganaye āvi bhavissati.",
  "tika-abh09t8:202_2": "Kevalaṁ panettha yathā vedanādayo anupassanto vedanādianupassī nāma hoti, so nayo",
  "tika-abh09t8:202_3": "dassetabbo. Seyyathidaṁ – vedanāsu tāva sukhā vedanā dukkhato, dukkhā sallato, itarā",
  "tika-abh09t8:202_4": "ca aniccato anupassitabbā. Yathāha –",
  "tika-abh09t8:203": "“Yo sukhaṁ dukkhato adda, dukkhamaddakkhi sallato;",
  "tika-abh09t8:204": "Adukkhamasukhaṁ santaṁ, addakkhi naṁ aniccato”ti.",
  "tika-abh09t8:205_0": "Sabbā eva etā dukkhato anupassitabbā “yaṁ kiñci vedayitaṁ, taṁ dukkhasminti vadāmī”ti",
  "tika-abh09t8:205_1": "vacanato. Evaṁ anupassanto pana aniccādisattānupassanāvasena vā anupassantopi “imaṁ",
  "tika-abh09t8:205_2": "vedanaṁ ko vedayati, kassāyaṁ vedanā, kiṁ kāraṇāyaṁ vedanā”ti upaparikkhitvā “na",
  "tika-abh09t8:205_3": "koci sattādiko vedayati, na kesañci sattādīnaṁ vedanā, vatthārammaṇādikāraṇā panāyaṁ",
  "tika-abh09t8:205_4": "vedanā uppajjatī”ti anupassantopi vedanānupassī nāma hoti. Atha vā sukhādīnaṁ uppattikkhaṇe",
  "tika-abh09t8:205_5": "dukkhādīnaṁ asambhavā aniccā addhuvā vipariṇāmadhammāti evaṁ vā anupassanto vedanānupassī",
  "tika-abh09t8:205_6": "nāma hoti. Imināva nayena pāḷinayānusārena sesacittadhammānampi anupassanākāro veditabbo.",
  "tika-abh09t8:205_7": "Visesato panettha cittesu aniccatāvasena, dhammesu anattatāvasena ca anupassanto",
  "tika-abh09t8:205_8": "cittānupassī, dhammānupassī ca nāma hotīti veditabbaṁ. Sesaṁ suviññeyyameva. Ayaṁ tāvettha padattho.",
  "tika-abh09t8:206": "Dhammabhedo panettha natthi, saraṇavasena ca ekāva sati ārammaṇavasena “cattāro satipaṭṭhānā”ti vuttāti.",
  "tika-abh09t8:207_0": "Vibhaṅganayato panettha suttantabhājanīye tāva ajjhattabahiddhātadubhayakāye kesādikoṭṭhāsabhāvanāvasena",
  "tika-abh09t8:207_1": "paṭhamaṁ satipaṭṭhānaṁ vitthāritaṁ. Tathā ajjhattādīsu paccekaṁ sāmisanirāmisavasena",
  "tika-abh09t8:207_2": "duvidhānaṁ sukhadukkhaadukkhamasukhavedanānaṁ vasena dutiyaṁ, sarāgavītarāgasadosavītadosasamohavītamohasaṁkhittavikkhittamahaggataamahaggatasauttarānuttarasamāhitāsamāhitavimuttāvimuttabhedato",
  "tika-abh09t8:207_3": "soḷasavidhehi cittapajānanavasena tatiyaṁ, pañcanīvaraṇānaṁ, sattabojjhaṅgānañca",
  "tika-abh09t8:207_4": "sambhavāsambhavauppādapahānapahīnānuppattibhāvanāpāripūrihetujjhānavasena catutthaṁ",
  "tika-abh09t8:207_5": "satipaṭṭhānaṁ vitthāritaṁ. Ayaṁ suttantabhājanīyanayo.",
  "tika-abh09t8:208_0": "Abhidhammabhājanīye pana tāva “cattāro satipaṭṭhānā. Idha bhikkhu kāye kāyānupassī",
  "tika-abh09t8:208_1": "viharati vedanāsu…pe… dhammesu dhammānupassī viharatī”ti evaṁ mātikaṁ ṭhapetvā dhammasaṅgaṇiyaṁ",
  "tika-abh09t8:208_2": "vuttanayassa vitthāresu aṭṭhasu lokuttaracittesu sampayuttasativaseneva vitthārato vibhattā.",
  "tika-abh09t8:209_0": "Pañhāpucchakanayepi catunnaṁ satipaṭṭhānānaṁ kati kusalā…pe… kati araṇā? Siyā kusalā,",
  "tika-abh09t8:209_1": "siyā abyākatā…pe… anupādinnaanupādāniyāva, asaṁkiliṭṭhaasaṁkilesikāva…pe… anidassanaappaṭighāva.",
  "tika-abh09t8:209_2": "Na hetū ahetukāva…pe… anuttarā araṇāvāti lokuttaravaseneva vibhattā. Sammāsambuddhena",
  "tika-abh09t8:209_3": "hi suttantabhājanīyasmiññeva lokiyalokuttaramissakā satipaṭṭhānā kathitā, abhidhammabhājanīyapañhāpucchakesu",
  "tika-abh09t8:209_4": "pana lokuttarāyeva. Tesu ca lokiyā nānācittesu eva labbhanti. Aññeneva hi cittena",
  "tika-abh09t8:209_5": "kāyaṁ paggaṇhanti, aññena vedanādayoti. Lokuttarā pana cattāropi maggakkhaṇe ekacitteyeva",
  "tika-abh09t8:209_6": "labbhanti. Ekasmiñhi maggacittakkhaṇe ārammaṇato nibbānārammaṇā ekāva sati kāyādīsu",
  "tika-abh09t8:209_7": "subhasukhaniccaattavipallāsasamucchedakatāya catukiccasādhanaṭṭhena cattāripi nāmāni",
  "tika-abh09t8:209_8": "labhatīti ayamettha vibhaṅganayo.",
  "tika-abh09t8:210": "Kamato satipaṭṭhāne, anūnādhikatopi ca;",
  "tika-abh09t8:211": "Pāḷimuttanayo ñeyyo, tattha kosallamicchatā.",
  "tika-abh09t8:212_0": "Tattha kamato tāva ayampi desanākkamova, sopi pākaṭāpākaṭavasena vutto. Imāsu hi",
  "tika-abh09t8:212_1": "rūpakammaṭṭhānaṁ pākaṭanti paṭhamaṁ kāyānupassanā vuttā. Tato arūpakammaṭṭhānaṁ.",
  "tika-abh09t8:212_2": "Tatthāpi ārammaṇaṁ anubhavantī uppajjamānā vedanā pākaṭāti anantarā vedanānupassanā,",
  "tika-abh09t8:212_3": "tato ārammaṇaṁ vijānantaṁ viññāṇaṁ pākaṭanti cittānupassanā, citte pākaṭe tannissitā",
  "tika-abh09t8:212_4": "sukhumāpi dhammā pākaṭā hontīti ante dhammānupassanā vuttā. Ayaṁ tāvettha kamo.",
  "tika-abh09t8:213_0": "Anūnādhikatoti ettha pana kasmā bhagavatā cattārova satipaṭṭhānā vuttā, anūnā anadhikāti?",
  "tika-abh09t8:213_1": "Taṇhācaritadiṭṭhicaritasamathayānikavipassanāyānikānaṁ mandatikkhavasena dvidhā pavattānaṁ",
  "tika-abh09t8:213_2": "visuddhimaggavasena. Mandassa hi taṇhācaritassa oḷārikaṁ kāyānupassanāsatipaṭṭhānaṁ",
  "tika-abh09t8:213_3": "visuddhimaggo, tikkhassa sukhumaṁ vedanānupassanāsatipaṭṭhānaṁ, diṭṭhicaritassāpi",
  "tika-abh09t8:213_4": "mandassa nātippabhedagataṁ cittānupassanāsatipaṭṭhānaṁ, tikkhassa atippabhedagataṁ",
  "tika-abh09t8:213_5": "dhammānupassanāsatipaṭṭhānaṁ visuddhimaggo. Samathayānikassa ca mandassa akicchena",
  "tika-abh09t8:213_6": "adhigantabbanimittaṁ paṭhamaṁ satipaṭṭhānaṁ visuddhimaggo, tikkhassa dutiyaṁ, vipassanāyānikassāpi",
  "tika-abh09t8:213_7": "mandassa tatiyaṁ, tikkhassa catutthaṁ visuddhimaggoti veneyyajjhāsayato cattāro vuttā.",
  "tika-abh09t8:213_8": "Subhasukhaniccaattabhāvavipallāsappahānatthaṁ vā caturoghayogāsavaganthaupādānaagatippahānatthampi",
  "tika-abh09t8:213_9": "catubbidhāhārapariññatthañca cattārova vuttā, anūnā anadhikāti ayamettha anūnādhikatā.",
  "tika-abh09t8:213_10": "Evaṁ pāḷimuttanayo ñeyyo.",
  "tika-abh09t8:214": "Satipaṭṭhānavibhaṅgamātikatthavaṇṇanā niṭṭhitā.",
  "tika-abh09t8:215": "Sammappadhānavibhaṅgamātikatthavaṇṇanā",
  "tika-abh09t8:216_0": "Sammappadhānavibhaṅgamātikāya pana atthato tāva – sammappadhānāti kāraṇappadhānā",
  "tika-abh09t8:216_1": "upāyappadhānā. Yoniso padahanato paramaṁ dhānaṁ padhānaṁ, padhānavīriyānīti attho.",
  "tika-abh09t8:216_2": "Idha bhikkhūti imasmiṁ sāsane paṭipannako bhikkhu. Anuppannānanti anibbattānaṁ. Pāpakānanti",
  "tika-abh09t8:216_3": "lāmakānaṁ. Akusalānaṁ dhammānanti akosallasambhūtānaṁ dhammānaṁ. Anuppādāyāti na",
  "tika-abh09t8:216_4": "uppādanatthāya. Chandaṁ janetīti kattukamyatāsaṅkhātaṁ kusalacchandaṁ janeti uppādeti.",
  "tika-abh09t8:216_5": "Vāyamatīti payogaṁ parakkamaṁ karoti. Vīriyaṁ ārabhatīti kāyikacetasikavīriyaṁ karoti.",
  "tika-abh09t8:216_6": "Cittaṁ paggaṇhātīti teneva sahajātavīriyena cittaṁ ukkhipati. Padahatīti padhānavīriyaṁ",
  "tika-abh09t8:216_7": "karoti. Paṭipāṭiyā panetāni cattāripi padāni vīriyasseva āsevanābhāvanābahulīkammasātaccakiriyāhi yojetabbāni.",
  "tika-abh09t8:217_0": "Uppannānanti anuppannāti avattabbataṁ āpannānaṁ. Pahānāyāti pajahanatthāya. Anuppannānaṁ",
  "tika-abh09t8:217_1": "kusalānaṁ dhammānanti anibbattānaṁ kosallasambhūtānaṁ dhammānaṁ. Uppādāyāti uppādanatthāya.",
  "tika-abh09t8:217_2": "Uppannānanti nibbattānaṁ. Ṭhitiyāti ṭhitatthāya. Asammosāyāti anassanatthaṁ. Bhiyyobhāvāyāti",
  "tika-abh09t8:217_3": "punappunaṁ bhavanāya. Vepullāyāti vipulabhāvāya. Bhāvanāyāti vaḍḍhiyā. Pāripūriyāti",
  "tika-abh09t8:217_4": "paripūraṇatthāya. Sesaṁ padato uttānameva.",
  "tika-abh09t8:218_0": "Atthato panettha “anuppannānaṁ pāpakāna”ntiādīsu asamudācāravasena vā ananubhūtārammaṇavasena",
  "tika-abh09t8:218_1": "vā kilesānaṁ anuppatti veditabbā. Aññathā hi anamatagge saṁsāre anuppannā akusaladhammā",
  "tika-abh09t8:218_2": "nāma natthi. Kusaladhammesu pana ratanattayappasādavipassanādivivaṭṭūpanissayakusalādivasena",
  "tika-abh09t8:218_3": "anuppannāpi atthi. Tesampi uppannapubbatte sati sabbasattānaṁ ito pubbe ca āsavakkhayappasaṅgato.",
  "tika-abh09t8:218_4": "Ekantappavattasādhakā tesaṁ. Tattha ekaccassa vattaganthadhutaṅgasamādhivipassanānavakammesu",
  "tika-abh09t8:218_5": "aññatarasmiṁ niccappayuttassa, ghaṭato, vāyamato ca brahmalokā āgatattā bhavavasena",
  "tika-abh09t8:218_6": "kilesesu aladdhāsevanassa sattassa kilesā na samudācaranti, aparabhāge panassa vattādīni",
  "tika-abh09t8:218_7": "vissajjetvā kusītassa carato ceva akalyāṇamittādito kilesesu laddhāsevanassa ca ayonisomanasikāraṁ,",
  "tika-abh09t8:218_8": "sativossaggañca āgamma uppajjanti. Evaṁ tāva asamudācāravasena kilesānaṁ anuppatti veditabbā.",
  "tika-abh09t8:219_0": "Ekaccassa pana tasmiṁ attabhāve ananubhūtapubbaṁ dibbādibhedaṁ manāpiyaṁ ārammaṇaṁ",
  "tika-abh09t8:219_1": "labhitvā tattha ayonisomanasikārasativossagge āgamma kilesā uppajjanti, alabhitvā",
  "tika-abh09t8:219_2": "evaṁ ananubhūtārammaṇavasena kilesānaṁ anuppatti veditabbā.",
  "tika-abh09t8:220_0": "“Uppannānaṁ pāpakāna”nti ettha pana catubbidhaṁ uppannaṁ vattamānabhūtāpagataokāsakatabhūmiladdhavasena,",
  "tika-abh09t8:220_1": "tesaṁ vibhāgo uppannattike vuttova. Aparampi catubbidhaṁ uppannaṁ samudācāraārammaṇādhiggahitaavikkhambhitaasamugghātitavasena.",
  "tika-abh09t8:220_2": "Tattha sampati vattamānaṁyeva samudācāruppannaṁ nāma. Sesaṁ pākaṭameva. Yasmā panettha",
  "tika-abh09t8:220_3": "imesu uppannesu vattamānabhūtāpagataokāsakatasamudācārasaṅkhātaṁ catubbidhaṁ uppannaṁ",
  "tika-abh09t8:220_4": "na maggādivajjhaṁ, tasmā bhūmiladdhaārammaṇādhiggahitaasamugghātitasaṅkhātaṁ catubbidhaṁ",
  "tika-abh09t8:220_5": "uppannaṁ sandhāyettha “uppannānaṁ pāpakānaṁ pahānāyā”ti vuttaṁ.",
  "tika-abh09t8:221_0": "Kathaṁ pana maggakkhaṇe anuppannānaṁ kusalānaṁ uppādāya vāyāmo hoti, kathañca uppannānaṁ",
  "tika-abh09t8:221_1": "ṭhitiyāti? Maggappavattiyā eva. Maggo hi pavattamāno pubbe anuppannapubbattā anuppanno",
  "tika-abh09t8:221_2": "nāma vuccati. Yā cassa pavatti, ayameva ṭhiti nāmāti ayaṁ tāvettha padattho.",
  "tika-abh09t8:222": "Dhammabhedo panetthāpi ekasseva vīriyassa kiccabhedato catudhā vuttāti ayamettha pāḷimuttavinicchayo.",
  "tika-abh09t8:223_0": "Vibhaṅganayato pana suttantabhājanīye tāva cattāro sammappadhānā lokiyalokuttarakusalacittasampayuttavīriyavasena",
  "tika-abh09t8:223_1": "akusalādipadehi saddhiṁ vitthārato vibhattā. Abhidhammabhājanīyapañhāpucchakesu panete",
  "tika-abh09t8:223_2": "lokuttarakusalacittasampayuttavaseneva vibhattā, phalacittasampayuttā pana na gahitā.",
  "tika-abh09t8:223_3": "Teneva pañhāpucchake “kusalā eva, vipākadhammadhammā eva, apacayagāminova, sekhāvā”tiādinā",
  "tika-abh09t8:223_4": "vuttā. Seso panettha vinicchayo satipaṭṭhāne vuttanayānusārena veditabbo.",
  "tika-abh09t8:224": "Sammappadhānavibhaṅgamātikatthavaṇṇanā niṭṭhitā.",
  "tika-abh09t8:225": "Iddhipādavibhaṅgamātikatthavaṇṇanā",
  "tika-abh09t8:226_0": "Iddhipādavibhaṅgamātikāya pana cattāro iddhipādāti ettha ijjhatīti iddhi, samijjhati",
  "tika-abh09t8:226_1": "nipphajjatīti attho, iddhi eva pādo iddhipādo, iddhikoṭṭhāsoti attho. Ijjhanti vā",
  "tika-abh09t8:226_2": "etāya sattā iddhā vuddhā ukkaṁsagatā hontītipi iddhi, pajjanti etenāti pādo, patiṭṭhā",
  "tika-abh09t8:226_3": "adhigamūpāyoti attho, iddhiyā pādo iddhipādo. Chandasamādhipadhānasaṅkhārasamannāgatanti",
  "tika-abh09t8:226_4": "ettha chandahetuko, chandādhiko vā samādhi chandasamādhi, kattukamyatāchandaṁ adhipatiṁ",
  "tika-abh09t8:226_5": "karitvā paṭiladdhasamādhissetaṁ adhivacanaṁ. Padhānabhūtā saṅkhārā padhānasaṅkhārā,",
  "tika-abh09t8:226_6": "catukiccasādhakassa sammappadhānavīriyassetaṁ adhivacanaṁ. Samannāgatanti tena chandasamādhinā,",
  "tika-abh09t8:226_7": "padhānasaṅkhārena ca upetaṁ. Iddhipādanti yathāvuttatthena “iddhī”ti saṅkhyaṁ gatānaṁ",
  "tika-abh09t8:226_8": "upacārajjhānādikusalacittasampayuttānaṁ chandasamādhipadhānasaṅkhārānaṁ adhiṭṭhānaṭṭhena",
  "tika-abh09t8:226_9": "pādabhūtasesacittacetasikarāsiṁ. Bhāvetīti vaḍḍheti, attano santāne punappunaṁ janetīti",
  "tika-abh09t8:226_10": "attho. Iminā nayena sesesupi attho veditabbo. Tattha vīmaṁsāti paññā. Sesaṁ padato suviññeyyameva.",
  "tika-abh09t8:227_0": "Atthato panettha tena kiṁ kathitaṁ? Catunnaṁ bhikkhūnaṁ matthakappattaṁ kammaṭṭhānaṁ",
  "tika-abh09t8:227_1": "kathitaṁ. Yathā hi catūsu amaccaputtesu ṭhānantaraṁ patthetvā vicarantesu eko upaṭṭhānena,",
  "tika-abh09t8:227_2": "eko sūrabhāvena, eko jātisampattiyā, eko mantabalenāti evaṁ te paccekakāraṇena rājānaṁ",
  "tika-abh09t8:227_3": "ārādhetvā ṭhānantaraṁ pāpuṇanti, evaṁ bhikkhūpi chandavīriyacittavīmaṁsāsu ekekaṁ",
  "tika-abh09t8:227_4": "jeṭṭhaṁ dhuraṁ pubbaṅgamaṁ katvā lokuttaradhammanibbattakā honti. Ettha ca chando",
  "tika-abh09t8:227_5": "samādhi padhānasaṅkhāroti tayo dhammā iddhīpi honti iddhipādāpi, sesā pana sampayuttā",
  "tika-abh09t8:227_6": "cattāro khandhā iddhipādā eva. Evaṁ sesādhipatiyuttacittesupi iddhipādāti veditabbā.",
  "tika-abh09t8:228_0": "Apica jhānavipassanāsu pubbabhāgo iddhipādo. Yo paṭilābho, sā iddhi. Paṭhamajjhānādīnaṁ",
  "tika-abh09t8:228_1": "hi pubbabhāgaparikammāni iddhipādo nāma, paṭhamajjhānādayo iddhi nāma. Paṭhamamaggādīnaṁ",
  "tika-abh09t8:228_2": "pubbabhāgavipassanā iddhipādo nāma, paṭhamamaggādayo iddhi nāma. Paṭilābhavasenāpi",
  "tika-abh09t8:228_3": "dīpetuṁ vaṭṭati. Paṭhamajjhānādayo hi paṭhamamaggādayo ca iddhipādo nāma, dutiyajjhānādayo,",
  "tika-abh09t8:228_4": "dutiyamaggādayo ca iddhi nāmāti ayaṁ tāvettha padattho.",
  "tika-abh09t8:229_0": "Dhammabhedo panettha vibhaṅganayeneva pākaṭo bhavissati. Tattha hi suttantabhājanīye",
  "tika-abh09t8:229_1": "tāva chandādīnaṁ padānaṁ vibhaṅgaṁ vatvā ante “iddhipādoti tathābhūtassa vedanākkhandho…pe…",
  "tika-abh09t8:229_2": "viññāṇakkhandho. Iddhipādaṁ bhāvetīti te dhamme āsevati bhāveti bahulīkaroti, tena",
  "tika-abh09t8:229_3": "vuccati iddhipādaṁ bhāvetī”ti evaṁ sabbe lokiyalokuttaradhammā iddhipādoti vuttā.",
  "tika-abh09t8:230_0": "Abhidhammabhājanīye pana chandādīni padāni vibhajitvā ante “iddhipādoti tathābhūtassa",
  "tika-abh09t8:230_1": "phasso…pe… paggāho avikkhepo”ti evaṁ sabbe lokuttarakusaladhammā iddhipādāti vatvā",
  "tika-abh09t8:230_2": "puna “chandiddhipādo vīriyiddhipādo cittiddhipādo vīmaṁsiddhipādo”ti mātikaṁ ṭhapetvā",
  "tika-abh09t8:230_3": "“tattha katamo chandiddhipādo? Idha bhikkhu yasmiṁ samaye lokuttaraṁ jhānaṁ bhāveti…pe…",
  "tika-abh09t8:230_4": "yo tasmiṁ samaye chando chandikatā…pe… ayaṁ vuccati chandiddhipādo”tiādinā lokuttarakusalacittasampayuttachandavīriyacittavīmaṁsā",
  "tika-abh09t8:230_5": "eva iddhipādāti vuttā. Tathā pañhāpucchakepi kusalā eva, anidassanaappaṭighā eva,",
  "tika-abh09t8:230_6": "vīmaṁsiddhipādo hetu, sesā na hetū…pe… cittiddhipādo na vattabbo, sesā cittasampayuttā…pe…",
  "tika-abh09t8:230_7": "anuttarāva, araṇāvāti. Sesamettha satipaṭṭhāne vuttasadisameva. Pāḷimuttakanayo panetthāpi na uddhaṭoti.",
  "tika-abh09t8:231": "Iddhipādavibhaṅgamātikatthavaṇṇanā niṭṭhitā.",
  "tika-abh09t8:232": "Bojjhaṅgavibhaṅgamātikatthavaṇṇanā",
  "tika-abh09t8:233_0": "Bojjhaṅgavibhaṅgamātikāya pana atthato tāva – satta bojjhaṅgāti ettha bodhiyā, bodhissa",
  "tika-abh09t8:233_1": "vā aṅgāti bojjhaṅgā. Idaṁ vuttaṁ hoti – yāya eva dhammasāmaggiyā maggakkhaṇe uppajjamānāya",
  "tika-abh09t8:233_2": "līnuddhaccādianekesaṁ upaddavānaṁ paṭipakkhabhūtāya satidhammavicayādisattavidhāya",
  "tika-abh09t8:233_3": "dhammasāmaggiyā ariyasāvako bujjhati, kilesaniddāya uṭṭhahati, saccāni vā paṭivijjhati,",
  "tika-abh09t8:233_4": "tassā dhammasāmaggisaṅkhātāya bodhiyā aṅgāti bojjhaṅgā jhānaṅgamaggaṅgāni viya. Yo",
  "tika-abh09t8:233_5": "panesa yathāvuttappakārāya etāya dhammasāmaggiyā bujjhatīti katvā ariyasāvako “bodhī”ti",
  "tika-abh09t8:233_6": "vuccati, tassa bodhissa aṅgāti bojjhaṅgā senaṅgarathaṅgādayo viya. Apica “bodhāya",
  "tika-abh09t8:233_7": "saṁvattantīti bojjhaṅgā”tiādinā paṭisambhidānayenāpi bojjhaṅgattho veditabbo. Pasattho,",
  "tika-abh09t8:233_8": "sundaro vā bojjhaṅgo sambojjhaṅgo, satiyeva sambojjhaṅgo satisambojjhaṅgo. Evaṁ sesesupi.",
  "tika-abh09t8:233_9": "Tattha dhamme vicināti aniccādito parivīmaṁsati jānāti, dhamme vā etena sattā vicinantīti",
  "tika-abh09t8:233_10": "dhammavicayo, paññā. Upekkhati samarasānaṁ dhammānaṁ hāpanavaḍḍhane avāvaṭatāya paṭisaṅkhānākārena",
  "tika-abh09t8:233_11": "majjhattā hotīti upekkhā, tatramajjhattatā. Paṭisaṅkhānalakkhaṇo hi upekkhāsambojjhaṅgoti.",
  "tika-abh09t8:233_12": "Sesaṁ suviññeyyameva. Ayaṁ tāvettha padattho. Dhammabhedopettha suviññeyyova.",
  "tika-abh09t8:234_0": "Vibhaṅganayato panettha suttantabhājanīye tāva lokiyalokuttaravasena sesesu lokuttarakusalavipākavasena",
  "tika-abh09t8:234_1": "vibhattā. Pañhāpucchake pana siyā kusalā, siyā abyākatā, pītisambojjhaṅgo sukhāya",
  "tika-abh09t8:234_2": "vedanāya sampayuttova, sesā dvīhi…pe… pītisambojjhaṅgo sukhasahagatova, sesā tidhāpi,",
  "tika-abh09t8:234_3": "anidassanaappaṭighā, dhammavicayasambojjhaṅgo hetu, sesā na hetū…pe… rūpāvacarāva,",
  "tika-abh09t8:234_4": "araṇāvāti. Sesaṁ satipaṭṭhāne vuttanayameva. Ayamettha vibhaṅganayo.",
  "tika-abh09t8:235": "Idāni pana –",
  "tika-abh09t8:236": "Kamato tāvattato ca, hetubhūmivibhāgato;",
  "tika-abh09t8:237": "Vivekato ca viññeyyo, pāḷimuttavinicchayo.",
  "tika-abh09t8:238_0": "Tattha kamato tāva ayampi desanākkamova. Sabbesaṁ hi bojjhaṅgānaṁ upakārattā satisambojjhaṅgo",
  "tika-abh09t8:238_1": "paṭhamaṁ vutto, tato yasmā upaṭṭhitasatiko dhamme paññāya pavicināti, pavicitadhammo",
  "tika-abh09t8:238_2": "vīriyaṁ ārabhati, āraddhavīriyassa pīti uppajjati, pītimanassa kāyopi cittampi passambhati,",
  "tika-abh09t8:238_3": "passaddhakāyassa sukhino cittaṁ samādhiyati, samāhitacitto taṁ cittaṁ sādhukaṁ ajjhupekkhitā",
  "tika-abh09t8:238_4": "hoti, tasmā dhammavicayasambojjhaṅgādayo yathākkamaṁ vuttāti ayaṁ tāvettha kamo.",
  "tika-abh09t8:239_0": "Tāvattato pana kasmā te satteva vuttā, anūnā anadhikāti? Līnuddhaccapaṭipakkhato,",
  "tika-abh09t8:239_1": "sabbattikato ca. Ettha hi tayo bojjhaṅgā līnassa paṭipakkhā. Yathāha – “yasmiṁ ca",
  "tika-abh09t8:239_2": "kho, bhikkhave, samaye līnaṁ cittaṁ hoti, kālo tasmiṁ samaye dhammavicayasambojjhaṅgassa",
  "tika-abh09t8:239_3": "bhāvanāya, kālo vīriya…pe… pītisambojjhaṅgassa bhāvanāyā”ti. Tayo uddhaccassa paṭipakkhā.",
  "tika-abh09t8:239_4": "Yathāha – “yasmiṁ ca kho, bhikkhave, samaye uddhataṁ cittaṁ hoti, kālo tasmiṁ samaye",
  "tika-abh09t8:239_5": "passaddhisambojjhaṅgassa bhāvanāya, kālo samādhi…pe… upekkhāsambojjhaṅgassa bhāvanāyā”ti.",
  "tika-abh09t8:239_6": "Eko panettha loṇadhūpanaṁ viya sabbabyañjanesu sabbabojjhaṅgesu icchitabbo. Yathāha",
  "tika-abh09t8:239_7": "– “satiñca khvāhaṁ, bhikkhave, sabbatthikaṁ vadāmī”ti. Evaṁ līnuddhaccapaṭipakkhato",
  "tika-abh09t8:239_8": "ca sabbatthikato ca satteva vuttāti ayaṁ tāvattato.",
  "tika-abh09t8:240_0": "Hetubhūmivibhāgatoti ettha hetuvibhāgato tāva – cattāro satisambojjhaṅgassa uppādāya",
  "tika-abh09t8:240_1": "saṁvattanti satisampajaññaṁ muṭṭhassatipuggalaparivajjanatā upaṭṭhitassatipuggalasevanatā",
  "tika-abh09t8:240_2": "tadadhimuttatāti. Tathā satta dhammā dutiyassa paripucchakatā vatthuvisadakiriyā",
  "tika-abh09t8:240_3": "indriyasamattapaṭipādanā duppaññapuggalaparivajjanā paññavantapuggalasevanā gambhīrañāṇacariyapaccavekkhaṇatā",
  "tika-abh09t8:240_4": "tadadhimuttatāti. Tattha ajjhattikabāhirānaṁ sarīraparikkhārabhūtānaṁ vatthūnaṁ visadabhāvakaraṇaṁ",
  "tika-abh09t8:240_5": "vatthuvisadakiriyā nāma. Tathā ekādasa dhammā tatiyassa apāyabhayagamanavīthidāyajjamahattasatthumahattajātimahattasabrahmacārimahattānaṁ",
  "tika-abh09t8:240_6": "paccavekkhaṇatā ānisaṁsadassāvitā piṇḍapātāpacāyanatā kusītapuggalaparivajjanatā",
  "tika-abh09t8:240_7": "āraddhavīriyapuggalasevanatā tadadhimuttatāti. Tattha “buddhādīhi gatamaggo mayā",
  "tika-abh09t8:240_8": "gantabbo”ti paccavekkhaṇā vīthipaccavekkhaṇā nāma. “Dāyakehi dinnapiṇḍapātassa mahapphalataṁ",
  "tika-abh09t8:240_9": "sampādessāmī”ti attānaṁ damanaṁ piṇḍapātāpacāyanaṁ nāma. Tathā ekādasa dhammā catutthassa",
  "tika-abh09t8:240_10": "buddhadhammasaṅghasīlacāgadevatopasamānussatiyo satta, lūkhapuggalaparivajjanatā",
  "tika-abh09t8:240_11": "siniddhapuggalasevanatā pasādanīyasuttantapaccavekkhaṇatā tadadhimuttatāti. Tathā",
  "tika-abh09t8:240_12": "satta dhammā pañcamassa paṇītabhojanasevanatā, utusukhairiyāpathasukhasevanatā dve",
  "tika-abh09t8:240_13": "majjhattappayogatā sāraddhakāyapuggalaparivajjanatā santakāyapuggalasevanatā tadadhimuttatāti.",
  "tika-abh09t8:240_14": "Ekādasa dhammā chaṭṭhassa vatthuvisadakiriyā indriyasamattapaṭipādanā nimittakusalatā",
  "tika-abh09t8:240_15": "samaye cittassa paggahaniggahasampahaṁsanajjhupekkhanā catasso, asamāhitasamāhitapuggalānaṁ",
  "tika-abh09t8:240_16": "parivajjanasevanatā dve, jhānavimokkhapaccavekkhaṇatā tadadhimuttatāti. Tattha kasiṇādinimittānaṁ",
  "tika-abh09t8:240_17": "uggahaṇakusalatā nimittakusalatā nāma. Pañca dhammā sattamassa sattasaṅkhārakelāyanamajjhattapuggalānaṁ",
  "tika-abh09t8:240_18": "parivajjanasevanatā dve dve, tadadhimuttatāti. Ayamettha saṅkhepo, vitthāro pana",
  "tika-abh09t8:240_19": "sammohavinodaniyā vibhaṅgaṭṭhakathāya gahetabboti ayamettha hetuvibhāgo.",
  "tika-abh09t8:241_0": "Bhūmivibhāgato panete kāmāvacarā, lokuttarā vā honti, kāmāvacaresu balavavipassanādīsu",
  "tika-abh09t8:241_1": "eva bojjhaṅgā labbhanti, na itaresu. Lokuttaresu pana sabbattha labbhanti, rūpāvacarārūpāvacaracittesu",
  "tika-abh09t8:241_2": "sabbathā na labbhanti abodhipakkhikattā. Keci pana therā vipassanāpādakesu kasiṇāsubhabrahmavihārajjhānesupi",
  "tika-abh09t8:241_3": "bojjhaṅge uddharanti, na ca te paṭisiddhā aṭṭhakathācariyehi, tasmā tesaṁ matena",
  "tika-abh09t8:241_4": "rūpāvacarāpi honti, na kenaci pariyāyena arūpāvacarāti ayamettha bhūmivibhāgo.",
  "tika-abh09t8:242_0": "Vivekatoti ettha vivekoti vivittatā, svāyaṁ pañcavidho tadaṅgavikkhambhanasamucchedapaṭipassaddhinissaraṇavivekavasena.",
  "tika-abh09t8:242_1": "Tadaṅgavivekoti vipassanā, vikkhambhanavivekoti aṭṭha samāpattiyo, samucchedavivekoti",
  "tika-abh09t8:242_2": "maggo, paṭipassaddhivivekoti phalaṁ, nissaraṇavivekoti sabbanimittanissaṭaṁ nibbānaṁ.",
  "tika-abh09t8:242_3": "Tatrime tadaṅgasamucchedapaṭipassaddhinissaraṇavivekanissitā honti. Tathā hete vipassanākkhaṇe",
  "tika-abh09t8:242_4": "kiccato tadaṅgavivekanissitā, ajjhāsayato nissaraṇavivekanissitā. Maggakāle pana",
  "tika-abh09t8:242_5": "kiccato samucchedavivekanissitā, ārammaṇato nissaraṇavivekanissitā, phalakkhaṇe kiccato",
  "tika-abh09t8:242_6": "paṭipassaddhivivekanissitā. Ārammaṇato nissaraṇavivekanissitā ca honti. Kesañci therānaṁ",
  "tika-abh09t8:242_7": "mate vipassanāpādakarūpāvacarajjhānakkhaṇe vikkhambhanavivekanissitāvāti pañcavivekanissitāpi",
  "tika-abh09t8:242_8": "hontīti ayamettha viveko. Evaṁ viññeyyo pāḷimuttavinicchayo.",
  "tika-abh09t8:243": "Bojjhaṅgavibhaṅgamātikatthavaṇṇanā niṭṭhitā.",
  "tika-abh09t8:244": "Maggaṅgavibhaṅgamātikatthavaṇṇanā",
  "tika-abh09t8:245_0": "Maggaṅgavibhaṅgamātikāya pana atthato tāva – ariyoti taṁtaṁmaggavajjhakilesehi ārakattā,",
  "tika-abh09t8:245_1": "ariyabhāvakarattā ca ariyo, aṭṭha aṅgāni assāti aṭṭhaṅgiko, nibbānatthikehi maggīyati,",
  "tika-abh09t8:245_2": "nibbānaṁ vā maggati, kilese vā mārento gacchatīti maggo. Seyyathidanti so katamoti",
  "tika-abh09t8:245_3": "ce, idāni svāyaṁ maggo caturaṅginī viya senā aṅgamattameva hoti, aṅgavinimutto natthīti",
  "tika-abh09t8:245_4": "dassento “sammādiṭṭhi…pe… sammāsamādhī”ti āha. Tattha sammā passatīti sammādiṭṭhi,",
  "tika-abh09t8:245_5": "paññā. Sammā saṅkappeti takketīti sammāsaṅkappo, vitakko. Sesaṁ suviññeyyameva. Tato",
  "tika-abh09t8:245_6": "dhammabhedopi vibhaṅganayopi bojjhaṅgesu vuttasadiso.",
  "tika-abh09t8:246_0": "Abhidhammabhājanīye pana viratittayavajjito pañcaṅgikopi maggo vibhatto, tañca pañcannaṁ",
  "tika-abh09t8:246_1": "aṅgānaṁ kiccādhikataṁ, viratīnañca avuttasiddhataṁ sandhāya, virativajjitassa pana",
  "tika-abh09t8:246_2": "lokuttaramaggassa abhāvā sopi aṭṭhaṅgikovāti veditabbo.",
  "tika-abh09t8:247_0": "Pañhāpucchakepi sammāsaṅkappo sukhāya vedanāya sampayuttova, sesā dvīhi. Sammāsaṅkappo",
  "tika-abh09t8:247_1": "avitakkavicāramatto, pītisahagato sukhasahagatova, na upekkhāsahagato, sesā tidhāpi.",
  "tika-abh09t8:247_2": "Sammādiṭṭhi hetu, sesā nahetūti ayaṁ viseso. Sesaṁ samameva. Idāni pana –",
  "tika-abh09t8:248": "Kamato kiccabhedato, bhūmibhedavivekato;",
  "tika-abh09t8:249": "Maggaṅgesu vijānīyo, pāḷimuttavinicchayo.",
  "tika-abh09t8:250_0": "Tattha kamato tāva ayampi desanākkamova. Bhagavatā hi nibbānādhigamāya paṭipannassa",
  "tika-abh09t8:250_1": "paññāpajjotapaññāsatthatāya avijjandhakāravidhamanato bahūpakārattā paṭhamaṁ sammādiṭṭhi",
  "tika-abh09t8:250_2": "desitā. Tato heraññikassa kahāpaṇaparivattakahattho viya yathāsabhāvadassanassa sammādiṭṭhiyā",
  "tika-abh09t8:250_3": "bahūpakārattā sammāsaṅkappo. Svāyaṁ yathā sammādiṭṭhiyā, evaṁ sammāvācāyapi upakārako.",
  "tika-abh09t8:250_4": "Yathāha “pubbe kho, gahapati, takketvā vicāretvā pacchā vācaṁ bhindatī”ti, tasmā",
  "tika-abh09t8:250_5": "tadanantaraṁ sammāvācā. Yasmā pana vācāya saṁvidahitvā loke kammante payojenti, tasmā",
  "tika-abh09t8:250_6": "tadanantaraṁ sammākammanto. Kāyavacīduccaritaṁ pahāya ubhayasucaritaṁ pūrentasseva",
  "tika-abh09t8:250_7": "yasmā ājīvaṭṭhamakaṁ sīlaṁ pūrati, na itarassa, tasmā tadubhayānantaraṁ sammāājīvo",
  "tika-abh09t8:250_8": "vutto. Evaṁ “visuddhadiṭṭhisīlenāpi ettāvatā paritosaṁ akatvā idaṁ vīriyaṁ ārabhitabba”nti",
  "tika-abh09t8:250_9": "dassetuṁ tadanantaraṁ sammāvāyāmo. Āraddhavīriyenāpi kāyādīsu sati sūpaṭṭhitā kātabbāti",
  "tika-abh09t8:250_10": "dassanatthaṁ tadanantaraṁ sammāsati. Sūpaṭṭhitāya satiyā ekattārammaṇe cittaṁ samādhātuṁ",
  "tika-abh09t8:250_11": "sakkāti tadanantaraṁ sammāsamādhi vuttoti ayaṁ tāvettha kamo.",
  "tika-abh09t8:251_0": "Kiccato panesaṁ ekekassa tīṇi tīṇi kiccāni, seyyathidaṁ – sammādiṭṭhi tāva aññehipi",
  "tika-abh09t8:251_1": "attano paccanīkakilesehi saddhiṁ micchādiṭṭhiṁ pajahati, ārammaṇato nirodhasaccaṁ",
  "tika-abh09t8:251_2": "sacchikaroti, asammohato sesasaccāni paṭivijjhati. Evaṁ sammāsaṅkappādīnaṁ micchāsaṅkappapajahanādivasena",
  "tika-abh09t8:251_3": "yathānurūpanti kiccatā veditabbā. Visesato panettha sammāsaṅkappo sahajātadhamme",
  "tika-abh09t8:251_4": "abhiniropeti, sammāvācā pariggaṇhāti, sammākammanto samuṭṭhāpeti, sammāājīvo vodāpeti,",
  "tika-abh09t8:251_5": "sammāvāyāmo paggaṇhāti, sammāsati upaṭṭhāpeti, sammāsamādhi samādahatīti idamettha kiccaṁ.",
  "tika-abh09t8:252_0": "Bhedato pana pubbabhāge sammādiṭṭhi “dukkhe ñāṇa”ntiādinā catūsu saccesu ñāṇavasena",
  "tika-abh09t8:252_1": "nānakkhaṇā nānārammaṇā nānānāmā hoti, dutiyo pana nekkhammaabyāpādaavihiṁsāsaṅkappavasena,",
  "tika-abh09t8:252_2": "viratiyo catubbidhavacīduccaritatividhakāyaduccaritamicchājīvaviramaṇasaṅkhātacetanāvasenapi",
  "tika-abh09t8:252_3": "virativasenapi, chaṭṭhasattamā catubbidhasammappadhānasatipaṭṭhānavasena nānakkhaṇā",
  "tika-abh09t8:252_4": "nānārammaṇā nānānāmā honti. Maggakāle panete sammādiṭṭhiādayo ekakkhaṇā ekārammaṇā.",
  "tika-abh09t8:252_5": "Kiccato pana tāni pubbabhāge nānānāmāni labhanti, sammāsamādhi pana pubbabhāgepi",
  "tika-abh09t8:252_6": "maggakkhaṇepi catukkapañcakajjhānavasena nānakkhaṇo nānānāmo, maggakkhaṇe pana ekārammaṇo",
  "tika-abh09t8:252_7": "hoti. Ekassa hi paṭhamamaggo pādakajjhānādiniyamato paṭhamajjhānādiko vā dutiyajjhānādīsu",
  "tika-abh09t8:252_8": "aññatarajjhāniko vā, dutiyamaggādayopissa paṭhamamaggasadisajjhānikā vā visadisajjhānikā",
  "tika-abh09t8:252_9": "vāti so maggakālepi nānakkhaṇo nānānāmo vāti ayamettha bhedo.",
  "tika-abh09t8:253": "Bhūmito ca vivekato ca vinicchayo bojjhaṅgesu vuttānusārena veditabboti evaṁ vijānīyo pāḷimuttavinicchayo.",
  "tika-abh09t8:254": "Maggaṅgavibhaṅgamātikatthavaṇṇanā niṭṭhitā.",
  "tika-abh09t8:255": "Jhānavibhaṅgamātikatthavaṇṇanā",
  "tika-abh09t8:256_0": "Jhānavibhaṅgamātikāya pana atthato tāva – pātimokkhasaṁvarasaṁvutotiādīsu pātimokkhanti",
  "tika-abh09t8:256_1": "sikkhāpadasīlaṁ. Taṁ hi yo naṁ pāti rakkhati, taṁ mokkheti moceti āpāyikādīhi dukkhehi,",
  "tika-abh09t8:256_2": "tasmā “pātimokkha”nti vuccati. Saṁvaraṇaṁ, saṁvaranti vā tenāti saṁvaro, pātimokkhameva",
  "tika-abh09t8:256_3": "saṁvaro pātimokkhasaṁvaro, kammavācāpariyosāne ijjhanakassa atthato cetanādirūpassa",
  "tika-abh09t8:256_4": "pātimokkhasaṁvarasīlassevetaṁ adhivacanaṁ. Tena saṁvuto pihitakāyavacīpayogoti pātimokkhasaṁvarasaṁvuto.",
  "tika-abh09t8:256_5": "Viharatīti iriyati pavatteti. Ācāragocarasampannoti ettha ācaritabbato ācāro, gāvo",
  "tika-abh09t8:256_6": "caranti etthāti gocaro, gunnaṁ caraṇaṭṭhānaṁ. Taṁsadisatāya pana sabbopi pavattivisayo",
  "tika-abh09t8:256_7": "gocaroti veditabbo. Tesaṁ vibhāgo niddese vuttanayeneva veditabbo.",
  "tika-abh09t8:257": "Niddese hi –",
  "tika-abh09t8:258_0": "“Ācāragocarasampannoti atthi ācāro, atthi anācāro. Tattha katamo anācāro? Kāyiko",
  "tika-abh09t8:258_1": "vītikkamo, vācasiko vītikkamo, kāyikavācasiko vītikkamo, ayaṁ vuccati anācāro, sabbampi",
  "tika-abh09t8:258_2": "dussīlyaṁ anācāro, idhekacco veḷudānena vā patta…pe… pupphaphalasinānadantakaṭṭhadānena",
  "tika-abh09t8:258_3": "vā cāṭukamyatāya vā muggasupyatāya vā pāribhaṭutāya vā jaṅghapesanikena vā aññataraññatarena",
  "tika-abh09t8:258_4": "vā buddhapatikuṭṭhena micchāājīvena jīvikaṁ kappeti, ayaṁ vuccati anācāro.",
  "tika-abh09t8:259": "“Tattha katamo ācāro? Kāyiko avītikkamo”tiādinā –",
  "tika-abh09t8:260": "Vuttavipariyāyena ācāro niddiṭṭho.",
  "tika-abh09t8:261_0": "“Gocaroti atthi gocaro, atthi agocaro. Tattha katamo agocaro? Idhekacco vesiyāgocaro",
  "tika-abh09t8:261_1": "vā hoti, vidhavā…pe… thullakumārīpaṇḍakabhikkhunīpānāgāragocaro vā, saṁsaṭṭho viharati",
  "tika-abh09t8:261_2": "rājūhi rājamahāmattehi titthiyehi titthiyasāvakehi ananulomikena saṁsaggena, yāni",
  "tika-abh09t8:261_3": "vā pana tāni kulāni assaddhāni appasannāni…pe… tathārūpāni kulāni sevati bhajati",
  "tika-abh09t8:261_4": "payirupāsati, ayaṁ vuccati agocaro.",
  "tika-abh09t8:262": "“Tattha katamo gocaro? Idhekacco na vesiyāgocaro hotī”tiādinā –",
  "tika-abh09t8:263": "Vuttavipariyāyena gocaro niddiṭṭho.",
  "tika-abh09t8:264_0": "Apicettha therānaṁ bhikkhūnaṁ purato gamananisīdanacaṅkamanaghaṭṭanābhibhavanādikāyikācittīkārakiriyānañceva",
  "tika-abh09t8:264_1": "there bhikkhū anāpucchā dhammakathanakhuṁsanādivācasikācittīkārakiriyānañca anācārānaṁ",
  "tika-abh09t8:264_2": "paṭipakkhavasena kāyikavācasiko ācāro veditabbo. Apica bhikkhu sagāravo sappatisso",
  "tika-abh09t8:264_3": "hirottappasampanno sunivattho supāruto pāsādikena abhikkantādinā okkhittacakkhu iriyāpathasampanno",
  "tika-abh09t8:264_4": "ābhisamācārikesu sakkaccakārī garucittīkārabahulo viharati, ayaṁ vuccati ācāro. Gocaro",
  "tika-abh09t8:264_5": "pana tividho upanissayagocaro ārakkhagocaro upanibandhagocaroti. Tattha dasakathāvatthuguṇasamannāgato",
  "tika-abh09t8:264_6": "kalyāṇamitto upanissayagocaro nāma. Antaragharādīsu okkhittacakkhutādīhi disā vidisā",
  "tika-abh09t8:264_7": "anoloketvā gamanaṁ ārakkhagocaro nāma. Cattāro pana satipaṭṭhānā upanibandhagocaro",
  "tika-abh09t8:264_8": "nāma. Yattha cittaṁ upanibandhati, ayaṁ tividhopettha gocaroti veditabbo. Imināti",
  "tika-abh09t8:264_9": "iminā ācārena, gocarena ca samannāgato ācāragocarasampanno nāma.",
  "tika-abh09t8:265_0": "Aṇumattesu vajjesūti aṇuppamāṇesu dosesu. Bhayadassāvīti bhayadassanasīlo, aṇumattaṁ",
  "tika-abh09t8:265_1": "reṇuṁ sinerusadisaṁ passanto viya sabbalahukampi dukkaṭadubbhāsitamattaṁ pārājikasadisaṁ",
  "tika-abh09t8:265_2": "katvā vajjato bhayato dassanasīloti attho. Samādāya sikkhati sikkhāpadesūti yaṁ kiñci",
  "tika-abh09t8:265_3": "sikkhāpadesu sikkhitabbaṁ, taṁ suṭṭhu ādāya gahetvā sikkhati.",
  "tika-abh09t8:266_0": "Indriyesu guttadvāroti manacchaṭṭhesu indriyesu rūpādiārammaṇanimittādīnaṁ aggahaṇasaṅkhātasatisaṁvarena",
  "tika-abh09t8:266_1": "pihitadvāro. Bhojane mattaññūti piṇḍapāte paṭiggahaṇaparibhogesu paccavekkhaṇañāṇavasena",
  "tika-abh09t8:266_2": "ceva appicchatādīhi ca mattajānanako, piṇḍapātavasena cettha catunnaṁ paccayānaṁ",
  "tika-abh09t8:266_3": "gahaṇaṁ veditabbaṁ. Atha vā bhuñjitabbato bhojananti catunnaṁ paccayānaṁ gahaṇaṁ",
  "tika-abh09t8:266_4": "veditabbaṁ. Pubbarattāpararattanti ettha aḍḍharattisaṅkhātāya rattiyā pubbe pubbarattaṁ,",
  "tika-abh09t8:266_5": "iminā paṭhamayāmañceva pacchābhattañca gaṇhāti. Rattiyā pacchā apararattaṁ, iminā",
  "tika-abh09t8:266_6": "pacchimayāmañceva purebhattañca gaṇhāti. Pacchimayāmo panassa bhikkhuno niddākilamathavinodanokāsoti na gahito.",
  "tika-abh09t8:267_0": "Jāgariyānuyogamanuyuttoti asubhabhāvanāsaṅkhātassa bhāvanārāmassa anuyogasaṅkhātaṁ",
  "tika-abh09t8:267_1": "āsevanabhāvanaṁ anuyutto caṅkamananisajjāhi yonisomanasikārena āvaraṇīyehi dhammehi",
  "tika-abh09t8:267_2": "cittaparisodhane yuttappayuttoti attho. Sātaccaṁ nepakkanti satataṁ pavattayitabbato",
  "tika-abh09t8:267_3": "sātaccasaṅkhātaṁ vīriyaṁ, paripākagatattā nepakkasaṅkhātañca paññaṁ anuyuttoti sambandho.",
  "tika-abh09t8:267_4": "Iminā vīriyapaññāhi yuttasseva jāgariyānuyogasiddhīti dasseti.",
  "tika-abh09t8:268_0": "Idāni taṁ jāgariyānuyogaṁ sarūpato dassento “bodhipakkhikānaṁ dhammāna”ntiādimāha.",
  "tika-abh09t8:268_1": "Bodhipakkhikānaṁ dhammānanti catusaccāvabodhasaṅkhātassa maggañāṇassa pakkhe bhavānaṁ",
  "tika-abh09t8:268_2": "catusaccasatipaṭṭhānādisattatiṁsadhammānaṁ. Niddese panassa lokiyabhāvanāya visesabodhipakkhiyadhamme",
  "tika-abh09t8:268_3": "ekārammaṇe pavattanasamatthatāya satta bojjhaṅgā eva niddiṭṭhā. Tesaṁ gahaṇena pana",
  "tika-abh09t8:268_4": "sesānampi tattha gahaṇaṁ veditabbaṁ. So abhikkante paṭikkantetiādīsu abhikkantaṁ",
  "tika-abh09t8:268_5": "vuccati purato gamanaṁ, paṭikkantaṁ nivattanaṁ, tadubhayañca ṭhānanisajjāsayanesupi",
  "tika-abh09t8:268_6": "purato, pacchato ca kāyassa abhigamanaapagamanavasena labbhati. Sampajānakārī hotīti",
  "tika-abh09t8:268_7": "sampajaññena sabbakiccakārī, sampajaññasseva vā kārī, sampajañña-ggahaṇena cettha",
  "tika-abh09t8:268_8": "avippayogato satipi gahitāva hoti. Tenevassa niddese “sato sampajāno abhikkamatī”tiādi vuttaṁ.",
  "tika-abh09t8:269_0": "Ālokitetiādīsu ālokitaṁ nāma purato pekkhanaṁ. Vilokitaṁ nāma anudisāpekkhanaṁ. Imesaṁ",
  "tika-abh09t8:269_1": "pana dvinnaṁ gahaṇena heṭṭhā upari pacchato pekkhanasaṅkhātāni olokitullokitāpalokitānipi",
  "tika-abh09t8:269_2": "gahitānīti veditabbāni.",
  "tika-abh09t8:270_0": "Samiñjitepasāriteti pabbānaṁ samiñjane, pasāraṇe ca. Saṅghāṭipattacīvaradhāraṇeti",
  "tika-abh09t8:270_1": "ettha saṅghāṭicīvarānaṁ nivāsanapārupanavasena, pattassa bhikkhāpaṭiggahaṇādivasena",
  "tika-abh09t8:270_2": "ca paribhogo dhāraṇaṁ nāma. Asiteti piṇḍapātādibhojane. Pīteti yāguādipāne. Khāyiteti",
  "tika-abh09t8:270_3": "piṭṭhakhajjādikhādane. Sāyiteti madhuphāṇitādisāyite. Uccārapassāvakammeti uccārassa",
  "tika-abh09t8:270_4": "ca passāvassa ca karaṇe. Gateti gamane. Ṭhiteti ṭhāne. Nisinneti nisajjāya. Sutteti",
  "tika-abh09t8:270_5": "sayane. Jāgariteti jāgaraṇe. Ettha ca bhikkhācāragamanādivasena “abhikkante”ti vuttaṁ.",
  "tika-abh09t8:270_6": "Vihāre pana caṅkamanādiiriyāpathavaseneva “gate”tiādi vuttanti veditabbaṁ. Bhāsiteti",
  "tika-abh09t8:270_7": "kathane. Tuṇhībhāveti akathane.",
  "tika-abh09t8:271_0": "Sabbesu pana tesu abhikkantādīsu paccekaṁ sātthakasampajaññaṁ sappāyasampajaññaṁ",
  "tika-abh09t8:271_1": "gocarasampajaññaṁ asammohasampajaññanti catubbidhaṁ sampajaññaṁ veditabbaṁ. Tattha",
  "tika-abh09t8:271_2": "abhikkamitukāmatādicitte uppanne cittavaseneva gamanādiṁ akatvā “kiṁ nu me tattha",
  "tika-abh09t8:271_3": "gatena attho”ti pariggaṇhitvā cetiyadassanādino tassa tassa atthassa pariggaṇhanaṁ",
  "tika-abh09t8:271_4": "sātthakasampajaññaṁ nāma. Sātthakesu panetesu gamanādīsu jīvitabrahmacariyantarāyānañceva",
  "tika-abh09t8:271_5": "sallekhapaṭipattivighātakarānaṁ kāyikacetasikaparikkilesānañca sabbesānaṁ sabbhāvābhāvaṁ",
  "tika-abh09t8:271_6": "pariggahetvā sappāyapariggaṇhanaṁ sappāyasampajaññaṁ nāma. Evaṁ pariggahitasātthakasappāyassa",
  "tika-abh09t8:271_7": "pana aṭṭhatiṁsāya kammaṭṭhānesu, vipassanāya vā attano abhirucitaṁ kammaṭṭhānasaṅkhātaṁ",
  "tika-abh09t8:271_8": "gocaraṁ avissajjetvāva abhikkamādīnaṁ karaṇaṁ gocarasampajaññaṁ nāma. Abhikkamādīsu",
  "tika-abh09t8:271_9": "pana andhabālaputhujjanā “attā abhikkamādīni karoti, ahaṁ karomī”ti vā sammuyhanti,",
  "tika-abh09t8:271_10": "tathā asammuyhitvā “abhikkamitukāmatādicittakiriyavāyodhātu vipphārādikāraṇasāmaggiyā",
  "tika-abh09t8:271_11": "ayaṁ kāyasaṅkhāto aṭṭhisaṅghāṭo abhikkamādīni karoti, tato añño abbhantare attā vā",
  "tika-abh09t8:271_12": "satto vā abhikkamanto vā paṭikkamanto vā…pe… tuṇhī bhavanto vā natthī”ti evamādinā",
  "tika-abh09t8:271_13": "yāthāvato jānanavasena paññāya pavattanaṁ asammohasampajaññaṁ nāma. Ayamettha saṅkhepo,",
  "tika-abh09t8:271_14": "vitthāro pana sammohavinodaniyaṁ gahetabbo.",
  "tika-abh09t8:272_0": "Idāni yasmā yassa abbhantare yathāvuttā ettakā guṇā natthi, tassa araññavāso pana",
  "tika-abh09t8:272_1": "makkaṭādīnaṁ viya anucchaviko na hoti, upacāramattampissa jhānaṁ na uppajjati. Yassa",
  "tika-abh09t8:272_2": "pana santi, tassa araññavāso anucchaviko hoti. So hi tattha sabbappakārajjhānaṁ nibbattetuṁ",
  "tika-abh09t8:272_3": "sakkoti, araññavāsañceva āraññake ca upasobheti, sakalañca sāsanaṁ pasādeti, tasmā",
  "tika-abh09t8:272_4": "evarūpassa bhikkhuno upāsanaṭṭhānayogapathaṁ sappāyasenāsanaṁ dassento “so vivittaṁ",
  "tika-abh09t8:272_5": "senāsanaṁ bhajatī”tiādimāha. Tattha vivittanti suññaṁ. Seti ceva āsati ca etthāti",
  "tika-abh09t8:272_6": "senāsanaṁ, mañcādi, vihārādi ca. Tenevassa niddese “mañco pīṭha”ntiādi vuttaṁ.",
  "tika-abh09t8:273_0": "Idāni aññampissa pabhedaṁ dassetuṁ “arañña”ntiādi vuttaṁ. Tattha araññanti vinayapariyāyena",
  "tika-abh09t8:273_1": "tāva ṭhapetvā gāmañca gāmūpacārañca avasesaṁ, suttantapariyāyena ca āraññakaṁ bhikkhuṁ",
  "tika-abh09t8:273_2": "sandhāya pañcadhanusatikaṁ pacchimaṁ araññanti vuttaṁ, abhidhammapariyāyena pana",
  "tika-abh09t8:273_3": "gāmadvārassa indakhīlato bahi sabbaṁ “arañña”nti gahetabbaṁ. “Nikkhamitvā bahi indakhīlā”ti",
  "tika-abh09t8:273_4": "hi vuttaṁ. Kandaranti kaṁ vuccati udakaṁ, tena daritaṁ udakena bhinnaṁ pabbatapadesaṁ,",
  "tika-abh09t8:273_5": "yaṁ “nitumba”ntipi “nadīkuñja”ntipi vadanti. Tattha hi rajatapaṭṭasadisavālikāpuline",
  "tika-abh09t8:273_6": "maṇivitānasadise sandacchāye vanagahane nisīditvā maṇikkhandhasadise udake sandamāne",
  "tika-abh09t8:273_7": "sītena vātena bījiyamānassa samaṇadhammaṁ karoto cittaṁ ekaggaṁ hoti. Giriguhanti",
  "tika-abh09t8:273_8": "dvinnaṁ pabbatānamantaraṁ, ekasmiññeva vā umaṅgasadisaṁ mahāvivaraṁ. Vanapatthanti",
  "tika-abh09t8:273_9": "gāmantaṁ atikkamitvā manussānaṁ anupacāraṭṭhānaṁ, yattha na kasanti na vapanti. Tenevassa",
  "tika-abh09t8:273_10": "niddese “vanapatthanti dūrānametaṁ senāsanānaṁ adhivacana”ntiādi vuttaṁ.",
  "tika-abh09t8:274_0": "Abbhokāsanti acchannaṁ. Ākaṅkhamāno panettha cīvarakuṭiṁ katvā vasati. Palālapuñjanti",
  "tika-abh09t8:274_1": "palālarāsiṁ. Mahāpalālapuñjato hi palālaṁ nikkaḍḍhitvā pabbhāraleṇasadise ālaye karonti,",
  "tika-abh09t8:274_2": "gacchagumbādīnampi upari palālaṁ pakkhipitvā heṭṭhā nisīdanti, taṁ sandhāyetaṁ vuttaṁ.",
  "tika-abh09t8:274_3": "Appasaddantiādīsu vacanasaddena virahitattā appasaddaṁ. Nagaranigghosasaddena ceva",
  "tika-abh09t8:274_4": "migapakkhinigghosena ca rahitattā appanigghosaṁ. Vijanavātanti anusañcarakajanassa",
  "tika-abh09t8:274_5": "sarīravātena virahitattā vijanavātaṁ, “vijanavāda”ntipi pāṭho. Senāsanassa anto janavādasaddena",
  "tika-abh09t8:274_6": "rahitanti attho. Manussānaṁ rahassa kiriyārahattā manussarāhasseyyakaṁ, tato tato",
  "tika-abh09t8:274_7": "paṭinivattitvā sammadeva kammaṭṭhāne cittassa līyanato paṭisallānasaṅkhātassa vivekassa",
  "tika-abh09t8:274_8": "bhāvanārāmassa anurūpattā paṭisallānasāruppaṁ. Bhajatīti sambandho. Araññagatotiādīsu",
  "tika-abh09t8:274_9": "araññaṁ, rukkhamūlañca ṭhapetvā avasesaṁ sabbampi senāsanaṁ suññāgārena saṅgahitaṁ.",
  "tika-abh09t8:275_0": "Pallaṅkaṁābhujitvāti samantato ūrubaddhāsanaṁ bandhitvā. Ujuṁ kāyaṁ paṇidhāyāti uparimakāyaṁ",
  "tika-abh09t8:275_1": "ujuṁ ṭhapetvā, aṭṭhārasa piṭṭhikaṇṭake koṭiyā koṭiṁ paṭipādetvā. Evaṁ nisinnassa",
  "tika-abh09t8:275_2": "hi cammamaṁsanahārūni na paṇamanti, athassa tesaṁ apaṇamanapaccayā khaṇe khaṇe vedanā",
  "tika-abh09t8:275_3": "na uppajjanti, tato cittaṁ ekaggaṁ hoti, kammaṭṭhānaṁ vuddhiṁ upagacchati. Parimukhaṁ",
  "tika-abh09t8:275_4": "satiṁ upaṭṭhapetvāti kammaṭṭhānābhimukhaṁ satiṁ paṭṭhapetvā, mukhasamīpe vā katvā.",
  "tika-abh09t8:275_5": "Tenevassa niddese “ayaṁ sati upaṭṭhitā hoti sūpaṭṭhitā, nāsikagge vā mukhanimitte",
  "tika-abh09t8:275_6": "vā”ti vuttaṁ. Mukhanimittanti cettha uttaroṭṭhassa vemajjhapadeso, yattha nāsikāvāto",
  "tika-abh09t8:275_7": "paṭihaññati. Atha vā “parīti pariggahaṭṭho, mukhanti niyyānaṭṭho, satīti upaṭṭhānaṭṭho,",
  "tika-abh09t8:275_8": "tena vuccati parimukhaṁ sati”nti vaṁ paṭisambhidāyaṁ vuttanayenapettha attho daṭṭhabbo.",
  "tika-abh09t8:275_9": "Tatrāyaṁ saṅkhepattho “pariggahitaniyyānaṁ satiṁ katvā”ti.",
  "tika-abh09t8:276_0": "Abhijjhaṁloketiādīsu abhimukhaṁ jhāyati cintetīti abhijjhā, rāgo. Lujjanapalujjanaṭṭhena",
  "tika-abh09t8:276_1": "loko, pañcupādānakkhandhā. Tesu kāmacchandaṁ vikkhambhetvāti attho. Vikkhambhanavaseneva",
  "tika-abh09t8:276_2": "vigatābhijjhena, na cakkhuviññāṇādisadisenāti attho. Cetasāti cittena, itthambhūto",
  "tika-abh09t8:276_3": "viharatīti attho. Abhijjhāyāti abhijjhāto. Cittaṁ parisodhetīti yathā naṁ sā muñcitvā",
  "tika-abh09t8:276_4": "na puna gaṇhāti, evaṁ parimocetīti attho. Byāpajjati iminā cittaṁ pūtikummāsādayo",
  "tika-abh09t8:276_5": "viya pakatiṁ jahātīti byāpādo. Vikārappattiyā padussati, paraṁ vā padūseti vināsetīti",
  "tika-abh09t8:276_6": "padoso, ubhayampetaṁ kodhassevādhivacanaṁ. Yasmā cetaṁ sabbakammaṭṭhānasādhāraṇavasena",
  "tika-abh09t8:276_7": "desīyati, tasmā “sabbapāṇabhūtahitānukampī”ti evaṁ mettāvasena avatvā “abyāpannacitto”ti ettakameva vuttaṁ.",
  "tika-abh09t8:277_0": "Thinaṁ cittassa gelaññaṁ, middhaṁ cetasikānaṁ. Ālokasaññīti rattiyampi divāpi diṭṭhaālokasañjānanasaññāya",
  "tika-abh09t8:277_1": "samannāgato, tāya pana ālokasaññāya thinamiddhavinodanassa visesato satisampajaññaṁ",
  "tika-abh09t8:277_2": "icchitabbanti āha “sato sampajāno”ti.",
  "tika-abh09t8:278_0": "Anuddhatoti avikkhitto tathā eva ajjhattaṁ vūpasantacitto. Tiṇṇavicikicchoti vicikicchaṁ",
  "tika-abh09t8:278_1": "atikkamitvā ṭhito. Akathaṁkathī kusalesu dhammesūti anavajjadhammesu “kathaṁ ime,",
  "tika-abh09t8:278_2": "kathaṁ ime”ti evaṁ pavattanato kathaṁkathīsaṅkhātāya vicikicchāya virahito. Evaṁ",
  "tika-abh09t8:278_3": "pañcanīvaraṇappahānaṁ dassetvā idāni yasmā appahīnanīvaraṇassa jhānaṁ na uppajjati,",
  "tika-abh09t8:278_4": "na hi kāmacchandādīhi nānāvisayavikkhittacittaṁ ekattārammaṇe samādhiyati, na kāmadhātusamatikkamanāya",
  "tika-abh09t8:278_5": "vā paṭipajjati, tasmā “so ime pañca nīvaraṇe pahāyā”tiādi vuttaṁ. Tattha soti yo",
  "tika-abh09t8:278_6": "yathāvuttasīlādiguṇe patiṭṭhāya araññādianurūpasenāsanagato attano cariyānukulakammaṭṭhāne",
  "tika-abh09t8:278_7": "līnuddhaccarahitāya sātaccakiriyāya uppāditupacārajjhānena pahīnapañcanīvaraṇo paṭhamajjhānādhigamāya",
  "tika-abh09t8:278_8": "vāyamati, soti attho.",
  "tika-abh09t8:279_0": "Cetaso upakkileseti cittassa appabhassarabhāvakaraṇe. Paññāya dubbalīkaraṇeti yasmā",
  "tika-abh09t8:279_1": "ime nīvaraṇā uppajjamānā anuppannāya lokiyalokuttarāya paññāya uppajjituṁ na denti,",
  "tika-abh09t8:279_2": "uppannāya pana lokiyaaṭṭhasamāpattiyā, abhiññābhūtāya vā mūlaṁ upacchinditvā pātenti,",
  "tika-abh09t8:279_3": "tasmā “paññāya dubbalīkaraṇā”ti vuccanti. Vivicceva kāmehītiādīsu kāmehīti vatthukāmakilesakāmehi.",
  "tika-abh09t8:279_4": "Viviccevāti viviccitvā vinā hutvā, apakkamitvāti attho. Niyamatthena panettha eva-kārena",
  "tika-abh09t8:279_5": "jhānapaṭipakkhabhūtānaṁ kāmānaṁ pariccāgeneva paṭhamajjhānādhigamo, andhakārapariccāgeneva",
  "tika-abh09t8:279_6": "dīpappavatti viyāti dasseti. Uttarapadepi cesa eva-kāro ānetvā “vivicceva akusalehi",
  "tika-abh09t8:279_7": "dhammehī”ti sambandhitabbo. Na hi sakkā kāmato aññehi nīvaraṇasaṅkhātehi akusaladhammehi",
  "tika-abh09t8:279_8": "aviviccāpi jhānaṁ upasampajja viharituṁ. Padadvayepi pana “viviccā”ti iminā kāyavivekādīsu,",
  "tika-abh09t8:279_9": "tadaṅgavivekādīsu ca tadaṅganissaraṇavivekavajjitā sabbepi vivekā idha adhippetā.",
  "tika-abh09t8:279_10": "Vatthukāmavivekavacanato hi kāyaviveko vutto, kilesakāmehi pana sesākusalehi ca vivekavacanato",
  "tika-abh09t8:279_11": "cittaupadhivivekā, vikkhambhanādivivekā ca vuttā. Lokuttarajjhānampi saṅgahitattā",
  "tika-abh09t8:279_12": "daṭṭhabbaṁ. Evametena padadvayena yathākkamaṁ kāmacchandanīvaraṇasesanīvaraṇavikkhambhanādiko",
  "tika-abh09t8:279_13": "vutto. Evaṁ oghādīsupi yathārahaṁ yojetabbaṁ.",
  "tika-abh09t8:280_0": "Ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ dassetuṁ",
  "tika-abh09t8:280_1": "“savitakkaṁ savicāra”ntiādi vuttaṁ. Tattha vitakkena ca vicārena ca saha vattati",
  "tika-abh09t8:280_2": "rukkho viya pupphena, phalena cāti idaṁ jhānaṁ “savitakkaṁ savicāra”nti vuccati.",
  "tika-abh09t8:280_3": "Vivekajanti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto",
  "tika-abh09t8:280_4": "jhānasampayuttadhammarāsīti attho, tasmā vivekato, tasmiṁ vā viveke jātanti vivekajaṁ.",
  "tika-abh09t8:280_5": "Pītisukhanti ettha pītīti appanāppattā pharaṇāpīti, sukhañca taṁsampayuttaṁ, iti",
  "tika-abh09t8:280_6": "ayañca pīti idañca sukhaṁ assa jhānassa, asmiṁ vā atthīti idaṁ jhānaṁ “pītisukha”nti",
  "tika-abh09t8:280_7": "vuccati. Atha vā pīti ca sukhañca pītisukhaṁ, vivekajaṁ pītisukhaṁ assa, asmiṁ vāti",
  "tika-abh09t8:280_8": "vivekajaṁ pītisukhaṁ, evaṁ ekapadavasena “vivekajapītisukha”nti vattabbe niggahītāgamaṁ",
  "tika-abh09t8:280_9": "katvā “vivekajaṁ pītisukha”ntipi vattuṁ yujjati. Yatheva hi jhānaṁ, evaṁ pītisukhampi",
  "tika-abh09t8:280_10": "vivekajameva hotīti. Paṭhamaṁ jhānanti gaṇanānupubbato paṭhamaṁ, paṭhamaṁ uppattitopi",
  "tika-abh09t8:280_11": "paṭhamaṁ. Ārammaṇūpanijjhānato, paccanīkajhāpanato vā jhānaṁ, iminā nayena upari",
  "tika-abh09t8:280_12": "“dutiyaṁ jhāna”ntiādīsu attho veditabbo. Upasampajja viharatīti evaṁ pañcaṅgavippahīnaṁ",
  "tika-abh09t8:280_13": "pañcaṅgasamannāgataṁ tividhakalyāṇaṁ dasalakkhaṇasampannaṁ paṭhamaṁ jhānaṁ adhigantvā",
  "tika-abh09t8:280_14": "tadanurūpena iriyāpathavihārena pavattatīti attho. Ettha ca cittekaggatā kiñcāpi",
  "tika-abh09t8:280_15": "“savitakkasavicāra”nti imasmiṁ pāṭhe na niddiṭṭhā, tathāpi vibhaṅge “jhānanti vitakko",
  "tika-abh09t8:280_16": "vicāro pīti sukhaṁ cittassekaggatā”ti vuttattā aṅgameva.",
  "tika-abh09t8:281_0": "Evaṁ paṭhamajjhānādhigamaṁ dassetvā idāni tadanantaraṁ adhigatapaṭhamajjhānassa taṁ",
  "tika-abh09t8:281_1": "āvajjanasamāpajjanavuṭṭhānādhiṭṭhānapaccavekkhaṇasaṅkhātāhi pañcahi vasīhi vasībhūtaṁ",
  "tika-abh09t8:281_2": "katvā tato vuṭṭhāya tattha āsannanīvaraṇapaccatthikatāya ceva oḷārikavitakkavicārakkhobhasamaṅgitāya",
  "tika-abh09t8:281_3": "ca dosaṁ disvā nikantiṁ pariyādāya vitakkādibhedoḷārikaṅgappahānāya, pītiādisantaṅgapaṭilābhāya",
  "tika-abh09t8:281_4": "ca tadeva kammaṭṭhānaṁ punappunaṁ manasikaroto dutiyaṁ jhānaṁ uppajjati, tappādakañca",
  "tika-abh09t8:281_5": "lokuttarajjhānaṁ puggalādhiṭṭhānena dassetuṁ “vitakkavicārānaṁ vūpasamā”tiādimāha.",
  "tika-abh09t8:281_6": "Tattha vūpasamāti samatikkamā, dutiyajjhānakkhaṇe apātubhāvāti vuttaṁ hoti. Ajjhattanti",
  "tika-abh09t8:281_7": "attani jātaṁ, attasantāne nibbattanti attho. Sampasādananti saddhāsaṅkhātasampasādanayogato",
  "tika-abh09t8:281_8": "jhānampi sampasādanaṁ nīlavaṇṇayogato nīlavatthaṁ viya. Ekodibhāvanti ettha vitakkavicārehi",
  "tika-abh09t8:281_9": "anajjhāruḷhattā eko aggo seṭṭho udetīti ekodi, samādhi. Taṁ bhāveti vaḍḍhetīti dutiyajjhānaṁ",
  "tika-abh09t8:281_10": "ekodibhāvaṁ. So panāyaṁ ekodi yasmā cetaso, na sattassa, na jīvassa, tasmā etaṁ “cetaso",
  "tika-abh09t8:281_11": "ekodibhāva”nti vuttaṁ.",
  "tika-abh09t8:282_0": "Nanu cāyaṁ saddhā paṭhamajjhānepi atthi, ayañca ekodināmako samādhi, atha kasmā idameva",
  "tika-abh09t8:282_1": "evaṁ vuttanti? Vuccate – imasmiñhi jhāne vitakkavicārakkhobhābhāvena balavatī saddhā,",
  "tika-abh09t8:282_2": "samādhi ca, tasmā idameva evaṁ vuttanti. Avitakkaṁ avicāranti bhāvanāya pahīnattā",
  "tika-abh09t8:282_3": "natthi etasmiṁ, etassa vā vitakko vicāro, na tatiyajjhānādi viya, cakkhuviññāṇādi",
  "tika-abh09t8:282_4": "viya ca abhāvappattito, tasmā imassa “vitakkavicārānaṁ vūpasamā”ti idaṁ kāraṇavacananti",
  "tika-abh09t8:282_5": "daṭṭhabbaṁ. Samādhijanti paṭhamajjhānasamādhito, sampayuttasamādhito vā jātaṁ, vitakkādikkhobhābhāvena",
  "tika-abh09t8:282_6": "cetassa vaṇṇabhaṇanatthaṁ idameva “samādhija”nti vuttaṁ. Upasampajja viharatīti evaṁ",
  "tika-abh09t8:282_7": "duvaṅgavippahīnaṁ tivaṅgasamannāgataṁ tividhakalyāṇādiyuttaṁ dutiyaṁ jhānaṁ adhigantvā",
  "tika-abh09t8:282_8": "vuttanayena vattatīti attho.",
  "tika-abh09t8:283_0": "Evaṁ dutiyajjhānādhigamaṁ dassetvā idāni tadanantaraṁ adhigatadutiyajjhānassa taṁ",
  "tika-abh09t8:283_1": "vuttanayeneva vasībhūtaṁ katvā tattha āsannavitakkavicārapaccatthikatāya ceva oḷārikapītaṅgasamaṅgitāya",
  "tika-abh09t8:283_2": "ca dosaṁ disvā nikantiṁ pariyādāya tadoḷārikaṅgappahānāya sesasantaṅgapaṭilābhāya",
  "tika-abh09t8:283_3": "tadevārammaṇaṁ punappunaṁ manasikaroto tatiyaṁ jhānaṁ uppajjati, tappādakañca lokuttaraṁ,",
  "tika-abh09t8:283_4": "taṁ dassetuṁ “pītiyā ca virāgā”tiādimāha. Tattha virajjanaṁ virāgo, samatikkamo,",
  "tika-abh09t8:283_5": "tasmā virāgā. Ca-kārena vitakkavicārānaṁ vūpasamaṁ sampiṇḍeti “pītiyā ca virāgā,",
  "tika-abh09t8:283_6": "vitakkavicārānañca vūpasamā”ti. Idañcetassa āgamanamaggaparidīpanatthaṁ, vaṇṇabhaṇanatthañca",
  "tika-abh09t8:283_7": "vuttaṁ. Upekkhako viharatīti ettha upapattito ikkhati apakkhapatitā hutvā passatīti",
  "tika-abh09t8:283_8": "upekkhā, tatramajjhattatā. Tāya visadāya pītivirāgapadaṭṭhānāya thāmagatāya samannāgatattā",
  "tika-abh09t8:283_9": "tatiyajjhānasamaṅgī “upekkhako”ti vuccati, vitakkādikkhobhābhāvena panesā ettheva",
  "tika-abh09t8:283_10": "paribyattakiccā jātā, na paṭhamajjhānādīsūti. Sato ca sampajānoti puggalādhiṭṭhānena",
  "tika-abh09t8:283_11": "sati ca sampajaññañca vuttaṁ, idañca satisampajaññabaleneva ṭhitaṁ taṁpītisahacaritaṁ",
  "tika-abh09t8:283_12": "sukhaṁ, tato apanītaṁ vaccho viya bandhanabalena dhenuṁ pītiṁ na upagacchati, imasmiñca",
  "tika-abh09t8:283_13": "sati atimadhure sukhe yogino na sārajjanti, no aññathāti imampi atthavisesaṁ dassetuṁ",
  "tika-abh09t8:283_14": "idheva vuttanti veditabbaṁ. Sukhañca kāyena paṭisaṁvedetīti ettha kiñcāpi tatiyajjhānasamaṅgino",
  "tika-abh09t8:283_15": "sukhapaṭisaṁvedanābhogo natthi, evaṁ santepi yasmā tassa nāmakāyena sampayuttaṁ atipaṇītaṁ",
  "tika-abh09t8:283_16": "sukhaṁ, taṁsamuṭṭhitena tassa atipaṇītena rūpena rūpakāyo phuṭṭho, yassa phuṭṭhattā",
  "tika-abh09t8:283_17": "jhānā vuṭṭhitopi kāyikasukhaṁ paṭisaṁvedeyya, tasmā etamatthaṁ dassento “sukhañca",
  "tika-abh09t8:283_18": "kāyena paṭisaṁvedetī”ti āha. Yaṁ tantiādīsu yanti yasmā, yaṁ jhānahetūti attho. Tanti",
  "tika-abh09t8:283_19": "taṁ tatiyajjhānasamaṅgipuggalaṁ buddhādayo ariyā ācikkhanti pasaṁsanti. Kinti? “Upekkhako",
  "tika-abh09t8:283_20": "satimā sukhavihārī”ti. Evaṁ ekaṅgavippahīnaṁ duvaṅgasamannāgataṁ tividhakalyāṇādiyuttaṁ",
  "tika-abh09t8:283_21": "tatiyaṁ jhānaṁ adhigantvā pavattatīti attho. Yaṁ pana jhānaṁ vibhaṅge “jhānanti upekkhā",
  "tika-abh09t8:283_22": "sati sampajaññaṁ sukhaṁ cittassekaggatā”ti vuttaṁ, taṁ saparikkhāraṁ jhānaṁ dassetuṁ",
  "tika-abh09t8:283_23": "pariyāyena vuttaṁ. Upanijjhānalakkhaṇānaṁ pana sukhacittekaggatānaṁ vasena duvaṅgikamevetaṁ",
  "tika-abh09t8:283_24": "veditabbaṁ. Yathāha – “duvaṅgikaṁ jhānaṁ hotī”tiādi.",
  "tika-abh09t8:284_0": "Evaṁ tatiyajjhānādhigamaṁ dassetvā idāni tadanantaraṁ adhigatatatiyajjhānassa taṁ",
  "tika-abh09t8:284_1": "vasībhūtaṁ katvā tato vuṭṭhāya tattha vuttanayena dosaṁ disvā nikantiṁ pariyādāya",
  "tika-abh09t8:284_2": "oḷārikasukhaṅgappahānāya, upekkhekaggatāsaṅkhātasesasantaṅgapaṭilābhāya ca tadeva",
  "tika-abh09t8:284_3": "nimittaṁ manasikaroto catutthaṁ jhānaṁ uppajjati, tappādakañca lokuttaraṁ, taṁ puggalādhiṭṭhānena",
  "tika-abh09t8:284_4": "dassetuṁ “sukhassa ca pahānā”tiādimāha. Tattha sukhassa ca pahānā dukkhassa ca pahānāti",
  "tika-abh09t8:284_5": "kāyikassa sukhassa, dukkhassa ca pahānā. Pubbevāti tañca kho pubbeva, na catutthajjhānakkhaṇeti",
  "tika-abh09t8:284_6": "attho. Somanassadomanassānaṁ atthaṅgamāti cetasikassa sukhassa, dukkhassa ca pubbeva",
  "tika-abh09t8:284_7": "pahānā. Kadā pana tesaṁ pahānaṁ hotīti? Catunnaṁ jhānānaṁ upacārakkhaṇe. Dukkhadomanassasukhasomanassāni",
  "tika-abh09t8:284_8": "hi yathākkamaṁ paṭhamādicatunnaṁ jhānānaṁ upacārakkhaṇe eva pahīyanti. Yadi evaṁ,",
  "tika-abh09t8:284_9": "kasmā panesa “vivicceva…pe… paṭhamaṁ jhānaṁ upasampajja viharati, etthuppannaṁ dukkhindriyaṁ",
  "tika-abh09t8:284_10": "aparisesaṁ nirujjhati…pe… catutthaṁ jhānaṁ upasampajja viharati, etthuppannaṁ somanassindriyaṁ",
  "tika-abh09t8:284_11": "aparisesaṁ nirujjhatī”ti evaṁ jhānesveva nirodho vuttoti? Atisayanirodhassa vuttattā.",
  "tika-abh09t8:284_12": "Upacārakkhaṇesu hi yo nirodho, so nirodho eva, nātisayanirodho, so pana jhānakkhaṇesu",
  "tika-abh09t8:284_13": "eva. Tato eva hi tattha tattha aparisesaggahaṇaṁ katanti, tattha tattha pana pahīnāpi",
  "tika-abh09t8:284_14": "etā vedanā ettha duviññeyyalakkhaṇāya adukkhamasukhāya vedanāya dukkhādibyatirekena",
  "tika-abh09t8:284_15": "sukhaggahaṇatthaṁ, vaṇṇabhaṇanatthañcassa jhānassa samāhaṭā, paccayadassanatthañcassa.",
  "tika-abh09t8:284_16": "Yathāha – “cattāro kho, āvuso, paccayā adukkhamasukhāya cetovimuttiyā samāpattiyā,",
  "tika-abh09t8:284_17": "idhāvuso, bhikkhu sukhassa ca pahānā”tiādi.",
  "tika-abh09t8:285_0": "Upekkhāsatipārisuddhinti tatramajjhattatāsaṅkhātāya upekkhāya janitasatiyā pārisuddhi.",
  "tika-abh09t8:285_1": "Nirupaklesatāya hi taṁ parisuddhattaṁ. Na kevalañcettha upekkhāya sati eva parisuddhā,",
  "tika-abh09t8:285_2": "apica kho sabbepi sampayuttadhammā, satisīsena panāyaṁ desanā katāti. Upasampajja",
  "tika-abh09t8:285_3": "viharatīti evaṁ ekaṅgavippahīnaṁ duvaṅgasamannāgataṁ tividhakalyāṇādiyuttaṁ catutthaṁ",
  "tika-abh09t8:285_4": "jhānaṁ adhigantvā tadanurūpena iriyāpathavihārena pavattatīti attho.",
  "tika-abh09t8:286_0": "Evaṁ rūpāvacaralokuttaracatukkajjhānaṁ dassetvā idāni arūpāvacarajjhānaṁ dassento",
  "tika-abh09t8:286_1": "yaṁ tattha paṭhamaṁ, evaṁ adhigatarūpāvacaracatutthajjhānassa karajarūpe daṇḍādānādīnañceva",
  "tika-abh09t8:286_2": "cakkhurogādiābādhānañca vasena diṭṭhādīnavassa karajarūpassa samatikkamāya ākāsakasiṇavirahitesu",
  "tika-abh09t8:286_3": "navasu kasiṇesu aññatarasmiṁ catutthaṁ jhānaṁ uppādetvā tassārammaṇabhūtaṁ kasiṇapaṭibhāgarūpampi",
  "tika-abh09t8:286_4": "karajarūpapaṭibhāgatāya, araññe sappānubandhassa bhayena palāyato rajjutālapaṇṇādiṁ",
  "tika-abh09t8:286_5": "sappapaṭibhāgatāya viya samatikkamitukāmassa pañcahākārehi taṁ jhānaṁ vasībhūtaṁ",
  "tika-abh09t8:286_6": "katvā tato vuṭṭhāya tattha nibbejanīyarūpapaṭibhāgārammaṇatāya, āsannasomanassapaccatthikatāya",
  "tika-abh09t8:286_7": "ca dosaṁ disvā nikantiṁ pariyādāya aṅgesu samatikkamitabbābhāvena ārammaṇasamatikkamabhūtaṁ",
  "tika-abh09t8:286_8": "ākāsānañcāyatanaṁ santato manasikaritvā cakkavāḷapariyantaṁ vā yattakaṁ vā icchati,",
  "tika-abh09t8:286_9": "tattakaṁ kasiṇaṁ pattharitvā vā kasiṇaṁ amanasikaritvā tena phuṭṭhokāsaṁ “ākāso ākāso”ti",
  "tika-abh09t8:286_10": "vā “ananto ākāso”ti vā manasikārena kasiṇaṁ ugghāṭetvā vā taṁ kasiṇugghāṭimākāsanimittaṁ",
  "tika-abh09t8:286_11": "“ākāso”ti punappunaṁ manasikaroto ākāsānañcāyatanaṁ uppajjati, taṁ tāva dassetuṁ",
  "tika-abh09t8:286_12": "“sabbaso rūpasaññānaṁ samatikkamā”tiādimāha.",
  "tika-abh09t8:287_0": "Tattha sabbasoti sabbākārena, sabbāsaṁ vā anavasesānanti attho. Rūpasaññānanti saññāsīsena",
  "tika-abh09t8:287_1": "vuttānaṁ kusalavipākakiriyavasena pañcadasarūpāvacarajjhānānañceva tadārammaṇānañca.",
  "tika-abh09t8:287_2": "Rūpajjhānampi hi “rūpe saññā rūpasaññā”ti evaṁ saññāsīsena vuccati, tadārammaṇakasiṇampi",
  "tika-abh09t8:287_3": "rūpanti saññā nāmamassāti “rūpasañña”nti vuccati. Samatikkamāti virāgā, nirodhā ca.",
  "tika-abh09t8:287_4": "Vibhaṅge pana saññāsu samatikkantāsu ārammaṇaṁ samatikkantameva hotīti “samāpannassa",
  "tika-abh09t8:287_5": "vā upapannassa vā diṭṭhadhammasukhavihārissa vā”tiādinā saññānameva samatikkamo vutto,",
  "tika-abh09t8:287_6": "ārammaṇe avirattassa saññāsamatikkamo natthevāti taṁ samatikkamavasenāpi atthavaṇṇanā kātabbāva.",
  "tika-abh09t8:288_0": "Paṭighasaññānaṁ atthaṅgamāti cakkhādīnaṁ vatthūnaṁ, rūpādīnañca ārammaṇānaṁ paṭighātena",
  "tika-abh09t8:288_1": "samuppannā dvipañcaviññāṇasaññā paṭighasaññā, tāsaṁ atthaṅgamā. Kiñcāpi tā rūpāvacarajjhānasamāpannassāpi",
  "tika-abh09t8:288_2": "na santi, atha kho na pahīnattā na santi. Na hi rūpavirāgāya rūpāvacarabhāvanā saṁvattati,",
  "tika-abh09t8:288_3": "rūpāyattāva etāsaṁ pavatti, ayaṁ pana bhāvanā rūpavirāgāya saṁvattati, tasmā tā ettha",
  "tika-abh09t8:288_4": "pahīnāti vattuṁ vaṭṭati. Nānattasaññānaṁ amanasikārāti nānatte gocare pavattānaṁ,",
  "tika-abh09t8:288_5": "nānattānaṁ vā manoviññāṇadhātuvasena pavattānañca catucattālīsakāmāvacarasaññānaṁ",
  "tika-abh09t8:288_6": "amanasikārā anāvajjanā. Ettha ca rūpapaṭighasaññānaṁ iminā jhānena nibbattabhavepi",
  "tika-abh09t8:288_7": "anuppattito “samatikkamā atthaṅgamā”ti evaṁ abhāvo eva vutto. “Nānattasaññānaṁ amanasikārā”ti",
  "tika-abh09t8:288_8": "aṭṭhakāmāvacarakusalānaṁ navakiriyānaṁ dasākusalānaṁ vasena sattavīsatisaññānaṁ arūpabhavepi",
  "tika-abh09t8:288_9": "manasikārena uppattisambhavato tāsaṁ amanasikārā icceva vuttanti veditabbaṁ.",
  "tika-abh09t8:289_0": "Ananto ākāsoti ettha nāssa uppādanto vā vayanto vā paññāyatīti ananto. Ākāsoti kasiṇugghāṭimākāso",
  "tika-abh09t8:289_1": "vuccati, manasikāravasenapettha anantatā veditabbā. Teneva vibhaṅge vuttaṁ “tasmiṁ",
  "tika-abh09t8:289_2": "ākāse cittaṁ ṭhapeti…pe… anantaṁ pharati, tena vuccati ananto ākāso”ti. Idaṁ panassa",
  "tika-abh09t8:289_3": "bhāvanākāradassanaṁ. Ākāsānañcāyatananti ettha nāssa antoti anantaṁ ākāsameva anantaṁ",
  "tika-abh09t8:289_4": "ākāsānantaṁ, ākāsānantameva ākāsānañcaṁ, tadeva ākāsānañcaṁ adhiṭṭhānaṭṭhena, sañjātisamosaraṇaṭṭhena",
  "tika-abh09t8:289_5": "ca āyatanaṁ, taṁ ārammaṇamassa sasampayuttadhammassa jhānassāti ākāsānañcāyatanaṁ.",
  "tika-abh09t8:289_6": "Taṁ upasampajja vuttanayena viharatīti attho.",
  "tika-abh09t8:290_0": "Evaṁ ākāsānañcāyatanādhigamaṁ dassetvā idāni yaṁ tadanantaraṁ adhigatapaṭhamāruppassa",
  "tika-abh09t8:290_1": "taṁ vasībhūtaṁ katvā tattha āsannarūpajjhānapaccatthikatāya, rūpapaṭibhāgākāsārammaṇatāya",
  "tika-abh09t8:290_2": "ca dosaṁ disvā nikantiṁ pariyādāya taṁ samatikkamāya ākāsaṁ pharitvā pavattaṁ viññāṇaṁ",
  "tika-abh09t8:290_3": "“anantaṁ viññāṇa”nti punappunaṁ manasikaroto viññāṇañcāyatanaṁ uppajjati, taṁ dassetuṁ",
  "tika-abh09t8:290_4": "“sabbaso ākāsānañcāyatanaṁ samatikkammā”tiādi vuttaṁ. Tattha pubbe vuttanayena jhānampi",
  "tika-abh09t8:290_5": "ākāsānañcāyatanaṁ ārammaṇampi. Ārammaṇampi hi purimanayena ākāsānañcañca taṁ paṭhamāruppassa",
  "tika-abh09t8:290_6": "ārammaṇattā vuttanayena āyatanañcāti “ākāsānañcāyatana”nti vuccati. Iti ubhayassāpi",
  "tika-abh09t8:290_7": "appavattikaraṇena, amanasikaraṇena ca ekajjhaṁ katvā “ākāsānañcāyatanaṁ samatikkammā”ti",
  "tika-abh09t8:290_8": "idaṁ vuttanti veditabbaṁ.",
  "tika-abh09t8:291_0": "Anantaṁviññāṇanti taññeva paṭhamāruppaviññāṇaṁ ākāsaṁ anantato pharitvā pavattaṁ",
  "tika-abh09t8:291_1": "“anantaṁ viññāṇa”nti evaṁ manasikarototi vuttaṁ hoti, manasikāravasena vā anantaṁ.",
  "tika-abh09t8:291_2": "Vibhaṅgepi hi “anantaṁ pharatī”ti vuttaṁ. Viññāṇañcāyatananti ettha vuttanayena anantameva",
  "tika-abh09t8:291_3": "ānañcaṁ, viññāṇañca taṁ ānañcañcāti viññāṇānantanti vattabbe ruḷhito “viññāṇañca”nti",
  "tika-abh09t8:291_4": "vuttaṁ, tadeva āyatanamārammaṇamassāti viññāṇañcāyatanaṁ. Sesaṁ vuttanayameva.",
  "tika-abh09t8:292_0": "Evaṁ viññāṇañcāyatanaṁ dassetvā idāni yaṁ tadanantaraṁ adhigatadutiyāruppassa taṁ",
  "tika-abh09t8:292_1": "vasībhūtaṁ katvā tattha āsannākāsānañcāyatanapaccatthikatāya, tadārammaṇatāya ca",
  "tika-abh09t8:292_2": "dosaṁ disvā nikantiṁ pariyādāya taṁ samatikkamāya paṭhamāruppaviññāṇābhāvaṁ “natthi",
  "tika-abh09t8:292_3": "natthī”ti vā “suññaṁ suñña”nti vā “vivittaṁ vivitta”nti vā punappunaṁ manasikaroto",
  "tika-abh09t8:292_4": "ākiñcaññāyatanaṁ uppajjati, taṁ dassetuṁ “sabbaso”tiādimāha. Idhāpi vuttanayena jhānassa,",
  "tika-abh09t8:292_5": "tadārammaṇassa ca viññāṇañcāyatanassa samatikkamova veditabbo. Natthi kiñcīti “natthi",
  "tika-abh09t8:292_6": "natthi, suññaṁ suññaṁ, vivittaṁ vivitta”nti evaṁ manasikarototi attho.",
  "tika-abh09t8:293_0": "Ākiñcaññāyatananti ettha nāssa kiñcananti akiñcanaṁ, antamaso bhaṅgamattampissa avasiṭṭhaṁ",
  "tika-abh09t8:293_1": "natthīti vuttaṁ hoti, akiñcanassa bhāvo ākiñcaññaṁ, ākāsānañcāyatanaviññāṇāpagamassetaṁ",
  "tika-abh09t8:293_2": "adhivacanaṁ, ākiñcaññaṁ āyatanamārammaṇamassāti ākiñcaññāyatanaṁ. Sesaṁ suviññeyyameva.",
  "tika-abh09t8:294_0": "Evaṁ ākiñcaññāyatanādhigamaṁ dassetvā idāni yaṁ tadanantaraṁ adhigatatatiyāruppassa",
  "tika-abh09t8:294_1": "taṁ vasībhūtaṁ katvā tattha āsannaviññāṇañcāyatanapaccatthikatāya dosaṁ disvā nikantiṁ",
  "tika-abh09t8:294_2": "pariyādāya taṁ samatikkamāya tadeva ākiñcaññāyatanaṁ “santaṁ santa”nti punappunaṁ",
  "tika-abh09t8:294_3": "manasikaroto nevasaññānāsaññāyatanaṁ uppajjati, taṁ dassetuṁ “sabbaso”tiādimāha.",
  "tika-abh09t8:294_4": "Tattha nevasaññānāsaññāyatananti oḷārikāya saññāya abhāvato, sukhumāya ca bhāvato",
  "tika-abh09t8:294_5": "nevassa sasampayuttadhammassa jhānassa saññā nāsaññāti nevasaññānāsaññaṁ, tadeva",
  "tika-abh09t8:294_6": "dhammāyatanamanāyatanapariyāpannattā āyatananti nevasaññānāsaññāyatanaṁ.",
  "tika-abh09t8:295_0": "Atha vā yāyamettha saññā, sā paṭusaññākiccaṁ kātuṁ asamatthatāya nevasaññā, saṅkhārāvasesasukhumabhāvena",
  "tika-abh09t8:295_1": "vijjamānattā nāsaññāti nevasaññānāsaññā, nevasaññānāsaññā ca sā sampayuttadhammānaṁ",
  "tika-abh09t8:295_2": "adhiṭṭhānaṭṭhena āyatanañcāti nevasaññānāsaññāyatanaṁ. Na kevalañcettha saññāva edisī,",
  "tika-abh09t8:295_3": "api tu phassopi nevaphasso nāphasso, cittampi nevacittaṁ nācittaṁ, evaṁ sesasampayuttadhammāpi,",
  "tika-abh09t8:295_4": "saññāsīsena panāyaṁ desanā katāti veditabbā. Tattha saṅkhārāvasesasukhumabhāvenāti",
  "tika-abh09t8:295_5": "accantasukhumabhāvappattasaṅkhārabhāvena. Sesaṁ vuttanayameva.",
  "tika-abh09t8:296_0": "Ayaṁ panettha ādito paṭṭhāya piṇḍatthappakāsanā – “idha bhikkhu pātimokkhasaṁvarasaṁvuto”tiādinā",
  "tika-abh09t8:296_1": "sāsane lokiyalokuttarajjhānanibbattakapuggalassa patiṭṭhābhūtasīlesu pātimokkhasaṁvarasīlavisuddhiṁ",
  "tika-abh09t8:296_2": "upadisati. “Viharatī”ti iminā tadanurūpavihārasamaṅgibhāvaṁ. “Ācāragocarasampanno”ti",
  "tika-abh09t8:296_3": "iminā ājīvapārisuddhisīlaṁ, tadupakārake ca dhamme. “Aṇumattesū”tiādinā yathāvuttasīlehi",
  "tika-abh09t8:296_4": "acavanaṁ, tesañca anavasesato samādānaṁ. “Indriyesu guttadvāro”ti iminā indriyasaṁvarasīlaṁ.",
  "tika-abh09t8:296_5": "“Bhojane mattaññū”ti iminā paccayasannissitasīlaṁ, santosādiguṇañca. “Pubbarattāpararatta”ntiādinā",
  "tika-abh09t8:296_6": "sīladhutaṅgesu patiṭṭhitassa bhāvanārāmassa tadupakārake dhamme. “Bodhipakkhikāna”ntiādinā",
  "tika-abh09t8:296_7": "paṭipattiyā nibbedhabhāgiyataṁ. “So abhikkante”tiādinā yathāvuttaguṇānaṁ aparihānāya,",
  "tika-abh09t8:296_8": "vakkhamānānañca paṭilābhāya satisampayogaṁ. “So vivitta”ntiādinā bhāvanānurūpasenāsanapariggahaṁ.",
  "tika-abh09t8:296_9": "“So araññagato”tiādinā jhānabhāvanārambhappakāraṁ. “So abhijjha”ntiādinā jhānabhāvanābhiyogena",
  "tika-abh09t8:296_10": "pahīnapañcanīvaraṇassa upacārajjhānuppattiṁ. “So ime pañca nīvaraṇe”tiādinā tassa",
  "tika-abh09t8:296_11": "uparūpari vāyamato rūpārūpajjhānuppattikkamaṁ upadisati. Ayaṁ tāvettha padattho.",
  "tika-abh09t8:297_0": "Dhammabhedo panettha vibhaṅganaye pākaṭo bhavissati. Tīsu hi nayesu mahaggatalokuttarā",
  "tika-abh09t8:297_1": "kusalavipākakiriyacittasampayuttā vitakkavicārapītisukhaupekkhāekaggatāsaṅkhātā jhānadhammā",
  "tika-abh09t8:297_2": "nānānayehi vibhattā, jhānasampayuttā pana sesakāmāvacaradhammāva idha saṅgahitā.",
  "tika-abh09t8:297_3": "Kiñcāpi panettha pātimokkhasaṁvarasīlādayopi vuttā, tathāpi te jhānānaṁ pubbabhāgappaṭipattidassanavasena",
  "tika-abh09t8:297_4": "ceva jhānasampayuttadhammavasena ca vuttā, idha pana na saṅgahitāti veditabbā.",
  "tika-abh09t8:298_0": "Pañhāpucchake pana siyā kusalā, siyā abyākatā, tīṇi jhānāni sukhāya vedanāya sampayuttā,",
  "tika-abh09t8:298_1": "catutthaṁ adukkhamasukhāya vedanāya sampayuttaṁ, upekkhā panettha vedanā na vattabbā,",
  "tika-abh09t8:298_2": "siyā vipākā, siyā vipākadhammadhammā, paṭhamajjhānaṁ vitakkavicāravajjitaṁ savitakkasavicāraṁ,",
  "tika-abh09t8:298_3": "vitakko panettha avitakkavicāramatto, vicāro na vattabbo, tīṇi jhānāni avitakkaavicārā,",
  "tika-abh09t8:298_4": "dve jhānāni pītivajjitāni pītisahagatāni, tīṇi sukhavajjitāni sukhasahagatāni, catutthaṁ",
  "tika-abh09t8:298_5": "upekkhāvajjitaṁ upekkhāsahagataṁ, tatiyajjhāne sukhaṁ, upekkhā ca idha na vattabbaṁ…pe…",
  "tika-abh09t8:298_6": "siyā mahaggatā, siyā appamāṇā, tīṇi siyā appamāṇārammaṇā, siyā na vattabbā, catutthaṁ",
  "tika-abh09t8:298_7": "tidhāpi na vattabbañca, tīṇi siyā maggahetukā, siyā maggādhipatino, siyā na vattabbā,",
  "tika-abh09t8:298_8": "catutthaṁ tidhāpi na vattabbañca…pe… pīti bahiddhārammaṇāni, catutthaṁ tidhāpi na",
  "tika-abh09t8:298_9": "vattabbañca…pe… anidassanaappaṭighā na hetū…pe… nocittacetasikā araṇāti. Sesaṁ suviññeyyameva.",
  "tika-abh09t8:298_10": "Pāḷimuttanayo panettha natthi, ito paraṁ pana ettakampi avatvā vijjamānaṭṭhāne eva vakkhāma.",
  "tika-abh09t8:299": "Jhānavibhaṅgamātikatthavaṇṇanā niṭṭhitā.",
  "tika-abh09t8:300": "Appamaññāvibhaṅgamātikatthavaṇṇanā",
  "tika-abh09t8:301_0": "Appamaññāvibhaṅgamātikāya pana atthato tāva – catasso appamaññāyotiādīsu pharaṇaappamāṇavasena",
  "tika-abh09t8:301_1": "appamaññāyo. Etā hi ārammaṇavasena appamāṇe vā satte pharanti, ekasattamhi vā anavasesapharaṇavasena",
  "tika-abh09t8:301_2": "appamāṇato pharantīti evaṁ pharaṇaappamāṇavasena “appamaññāyo”ti vuccanti, satta",
  "tika-abh09t8:301_3": "appamāṇavasenāpi vattuṁ vaṭṭati. Mettāsahagatenāti mettāya samannāgatena. Ekaṁ disanti",
  "tika-abh09t8:301_4": "puratthimādīsu catūsu disāsu yaṁ kiñci ekaṁ disaṁ, taṁdisāpariyāpannasattapharaṇavasena",
  "tika-abh09t8:301_5": "cetaṁ vuttaṁ. Pharitvāti phusitvā ārammaṇaṁ katvā. Viharatīti pavatteti. Tathā dutiyantiādīsu.",
  "tika-abh09t8:301_6": "Yathā ekaṁ disaṁ pharitvā, tatheva tadanantaraṁ dutiyaṁ, tatiyaṁ, catutthañcāti attho.",
  "tika-abh09t8:301_7": "Iti uddhamadho tiriyanti eteneva nayena uparimaṁ disaṁ, heṭṭhimaṁ disaṁ, anudisañca",
  "tika-abh09t8:301_8": "anukkamena mettāsahagatena cetasā pharitvā viharatīti attho. Ettāvatā ekamekaṁ disaṁ",
  "tika-abh09t8:301_9": "pariggahetvā odhiso mettāpharaṇataṁ dassitaṁ.",
  "tika-abh09t8:302_0": "Sabbadhītiādi pana anodhiso dassanatthaṁ vuttaṁ. Tattha sabbadhīti sabbattha. Sabbattatāyāti",
  "tika-abh09t8:302_1": "sabbesu hīnamajjhimukkaṭṭhamittasapattamajjhattādippabhedesu attatāya, tesu vibhāgaṁ",
  "tika-abh09t8:302_2": "akatvā attasamatāyāti vuttaṁ hoti. Atha vā sabbattatāyāti sabbena cittabhāvena, īsakampi",
  "tika-abh09t8:302_3": "bahi avikkhepamānoti attho. Sabbāvantanti sabbasattavantaṁ, sabbasattayuttanti attho.",
  "tika-abh09t8:302_4": "Lokanti sattalokaṁ. Puna “mettāsahagatenā”ti idaṁ “vipulenā”tiādīhi visesanehi sambandhadassanavasena",
  "tika-abh09t8:302_5": "vā vuttaṁ, nigamanavasena vā. Tattha pharaṇavasena vipulatā veditabbā. Bhūmivasena",
  "tika-abh09t8:302_6": "pana mahaggatatā. Paguṇavasena, appamāṇasattārammaṇavasena ca appamāṇatā. Byāpādapaccatthikappahānena",
  "tika-abh09t8:302_7": "averatā. Domanassappahānena niddukkhatā, saṅkhatatā, abyāpajjatā ca daṭṭhabbā. Evaṁ",
  "tika-abh09t8:302_8": "karuṇāsahagatenātiādīsupi attho veditabboti ayaṁ tāvettha padattho.",
  "tika-abh09t8:303_0": "Dhammabhedo panettha suviññeyyova. Vibhaṅganayena pana tīsu rūpāvacarakusalavipākakiriyācittesu",
  "tika-abh09t8:303_1": "sampayuttā sattesu mettādibrahmavihārabhūtā adoso karuṇā muditā tatramajjhattatāti",
  "tika-abh09t8:303_2": "cattāro dhammā nānānayehi vibhattā, taṁsampayuttā pana kāmāvacarabhūtā ca etā idha",
  "tika-abh09t8:303_3": "na gahitā. Arūpāvacaralokuttaresu panetā appamaññā natthevāti. Pañhāpucchake panetā",
  "tika-abh09t8:303_4": "tāva siyā kusalā, siyā abyākatā. Tisso sukhāya, catutthā adukkhamasukhāya vedanāya",
  "tika-abh09t8:303_5": "sampayuttā. Vipākattike tidhāpi, upekkhā avitakkaavicārā, sesā tidhāpi, mahaggatāva,",
  "tika-abh09t8:303_6": "parittārammaṇaatītārammaṇattikesu na vattabbāva, bahiddhārammaṇāva, anidassanaappaṭighāva,",
  "tika-abh09t8:303_7": "mettā hetu, sesā na hetū, no cittā, cetasikā, rūpāvacarā, sauttarāva. Sesaṁ suviññeyyamevāti.",
  "tika-abh09t8:304": "Appamaññāvibhaṅgamātikatthavaṇṇanā niṭṭhitā.",
  "tika-abh09t8:305": "Sikkhāpadavibhaṅgamātikatthavaṇṇanā",
  "tika-abh09t8:306_0": "Sikkhāpadavibhaṅgamātikāya pana atthato tāva – sikkhāpadānīti sikkhitabbapadāni,",
  "tika-abh09t8:306_1": "sikkhākoṭṭhāsāti attho. Apica sabbepi kusalā dhammā sikkhitabbato sikkhā, tāsaṁ patiṭṭhānaṭṭhena",
  "tika-abh09t8:306_2": "padaṁ, pañcasu pana sīlaṅgesu yaṁ kiñci aṅgaṁ. Pāṇātipātādīsu pāṇassa atīva pāto",
  "tika-abh09t8:306_3": "pāṇātipāto, pāṇavadhoti attho. Pāṇoti cettha vohārato satto, paramatthato jīvitindriyaṁ,",
  "tika-abh09t8:306_4": "tasmiṁ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ",
  "tika-abh09t8:306_5": "aññataradvārappavattā vadhakacetanā pāṇātipāto, tasmā pāṇātipātā. Veramaṇīti virati,",
  "tika-abh09t8:306_6": "sā eva vuttanayena sikkhāpadanti veramaṇisikkhāpadaṁ. Adinnanti na dinnaṁ, parapariggahitaṁ,",
  "tika-abh09t8:306_7": "parapariggahitassa adinnassa ādānaṁ adinnādānaṁ. Parassa haraṇaṁ theyyaṁ corikāti",
  "tika-abh09t8:306_8": "vuttaṁ hoti. Atthato pana parapariggahite tathāsaññino tadādāyakaupakkamasamuṭṭhāpikā",
  "tika-abh09t8:306_9": "theyyacetanā adinnādānaṁ. Kāmesūti vatthukāmesu. Micchācārāti kilesakāmavasena lāmakācārā,",
  "tika-abh09t8:306_10": "purisassa māturakkhitādisaṅkhātāsu, itthiyā attano niyamitapurisato parapurisasaṅkhātesu",
  "tika-abh09t8:306_11": "ca agamanīyaṭṭhānesu vītikkamācārāti vuttaṁ hoti. Atthato pana agamanīyavatthūsu",
  "tika-abh09t8:306_12": "maggenamaggappaṭipādanopakkamasamuṭṭhāpikā, adhivāsanākārappavattā vā methunacetanā",
  "tika-abh09t8:306_13": "kāmesumicchācāro. Musāti abhūtaṁ atacchaṁ vatthu, vādoti tassa abhūtataṁ ñatvāva",
  "tika-abh09t8:306_14": "bhūtato tacchato viññāpanaṁ. Lakkhaṇato pana atathaṁ vatthuṁ ñatvā tathato paraṁ",
  "tika-abh09t8:306_15": "viññāpetukāmassa atthabhañjakakāyavacīpayogasamuṭṭhāpikā cetanā musāvādo. Surāti",
  "tika-abh09t8:306_16": "piṭṭhasurā pūvasurā odanasurā kiṇṇapakkhittā sambhārasaṁyuttāti pañca surā. Merayanti",
  "tika-abh09t8:306_17": "pupphāsavo phalāsavo guḷāsavo madhvāsavo sambhārasaṁyuttoti pañca āsavā. Tadubhayampi",
  "tika-abh09t8:306_18": "madanīyaṭṭhena majjaṁ, yāya cetanāya taṁ majjaṁ pivati, sā pamādakāraṇattā pamādaṭṭhānaṁ,",
  "tika-abh09t8:306_19": "tasmā surāmerayamajjapamādaṭṭhānā. Sesaṁ suviññeyyamevāti ayaṁ tāvettha padattho.",
  "tika-abh09t8:307_0": "Dhammabhedo pana vibhaṅganaye pākaṭo bhavissati. Evaṁ uparipi. Vibhaṅganayesu cettha",
  "tika-abh09t8:307_1": "suttantabhājanīyaṁ natthi, abhidhammabhājanīye panetāni pañca sikkhāpadāni kāmāvacarakusalacittasampayuttānaṁ",
  "tika-abh09t8:307_2": "viratīnaṁ vasena nānappakārato paṭhamavāre vibhattāni, tathā dutiyavāre cetanāvasena,",
  "tika-abh09t8:307_3": "viraticetanāsampayuttā panettha dhammā na sikkhāpadāni, sikkhāpadasampayuttā pana",
  "tika-abh09t8:307_4": "honti, tathā tatiyanaye phassādīnaṁ sabbesaṁ dhammānaṁ vasena nānappakārato vibhattāti.",
  "tika-abh09t8:308_0": "Pañhāpucchake pana cetanāya, phassādīnañca pariyāyasikkhāpadattā nippariyāyasikkhāpadabhūtānaṁ",
  "tika-abh09t8:308_1": "viratīnaṁ vaseneva vibhattāni. Tattha hi pañca sikkhāpadāni kusalā eva, siyā sukhāya,",
  "tika-abh09t8:308_2": "siyā adukkhamasukhāya sampayuttā…pe… parittārammaṇāva, paccuppannārammaṇāva, bahiddhārammaṇāva,",
  "tika-abh09t8:308_3": "anidassanaappaṭighāva, na hetū, sahetukā, no cittā, cetasikā, kāmāvacarā, sauttarāva,",
  "tika-abh09t8:308_4": "araṇāvāti. Ettha ca yāni sikkhāpadāni sattārammaṇāni vuttāni, tāni ca viratisabhāvattā",
  "tika-abh09t8:308_5": "yasmā “satto”ti saṅkhaṁ gate parittadhamme eva paccuppanne eva dhamme ārammaṇaṁ karonti,",
  "tika-abh09t8:308_6": "tasmā parittārammaṇāti ca vuttāti veditabbā. Idāni viramitabbapāṇātipātādīnaṁ –",
  "tika-abh09t8:309": "Dhammakammapathālamba-vedanāmūlakammato;",
  "tika-abh09t8:310": "Sāvajjaṅgādito ñeyyo, pāḷimuttavinicchayo.",
  "tika-abh09t8:311_0": "Tattha dhammato tāva – pañcapete pāṇātipātādayo cetanāsabhāvāva honti. Kammapathato",
  "tika-abh09t8:311_1": "pañca kammapathāva. Ārammaṇato pana pāṇātipāto jīvitindriyārammaṇo, adinnādānaṁ sattārammaṇaṁ,",
  "tika-abh09t8:311_2": "saṅkhārārammaṇaṁ vā, tathā musāvādo, micchācāro itthipurisārammaṇo, surāpānaṁ saṅkhārārammaṇaṁ.",
  "tika-abh09t8:311_3": "Vedanāto pana pāṇātipāto dukkhavedano, adinnādānaṁ tivedanaṁ, tathā musāvādo, micchācāro",
  "tika-abh09t8:311_4": "pana sukhamajjhattavasena dvivedano, tathā surāpānaṁ. Mūlato pana paṭhamo dosamohamūlo,",
  "tika-abh09t8:311_5": "dutiyaṁ siyā lobhamohamūlaṁ, siyā dosamohamūlaṁ, tathā musāvādo, micchācāro pana",
  "tika-abh09t8:311_6": "lobhamohamūlova, tathā surāpānaṁ. Kammato panettha musāvādo vacīkammaṁ, sesā kāyakammameva.",
  "tika-abh09t8:312_0": "Sāvajjato pana pāṇātipāto tāva amanussake pāṇe appasāvajjo, manussake mahāsāvajjo.",
  "tika-abh09t8:312_1": "Tesu ca khuddakasarīre appasāvajjo, mahāsarīre mahāsāvajjo. Kasmā? Payogamahantatāya.",
  "tika-abh09t8:312_2": "Payogasamattepi appaguṇe appasāvajjo, mahāguṇe mahāsāvajjo. Sarīraguṇānaṁ samabhāve",
  "tika-abh09t8:312_3": "sati kilesānaṁ, upakkamānañca mudutibbatāya appamahāsāvajjo hoti, khīṇāsave pana",
  "tika-abh09t8:312_4": "mahāsāvajjataroti. Adinnādānaṁ vatthuno hīnappaṇītatāya ceva guṇavirahitatabbantasantakatāya",
  "tika-abh09t8:312_5": "ca. Tatthāpi taṁ taṁ upādāyupādāya ca appamahāsāvajjaṁ, khīṇāsavasantake mahāsāvajjataranti",
  "tika-abh09t8:312_6": "veditabbaṁ. Micchācāro dussīlasīlavantavatthuvītikkamanena. Tatthāpi taṁ taṁ upādāyupādāya",
  "tika-abh09t8:312_7": "ca appamahāsāvajjo, khīṇāsavavatthuvītikkamane mahāsāvajjataroti ca veditabbo. Musāvādo",
  "tika-abh09t8:312_8": "yamatthaṁ bhañjati, tassa appamahantataṁ, vatthusāmino guṇavirahitataṁ, tabbantatañca",
  "tika-abh09t8:312_9": "upādāyupādāya appamahāsāvajjo hoti. Apica attano santakaṁ adātukāmatāya, hasādhippāyena",
  "tika-abh09t8:312_10": "vā “nattheta”ntiādinayappavatto appasāvajjo, adiṭṭhaṁ “diṭṭha”ntiādinā kūṭasakkhiādibhāvena",
  "tika-abh09t8:312_11": "vā pavatto mahāsāvajjo, musā vatvā pana saṅghabhedane mahāsāvajjataro. Surāpānaṁ",
  "tika-abh09t8:312_12": "bindumattato paṭṭhāya taṁ taṁ upādāyupādāya appasāvajjaṁ, bahuke mahāsāvajjaṁ, kāyavikārajananapahonakapāne",
  "tika-abh09t8:312_13": "pana mahāsāvajjatarameva.",
  "tika-abh09t8:313_0": "Aṅgādito pana pāṇātipātassa pāṇo pāṇasaññitā vadhakacittaṁ upakkamo tena maraṇanti",
  "tika-abh09t8:313_1": "pañca aṅgāni. Sāhatthiko āṇattiko nissaggiko thāvaro vijjāmayo iddhimayoti cha payogā.",
  "tika-abh09t8:313_2": "Adinnādānassa parapariggahitatā tathāsaññitā theyyacittaṁ upakkamo tena haraṇanti",
  "tika-abh09t8:313_3": "pañca aṅgāni. Sāhatthikādayo cha eva payogā. Te ca kho yathānurūpaṁ theyyāvahārādīnaṁ",
  "tika-abh09t8:313_4": "vasena pavattā. Micchācārassa agamanīyavatthutā sevanacittaṁ maggena maggappaṭipattīti",
  "tika-abh09t8:313_5": "tīṇi aṅgāni. Sāhatthiko ekova payogo. Evaṁ sesānampi payogo veditabbo. Musāvādassa",
  "tika-abh09t8:313_6": "atathaṁ vatthu, visaṁvādanacittaṁ, tajjo vāyāmo, parassa tadatthavijānananti cattāri",
  "tika-abh09t8:313_7": "aṅgāni. Surāpānassa surādīnaṁ aññataratā ajjhoharaṇanti dve aṅgānīti.",
  "tika-abh09t8:314": "Evaṁ pāṇātipātādīnaṁ dhammādito vinicchayaṁ ñatvā idāni pāṇātipātāveramaṇiādīnaṁ pañcannampi –",
  "tika-abh09t8:315": "Dhammakammapathālamba-samādānapayogato;",
  "tika-abh09t8:316": "Khaṇḍato ca vijānīyo, pāḷimuttavinicchayo.",
  "tika-abh09t8:317_0": "Tattha dhammakammapathato vinicchayo vuttanayova. Ārammaṇato panetāni jīvitindriyāditaṁtaṁvītikkamitabbavatthārammaṇāni.",
  "tika-abh09t8:317_1": "Samādānato ekassa santike vā sayameva vā “pañca sīlāni adhiṭṭhahāmī”ti ekato vā pāṭiekkaṁ",
  "tika-abh09t8:317_2": "vā samādiyantena etāni samādinnāneva honti. Payogato pana sabbānipi sāhatthikapayogāneva.",
  "tika-abh09t8:317_3": "Khaṇḍato gahaṭṭhā yaṁ yaṁ vītikkamanti, taṁ tadeva khaṇḍaṁ hoti, netare. Gahaṭṭhā",
  "tika-abh09t8:317_4": "anibaddhasīlā honti, yaṁ yaṁ sakkonti, taṁ tadeva gopenti. Sāmaṇerānaṁ pana ekasmiṁ",
  "tika-abh09t8:317_5": "vītikkamite sabbānipi bhijjantīti evaṁ vijānīyo pāḷimuttavinicchayo.",
  "tika-abh09t8:318": "Sikkhāpadavibhaṅgamātikatthavaṇṇanā niṭṭhitā.",
  "tika-abh09t8:319": "Paṭisambhidāvibhaṅgamātikatthavaṇṇanā",
  "tika-abh09t8:320_0": "Paṭisambhidāvibhaṅgamātikāya atthato tāva – catasso paṭisambhidāti cattāro pabhedā.",
  "tika-abh09t8:320_1": "Niddese pana “atthe ñāṇaṁ atthappaṭisambhidā”tiādinā ñāṇavasena niddiṭṭhattā ñāṇasseva,",
  "tika-abh09t8:320_2": "na aññassa kassacīti veditabbaṁ. Atthapaṭisambhidāti atthavisayañāṇappabhedā, atthappabhedasallakkhaṇavibhāvanavavatthānakaraṇasamatthatāvasena",
  "tika-abh09t8:320_3": "atthe pabhedagataṁ ñāṇanti attho. Sesapadesupi eseva nayo. Ettha ca atthoti hetuphalaṁ.",
  "tika-abh09t8:320_4": "So hi hetuvasena araṇīyato gantabbato, uppādetabbato ca “attho”ti vuccati. Pabhedato",
  "tika-abh09t8:320_5": "panesopi pañcavidho hoti yaṁ kiñci paccayuppannaṁ, nibbānaṁ, bhāsitattho, vipāko, kiriyāti.",
  "tika-abh09t8:321_0": "Dhammoti paccayo, so hi phalaṁ vidahati pavatteti uppādeti ceva pāpeti cāti “dhammo”ti",
  "tika-abh09t8:321_1": "vuccati. Pabhedato panesopi pañcavidho hoti yo koci phalanibbattako hetu, ariyamaggo,",
  "tika-abh09t8:321_2": "bhāsitaṁ, kusalaṁ, akusalanti.",
  "tika-abh09t8:322_0": "Niruttīti yathāvuttānaṁ dhammānaṁ, atthānañca vācako sabhāvaniruttisaṅkhāto saddo.",
  "tika-abh09t8:322_1": "Imā dhammatthaniruttiyo ārammaṇaṁ katvā paccavekkhantassa tattha tattha pabhedagataṁ",
  "tika-abh09t8:322_2": "ñāṇaṁ niruttipaṭisambhidā nāma.",
  "tika-abh09t8:323_0": "Ettha ca niruttipaṭisambhidā saddārammaṇā, na paññattārammaṇā, paṭisambhidāpatto",
  "tika-abh09t8:323_1": "hi “phasso vedanā”tiādikaṁ saddaṁ sutvā “ayaṁ sabhāvaniruttī”ti jānāti, “phassā vedano”tiādikaṁ",
  "tika-abh09t8:323_2": "pana “na sabhāvaniruttī”ti jānāti. Sabhāvaniruttīti ca māgadhikā bhāsā, yāya sammāsambuddhā",
  "tika-abh09t8:323_3": "tepiṭakaṁ buddhavacanaṁ tantiṁ āropenti, brahmāno ca agāmake araññe kiñci vacanaṁ",
  "tika-abh09t8:323_4": "asutvā vaḍḍhitadārakā ca attano dhammatāya bhāsanti, yā ca apāyesu manusse devaloke",
  "tika-abh09t8:323_5": "ceva māgadhabhāsā ussannā, pacchā ca tato andhakayonakadamiḷādidesabhāsā ceva sakkatādiaṭṭhārasamahābhāsā",
  "tika-abh09t8:323_6": "ca nibbattā, sā hi yasmā itarāsu bhāsāsu parivattantāsupi na parivattati, sabbakālaṁ",
  "tika-abh09t8:323_7": "attano sabhāve eva tiṭṭhati, tasmā “sabhāvaniruttī”ti vuccati. Yā brahmavohāro, ariyavohāroti",
  "tika-abh09t8:323_8": "ca vuccati, tāya pana māgadhabhāsāya tantiṁ āruḷhassa buddhavacanassa paṭisambhidāpattānaṁ",
  "tika-abh09t8:323_9": "sotapathāgamanameva papañco. Sote pana saṅghaṭṭitamatte eva nayasatena nayasahassena",
  "tika-abh09t8:323_10": "attho upaṭṭhāti. Aññāya pana bhāsāya tantiṁ āruḷhaṁ taṁ tesaṁ cittaṁ sahasā nārohati,",
  "tika-abh09t8:323_11": "kicchena uggahetabbaṁ hoti, puthujjanānañca sakalaṁ buddhavacanaṁ uggahetvāpi paṭisambhidāpatti",
  "tika-abh09t8:323_12": "nāma natthi, ariyasāvako no paṭisambhidāpatto nāma natthi, paṭisambhidāpatto aññaṁ",
  "tika-abh09t8:323_13": "saddaṁ nāmākhyātopasagganipātabhedato jānāti, na jānātīti? Yadaggena saddaṁ sutvā",
  "tika-abh09t8:323_14": "“ayaṁ sabhāvanirutti, ayaṁ na sabhāvaniruttī”ti jānāti, tadaggena etampi jānissati,",
  "tika-abh09t8:323_15": "na cetaṁ paṭisambhidākiccanti veditabbaṁ.",
  "tika-abh09t8:324_0": "Paṭibhānanti dhammatthādivisayaṁ sabbatthakañāṇaṁ, taṁ ñāṇaṁ ārammaṇaṁ katvā paccavekkhantassa",
  "tika-abh09t8:324_1": "pabhedagataṁ ñāṇaṁ paṭibhānapaṭisambhidā nāma, imā catassopi paṭisambhidā adhigamena",
  "tika-abh09t8:324_2": "pariyattiuggahaṇena sakkaccadhammassavanena atthaparipucchāya pubbayogenāti pañcahi",
  "tika-abh09t8:324_3": "kāraṇehi visadā honti, sekhabhūmiyaṁ, asekhabhūmiyañcāti dvīsu ṭhānesu pabhedaṁ gacchantīti",
  "tika-abh09t8:324_4": "veditabbā. Ayaṁ tāvettha padattho.",
  "tika-abh09t8:325_0": "Dhammabhedo panetthāpi vibhaṅganaye pākaṭo bhavissati. Vibhaṅganayesu hi tīsupi dhammaniruttipaṭibhānapaṭisambhidā",
  "tika-abh09t8:325_1": "tissopi kāmāvacarajavanasampayuttañāṇānaṁ vasena tabbisayappabhedena saddhiṁ nānappakārato",
  "tika-abh09t8:325_2": "vibhattā. Atthapaṭisambhidā pana tesaṁ ñāṇānañceva aṭṭhalokuttaracittasampayuttānañca",
  "tika-abh09t8:325_3": "vasena tabbisayappabhedena saddhiṁ. Lokuttarañāṇānipi hi maggappattabbatāya atthabhūtanibbānārammaṇattā",
  "tika-abh09t8:325_4": "“atthapaṭisambhidā”ti vuccati.",
  "tika-abh09t8:326_0": "Pañhāpucchake pana siyā kusalā, siyā abyākatā, tisso paṭisambhidā siyā vipākadhammadhammā,",
  "tika-abh09t8:326_1": "siyā nevavipākanavipākadhammadhammā, atthapaṭisambhidā tidhāpi, tisso paṭisambhidā",
  "tika-abh09t8:326_2": "parittā, atthapaṭisambhidā siyā parittā, siyā appamāṇā, niruttipaṭisambhidā parittārammaṇā,",
  "tika-abh09t8:326_3": "bahiddhārammaṇā ca, sesā tidhāpi, niruttipaṭisambhidā paccuppannārammaṇāva, atthapaṭisambhidā",
  "tika-abh09t8:326_4": "tidhāpi na vattabbā ca, anidassanaappaṭighā, hetū, sahetukā, tisso paṭisambhidā sauttarā,",
  "tika-abh09t8:326_5": "atthapaṭisambhidā dvidhāpi, araṇā cāti. Sesaṁ suviññeyyameva.",
  "tika-abh09t8:327": "Paṭisambhidāvibhaṅgamātikatthavaṇṇanā niṭṭhitā.",
  "tika-abh09t8:328": "Ñāṇavibhaṅgamātikatthavaṇṇanā",
  "tika-abh09t8:329_0": "Ñāṇavibhaṅgamātikāya pana atthato tāva – ekavidhenāti ekappakārena, ekakoṭṭhāsena",
  "tika-abh09t8:329_1": "vā. Ñāṇavatthūti ettha pana ñāṇañca taṁ vatthu ca nānappakārānaṁ sampattīnanti ñāṇavatthu.",
  "tika-abh09t8:329_2": "Pañca viññāṇāti cakkhuviññāṇādīni pañca. Na hetū ahetukātiādīsu heṭṭhā hetudukādīsu",
  "tika-abh09t8:329_3": "vuttanayānusārena sabbattha attho veditabbo. Apica hetudukādīsu pañca viññāṇā hetū",
  "tika-abh09t8:329_4": "dhammāti vā sahetukā dhammāti vā na vattabbā, ekantena pana na hetū eva, ahetukā",
  "tika-abh09t8:329_5": "evāti. Evaṁ “yāthāvakavatthuvibhāvanā paññā”ti iminā upari ekavidhaparicchedāvasāne",
  "tika-abh09t8:329_6": "vakkhamānena sambandhoti. Iminā nayena sabbattha yathānurūpaṁ attho veditabbo. Tattha",
  "tika-abh09t8:329_7": "ca acetasikāti cittāni eva pañcaviññāṇasampayuttānaṁ idha aparāmaṭṭhattā.",
  "tika-abh09t8:330_0": "Uppannavatthukā uppannārammaṇāti khaṇapaccuppannavasena anāgatapaṭikkhepo. Na hi",
  "tika-abh09t8:330_1": "tāni anāgatesu pañcasu vatthārammaṇesu uppajjanti. Purejātavatthukā purejātārammaṇāti",
  "tika-abh09t8:330_2": "sahuppattipaṭikkhepo. Na hi tāni sahuppannaṁ vatthārammaṇaṁ paṭicca uppajjanti. Ajjhattikavatthukāti",
  "tika-abh09t8:330_3": "ajjhattajjhattabhūte pañca pasāde vatthuṁ katvā uppajjanakā. Ettha ca pañca viññāṇā",
  "tika-abh09t8:330_4": "sayampi ajjhattikā, ajjhattikavatthukā ca, manoviññāṇaṁ hadayanissitaṁ ajjhattikaṁ,",
  "tika-abh09t8:330_5": "bāhiravatthukaṁ, pañcaviññāṇasampayuttā tayo khandhā bāhirā, ajjhattikavatthukā,",
  "tika-abh09t8:330_6": "manoviññāṇasampayuttā tayo khandhā bāhirā, bāhiravatthukāti evaṁ catukkaṁ veditabbaṁ.",
  "tika-abh09t8:331_0": "Asambhinnavatthukā asambhinnārammaṇāti aniruddhavatthārammaṇā. Na hi tāni niruddhavatthārammaṇaṁ",
  "tika-abh09t8:331_1": "paṭicca uppajjanti. Nānāvatthukā nānārammaṇāti tāni yathākkamaṁ cakkhurūpādiniyatekekavatthārammaṇatāya",
  "tika-abh09t8:331_2": "aññamaññaṁ bhinnavatthukā, bhinnārammaṇā ca. Na hi cakkhuviññāṇaṁ cakkhuṁ muñcitvā",
  "tika-abh09t8:331_3": "sotādīsu aññataraṁ vatthuṁ katvā rūpaṁ muñcitvā saddādīsu aññatarārammaṇaṁ paṭicca",
  "tika-abh09t8:331_4": "uppajjati, na itarāni cetarāni. Na aññamaññassa gocaravisayaṁ paccanubhontīti iminā",
  "tika-abh09t8:331_5": "ca nesaṁ nānārammaṇataṁyeva vibhāveti. Na asamannāhārā uppajjantīti anāvajjane na",
  "tika-abh09t8:331_6": "uppajjanti, pañcadvārāvajjanena anāvajjite visaye na uppajjantīti attho. Na amanasikārāti",
  "tika-abh09t8:331_7": "tamevettha pariyāyantarena vibhāveti. Na abbokiṇṇāti aññamaññaṁ nirantarā hutvā na",
  "tika-abh09t8:331_8": "uppajjanti. Na apubbaṁ acarimanti ekakkhaṇepi saha na uppajjanti. Na kevalañca etāni,",
  "tika-abh09t8:331_9": "aññānipi viññāṇāni dve vā taduttariṁ vā ekato na uppajjanti, ekekameva pana viññāṇaṁ",
  "tika-abh09t8:331_10": "uppajjatīti veditabbaṁ. Yathāha – “aññaṁ uppajjate cittaṁ, aññaṁ cittaṁ nirujjhatī”tiādi.",
  "tika-abh09t8:331_11": "Na aññamaññassa samanantarāti iminā anabbokiṇṇatāya eva vibhāvanā.",
  "tika-abh09t8:332_0": "Anābhogāti anāvajjanabhūtā āvajjanaṭṭhāne ṭhatvā āvajjanakiccaṁ kātuṁ na samatthāti",
  "tika-abh09t8:332_1": "attho. Na kañci dhammaṁ paṭivijānātīti “manopubbaṅgamā dhammā”ti evaṁ vuttaṁ ekampi",
  "tika-abh09t8:332_2": "kusalākusalaṁ dhammaṁ kocipi puggalo na paṭivijānāti, tehi viññāṇehi na sādhetīti",
  "tika-abh09t8:332_3": "attho. Aññatraabhinipātamattāti ṭhapetvā rūpādiārammaṇānaṁ abhinipātamattaṁ āpāthagamanamattaṁ,",
  "tika-abh09t8:332_4": "byattataropi puggalo pañcaviññāṇehi āpāthagatārammaṇapaṭivijānanamattato aññaṁ kusalākusalapaṭivijānanaṁ",
  "tika-abh09t8:332_5": "kātuṁ na sakkotīti attho.",
  "tika-abh09t8:333_0": "Pañcannaṁ viññāṇānaṁ samanantarāpīti manodhātuyāpi. Api-saddo cettha sampiṇḍanattho,",
  "tika-abh09t8:333_1": "tena na kevalaṁ manodhātuyāva, tato parehipi pañcadvārikaviññāṇehi tadārammaṇapariyosānehi",
  "tika-abh09t8:333_2": "na kiñci kusalākusalaṁ dhammaṁ paṭivijānātīti ayamattho dassitoti gahetabbo. Kiñcāpi",
  "tika-abh09t8:333_3": "pañcadvāre kusalākusalādīni javanāni uppajjanti, tathāpi tāni moghapupphāni viya",
  "tika-abh09t8:333_4": "abbohārikānīti daṭṭhabbāni. Na kañci iriyāpathaṁ kappetītiādīsupi eseva nayo. Na",
  "tika-abh09t8:333_5": "hi pañcadvārikaviññāṇehi gamanādīsu kañci iriyāpathaṁ kappeti, na kāyavacīkammaṁ",
  "tika-abh09t8:333_6": "paṭṭhapeti, na viññattiṁ vā samuṭṭhāpeti, na kusalākusalaṁ dhammaṁ samādiyati, na",
  "tika-abh09t8:333_7": "lokiyalokuttaraṁ samādhiṁ samāpajjati, na tato vuṭṭhāti, na bhavato cavati, na bhavantare",
  "tika-abh09t8:333_8": "uppajjati, sabbampetaṁ kiccaṁ manodvārikacitteneva hoti. Yathā cetesaṁ etāni kiccāni",
  "tika-abh09t8:333_9": "natthi, evaṁ niyāmokkamanādīnipi. Na hi koci pañcadvārikajavanehi micchattaniyāmaṁ,",
  "tika-abh09t8:333_10": "sammattaniyāmaṁ vā okkamati, na cetāni nāmagottaṁ vā kasiṇādipaññattiṁ vā tilakkhaṇādiṁ",
  "tika-abh09t8:333_11": "vā ārabbha bhavanti. Na supatītiādīsu sabbehi pañcadvārikacittehi na niddaṁ okkamati,",
  "tika-abh09t8:333_12": "na kiñci supinaṁ passati. Niddāyantassa hi indriyesu mahāpadīpaturiyasaddādioḷārikehipi",
  "tika-abh09t8:333_13": "rūpādipañcārammaṇehi ghaṭṭitesu paṭhamaṁ pañcadvārikāni āvajjanāni bhavaṅgaṁ āvaṭṭetuṁ",
  "tika-abh09t8:333_14": "na sakkonti, manodvārikameva āvajjanaṁ sakkoti, tasmiñca uppanne manodvārikajavanaṁ",
  "tika-abh09t8:333_15": "javitvā bhavaṅgaṁ otarati. Dutiyavāre pana pañcadvārikaāvajjanesu yaṁ kiñci yathārahaṁ",
  "tika-abh09t8:333_16": "bhavaṅgaṁ āvaṭṭeti, tato tadārammaṇapariyosānāni taṁtaṁdvārikavīthicittāni yathākkamaṁ",
  "tika-abh09t8:333_17": "pavattitvā bhavaṅgaṁ otaranti. Tatiyavāre pana manodvārikāvajjanajavanāni pavattanti,",
  "tika-abh09t8:333_18": "tasmiṁ khaṇe rūpādipañcārammaṇavavatthānaṁ hoti, satto ca niddāya paṭibuddhoti, evaṁ",
  "tika-abh09t8:333_19": "manodvārikacitteneva paṭibujjhati.",
  "tika-abh09t8:334_0": "Supinampi hi teneva passati, na pañcadvārikena, tañca panetaṁ supinaṁ passanto catūhi",
  "tika-abh09t8:334_1": "kāraṇehi passati dhātukkhobhato vā anubhūtapubbato vā devatopasaṁhārato vā pubbanimittato",
  "tika-abh09t8:334_2": "vā. Imesaṁ pana saṁsaggasannipātatopi bahudhā papañcenti. Tattha yaṁ vātapittādidhātukkhobhato,",
  "tika-abh09t8:334_3": "anubhūtapubbato ca supinaṁ passati, na taṁ saccaṁ. Yaṁ devatopasaṁhārato passati,",
  "tika-abh09t8:334_4": "taṁ saccaṁ vā hoti alikaṁ vā. Kuddhā hi devatā viparītampi katvā dassenti. Yaṁ pubbanimittato",
  "tika-abh09t8:334_5": "passati, taṁ ekantasaccameva bodhisattakosalarājādīnaṁ pañcasoḷasamahāsupināni viya.",
  "tika-abh09t8:334_6": "Tañca panetaṁ catubbidhaṁ supinaṁ sekhaputhujjanāva passanti, na asekhā pahīnavipallāsattā.",
  "tika-abh09t8:334_7": "Kiṁ panetaṁ passanto sutto passati paṭibuddho vā? Kiñcettha, yadi sutto passati,",
  "tika-abh09t8:334_8": "supinassa kusalādisabhāvato, bhavaṅgassa ca tadabhāvā abhidhammavirodho āpajjati.",
  "tika-abh09t8:334_9": "Atha paṭibuddho, supinaṁ passantena katassa abbohārikassāpi vītikkamassa sabbohārikasseva",
  "tika-abh09t8:334_10": "ekantasāvajjattā anāpatti na siyāti vinayavirodho āpajjati. Pakārantaro ca natthi,",
  "tika-abh09t8:334_11": "yena supinaṁ passeyyāti supinassa abhāvova āpajjatīti? Nāpajjati. Kasmā? Yasmā kapimiddhapareto",
  "tika-abh09t8:334_12": "passati “kapimiddhapareto kho, mahārāja, supinaṁ passatī”ti vacanato, yā pana niddā",
  "tika-abh09t8:334_13": "makkaṭaniddā viya punappunaṁ kusalādicittavokiṇṇattā lahuparivattā, taṁ kapimiddhaṁ,",
  "tika-abh09t8:334_14": "tena sutto supinaṁ passati, tasmā supino kusalopi hoti akusalopi, āvajjanatadārammaṇavasena",
  "tika-abh09t8:334_15": "abyākatopi, supine ca kataṁ kusalākusaladubbalatāya paṭisandhiṁ ākaḍḍhituṁ na sakkoti,",
  "tika-abh09t8:334_16": "pavatte vedanīyaṁ pana hoti. “Yāthāvakavatthuvibhāvanā paññā”ti ettha yo pañcannaṁ",
  "tika-abh09t8:334_17": "viññāṇānaṁ yathāvutto na hetukaṭṭho, ahetukaṭṭho…pe… na supinaṁ passanaṭṭho, so yāthāvaṭṭho,",
  "tika-abh09t8:334_18": "taṁtaṁyāthāvatthuṁ vibhāvetīti yāthāvakavatthuvibhāvanā paññā. Evaṁ ekavidhena ñāṇavatthūti",
  "tika-abh09t8:334_19": "evaṁ vuttena ekena pakārena ekena ākārena, ekakoṭṭhāsena ñāṇavatthu hotīti.",
  "tika-abh09t8:335": "Ekakaṁ niṭṭhitaṁ.",
  "tika-abh09t8:336_0": "Dukesu atthajāpikāti ettha atthapaṭisambhidāvibhaṅge vuttesu pañcasu atthesu yathānurūpaṁ",
  "tika-abh09t8:336_1": "atthaṁ jāpeti janeti pavattetīti atthajāpikā, catubhūmakakusalacittesu ceva asekhānaṁ",
  "tika-abh09t8:336_2": "abhiññāsamāpattīnaṁ parikammādibhūtakāmāvacarakiriyācittesu ca sampayuttā paññā.",
  "tika-abh09t8:336_3": "Tāsu hi yasmā kusalasampayuttāva paññā attano attano bhūmipariyāpannaṁ vipākasaṅkhātaṁ",
  "tika-abh09t8:336_4": "atthaṁ jāpeti janeti. Kāmāvacarakiriyāsampayuttā pana parikammādibhūtā abhiññāsamāpattikiriyā",
  "tika-abh09t8:336_5": "arahattaphalasaṅkhātaṁ atthaṁ jāpeti janeti, tasmā etā atthajāpikāti vuttā. Aṭṭhakathāsu",
  "tika-abh09t8:336_6": "pana pāḷiyaṁ avuttāpi tīsu bhūmīsu kiriyajavanapaññā anantarādipaccayavasena attano",
  "tika-abh09t8:336_7": "anantaraṁ kiriyatthaṁ jāpetīti “atthajāpikā”tveva vuttā. Jāpitatthā paññāti sahajātaṁ",
  "tika-abh09t8:336_8": "vipākatthaṁ jāpetvā ṭhitā, attano vā kāraṇehi jāpitā janitā pavattitā sayampi atthabhūtāti",
  "tika-abh09t8:336_9": "jāpitatthā. Catubhūmakavipākesu ca kiriyābhiññāsamāpattīsu ca sampayuttā paññā. Aṭṭhakathāsu",
  "tika-abh09t8:336_10": "pana pāḷiyaṁ avuttā sesakiriyāsampayuttāpi paññā yathāsakaṁ kāraṇehi jāpitā, sayañca",
  "tika-abh09t8:336_11": "atthabhūtāti “jāpitatthā”tveva vuttā. Sesaṁ suviññeyyameva.",
  "tika-abh09t8:337": "Dukaṁ niṭṭhitaṁ.",
  "tika-abh09t8:338_0": "Tikesu pana cintāmayattike parato adisvā asutvāva attano dhammatāya “evaṁ sati evaṁ",
  "tika-abh09t8:338_1": "bhavissatī”ti evaṁ cintāmayaanubuddhiyā uppāditā anavajjakammāyatanasippāyatanavijjāṭṭhānesu",
  "tika-abh09t8:338_2": "paññā ceva kammassakatañāṇaṁ, saccānulomikañāṇañca cintāmayā nāma paññā. Tattha vaḍḍhakikammapupphachaḍḍakakammādi",
  "tika-abh09t8:338_3": "hīnañceva kasivāṇijjādi ukkaṭṭhañca kammameva kammāyatanaṁ. Naḷakārapesakārasippādi",
  "tika-abh09t8:338_4": "hīnañceva muddāgaṇanālekhādi ukkaṭṭhañca sippameva sippāyatanaṁ. Nāgamaṇḍalaparittādi",
  "tika-abh09t8:338_5": "dhammikavijjāva vijjāṭṭhānaṁ. Tesu cintābaleneva uppannā paññā. Bodhisattādayo hi",
  "tika-abh09t8:338_6": "sattahitāya adiṭṭhaṁ asutaṁ taṁtaṁanavajjakammasippatadupakaraṇakaraṇappakārañca",
  "tika-abh09t8:338_7": "ñāṇabalena cintetvā nipphādenti. Nāgamaṇḍalaparittādivijjampi uppādenti, evaṁ katānipi",
  "tika-abh09t8:338_8": "tāni pubbe uggaṇhitvā karontehi katasippasadisāneva honti. Kammassakatañāṇaṁ nāma",
  "tika-abh09t8:338_9": "kusalakammaṁ sattānaṁ sakaṁ, akusalaṁ no sakanti evaṁ jānanapaññā. Atha vā kusalakammameva",
  "tika-abh09t8:338_10": "sattānaṁ sakaṁ tadāyatthavuttitāya, nāññanti evaṁ jānanapaññāpi. Saccānulomikaṁ ñāṇanti",
  "tika-abh09t8:338_11": "vipassanāñāṇaṁ. Taṁ hi maggasaccassa paramatthasaccassa anulomanato “saccānulomika”nti",
  "tika-abh09t8:338_12": "vuccati. Idampi hi ñāṇadvayaṁ parato asutvā cintābalena uppāditaṁ cintāmayañāṇameva",
  "tika-abh09t8:338_13": "hoti. Idañca na yesaṁ kesañci sattānaṁ uppajjati, abhiññātānaṁ pana puññavantānaṁ",
  "tika-abh09t8:338_14": "mahāsattānameva uppajjati. Tatthāpi saccānulomikañāṇaṁ pacchimabhavikānaṁ dvinnaññeva",
  "tika-abh09t8:338_15": "bodhisattānaṁ uppajjatīti veditabbaṁ. Sutamayā paññāti parato sutvā sutavasena uppāditā",
  "tika-abh09t8:338_16": "yathāvuttakammāyatanādipaññāva. Parato asutvā pana kammāyatanādi parena kayiramānaṁ,",
  "tika-abh09t8:338_17": "kataṁ vā disvā uggahetvā vā paṭiladdhāpi paññā “sutamayā”tveva vuccati. Tadubhayāpi",
  "tika-abh09t8:338_18": "cintāmayā, sutamayā ca kāmāvacarāva. Bhāvanāmayā pana paññā cintāmayavasena, sutamayavasena",
  "tika-abh09t8:338_19": "vā pavattitakāmāvacarapubbabhāgabhāvanānipphattiyā samuppannā mahaggatalokuttarajavanapaññā.",
  "tika-abh09t8:339_0": "Dānamayattike deyyadhammapariccāgavasena pavattā dānamayā, sīlapūraṇavasena pavattā",
  "tika-abh09t8:339_1": "sīlamayā, tadubhayāpi kāmāvacarāva. Bhāvanāmayā panettha samathavipassanāvasena pavattā",
  "tika-abh09t8:339_2": "catubhūmakapaññā. Niddese panassa kiñcāpi “samāpannassa paññā”ti evaṁ mahaggatalokuttarapaññāva",
  "tika-abh09t8:339_3": "vuttā, tathāpi taṁ ukkaṭṭhavasena vuttaṁ. Kāmāvacarānaṁ pana pubbabhāgabhāvanānaṁ,",
  "tika-abh09t8:339_4": "anussatiupacārabhāvanānañca bhāvanāmaye saṅgahoti daṭṭhabbaṁ. Purimattike panetāsaṁ",
  "tika-abh09t8:339_5": "cintāmaye saṅgahitattā bhāvanāmaye asaṅgaho, tatthāpi bhāvanābalanipphannānameva saṅgaho daṭṭhabbo.",
  "tika-abh09t8:340_0": "Adhisīlattike pātimokkhasaṁvarasīlaṁ vipassanāhetuttā sesasīlato adhikaṁ sīlanti",
  "tika-abh09t8:340_1": "adhisīlaṁ, tasmiṁ sampayuttā paññā adhisīle paññā. Vipassanāpādikā pana aṭṭha samāpattiyo",
  "tika-abh09t8:340_2": "sesacittehi adhikattā adhicittaṁ, tasmiṁ paññā adhicitte paññā, cittasīsena cettha",
  "tika-abh09t8:340_3": "samādhi niddiṭṭho. Savipassanā pana maggaphalapaññā sesāhi adhikattā adhipaññā nāma.",
  "tika-abh09t8:340_4": "Sā ca adhipaññāya paññāti desanāya samarasatāya vuttā. Sīlādayo “sīlaṁ cittaṁ paññā,",
  "tika-abh09t8:340_5": "adhisīlaṁ adhicittaṁ adhipaññā”ti paccekaṁ duvidhā honti. Tesu purimā pañcasīladasasīlāni,",
  "tika-abh09t8:340_6": "vaṭṭapādikaaṭṭhasamāpattiyo, nibbedhabhāgiyakammassakatapaññā ca yathākkamaṁ honti.",
  "tika-abh09t8:340_7": "Te ca dhammā anuppannepi tathāgate bodhisattānaṁ, tāpasaparibbājakānaṁ, cakkavattirājādīnañca",
  "tika-abh09t8:340_8": "kāle pavattanti, pacchimā pana vuttāvasesā uppanne eva tathāgate vitthārikā honti,",
  "tika-abh09t8:340_9": "no anuppanneti veditabbo. Ettha ca ratanattaye dānāpacāyanādivasena, saraṇagamanasaddhammasavanādivasena",
  "tika-abh09t8:340_10": "ca pavattā vivaṭṭūpanissayabhūtā kusaladhammāpi adhisīlaadhipaññāsu gahitā evāti gahetabbā.",
  "tika-abh09t8:341_0": "Āyakosallattike āyoti vaḍḍhi, sā akusalādianatthahānito, kusalādiatthuppattito ca",
  "tika-abh09t8:341_1": "duvidhā. Apāyoti avaḍḍhi, sāpi kusalādiatthahānito, akusalādianatthuppattito ca duvidhā.",
  "tika-abh09t8:341_2": "Tesu kosallaṁ, kusalasabhāvā paññā. Apāyakosallaṁ paññavato eva “evaṁ manasikārādippavattiyaṁ",
  "tika-abh09t8:341_3": "avaḍḍhi uppajjati, vaḍḍhi parihāyatī”ti ñatvā tadubhayapaṭipattisambhavato. Upāyakosallanti",
  "tika-abh09t8:341_4": "atra upāyo accāyikakiccādīsu ṭhānuppattikaupāyajānanapaññā, tividhāpi cetā kāmāvacarapaññāti",
  "tika-abh09t8:341_5": "veditabbā. Sesaṁ suviññeyyameva.",
  "tika-abh09t8:342": "Tikaṁ niṭṭhitaṁ.",
  "tika-abh09t8:343_0": "Catukkesu pana paṭhame kammassakatañāṇaṁ saccānulomikaṁ ñāṇañca vuttameva, idha pana",
  "tika-abh09t8:343_1": "ṭhapetvā saccānulomikañāṇaṁ sabbāpi sāsavā kusalā paññā kammassakatañāṇanti veditabbaṁ.",
  "tika-abh09t8:343_2": "Catūsu maggesu, phalesu ca paññāva maggasamaṅgissa ñāṇaṁ, phalasamaṅgissa ñāṇañcāti.",
  "tika-abh09t8:344_0": "Saccacatukke ariyamaggaphalapaññāva catūsu saccesu ekapaṭivedhavasena “dukkhe ñāṇa”ntiādinā",
  "tika-abh09t8:344_1": "catūsu ṭhānesu gahitā. Kiñcāpi hi kāmāvacarañāṇampi catūsu saccesu ārammaṇavasena",
  "tika-abh09t8:344_2": "pavattati, paṭivedhakiccavasena pana idhādhippetattā pāḷiyaṁ taṁ na gahitanti veditabbaṁ.",
  "tika-abh09t8:345_0": "Dhammacatukke maggaphalesu paññā dhamme ñāṇaṁ nāma. Tesu hi maggañāṇaṁ tāva catusaccadhammānaṁ",
  "tika-abh09t8:345_1": "ekapaṭivedhavasena jānanato “dhamme ñāṇa”nti vuccati. Phalañāṇaṁ pana nirodhasaccavasena",
  "tika-abh09t8:345_2": "dhamme ñāṇanti veditabbaṁ. Maggānubhāvanibbattaṁ pana atītānāgatesu saccapaṭivedhanayasaṅgahaṇavasena",
  "tika-abh09t8:345_3": "pavattaṁ paccavekkhaṇañāṇaṁ anvaye ñāṇaṁ nāma. Tassa ca yehi nayehi ariyā atītamaddhānaṁ",
  "tika-abh09t8:345_4": "catusaccadhammaṁ jāniṁsu, tepi imaññeva catusaccaṁ evameva jāniṁsu, anāgatamaddhānampi",
  "tika-abh09t8:345_5": "jānissantīti evaṁ jānanavasena pavatti ākāro veditabbo. Sarāgādivasena paracittaparicchedañāṇaṁ",
  "tika-abh09t8:345_6": "pariye ñāṇaṁ nāma. Dhammanvayapariyañāṇāni pana ṭhapetvā sabbalokiyapaññāñāṇanti",
  "tika-abh09t8:345_7": "sammatattā sammutimhi ñāṇanti sammutiñāṇaṁ nāma.",
  "tika-abh09t8:346_0": "Ācayacatukke kāmāvacarakusale paññā ācayāya no apacayāya. Sā hi cutipaṭisandhiṁ ācinoti",
  "tika-abh09t8:346_1": "eva, no apacinoti. Maggapaññā pana apacayāya no ācayāya. Rūpārūpakusalapaññā ācayāya",
  "tika-abh09t8:346_2": "ceva apacayāya ca. Sā hi vikkhambhanavasena kilese ca tammūlake ca vipākadhamme apacinoti.",
  "tika-abh09t8:346_3": "Sesā abyākatā paññā nevācayāya no apacayāya.",
  "tika-abh09t8:347_0": "Nibbidācatukke rūpāvacarapaṭhamajjhānapaññā nibbidāya no paṭivedhāya. Sā hi kāmavivekena",
  "tika-abh09t8:347_1": "pattabbattā kilesanibbidāya pavattati, abhiññāpādakabhāvaṁ pana appattatāya nevābhiññāpaṭivedhāya",
  "tika-abh09t8:347_2": "saṁvattati. Catutthajjhānapaññā paṭivedhāya no nibbidāya. Sā hi abhiññāpādakabhāvenāpi",
  "tika-abh09t8:347_3": "abhiññābhāvappattiyāpi paṭivedhāya saṁvattati. Paṭhamajjhānakkhaṇe eva nīvaraṇanibbindanattā",
  "tika-abh09t8:347_4": "no nibbidāya. Dutiyatatiyajjhānapaññā pana somanassasahagatatāya paṭhamajjhānasannissitā",
  "tika-abh09t8:347_5": "vā avitakkatāya catutthajjhānasannissitā vā kātabbā. Maggapaññā pana nibbidāya ceva",
  "tika-abh09t8:347_6": "paṭivedhāya ca. Ettha hi catusaccapaṭivedhavasena nibbidāya cevetāsaṁ chaḷabhiññāppattiyā",
  "tika-abh09t8:347_7": "paṭivedhāya ca saṁvattanaṁ veditabbaṁ. Sesā lokiyalokuttarā paññā neva nibbidāya no paṭivedhāya.",
  "tika-abh09t8:348_0": "Hānabhāgiyacatukke hānaṁ bhajatīti hānabhāginī, evaṁ sesesupi. Nibbedhoti cettha",
  "tika-abh09t8:348_1": "ariyamaggo tannibbattakavipassanāpādakattā. Nibbedhabhāginīti catūsupi ṭhānesu rūpārūpakusalapaññāva",
  "tika-abh09t8:348_2": "vuttā. Tāni hi attano sabhāvā parihāyitvā heṭṭhā orohaṇapaccayabhūtā hānabhāginī.",
  "tika-abh09t8:348_3": "Upanijjhānapaccayabhūtā visesabhāginī, taṁ pana jhānanikantiyā balavatāya visesaṁ,",
  "tika-abh09t8:348_4": "hāniṁ vā anussukkitvā ṭhitikoṭṭhāsikā ṭhitibhāginī, ariyamaggapadaṭṭhānavipassanāpādakabhūtāva",
  "tika-abh09t8:348_5": "nibbedhabhāginī ca hontīti veditabbā.",
  "tika-abh09t8:349_0": "Catasso paṭisambhidāti atthadhammaniruttipaṭibhānapaṭisambhidāva. Catasso paṭipadāti",
  "tika-abh09t8:349_1": "dukkhāpaṭipadādandhābhiññādayo heṭṭhā vuttāva. Cattāri ārammaṇānīti parittā, parittārammaṇātiādikā",
  "tika-abh09t8:349_2": "heṭṭhā vuttanayāva. Jarāmaraṇādicatukkesupi maggañāṇavaseneva catasso yojanā vuttā.",
  "tika-abh09t8:349_3": "Sesaṁ suviññeyyameva.",
  "tika-abh09t8:350": "Catukkaṁ niṭṭhitaṁ.",
  "tika-abh09t8:351_0": "Pañcakesu pana pañcaṅgiko sammāsamādhīti pītipharaṇatā sukhapharaṇatā cetopharaṇatā",
  "tika-abh09t8:351_1": "ālokapharaṇatā paccavekkhaṇanimittanti evaṁ pāḷiyaṁ vuttehi pañcahi ñāṇaṅgehi samannāgato",
  "tika-abh09t8:351_2": "samādhi. Tattha pītiṁ pharamānā uppajjatīti dvīsu jhānesu paññā pītipharaṇatā nāma,",
  "tika-abh09t8:351_3": "sukhaṁ pharamānā uppajjatīti tīsu jhānesu paññā sukhapharaṇatā nāma. Paresaṁ cetopharamānā",
  "tika-abh09t8:351_4": "uppajjatīti cetopariyañāṇaṁ cetopharaṇatā nāma. Ālokapharaṇe uppajjatīti dibbacakkhuñāṇaṁ",
  "tika-abh09t8:351_5": "ālokapharaṇatā nāma. Paccavekkhaṇañāṇaṁ paccavekkhaṇanimittaṁ nāma. Ettha ca pītipharaṇatā,",
  "tika-abh09t8:351_6": "sukhapharaṇatā ca dve pādā viya, cetopharaṇatā, ālokapharaṇatā ca dve hatthā viya,",
  "tika-abh09t8:351_7": "paccavekkhaṇanimittaṁ sīsaṁ viya, abhiññāpādakajjhānaṁ majjhimakāyo viya. Iti bhagavā",
  "tika-abh09t8:351_8": "pañcaṅgikaṁ sammāsamādhiṁ aṅgapaccaṅgasampannaṁ purisaṁ viya katvā dasseti. Iminā",
  "tika-abh09t8:351_9": "ca samādhinā aṅgāni pañca ñāṇaṅgāni vuttānīti veditabbāni.",
  "tika-abh09t8:352": "Pañcañāṇiko sammāsamādhīti –",
  "tika-abh09t8:353_0": "“‘Ayaṁ samādhi paccuppannasukho ceva āyatiñca sukhavipāko’ti paccattaññeva ñāṇaṁ",
  "tika-abh09t8:353_1": "uppajjati, ‘ayaṁ samādhi ariyo nirāmiso’ti…pe… ‘mahāpurisasevito’ti…pe… ‘santo paṇīto",
  "tika-abh09t8:353_2": "paṭipassaddhiladdho ekodibhāvādhigato na sasaṅkhāraniggayhavāritagato’ti…pe… ‘so",
  "tika-abh09t8:353_3": "kho panāhaṁ imaṁ samādhiṁ satova samāpajjāmi, sato vuṭṭhahāmī’ti paccattaññeva ñāṇaṁ uppajjatī”ti –",
  "tika-abh09t8:354_0": "Evaṁ pāḷiyaṁ vuttehi pañcahi paccavekkhaṇañāṇehi yutto arahattaphalasaṅkhāto samāpattiphalasamādhi.",
  "tika-abh09t8:354_1": "So evaṁ hi appitappitakkhaṇe sukhattā paccuppannasukho, purimo purimo pacchimassa",
  "tika-abh09t8:354_2": "pacchimassa samādhisukhassa ceva attanā samuṭṭhāpitampi paṇītarūpena phuṭṭhasakalakāyatāya",
  "tika-abh09t8:354_3": "phalasamāpattito vuṭṭhitakāle atipaṇītaṁ kāyaviññāṇasukhassa paccayattā āyatiṁ sukhavipāko",
  "tika-abh09t8:354_4": "uppajjati, imināpi pariyāyena āyatiṁ sukhavipākoti ekaṁ aṅgaṁ, kilesehi ārakattā",
  "tika-abh09t8:354_5": "ariyo kāmāmisavaṭṭāmisalokāmisānaṁ abhāvā nirāmisoti ekaṁ, buddhādīhi mahāpurisehi",
  "tika-abh09t8:354_6": "sevitattā akāpurisasevisoti ekaṁ, aṅgārammaṇe santatāya, sabbakilesadarathasantatāya",
  "tika-abh09t8:354_7": "ca santo atappanīyaṭṭhena paṇīto kilesapaṭipassaddhibhāvassa laddhattā paṭipassaddhaladdho",
  "tika-abh09t8:354_8": "ekodibhāvena ca adhigato appaguṇasāsavasamādhi viya sasaṅkhārena sappayogena paccanīkadhamme",
  "tika-abh09t8:354_9": "niggayha kilese vāretvā anadhigatattā na sasaṅkhāraniggayhavāritagato. Puggalassāyaṁ",
  "tika-abh09t8:354_10": "samādhīti evaṁ khīṇāsavassa sativepullappattiyā yathāparicchinnakālavasena imaṁ samādhiṁ",
  "tika-abh09t8:354_11": "satova samāpajjati, uṭṭhahati cāti ekamaṅganti imehi pañcahi aṅgehi sabbākārato yuttattā",
  "tika-abh09t8:354_12": "“pañcañāṇiko sammāsamādhī”ti vuccati.",
  "tika-abh09t8:355": "Pañcakaṁ niṭṭhitaṁ.",
  "tika-abh09t8:356_0": "Chakke chasu abhiññāsu paññāti iddhividhe ñāṇaṁ, dibbasotadhātuyā ñāṇaṁ, cetopariye",
  "tika-abh09t8:356_1": "ñāṇaṁ, pubbenivāsānussatiyaṁ ñāṇaṁ, cutūpapāte ñāṇaṁ, āsavānaṁ khaye ñāṇanti evaṁ",
  "tika-abh09t8:356_2": "vuttāni chaḷabhiññācittasampayuttāni ñāṇāni. Tesu pacchimaṁ lokuttaraṁ, sesāni rūpāvacarapañcamajjhānikānīti.",
  "tika-abh09t8:357": "Chakkaṁ niṭṭhitaṁ.",
  "tika-abh09t8:358_0": "Sattake sattasattati ñāṇavatthūnīti “avijjāpaccayā saṅkhārā”ti paccavekkhaṇañāṇaṁ",
  "tika-abh09t8:358_1": "ekaṁ, “asati avijjāya natthi saṅkhārā”ti ekanti dve ñāṇāni, evaṁ atītepi dve, anāgatepi",
  "tika-abh09t8:358_2": "dveti cha, taṁ chabbidhampi ñāṇaṁ “khayadhamma”ntiādinā paccavekkhaṇañāṇena saddhiṁ",
  "tika-abh09t8:358_3": "satta ñāṇāni. Evaṁ sesesupi jātipariyosānesu cāti evaṁ ekādasasu paṭiccasamuppādaṅgesu",
  "tika-abh09t8:358_4": "paccekaṁ kālattayepi anvayabyatirekañāṇaṁ tesaṁ vayadassanañāṇassa ca vasena satta",
  "tika-abh09t8:358_5": "satta katvā sattasattati ñāṇāni.",
  "tika-abh09t8:359": "Sattakaṁ niṭṭhitaṁ.",
  "tika-abh09t8:360": "Aṭṭhakaṁ suviññeyyameva.",
  "tika-abh09t8:361_0": "Navake navasu anupubbavihārasamāpattīsu paññāti nirodhasamāpattiṁ samāpajjantassa",
  "tika-abh09t8:361_1": "anupaṭipāṭiyā vihātabbato uppādetabbato anupubbavihārasaṅkhātāsu rūpārūpasamāpattīsu",
  "tika-abh09t8:361_2": "sampayuttā aṭṭha paññā ceva tadanantaraṁ nirodhaṁ phusitvā vuṭṭhitassa nirodhaṁ santato",
  "tika-abh09t8:361_3": "paccavekkhaṇañāṇañcāti nava.",
  "tika-abh09t8:362": "Navakaṁ niṭṭhitaṁ.",
  "tika-abh09t8:363_0": "Dasake tathāgatassāti yathā vipassīādayo pubbakā isayo āgatā, tathā āgatassa sammāsambuddhassa.",
  "tika-abh09t8:363_1": "Tathāgatabalānīti aññehi asādhāraṇāni tathāgatasseva balāni, yathā vā pubbabuddhānaṁ",
  "tika-abh09t8:363_2": "balāni puññussayasampattiyā āgatāni, tathā āgatāni balānītipi attho. Tattha duvidhaṁ",
  "tika-abh09t8:363_3": "tathāgatassa balaṁ kāyabalaṁ, ñāṇabalañca. Tesu kāyabalaṁ hatthikulānusārena veditabbaṁ.",
  "tika-abh09t8:363_4": "Vuttaṁ hetaṁ porāṇehi –",
  "tika-abh09t8:364": "“Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "tika-abh09t8:365": "Gandhamaṅgalahemañca, uposathachaddantime dasā”ti. ;",
  "tika-abh09t8:366_0": "Imāni hi dasa hatthikulāni. Tattha kāḷāvakanti pakatihatthikulaṁ, yaṁ dasannaṁ purisānaṁ",
  "tika-abh09t8:366_1": "kāyabalaṁ, taṁ ekassa kāḷāvakahatthino balaṁ, yaṁ tesaṁ dasannaṁ balaṁ, taṁ ekassa",
  "tika-abh09t8:366_2": "gaṅgeyyassa, tesaṁ dasannaṁ paṇḍarassa, tesaṁ dasannaṁ tambassa, tesaṁ dasannaṁ piṅgalassa,",
  "tika-abh09t8:366_3": "tesaṁ dasannaṁ gandhahatthino, tesaṁ dasannaṁ maṅgalassa, tesaṁ dasannaṁ hemassa,",
  "tika-abh09t8:366_4": "tesaṁ dasannaṁ uposathassa, tesaṁ dasannaṁ balaṁ chaddantassa, yaṁ dasannaṁ chaddantānaṁ",
  "tika-abh09t8:366_5": "balaṁ, taṁ tathāgatassa nārāyaṇabalanti vuccati. Tadetaṁ pakatihatthigaṇanāya hatthīnaṁ",
  "tika-abh09t8:366_6": "koṭisahassaṁ, purisagaṇanāya dasannaṁ purisakoṭisahassānaṁ balaṁ hoti. Idaṁ tāva",
  "tika-abh09t8:366_7": "tathāgatassa kāyabalaṁ. Yāni pana dasabalacatuvesārajjādīni anekāni ñāṇasahassāni,",
  "tika-abh09t8:366_8": "etaṁ ñāṇabalaṁ nāma. Idhāpi ñāṇabalameva adhippetaṁ. Ñāṇañhi akampiyaṭṭhena, upatthambhanaṭṭhena ca balanti vuttaṁ.",
  "tika-abh09t8:367_0": "Yehibalehi samannāgatoti yehi dasahi ñāṇabalehi upeto. Āsabhaṇṭhānanti seṭṭhaṭṭhānaṁ.",
  "tika-abh09t8:367_1": "Apica gavasatajeṭṭhako usabho, gavasahassajeṭṭhako vasabho. Vajasatajeṭṭhako vā usabho,",
  "tika-abh09t8:367_2": "vajasahassajeṭṭhako vasabho, sabbagavaseṭṭho nisabho, seto pāsādiko mahābhāravaho",
  "tika-abh09t8:367_3": "sabbaparissayasaho asanisatasaddehipi akampanīyo nisabho, so idha usabhoti adhippeto.",
  "tika-abh09t8:367_4": "Idampi hi tassa pariyāyavacanaṁ. Usabhassa idanti āsabhaṁ. Ṭhānanti tassa nisabhabalasamannāgatassa",
  "tika-abh09t8:367_5": "catūhi pādehi pathaviṁ uppīḷetvā acalaṭṭhānaṁ, idaṁ pana āsabhaṁ viyāti āsabhaṁ.",
  "tika-abh09t8:367_6": "Yatheva hi nisabhasaṅkhāto usabho usabhabalena samannāgato catūhi pādehi pathaviṁ",
  "tika-abh09t8:367_7": "uppīḷetvā acalaṭṭhānena tiṭṭhati, evaṁ tathāgatopi hi dasabalasamannāgato catuvesārajjapādehi",
  "tika-abh09t8:367_8": "aṭṭhaparisapathaviṁ uppīḷetvā sadevake loke kenaci appadhaṁsiyo acalena ṭhānena tiṭṭhati,",
  "tika-abh09t8:367_9": "tañcesa paṭijānāti upagacchati na paccakkhāti attani āropeti, tena vuttaṁ “āsabhaṁ",
  "tika-abh09t8:367_10": "ṭhānaṁ paṭijānātī”ti.",
  "tika-abh09t8:368_0": "Parisāsūti aṭṭhasu parisāsu. Sīhanādaṁ nadatīti seṭṭhanādaṁ abhītanādaṁ, sīhanādasadisaṁ",
  "tika-abh09t8:368_1": "vā nādaṁ nadati. Ayamattho sīhanādasuttena dīpetabbo. Yathā vā sīho sahanato ca hananato",
  "tika-abh09t8:368_2": "ca “sīho”ti vuccati, evaṁ tathāgatopi lokadhammānaṁ sahanato, parappavādānañca hananato",
  "tika-abh09t8:368_3": "“sīho”ti vuccati, tassa nādaṁ nadati.",
  "tika-abh09t8:369_0": "Brahmacakkantiādīsu brahmanti uttamaṁ visuddhaṁ. Cakka-saddo panāyaṁ “cattārimāni,",
  "tika-abh09t8:369_1": "bhikkhave, cakkāni, yehi samannāgatānaṁ devamanussāna”ntiādīsu sampattiyaṁ dissati.",
  "tika-abh09t8:369_2": "“Pādatalesu cakkāni jātānī”tiādīsu lakkhaṇe. “Cakkaṁva vahato pada”nti ettha rathaṅge.",
  "tika-abh09t8:369_3": "“Catucakkaṁ navadvāra”nti ettha iriyāpathe. “Cakkaṁ pavattaya sabbapāṇina”nti ettha",
  "tika-abh09t8:369_4": "dāne. “Dibbaṁ cakkaratanaṁ pāturahosī”ti ettha ratanacakke. “Icchāhatassa posassa,",
  "tika-abh09t8:369_5": "cakkaṁ bhamati matthake”ti ettha uracakke. “Khurapariyantena cepi cakkenā”ti ettha",
  "tika-abh09t8:369_6": "paharaṇacakke. “Asanicakka”nti ettha asanimaṇḍale. “Mayā pavattitaṁ cakka”nti ettha",
  "tika-abh09t8:369_7": "dhammacakke. Idha pana dhammacakke pavattati.",
  "tika-abh09t8:370_0": "Dhammacakkañca duvidhaṁ hoti paṭivedhañāṇañca desanāñāṇañca. Tattha paññāpabhāvitaṁ",
  "tika-abh09t8:370_1": "attano ariyaphalāvahaṁ lokuttaraṁ paṭivedhañāṇaṁ, karuṇāpabhāvitaṁ sāvakānaṁ ariyaphalāvahaṁ",
  "tika-abh09t8:370_2": "kāmāvacaraṁ desanāñāṇaṁ, ubhayampi panetaṁ aññehi asādhāraṇaṁ buddhānaññeva orasañāṇaṁ,",
  "tika-abh09t8:370_3": "taṁ pavatteti uppādeti vibhāveti vitthārikaṁ karotīti attho.",
  "tika-abh09t8:371_0": "Idāni yāni dasa ñāṇāni ādito “tathāgatabalānī”ti nikkhittāni, tāni vitthāretuṁ “katamāni",
  "tika-abh09t8:371_1": "dasa? Idha tathāgato”tiādimāha. Tattha ṭhānañca ṭhānatoti kāraṇañca kāraṇato. Kāraṇaṁ",
  "tika-abh09t8:371_2": "hi yasmā tattha phalaṁ tiṭṭhati tadāyattavuttitāya uppajjati ceva pavattati ca, tasmā",
  "tika-abh09t8:371_3": "ṭhānanti vuccati. Aṭṭhānañca aṭṭhānatoti akāraṇañca akāraṇato. Yampīti yena ñāṇena",
  "tika-abh09t8:371_4": "yathābhūtaṁ pajānāti, idampi ṭhānāṭhānañāṇaṁ tathāgatassa tathāgatabalaṁ nāma hotīti",
  "tika-abh09t8:371_5": "attho. Evaṁ uparipi sabbattha yojanā veditabbā. Kathaṁ panettha bhagavā ṭhānañca",
  "tika-abh09t8:371_6": "ṭhānato, aṭṭhānañca aṭṭhānato yathābhūtaṁ pajānātīti? Aṭṭhānametaṁ anavakāso, yaṁ",
  "tika-abh09t8:371_7": "diṭṭhisampanno puggalo kañci saṅkhāraṁ niccato upagaccheyya…pe… kañci dhammaṁ attato",
  "tika-abh09t8:371_8": "upagaccheyya, mātaraṁ jīvitā voropeyya, pitaraṁ…pe… arahantaṁ jīvitā voropeyya, paduṭṭhacittena",
  "tika-abh09t8:371_9": "tathāgatassa lohitaṁ uppādeyya, saṅghaṁ bhindeyya, aññaṁ satthāraṁ uddiseyya, aṭṭhamaṁ",
  "tika-abh09t8:371_10": "bhavaṁ nibbatteyya, netaṁ ṭhānaṁ vijjati, puthujjano panetaṁ sabbaṁ kareyyāti ṭhānametaṁ",
  "tika-abh09t8:371_11": "vijjatīti pajānāti, tathā yaṁ ekissā lokadhātuyā dve arahanto sammāsambuddhā apubbaṁ",
  "tika-abh09t8:371_12": "acarimaṁ uppajjeyyuṁ, tathā dve rājāno cakkavattī uppajjeyyuṁ, netaṁ ṭhānaṁ vijjati,",
  "tika-abh09t8:371_13": "eko pana uppajjati, ṭhānametaṁ vijjatīti pajānāti, tathā yaṁ kāyaduccaritādīnaṁ tiṇṇaṁ",
  "tika-abh09t8:371_14": "duccaritānaṁ iṭṭho vipāko, sucaritānañca aniṭṭho vipāko nibbatteyyāti netaṁ ṭhānaṁ",
  "tika-abh09t8:371_15": "vijjati, tabbiparīto pana nesaṁ vipāko nibbatteyyāti ṭhānametaṁ vijjatīti, ye ye",
  "tika-abh09t8:371_16": "dhammā yesaṁ yesaṁ dhammānaṁ hetū paccayā uppādāya, taṁ taṁ ṭhānaṁ, itare aṭṭhānanti",
  "tika-abh09t8:371_17": "yathābhūtaṁ pajānāti, ettha panāyaṁ saṅkhepato aṭṭhakathāvinicchayo. “Sukhato upagaccheyyā”ti",
  "tika-abh09t8:371_18": "idaṁ “ekantasukhī attā”tiādinā diṭṭhivipallāsavasena sukhato gāhaṁ sandhāya vuttaṁ,",
  "tika-abh09t8:371_19": "saññācittavipallāsavasena pana ariyasāvakopi kilesapariḷāhābhibhūto mattahatthiparitāsito",
  "tika-abh09t8:371_20": "viya, sucikāmo gūthakūpaṁ viya kañci saṅkhāraṁ sukhato upagacchati, attato upagamanavāre",
  "tika-abh09t8:371_21": "kasiṇādipaṇṇattiyā, nibbānassa ca saṅgaṇhanatthaṁ “saṅkhāra”nti avatvā “kañci dhamma”nti vuttaṁ.",
  "tika-abh09t8:372_0": "Mātarantiādīsu kiñcāpi ariyasāvako sīsacchedaṁ pāpuṇantopi kunthakipillikaṁ upādāya",
  "tika-abh09t8:372_1": "pāṇātipātaṁ, adinnādānādīsu vā yaṁkiñci duccaritaṁ apāyahetubhūtaṁ kātuṁ bhavantarepi",
  "tika-abh09t8:372_2": "na sakkoti, puthujjanabhāvassa pana mahāsāvajjatādassanatthamettha pañcānantariyāneva",
  "tika-abh09t8:372_3": "uddhaṭāni. Sāvajjo hi puthujjanabhāvo, yatra hi nāma ānantariyānipi karissatīti.",
  "tika-abh09t8:372_4": "Ettha ca manussabhūtasseva manussabhūtaṁ janikaṁ mātaraṁ, pitaraṁ vā api parivattaliṅgaṁ",
  "tika-abh09t8:372_5": "jīvitā voropentassa kammaṁ ānantariyaṁ hoti. Tiracchānabhūtaṁ pana mātaraṁ, pitaraṁ",
  "tika-abh09t8:372_6": "vā sayaṁ vā tiracchānabhūto manussabhūtaṁ, tiracchānabhūtaṁ vā jīvitā voropento ānantariyaṁ",
  "tika-abh09t8:372_7": "na phusati, kammaṁ pana bhāriyaṁ, ānantariyaṁ āhacceva tiṭṭhati. Arahantampi manussabhūtameva",
  "tika-abh09t8:372_8": "ghātento ānantariyaṁ phusati. Tassa ca puthujjanakāle pahāraṁ datvā arahattaṁ patvā",
  "tika-abh09t8:372_9": "tasmiṁ teneva rogena matepi arahantaghātako hoti, na yakkhabhūtaṁ arahantaṁ, sesaariyapuggale",
  "tika-abh09t8:372_10": "vā manussabhūtepi ghātento, kammaṁ pana ānantariyasadisaṁ hoti. Yaṁ pana puthujjanakāle",
  "tika-abh09t8:372_11": "dinnaṁ dānaṁ arahattaṁ patvā paribhuñjati, puthujjanasseva taṁ dinnaṁ hoti, sesaariyapuggale",
  "tika-abh09t8:372_12": "mārentassa ānantariyaṁ natthi, kammaṁ pana garukaṁ hoti. Ettha ca eḷakādicatukkaṁ",
  "tika-abh09t8:372_13": "veditabbaṁ – “eḷakaṁ māremī”ti hi abhisandhinā eḷakaṭṭhāne nipannaṁ mātaraṁ, pitaraṁ,",
  "tika-abh09t8:372_14": "arahantaṁ vā mārento ānantariyaṁ phusati, eḷakābhisandhinā vā mātādiabhisandhinā",
  "tika-abh09t8:372_15": "vā eḷakaṁ mārento ānantariyaṁ na phusati, mātādiabhisandhinā te eva mārento phusateva.",
  "tika-abh09t8:372_16": "Esa nayo coracatukkādīsupi.",
  "tika-abh09t8:373_0": "Lohituppāde tathāgatassa abhejjakāyatāya kuddhacittassa parassa upakkamena cammacchedo,",
  "tika-abh09t8:373_1": "lohitapaggharaṇaṁ vā natthi, devadattena pana paviddhasilāto bhijjitvā gatasakkhalikappahārena",
  "tika-abh09t8:373_2": "viya sarīrassa antoyeva ekasmiṁ ṭhāne yathā khuddikamakkhikāpivanamattampi lohitaṁ",
  "tika-abh09t8:373_3": "visamaṁ samosarati, tathā karontassa ānantariyaṁ hoti, na pana jīvakasseva muducittena",
  "tika-abh09t8:373_4": "duṭṭhalohitaṁ nīharitvā phāsukaṁ karontassa, puññameva panassa hoti, parinibbute",
  "tika-abh09t8:373_5": "bhagavati cetiyaṁ bhindantassa, bodhiṁ chindantassa, dhātūsu upakkamantassa ca ānantariyaṁ",
  "tika-abh09t8:373_6": "na hoti, kammaṁ pana ānantariyasadisaṁ hoti. Bodhirukkhassa pana thūpaṁ vā sadhātukaṁ",
  "tika-abh09t8:373_7": "paṭimaṁ vā bādhayamānaṁ sākhaṁ, cetiyavatthuṁ bhinditvā gacchantaṁ bodhimūlañca chinditvā",
  "tika-abh09t8:373_8": "harituṁ vaṭṭati. Sacepi sākhāya nilīnā sakuṇā cetiye vaccaṁ pātenti, chindituṁ vaṭṭati.",
  "tika-abh09t8:373_9": "Paribhogacetiyato hi sarīracetiyameva mahantataraṁ. Dhātunidhānarahitaṁ paṭimāgharaṁ",
  "tika-abh09t8:373_10": "vā bodhigharaṁ vā bādhentaṁ sākhaṁ chindituṁ na vaṭṭati, ojoharaṇasākhaṁ, panassa",
  "tika-abh09t8:373_11": "pūtiṭṭhānaṁ vā chindituṁ vaṭṭati, sarīrapaṭijaggane viya puññameva hoti.",
  "tika-abh09t8:374_0": "Saṅghabhede samānasaṁvāsasīmāya samānasaṁvāsake saṅghe ekato ṭhite visuṁ vaggasaṅghaṁ",
  "tika-abh09t8:374_1": "gahetvā pañcahi kāraṇehi saṅghaṁ bhindantassa saṅghabhedo hoti ānantariyakammañca.",
  "tika-abh09t8:374_2": "Vuttaṁ hetaṁ “pañcahi, upāli, ākārehi saṅgho bhijjati. Katamehi pañcahi? Kammena",
  "tika-abh09t8:374_3": "uddesena voharanto anussāvanena salākaggāhenā”ti. Tattha kammenāti apalokanādīsu",
  "tika-abh09t8:374_4": "catūsu aññatarena kammena. Uddesenāti pātimokkhuddesena. Voharanto kathayanto tāhi",
  "tika-abh09t8:374_5": "tāhi upapattīhi “adhammaṁ dhammo”tiādīni aṭṭhārasa bhedakaravatthūni dīpento. Anussāvanenāti",
  "tika-abh09t8:374_6": "“nanu tumhe jānātha mayhaṁ bahussutādibhāvaṁ, kathaṁ hi nāma mādiso uddhammaṁ ubbinayaṁ",
  "tika-abh09t8:374_7": "satthusāsanaṁ gāheyya, kimahaṁ apāyato na bhāyāmī”tiādinā nayena kaṇṇamūle vacībhedaṁ",
  "tika-abh09t8:374_8": "katvā anussāvanena. Salākaggāhenāti evaṁ vohārānussāvanehi tesaṁ cittaṁ upatthambhetvā",
  "tika-abh09t8:374_9": "anivattidhammaṁ katvā “gaṇhatha imaṁ salāka”nti salākaggāhena.",
  "tika-abh09t8:375_0": "Ettha ca kammameva uddeso vā pamāṇaṁ, vohārānussāvanasalākaggāhā pana pubbabhāgā.",
  "tika-abh09t8:375_1": "Tesu nipphannesupi abhinnova hoti saṅgho. Yadā pana vohārānussāvanehi cattāro vā",
  "tika-abh09t8:375_2": "atireke vā bhikkhū salākaṁ gāhetvā vaggaṁ saṅghaṁ gahetvā visuṁ kammaṁ vā uddesaṁ",
  "tika-abh09t8:375_3": "vā karoti, tadā saṅgho bhinno nāma hoti. Abhedapurekkhārassa pana samaggasaññāya",
  "tika-abh09t8:375_4": "vaṭṭati. Samaggasaññāya hi karontassa neva bhedo hoti, na ānantariyaṁ, tathā tato",
  "tika-abh09t8:375_5": "ūnaparisāya karontassa. Vuttaṁ hetaṁ “ekato, upāli, cattāro honti ekato cattāro,",
  "tika-abh09t8:375_6": "navamo anussāvetī”tiādi.",
  "tika-abh09t8:376_0": "Imesu pana pañcasu ānantariyesu saṅghabhedo vacīkammaṁ, sesāni kāyakammāni, sabbāneva",
  "tika-abh09t8:376_1": "kho tāni kāyadvāratopi vacīdvāratopi samuṭṭhahanti. Saṅghabhedopi hi hatthamuddāya",
  "tika-abh09t8:376_2": "bhedaṁ karontassa kāyadvāratopi samuṭṭhāti, saṅghabhedo cettha kappaṭṭhitiyo. Kappavināse",
  "tika-abh09t8:376_3": "eva hi saṅghabhedato muccati, sesānaṁ pana tathā niyamo natthi. Yena ca pañcapetāni",
  "tika-abh09t8:376_4": "kammāni katāni honti, tassa saṅghabhedova niraye vipaccati, sesāni “ahosi kammaṁ",
  "tika-abh09t8:376_5": "nāhosi kammavipāko”ti evamādīsu saṅkhyaṁ gacchanti. Saṅghabhedābhāve lohituppādo,",
  "tika-abh09t8:376_6": "tadabhāve arahantaghāto, tadabhāve mātughāto, pitughāto vā, tasmimpi sīlasampannatare.",
  "tika-abh09t8:376_7": "Purimāni cettha cattāri sabbesaṁ gahaṭṭhapabbajitānaṁ sādhāraṇāni, saṅghabhedo pana",
  "tika-abh09t8:376_8": "pakatattassa bhikkhunova, asādhāraṇo aññesaṁ, bhikkhunīpi hi saṅghaṁ na bhindati,",
  "tika-abh09t8:376_9": "pageva itare. Pañcapi cetāni dukkhavedanāsampayuttāni, dosamūlāni cāti veditabbāni.",
  "tika-abh09t8:377_0": "Aṭṭhamaṁ bhavaṁ nibbatteyyāti ettha ariyasāvakassa aṭṭhamabhavāgahaṇaṁ kena niyāmitanti?",
  "tika-abh09t8:377_1": "Vipassanāya. Yassa hi sā tikkhā, so ekaṁ eva bhavaṁ nibbattitvā arahattaṁ patvā ekabījī",
  "tika-abh09t8:377_2": "nāma hoti. Yassa mandā, so dutiye…pe… chaṭṭhe vā bhave arahattaṁ patvā kolaṁkolo",
  "tika-abh09t8:377_3": "nāma hoti. Yassa pana atimandā, so sattamaṁ bhavaṁ nātikkamati, tattha niyamena arahattaṁ",
  "tika-abh09t8:377_4": "pāpuṇitvā sattakkhattuparamo nāma hoti. Sacepi hissa sattame bhave niddaṁ okkantassa",
  "tika-abh09t8:377_5": "matthake asani vā pabbatakūṭo vā pateyya, tasmimpi kāle arahattaṁ patvāva parinibbāti.",
  "tika-abh09t8:377_6": "Uttamakoṭiyā hi sattamabhavānatikkamanaññeva sandhāyeva “niyato sambodhiparāyaṇo”ti vuttoti.",
  "tika-abh09t8:378_0": "Ekissā lokadhātuyā dve arahanto sammāsambuddhātiādīsu dasasahassacakkavāḷasaṅkhātaṁ",
  "tika-abh09t8:378_1": "jātikhettaṁ ekā lokadhātu nāma āṇāvisayakhettesu buddhuppattisaṅkāya evābhāvato.",
  "tika-abh09t8:378_2": "Tattha dvinnaṁ buddhānaṁ uppattipaṭisedhaṁ akatvā jātikhette eva kato. Ṭhapetvā imaṁ",
  "tika-abh09t8:378_3": "cakkavāḷaṁ aññasmiṁ cakkavāḷe buddhā na uppajjanti buddhattahetūnaṁ anādibuddhaparamparādīnaṁ",
  "tika-abh09t8:378_4": "tathābhāvā. Tato eva hi sattā niravasesato nibbutiṁ na pāpuṇanti. Yadi hi sabbacakkavāḷesu",
  "tika-abh09t8:378_5": "buddhā uppajjeyyuṁ, sabbe sattā ito pubbe niravasesato nibbutiṁ pāpuṇeyyuṁ, na ca",
  "tika-abh09t8:378_6": "taṁ atthi, tasmā anādibuddhaparamparāya vivaṭṭūpanissayasampannānaṁ nivāsabhūte imasmiṁ",
  "tika-abh09t8:378_7": "cakkavāḷe eva uppajjantīti veditabbā. Te cetthāpi dullabhā, tesaṁ dullabhattā evettha",
  "tika-abh09t8:378_8": "kappānaṁ asaṅkhyeyyampi buddhuppādarahitaṁ hoti. Yadi ca te sulabhā bhaveyyuṁ, ekasmiṁ",
  "tika-abh09t8:378_9": "vivaṭṭaṭṭhāyiasaṅkhyeyye catusaṭṭhibuddhānampi uppajjituṁ sakkā bhaveyya antarakappassa",
  "tika-abh09t8:378_10": "buddhantarattā. Bhaddakappesu cettha pañca buddhā eva uppajjanti. Kathaṁ panetthāpi",
  "tika-abh09t8:378_11": "dullabhatarā cakkavāḷantaresu uppajjeyyuṁ, buddhānañca dullabhatā kāraṇadullabhatāya,",
  "tika-abh09t8:378_12": "tasmā imasmiññeva cakkavāḷe buddhā uppajjanti? Etthāpi na devabrahmalokesu, manussaloke",
  "tika-abh09t8:378_13": "eva pana uppajjanti ettheva sabbaso tividhasaddhammādhārassa saṅgharatanassa pātubhāvato,",
  "tika-abh09t8:378_14": "itaralokesu niravasesato pakārāsambhavato ca.",
  "tika-abh09t8:379_0": "Yadi hi buddhā devalokādīsu uppajjeyyuṁ, manussā bhayena upasaṅkamitumeva na sakkonti,",
  "tika-abh09t8:379_1": "pageva dhammasavanapabbajjādiṁ kātuṁ, teneva amhākaṁ bodhisatto attano rūpakāyānubhāvādisampattiyā",
  "tika-abh09t8:379_2": "uppannaamanussasaṅkākutūhalaṁ janaṁ nijjhāpetuṁ uttānaseyyakādiniyāmena vaḍḍhitvā",
  "tika-abh09t8:379_3": "dārapariggahādiṁ akāsi, evaṁ katvā pabbajitampi naṁ rājagahe piṇḍāya pavisitvā paṇḍavapabbatapasse",
  "tika-abh09t8:379_4": "nisīditvā piṇḍapātaṁ paribhuñjantaṁ bimbisāro nānappakārato manussabhāvaṁ vicinitvāva",
  "tika-abh09t8:379_5": "upasaṅkamituṁ visahi, no aññathā. Lokanitthāraṇatthāya hi buddhā uppajjanti, na attano",
  "tika-abh09t8:379_6": "sakkārādiatthāya, tasmā manussesu eva uppajjantīti veditabbo. Tatthāpi imasmiṁ jambudīpe",
  "tika-abh09t8:379_7": "eva, tatthāpi imasmiṁ majjhimapadese eva. Na kevalañca buddhāva, paccekabuddhā, aggasāvakamahāsāvakā",
  "tika-abh09t8:379_8": "ca cakkavattiādayo ca aññepi puññavantasattā ettheva uppajjanti.",
  "tika-abh09t8:380_0": "Apubbaṁ acarimanti ettha mātukucchismiṁ paṭisandhiggahaṇato pure pubbaṁ nāma, dhātuantaradhānato",
  "tika-abh09t8:380_1": "pacchā carimaṁ nāma, ubhinnamantarā apubbaṁ acarimaṁ nāma. Etthantare aññassa buddhassa",
  "tika-abh09t8:380_2": "uppatti nivāritā, dhātuantaradhāne pana jāte aññassa uppatti na nivāritā. Kiñcāpi",
  "tika-abh09t8:380_3": "na nivāritā, antarakappaṁ pana khepetvāva uppajjantīti veditabbaṁ.",
  "tika-abh09t8:381_0": "Pañca hi antaradhānāni nāma adhigamaantaradhānaṁ paṭipattiantaradhānaṁ pariyattiantaradhānaṁ",
  "tika-abh09t8:381_1": "liṅgaantaradhānaṁ dhātuantaradhānanti. Tattha adhigamoti maggaphalābhiññāpaṭisambhidāyo,",
  "tika-abh09t8:381_2": "so parihāyamāno paṭisambhidāto paṭṭhāya parihāyati. Parinibbānato hi vassasahassameva",
  "tika-abh09t8:381_3": "paṭisambhidā nibbattetuṁ sakkonti, tato paraṁ abhiññā, tāpi nibbattetuṁ asakkontā",
  "tika-abh09t8:381_4": "sukkhavipassakakhīṇāsavā honti, tato anāgāmino, tato sakadāgāmino, sotāpannā ca honti,",
  "tika-abh09t8:381_5": "tesu dharantesupi adhigamo anantarahitova hoti, pacchimakassa pana sotāpannassa jīvitakkhayena",
  "tika-abh09t8:381_6": "adhigamo antarahito nāma hoti. Idaṁ adhigamaantaradhānaṁ.",
  "tika-abh09t8:382_0": "Tato maggaphalāni nibbattetuṁ asakkontā “natthi dāni no ariyadhammapaṭivedho”ti jhānavipassanāsu",
  "tika-abh09t8:382_1": "vosānaṁ āpajjitvā kosajjabahulā catupārisuddhisīlamattaṁ rakkhanto aññamaññaṁ na",
  "tika-abh09t8:382_2": "codenti, na sārenti, akukkuccakā honti, tato paṭṭhāya khuddānukhuddakāni maddanti,",
  "tika-abh09t8:382_3": "tato garukāpattiṁ āpajjanti, pārājikamattameva rakkhanti, tesu dharantesupi paṭipatti",
  "tika-abh09t8:382_4": "anantarahitāva hoti, pacchimakassa pana bhikkhuno sīlabhedena vā jīvitakkhayena vā",
  "tika-abh09t8:382_5": "paṭipatti antarahitā nāma hoti. Idaṁ paṭipattiantaradhānaṁ nāma.",
  "tika-abh09t8:383_0": "Pariyattīti sāṭṭhakathaṁ tepiṭakaṁ buddhavacanaṁ, gacchante gacchante kāle adhammikehi",
  "tika-abh09t8:383_1": "kaliyugarājādīhi vipannasassādisampattitāya paccayadāyakā duggatā honti, bhikkhū",
  "tika-abh09t8:383_2": "ca paccayehi kilamantā antevāsike gahetuṁ na sakkonti. Tato aṭṭhakathā parihāyati,",
  "tika-abh09t8:383_3": "pāḷivaseneva pariyattiṁ dhārenti, tato pāḷiṁ sakalaṁ dhāretuṁ na sakkonti, paṭhamaṁ",
  "tika-abh09t8:383_4": "abhidhammapiṭakaṁ parihāyati, tañcassa parihāyanaṁ matthakato paṭhāya. Paṭhamameva",
  "tika-abh09t8:383_5": "hi mahāpakaraṇaṁ parihāyati, tato yamakaṁ kathāvatthu puggalapaññatti dhātukathā",
  "tika-abh09t8:383_6": "vibhaṅgo dhammasaṅgaho ca anukkamena parihāyanti, tato matthakato paṭṭhāya suttantapiṭakaṁ",
  "tika-abh09t8:383_7": "parihāyati, paṭhamaṁ hi aṅguttaranikāyo ekādasakanipātato paṭṭhāya yāvaekakanipātā",
  "tika-abh09t8:383_8": "parihāyati, tato matthakato paṭṭhāya saṁyuttanikāyo, paṭhamaṁ hi mahāvaggo parihāyati,",
  "tika-abh09t8:383_9": "tato saḷāyatanavaggo khandhakavaggo nidānavaggo sagāthāvaggoti, evaṁ majjhimanikāyadīghanikāyādayo",
  "tika-abh09t8:383_10": "ca matthakato paṭṭhāya parihāyanti, tato vinayapiṭakameva tiṭṭhati, tampi parivārato",
  "tika-abh09t8:383_11": "paṭṭhāya yāva mahāvibhaṅgā parihāyati, tato uposathakkhandhakato mātikāmattameva",
  "tika-abh09t8:383_12": "dhārenti, tadāpi yāva catuppadikāpi gāthā manussesu pavattati, tāva pariyatti anantarahitāva",
  "tika-abh09t8:383_13": "hoti, tāya antarahitāya pariyatti antarahitā nāma hoti. Idaṁ pariyattiantaradhānaṁ nāma.",
  "tika-abh09t8:384_0": "Gacchante gacchante kāle pattacīvaraggahaṇādiākappaṁ na pāsādikaṁ hoti, nigaṇṭhādayo",
  "tika-abh09t8:384_1": "viya alābupattādiṁ aggabāhāya pakkhipitvāpi olambitvāpi sikkāya olaggetvāpi vicaranti,",
  "tika-abh09t8:384_2": "cīvararajanampi na sāruppaṁ, oṭṭhaṭṭhikavaṇṇaṁ katvā dhārenti, tato rajanampi ovaṭṭikavijjhanampi",
  "tika-abh09t8:384_3": "na hoti, dasā chetvā paribbājakā viya kāsāvamattameva dhārenti, tato parikkhīṇe kāle",
  "tika-abh09t8:384_4": "khuddakakāsāvakhaṇḍaṁ hatthe vā gīvāya vā bandhitvā kasikammādīni katvā dārabharaṇādiṁ",
  "tika-abh09t8:384_5": "karonti, tadā dakkhiṇaṁ dento jano saṅghaṁ uddissa etesaṁ deti, idaṁ sandhāya bhagavatā",
  "tika-abh09t8:384_6": "vuttaṁ “bhavissanti kho panānanda, anāgatamaddhānaṁ gotrabhuno kāsāvakaṇṭhā dussīlā",
  "tika-abh09t8:384_7": "pāpadhammā, tesu dussīlesu saṅghaṁ uddissa dānaṁ dassanti, tadāpahaṁ, ānanda, saṅghagataṁ",
  "tika-abh09t8:384_8": "dakkhiṇaṁ asaṅkhyeyyaṁ appameyyaṁ vadāmī”ti. Tato “papañco esa, kiṁ iminā amhāka”nti",
  "tika-abh09t8:384_9": "taṁ kāsāvakhaṇḍaṁ chinditvā araññe khipanti, etasmiṁ kāle liṅgaṁ antarahitaṁ nāma",
  "tika-abh09t8:384_10": "hoti. Idaṁ liṅgaantaradhānaṁ nāma.",
  "tika-abh09t8:385_0": "Tato tattha tattha sakkārasammānaṁ alabhamānā dhātuyo buddhānaṁ adhiṭṭhānabalena",
  "tika-abh09t8:385_1": "sakkārasammānalabbhamānakaṭṭhānaṁ gamissanti, tato sabbattha alabhamānā sabbadhātuyo",
  "tika-abh09t8:385_2": "mahābodhimaṇḍameva gamissanti. Sāsapamattāpi hi dhātu na antarā nassissati, tā pana",
  "tika-abh09t8:385_3": "bodhimaṇḍe pallaṅkena nisinnabuddhasarīrasiriṁ, yamakapāṭihāriyañca dassessanti,",
  "tika-abh09t8:385_4": "tato dhātusarīrato tejo samuṭṭhāya taṁ sarīraṁ apaṇṇattikabhāvaṁ gameti, tadā dasasahassacakkavāḷe",
  "tika-abh09t8:385_5": "devatā parinibbānadivase viya paridevitvā pūjāsakkāraṁ katvā pakkamanti. Idaṁ dhātuantaradhānaṁ nāma.",
  "tika-abh09t8:386_0": "Imassa pañcavidhassa antaradhānassa pariyattiantaradhānameva mūlaṁ. Pariyattiyaṁ",
  "tika-abh09t8:386_1": "hi sati paṭivedhādayopi naṭṭhā nāma na honti, asati naṭṭhāti. Yathā ca nidhikumbhiyā",
  "tika-abh09t8:386_2": "jānanatthāya pāsāṇapiṭṭhe upanibaddhaakkharesu dharantesu nidhikumbhi naṭṭhā nāma",
  "tika-abh09t8:386_3": "na hoti, akkharesu pana naṭṭhesu naṭṭhā, evaṁsampadamidaṁ veditabbaṁ. Yathāha –",
  "tika-abh09t8:387": "“Yāva tiṭṭhanti suttantā,",
  "tika-abh09t8:388": "Vinayo yāva dippati;",
  "tika-abh09t8:389": "Tāva dakkhanti ālokaṁ,",
  "tika-abh09t8:390": "Sūriye abbhuṭṭhite yathā.",
  "tika-abh09t8:391": "“Suttantesu asantesu,",
  "tika-abh09t8:392": "Pamuṭṭhe vinayamhi ca;",
  "tika-abh09t8:393": "Tamo bhavissati loke,",
  "tika-abh09t8:394": "Sūriye atthaṅgate yathā.",
  "tika-abh09t8:395": "“Suttante rakkhite sante,",
  "tika-abh09t8:396": "Paṭipatti hoti rakkhitā;",
  "tika-abh09t8:397": "Paṭipattiyaṁ ṭhito dhīro,",
  "tika-abh09t8:398": "Yogakkhemā na dhaṁsatī”ti; ;",
  "tika-abh09t8:399": "Evamimesu pañcasu antaradhānesu dhātuantaradhānato pacchā carimaṁ nāmāti veditabbaṁ.",
  "tika-abh09t8:400_0": "Kasmā pana dve sammāsambuddhā apubbaṁ acarimaṁ na uppajjantīti? Niratthakatova. Ekova",
  "tika-abh09t8:400_1": "hi sammāsambuddho anantesu cakkavāḷesu sabbasattānampi yadi upanissayo bhaveyya,",
  "tika-abh09t8:400_2": "ekakkhaṇe sapāṭihāriyaṁ sabbānukūlaṁ dhammaṁ desetvā te vinetuṁ sakkoti, kimaṅgaṁ",
  "tika-abh09t8:400_3": "pana nānakkhaṇesu, tasmā ekasmiṁ kāle anekesaṁ sammāsambuddhānaṁ uppatti niratthikāva.",
  "tika-abh09t8:400_4": "Anatthakatā pana anacchariyaagāravavivādādidosato ceva mahāpathaviyā dvinnaṁ buddhānaṁ",
  "tika-abh09t8:400_5": "dhāraṇe asamatthatāya vikiraṇādidosato ca veditabbā. Cakkavattino pana ekasmiṁ cakkavāḷe",
  "tika-abh09t8:400_6": "dve ekato na uppajjanti, ekova uppajjati. Nānācakkavāḷesu pana bahūpi ekato uppajjantīti",
  "tika-abh09t8:400_7": "veditabbā. Ettha hi “ekissā lokadhātuyā”ti etassa ekasmiṁ cakkavāḷeti attho gahetabbo.",
  "tika-abh09t8:400_8": "Apubbaṁ acarimañcettha cakkaratanapātubhāvaantaradhānānaṁ vemajjhaṁ veditabbaṁ. Antaradhānañcassa",
  "tika-abh09t8:400_9": "cakkavattino kālakiriyato, pabbajjāto vā sattame divase hoti, tassa ca ānubhāvena",
  "tika-abh09t8:400_10": "dvinnaṁ ekattha sahaanuppatti ca veditabbā. Sesaṁ suviññeyyameva. Ṭhānāṭhānañāṇabalaṁ paṭhamaṁ.",
  "tika-abh09t8:401_0": "Dutiye kammasamādānānanti samādiyitvā katānaṁ kusalākusalānaṁ, kammameva vā kammasamādānaṁ.",
  "tika-abh09t8:401_1": "Ṭhānaso hetusoti paccayato ceva hetusaṅkhātakāraṇato ca. Tattha gatiupadhikālapayogā",
  "tika-abh09t8:401_2": "vipākassa paccayā, kammaṁ hetu. Tadubhayato kammavipākaṁ yathābhūtaṁ pajānāti. Kathaṁ?",
  "tika-abh09t8:401_3": "Bhagavā hi “ekaccassa bahūni pāpakammāni gatiupadhikālapayogānaṁ sampattiyā paṭibāhitāni",
  "tika-abh09t8:401_4": "na vipaccanti, tesaṁ vipattiṁ āgamma vipaccanti, ekaccassa bahūni kalyāṇakammāni",
  "tika-abh09t8:401_5": "tesaṁ vipattiyā paṭibāhitāni na vipaccanti, tesaṁ sampattiṁ āgamma vipaccantī”ti pajānāti.",
  "tika-abh09t8:402_0": "Tattha gativipattīti cattāro apāyā. Gatisampattīti manussadevagatiyo. Upadhīti attabhāvo.",
  "tika-abh09t8:402_1": "Tassa samiddhi sampatti nāma, asamiddhi vipatti nāma. Kālasampattīti surājasumanussakālasaṅkhāto",
  "tika-abh09t8:402_2": "sampannakālo, tappaṭipakkho kālavipatti nāma. Tassa tassa pana kammassa sammāpayogo",
  "tika-abh09t8:402_3": "payogasampatti, micchāpayogo payogavipatti nāma. Tattha hi ekaccassa kusalakammena",
  "tika-abh09t8:402_4": "devagatiādīsu gatiyaṁ nibbattassa taṁ gatisampattiṁ āgamma kusalāni eva vipaccanti.",
  "tika-abh09t8:402_5": "Tāya pana gatisampattiyā paṭibāhitāni akusalāni tattha vipaccituṁ na sakkonti. Tāni",
  "tika-abh09t8:402_6": "puna nirayādīsu apāyesu nibbattassa taṁ gativipattiṁ āgamma yathāsukhaṁ vipaccanti.",
  "tika-abh09t8:402_7": "Tāya pana gativipattiyā paṭibāhitāni kusalāni tattha vipaccituṁ na sakkonti. Ekaccassa",
  "tika-abh09t8:402_8": "dassanīyenābhirūpena kāyena samannāgatassa yadipi so dāso vā hoti hīnajacco vā, taṁ",
  "tika-abh09t8:402_9": "upadhisampattiṁ āgamma kusalāni evassa vipaccanti. Tādisaṁ hi surūpaṁ “ayaṁ kiliṭṭhakammassa",
  "tika-abh09t8:402_10": "nānucchaviko”ti uccesu amaccādiṭṭhānesu ṭhapenti, caṇḍālimpi surūpaṁ aggamahesiādiṭṭhānesu",
  "tika-abh09t8:402_11": "ṭhapenti. Tāya pana upadhisampattiyā paṭibāhitāni akusalānassa vipaccituṁ na sakkonti.",
  "tika-abh09t8:402_12": "Tāni pana upadhivipattiyaṁ ca ṭhitassa yathāsukhaṁ vipaccanti. Rājakulādīsu hi uppannampi",
  "tika-abh09t8:402_13": "durūpaṁ hīnesu ṭhapenti. Ekaccassa pana paṭhamakappikānaṁ vā cakkavattirañño vā buddhānaṁ",
  "tika-abh09t8:402_14": "vā surājasumanussānaṁ sampanne kāle nibbattassa taṁ kālasampattiṁ āgamma kusalāni",
  "tika-abh09t8:402_15": "eva vipaccanti, na akusalāni. Tāni puna durājadumanussānaṁ vipanne kāle taṁ kālavipattiṁ",
  "tika-abh09t8:402_16": "āgamma vipaccanti, na pana kusalāni tāya kālavipattiyā paṭibāhitattā. Ekaccassa pana",
  "tika-abh09t8:402_17": "sīlasaṁyamādianavajjapayogena ceva sāvajjena vā anavajjena vā desakālānusārena āyudhasippādipayogasāmatthiyena",
  "tika-abh09t8:402_18": "ca samannāgatassa taṁ payogasampattiṁ āgamma kusalāni eva vipaccanti, na akusalāni.",
  "tika-abh09t8:402_19": "Tāni puna yathāvuttaviparītapayogavipattiṁ āgamma vipaccanti, na pana kusalāni tāya",
  "tika-abh09t8:402_20": "paṭibāhitattā. Yuddhādīsu hi pāṇātipātādiakusalaṁ karontāpi taṁtaṁāyudhasippādipayogasampattiṁ",
  "tika-abh09t8:402_21": "nissāyeva senāpatiṭṭhānādimahāsampattiṁ labhanti, na pana taṁ akusalaṁ nissāya. Yathā",
  "tika-abh09t8:402_22": "dānaveyyāvaccādīsu kusalaṁ karontāpi adhimattavāyāmādipayogavipattiṁ nissāya anayabyasanampi",
  "tika-abh09t8:402_23": "pāpuṇanti, na pana taṁ kusalaṁ nissāya. Evametāhi catūhi sampattīhi, vipattīhi ca",
  "tika-abh09t8:402_24": "kusalākusalānaṁ vipaccanāvipaccanavibhāgaṁ bhagavā yathābhūtaṁ pajānāti. Ayaṁ tāvettha",
  "tika-abh09t8:402_25": "vibhaṅganayena dutiyabalassa vibhāvanā.",
  "tika-abh09t8:403": "Aparena cassa –",
  "tika-abh09t8:404_0": "“Ahosi kammaṁ ahosi kammavipāko, ahosi kammaṁ nāhosi kammavipāko, ahosi kammaṁ atthi",
  "tika-abh09t8:404_1": "kammavipāko, ahosi kammaṁ natthi kammavipāko, ahosi kammaṁ bhavissati kammavipāko,",
  "tika-abh09t8:404_2": "ahosi kammaṁ na bhavissati kammavipāko, atthi kammaṁ natthi kammavipāko, atthi kammaṁ",
  "tika-abh09t8:404_3": "natthi kammavipāko, atthi kammaṁ bhavissati kammavipāko, atthi kammaṁ na bhavissati",
  "tika-abh09t8:404_4": "kammavipāko, bhavissati kammaṁ bhavissati kammavipāko, bhavissati kammaṁ na bhavissati kammavipāko”ti –",
  "tika-abh09t8:405_0": "Iminā paṭisambhidāyaṁ vuttenāpi nayena vibhāvanā veditabbā. Tattha yaṁ atītattabhāve",
  "tika-abh09t8:405_1": "āyūhitaṁ kammaṁ vuttaṁ, hetupaccayaṁ āgamma tattheva vipākaṁ adāsi. Idaṁ sandhāya",
  "tika-abh09t8:405_2": "“ahosi kammaṁ ahosi kammavipāko”ti paṭhamaṁ padaṁ vuttaṁ. Yaṁ atītesu pana diṭṭhadhammavedanīyādīsu",
  "tika-abh09t8:405_3": "bahūsu ekaṁ diṭṭhadhammavedanīyaṁ laddhapaccayaṁ vipākaṁ deti, sesāni avipākāni.",
  "tika-abh09t8:405_4": "Ekaṁ upapajjavedanīyaṁ pana paṭisandhiṁ ākaḍḍhati, ekaṁ ānantariyaṁ nirayapaṭisandhiṁ",
  "tika-abh09t8:405_5": "deti, sesāni avipākāni. Aṭṭhasu samāpattīsu ekāya brahmaloke nibbattati, sesā avipākā.",
  "tika-abh09t8:405_6": "Idaṁ sandhāya “ahosi kammaṁ nāhosi kammavipāko”ti dutiyaṁ padaṁ vuttaṁ. Yaṁ atītaṁ",
  "tika-abh09t8:405_7": "kammaṁ etarahi vipākaṁ deti, idaṁ sandhāya tatiyaṁ. Yaṁ purimanayena na vipaccati,",
  "tika-abh09t8:405_8": "idaṁ sandhāya catutthaṁ. Yaṁ anāgate vipākaṁ dassati, idaṁ sandhāya pañcamaṁ. Yaṁ",
  "tika-abh09t8:405_9": "na vipaccati, idaṁ sandhāya chaṭṭhaṁ. Yaṁ etarahi āyūhitaṁ kammaṁ etaraheva vipākaṁ",
  "tika-abh09t8:405_10": "deti, idaṁ sandhāya sattamaṁ. Yaṁ na vipaccati, idaṁ sandhāya aṭṭhamaṁ. Iminā nayena",
  "tika-abh09t8:405_11": "sesapadānampi attho daṭṭhabbo. Idaṁ tathāgatassāti idaṁ sabbehi etehi pakārehi atītānāgatapaccuppannānaṁ",
  "tika-abh09t8:405_12": "kammantaravipākantarānaṁ yathābhūtato jānanañāṇanti attho. Dutiyabalaṁ.",
  "tika-abh09t8:406_0": "Tatiye sabbatthagāmininti sabbagatigāminiñca agatigāminiñca. Paṭipadanti maggaṁ.",
  "tika-abh09t8:406_1": "Yathābhūtaṁ pajānātīti bahūsupi manussesu pāṇātipātādīsu ekameva akusalaṁ ekato karontesu",
  "tika-abh09t8:406_2": "imassa cetanā nirayagāminī bhavissati, imassa tiracchānayonigāminī, imassa pettivisayagāminī,",
  "tika-abh09t8:406_3": "nirayādīsupi panesā evarūpe evarūpe ṭhāne evañcevañca vipākaṁ dassati, imassa paṭisandhiṁ",
  "tika-abh09t8:406_4": "ākaḍḍhituṁ na sakkoti, aññena kammena dinnapaṭisandhikassa dubbalaṁ upadhivepakkaṁ",
  "tika-abh09t8:406_5": "bhavissati. Bahūsu vā ekato dānādikusalaṁ, vipassanaṁ vā paṭṭhapentesu imassa cetanā",
  "tika-abh09t8:406_6": "manussagatigāminī bhavissati, imassa devagatigāminī, tatthāpi evañcevañca vipākaṁ",
  "tika-abh09t8:406_7": "dassati, imassa vā vipassanā ekaṁ maggaṁ dve vā tayo vā cattāro vā paṭisambhidādisahite",
  "tika-abh09t8:406_8": "vā rahite vā nipphādessati, imassa na kañci paṭivedhaṁ sādhessatītiādinā anantehi",
  "tika-abh09t8:406_9": "ākārehi ekavatthusmimpi uppannaṁ kusalākusalasaṅkhātaṁ sabbatthagāminipaṭipadaṁ aviparītato",
  "tika-abh09t8:406_10": "pajānātīti. Tatiyabalaṁ.",
  "tika-abh09t8:407_0": "Catutthe anekadhātunti cakkhudhātuādīhi, kāmadhātuādīhi vā bahudhātuṁ. Nānādhātunti",
  "tika-abh09t8:407_1": "tāsaññeva dhātūnaṁ vilakkhaṇattā nānappakāraṁ dhātuṁ. Lokanti khandhāyatanadhātulokaṁ.",
  "tika-abh09t8:407_2": "Yathābhūtaṁ pajānātīti tāsaṁ tāsaṁ dhātūnaṁ khandhāyatanadhātuvibhaṅgādīsu vuttanayena",
  "tika-abh09t8:407_3": "anantappabhedaṁ nānattaṁ aviparītato pajānāti. Na kevalañca tathāgato upādinnakasaṅkhāralokasseva",
  "tika-abh09t8:407_4": "nānattaṁ pajānāti, atha kho anupādinnakasaṅkhāralokassāpi paccekabuddhādīhi paṭivijjhituṁ",
  "tika-abh09t8:407_5": "asakkuṇeyyaṁ nānattaṁ pajānātiyeva. Tehi upādinnakalokassāpi nānattaṁ ekadesatova",
  "tika-abh09t8:407_6": "jānanti, anupādinnassa pana neva jānanti, sabbaññubuddhassevetaṁ visayo. Evaṁ hi",
  "tika-abh09t8:407_7": "imāya nāma dhātuyā ussannāya imesaṁ rukkhagacchalatādīnaṁ, khandhadaṇḍavallitacapattapupphaphalādino",
  "tika-abh09t8:407_8": "saṇṭhānavaṇṇagandharasaojāhi, desakālehi ca anantappabhedaṁ nānattaṁ, pathavīpabbatādīnañca",
  "tika-abh09t8:407_9": "nānattaṁ hotīti anantehi ākārehi jānituṁ sakkoti, nāññeti. Catutthabalaṁ.",
  "tika-abh09t8:408_0": "Pañcame nānādhimuttikanti hīnādīhi adhimuttīhi nānādhimuttikabhāvaṁ. Yathābhūtaṁ",
  "tika-abh09t8:408_1": "pajānātīti tīsupi kālesu hīnādhimuttikā hīnādhimuttike eva sevanti, paṇītādhimuttikā",
  "tika-abh09t8:408_2": "ca paṇītādhimuttike. Tatthāpi assaddhā assaddhe, dussīlā dussīle, micchādiṭṭhikā",
  "tika-abh09t8:408_3": "micchādiṭṭhike, saddhā saddhe, sīlasutacāgapaññādisampannā ca te te eva sevantīti",
  "tika-abh09t8:408_4": "nānappakārato jānāti. Saddhāsīlādisampannā hi tabbirahite attano ācariyupajjhāyepi",
  "tika-abh09t8:408_5": "na sevanti, tepi itare, attanā attanā pana sadise eva sevantīti. Pañcamabalaṁ.",
  "tika-abh09t8:409_0": "Chaṭṭhe parasattānanti padhānasattānaṁ. Parapuggalānanti tato paresaṁ hīnasattānaṁ.",
  "tika-abh09t8:409_1": "Ekatthameva vā etaṁ padadvayaṁ veneyyavasena dvidhā vuttaṁ. Indriyaparopariyattanti",
  "tika-abh09t8:409_2": "saddhādīnaṁ indriyānaṁ parabhāvañca aparabhāvañca, vuddhiñca hāniñcāti attho. Yathābhūtanti",
  "tika-abh09t8:409_3": "sabbesaṁ sattānaṁ āsayānusayacaritādhimuttiādīhi saddhādi tikkhindriyamudindriyataṁ",
  "tika-abh09t8:409_4": "sabbākārato jānāti. Tattha āsayoti nivāsaṭṭhānaṁ, yattha sattānaṁ cittasantānaṁ niccaṁ",
  "tika-abh09t8:409_5": "nivasati. So duvidho vaṭṭāsayo vivaṭṭāsayo ca. Tattha sassatucchedavasena pavattaṁ",
  "tika-abh09t8:409_6": "sabbaṁ diṭṭhigataṁ vaṭṭāsayo nāma. Sappaccayanāmarūpapariggahato paṭṭhāya sabbaṁ",
  "tika-abh09t8:409_7": "vipassanāñāṇaṁ, maggañāṇañca vivaṭṭāsayo nāma. Maggañāṇampi hi “dasayime, bhikkhave,",
  "tika-abh09t8:409_8": "ariyāvāsā, yadariyā āvasiṁsū”tiādivacanato āsayova. Imaṁ pana bhagavā sattānaṁ āsayaṁ",
  "tika-abh09t8:409_9": "jānanto ubhinnaṁ diṭṭhiñāṇānaṁ appavattikkhaṇepi jānāti eva. Kāmarāgādikilesādhimuttaññeva",
  "tika-abh09t8:409_10": "hi puggalaṁ bhagavā tatheva jānāti. “Ayaṁ nekkhammādiabhirato vivaṭṭāsayo”ti nekkhammādiṁ",
  "tika-abh09t8:409_11": "sevantaññeva jānāti, “ayaṁ kāmādiabhirato vaṭṭāsayo”ti anusayacaritādijānanepi eseva",
  "tika-abh09t8:409_12": "nayo. Tattha anusayo kāmarāgānusayādito sattavidho. Caritanti tīhi dvārehi abhisaṅkhatalokiyakusalākusalaṁ.",
  "tika-abh09t8:409_13": "Adhimuttīti ajjhāsayo. Evamettha āsayānusayañāṇaṁ, indriyaparopariyattañāṇañcāti",
  "tika-abh09t8:409_14": "dve ñāṇāni ekato hutvā ekaṁ balañāṇaṁ nāma jātanti. Chaṭṭhabalaṁ.",
  "tika-abh09t8:410_0": "Sattame jhānavimokkhasamādhisamāpattīnanti paṭhamādīnaṁ catunnaṁ jhānānaṁ, “rūpī",
  "tika-abh09t8:410_1": "rūpāni passatī”tiādīnaṁ aṭṭhannaṁ vimokkhānaṁ, savitakkasavicārādīnaṁ tiṇṇaṁ samādhīnaṁ,",
  "tika-abh09t8:410_2": "paṭhamajjhānasamāpattiādīnaṁ navannaṁ anupubbasamāpattīnaṁ. Saṁkilesanti hānabhāgiyadhammaṁ.",
  "tika-abh09t8:410_3": "Vodānanti visesabhāgiyaṁ dhammaṁ. Vuṭṭhānanti yena kāraṇena jhānādīhi vuṭṭhahanti,",
  "tika-abh09t8:410_4": "taṁ kāraṇaṁ. Taṁ pana duvidhaṁ vodānampi bhavaṅgampi. Heṭṭhimaṁ hi paguṇaṁ jhānaṁ",
  "tika-abh09t8:410_5": "attano vodānavasena uparimassa jhānassa padaṭṭhānato “vuṭṭhāna”nti vuccati, tamhā",
  "tika-abh09t8:410_6": "tamhā pana samādhimhā bhavaṅgavaseneva vuṭṭhānato bhavaṅgampi. Nirodhato pana phalasamāpattiyāva",
  "tika-abh09t8:410_7": "vuṭṭhahanti. Idaṁ pāḷimuttakavuṭṭhānaṁ nāma, taṁ sabbaṁ bhagavā yathābhūtaṁ sabbākārena",
  "tika-abh09t8:410_8": "pajānāti. Sattamabalaṁ.",
  "tika-abh09t8:411_0": "Aṭṭhame pubbenivāsānussatīti pubbenivutthakkhandhānussaraṇaṁ, taṁ nāmagottavaṇṇāhārasukhadukkhādīhi",
  "tika-abh09t8:411_1": "tattha tattha bhave vijjamānehi anantehi ākārehi yathābhūtaṁ pajānātīti. Aṭṭhamabalaṁ.",
  "tika-abh09t8:412_0": "Navame cutūpapātanti cutiñca upapātañca, taṁ cavamānaupapajjamānahīnapaṇītasuvaṇṇadubbaṇṇādito",
  "tika-abh09t8:412_1": "anantapabhede yathākammūpage satte dibbacakkhuñāṇena vaṇṇāyatanaggahaṇamukhena disvā",
  "tika-abh09t8:412_2": "sabbākārato pajānātīti. Navamabalaṁ.",
  "tika-abh09t8:413": "Dasame āsavānaṁ khayanti āsavanirodhaṁ nibbānaṁ, taṁ arahattamaggañāṇena catusaccapaṭivedhato pajānātīti. Dasamabalaṁ.",
  "tika-abh09t8:414_0": "Imānīti yāni heṭṭhā “tathāgatassa dasa tathāgatabalānī”ti avoca, imāni tānīti appanaṁ",
  "tika-abh09t8:414_1": "karoti. Yasmā cetopariyañāṇādīni sāvakādīnampi yathārahaṁ vijjamānānipi savisayaṁ",
  "tika-abh09t8:414_2": "kiñcideva jānanti, na ca sabbākārato. Buddhānaṁ pana sabbaññutaññāṇaṁ viya sabbadhammesu",
  "tika-abh09t8:414_3": "yathāsakaṁ visaye sabbattha sabbākārato ekakkhaṇe appaṭihataṁ pavattati, tasmā “tathāgatabalānī”ti",
  "tika-abh09t8:414_4": "vuccanti. Yadi evaṁ sabbaññutaññāṇassevāyaṁ pabhedo hoti, kasmā pana “dasabalañāṇānī”ti",
  "tika-abh09t8:414_5": "visuṁ vibhattānīti? Visayakiccabhūmibhedato nesaṁ aññattā. Dasabalañāṇesu hi paṭhamaṁ",
  "tika-abh09t8:414_6": "kāraṇākāraṇameva jānāti, dutiyaṁ kammantaravipākantarameva jānāti, tatiyaṁ kammaparicchedameva,",
  "tika-abh09t8:414_7": "catutthaṁ nānattakāraṇameva, pañcamaṁ sattānaṁ ajjhāsayādhimuttimeva, chaṭṭhaṁ indriyānaṁ",
  "tika-abh09t8:414_8": "tikkhamudubhāvameva, sattamaṁ jhānādīhi saddhiṁ tesaṁ saṁkilesādimeva, aṭṭhamaṁ pubbenivutthakkhandhasantatimeva,",
  "tika-abh09t8:414_9": "navamaṁ sattānaṁ cutipaṭisandhimeva, dasamaṁ saccaparicchedameva, nāññaṁ.",
  "tika-abh09t8:415_0": "Sabbaññutaññāṇaṁ pana etehi jānitabbañca tato uttariñca sabbaṁ atītādibhedaṁ ekakkhaṇe",
  "tika-abh09t8:415_1": "sabbākārato jānāti, etesaṁ pana kiccaṁ na sabbaṁ karoti. Taṁ hi jhānaṁ hutvā appetuṁ,",
  "tika-abh09t8:415_2": "iddhi hutvā vikubbituṁ, maggo hutvā kilese khepetuṁ na sakkoti. Dasabalañāṇāni pana",
  "tika-abh09t8:415_3": "taṁ sabbaṁ yathārahaṁ kātuṁ sakkonti. Tesu ca paṭipāṭiyā satta ñāṇāni kāmāvacarāni,",
  "tika-abh09t8:415_4": "tato dve rūpāvacarāni, avasāne ekaṁ lokuttaraṁ. Sabbaññutaññāṇaṁ pana kāmāvacaramevāti",
  "tika-abh09t8:415_5": "evaṁ visayakiccabhūmibhedato aññameva dasabalañāṇaṁ. Aññaṁ sabbaññutaññāṇanti. Ayaṁ",
  "tika-abh09t8:415_6": "tāva padatthānusārato vinicchayo. Dhammabhedādito pana sabbopi vinicchayo ekavidhakoṭṭhāsato",
  "tika-abh09t8:415_7": "paṭṭhāya ettha vuttānusāratova ñātabbo, suttantabhājanīyādayo hi vibhaṅganayabhedā",
  "tika-abh09t8:415_8": "ettha, ito paresu ca vibhaṅgesu natthīti.",
  "tika-abh09t8:416": "Ñāṇavibhaṅgamātikatthavaṇṇanā niṭṭhitā.",
  "tika-abh09t8:417": "Khuddakavatthuvibhaṅgamātikatthavaṇṇanā",
  "tika-abh09t8:418_0": "Khuddakavatthuvibhaṅgamātikāya panāyaṁ nikkhepaparicchedena saddhiṁ atthato vinicchayo.",
  "tika-abh09t8:418_1": "Mātikāya hi ādito tāva – jātimadotiādayo tesattati ekakā nikkhittā, tato kodho ca",
  "tika-abh09t8:418_2": "upanāho cātiādayo aṭṭhārasa dukā, akusalamūlādayo pañcatiṁsa tikā, āsavacatukkādayo",
  "tika-abh09t8:418_3": "cuddasa catukkā, orambhāgiyasaṁyojanādayo pannarasa pañcakā, vivādamūlādayo cuddasa",
  "tika-abh09t8:418_4": "chakkā, anusayādayo satta sattakā, kilesavatthuādayo aṭṭha aṭṭhakā, āghātavatthuādayo",
  "tika-abh09t8:418_5": "nava navakā, kilesavatthuādayo satta dasakā, channaṁ aṭṭhārasakānaṁ vasena aṭṭhasatataṇhāvicaritāni",
  "tika-abh09t8:418_6": "ca yathākkamaṁ nikkhipitvā ante dvāsaṭṭhi diṭṭhigatāni brahmajālasutte atidassitānīti",
  "tika-abh09t8:418_7": "sabbānipi tesaṭṭhiadhikāni aṭṭhakilesasatāni nikkhittānīti veditabbāni. Ayaṁ tāva nikkhepaparicchedo.",
  "tika-abh09t8:419_0": "Atthato pana “jātimado”tiādīsu jātiuccākulīnataṁ nissāya “khattiyādīnaṁ catunnampi",
  "tika-abh09t8:419_1": "vaṇṇānaṁ ahaṁ uttamajātiko, ime na uttamajātikā”ti evaṁ attukkaṁsanaparavambhanavasena",
  "tika-abh09t8:419_2": "uppanno majjanākārappavatto māno jātimado nāma. Sesapadesupi eseva nayo. Tattha ādiccagottakassapagottādiuttamagottaṁ",
  "tika-abh09t8:419_3": "nissāya gottamado. Nirābādhataṁ, yobbaññaṁ, “ciraṁ sukhaṁ jīviṁ jīvāmi jīvissāmī”ti",
  "tika-abh09t8:419_4": "evaṁ jīvitaṁ, bahulābhañca nissāya yathākkamaṁ ārogyamadādayo vuttā. Sukatapaṇītapaccayalābhaṁ,",
  "tika-abh09t8:419_5": "mānanavandanādigarukāraṁ maññeva pamukhaṁ katvā pañhaṁ pucchanti, parivāretvā gacchantīti",
  "tika-abh09t8:419_6": "evaṁ purekkhāraṁ, mahāparivāraṁ, suciparivārañca nissāya yathākkamaṁ sakkāramadādayo",
  "tika-abh09t8:419_7": "ca veditabbā. Bhogo pana kiñcāpi lābhaggahaṇeneva gahito, nihitadhanavasena panettha",
  "tika-abh09t8:419_8": "lābho veditabbo, “annapānavatthābharaṇamālāgandhādiupabhogasamiddhivasenāpi vattuṁ",
  "tika-abh09t8:419_9": "vaṭṭatī”tipi vadanti. Sarīravaṇṇaṁ, guṇavaṇṇañca nissāya vaṇṇamado. Bāhusaccaṁ, paṭibhānaṁ,",
  "tika-abh09t8:419_10": "“vaṇṇaṁ buddhavaṁsaṁ rājavaṁsaṁ janapadavaṁsaṁ gāmavaṁsaṁ rattindivaparicchedaṁ nakkhattamuhuttayogaṁ",
  "tika-abh09t8:419_11": "jānāmī”ti evaṁ rattaññutaṁ vā nissāya yathākkamaṁ sutamadādayo ca veditabbā. Jātipiṇḍapātikataṁ,",
  "tika-abh09t8:419_12": "anavaññātataṁ, iriyāpathapāsādikataṁ, mahiddhikatañca nissāya yathākkamaṁ piṇḍapātikamadādayo.",
  "tika-abh09t8:419_13": "Kiñcāpi parivāra-ggahaṇena yaso gahito. Parivārassa pana savasavattakabhāvena patthaṭataṁ",
  "tika-abh09t8:419_14": "kittiyasaññeva vā nissāya yasamado. Parisuddhasīlaṁ, upacārappanājhānaṁ, sippakosallaṁ,",
  "tika-abh09t8:419_15": "sarīrassa ārohasampadaṁ, pariṇāhasampadaṁ, anūnaniddosaaṅgapaccaṅgatāya sarīrapāripūriñca",
  "tika-abh09t8:419_16": "nissāya sīlamadādayo veditabbā.",
  "tika-abh09t8:420_0": "Iminā ettakena ṭhānena savatthukaṁ mānaṁ dassetvā idāni avatthukameva sāmaññato mānaṁ",
  "tika-abh09t8:420_1": "dassento “mado”ti āha. Pamādotiādīsu pañcakāmaguṇesu cittavossaggasaṅkhāto sucaritāsevanāya,",
  "tika-abh09t8:420_2": "duccaritasevanāya ca hetubhūto pamajjanākārappavatto akusalacittuppādo pamādo nāma,",
  "tika-abh09t8:420_3": "svāyaṁ sativossaggalakkhaṇo. Vātabharitabhattā viya mātāpitūsupi anoṇatabhāvasaṅkhāto",
  "tika-abh09t8:420_4": "kakkhaḷamāno thambho nāma, svāyaṁ cittassa uddhumātabhāvalakkhaṇo. Aññesaṁ gehādiupakaraṇasampadaṁ,",
  "tika-abh09t8:420_5": "vijjāsampadaṁ vā disvā taddiguṇasamārambhanavasappavatto akusalacittuppādo sārambho",
  "tika-abh09t8:420_6": "nāma. Ganthopi hi sārambhavasena uggahetuṁ na vaṭṭati, akusalameva hoti. Svāyaṁ karaṇuttariyalakkhaṇo.",
  "tika-abh09t8:421_0": "Atra atra visaye icchā assāti atriccho, puggalo, tassa bhāvo atricchatā. Evaṁ mahicchatādīsupi",
  "tika-abh09t8:421_1": "attho veditabbo. Tattha yaṁ yaṁ laddhaṁ, tena tena asantussitvā aparassa aparassa",
  "tika-abh09t8:421_2": "patthanāvasena pavatto lobho atricchatā. Yāya attanā laddhaṁ paṇītampi lāmakaṁ viya",
  "tika-abh09t8:421_3": "khāyati, parena laddhaṁ lāmakampi paṇītaṁ viya khāyati. Sāyaṁ aparāparalābhapatthanālakkhaṇā.",
  "tika-abh09t8:421_4": "Santaguṇavibhāvanāvasappavatto ceva taduppannehi atimahantehipi vatthūhi asantussanākārappavatto",
  "tika-abh09t8:421_5": "ca lobho mahicchatā. Yāya samannāgato puggalo paccayehi duppūro aggi viya upādānena,",
  "tika-abh09t8:421_6": "samuddo viya ca udakena. Yā cāyaṁ santaguṇasambhāvanatā, paṭiggahaṇe ca paribhoge",
  "tika-abh09t8:421_7": "ca amattaññutā, etaṁ mahicchatālakkhaṇaṁ.",
  "tika-abh09t8:422_0": "Asantānaṁ pana saddhāsīlānaṁ, maggaphalādīnañca lokiyalokuttarānaṁ guṇānaṁ vibhāvanāvasappavatto",
  "tika-abh09t8:422_1": "ceva taduppannehi atimahantehipi paccayehi asantussanākārappavatto ca lobho pāpicchatā.",
  "tika-abh09t8:422_2": "Yā cāyaṁ asantaguṇasambhāvanatā, paṭiggahaṇe ca paribhoge ca amattaññutā etaṁ pāpicchatālakkhaṇaṁ.",
  "tika-abh09t8:423_0": "Siṅganti vijjhanaṭṭhena siṅgaṁ, nāgarikabhāvasaṅkhātassa kilesasiṅgassetaṁ adhivacanaṁ,",
  "tika-abh09t8:423_1": "taṁ atthato siṅgārakaraṇavasappavatto lobhova. Tintiṇanti khīyanaṁ, taṁ atthato nivāsaṭṭhāne",
  "tika-abh09t8:423_2": "sunakhānaṁ viya aññamaññaṁ sattānaṁ “tava santakaṁ, mama santaka”nti khiyyanākārappavatto",
  "tika-abh09t8:423_3": "dosova. Cāpalyanti capalatā, taṁ pattacīvarādiparikkhārānaṁ, attabhāvassa ca maṇḍanavibhūsanakeḷāyanavasappavatto",
  "tika-abh09t8:423_4": "rāgova, yena samannāgato jiṇṇopi daharo viya hoti. Asabhāgavuttīti visabhāgavutti",
  "tika-abh09t8:423_5": "visabhāgakiriyā, sā garuṭṭhāniyesupi anādaravasena vipaccanīkaggāhitāvasappavatto",
  "tika-abh09t8:423_6": "dosova, yāya samannāgato gilānepi mātāpituācariyupajjhāyādike na oloketi, tehi saddhiṁ",
  "tika-abh09t8:423_7": "lābhasakkārakāraṇā kalahaṁ karoti, tesu hirottappaṁ, cetiyādīsu cittīkārañca na paccupaṭṭhapeti.",
  "tika-abh09t8:423_8": "Aratīti pantesu senāsanesu, samathavipassanāsu ca anabhiramaṇā ukkaṇṭhitatā, sā tathāpavatto",
  "tika-abh09t8:423_9": "akusalacittuppādo. Tandīti ālasyaṁ. Vijambhitāti kāyassa ānamanādiākārena phandanā",
  "tika-abh09t8:423_10": "vijambhanā. Bhattasammadoti bhattamucchāya kāyassa akammaññatā. Cetaso ca līnattanti",
  "tika-abh09t8:423_11": "cittasaṅkoco. Atthato panetāni sabbānipi thinamiddhavasena cittassa gilānākārova.",
  "tika-abh09t8:424_0": "Kuhanātiādīsu lābhasakkārasilokasannissitassa pāpicchassa tena tena upāyena vimhāpanā",
  "tika-abh09t8:424_1": "kuhanā nāma. Sā tividhā paccayapaṭisevanasāmantajappanairiyāpathasaṇṭhāpanavasena.",
  "tika-abh09t8:424_2": "Tattha cīvarādīhi nimantitassa tadatthikasseva sato pāpicchataṁ nissāya paṭikkhipanena,",
  "tika-abh09t8:424_3": "te ca gahapatike attani suppatiṭṭhitasaddhe ñatvā puna tesaṁ “aho ayyo appiccho na",
  "tika-abh09t8:424_4": "kiñci paṭiggaṇhituṁ icchati, suladdhaṁ vata no assa, sace appamattakaṁ kiñci paṭiggaṇheyyā”ti",
  "tika-abh09t8:424_5": "nānāvidhehi upāyehi paṇītāni cīvarādīni upanāmentānaṁ tadanuggahakāmataññeva āvikatvā",
  "tika-abh09t8:424_6": "paṭiggahaṇena ca tato pabhuti api sakaṭabhārehi upanāmanahetubhūtaṁ vimhāpanaṁ paccayapaṭisevanasaṅkhātā",
  "tika-abh09t8:424_7": "kuhanā nāma. Pāpicchasseva pana sato “yo evarūpaṁ cīvaraṁ dhāreti, so samaṇo mahesakkho”tiādinā",
  "tika-abh09t8:424_8": "uttarimanussadhammādhigamaparidīpanavācāya tathā tathā vimhāpanaṁ sāmantajappanasaṅkhātā",
  "tika-abh09t8:424_9": "kuhanā nāma. Pāpicchasseva pana sato samāhitasseva sambhāvanādhippāyakatena paṇidhāya",
  "tika-abh09t8:424_10": "saṇṭhapitena gamanādiiriyāpathena vimhāpanaṁ iriyāpathasaṇṭhapanasaṅkhātā kuhanā nāma.",
  "tika-abh09t8:425_0": "Ālapanātiādinā pana vuttapaccayapaṭisaṁyuttā vācāyeva dassitā. Anuppiyabhāṇitā, cāṭukamyatā,",
  "tika-abh09t8:425_1": "muggasūpyatā, pāribhaṭayatā ca ālapanā nāma. Tattha ālapanātiāditova lapanā. Anuppiyabhāṇitāti",
  "tika-abh09t8:425_2": "saccānurūpaṁ, dhammānurūpaṁ vā anapaloketvā punappunaṁ piyabhaṇanaṁ. Cāṭukamyatāti",
  "tika-abh09t8:425_3": "nīcavuttitā, attānaṁ heṭṭhato ṭhapetvā pavattanaṁ. Muggasūpyatāti muggasūpasadisatā,",
  "tika-abh09t8:425_4": "apakkamuggasadisena appasaccena samannāgatavacanatā. Pāribhaṭayatāti kuladārakānaṁ",
  "tika-abh09t8:425_5": "aṅkena pariharaṇādikaṁ paribhaṭassa kiccaṁ. Evamayaṁ sabbopi kiriyābhedo “lapanā”tveva",
  "tika-abh09t8:425_6": "vuccati. Paresaṁ pana paccayadānasaññājanakaṁ kāyavacīkammaṁ nemittikatā nāma, yā",
  "tika-abh09t8:425_7": "“parikathobhāsanimittakamma”nti vuccati. Akkosanavambhanagarahaṇādīhi yathā dāyako",
  "tika-abh09t8:425_8": "avaṇṇaṁ bhāyati, evaṁ taṁ nippīḷanaṁ nippesikatā nāma. Ayaṁ hi yasmā veḷupesikāya",
  "tika-abh09t8:425_9": "viya abbhaṅgaṁ imāya parassa guṇaṁ nippeseti nipuñchati, yasmā vā gandhajātaṁ pisitvā",
  "tika-abh09t8:425_10": "gandhamagganā viya paraguṇe nippisitvā vicuṇṇetvā esā lābhamagganā hoti, tasmā “nippesikatā”ti",
  "tika-abh09t8:425_11": "vuccati. Ekasmiṁ pana kule laddhāmisaṁ aññattha dānavasena lābhena lābhassa patthanā",
  "tika-abh09t8:425_12": "lābhena lābhaṁ nijigīsanā nāma. Ime ca kuhanādayo pañcapi tathā tathā pavattā lobhādiakusalacittuppādāti",
  "tika-abh09t8:425_13": "veditabbā. “Seyyohamasmī”tiādayo dvādasa mānā heṭṭhā saṁyojanagocchake vuttānusārena",
  "tika-abh09t8:425_14": "suviññeyyāva. Tattha ca ādito tayo mānā puggalaṁ anissāya jātigottarūpabhogasippasutādimānavatthuvaseneva",
  "tika-abh09t8:425_15": "kathitā, tato paraṁ pana nava mānā seyyasadisahīnapuggale nissāya kathitā.",
  "tika-abh09t8:426_0": "Evametehi dvādasahi padehi savatthuke māne kathetvā idāni avatthukaṁ dassetuṁ “māno”tiādi",
  "tika-abh09t8:426_1": "vuttaṁ. Tato paraṁ atimānotiādīsu “jātiādīhi mayā sadiso natthī”ti atikkamitvā maññanāvasena",
  "tika-abh09t8:426_2": "pavatto māno atimāno nāma. “Ime mayā pubbe sadisā, idāni ahaṁ seṭṭho, ime hīnatarā”ti",
  "tika-abh09t8:426_3": "uppanno māno bhārātibhāro viya mānātimāno nāma. Attānaṁ pana avamaññanāvasena pavatto",
  "tika-abh09t8:426_4": "māno omāno nāma, so “hīnohamasmī”ti pavattahīnamānasadisova. Anadhigatesu ariyadhammesu",
  "tika-abh09t8:426_5": "“adhigatā mayā”ti uppanno māno adhikamānattā adhimāno nāma, ayaṁ pana sotāpannādiariyasāvakānaṁ",
  "tika-abh09t8:426_6": "“ahaṁ sakadāgāmī”tiādinā na uppajjati tesaṁ maggaphalanibbānapahīnakilesāvasiṭṭhakilesapaccavekkhaṇena",
  "tika-abh09t8:426_7": "ariyaguṇapaṭivedhe nikkaṅkhattā. Dussīlassa pana na uppajjateva, sīlavatopi pariccattakammaṭṭhānassa",
  "tika-abh09t8:426_8": "na uppajjati, parisuddhasīlasseva pana suddhasamathalābhino, suddhavipassanālābhino,",
  "tika-abh09t8:426_9": "tadubhayalābhino vā uppajjati. Tesu tadubhayalābhī arahatte eva adhimaññitvā patiṭṭhāti",
  "tika-abh09t8:426_10": "suvikkhambhitakilesattā, parimadditasaṅkhārattā ca, itare sotāpannādīsupīti veditabbā.",
  "tika-abh09t8:426_11": "Pañcasu pana khandhesu “ahamasmī”tiādinā pavatto māno asmimāno nāma. Pāpakena pana",
  "tika-abh09t8:426_12": "parūpaghātakena kammāyatanasippāyatanavijjāṭṭhānādinā attānaṁ seyyādito jappanavasena",
  "tika-abh09t8:426_13": "pavatto māno micchāmāno nāma.",
  "tika-abh09t8:427_0": "Ñātivitakkotiādīsu “mayhaṁ ñātakā sukhajīvino sampattiyuttā”ti evaṁ gehasitapemena",
  "tika-abh09t8:427_1": "ñātake uddissa uppanno vitakko ñātivitakko nāma, “ñātakā khayaṁ gatā vayaṁ gatā saddhā",
  "tika-abh09t8:427_2": "pasannā”tiādinā pana nekkhammasito ñātivitakko nāma na hoti. Evaṁ janapadavitakkepi,",
  "tika-abh09t8:427_3": "tassa pana “amhākaṁ janapado subhikkho sundaro”tiādinā pavattiākāro veditabbo. Amaratthāya",
  "tika-abh09t8:427_4": "vitakko, amaro vā vitakkoti amaravitakko. Tattha yo ukkuṭikappadhānādīhi dukkhe nijjiṇṇe",
  "tika-abh09t8:427_5": "samparāye attā sukhī amaro hotīti evaṁ pavatto, so amaratthāya vitakko nāma. Yo pana",
  "tika-abh09t8:427_6": "diṭṭhigatikassa ekasmiṁ pakkhe asaṇṭhahitvā “evampi me no, tathāpi me no, aññathāpi",
  "tika-abh09t8:427_7": "me no”tiādinā amaramaccho viya gahetuṁ asakkuṇeyyatāya pavatto, so amaro vitakko",
  "tika-abh09t8:427_8": "nāma. Taṁ duvidhampi ekato katvā idha “amaravitakko”ti vutto.",
  "tika-abh09t8:428_0": "Anuddayatā patirūpakena pana gihīhi sahasokisahananditādivasena gehasitapemena yutto",
  "tika-abh09t8:428_1": "parānuddayatāpaṭisaṁyutto vitakko nāma. Lābhena ceva sakkārena ca kittisaddena ca",
  "tika-abh09t8:428_2": "saddhiṁ ārammaṇakaraṇavasena yutto gehasito vitakko lābhasakkārasilokapaṭisaṁyutto",
  "tika-abh09t8:428_3": "vitakko nāma, tassa pana “aho vata me lābhādayo uppajjeyyu”ntiādinā pavattiākāro",
  "tika-abh09t8:428_4": "veditabbo. “Aho vata maṁ pare na avajāneyyu”nti uppanno gehasito vitakko anavaññattipaṭisaṁyutto",
  "tika-abh09t8:428_5": "vitakko nāma. Ekakaṁ.",
  "tika-abh09t8:429_0": "Dukādīsu kodhādayo heṭṭhā vuttatthe vajjetvā avasesānaññeva vaṇṇanā hoti. Tattha",
  "tika-abh09t8:429_1": "dukesu tāva upanāhotiādīsu pubbabhāge kodho “akkocchima”ntiādinā āsevanena aparakāle",
  "tika-abh09t8:429_2": "veracitte daḷhataraṁ ābaddho upanāho nāma, yena samannāgato veraṁ nissajjituṁ na",
  "tika-abh09t8:429_3": "sakkoti vasātelamakkhitapilotikā viya, sodhiyamānampissa cittaṁ na parisujjhati,",
  "tika-abh09t8:429_4": "svāyaṁ verupanibandhanalakkhaṇo.",
  "tika-abh09t8:430_0": "Paraguṇaṁ pana vināsetvā tattha dosamakkhanavasena pavatto kodho makkho nāma. Ayaṁ",
  "tika-abh09t8:430_1": "hi paṭhamataraṁ attano cittaṁ gūtho viya gūthaggāhakaṁ hatthaṁ makkheti, pacchā paranti",
  "tika-abh09t8:430_2": "“makkho”ti vutto, svāyaṁ paraguṇamakkhanalakkhaṇo. Paḷāsetīti paḷāso, parassa guṇe",
  "tika-abh09t8:430_3": "dassetvā attano guṇehi same karotīti attho. Tathāpavatto lobho, svāyaṁ yugaggāhalakkhaṇo.",
  "tika-abh09t8:431_0": "Dvārattayepi vijjamānasseva dosassa paṭicchādanato cakkhumohanamāyā viyāti māyā,",
  "tika-abh09t8:431_1": "sā katadosapaṭicchādanalakkhaṇā. Saṭhassa bhāvo, kammaṁ vā sāṭheyyaṁ, kerāṭiyaṁ,",
  "tika-abh09t8:431_2": "taṁ avijjamānaguṇappakāsanalakkhaṇaṁ.",
  "tika-abh09t8:432_0": "Anajjavādayo heṭṭhā vuttaajjavādipaṭipakkhaakusalavasena veditabbā. Ajjhattasaṁyojanantiādīsu",
  "tika-abh09t8:432_1": "ajjhattanti kāmabhavo, tattha satte bandhanavasena pavattāni pañcorambhāgiyasaṁyojanāni",
  "tika-abh09t8:432_2": "ajjhattasaṁyojanaṁ nāma. Bahiddhāti rūpārūpabhavo. Tattha bandhanavasena pavattāni",
  "tika-abh09t8:432_3": "pañca uddhambhāgiyasaṁyojanāni bahiddhāsaṁyojanaṁ nāma. Kāmabhave hi sattānaṁ ālayo",
  "tika-abh09t8:432_4": "bahuko, na itaresu, tasmā so ajjhattaṁ itare ca bahiddhāti veditabbā. Dukaṁ.",
  "tika-abh09t8:433_0": "Tikesu pana lobhādīni tīṇi akusalamūlāni nāma. Kāmabyāpādavihiṁsāsampayuttā vitakkā",
  "tika-abh09t8:433_1": "tayo akusalavitakkā nāma. Te eva saññāsīsena tisso akusalasaññā. Sabhāvaṭṭhena tisso",
  "tika-abh09t8:433_2": "akusaladhātuyoti ca vuccanti. Kāyavacīmanoduccaritāni tīṇi duccaritāni nāma, tāni",
  "tika-abh09t8:433_3": "dvārattayappavattānaṁ pāṇātipātādīnaṁ, sabbākusalānaṁ vā vasena yojetabbāni. Suttantapariyāyena",
  "tika-abh09t8:433_4": "pana diṭṭhāsavavajjitā kāmāsavādayo tayo āsavā nāma. Sakkāyadiṭṭhivicikicchāsīlabbataparāmāsā",
  "tika-abh09t8:433_5": "tīṇi saṁyojanāni nāma.",
  "tika-abh09t8:434_0": "Kāmataṇhā bhavataṇhā vibhavataṇhā ca tisso taṇhā nāma. Tattha sassatadiṭṭhisahagato",
  "tika-abh09t8:434_1": "rāgo bhavataṇhā, ucchedadiṭṭhisahagato rāgo vibhavataṇhā, avasesā pana sabbāpi taṇhā",
  "tika-abh09t8:434_2": "kāmataṇhā. Kāmadhātupaṭisaṁyutto vā rāgo kāmataṇhā, rūpārūpadhātupaṭisaṁyutto bhavataṇhā,",
  "tika-abh09t8:434_3": "ucchedadiṭṭhisahagato vibhavataṇhāti veditabbā. Kāmataṇhā rūpataṇhā arūpataṇhā ca",
  "tika-abh09t8:434_4": "aparāpi tisso taṇhā nāma. Rūpataṇhā arūpataṇhā nirodhataṇhā ca puna aparāpi tisso",
  "tika-abh09t8:434_5": "taṇhā nāma. Tattha nirodhataṇhāti ucchedadiṭṭhisahagato. Kāmesanā bhavesanā brahmacariyesanā",
  "tika-abh09t8:434_6": "ca tisso esanā nāma. Tattha brahmacariyesanāti sassatucchedadiṭṭhisaṅkhātabrahmacariyassa",
  "tika-abh09t8:434_7": "gavesanā. “Seyyohamasmīti vidhā, sadisohamasmīti vidhā, hīnohamasmīti vidhā”ti evaṁ",
  "tika-abh09t8:434_8": "vuttamānavidhā tisso vidhā nāma. Māno hi seyyādivasena vidahanato maññanato “vidhā”ti",
  "tika-abh09t8:434_9": "vuccati. Jātijarāmaraṇāni paṭicca uppannāni bhayāni tīṇi bhayāni nāma. “Atītaṁ vā",
  "tika-abh09t8:434_10": "addhānaṁ ārabbhā”tiādinā vuttāni tīṇi, buddhādīsu kaṅkhanavicikicchanavasena pavattā",
  "tika-abh09t8:434_11": "tisso avijjā tīṇi tamāni nāma. Vicikicchāsīsena tassa vibhaṅge taṁsampayuttā avijjāva",
  "tika-abh09t8:434_12": "vuttā, tassā eva paṭicchādakattenapi tamabhāvatoti daṭṭhabbaṁ.",
  "tika-abh09t8:435_0": "Yaṁ kiñci pana sattassa sukhādikaṁ uppajjati, taṁ sabbaṁ pubbekatahetūti ekaṁ titthāyatanaṁ,",
  "tika-abh09t8:435_1": "issaranimmānahetūti dutiyaṁ, ahetuappaccayāti tatiyanti imāni tīṇi titthāyatanāni",
  "tika-abh09t8:435_2": "nāma. Tattha paṭhamavādī kusalākusalakiriyautucittāhārādikaṁ, gatiupadhiādikaṁ, sappurisūpanissayasaddhammassavanādikañca",
  "tika-abh09t8:435_3": "sabbaṁ paccayapaccayuppannaṁ paṭikkhipitvā ekaṁ kammavipākameva sampaṭicchati, itare",
  "tika-abh09t8:435_4": "pana dvepi sabbaṁ hetuṁ paṭikkhipitvā issarahetukaṁ, ahetukañca sampaṭicchanti, tesaṁ",
  "tika-abh09t8:435_5": "tiṇṇaṁ vādānaṁ vaseneva payojanābhāvādito yathānurūpaṁ doso ñātabbo. Ganthavitthārabhayena",
  "tika-abh09t8:435_6": "panettha na vitthārayimha.",
  "tika-abh09t8:436_0": "Rāgadosamohā pana tayo palibodhaṭṭhena kiñcanā nāma. Te eva hi kilesaṭṭhena aṅgaṇāni,",
  "tika-abh09t8:436_1": "malīnabhāvakaraṇaṭṭhena malāni, pakkhalanapātahetuto visamāni ca honti. Pāṇātipātādīni",
  "tika-abh09t8:436_2": "kāyavacīmanovisamāni aparānipi tīṇi visamāni nāma. Rāgadosamohā anudahanaṭṭhena tayo",
  "tika-abh09t8:436_3": "aggī, kasaṭanirojaṭṭhena kasāvā ca honti. Pāṇātipātādīni kāyakasāvādayo pana aparepi",
  "tika-abh09t8:436_4": "tayo kasāvā nāma. Assādadiṭṭhittike kāmaparibhoge “natthi kāmesu doso”ti evaṁ pavattā",
  "tika-abh09t8:436_5": "sassatadiṭṭhi assādadiṭṭhi nāma. Vīsativatthukā pana attadiṭṭhi attānaṁ anugatattā",
  "tika-abh09t8:436_6": "attānudiṭṭhi nāma. Tassā pana “rūpaṁ attato samanupassati, rūpavantaṁ vā attānaṁ,",
  "tika-abh09t8:436_7": "attani vā rūpaṁ, rūpasmiṁ vā attānaṁ samanupassatī”ti evaṁ rūpakkhandhe catasso diṭṭhiyo.",
  "tika-abh09t8:436_8": "Evaṁ sesakkhandhesupīti vīsativatthukatā veditabbā.",
  "tika-abh09t8:437_0": "Tattha ca rūpaṁ attatodiādinā pañcakkhandhe attato gahaṇavasena pavattā pañca ucchedadiṭṭhiyo,",
  "tika-abh09t8:437_1": "sesā pana sassatadiṭṭhiyoti veditabbā. “Natthi dinna”ntiādinayappavattā pana natthikadiṭṭhi",
  "tika-abh09t8:437_2": "micchādiṭṭhi nāma, lāmakadiṭṭhīti attho. Aratittike pāṇileḍḍudaṇḍādīhi sattānaṁ vihiṁsanā",
  "tika-abh09t8:437_3": "vihesā nāma. Dvārattayappavattaakusaladhammassa cariyā adhammacariyā nāma. Dovacassatātike",
  "tika-abh09t8:437_4": "sāva kāmabyāpādavihiṁsāsaññā nānārammaṇesu pavattito, nānābhūtattā ca nānattasaññā",
  "tika-abh09t8:437_5": "nāma. Uddhaccattike kusītassa bhāvo kosajjaṁ, pamādova. Anādariyattike ovādassa anādiyanavasappavatto",
  "tika-abh09t8:437_6": "kodho anādariyaṁ nāma. Assaddhiyattike ratanattayakammaphalānaṁ asaddahanavasappavattā",
  "tika-abh09t8:437_7": "akusaladhammā assaddhiyaṁ nāma. Pañcavidhamacchariyavasena “dehī”ti vacanassa ajānanā avadaññutā nāma.",
  "tika-abh09t8:438_0": "Uddhaccattike manacchaṭṭhesu indriyesu aguttadvāratā asaṁvaro nāma. Kāyikavācasikavītikkamo",
  "tika-abh09t8:438_1": "dussīlyaṁ nāma. Ariyattike buddhapaccekabuddhasāvakānaṁ dassanopāsanādīsu anicchā",
  "tika-abh09t8:438_2": "ariyānaṁ adassanakamyatā nāma. Bodhipakkhikasaddhammassa savanadhāraṇādīsu anicchā",
  "tika-abh09t8:438_3": "saddhammaṁ asotukamyatā nāma. Parassa dosāropane randhagavesitāsaṅkhāto upārambhova",
  "tika-abh09t8:438_4": "upārambhacittatā nāma. Muṭṭhassaccattike uddhaccaṁ cetaso vikkhepo nāma. Ayonisomanasikārattike",
  "tika-abh09t8:438_5": "“anicce nicca”ntiādinā, saccapaṭipakkhavasena vā anupāyamanasikārasaṅkhātaṁ āvajjanacittaṁ",
  "tika-abh09t8:438_6": "ayonisomanasikāro nāma. Micchādiṭṭhimicchāsaṅkappādayo aṭṭha micchāmaggā kummaggo",
  "tika-abh09t8:438_7": "nāma, micchāmaggassa āsevanā kummaggasevanā nāma. Thinamiddhaṁ cetaso ca līnattaṁ nāma. Tikaṁ.",
  "tika-abh09t8:439_0": "Catukkesu cīvarādīsu catūsu paccayesu “kattha manāpaṁ labhissāmī”ti taṇhāya uppādo",
  "tika-abh09t8:439_1": "cattāro taṇhuppādā nāma. Na gacchanti etāhi ariyāti agatiyo, chandadosamohabhayā.",
  "tika-abh09t8:439_2": "Tā hi agantabbamaggagamanāni akattabbakaraṇāni cattāri agatigamanāni nāma. Tattha",
  "tika-abh09t8:439_3": "chandoti pakkhapātarāgo. Bhayanti tathāpavatto doso. Aniccādīsu “niccaṁ sukhaṁ attā",
  "tika-abh09t8:439_4": "subha”nti evaṁ pavattā cattāro vipariyāsā viparītato dhamme esanato. Tesu vā āsanato",
  "tika-abh09t8:439_5": "pavisanato cattāro vipariyāsā nāma. Te saññācittadiṭṭhivipariyāsavasena paccekaṁ",
  "tika-abh09t8:439_6": "tayo tayo hutvā dvādasa honti. Tesu anicce niccaṁ, anattani attāti saññācittadiṭṭhivipariyāsā",
  "tika-abh09t8:439_7": "cha, dukkhe sukhaṁ, asubhe subhanti diṭṭhivipariyāsā dve cāti aṭṭha sotāpattimaggena",
  "tika-abh09t8:439_8": "pahīyanti, asubhe subhanti saññācittavipariyāsā dve anāgāmimaggena, dukkhe sukhanti",
  "tika-abh09t8:439_9": "saññācittavipariyāsā dve arahattamaggenāti veditabbā.",
  "tika-abh09t8:440_0": "Adiṭṭhe diṭṭhaṁ, asute sutaṁ, amute mutaṁ, aviññāte viññātanti evaṁ pavattā cattāro",
  "tika-abh09t8:440_1": "anariyavohārā nāma. Diṭṭhādīsu pana adiṭṭhaṁ asutaṁ amutaṁ aviññātanti evaṁ pavattā",
  "tika-abh09t8:440_2": "aparepi cattāro anariyavohārā nāma. Ime ca purimehi saddhiṁ aṭṭha anariyavohārātipi",
  "tika-abh09t8:440_3": "vuccanti. Pāṇātipātaadinnādānakāmesumicchācāramusāvādā cattāri duccaritāni nāma.",
  "tika-abh09t8:440_4": "Musāvādādivacīduccaritāni aparānipi cattāri vacīduccaritāni nāma. Jātijarābyādhimaraṇabhayāni",
  "tika-abh09t8:440_5": "cattāri bhayāni nāma. Rājacoraaggiudakabhayāni cattāri, samuddaṁ orohantassa pana",
  "tika-abh09t8:440_6": "uppajjanakāni ūmikumbhīlaāvaṭṭasusukābhayāni ca cattāri, attānuvādaparānuvādadaṇḍaduggatibhayāni",
  "tika-abh09t8:440_7": "cattāri cāti imāni vā aparāni tīṇi catukkāni cattāri bhayāni nāma. Tattha susukāti",
  "tika-abh09t8:440_8": "caṇḍamacchā. Sabbānipi cetāni bhayāni paṭighacittānīti veditabbāni. Sabbaṁ sukhadukkhādikaṁ",
  "tika-abh09t8:440_9": "sayaṁkataṁ paraṁkataṁ ubhayakataṁ adhiccasamuppannanti evaṁ uppajjamānā imā catasso",
  "tika-abh09t8:440_10": "diṭṭhiyo nāma. Catukkaṁ.",
  "tika-abh09t8:441_0": "Pañcakesu pañcorambhāgiyātiādīsu oraṁ vuccati kāmadhātu heṭṭhābhāvato, tattha upapattinipphādanato",
  "tika-abh09t8:441_1": "taṁ oraṁ bhajantīti sakkāyadiṭṭhivicikicchāsīlabbataparāmāsakāmarāgapaṭighā pañca",
  "tika-abh09t8:441_2": "orambhāgiyasaṁyojanāni nāma. Uddhanti rūpārūpadhātu uparibhāvato, taṁ vuttanayena",
  "tika-abh09t8:441_3": "bhajantīti rūparāgaarūparāgamānauddhaccaavijjā pañca uddhambhāgiyasaṁyojanāni nāma.",
  "tika-abh09t8:441_4": "Rāgadosamohamānadiṭṭhiyo pañca lagganaṭṭhena saṅgā nāma. Te eva pañca anupavisanaṭṭhena,",
  "tika-abh09t8:441_5": "tudanaṭṭhena ca pañca sallā nāma. Satthudhammasaṅghasikkhāsu kaṅkhanāni cattāri,",
  "tika-abh09t8:441_6": "sabrahmacārīsu kupitacittatā cāti ime pañca cittassa thaddhakacavarakhāṇukabhāvakaraṇattā",
  "tika-abh09t8:441_7": "cetokhilā nāma. Kāmesu avītarāgo. Kāye…pe… rūpe…pe… yāvadatthaṁ bhuñjitvā seyyasukhaṁ",
  "tika-abh09t8:441_8": "passasukhaṁ middhasukhaṁ anuyutto viharati, aññataraṁ devanikāyaṁ paṇidhāya brahmacariyaṁ",
  "tika-abh09t8:441_9": "caratīti evaṁ pavattā pañca dhammā cittaṁ bandhitvā muṭṭhiyaṁ katvā viya gahaṇato",
  "tika-abh09t8:441_10": "cetasovinibandhā nāma. Tattha kāyeti ajjhattike kāye, rūpeti bahiddhārūpe. Saññī",
  "tika-abh09t8:441_11": "attā, asaññī attā, nevasaññīnāsaññī attā, saṁvijjamāno pana attā ucchijjati, diṭṭhadhammanibbānaṁ",
  "tika-abh09t8:441_12": "vā pāpuṇātīti evaṁ pavattā pañca diṭṭhiyo nāma.",
  "tika-abh09t8:442_0": "Pāṇātipātādimajjapānapariyosānā pañca verakaraṇaṭṭhena verā nāma. Ñātibhogarogasīladiṭṭhibyasanāni",
  "tika-abh09t8:442_1": "pañca byasanā nāma. Tattha byasanāti vināsasahajātā, tato uppannā akusalā. Bahujanassa",
  "tika-abh09t8:442_2": "appiyatā, verabahulatā, vajjabahulatā, sammūḷhamaraṇaṁ, apāyagamananti ime pañca",
  "tika-abh09t8:442_3": "akkhantiyā ādīnavā, anadhivāsanāya dosāti attho. Ājīvakabhayaṁ asilokabhayaṁ parisasārajjabhayaṁ",
  "tika-abh09t8:442_4": "maraṇabhayaṁ duggatibhayanti imāni pañca bhayāni nāma. Yāvadatthaṁ pañcakāmaguṇaparibhogena",
  "tika-abh09t8:442_5": "ceva paṭhamajjhānādīhi catūhi jhānehi cāti pañcahi kāraṇehi attā paramadiṭṭhadhammanibbānappatto",
  "tika-abh09t8:442_6": "hotīti pavattā vādā pañca diṭṭhadhammanibbānavādā nāma. Pañcakaṁ.",
  "tika-abh09t8:443_0": "Chakkesu pana kodho makkho issā sāṭheyyaṁ pāpicchatā sandiṭṭhiparāmāsitāti imāni",
  "tika-abh09t8:443_1": "cha vivādamūlāni. Manāpiyesu rūpādīsu chasu ārammaṇesu chandarāgoti ime cha chandarāgā",
  "tika-abh09t8:443_2": "gehasitā dhammā nāma. Amanāpiyesu chasu ārammaṇesu paṭigho cha virodhavatthūni nāma.",
  "tika-abh09t8:443_3": "Virodho eva vatthu virodhavatthu. Chasu ārammaṇesu taṇhāva cha taṇhākāyā nāma. Satthudhammasaṅghasikkhāsu,",
  "tika-abh09t8:443_4": "appamāde, paṭisanthāre ca agāravā cha agāravā nāma. Kammārāmatā, bhassaniddāsaṅgaṇikasaṁsaggapapañcārāmatā",
  "tika-abh09t8:443_5": "ca cha parihāniyā dhammā nāma, parihānikarāti attho. Tattha savanadassanasamullapanaparibhogakāyasaṁsaggesu",
  "tika-abh09t8:443_6": "pañcasu yuttapayuttatā saṁsaggārāmatā. Taṇhāmānadiṭṭhipapañcesu yuttapayuttatā papañcārāmatāti",
  "tika-abh09t8:443_7": "veditabbaṁ. Kammabhassaniddāsaṅgaṇikārāmatā cattāro, dovacassatā, pāpamittatā dve",
  "tika-abh09t8:443_8": "cāti ime aparepi cha parihāniyā dhammā nāma.",
  "tika-abh09t8:444_0": "Somanassaṭṭhāniyesu rūpādīsu chasu ārammaṇesu uppannā gehasitasomanassasampayuttā",
  "tika-abh09t8:444_1": "vicārā somanassupavicārā nāma, vitakkādayo dhammā, taṁsampayuttā cāti gahetabbā.",
  "tika-abh09t8:444_2": "Esa nayo itaradvayepi. Aññāṇasahitā panettha vedanupekkhā upekkhāti veditabbā, yā",
  "tika-abh09t8:444_3": "“aññāṇupekkhā”tipi vuccati. Iṭṭhāniṭṭhamajjhattesu chasu ārammaṇesu yathākkamaṁ uppannā",
  "tika-abh09t8:444_4": "vedanā “cha gehasitāni somanassānī”tiādinā chakkattayena vuttā. “Atthi me attā”ti",
  "tika-abh09t8:444_5": "vā, “natthi me attā”ti vā, “attanā vā attānaṁ sañjānāmī”ti vā, “attanā vā anattānaṁ",
  "tika-abh09t8:444_6": "sañjānāmī”ti vā, “attanā vā attānaṁ sañjānāmī”ti vā, “so me ayaṁ attā kārako vedako",
  "tika-abh09t8:444_7": "nicco dhuvo”ti evaṁ uppajjamānā imā cha diṭṭhiyo nāma. Tattha atthīti sassatadiṭṭhi.",
  "tika-abh09t8:444_8": "Natthīti ucchedadiṭṭhi. Pañcapi khandhe “attā”ti gahetvā saññākkhandhena sesānaṁ",
  "tika-abh09t8:444_9": "jānanavasena attanā vā attānaṁ sañjānāmīti diṭṭhi, saññākkhandhaṁ pana “attā”ti,",
  "tika-abh09t8:444_10": "itare ca “anattā”ti gahetvā attanā vā anattānaṁ sañjānāmīti diṭṭhi, saññākkhandhaṁ",
  "tika-abh09t8:444_11": "pana “anattā”ti, itare ca “attā”ti gahetvā anattanā vā attānaṁ sañjānāmīti diṭṭhi",
  "tika-abh09t8:444_12": "ca veditabbā. Chakkaṁ.",
  "tika-abh09t8:445_0": "Sattakesu pana kāmarāgapaṭighamānadiṭṭhivicikicchābhavarāgaavijjā satta thāmagataṭṭhena,",
  "tika-abh09t8:445_1": "appahīnaṭṭhena ca cittasantāne anu anu sayanato anusayā nāma. Te eva satte vaṭṭasmiṁ",
  "tika-abh09t8:445_2": "saṁyojanato saṁyojanāni. Samudācāravasena pariyuṭṭhānato pariyuṭṭhānāti veditabbā.",
  "tika-abh09t8:445_3": "Assaddhiyaṁ ahirikaṁ anottappaṁ appassutatā kosajjaṁ muṭṭhassaccaṁ duppaññatāti ime",
  "tika-abh09t8:445_4": "satta asataṁ asappurisānaṁ, asantā vā lāmakā dhammāti asaddhammā nāma. Pāṇātipātādayo",
  "tika-abh09t8:445_5": "kāyavacīduccaritāni satta duccaritāni nāma. Māno atimāno mānātimāno omāno adhimāno",
  "tika-abh09t8:445_6": "asmimāno micchāmānoti ime satta mānā nāma. “Manussaloke mātāpettikasambhavo attā",
  "tika-abh09t8:445_7": "ucchijjati, tathā chasu devalokesu dibbo kabaḷīkārabhakkho attā, rūpaloke rūpī manomayo",
  "tika-abh09t8:445_8": "attā, catūsu arūpabhavesu catubbidho arūpī attā tattha tattha ucchijjati vinassati",
  "tika-abh09t8:445_9": "na hoti paraṁ maraṇā”ti evaṁ pavattā satta ucchedadiṭṭhiyo satta diṭṭhiyo nāma. Ettha",
  "tika-abh09t8:445_10": "ca ādito tisso diṭṭhiyo rūpakkhandhaṁ attato gahetvā pavattā ucchedadiṭṭhiyo, sesā",
  "tika-abh09t8:445_11": "catasso arūpakkhandheti ñātabbā. Sattakaṁ.",
  "tika-abh09t8:446_0": "Aṭṭhakesu pana lobho doso moho māno diṭṭhi vicikicchā thinaṁ uddhaccañcāti aṭṭha",
  "tika-abh09t8:446_1": "kilesavatthūni nāma. “Yaṁ kiñci kammaṁ kattabbaṁ me”ti ekaṁ, tathā “kataṁ me”ti,",
  "tika-abh09t8:446_2": "“maggo me gantabbo”ti, “gato”ti, “appakaṁ me bhutta”nti, “subhutta”nti, “ābādho me",
  "tika-abh09t8:446_3": "uppanno”ti, “aciravuṭṭhito gelaññā”ti ekanti imāni aṭṭha kusītavatthūni nāma, kusītassa",
  "tika-abh09t8:446_4": "kosajjakāraṇānīti attho. Lābhe alābhe ca yase ayase ca pasaṁsāya nindāya ca sukhe",
  "tika-abh09t8:446_5": "dukkhe ca yathākkamaṁ rāgadosehi cittassa paṭihananaṁ aṭṭhasu lokadhammesu cittassa",
  "tika-abh09t8:446_6": "paṭighāto nāma. Heṭṭhā dvīhi catukkehi vuttā aṭṭha anariyavohārā nāma. Micchādiṭṭhimicchāsaṅkappādayo",
  "tika-abh09t8:446_7": "aṭṭha micchattā nāma. Bhikkhūhi vijjamānāya āpattiyā codiyamānassa “na sarāmī”ti",
  "tika-abh09t8:446_8": "nibbeṭhanaṁ ekaṁ, “tvaṁ bālo”tiādinā codakapaṭippharaṇaṁ ekaṁ, tathā “tuvaṁ cetamāpanno”ti",
  "tika-abh09t8:446_9": "codakassa paccāropanaṁ, aññenaññaṁ paṭicaraṇaṁ, saṅghe bāhāvikkhepabhaṇanaṁ, tuṇhībhāvena",
  "tika-abh09t8:446_10": "viheṭhanaṁ, saṅghaṁ, codakañca anādiyitvā pakkamanaṁ, codanābhayā sikkhāpaccakkhānanti",
  "tika-abh09t8:446_11": "ime aṭṭha purisadosā nāma. Asaññī attā rūpī, arūpī, rūpī ca arūpī ca, nevarūpīnārūpī,",
  "tika-abh09t8:446_12": "antavā, anantavā, antavā ca anantavā ca, nevantavānānantavāti evaṁ pavattā aṭṭha",
  "tika-abh09t8:446_13": "asaññīvādā nāma. Nevasaññīnāsaññī attā rūpī arūpītiādinā pavattā aṭṭha nevasaññīnāsaññīvādā nāma. Aṭṭhakaṁ.",
  "tika-abh09t8:447_0": "Navakesu pana “anatthaṁ me acari, carati, carissati, piyassa me anatthaṁ acari, carati,",
  "tika-abh09t8:447_1": "carissati, appiyassa me atthaṁ acari, carati, carissatī”ti evaṁ pavattā nava āghātā",
  "tika-abh09t8:447_2": "eva āghātavatthūni nāma. Kodho makkho issā macchariyaṁ māyā sāṭheyyaṁ musāvādo pāpicchatā",
  "tika-abh09t8:447_3": "micchādiṭṭhīti imāni nava purisamalāni nāma. “Seyyassa seyyohamasmī”tiādayo navavidhā",
  "tika-abh09t8:447_4": "mānā nāma. “Taṇhaṁ paṭicca pariyesanā, pariyesanaṁ paṭicca lābho, taṁ paṭicca vinicchayo,",
  "tika-abh09t8:447_5": "taṁ paṭicca chandarāgo, taṁ paṭicca ajjhosānaṁ, tathā pariggaho, macchariyaṁ, ārakkho,",
  "tika-abh09t8:447_6": "ārakkhādhikaraṇaṁ daṇḍādānasatthādānakalahaviggahavivādādianeke pāpakā dhammā”ti",
  "tika-abh09t8:447_7": "evaṁ vuttā ime nava taṇhāmūlakā dhammā nāma. Tattha vinicchayoti ñāṇataṇhādiṭṭhivitakkavasena",
  "tika-abh09t8:447_8": "catūsu vinicchayesu vitakkavinicchayo idha adhippeto. Lābhaṁ hi labhitvā “idaṁ rūpārammaṇatthāya,",
  "tika-abh09t8:447_9": "idaṁ saddārammaṇādiatthāyā”ti evaṁ vitakkeneva vinicchayo. Chandarāgo dubbalarāgo,",
  "tika-abh09t8:447_10": "ajjhosānanti balavasanniṭṭhānaṁ. Pariggahoti taṇhādiṭṭhivasena pariggahakaraṇanti",
  "tika-abh09t8:447_11": "veditabbaṁ. “Asmī”ti, “ahamasmī”ti, “ayamahamasmī”ti, “bhavissa”nti, “rūpī bhavissa”nti,",
  "tika-abh09t8:447_12": "“arūpī bhavissa”nti, “saññī bhavissa”nti, “asaññī bhavissa”nti, “nevasaññīnāsaññī",
  "tika-abh09t8:447_13": "bhavissa”nti evaṁ vuttāni imāni nava calanaṭṭhena iñjitāni nāma. Imāneva maññanaṭṭhena",
  "tika-abh09t8:447_14": "maññitāni, vipphandanato vipphanditāni, papañcanato papañcitāni, tāneva tehi tehi",
  "tika-abh09t8:447_15": "kāraṇehi saṅkhatattā saṅkhatāni ca nāma honti. Sabbehi tehi pañcahi navakehi māno",
  "tika-abh09t8:447_16": "eva kathito. Sopi hi “asmī”tiādīhi saññīhi ca ākārehi diṭṭhi viya pavattatīti. Navakaṁ.",
  "tika-abh09t8:448_0": "Dasakesu pana lobho doso moho māno diṭṭhi vicikicchā thinaṁ uddhaccaṁ ahirikaṁ anottappanti",
  "tika-abh09t8:448_1": "ime dasa kilesā eva kilesavatthūni nāma. “Anatthaṁ me acarī”tiādayo nava khāṇukaṇṭakādīsu",
  "tika-abh09t8:448_2": "aṭṭhānaāghātena saddhiṁ dasa āghātavatthūni nāma. Pāṇātipātādayo dasa akusalakammapathā",
  "tika-abh09t8:448_3": "nāma. Kāmarāgasaṁyojanaṁ paṭighamānadiṭṭhivicikicchāsīlabbataparāmāsabhavarāgaissāmacchariyaavijjāsaṁyojananti",
  "tika-abh09t8:448_4": "imāni dasa saṁyojanāni nāma. Micchādiṭṭhimicchāsaṅkappādayo aṭṭha, micchāñāṇamicchāvimuttīhi",
  "tika-abh09t8:448_5": "saddhiṁ dasa micchattā nāma. Tattha micchāñāṇanti pāpakiriyāsu upāyacintāvasena ceva",
  "tika-abh09t8:448_6": "pāpakaṁ katvā “sukataṁ mayā”ti paccavekkhaṇavasena ca pavatto moho. Micchāvimuttīti",
  "tika-abh09t8:448_7": "avimuttasseva sato vimuttasaññitā. “Natthi dinnaṁ, natthi yiṭṭha”ntiādīhi dasahi",
  "tika-abh09t8:448_8": "ākārehi pavattaṁ natthikadassanaṁ dasavatthukā micchādiṭṭhi nāma. “Sassato loko,",
  "tika-abh09t8:448_9": "tathā asassato, antavā, anantavā, taṁ jīvaṁ taṁ sarīra”nti vā, “aññaṁ jīvaṁ aññaṁ",
  "tika-abh09t8:448_10": "sarīra”nti vā, “hoti tathāgato paraṁ maraṇā”ti vā, “na hoti…pe… hoti ca na hoti ca,",
  "tika-abh09t8:448_11": "neva hoti na na hoti tathāgato paraṁ maraṇā”ti vā evaṁ pavattā dasavatthukā antaggāhikā",
  "tika-abh09t8:448_12": "diṭṭhi nāma. Tattha lokoti khandhādayo, “antavā”ti idaṁ parittaṁ kasiṇajjhānaṁ sandhāya",
  "tika-abh09t8:448_13": "vuttaṁ. “Anantavā”ti idaṁ vipulanti gahetabbaṁ. Tathāgatoti satto. Dasakaṁ.",
  "tika-abh09t8:449_0": "Aṭṭhārasakesu taṇhāvicaritānīti taṇhāsamudācārā taṇhāpavattiyo. Ajjhattikassupādāyāti",
  "tika-abh09t8:449_1": "ajjhattikaṁ khandhapañcakaṁ upādāya. Idaṁ hi upayogatthe sāmivacanaṁ. Tattha “asmīti",
  "tika-abh09t8:449_2": "hoti, itthasmīti hoti, evasmīti hoti, aññathāsmīti hoti, tathā bhavissanti, itthaṁ",
  "tika-abh09t8:449_3": "bhavissanti, evaṁ bhavissanti, aññathā bhavissanti hoti, tathā asmīti, sātasmīti",
  "tika-abh09t8:449_4": "hoti, tathā siyanti, itthaṁ siyanti, evaṁ siyanti, aññathā siyanti hoti, tathā apāhaṁ",
  "tika-abh09t8:449_5": "siyanti, apāhaṁ itthaṁ siyanti, apāhaṁ evaṁ siyanti, apāhaṁ aññatā siyanti hotī”ti",
  "tika-abh09t8:449_6": "evaṁ vuttāni imāni ajjhattikassupādāya aṭṭhārasa taṇhāvicaritāni nāma.",
  "tika-abh09t8:450_0": "Tattha asmīti hotīti ajjhattikesu khandhapañcakesu samūhato “ahamasmī”ti gahaṇe satīti",
  "tika-abh09t8:450_1": "attho. Evaṁ pana gahaṇe sati tato paraṁ anupanidhāya, upanidhāya vāti dvidhā gahaṇaṁ",
  "tika-abh09t8:450_2": "hoti. Tattha anupanidhāyāti aññaṁ ākāraṁ anupanidhāya anupagamma sakabhāvamevārammaṇaṁ",
  "tika-abh09t8:450_3": "katvā itthasmīti hoti. Tassa “khattiyādīsu idaṁpakāro aha”nti taṇhāmānadiṭṭhivasena",
  "tika-abh09t8:450_4": "gahaṇaṁ hotīti attho. Upanidhāya gahaṇaṁ pana duvidhaṁ hoti samato ca asamato ca.",
  "tika-abh09t8:450_5": "Tattha samato gahaṇaṁ evasmīti idaṁ, tassa yathā ayaṁ khattiyo, brāhmaṇādayo vā devamanussarūpīarūpiādayo",
  "tika-abh09t8:450_6": "vā, evamahamasmīti attho. Aññathāsmīti idaṁ pana asamato gahaṇaṁ, tassa yathā ime",
  "tika-abh09t8:450_7": "khattiyādayo, tato aññathā ahaṁ hīno vā adhiko vāti attho. Imāni tāva paccuppannavasena",
  "tika-abh09t8:450_8": "cattāri taṇhāvicaritāni, bhavissantiādīni pana cattāri anāgatavasena vuttāni. Tesaṁ",
  "tika-abh09t8:450_9": "purimacatukke vuttanayavasena attho veditabbo. Tattha asmītiādidvayaṁ sassatucchedaggāhavasena",
  "tika-abh09t8:450_10": "vuttaṁ. Tattha hi asmīti sassataṁ, sīdatīti sātaṁ, asassataṁ, ito parāni siyantiādīni",
  "tika-abh09t8:450_11": "cattāri saṁsayaparivitakkavasena vuttāni. Apāhaṁ siyantiādīni cattāri “api nāmāhaṁ",
  "tika-abh09t8:450_12": "bhaveyya”nti evaṁ pavattapatthanākappanavasena vuttānīti daṭṭhabbaṁ. Aṭṭhārasakaṁ paṭhamaṁ.",
  "tika-abh09t8:451_0": "Dutiye bāhirassupādāyāti bāhiraṁ khandhapañcakaṁ upādāya. Tattha “iminā asmīti hoti,",
  "tika-abh09t8:451_1": "iminā itthasmīti hoti, iminā evasmīti hoti, iminā aññathāsmīti hotī”tiādinā anantare",
  "tika-abh09t8:451_2": "vuttanayena bāhirassupādāya aṭṭhārasa taṇhāvicaritānīti veditabbāni. “Iminā”ti padamattameva",
  "tika-abh09t8:451_3": "hettha purimehi viseso. Tattha imināti iminā bāhirena rūpena vā…pe… viññāṇena vāti",
  "tika-abh09t8:451_4": "attho. Tattha ca chattakhaggabījaniannapānadhanadhaññādiupakaraṇavasena bāhiraṁ rūpaṁ",
  "tika-abh09t8:451_5": "veditabbaṁ. Dāsadāsiñātiparijanahatthiassādiupakaraṇavasena vedanādayo veditabbā.",
  "tika-abh09t8:451_6": "Imehi bāhirehi rūpādīhi “itthasmīti evasmī”tiādinā sabbattha yojanā veditabbā. Aṭṭhārasakaṁ dutiyaṁ.",
  "tika-abh09t8:452_0": "Itaresu pana tadekajjhaṁ abhisaṁyūhitvātiādīsu tadubhayaṁ aṭṭhārasakaṁ ekato yojetvā",
  "tika-abh09t8:452_1": "chattiṁsataṇhāvicaritāni honti, evaṁ ekekassa puggalassa atītakāle dvinnaṁ aṭṭhārasakānaṁ",
  "tika-abh09t8:452_2": "vasena chattiṁsa, tathā anāgate chattiṁsa honti. Paccuppanne pana ekassa yathālābhavasena",
  "tika-abh09t8:452_3": "tānipi labbhanti, sabbasattānaṁ vasena paccuppannepi chattiṁsa labbhanti. Iti evaṁ",
  "tika-abh09t8:452_4": "vuttena pakārena taṁ sabbaṁ ekato katvā sabbasattānaṁ kālattayepi channaṁ aṭṭhārasakānaṁ",
  "tika-abh09t8:452_5": "vasena aṭṭhasataṁ taṇhāvicaritāni hontīti attho. Aṭṭhataṇhāvicaritasataṁ hotīti etthāpi",
  "tika-abh09t8:452_6": "evameva attho daṭṭhabbo.",
  "tika-abh09t8:453": "Taṇhāvicaritāni niṭṭhitāni.",
  "tika-abh09t8:454_0": "Yāni cātiādīsu yāni cettha dvāsaṭṭhi diṭṭhigatāni vattabbāni, tāni brahmajālanāmake",
  "tika-abh09t8:454_1": "dīghanikāyassa paṭhamasuttante satthārā sayaṁ āhacca bhāsitānīti attho. Brahmajāle",
  "tika-abh09t8:454_2": "hi cattāro sassatavādā, cattāro ekaccasassatikā, cattāro antānantikā, cattāro amarāvikkhepikā,",
  "tika-abh09t8:454_3": "dve adhiccasamuppannikā, soḷasa saññīvādā, aṭṭha asaññīvādā, aṭṭha nevasaññīnāsaññīvādā,",
  "tika-abh09t8:454_4": "satta ucchedavādā, pañca diṭṭhadhammanibbānavādāti imāni dvāsaṭṭhi diṭṭhigatāni sanidānāni",
  "tika-abh09t8:454_5": "nānānayato vuttāni, tattha vuttanayeneva nesaṁ vibhāgo veditabbo. Ayaṁ tāvettha padatthānusārato",
  "tika-abh09t8:454_6": "vinicchayo, sesopettha vinicchayo padatthe vuttānusāratova suviññeyyoti.",
  "tika-abh09t8:455": "Khuddakavatthuvibhaṅgamātikatthavaṇṇanā niṭṭhitā.",
  "tika-abh09t8:456": "Dhammahadayavibhaṅgamātikatthavaṇṇanā",
  "tika-abh09t8:457_0": "Dhammahadayavibhaṅgamātikāya pana padatthādito vinicchayo pubbe vuttova. Yasmā pana",
  "tika-abh09t8:457_1": "bhagavatā heṭṭhā nānānayato vibhattānaññeva khandhāyatanādīnaṁ dvādasannaṁ dhammakoṭṭhāsānaṁ",
  "tika-abh09t8:457_2": "puna sabbasaṅgāhikacatubhūmuppattitappariyāpannatādīhi dasahi vārehi apubbanayasahassavibhāvakehi",
  "tika-abh09t8:457_3": "sabbadhammādhippāyasaṅkhātehi dhammahadayehi vibhāgadassanatthamevāyaṁ vibhaṅgo vutto,",
  "tika-abh09t8:457_4": "tasmā vibhaṅganayato cettha vinicchayo hoti. Vibhaṅge hi paṭhamaṁ “kati khandhā”tiādinā",
  "tika-abh09t8:457_5": "sapucchakaṁ dvādasapadikaṁ mātikaṁ nikkhipitvā heṭṭhā vuttānusāreneva catubhūmakasāmaññato",
  "tika-abh09t8:457_6": "sabbasaṅgāhikavāro nāma vibhatto, tattha satta phassādayo sattannaṁ viññāṇadhātūnaṁ vasena veditabbā.",
  "tika-abh09t8:458": "Dutiyo pana vāro tesaṁ catūsu bhūmīsu catūhi koṭṭhāsehi uppattānuppattidassanavasena pavatto. Tattha paṭhamakoṭṭhāse tāva –",
  "tika-abh09t8:459_0": "“Kāmadhātuyā kati khandhā…pe… kati cittāni? Kāmadhātuyā pañcakkhandhā, dvādasāyatanāni,",
  "tika-abh09t8:459_1": "aṭṭhārasa dhātuyo, tīṇi saccāni, bāvīsatindriyāni, nava hetū, cattāro āhārā, satta",
  "tika-abh09t8:459_2": "phassā, vedanā, saññā, cetanā, cittānī”ti –",
  "tika-abh09t8:460_0": "Mātikaṁ nikkhipitvā vibhattā. Tattha yasmā catubhūmakāpi dhammā yebhuyyena kāmāvacarasattānaṁ",
  "tika-abh09t8:460_1": "uppajjanti, na kāmāvacarāva. Tenettha “pañcakkhandhā”tiādinā catubhūmakāpi vuttā.",
  "tika-abh09t8:460_2": "Tatthuppajjanakadhammā hettha adhippetā, na taṁbhūmipariyāpannāva. Rūpadhātuādīsupi eseva nayo.",
  "tika-abh09t8:461_0": "Ettha ca tīṇi saccānīti idaṁ nirodhasaccassa desavinimuttatāya katthaci dese aniddisitabbato",
  "tika-abh09t8:461_1": "taṁ vajjetvā vuttaṁ. Kāraṇasāpekkhā hi dhammā attano nissayakāraṇabhūtaṁ desaṁ samāvasanti",
  "tika-abh09t8:461_2": "akāraṇassa anissayattā, yathā vā kadāci upalabbhamānā dhammā kālaniyatatāya attano",
  "tika-abh09t8:461_3": "saṅkhatattaṁva sūcenti. Aññathā itarakālesupi bhāvassa ca pasaṅgato, etarahipi vā",
  "tika-abh09t8:461_4": "abhāvassa, evaṁ kvaci dese upalabbhamānāpīti gahetabbaṁ. Sabbadesaabyāpitā pana asaṅkhatassa,",
  "tika-abh09t8:461_5": "saṅkhatassa vā asambhavato eva nopapajjati, tasmā desakālavinimuttameva asaṅkhatanti gahetabbaṁ.",
  "tika-abh09t8:462": "Dutiyakoṭṭhāse pana –",
  "tika-abh09t8:463": "“Rūpadhātuyā pañcakkhandhā, cha āyatanāni, nava dhātuyo, tīṇi saccāni, cuddasindriyāni, aṭṭha hetū, tayo āhārā, cattāro phassā…pe… cattāri cittānī”ti –",
  "tika-abh09t8:464_0": "Mātikaṁ nikkhipitvā vibhattā. Yasmā pana rūpīnaṁ ghānādīnaṁ abhāvena vijjamānānipi",
  "tika-abh09t8:464_1": "gandhāyatanādīni āyatanādikiccaṁ na karonti, tasmā te vajjetvā “cha āyatanāni, nava",
  "tika-abh09t8:464_2": "dhātuyo”tiādi vuttaṁ na tesaṁ abhāvā. Keci pana “rūpaloke gandharasā kabaḷīkāro āhāro",
  "tika-abh09t8:464_3": "ca mahābhūtānañca phoṭṭhabbakiccatā natthi, teneva pāḷiyaṁ na uddhaṭā”ti vatvā taṁ",
  "tika-abh09t8:464_4": "sādhetuṁ bahuṁ hetupaṭirūpakaṁ vatvā papañcenti, taṁ tesaṁ matimattamevāti na gahetabbaṁ.",
  "tika-abh09t8:464_5": "Gandhādīnaṁ avinibbhogattā, phoṭṭhabbattā, dhātusabhāvattā ca ghānādittayabhāvadvayasukhadukkhadomanassindriyāni,",
  "tika-abh09t8:464_6": "pana domanassahetukabaḷīkārāhāraghānādittayasamphassādīni ca vajjetvā cuddasindriyādibhāvo veditabbo.",
  "tika-abh09t8:465": "Tatiyakoṭṭhāse pana –",
  "tika-abh09t8:466": "“Arūpadhātuyā cattāro khandhā, dve āyatanāni, dve dhātuyo, tīṇi saccāni, ekādasindriyāni, aṭṭha hetū, tayo āhārā, eko phasso…pe… ekaṁ citta”nti –",
  "tika-abh09t8:467": "Mātikaṁ nikkhipitvā vibhattā. Ettha ca cakkhusotaanaññātaññassāmītindriyānampi abhāvā ekādasindriyāni veditabbāni.",
  "tika-abh09t8:468": "Catutthakoṭṭhāse pana –",
  "tika-abh09t8:469": "“Apariyāpanne cattāro khandhā, dve āyatanāni, dve dhātuyo, dve saccāni, dvādasindriyāni, cha hetū, tayo āhārā, eko phasso…pe… ekaṁ citta”nti –",
  "tika-abh09t8:470_0": "Mātikaṁ nikkhipitvā vibhattā. Yasmā ca okāsavasena vā sattuppattivasena vā apariyāpannadhātu",
  "tika-abh09t8:470_1": "nāma natthi, tasmā “apariyāpannadhātuyā”ti avatvā nibbattitalokuttarameva dassetuṁ",
  "tika-abh09t8:470_2": "“apariyāpanne cattāro khandhā”tiādi vuttaṁ. Evaṁ catūhi koṭṭhāsehi dutiyo vāro veditabbo.",
  "tika-abh09t8:471": "Tatiyo pana vāro –",
  "tika-abh09t8:472": "“Rūpakkhandho kāmadhātupariyāpanno, cattāro khandhā siyā kāmadhātupariyāpannā, siyā na kāmadhātupariyāpannā”tiādinā –",
  "tika-abh09t8:473_0": "Catūsu bhūmīsu catūhi koṭṭhāsehi taṁtaṁbhūmipariyāpannadhammadassanavasena pavatto,",
  "tika-abh09t8:473_1": "so ca heṭṭhā vuttānusārena sakkā ñātunti na vitthārito. Tattha ca kāmadhātupariyāpannoti",
  "tika-abh09t8:473_2": "kāmāvacarabhāvena tattha antogadho kāmāvacaroti attho. Sesesupi eseva nayo.",
  "tika-abh09t8:474": "Catuttho pana vāro tīsu bhūmīsu catūhi koṭṭhāsehi paṭisandhikkhaṇe uppajjanakānuppajjanakadhammadassanavasena pavatto. Tattha paṭhamakoṭṭhāse tāva –",
  "tika-abh09t8:475_0": "“Kāmadhātuyā upapattikkhaṇe sabbesaṁ pañcakkhandhā pātubhavanti, kassaci ekādasāyatanāni",
  "tika-abh09t8:475_1": "pātubhavanti, kassaci dasāyatanāni pātubhavanti, kassaci aparāni dasa, kassaci nava,",
  "tika-abh09t8:475_2": "kassaci satta, kassaci ekādasa dhātuyo…pe… satta dhātuyo. Sabbesaṁ ekaṁ saccaṁ pātubhavati.",
  "tika-abh09t8:475_3": "Kassaci cuddasindriyāni, kassaci terasa, kassaci aparāni terasa, kassaci dvādasa,",
  "tika-abh09t8:475_4": "kassaci dasa, kassaci nava, kassaci aparāni nava, kassaci aṭṭha, kassaci aparāni",
  "tika-abh09t8:475_5": "aṭṭha, kassaci satta, kassaci pañca, kassaci cattārindriyāni pātubhavanti, kassaci",
  "tika-abh09t8:475_6": "tayo hetū pātubhavanti, kassaci dve, kassaci ahetukā pātubhavanti. Sabbesaṁ cattāro",
  "tika-abh09t8:475_7": "āhārā, eko phasso…pe… ekaṁ cittaṁ pātubhavatī”ti –",
  "tika-abh09t8:476_0": "Mātikaṁ nikkhipitvā vibhattā. Tattha paṭisandhikkhaṇe kāmāvacarānaṁ opapātikānaṁ,",
  "tika-abh09t8:476_1": "āpāyikānaṁ, devamanussānaṁ paripuṇṇāyatanānaṁ saddāyatanavajjitāni ekādasāyatanāni",
  "tika-abh09t8:476_2": "pātubhavanti, tāneva ekādasa dhātuyo honti. Saddo hi ekantena paṭisandhiyaṁ na uppajjati,",
  "tika-abh09t8:476_3": "tesaññeva pana jaccandhānaṁ dasa, jaccabadhirānaṁ aparāni dasa, jaccandhabadhirānaṁ",
  "tika-abh09t8:476_4": "nava, gabbhaseyyakānaṁ rūpagandharasakāyaphoṭṭhabbamanodhammavasena satta āyatanadhātuyo",
  "tika-abh09t8:476_5": "pātubhavanti. Opapātikānaṁ tihetukānaṁ manacchaṭṭhāni indriyāni, bhāvadvaye ekaṁ,",
  "tika-abh09t8:476_6": "jīvitindriyaṁ, somanassupekkhindriyesu ekaṁ, saddhādīni pañcāti cuddasindriyāni,",
  "tika-abh09t8:476_7": "tesaṁ dvihetukānaṁ paññindriyaṁ vajjetvā terasa, paṭhamakappikānaṁ manussānaṁ tihetukānaṁ",
  "tika-abh09t8:476_8": "bhāvindriyaṁ vajjetvā aparānipi terasa, tesaññeva duhetukānaṁ dvādasa, gabbhaseyyakānaṁ",
  "tika-abh09t8:476_9": "pana tihetukānaṁ purimesu cuddasasu cakkhādīni cattāri vajjetvā dasa, tesaṁ duhetukānaṁ",
  "tika-abh09t8:476_10": "nava, opapātikānaṁ ahetukānaṁ paripuṇṇāyatanānaṁ purimesu cuddasasu saddādīni vajjetvā",
  "tika-abh09t8:476_11": "aparāni nava, tesaññeva jaccandhānaṁ aṭṭha, tathā badhirānaṁ, andhabadhirānaṁ pana",
  "tika-abh09t8:476_12": "satta, gabbhaseyyakānaṁ pana ahetukānaṁ kāyamanobhāvajīvitaupekkhindriyāni pañca,",
  "tika-abh09t8:476_13": "tesaññeva napuṁsakānaṁ cattāri pātubhavanti. Ahetukacittesu hi vijjamānāpi ekaggatā",
  "tika-abh09t8:476_14": "samādhindriyataṁ na gacchati, manoviññāṇadhātuvasena pana “eko phasso”tiādayo veditabbā.",
  "tika-abh09t8:477": "Dutiyakoṭṭhāse pana –",
  "tika-abh09t8:478_0": "“Rūpadhātuyā upapattikkhaṇe ṭhapetvā asaññasattānaṁ devānaṁ pañcakkhandhā pātubhavanti.",
  "tika-abh09t8:478_1": "Pañcāyatanāni, pañca dhātuyo, ekaṁ saccaṁ, dasindriyāni, tayo hetū, tayo āhārā, eko",
  "tika-abh09t8:478_2": "phasso…pe… ekaṁ citta”nti –",
  "tika-abh09t8:479_0": "Mātikaṁ nikkhipitvā vibhattā. Tattha cakkhurūpasotamanodhammānaṁ vasena pañcāyatanadhātuyo",
  "tika-abh09t8:479_1": "veditabbā. Etthāpi gandharasaphoṭṭhabbānaṁ aggahaṇe kāraṇaṁ pubbe vuttameva. Cakkhusotamanojīvitindriyāni,",
  "tika-abh09t8:479_2": "somanassupekkhānaṁ aññataraṁ, saddhādīni pañcāti dasindriyāni veditabbāni.",
  "tika-abh09t8:480": "Tatiyakoṭṭhāse pana –",
  "tika-abh09t8:481_0": "“Asaññasattānaṁ devānaṁ upapattikkhaṇe eko khandho pātubhavati rūpakkhandho, dve",
  "tika-abh09t8:481_1": "āyatanāni rūpāyatanaṁ dhammāyatanaṁ, dve dhātuyo rūpadhātu dhammadhātu, ekaṁ dukkhasaccaṁ,",
  "tika-abh09t8:481_2": "ekaṁ rūpajīvitindriyaṁ, asaññasattā devā ahetukā, anāhārā, aphassakā…pe… acittakā”ti –",
  "tika-abh09t8:482_0": "Saniddesamātikā nikkhittā. Ettha ca rūpampi kiñcāpi tesaṁ āyatanādikiccaṁ na karoti,",
  "tika-abh09t8:482_1": "saviññāṇakarūpīsu pana gahitattā idhāpi gahitaṁ. Gandhādayo pana tattha na gahitattā",
  "tika-abh09t8:482_2": "idhāpi na gahitā, no avijjamānatāya. Ekatalavāsikānaṁ vā sesabrahmānaṁ cakkhuvisayattā",
  "tika-abh09t8:482_3": "idhāpi rūpāyatanaṁ uddhaṭaṁ, asaññīnaṁ pana pañcāyatanāni, eko āhāro uppajjatīti veditabbaṁ.",
  "tika-abh09t8:483": "Catutthakoṭṭhāse –",
  "tika-abh09t8:484": "“Arūpadhātuyā upapattikkhaṇe cattāro khandhā, dve āyatanāni, dve dhātuyo, ekaṁ saccaṁ, aṭṭhindriyāni, tayo hetū, tayo āhārā, eko phasso…pe… ekaṁ citta”nti –",
  "tika-abh09t8:485_0": "Mātikāpadāni nikkhipitvā vibhattā. Ettha ca manojīvitaupekkhindriyāni, saddhādīni",
  "tika-abh09t8:485_1": "pañcāti aṭṭhindriyāni veditabbāni. Sesaṁ suviññeyyameva. Evaṁ catūhi koṭṭhāsehi catuttho vāro veditabbo.",
  "tika-abh09t8:486_0": "Pañcamo pana vāro tesaṁ dhammānaṁ bhūmantaravasena “kāmāvacaradhammā, na kāmāvacarā…pe…",
  "tika-abh09t8:486_1": "pariyāpannā”ti cattāro duke mātikāvasena nikkhipitvā vibhajanavasena pavatto, so heṭṭhā vuttatthova.",
  "tika-abh09t8:487_0": "Chaṭṭho pana vāro sammutidevaupapattidevavisuddhideve niddisitvā manussadevagatīsu",
  "tika-abh09t8:487_1": "uppādakakammaāyuppamāṇadassanavasena vutto. Tatthāyaṁ saṅkhepattho – sattā hi dānasīlādikāmāvacarakusalaṁ",
  "tika-abh09t8:487_2": "katvā manussaloke khattiyamahāsālādikulesu ceva cātumahārājikatāvatiṁsayāmatusitanimmānaratiparanimmitavasavattisaṅkhātesu",
  "tika-abh09t8:487_3": "chasu devalokesu ca uppajjanti, tattha sinerupabbatavemajjhaparibhaṇḍapabbatato paṭṭhāya",
  "tika-abh09t8:487_4": "heṭṭhā yāva bhūmi tiriyaṁ cakkavāḷapabbataṁ āhacca etthantare pabbataākāsarukkhapathavinissitā",
  "tika-abh09t8:487_5": "cātumahārājacandasūriyā sabbe cātumahārājikā. Tato uddhaṁ cakkavāḷapariyantaṁ tāvatiṁsādayo",
  "tika-abh09t8:487_6": "yathākkamaṁ uparūpari ṭhitāti veditabbā. Devalokopi paramparacakkavāḷapabbataṁ appatto nāma natthi.",
  "tika-abh09t8:488_0": "Paṭhamajjhānaṁ pana parittaṁ bhāvetvā brahmapārisajjesu uppajjanti, majjhimaṁ bhāvetvā",
  "tika-abh09t8:488_1": "brahmapurohitesu, paṇītaṁ bhāvetvā mahābrahmesu, ime tayopi janā paṭhamajjhānabhūmiyaṁ",
  "tika-abh09t8:488_2": "ekatale vasanti. Āyuābhādibhedena panesaṁ bhedo, evaṁ uparipi.",
  "tika-abh09t8:489_0": "Catukkanaye pana dutiyajjhānaṁ, pañcakanaye dutiyatatiyajjhānañca parittaṁ, majjhimaṁ,",
  "tika-abh09t8:489_1": "paṇītañca bhāvetvā parittābhāappamāṇābhāābhassaresu uppajjanti. Tatiyajjhānaṁ parittādivasena",
  "tika-abh09t8:489_2": "bhāvetvā parittasubhaappamāṇasubhasubhakiṇhesu. Catutthajjhānaṁ pana bhāvetvā ārammaṇamanasikārachandādhimuttiādinānattato",
  "tika-abh09t8:489_3": "keci asaññīsu, keci vehapphalesu, keci avihesu, atappesu, sudassesu, sudassīsu, keci",
  "tika-abh09t8:489_4": "akaniṭṭhesu, ākāsānañcāyatanādīsu catūsu ca yathākkamaṁ uppajjanti. Tattha hi ekacce",
  "tika-abh09t8:489_5": "titthiyā “cittaṁ nissāya rajjanadussanādayo, tannidānāni ca dukkhāni samuppajjantī”ti",
  "tika-abh09t8:489_6": "citte dosaṁ disvā “diṭṭhadhammanibbānameta”nti saññāvirāgaṁ janetvā tatrūpapattiyā",
  "tika-abh09t8:489_7": "jhānaṁ bhāvetvā rūpakāyamattā ṭhitā vā nisinnā vā nipannā vā hutvā nibbattitvā tattheva",
  "tika-abh09t8:489_8": "pañcakappasatāni tiṭṭhantīti veditabbā.",
  "tika-abh09t8:490_0": "Aṭṭhasamāpattilābhīnaṁ kataraṁ jhānaṁ vipaccatīti? Paguṇaṁ, sabbesu paguṇesu yassa",
  "tika-abh09t8:490_1": "vipākabhūmiṁ pattheti, taṁpatthanāya ca asati yaṁ maraṇasamaye samāpajjati, taṁ,",
  "tika-abh09t8:490_2": "tasmimpi asati uttamavasena nevasaññānāsaññāyatanaṁ vipaccati. Suddhāvāsesu ca avihādīsu",
  "tika-abh09t8:490_3": "anāgāmivajjitā sattā na uppajjanti, anāgāmino pana asaññīvajjitabrahmalokesu sabbattha",
  "tika-abh09t8:490_4": "uppajjituṁ labhanti. Sabbesampi ca ariyānaṁ tatrūpapattito uparūpapattipi, na heṭṭhūpapatti.",
  "tika-abh09t8:490_5": "Te hi paṭhamajjhānabhūmiyaṁ nibbattā anāgāmino nava brahmaloke sodhetvā matthake",
  "tika-abh09t8:490_6": "vehapphalesu ṭhitā parinibbanti, na nivattanti ariyānaṁ heṭṭhūpapattiabhāvā. Vehapphalaakaniṭṭhanevasaññānāsaññāyatanabhavā",
  "tika-abh09t8:490_7": "tayopi seṭṭhabhavā nāma. Imesu tīsu ṭhānesu nibbattā anāgāmino neva uddhaṁ gacchanti,",
  "tika-abh09t8:490_8": "na adho. Tattheva parinibbāyanti. Manussaloke ca sekhā gihibhāve yāvajīvaṁ tiṭṭhanti,",
  "tika-abh09t8:490_9": "na asekhā. Te hi arahattaṁ pattadivase pabbajanti vā, parinibbanti vā. Bhummadevesu",
  "tika-abh09t8:490_10": "pana khīṇāsavāpi yāvajīvaṁ tiṭṭhanti. Chasu kāmāvacaradevesu sotāpannasakadāgāminova",
  "tika-abh09t8:490_11": "tiṭṭhanti, anāgāmino pana tadaheva rūpabhavaṁ gantuṁ vaṭṭati khīṇāsavena parinibbātunti",
  "tika-abh09t8:490_12": "gahetabbaṁ. Evaṁ imāsu sattavīsatiyā bhūmīsu pariyāpannamanussadevabrahmalokesu nibbattasattesu",
  "tika-abh09t8:490_13": "manussānaṁ tāva imasmiṁ buddhuppādeva vassasataṁ āyuppamāṇaṁ, appaṁ vā bhiyyo. Āpāyikānaṁ,",
  "tika-abh09t8:490_14": "bhummadevānañca kadāci āyuparicchedo natthi, kammameva pamāṇaṁ. Te hi sattāhenapi",
  "tika-abh09t8:490_15": "maranti, kappampi tiṭṭhantīti.",
  "tika-abh09t8:491_0": "Cātumahārājikānaṁ pana mānusakāni paññāsa vassāni ekaṁ rattindivaṁ, tāya rattiyā",
  "tika-abh09t8:491_1": "tiṁsa rattiyo māso, tena māsena dvādasamāsiyo saṁvaccharo, tena saṁvaccharena dibbāni",
  "tika-abh09t8:491_2": "pañcavassasatāni āyuppamāṇaṁ. Tāni manussagaṇanāya navutivassasatasahassāni honti.",
  "tika-abh09t8:491_3": "Tāvatiṁsānaṁ mānusakaṁ vassasataṁ ekaṁ rattindivaṁ katvā evamāgataṁ dibbaṁ vassasahassaṁ.",
  "tika-abh09t8:491_4": "Evaṁ yāmādīnaṁ vassagaṇanañca diguṇaṁ katvā heṭṭhimato diguṇacatugguṇaṁ āyuppamāṇaṁ veditabbaṁ.",
  "tika-abh09t8:492_0": "Brahmesu pana brahmapārisajjānaṁ kappassa tatiyo bhāgo āyuppamāṇaṁ, brahmapurohitānaṁ",
  "tika-abh09t8:492_1": "upaḍḍhakappo, mahābrahmānaṁ eko kappo, parittābhānaṁ dve kappāti evaṁ uparūpari diguṇaṁ",
  "tika-abh09t8:492_2": "katvā yāva subhakiṇhā yojetabbaṁ. Subhakiṇhānaṁ hi catusaṭṭhikappaṁ āyuppamāṇaṁ,",
  "tika-abh09t8:492_3": "asaññīnaṁ, vehapphalānañca pañcakappasatāni, avihānaṁ kappasahassanti uparūpari diguṇavasena",
  "tika-abh09t8:492_4": "yāva akaniṭṭhā yojetabbaṁ. Akaniṭṭhānaṁ hi soḷasakappasahassāni, arūpānaṁ catunnaṁ",
  "tika-abh09t8:492_5": "yathākkamaṁ vīsati, cattāri, saṭṭhi, caturāsīti kappasahassāni āyuppamāṇanti.",
  "tika-abh09t8:493": "Ukkhittā puññatejena, kāmarūpagatiṁ gatā;",
  "tika-abh09t8:494": "Bhavaggatampi sampattā, punāgacchanti duggatiṁ.",
  "tika-abh09t8:495": "Tāva dīghāyukā sattā, cavanti āyusaṅkhayā;",
  "tika-abh09t8:496": "Natthi koci bhavo nicco, iti vuttaṁ mahesinā.",
  "tika-abh09t8:497": "Tasmā hi dhīrā nipakā, nipuṇā atthacintakā;",
  "tika-abh09t8:498": "Jarāmaraṇamokkhāya, bhāventi maggamuttamaṁ.",
  "tika-abh09t8:499": "Bhāvayitvā suciṁ maggaṁ, nibbānogadhagāminaṁ;",
  "tika-abh09t8:500": "Sabbāsave pariññāya, parinibbanti anāsavāti. ;",
  "tika-abh09t8:501": "Ayaṁ chaṭṭhavāre nayo.",
  "tika-abh09t8:502": "Sattamo pana vāro tesaṁ khandhādīnaṁ abhiññeyyādibhāvavibhāvanavasena pavatto. Tattha hi –",
  "tika-abh09t8:503_0": "“Rūpakkhandho abhiññeyyo, pariññeyyo, na pahātabbo, na bhāvetabbo, na sacchikātabbo.",
  "tika-abh09t8:503_1": "Cattāro khandhā abhiññeyyā pariññeyyā, siyā pahātabbā, siyā bhāvetabbā, siyā sacchikātabbā,",
  "tika-abh09t8:503_2": "siyā na pahātabbā na bhāvetabbā na sacchikātabbā”tiādinā –",
  "tika-abh09t8:504_0": "Dvādasapi koṭṭhāsā vitthārato vibhattā. Tattha lakkhaṇapariggāhikāya paññāya khandhādayo",
  "tika-abh09t8:504_1": "sabbe dhammā abhiññeyyā. Ñātatīraṇapahānapariññāsu yathāyogaṁ yāya kāyaci pariññāya",
  "tika-abh09t8:504_2": "vasena sabbepi dhammā pariññeyyā. Lokuttaradhammāpi ñātapariññeyyāva. Akusalā pana",
  "tika-abh09t8:504_3": "pahātabbā. Maggo bhāvetabbo, phalaṁ, nibbānañca sacchikātabbaṁ. Tattha rūpakkhandho",
  "tika-abh09t8:504_4": "ñātatīraṇavasena pariññeyyo. Vipassanāvisaye hi sabbaṁ tīraṇapariññāya pariññeyyanti.",
  "tika-abh09t8:504_5": "Iminā nayena sabbattha abhiññeyyādibhāvo veditabbo.",
  "tika-abh09t8:505_0": "Aṭṭhamo pana vāro tesaṁ sārammaṇatāvibhāvanavasena pavatto, navamo panesaṁ diṭṭhasutamutaviññātesu",
  "tika-abh09t8:505_1": "saṅgahadassanavasena. Dasamo kusalattikādīhi saraṇadukapariyosānehi tikadukehi vibhāgadassanavasena",
  "tika-abh09t8:505_2": "pavatto, tepi heṭṭhā vuttanayāvāti ayamettha saṅkhepo, vitthāro panettha heṭṭhā vuttoyeva.",
  "tika-abh09t8:505_3": "Ādito paṭṭhāya sabbattha vibhaṅgapāḷiaṭṭhakathāsu gahetabboti.",
  "tika-abh09t8:506": "Dhammahadayavibhaṅgamātikatthavaṇṇanā niṭṭhitā.",
  "tika-abh09t8:507": "Mohavicchedaniyā abhidhammamātikatthavaṇṇanāya",
  "tika-abh09t8:508": "Vibhaṅgamātikatthavaṇṇanā niṭṭhitā."
}