{
  "tika-vin05t28:0": "28. Catupaccayabhājanīyavinicchayakathā",
  "tika-vin05t28:1_0": "194.Catupaccayabhājananti cīvarādīnaṁ catunnaṁ paccayānaṁ bhājanaṁ. Tattha cīvarabhājane",
  "tika-vin05t28:1_1": "tāva cīvarapaṭiggāhako veditabbo, cīvaranidahako veditabbo, bhaṇḍāgāriko veditabbo,",
  "tika-vin05t28:1_2": "bhaṇḍāgāraṁ veditabbaṁ, cīvarabhājako veditabbo, cīvarabhājanaṁ veditabbaṁ.",
  "tika-vin05t28:2_0": "Tattha (mahāva. aṭṭha. 340-342) ‘‘anujānāmi, bhikkhave, pañcahaṅgehi samannāgataṁ",
  "tika-vin05t28:2_1": "bhikkhuṁ cīvarapaṭiggāhakaṁ sammannituṁ, yo na chandāgatiṁ gaccheyya, na dosāgatiṁ",
  "tika-vin05t28:2_2": "gaccheyya, na mohāgatiṁ gaccheyya, na bhayāgatiṁ gaccheyya, gahitāgahitañca jāneyyā’’ti",
  "tika-vin05t28:2_3": "(mahāva. 342) vacanato imehi pañcahaṅgehi samannāgato cīvarapaṭiggāhako sammannitabbo.",
  "tika-vin05t28:2_4": "Tattha pacchā āgatānampi attano ñātakādīnaṁ paṭhamataraṁ paṭiggaṇhanto vā ekaccasmiṁ",
  "tika-vin05t28:2_5": "pemaṁ dassetvā gaṇhanto vā lobhapakatitāya attano pariṇāmento vā chandāgatiṁ gacchati",
  "tika-vin05t28:2_6": "nāma. Paṭhamataraṁ āgatassapi kodhavasena pacchā gaṇhanto vā duggatamanussesu avamaññaṁ",
  "tika-vin05t28:2_7": "katvā gaṇhanto vā ‘‘kiṁ vo ghare ṭhapanokāso natthi, tumhākaṁ santakaṁ gahetvā gacchathā’’ti",
  "tika-vin05t28:2_8": "evaṁ saṅghassa lābhantarāyaṁ karonto vā dosāgatiṁ gacchati nāma. Yo pana muṭṭhassati",
  "tika-vin05t28:2_9": "asampajāno, ayaṁ mohāgatiṁ gacchati nāma. Pacchā āgatānampi issarānaṁ bhayena paṭhamataraṁ",
  "tika-vin05t28:2_10": "paṭiggaṇhanto vā ‘‘cīvarapaṭiggāhakaṭṭhānaṁ nāmetaṁ bhāriya’’nti santasanto vā bhayāgatiṁ",
  "tika-vin05t28:2_11": "gacchati nāma. ‘‘Mayā idañcidañca gahitaṁ, idañcidañca na gahita’’nti evaṁ jānanto",
  "tika-vin05t28:2_12": "gahitāgahitaṁ jānāti nāma. Tasmā yo chandāgatiādivasena na gacchati, ñātakaaññātakaaḍḍhaduggatesu",
  "tika-vin05t28:2_13": "visesaṁ akatvā āgatapaṭipāṭiyā gaṇhāti, sīlācārapaṭipattiyutto hoti satimā medhāvī",
  "tika-vin05t28:2_14": "bahussuto, sakkoti dāyakānaṁ vissaṭṭhāya vācāya parimaṇḍalehi padabyañjanehi anumodanaṁ",
  "tika-vin05t28:2_15": "karonto pasādaṁ janetuṁ, evarūpo sammannitabbo.",
  "tika-vin05t28:3": "Evañca pana sammannitabbo. Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo –",
  "tika-vin05t28:4": "‘‘Suṇātu me, bhante, saṅgho, yadi saṅghassa pattakallaṁ, saṅgho itthannāmaṁ bhikkhuṁ cīvarapaṭiggāhakaṁ sammanneyya, esā ñatti.",
  "tika-vin05t28:5_0": "‘‘Suṇātu me, bhante, saṅgho, saṅgho itthannāmaṁ bhikkhuṁ cīvarapaṭiggāhakaṁ sammannati,",
  "tika-vin05t28:5_1": "yassāyasmato khamati itthannāmassa bhikkhuno cīvarapaṭiggāhakassa sammuti, so tuṇhassa.",
  "tika-vin05t28:5_2": "Yassa nakkhamati, so bhāseyya.",
  "tika-vin05t28:6": "‘‘Sammato saṅghena itthannāmo bhikkhu cīvarapaṭiggāhako, khamati saṅghassa, tasmā tuṇhī, evametaṁ dhārayāmī’’ti (mahāva. 342) –",
  "tika-vin05t28:7_0": "Iti imāya kammavācāya vā apalokanena vā antovihāre sabbasaṅghamajjhepi khaṇḍasīmāyampi",
  "tika-vin05t28:7_1": "sammannituṁ vaṭṭatiyeva. Evaṁ sammatena ca vihārapaccante vā padhānaghare vā na acchitabbaṁ.",
  "tika-vin05t28:7_2": "Yattha pana āgatāgatā manussā sukhaṁ passanti, tādise dhuravihāraṭṭhāne bījaniṁ passe",
  "tika-vin05t28:7_3": "ṭhapetvā sunivatthena supārutena nisīditabbaṁ.",
  "tika-vin05t28:8_0": "195.Cīvaranidahakopi ‘‘anujānāmi, bhikkhave, pañcahaṅgehi samannāgataṁ bhikkhuṁ cīvaranidahakaṁ",
  "tika-vin05t28:8_1": "sammannituṁ, yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya,",
  "tika-vin05t28:8_2": "na bhayāgatiṁ gaccheyya, nihitānihitañca jāneyyā’’ti vacanato pañcaṅgasamannāgato bhikkhu –",
  "tika-vin05t28:9": "‘‘Suṇātu me, bhante, saṅgho, yadi saṅghassa pattakallaṁ, saṅgho itthannāmaṁ bhikkhuṁ cīvaranidahakaṁ sammanneyya, esā ñatti.",
  "tika-vin05t28:10_0": "‘‘Suṇātu me bhante saṅgho, saṅgho itthannāmaṁ bhikkhuṁ cīvaranidahakaṁ sammannati,",
  "tika-vin05t28:10_1": "yassāyasmato khamati itthannāmassa bhikkhuno cīvaranidahakassa sammuti, so tuṇhassa.",
  "tika-vin05t28:10_2": "Yassa nakkhamati, so bhāseyya.",
  "tika-vin05t28:11": "‘‘Sammato saṅghena itthannāmo bhikkhu cīvaranidahako, khamati saṅghassa, tasmā tuṇhī, evametaṁ dhārayāmī’’ti (mahāva. 342) –",
  "tika-vin05t28:12": "Iti imāya kammavācāya vā apalokanena vā vuttanayeneva sammannitabbo.",
  "tika-vin05t28:13_0": "196.Bhaṇḍāgārikopi ‘‘anujānāmi, bhikkhave, pañcahaṅgehi samannāgataṁ bhikkhuṁ bhaṇḍāgārikaṁ",
  "tika-vin05t28:13_1": "sammannituṁ, yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya,",
  "tika-vin05t28:13_2": "na bhayāgatiṁ gaccheyya, guttāguttañca jāneyyā’’ti (mahāva. 343) vacanato pañcaṅgasamannāgato",
  "tika-vin05t28:13_3": "bhikkhu ‘‘suṇātu me, bhante, saṅgho, yadi saṅghassa pattakallaṁ, saṅgho itthannāmaṁ",
  "tika-vin05t28:13_4": "bhikkhuṁ bhaṇḍāgārikaṁ sammanneyyā’’tiādinā (mahāva. 343) nayena kammavācāya vā apalokanena vā sammannitabbo.",
  "tika-vin05t28:14_0": "Ettha (mahāva. aṭṭha. 343) ca yattha chadanādīsu koci doso natthi, taṁ guttaṁ. Yattha",
  "tika-vin05t28:14_1": "pana chadanatiṇaṁ vā chadaniṭṭhakā vā yattha katthaci patitā, yena ovassati vā, mūsikādīnaṁ",
  "tika-vin05t28:14_2": "vā paveso hoti, bhittiādīsu vā katthaci chiddaṁ hoti, upacikā vā uṭṭhahanti, taṁ",
  "tika-vin05t28:14_3": "sabbaṁ aguttaṁ nāma. Taṁ sallakkhetvā bhaṇḍāgārikena paṭisaṅkharitabbaṁ. Sītasamaye",
  "tika-vin05t28:14_4": "dvārañca vātapānañca supihitaṁ kātabbaṁ. Sītena hi cīvarāni kaṇṇakitāni honti. Uṇhasamaye",
  "tika-vin05t28:14_5": "antarantarā vātappavesanatthaṁ vivaritabbaṁ. Evaṁ karonto hi guttāguttaṁ jānāti nāma.",
  "tika-vin05t28:15_0": "197. ‘‘Anujānāmi, bhikkhave, bhaṇḍāgāraṁ sammannituṁ, yaṁ saṅgho ākaṅkhati vihāraṁ",
  "tika-vin05t28:15_1": "vā aḍḍhayogaṁ vā pāsādaṁ vā hammiyaṁ vā guhaṁ vā’’ti (mahāva. 343) vacanato bhaṇḍāgāraṁ",
  "tika-vin05t28:15_2": "sammannitvā ṭhapetabbaṁ. Ettha ca yo ārāmamajjhe ārāmikasāmaṇerādīhi avivitto sabbesaṁ",
  "tika-vin05t28:15_3": "samosaraṇaṭṭhāne vihāro vā aḍḍhayogo vā hoti, so sammannitabbo. Paccantasenāsanaṁ",
  "tika-vin05t28:15_4": "pana na sammannitabbaṁ. Imaṁ pana bhaṇḍāgāraṁ khaṇḍasīmaṁ gantvā khaṇḍasīmāya nisinnehi",
  "tika-vin05t28:15_5": "sammannituṁ na vaṭṭati. Vihāramajjheyeva ‘‘suṇātu me, bhante, saṅgho, yadi saṅghassa",
  "tika-vin05t28:15_6": "pattakallaṁ, saṅgho itthannāmaṁ vihāraṁ bhaṇḍāgāraṁ sammanneyyā’’tiādinā (mahāva.",
  "tika-vin05t28:15_7": "343) nayena kammavācāya vā apalokanena vā sammannitabbaṁ.",
  "tika-vin05t28:16_0": "Cīvarapaṭiggāhakādīhi pana tīhipi attano vattaṁ jānitabbaṁ. Tattha cīvarapaṭiggāhakena",
  "tika-vin05t28:16_1": "tāva yaṁ yaṁ manussā ‘‘kālacīvara’’nti vā ‘‘akālacīvara’’nti vā ‘‘accekacīvara’’nti",
  "tika-vin05t28:16_2": "vā ‘‘vassikasāṭika’’nti vā ‘‘nisīdana’’nti vā ‘‘paccattharaṇa’’nti vā ‘‘mukhapuñchanacoḷa’’nti",
  "tika-vin05t28:16_3": "vā denti, taṁ sabbaṁ ekarāsiṁ katvā missetvā na gaṇhitabbaṁ, visuṁ visuṁ katvāva",
  "tika-vin05t28:16_4": "gaṇhitvā cīvaranidahakassa tatheva ācikkhitvā dātabbaṁ. Cīvaranidahakenapi bhaṇḍāgārikassa",
  "tika-vin05t28:16_5": "dadamānena ‘‘idaṁ kālacīvaraṁ…pe… idaṁ mukhapuñchanacoḷa’’nti ācikkhitvāva dātabbaṁ.",
  "tika-vin05t28:16_6": "Bhaṇḍāgārikenapi tatheva visuṁ visuṁ saññāṇaṁ katvā ṭhapetabbaṁ. Tato saṅghena ‘‘kālacīvaraṁ",
  "tika-vin05t28:16_7": "āharā’’ti vutte kālacīvarameva dātabbaṁ…pe… ‘‘mukhapuñchanacoḷaṁ āharā’’ti vutte",
  "tika-vin05t28:16_8": "tadeva dātabbaṁ. Iti bhagavatā cīvarapaṭiggāhako anuññāto, cīvaranidahako anuññāto,",
  "tika-vin05t28:16_9": "bhaṇḍāgāriko anuññāto, bhaṇḍāgāraṁ anuññātaṁ, na bāhulikatāya, na asantuṭṭhitāya,",
  "tika-vin05t28:16_10": "apica kho saṅghānuggahāya. Sace hi āhaṭāhaṭaṁ gahetvā bhikkhū bhājeyyuṁ, neva āhaṭaṁ,",
  "tika-vin05t28:16_11": "na anāhaṭaṁ, na dinnaṁ, na adinnaṁ, na laddhaṁ, na aladdhaṁ jāneyyuṁ, āhaṭāhaṭaṁ",
  "tika-vin05t28:16_12": "therāsane vā dadeyyuṁ, khaṇḍākhaṇḍaṁ vā chinditvā gaṇheyyuṁ, evaṁ sati ayuttaparibhogo",
  "tika-vin05t28:16_13": "ca hoti, na ca sabbesaṁ saṅgaho kato hoti. Bhaṇḍāgāre pana cīvaraṁ ṭhapetvā ussannakāle",
  "tika-vin05t28:16_14": "ekekassa bhikkhuno ticīvaraṁ vā dve dve vā ekekaṁ vā cīvaraṁ dassanti, laddhāladdhaṁ",
  "tika-vin05t28:16_15": "jānissanti, aladdhabhāvaṁ ñatvā saṅgahaṁ kātuṁ maññissantīti.",
  "tika-vin05t28:17_0": "198.Cīvarabhājakovi ‘‘anujānāmi, bhikkhave, pañcahaṅgehi samannāgataṁ bhikkhuṁ cīvarabhājakaṁ",
  "tika-vin05t28:17_1": "sammannituṁ, yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya,",
  "tika-vin05t28:17_2": "na bhayāgatiṁ gaccheyya, bhājitābhājitañca jāneyyā’’ti (mahāva. 343) vacanato pañcahaṅgehi",
  "tika-vin05t28:17_3": "samannāgatoyeva ‘‘suṇātu me, bhante, saṅgho, yadi saṅghassa pattakallaṁ, saṅgho itthannāmaṁ",
  "tika-vin05t28:17_4": "bhikkhuṁ cīvarabhājakaṁ sammanneyyā’’ti(mahāva. 343) ādinā nayena kammavācāya vā",
  "tika-vin05t28:17_5": "apalokanena vā sammannitvā ṭhapetabbo.",
  "tika-vin05t28:18_0": "Ettha sabhāgānaṁ bhikkhūnaṁ apāpuṇantampi mahagghacīvaraṁ dento chandāgatiṁ gacchati",
  "tika-vin05t28:18_1": "nāma. Aññesaṁ vuḍḍhatarānaṁ pāpuṇantampi mahagghacīvaraṁ adatvā appagghaṁ dento dosāgatiṁ",
  "tika-vin05t28:18_2": "gacchati nāma. Mohamūḷho cīvaradānavattaṁ ajānanto mohāgatiṁ gacchati nāma. Mukharānaṁ",
  "tika-vin05t28:18_3": "navakānampi bhayena apāpuṇantaṁ eva mahagghaṁ cīvaraṁ dento bhayāgatiṁ gacchati nāma.",
  "tika-vin05t28:18_4": "Yo evaṁ na gacchati, sabbesaṁ tulābhūto pamāṇabhūto majjhatto, so sammannitabbo.",
  "tika-vin05t28:18_5": "Tenapi cīvaraṁ bhājentena paṭhamaṁ ‘‘idaṁ thūlaṁ, idaṁ saṇhaṁ, idaṁ ghanaṁ, idaṁ",
  "tika-vin05t28:18_6": "tanukaṁ, idaṁ paribhuttaṁ, idaṁ aparibhuttaṁ, idaṁ dīghato ettakaṁ, puthulato ettaka’’nti",
  "tika-vin05t28:18_7": "evaṁ vatthāni vicinitvā ‘‘idaṁ ettakaṁ agghati, idaṁ ettaka’’nti evaṁ agghaparicchedaṁ",
  "tika-vin05t28:18_8": "katvā sace sabbesaṁ ekekameva dasadasaagghanakaṁ pāpuṇāti, iccetaṁ kusalaṁ. No ce",
  "tika-vin05t28:18_9": "pāpuṇāti, yaṁ nava vā aṭṭha vā agghati, taṁ aññena ekaagghanakena ca dviagghanakena",
  "tika-vin05t28:18_10": "ca saddhiṁ bandhitvā etena upāyena same paṭivīse ṭhapetvā kuso pātetabbo. Sace ekekassa",
  "tika-vin05t28:18_11": "dīyamāne cīvare divaso nappahoti, dasa dasa bhikkhū gaṇetvā dasa dasa cīvarapaṭivīse",
  "tika-vin05t28:18_12": "ekato bandhitvā bhaṇḍikaṁ katvā eko cīvarapaṭivīso ṭhapetabbo . Evaṁ ṭhapitesu cīvarapaṭivīsesu",
  "tika-vin05t28:18_13": "kuso pātetabbo. Tehipi bhikkhūhi puna kusapātaṁ katvā bhājetabbaṁ.",
  "tika-vin05t28:19_0": "‘‘Anujānāmi, bhikkhave, sāmaṇerānaṁ upaḍḍhapaṭivīsaṁ dātu’’nti (mahāva. 343) vacanato",
  "tika-vin05t28:19_1": "ye sāmaṇerā attissarā bhikkhusaṅghassa kattabbakammaṁ na karonti, uddesaparipucchāsu",
  "tika-vin05t28:19_2": "yuttā ācariyupajjhāyānaṁyeva vattapaṭivattaṁ karonti, aññesaṁ na karonti, etesaṁyeva",
  "tika-vin05t28:19_3": "upaḍḍhabhāgo dātabbo. Ye pana purebhattañca pacchābhattañca bhikkhusaṅghasseva kattabbakiccaṁ",
  "tika-vin05t28:19_4": "karonti, tesaṁ samako dātabbo. Idañca piṭṭhisamaye uppannena bhaṇḍāgāre ṭhapitena",
  "tika-vin05t28:19_5": "akālacīvareneva kathitaṁ, kālacīvaraṁ pana samakaṁyeva dātabbaṁ. Tatruppādavassāvāsikaṁ",
  "tika-vin05t28:19_6": "sammuñjanībandhanādi saṅghassa phātikammaṁ katvā gahetabbaṁ. Etañhettha sabbesaṁ",
  "tika-vin05t28:19_7": "vattaṁ. Bhaṇḍāgāracīvarepi sace sāmaṇerā āgantvā ‘‘bhante, mayaṁ yāguṁ pacāma, bhattaṁ",
  "tika-vin05t28:19_8": "pacāma, khajjakaṁ pacāma, appaharitaṁ karoma, dantakaṭṭhaṁ āharāma, raṅgachalliṁ",
  "tika-vin05t28:19_9": "kappiyaṁ katvā dema, kiṁ amhehi na kataṁ nāmā’’ti ukkuṭṭhiṁ karonti, samabhāgova",
  "tika-vin05t28:19_10": "dātabbo. Etaṁyeva virajjhitvā karonti, yesañca karaṇabhāvo na paññāyati, te sandhāya",
  "tika-vin05t28:19_11": "vuttaṁ ‘‘anujānāmi, bhikkhave, sāmaṇerānaṁ upaḍḍhapaṭivīsaṁ dātu’’nti. Kurundiyaṁ",
  "tika-vin05t28:19_12": "pana ‘‘sace sāmaṇerā ‘kasmā mayaṁ, bhante, saṅghakammaṁ na karoma, karissāmā’ti yācanti,",
  "tika-vin05t28:19_13": "samapaṭivīso dātabbo’’ti vuttaṁ.",
  "tika-vin05t28:20_0": "Sace koci bhikkhu sakaṁ bhāgaṁ gahetvā satthaṁ labhitvā nadiṁ vā kantāraṁ vā uttaritvā",
  "tika-vin05t28:20_1": "disāpakkamitukāmo hoti, tassa ‘‘anujānāmi, bhikkhave, uttarantassa sakaṁ bhāgaṁ dātu’’nti",
  "tika-vin05t28:20_2": "(mahāva. 343) vacanato cīvaresu bhaṇḍāgārato bahi nīhaṭesu ghaṇṭiṁ paharitvā bhikkhusaṅghe",
  "tika-vin05t28:20_3": "sannipatite cīvarabhājakena ‘‘imassa bhikkhuno koṭṭhāsena ettakena bhavitabba’’nti",
  "tika-vin05t28:20_4": "takketvā nayaggāhena samabhāgena cīvaraṁ dātabbaṁ. Tulāya tulitamiva hi samasamaṁ",
  "tika-vin05t28:20_5": "dātuṁ na sakkā, tasmā ūnaṁ vā hotu adhikaṁ vā, evaṁ takkena nayena dinnaṁ sudinnaṁ.",
  "tika-vin05t28:20_6": "Neva ūnakaṁ puna dātabbaṁ, nātirittaṁ paṭiggaṇhitabbaṁ. Sace dasa bhikkhū honti,",
  "tika-vin05t28:20_7": "sāṭakāpi daseva, tesu eko dvādasa agghati, sesā dasagghanakā. Sabbesu dasagghanakavasena",
  "tika-vin05t28:20_8": "kuse pātite yassa bhikkhuno dvādasagghanako kuso pātito, tena yattakaṁ tasmiṁ paṭivīse",
  "tika-vin05t28:20_9": "adhikaṁ, tattakaṁ agghanakaṁ yaṁ kiñci attano santakaṁ kappiyabhaṇḍaṁ datvā so atirekabhāgo",
  "tika-vin05t28:20_10": "gahetabbo. Sace sabbesaṁ pañca pañca vatthāni pattāni, sesānipi atthi, ekekaṁ pana",
  "tika-vin05t28:20_11": "na pāpuṇāti, chinditvā dātabbāni.",
  "tika-vin05t28:21_0": "Chindantena ca aḍḍhamaṇḍalādīnaṁ vā upāhanatthavikādīnaṁ vā pahonakāni khaṇḍāni katvā",
  "tika-vin05t28:21_1": "dātabbāni. Heṭṭhimaparicchedena caturaṅgulavitthārampi anuvātappahonakāyāmaṁ khaṇḍaṁ",
  "tika-vin05t28:21_2": "katvā dātuṁ vaṭṭati, aparibhogaṁ pana na kātabbaṁ. Sacepi ekassa bhikkhuno koṭṭhāse",
  "tika-vin05t28:21_3": "ekaṁ vā dve vā vatthāni nappahonti, tattha aññaṁ sāmaṇakaṁ parikkhāraṁ ṭhapetvā yo",
  "tika-vin05t28:21_4": "tena tussati, tassa taṁ bhāgaṁ katvā pacchā kusapāto kātabbo. Sace dasa dasa bhikkhū",
  "tika-vin05t28:21_5": "gaṇetvā vaggaṁ karontānaṁ eko vaggo na pūrati, aṭṭha vā nava vā honti, tesaṁ aṭṭha",
  "tika-vin05t28:21_6": "vā nava vā koṭṭhāsā ‘‘tumhe ime gahetvā visuṁ bhājethā’’ti dātabbā. Evaṁ datvā pacchā kusapāto kātabbo.",
  "tika-vin05t28:22_0": "199. Idāni ‘‘aṭṭhimā, bhikkhave, mātikā cīvarassa uppādāya, sīmāya deti, katikāya",
  "tika-vin05t28:22_1": "deti, bhikkhāpaññattiyā deti, saṅghassa deti, ubhatosaṅghassa deti, vassaṁvuṭṭhasaṅghassa",
  "tika-vin05t28:22_2": "deti, ādissa deti, puggalassa detī’’ti (mahāva. 379) cīvarānaṁ paṭilābhakhettadassanatthaṁ",
  "tika-vin05t28:22_3": "yā tā aṭṭha mātikā vuttā, tāsaṁ vasena vinicchayo veditabbo.",
  "tika-vin05t28:23_0": "Tattha ‘‘sīmāya dammī’’ti evaṁ sīmaṁ parāmasitvā dento sīmāya deti nāma. Evaṁ sīmāya",
  "tika-vin05t28:23_1": "dinnaṁ yāvatikā bhikkhū antosīmāgatā, tehi bhājetabbaṁ. Sīmā ca nāmesā khaṇḍasīmā",
  "tika-vin05t28:23_2": "upacārasīmā samānasaṁvāsasīmā avippavāsasīmā lābhasīmā gāmasīmā nigamasīmā nagarasīmā",
  "tika-vin05t28:23_3": "abbhantarasīmā udakukkhepasīmā janapadasīmā raṭṭhasīmā rajjasīmā dīpasīmā cakkavāḷasīmāti",
  "tika-vin05t28:23_4": "pannarasavidhā hoti. Tattha khaṇḍasīmā sīmākathāyaṁ vuttāva. Upacārasīmā nāma parikkhittassa",
  "tika-vin05t28:23_5": "vihārassa parikkhepena, aparikkhittassa parikkhepārahaṭṭhānena paricchinnā hoti.",
  "tika-vin05t28:23_6": "Apica bhikkhūnaṁ dhuvasannipātaṭṭhānato pariyante ṭhitabhojanasālato vā nibaddhavasanaāvāsato",
  "tika-vin05t28:23_7": "vā thāmamajjhimassa purisassa dvinnaṁ leḍḍupātānaṁ anto upacārasīmāti veditabbā.",
  "tika-vin05t28:23_8": "Sā pana āvāsesu vaḍḍhantesu vaḍḍhati, parihāyantesu parihāyati. Mahāpaccariyaṁ pana",
  "tika-vin05t28:23_9": "‘‘bhikkhūsupi vaḍḍhantesu vaḍḍhatī’’ti vuttaṁ. Tasmā sace vihāre sannipatitabhikkhūhi",
  "tika-vin05t28:23_10": "saddhiṁ ekābaddhā hutvā yojanasatampi pūretvā nisīdanti, yojanasatampi upacārasīmāva",
  "tika-vin05t28:23_11": "hoti, sabbesaṁ lābho pāpuṇāti. Samānasaṁvāsaavippavāsasīmādvayampi vuttameva. Lābhasīmā",
  "tika-vin05t28:23_12": "nāma neva sammāsambuddhena anuññātā, na dhammasaṅgāhakattherehi ṭhapitā, apica kho",
  "tika-vin05t28:23_13": "rājarājamahāmattā vihāraṁ kāretvā gāvutaṁ vā aḍḍhayojanaṁ vā yojanaṁ vā samantato",
  "tika-vin05t28:23_14": "paricchinditvā ‘‘ayaṁ amhākaṁ vihārassa lābhasīmā’’ti nāmalikhitake thambhe nikhaṇitvā",
  "tika-vin05t28:23_15": "‘‘yaṁ etthantare uppajjati, sabbaṁ amhākaṁ vihārassa demā’’ti sīmā ṭhapenti, ayaṁ",
  "tika-vin05t28:23_16": "lābhasīmā nāma. Gāmanigamanagaraabbhantaraudakukkhepasīmāpi vuttā eva.",
  "tika-vin05t28:24_0": "Janapadasīmā nāma kāsikosalaraṭṭhādīnaṁ anto bahū janapadā honti, tattha ekeko janapadaparicchedo",
  "tika-vin05t28:24_1": "janapadasīmā. Raṭṭhasīmā nāma kāsikosalādiraṭṭhaparicchedo. Rajjasīmā nāma ‘‘coḷabhogo",
  "tika-vin05t28:24_2": "keraḷabhogo’’ti evaṁ ekekassa rañño āṇāpavattiṭṭhānaṁ. Dīpasīmā nāma samuddantena",
  "tika-vin05t28:24_3": "paricchinnamahādīpā ca antaradīpā ca. Cakkavāḷasīmā cakkavāḷapabbateneva paricchinnā.",
  "tika-vin05t28:24_4": "Evametāsu sīmāsu khaṇḍasīmāya kenaci kammena sannipatitaṁ saṅghaṁ disvā ‘‘ettheva",
  "tika-vin05t28:24_5": "sīmāya saṅghassa demī’’ti vutte yāvatikā bhikkhū antokhaṇḍasīmāgatā, tehi bhājetabbaṁ.",
  "tika-vin05t28:24_6": "Tesaṁyeva hi taṁ pāpuṇāti, aññesaṁ sīmantarikāya vā upacārasīmāya vā ṭhitānampi na",
  "tika-vin05t28:24_7": "pāpuṇāti. Khaṇḍasīmāya ṭhite pana rukkhe vā pabbate vā ṭhitassa heṭṭhā vā pathavīvemajjhagatassa",
  "tika-vin05t28:24_8": "pāpuṇātiyeva. ‘‘Imissā upacārasīmāya saṅghassa dammī’’ti dinnaṁ pana khaṇḍasīmāsīmantarikāsu",
  "tika-vin05t28:24_9": "ṭhitānampi pāpuṇāti. ‘‘Samānasaṁvāsasīmāya dammī’’ti dinnaṁ pana khaṇḍasīmāsīmantarikāsu",
  "tika-vin05t28:24_10": "ṭhitānaṁ na pāpuṇāti. Avippavāsasīmālābhasīmāsu dinnaṁ tāsu sīmāsu antogatānaṁ pāpuṇāti.",
  "tika-vin05t28:24_11": "Gāmasīmādīsu dinnaṁ tāsaṁ sīmānaṁ abbhantare baddhasīmāya ṭhitānampi pāpuṇāti. Abbhantarasīmāudakukkhepasīmāsu",
  "tika-vin05t28:24_12": "dinnaṁ tattha antogatānaṁyeva pāpuṇāti. Janapadaraṭṭharajjadīpacakkavāḷasīmāsupi",
  "tika-vin05t28:24_13": "gāmasīmādīsu vuttasadisoyeva vinicchayo.",
  "tika-vin05t28:25_0": "Sace pana jambudīpe ṭhito ‘‘tambavaṇṇidīpe saṅghassa dammī’’ti vadati, tambapaṇṇidīpato",
  "tika-vin05t28:25_1": "ekopi āgantvā sabbesaṁ gaṇhituṁ labhati. Sacepi tatreva eko sabhāgabhikkhu sabhāgānaṁ",
  "tika-vin05t28:25_2": "bhāgaṁ gaṇhāti, na vāretabbo. Evaṁ tāva yo sīmaṁ parāmasitvā deti, tassa dāne vinicchayo",
  "tika-vin05t28:25_3": "veditabbo. Yo pana ‘‘asukasīmāya’’nti vattuṁ na jānāti, kevalaṁ ‘‘sīmā’’ti vacanamattameva",
  "tika-vin05t28:25_4": "jānanto vihāraṁ āgantvā ‘‘sīmāya dammī’’ti vā ‘‘sīmaṭṭhakasaṅghassa dammī’’ti vā",
  "tika-vin05t28:25_5": "bhaṇati, so pucchitabbo ‘‘sīmā nāma bahuvidhā, katarasīmaṁ sandhāya bhaṇasī’’ti.",
  "tika-vin05t28:25_6": "Sace vadati ‘‘ahaṁ ‘asukasīmā’ti na jānāmi, sīmaṭṭhakasaṅgho bhājetvā gaṇhatū’’ti,",
  "tika-vin05t28:25_7": "katarasīmāya bhājetabbaṁ? Mahāsīvatthero kirāha ‘‘avippavāsasīmāyā’’ti. Tato naṁ",
  "tika-vin05t28:25_8": "āhaṁsu ‘‘avippavāsasīmā nāma tiyojanāpi hoti, evaṁ sante tiyojane ṭhitā lābhaṁ gaṇhissanti,",
  "tika-vin05t28:25_9": "tiyojane ṭhatvā āgantukavattaṁ pūretvā ārāmaṁ pavisitabbaṁ bhavissati, gamiko tiyojanaṁ",
  "tika-vin05t28:25_10": "gantvā senāsanaṁ āpucchissati, nissayappaṭipannassa tiyojanātikkame nissayo paṭippassambhissati,",
  "tika-vin05t28:25_11": "pārivāsikena tiyojanaṁ atikkamitvā aruṇaṁ uṭṭhapetabbaṁ bhavissati, bhikkhuniyā tiyojane",
  "tika-vin05t28:25_12": "ṭhatvā ārāmappavesanaṁ āpucchitabbaṁ bhavissati, sabbampetaṁ upacārasīmāparicchedavaseneva",
  "tika-vin05t28:25_13": "kātuṁ vaṭṭati, tasmā upacārasīmāya bhājetabba’’nti.",
  "tika-vin05t28:26_0": "200.Katikāyadetīti ettha pana katikā nāma samānalābhakatikā. Tatrevaṁ katikā kātabbā,",
  "tika-vin05t28:26_1": "ekasmiṁ vihāre sannipatitehi bhikkhūhi yaṁ vihāraṁ saṅgaṇhitukāmā samānalābhaṁ kātuṁ",
  "tika-vin05t28:26_2": "icchanti , tassa nāmaṁ gahetvā ‘‘asuko nāma vihāro porāṇako’’ti vā ‘‘buddhādhivuttho’’ti",
  "tika-vin05t28:26_3": "vā ‘‘appalābho’’ti vā ya kiñci kāraṇaṁ vatvā ‘‘taṁ vihāraṁ iminā vihārena saddhiṁ",
  "tika-vin05t28:26_4": "ekalābhaṁ kātuṁ saṅghassa ruccatī’’ti tikkhattuṁ sāvetabbaṁ. Ettāvatā tasmiṁ vihāre",
  "tika-vin05t28:26_5": "nisinnopi idha nisinnova hoti. Tasmiṁ vihārepi saṅghena evameva kātabbaṁ. Ettāvatā",
  "tika-vin05t28:26_6": "idha nisinnopi tasmiṁ nisinnova hoti. Ekasmiṁ vihāre lābhe bhājiyamāne itarasmiṁ",
  "tika-vin05t28:26_7": "ṭhitassa bhāgaṁ gahetuṁ vaṭṭati. Evaṁ ekena vihārena saddhiṁ bahūpi āvāsā ekalābhā",
  "tika-vin05t28:26_8": "kātabbā. Evañca kate ekasmiṁ āvāse dinne sabbattha dinnaṁ hoti.",
  "tika-vin05t28:27_0": "201.Bhikkhāpaññatti nāma attano pariccāgapaññāpanaṭṭhānaṁ, yattha saṅghassa dhuvakārā",
  "tika-vin05t28:27_1": "karīyanti. Ettha ca yasmiṁ vihāre imassa cīvaradāyakassa santakaṁ saṅghassa pākavaṭṭaṁ",
  "tika-vin05t28:27_2": "vā vattati, yasmiṁ vihāre bhikkhū attano bhāraṁ katvā sadā gehe bhojeti, yattha vā",
  "tika-vin05t28:27_3": "tena āvāso kārito, salākabhattādīni vā nibaddhāni, ime dhuvakārā nāma. Yena pana",
  "tika-vin05t28:27_4": "sakalopi vihāro patiṭṭhāpito, tattha vattabbameva natthi, tasmā sace so ‘‘yattha",
  "tika-vin05t28:27_5": "mayhaṁ dhuvakārā karīyanti, tattha dammī’’ti vā ‘‘tattha dethā’’ti vā bhaṇati, bahūsu",
  "tika-vin05t28:27_6": "cepi ṭhānesu dhuvakārā honti, sabbattha dinnameva hoti. Sace pana ekasmiṁ vihāre",
  "tika-vin05t28:27_7": "bhikkhū bahutarā honti, tehi vattabbaṁ ‘‘tumhākaṁ dhuvakāre ekattha bhikkhū bahū,",
  "tika-vin05t28:27_8": "ekattha appakā’’ti. Sace ‘‘bhikkhugaṇanāya gaṇhathā’’ti bhaṇati, tathā bhājetvā gaṇhituṁ",
  "tika-vin05t28:27_9": "vaṭṭati. Ettha ca vatthabhesajjādi appakampi sukhena bhājīyati. Yadi pana mañco vā",
  "tika-vin05t28:27_10": "pīṭhaṁ vā ekameva hoti, taṁ pucchitvā yassa vihārassa, ekavihārepi vā yassa senāsanassa",
  "tika-vin05t28:27_11": "so vicāreti, tattha dātabbaṁ. Sacepi ‘‘asukabhikkhu gaṇhatū’’ti vadati, vaṭṭati.",
  "tika-vin05t28:27_12": "Atha ‘‘mayhaṁ dhuvakāre dethā’’ti vatvā avicāretvā gacchati, saṅghassapi vicāretuṁ",
  "tika-vin05t28:27_13": "vaṭṭati. Evaṁ pana vicāretabbaṁ, ‘‘saṅghattherassa vasanaṭṭhāne dethā’’ti vattabbaṁ.",
  "tika-vin05t28:27_14": "Sace tattha senāsanaṁ paripuṇṇaṁ hoti, yattha nappahoti, tattha dātabbaṁ. Sace eko",
  "tika-vin05t28:27_15": "bhikkhu ‘‘mayhaṁ vasanaṭṭhāne senāsanaparibhogabhaṇḍaṁ natthī’’ti vadati, tattha dātabbaṁ.",
  "tika-vin05t28:28_0": "202.Saṅghassa detīti ettha pana sace vihāraṁ pavisitvā ‘‘imāni cīvarāni saṅghassa",
  "tika-vin05t28:28_1": "dammī’’ti deti, upacārasīmāya ṭhitena saṅghena ghaṇṭiṁ paharitvā kālaṁ ghosetvā bhājetabbāni,",
  "tika-vin05t28:28_2": "sīmaṭṭhakassa asampattassapi bhāgaṁ gaṇhanto na vāretabbo. Vihāro mahā hoti, therāsanato",
  "tika-vin05t28:28_3": "paṭṭhāya vatthesu dīyamānesu alasajātikā mahātherā pacchā āgacchanti, ‘‘bhante, vīsativassānaṁ",
  "tika-vin05t28:28_4": "dīyati, tumhākaṁ ṭhitikā atikkantā’’ti na vattabbā, ṭhitikaṁ ṭhapetvā tesaṁ datvā",
  "tika-vin05t28:28_5": "pacchā ṭhitibhāya dātabbaṁ. ‘‘Asukavihāre kira bahu cīvaraṁ uppanna’’nti sutvā yojanantarikavihāratopi",
  "tika-vin05t28:28_6": "bhikkhū āgacchanti, sampattasampattānaṁ ṭhitaṭṭhānato paṭṭhāya dātabbaṁ, asampattānampi",
  "tika-vin05t28:28_7": "upacārasīmaṁ paviṭṭhānaṁ antevāsikādīsu gaṇhantesu dātabbameva. ‘‘Bahiupacārasīmāya",
  "tika-vin05t28:28_8": "ṭhitānaṁ dethā’’ti vadanti, na dātabbaṁ. Sace pana upacārasīmaṁ okkantehi ekābaddhā",
  "tika-vin05t28:28_9": "hutvā attano vihāradvāre vā antovihāreyeva vā honti, parisavasena vaḍḍhitā nāma sīmā",
  "tika-vin05t28:28_10": "hoti, tasmā dātabbaṁ. Saṅghanavakassa dinnepi pacchā āgatānaṁ dātabbameva. Dutiyabhāge",
  "tika-vin05t28:28_11": "pana therāsanaṁ āruḷhe āgatānaṁ paṭhamabhāgo na pāpuṇāti, dutiyabhāgato vassaggena dātabbaṁ.",
  "tika-vin05t28:29_0": "Ekasmiṁ vihāre dasa bhikkhū honti, dasa vatthāni ‘‘saṅghassa demā’’ti denti, pāṭekkaṁ",
  "tika-vin05t28:29_1": "bhājetabbāni. Sace ‘‘sabbāneva amhākaṁ pāpuṇantī’’ti gahetvā gacchanti, duppāpitāni",
  "tika-vin05t28:29_2": "ceva duggahitāni ca, gatagataṭṭhāne saṅghikāneva honti. Ekaṁ pana uddharitvā ‘‘idaṁ",
  "tika-vin05t28:29_3": "tumhākaṁ pāpuṇātī’’ti saṅghattherassa pāpetvā ‘‘sesāni amhākaṁ pāpuṇantī’’ti gahetuṁ",
  "tika-vin05t28:29_4": "vaṭṭati. Ekameva vatthaṁ ‘‘saṅghassa demā’’ti āharanti, abhājetvāva ‘‘amhākaṁ pāpuṇātī’’ti",
  "tika-vin05t28:29_5": "gaṇhanti, duppāpitañceva duggahitañca. Satthakena vā haliddiādinā vā lekhaṁ katvā",
  "tika-vin05t28:29_6": "ekakoṭṭhāsaṁ ‘‘idaṁ ṭhānaṁ tumhākaṁ pāpuṇātī’’ti saṅghattherassa pāpetvā ‘‘sesaṁ",
  "tika-vin05t28:29_7": "amhākaṁ pāpuṇātī’’ti gahetuṁ vaṭṭati. Yaṁ pana vatthasseva pupphaṁ vā vali vā, tena",
  "tika-vin05t28:29_8": "paricchedaṁ kātuṁ na vaṭṭati. Sace ekaṁ tantaṁ uddharitvā ‘‘idaṁ ṭhānaṁ tumhākaṁ",
  "tika-vin05t28:29_9": "pāpuṇātī’’ti therassa datvā ‘‘sesaṁ amhākaṁ pāpuṇātī’’ti gaṇhanti, vaṭṭati. Khaṇḍaṁ",
  "tika-vin05t28:29_10": "khaṇḍaṁ chinditvā bhājiyamānaṁ vaṭṭatiyeva.",
  "tika-vin05t28:30_0": "Ekabhikkhuke vihāre saṅghassa cīvaresu uppannesu sace pubbe vuttanayeneva so bhikkhu",
  "tika-vin05t28:30_1": "‘‘sabbāni mayhaṁ pāpuṇantī’’ti gaṇhāti, suggahitāni , ṭhitikā pana na tiṭṭhati. Sace",
  "tika-vin05t28:30_2": "ekekaṁ uddharitvā ‘‘idaṁ mayhaṁ pāpuṇātī’’ti gaṇhāti, ṭhitikā tiṭṭhati. Tattha aṭṭhitāya",
  "tika-vin05t28:30_3": "ṭhitikāya puna aññasmiṁ cīvare uppanne sace eko bhikkhu āgacchati, majjhe chinditvā",
  "tika-vin05t28:30_4": "dvīhipi gahetabbaṁ. Ṭhitāya ṭhitikāya puna aññasmiṁ cīvare uppanne sace navakataro",
  "tika-vin05t28:30_5": "āgacchati, ṭhitikā heṭṭhā orohati. Sace vuḍḍhataro āgacchati, ṭhitikā uddhaṁ ārohati.",
  "tika-vin05t28:30_6": "Atha añño natthi, puna attano pāpetvā gahetabbaṁ. ‘‘Saṅghassa demā’’ti vā ‘‘bhikkhusaṅghassa",
  "tika-vin05t28:30_7": "demā’’ti vā yena kenaci ākārena saṅghaṁ āmasitvā dinnaṁ pana paṁsukūlikānaṁ na vaṭṭati",
  "tika-vin05t28:30_8": "‘‘gahapaticīvaraṁ paṭikkhipāmi, paṁsukūlikaṅgaṁ samādiyāmī’’ti vuttattā, na pana",
  "tika-vin05t28:30_9": "akappiyattā. Bhikkhusaṅghena apaloketvā dinnampi na gahetabbaṁ. Yaṁ pana bhikkhu",
  "tika-vin05t28:30_10": "attano santakaṁ deti, taṁ bhikkhudattiyaṁ nāma vaṭṭati, paṁsukūlaṁ pana na hoti.",
  "tika-vin05t28:30_11": "Evaṁ santepi dhutaṅgaṁ na bhijjati. ‘‘Bhikkhūnaṁ dema, therānaṁ demā’’ti vutte pana",
  "tika-vin05t28:30_12": "paṁsukūlikānampi vaṭṭati, ‘‘idaṁ vatthaṁ saṅghassa dema, iminā upāhanatthavikapattatthavikaāyogaaṁsabaddhakādīni",
  "tika-vin05t28:30_13": "karontū’’ti dinnampi vaṭṭati. Pattatthavikādīnaṁ atthāya dinnāni bahūnipi honti,",
  "tika-vin05t28:30_14": "cīvaratthāyapi pahonti, tato cīvaraṁ katvā pārupituṁ vaṭṭati. Sace pana saṅgho bhājitātirittāni",
  "tika-vin05t28:30_15": "vatthāni chinditvā upāhanatthavikādīnaṁ atthāya bhājeti, tato gahetuṁ na vaṭṭati.",
  "tika-vin05t28:30_16": "Sāmikehi vicāritameva hi vaṭṭati, na itaraṁ. Paṁsukūlikaṁ ‘‘saṅghassa dhammakaraṇapaṭādīnaṁ",
  "tika-vin05t28:30_17": "atthāya demā’’ti vuttepi gahetuṁ vaṭṭati, parikkhāro nāma paṁsukūlikānampi icchitabbo.",
  "tika-vin05t28:30_18": "Yaṁ tattha atirekaṁ hoti, taṁ cīvarepi upanetuṁ vaṭṭati. Suttaṁ saṅghassa denti,",
  "tika-vin05t28:30_19": "paṁsukūlikehipi gahetabbaṁ. Ayaṁ tāva vihāraṁ pavisitvā ‘‘imāni cīvarāni saṅghassa",
  "tika-vin05t28:30_20": "dammī’’ti dinnesu vinicchayo. Sace pana bahiupacārasīmāya addhānamaggappaṭipanne",
  "tika-vin05t28:30_21": "bhikkhū disvā ‘‘saṅghassa dammī’’ti saṅghattherassa vā saṅghanavakassa vā āroceti,",
  "tika-vin05t28:30_22": "sacepi yojanaṁ pharitvā parisā ṭhitā hoti, ekābaddhā ce, sabbesaṁ pāpuṇāti. Ye pana",
  "tika-vin05t28:30_23": "dvādasahi hatthehi parisaṁ asampattā, tesaṁ na pāpuṇāti.",
  "tika-vin05t28:31_0": "203.Ubhatosaṅghassa detīti ettha ‘‘ubhatosaṅghassa dammī’’ti vuttepi ‘‘dvidhā saṅghassa",
  "tika-vin05t28:31_1": "dammī’’ti, ‘‘dvinnaṁ saṅghānaṁ dammī’’ti, ‘‘bhikkhusaṅghassa ca bhikkhunīsaṅghassa",
  "tika-vin05t28:31_2": "ca dammī’’ti vuttepi ubhatosaṅghassa dinnameva hoti. Tattha sace bahukāpi bhikkhū",
  "tika-vin05t28:31_3": "honti, ekā bhikkhunī hoti, upaḍḍhaṁ dātabbaṁ, dve bhāge same katvā eko bhāgo dātabboti",
  "tika-vin05t28:31_4": "attho. Sace bahukāpi bhikkhuniyo honti, eko bhikkhu hoti, upaḍḍhaṁ dātabbaṁ. ‘‘Ubhatosaṅghassa",
  "tika-vin05t28:31_5": "ca tuyhañca dammī’’ti vutte sace dasa dasa bhikkhū ca bhikkhuniyo ca honti, ekavīsati",
  "tika-vin05t28:31_6": "paṭivīse katvā eko puggalassa dātabbo, dasa bhikkhusaṅghassa, dasa bhikkhunīsaṅghassa.",
  "tika-vin05t28:31_7": "Yena puggaliko laddho, so saṅghatopi attano vassaggena gahetuṁ labhati. Kasmā? Ubhatosaṅghaggahaṇena",
  "tika-vin05t28:31_8": "gahitattā. ‘‘Ubhatosaṅghassa ca cetiyassa ca dammī’’ti vuttepi eseva nayo. Idha pana",
  "tika-vin05t28:31_9": "cetiyassa saṅghato pāpuṇanakoṭṭhāso nāma natthi, ekapuggalassa pattakoṭṭhāsasamova",
  "tika-vin05t28:31_10": "koṭṭhāso hoti. ‘‘Ubhatosaṅghassa ca tuyhañca cetiyassa cā’’ti vutte pana dvāvīsati",
  "tika-vin05t28:31_11": "koṭṭhāse katvā dasa bhikkhūnaṁ, dasa bhikkhunīnaṁ, eko puggalassa, eko cetiyassa",
  "tika-vin05t28:31_12": "dātabbo. Tattha puggalo saṅghatopi attano vassaggena gahetuṁ labhati, cetiyassa ekoyeva.",
  "tika-vin05t28:32_0": "‘‘Bhikkhusaṅghassa ca bhikkhunīnañca dammī’’ti vutte pana na majjhe bhinditvā dātabbaṁ,",
  "tika-vin05t28:32_1": "bhikkhū ca bhikkhuniyo ca gaṇetvā dātabbaṁ. ‘‘Bhikkhusaṅghassa ca bhikkhunīnañca",
  "tika-vin05t28:32_2": "tuyhañcā’’ti vutte pana puggalo visuṁ na labhati, pāpuṇanaṭṭhānato ekameva labhati.",
  "tika-vin05t28:32_3": "Kasmā? Bhikkhusaṅghaggahaṇena gahitattā. ‘‘Bhikkhusaṅghassa ca bhikkhunīnañca tuyhañca",
  "tika-vin05t28:32_4": "cetiyassa cā’’ti vuttepi cetiyassa ekapuggalapaṭivīso labbhati, puggalassa visuṁ",
  "tika-vin05t28:32_5": "na labbhati, tasmā ekaṁ cetiyassa datvā avasesaṁ bhikkhū ca bhikkhuniyo ca gaṇetvā bhājetabbaṁ.",
  "tika-vin05t28:33_0": "‘‘Bhikkhūnañca bhikkhunīnañca dammī’’ti vuttepi majjhe bhinditvā na dātabbaṁ, puggalagaṇanāya",
  "tika-vin05t28:33_1": "eva vibhajitabbaṁ. ‘‘Bhikkhūnañca bhikkhunīnañca tuyhañca, bhikkhūnañca bhikkhunīnañca",
  "tika-vin05t28:33_2": "cetiyassa ca, bhikkhūnañca bhikkhunīnañca tuyhañca cetiyassa cā’’ti evaṁ vuttepi",
  "tika-vin05t28:33_3": "cetiyassa ekapaṭivīso labbhati, puggalassa visuṁ natthi, bhikkhū ca bhikkhuniyo ca",
  "tika-vin05t28:33_4": "gaṇetvā eva bhājetabbaṁ. Yathā ca bhikkhusaṅghaṁ ādiṁ katvā nayo nīto, evaṁ bhikkhunīsaṅghaṁ",
  "tika-vin05t28:33_5": "ādiṁ katvāpi netabbo.",
  "tika-vin05t28:34_0": "‘‘Bhikkhusaṅghassa ca tuyhañcā’’ti vutte puggalassa visuṁ na labbhati, vassaggeneva",
  "tika-vin05t28:34_1": "gahetabbaṁ. ‘‘Bhikkhusaṅghassa ca cetiyassa cā’’ti vutte pana cetiyassa visuṁ paṭivīso",
  "tika-vin05t28:34_2": "labbhati. ‘‘Bhikkhusaṅghassa ca tuyhañca cetiyassa cā’’ti vuttepi cetiyasseva visuṁ",
  "tika-vin05t28:34_3": "labbhati, na puggalassa. ‘‘Bhikkhūnañca tuyhañcā’’ti vuttepi visuṁ na labbhati, ‘‘bhikkhūnañca",
  "tika-vin05t28:34_4": "cetiyassa cā’’ti vutte pana cetiyassa labbhati. ‘‘Bhikkhūnañca tuyhañca cetiyassa",
  "tika-vin05t28:34_5": "cā’’ti vuttepi cetiyasseva visuṁ labbhati, na puggalassa. Bhikkhunīsaṅghaṁ ādiṁ katvāpi evameva yojetabbaṁ.",
  "tika-vin05t28:35_0": "Pubbe buddhappamukhassa ubhatosaṅghassa dānaṁ denti, bhagavā majjhe nisīdati, dakkhiṇato",
  "tika-vin05t28:35_1": "bhikkhū, vāmato bhikkhuniyo nisīdanti, bhagavā ubhinnaṁ saṅghatthero, tadā bhagavā",
  "tika-vin05t28:35_2": "attanā laddhapaccaye attanāpi paribhuñjati, bhikkhūnampi dāpeti. Etarahi pana paṇḍitamanussā",
  "tika-vin05t28:35_3": "sadhātukaṁ paṭimaṁ vā cetiyaṁ vā ṭhapetvā buddhappamukhassa ubhatosaṅghassa dānaṁ",
  "tika-vin05t28:35_4": "denti, paṭimāya vā cetiyassa vā purato ādhārake pattaṁ ṭhapetvā dakkhiṇodakaṁ datvā",
  "tika-vin05t28:35_5": "‘‘buddhānaṁ demā’’ti, tattha paṭhamaṁ khādanīyabhojanīyaṁ denti, vihāraṁ vā āharitvā",
  "tika-vin05t28:35_6": "‘‘idaṁ cetiyassa demā’’ti piṇḍapātañca mālāgandhādīni ca denti, tattha kathaṁ paṭipajjitabbanti?",
  "tika-vin05t28:35_7": "Mālāgandhādīni tāva cetiye āropetabbāni, vatthehi paṭākā, telena padīpā kātabbā.",
  "tika-vin05t28:35_8": "Piṇḍapātamadhuphāṇitādīni pana yo nibaddhacetiyajaggako hoti pabbajito vā gahaṭṭho",
  "tika-vin05t28:35_9": "vā, tassa dātabbāni. Nibaddhajaggake asati āhaṭabhattaṁ ṭhapetvā vattaṁ katvā paribhuñjituṁ",
  "tika-vin05t28:35_10": "vaṭṭati, upakaṭṭhe kāle bhuñjitvā pacchāpi vattaṁ kātuṁ vaṭṭatiyeva. Mālāgandhādīsu",
  "tika-vin05t28:35_11": "ca yaṁ kiñci ‘‘idaṁ haritvā cetiye pūjaṁ karothā’’ti vutte dūrampi haritvā pūjetabbaṁ,",
  "tika-vin05t28:35_12": "‘‘bhikkhusaṅghassa harā’’ti vuttepi haritabbaṁ. Sace pana ‘‘ahaṁ piṇḍāya carāmi,",
  "tika-vin05t28:35_13": "āsanasālāya bhikkhū atthi, te harissantī’’ti vutte ‘‘bhante, tuyhameva dammī’’ti",
  "tika-vin05t28:35_14": "vadati, bhuñjituṁ vaṭṭati. Atha pana ‘‘bhikkhusaṅghassa dassāmī’’ti harantassa gacchato",
  "tika-vin05t28:35_15": "antarāva kālo upakaṭṭho hoti, attano pāpetvā bhuñjituṁ vaṭṭati.",
  "tika-vin05t28:36_0": "204.Vassaṁvuṭṭhasaṅghassa detīti ettha pana sace vihāraṁ pavisitvā ‘‘imāni cīvarāni",
  "tika-vin05t28:36_1": "vassaṁvuṭṭhasaṅghassa dammī’’ti deti, yattakā bhikkhū tasmiṁ āvāse vassacchedaṁ akatvā",
  "tika-vin05t28:36_2": "purimavassaṁvuṭṭhā, tehi bhājetabbaṁ, aññesaṁ na pāpuṇāti. Disāpakkantassapi sati",
  "tika-vin05t28:36_3": "gāhake yāva kathinassubbhārā dātabbaṁ. ‘‘Anatthate pana kathine antohemante evañca",
  "tika-vin05t28:36_4": "vatvā dinnaṁ pacchimavassaṁvuṭṭhānampi pāpuṇātī’’ti lakkhaṇaññū vadanti. Aṭṭhakathāsu",
  "tika-vin05t28:36_5": "panetaṁ na vicāritaṁ. Sace pana bahiupacārasīmāyaṁ ṭhito ‘‘vassaṁvuṭṭhasaṅghassa",
  "tika-vin05t28:36_6": "dammī’’ti vadati, sampattānaṁ sabbesaṁ pāpuṇāti. Atha ‘‘asukavihāre vassaṁvuṭṭhasaṅghassā’’ti",
  "tika-vin05t28:36_7": "vadati, tatra vassaṁvuṭṭhānameva yāva kathinassubbhārā pāpuṇāti. Sace pana gimhānaṁ",
  "tika-vin05t28:36_8": "paṭhamadivasato paṭṭhāya evaṁ vadati, tatra sammukhībhūtānaṁ sabbesaṁ pāpuṇāti. Kasmā?",
  "tika-vin05t28:36_9": "Piṭṭhisamaye uppannattā. Antovasseyeva ‘‘vassaṁ vasantānaṁ dammī’’ti vutte chinnavassā",
  "tika-vin05t28:36_10": "na labhanti, vassaṁ vasantāva labhanti. Cīvaramāse pana ‘‘vassaṁ vasantānaṁ dammī’’ti",
  "tika-vin05t28:36_11": "vutte pacchimikāya vassūpagatānaṁyeva pāpuṇāti, purimikāya vassūpagatānañca chinnavassānañca na pāpuṇāti.",
  "tika-vin05t28:37_0": "Cīvaramāsato paṭṭhāya yāva hemantassa pacchimo divaso, tāva ‘‘vassāvāsikaṁ demā’’ti",
  "tika-vin05t28:37_1": "vutte kathinaṁ atthataṁ vā hotu anatthataṁ vā, atītavassaṁvuṭṭhānameva pāpuṇāti.",
  "tika-vin05t28:37_2": "Gimhānaṁ paṭhamadivasato paṭṭhāya vutte pana mātikā āropetabbā ‘‘atītapassāvāsassa",
  "tika-vin05t28:37_3": "pañca māsā atikkantā, anāgato cātumāsaccayena bhavissati, kataravassāvāsassa desī’’ti.",
  "tika-vin05t28:37_4": "Sace ‘‘atītavassaṁvuṭṭhānaṁ dammī’’ti vadati, taṁ antovassaṁvuṭṭhānameva pāpuṇāti,",
  "tika-vin05t28:37_5": "disāpakkantānampi sabhāgā gaṇhituṁ labhanti. Sace ‘‘anāgate vassāvāsikaṁ dammī’’ti",
  "tika-vin05t28:37_6": "vadati, taṁ ṭhapetvā vassūpanāyikadivase gahetabbaṁ. Atha ‘‘agutto vihāro, corabhayaṁ",
  "tika-vin05t28:37_7": "atthi, na sakkā ṭhapetuṁ gaṇhitvā vā āhiṇḍitu’’nti vutte ‘‘sampattānaṁ dammī’’ti",
  "tika-vin05t28:37_8": "vadati, bhājetvā gahetabbaṁ. Sace vadati ‘‘ito me, bhante, tatiye vasse vassāvāsikaṁ",
  "tika-vin05t28:37_9": "na dinnaṁ, taṁ dammī’’ti, tasmiṁ antovasse vuṭṭhabhikkhūnaṁ pāpuṇāti. Sace te disā",
  "tika-vin05t28:37_10": "pakkantā, añño vissāsiko gaṇhāti, dātabbaṁ. Athekoyeva avasiṭṭho, sesā kālakatā,",
  "tika-vin05t28:37_11": "sabbaṁ ekasseva pāpuṇāti. Sace ekopi natthi, saṅghikaṁ hoti, sammukhībhūtehi bhājetabbaṁ.",
  "tika-vin05t28:38_0": "205.Ādissa detīti ettha pana yāguyā vā bhatte vā khādanīye vā cīvare vā senāsane",
  "tika-vin05t28:38_1": "vā bhesajje vā ādisitvā paricchinditvā dento ādissa deti nāma. Tatrāyaṁ vinicchayo",
  "tika-vin05t28:38_2": "– bhikkhū ajjatanāya vā svātanāya vā yāguyā nimantetvā tesaṁ gharaṁ paviṭṭhānaṁ yāguṁ",
  "tika-vin05t28:38_3": "deti, yāguṁ datvā pītāya yāguyā ‘‘imāni cīvarāni yehi mayhaṁ yāgu pītā, tesaṁ dammī’’ti",
  "tika-vin05t28:38_4": "deti, yehi nimantitehi yāgu pītā, tesaṁyeva pāpuṇāti. Yehi pana bhikkhācāravattena",
  "tika-vin05t28:38_5": "gharadvārena gacchantehi vā gharaṁ paviṭṭhehi vā yāgu laddhā, yesaṁ vā āsanasālato",
  "tika-vin05t28:38_6": "pattaṁ āharitvā manussehi nītā, yesaṁ vā therehi pesitā, tesaṁ na pāpuṇāti. Sace",
  "tika-vin05t28:38_7": "pana nimantihabhikkhūhi saddhiṁ aññepi bahū āgantvā antogehañca bahigehañca pūretvā",
  "tika-vin05t28:38_8": "nisinnā, dāyako ca evaṁ vadati ‘‘nimantitā vā hontu animantitā vā, yesaṁ mayā yāgu",
  "tika-vin05t28:38_9": "dinnā, sabbesaṁ imāni vatthāni hontū’’ti, sabbesaṁ pāpuṇāti. Yehi pana therānaṁ hatthato",
  "tika-vin05t28:38_10": "yāgu laddhā, tesaṁ na pāpuṇāti. Atha so ‘‘yehi mayhaṁ yāgu pītā, sabbesaṁ hotū’’ti",
  "tika-vin05t28:38_11": "vadati, sabbesaṁ pāpuṇāti. Bhattakhādanīyesupi eseva nayo. Cīvare pana pubbepi tena",
  "tika-vin05t28:38_12": "vassaṁ vāsetvā bhikkhūnaṁ cīvaraṁ dinnapubbaṁ hoti, so ce bhikkhū bhojetvā vadati",
  "tika-vin05t28:38_13": "‘‘yesaṁ mayā pubbe cīvaraṁ dinnaṁ, tesaṁyeva imaṁ cīvaraṁ vā suttaṁ vā sappimadhuphāṇitādīni",
  "tika-vin05t28:38_14": "vā hontū’’ti, sabbaṁ tesaṁyeva pāpuṇāti. Senāsanepi ‘‘yo mayā kārite vihāre vā pariveṇe",
  "tika-vin05t28:38_15": "vā vasati, tassidaṁ hotū’’ti vutte tasseva hoti. Bhesajjepi ‘‘mayaṁ kālena kālaṁ",
  "tika-vin05t28:38_16": "therānaṁ sappiādīni bhesajjāni dema, yehi tāni laddhāni, tesaṁyevidaṁ hotū’’ti vutte tesaṁyeva hoti.",
  "tika-vin05t28:39_0": "206.Puggalassa detīti ettha pana ‘‘imaṁ cīvaraṁ itthannāmassa dammī’’ti evaṁ parammukhā",
  "tika-vin05t28:39_1": "vā, pādamūle ṭhapetvā ‘‘idaṁ, bhante, tumhākaṁ dammī’’ti evaṁ sammukhā vā deti, taṁ",
  "tika-vin05t28:39_2": "tasseva hoti. Sace pana ‘‘idaṁ tumhākañca tumhākaṁ antevāsikānañca dammī’’ti evaṁ",
  "tika-vin05t28:39_3": "vadati, therassa ca antevāsikānañca pāpuṇāti. Uddesaṁ gahetuṁ āgato gahetvā gacchanto",
  "tika-vin05t28:39_4": "ca atthi, tassapi pāpuṇāti. ‘‘Tumhehi saddhiṁ nibaddhacārikabhikkhūnaṁ dammī’’ti",
  "tika-vin05t28:39_5": "vutte uddesantevāsikānaṁ vattaṁ katvā uddesaparipucchādīni gahetvā vicarantānaṁ sabbesaṁ",
  "tika-vin05t28:39_6": "pāpuṇāti. Ayaṁ ‘‘puggalassa detī’’ti imasmiṁ pade vinicchayo.",
  "tika-vin05t28:40_0": "Sace koci bhikkhu ekova vassaṁ vasati, tattha manussā ‘‘saṅghassa demā’’ti cīvarāni",
  "tika-vin05t28:40_1": "denti, tattha kiṁ kātabbanti? ‘‘Anujānāmi, bhikkhave, tasseva tāni cīvarāni yāva",
  "tika-vin05t28:40_2": "kathinassa ubbhārā’’ti (mahāva. 363) vacanato sace (mahāva. aṭṭha. 363) gaṇapūrake",
  "tika-vin05t28:40_3": "bhikkhū labhitvā kathinaṁ atthataṁ hoti, pañca māse, no ce atthataṁ hoti, ekaṁ cīvaramāsaṁ",
  "tika-vin05t28:40_4": "aññattha gahetvā nītānipi tasseva tāni cīvarāni, na tesaṁ añño koci issaro. Yaṁ yañhi",
  "tika-vin05t28:40_5": "‘‘saṅghassa demā’’ti vā ‘‘saṅghaṁ uddissa demā’’ti vā ‘‘vassaṁvuṭṭhasaṅghassa demā’’ti",
  "tika-vin05t28:40_6": "vā ‘‘vassāvāsikaṁ demā’’ti vā denti, sacepi matakacīvaraṁ avibhajitvā taṁ vihāraṁ",
  "tika-vin05t28:40_7": "pavisati, taṁ sabbaṁ tasseva bhikkhuno hoti. Yampi so vassāvāsatthāya vaḍḍhiṁ payojetvā",
  "tika-vin05t28:40_8": "ṭhapitaupanikkhepato vā tatruppādato vā vassāvāsikaṁ gaṇhāti, sabbaṁ suggahitameva",
  "tika-vin05t28:40_9": "hoti. Idañhettha lakkhaṇaṁ – yena tenākārena saṅghassa uppannavatthaṁ atthatakathinassa",
  "tika-vin05t28:40_10": "pañca māse, anatthatakathinassa ekaṁ cīvaramāsaṁ pāpuṇāti. Sace pana koci bhikkhu",
  "tika-vin05t28:40_11": "vassānato aññasmiṁ utukāle ekako vasati, tattha manussā ‘‘saṅghassa demā’’ti cīvarāni",
  "tika-vin05t28:40_12": "denti, tena bhikkhunā adhiṭṭhātabbaṁ ‘‘mayhimāni cīvarānī’’ti. Adhiṭṭhahantena pana",
  "tika-vin05t28:40_13": "vattaṁ jānitabbaṁ. Tena hi bhikkhunā ghaṇṭiṁ vā paharitvā kālaṁ vā ghosetvā thokaṁ",
  "tika-vin05t28:40_14": "āgametvā sace ghaṇṭisaññāya vā kālasaññāya vā bhikkhū āgacchanti, tehi saddhiṁ bhājetabbāni.",
  "tika-vin05t28:40_15": "Tehi ce bhikkhūhi tasmiṁ cīvare bhājiyamāne apātite kuse añño bhikkhu āgacchati,",
  "tika-vin05t28:40_16": "samako dātabbo bhāgo, pātite kuse añño bhikkhu āgacchati, na akāmā dātabbo bhāgo.",
  "tika-vin05t28:40_17": "Ekakoṭṭhāsepi hi kusadaṇḍake pātitamatte sacepi bhikkhusahassaṁ hoti, gahitameva",
  "tika-vin05t28:40_18": "nāma cīvaraṁ, tasmā na akāmā bhāgo dātabbo. Sace pana attano ruciyā dātukāmā honti,",
  "tika-vin05t28:40_19": "dentu. Anubhāgepi eseva nayo.",
  "tika-vin05t28:41_0": "Atha ghaṇṭisaññāya vā kālasaññāya vā aññe bhikkhū na āgacchanti, ‘‘mayhimāni cīvarāni",
  "tika-vin05t28:41_1": "pāpuṇantī’’ti adhiṭṭhātabbāni. Evaṁ adhiṭṭhite sabbāni tasseva honti, ṭhitikā pana",
  "tika-vin05t28:41_2": "na tiṭṭhati. Sace ekekaṁ uddharitvā ‘‘ayaṁ paṭhamabhāgo mayhaṁ pāpuṇāti, ayaṁ dutiyabhāgo’’ti",
  "tika-vin05t28:41_3": "evaṁ gaṇhāti, gahitāni ca suggahitāni honti, ṭhitikā ca tiṭṭhati, evaṁ pāpetvā gaṇhantenapi",
  "tika-vin05t28:41_4": "adhiṭṭhitameva hoti. Sace pana ghaṇṭiṁ paharitvā vā appaharitvā vā kālampi ghosetvā",
  "tika-vin05t28:41_5": "vā aghosetvā vā ‘‘ahamevettha , mayhameva imāni cīvarānī’’ti gaṇhāti , duggahitāni",
  "tika-vin05t28:41_6": "honti. Atha ‘‘añño koci idha natthi, mayhaṁ etāni pāpuṇantī’’ti gaṇhāti, suggahitāni.",
  "tika-vin05t28:41_7": "Atha anadhiṭṭhahitvāva tāni cīvarāni gahetvā aññaṁ vihāraṁ uddissa gacchati ‘‘tattha",
  "tika-vin05t28:41_8": "bhikkhūhi saddhiṁ bhājessāmī’’ti, tāni cīvarāni gatagataṭṭhāne saṅghikāneva honti.",
  "tika-vin05t28:41_9": "Bhikkhūhi diṭṭhamattamevettha pamāṇaṁ. Tasmā sace keci paṭipathaṁ āgacchantā ‘‘kuhiṁ,",
  "tika-vin05t28:41_10": "āvuso, gacchasī’’ti pucchitvā tamatthaṁ sutvā ‘‘kiṁ, āvuso, mayaṁ saṅgho na homā’’ti",
  "tika-vin05t28:41_11": "tattheva bhājetvā gaṇhanti, suggahitāni. Sacepi esa maggā okkamitvā kañci vihāraṁ",
  "tika-vin05t28:41_12": "vā āsanasālaṁ vā piṇḍāya caranto ekagehameva vā pavisati, tatra ca naṁ bhikkhū disvā",
  "tika-vin05t28:41_13": "tamatthaṁ pucchitvā bhājetvā gaṇhanti, suggahitāneva.",
  "tika-vin05t28:42_0": "‘‘Na, bhikkhave, aññatra vassaṁvuṭṭhena aññatra cīvarabhāgo sāditabbo, yo sādiyeyya,",
  "tika-vin05t28:42_1": "āpatti dukkaṭassā’’ti (mahāva. 364) vacanato aññatra vassaṁvuṭṭho aññatra bhāgaṁ",
  "tika-vin05t28:42_2": "gaṇhāti, dukkaṭaṁ. Ettha pana kiñcāpi lahukā āpatti, atha kho gahitāni cīvarāni gahitaṭṭhāne",
  "tika-vin05t28:42_3": "dātabbāni. Sacepi naṭṭhāni vā jiṇṇāni vā honti, tasseva gīvā. ‘‘Dehī’’ti vutte adento",
  "tika-vin05t28:42_4": "dhuranikkhepe bhaṇḍagghena kāretabbo.",
  "tika-vin05t28:43_0": "Eko bhikkhu dvīsu āvāsesu vassaṁ vasati ‘‘evaṁ me bahu cīvaraṁ uppajjissatī’’ti,",
  "tika-vin05t28:43_1": "ekaṁ puggalapaṭivīsaṁyeva labhati. Tasmā sace ekekasmiṁ vihāre ekāhamekāhaṁ vā sattāhaṁ",
  "tika-vin05t28:43_2": "vā vasati, ekekasmiṁ vihāre yaṁ eko puggalo labhati, tato tato upaḍḍhaṁ upaḍḍhaṁ",
  "tika-vin05t28:43_3": "dātabbaṁ. Evañhi ekapuggalapaṭivīso dinno hoti. Sace pana ekasmiṁ vihāre vasanto",
  "tika-vin05t28:43_4": "itarasmiṁ sattāhavārena aruṇameva uṭṭhāpeti, bahutaraṁ vasitavihārato tassa paṭivīso",
  "tika-vin05t28:43_5": "dātabbo. Evampi ekapuggalapaṭivīsoyeva dinno hoti. Idañca nānālābhehi nānūpacārehi",
  "tika-vin05t28:43_6": "ekasīmāvihārehi kathitaṁ, nānāsīmāvihāre pana senāsanaggāho paṭippassambhati. Tasmā",
  "tika-vin05t28:43_7": "tattha cīvarapaṭivīso na pāpuṇāti, sesaṁ pana āmisabhesajjādi sabbaṁ sabbattha antosīmāgatassa pāpuṇāti.",
  "tika-vin05t28:44_0": "207. ‘‘Bhikkhussa, bhikkhave, kālakate saṅgho sāmī pattacīvare, apica gilānupaṭṭhākā",
  "tika-vin05t28:44_1": "bahūpakārā, anujānāmi, bhikkhave, saṅghena ticīvarañca pattañca gilānupaṭṭhākānaṁ",
  "tika-vin05t28:44_2": "dātuṁ, yaṁ tattha lahubhaṇḍaṁ lahuparikkhāraṁ, taṁ sammukhībhūtena saṅghena bhājetuṁ,",
  "tika-vin05t28:44_3": "yaṁ tattha garubhaṇḍaṁ garuparikkhāraṁ, taṁ āgatānāgatacātuddisassa saṅghassa avissajjikaṁ",
  "tika-vin05t28:44_4": "avebhaṅgika’’nti (mahāva. 369) vacanato bhikkhusmiṁ kālakate apaloketvā vā –",
  "tika-vin05t28:45_0": "‘‘Suṇātu me, bhante, saṅgho, itthannāmo bhikkhu kālakato, idaṁ tassa ticīvarañca",
  "tika-vin05t28:45_1": "patto ca, yadi saṅghassa pattakallaṁ, saṅgho imaṁ ticīvarañca pattañca gilānupaṭṭhākānaṁ dadeyya, esā ñatti.",
  "tika-vin05t28:46_0": "‘‘Suṇātu me, bhante, saṅgho, itthannāmo bhikkhu kālakato, idaṁ tassa ticīvarañca",
  "tika-vin05t28:46_1": "patto ca, saṅgho imaṁ ticīvarañca pattañca gilānupaṭṭhākānaṁ deti, yassāyasmato khamati",
  "tika-vin05t28:46_2": "imassa ticīvarassa ca pattassa ca gilānupaṭṭhākānaṁ dānaṁ, so tuṇhassa. Yassa nakkhamati, so bhāseyya.",
  "tika-vin05t28:47": "‘‘Dinnaṁ idaṁ saṅghena ticīvarañca patto ca gilānupaṭṭhākānaṁ, khamati saṅghassa, tasmā tuṇhī, evametaṁ dhārayāmī’’ti (mahāva. 367) –",
  "tika-vin05t28:48": "Evaṁ kammavācaṁ vā sāvetvā gilānupaṭṭhākānaṁ pattacīvaraṁ datvā sesaṁ lahuparikkhāraṁ sammukhībhūtena saṅghena bhājetvā gahetabbaṁ.",
  "tika-vin05t28:49_0": "208. Gilānupaṭṭhākānaṁ lābhe pana ayaṁ vinicchayo – sace sakale bhikkhusaṅghe upaṭṭhahante",
  "tika-vin05t28:49_1": "kālaṁ karoti, sabbepi sāmikā. Atha ekaccehi vāre kate ekaccehi akateyeva kālaṁ karoti,",
  "tika-vin05t28:49_2": "tatra ekacce ācariyā vadanti ‘‘sabbepi attano vāre sampatte kareyyuṁ, tasmā sabbepi",
  "tika-vin05t28:49_3": "sāmino’’ti. Ekacce vadanti ‘‘yehi jaggito, te eva labhanti, itare na labhantī’’ti.",
  "tika-vin05t28:49_4": "Sāmaṇerepi kālakate sace cīvaraṁ atthi, gilānupaṭṭhākānaṁ dātabbaṁ. No ce atthi,",
  "tika-vin05t28:49_5": "yaṁ atthi, taṁ dātabbaṁ. Aññasmiṁ parikkhāre sati cīvarabhāgaṁ katvā dātabbaṁ. Bhikkhu",
  "tika-vin05t28:49_6": "ca sāmaṇero ca sace samaṁ upaṭṭhahiṁsu, samako bhāgo dātabbo. Atha sāmaṇerova upaṭṭhahati,",
  "tika-vin05t28:49_7": "bhikkhussa saṁvidahanamattameva hoti, sāmaṇerassa jeṭṭhakoṭṭhāso dātabbo. Sace sāmaṇero",
  "tika-vin05t28:49_8": "bhikkhunā ānītaudakena yāguṁ pacitvā paṭiggahāpanamattameva karoti, bhikkhu upaṭṭhahati,",
  "tika-vin05t28:49_9": "bhikkhussa jeṭṭhabhāgo dātabbo. Bahū bhikkhū sabbe samaggā hutvā upaṭṭhahanti, sabbesaṁ",
  "tika-vin05t28:49_10": "samako bhāgo dātabbo. Yo panettha visesena upaṭṭhahati, tassa viseso kātabbo.",
  "tika-vin05t28:50_0": "Yena pana ekadivasampi gilānupaṭṭhākavasena yāgubhattaṁ vā pacitvā dinnaṁ, nhānaṁ",
  "tika-vin05t28:50_1": "vā paṭisāditaṁ, sopi gilānupaṭṭhākova. Yo pana samīpaṁ anāgantvā bhesajjataṇḍulādīni",
  "tika-vin05t28:50_2": "peseti, ayaṁ gilānupaṭṭhāko na hoti. Yo pariyesitvā gāhetvā āgacchati, ayaṁ gilānupaṭṭhākova",
  "tika-vin05t28:50_3": ". Eko vattasīsena jaggati, eko paccāsāya, matakāle ubhopi paccāsīsanti, ubhinnampi",
  "tika-vin05t28:50_4": "dātabbaṁ. Eko upaṭṭhahitvā gilānassa vā kammena attano vā kammena katthaci gato ‘‘puna",
  "tika-vin05t28:50_5": "āgantvā jaggissāmī’’ti, etassapi dātabbaṁ. Eko ciraṁ upaṭṭhahitvā ‘‘idāni na sakkomī’’ti",
  "tika-vin05t28:50_6": "dhuraṁ nikkhipitvā gacchati, sacepi taṁ divasameva gilāno kālaṁ karoti, upaṭṭhākabhāgo",
  "tika-vin05t28:50_7": "na dātabbo. Gilānupaṭṭhāko nāma gihī vā hotu pabbajito vā antamaso mātugāmopi, sabbe",
  "tika-vin05t28:50_8": "bhāgaṁ labhanti. Sace tassa bhikkhuno pattacīvaramattameva hoti, aññaṁ natthi, sabbaṁ",
  "tika-vin05t28:50_9": "gilānupaṭṭhākānaṁyeva dātabbaṁ. Sacepi sahassaṁ agghati, aññaṁ pana bahumpi parikkhāraṁ",
  "tika-vin05t28:50_10": "te na labhanti, saṅghasseva hoti. Avasesaṁ bhaṇḍaṁ bahu ceva mahagghañca, ticīvaraṁ",
  "tika-vin05t28:50_11": "appagghaṁ, tato gahetvā ticīvaraparikkhāro dātabbo, sabbañcetaṁ saṅghikatova labbhati.",
  "tika-vin05t28:50_12": "Sace pana so jīvamānoyeva sabbaṁ attano parikkhāraṁ nissajjitvā kassaci adāsi, koci",
  "tika-vin05t28:50_13": "vā vissāsaṁ aggahesi, yassa dinnaṁ, yena ca gahitaṁ, tasseva hoti, tassa ruciyā eva",
  "tika-vin05t28:50_14": "gilānupaṭṭhākā labhanti. Aññesaṁ adatvā dūre ṭhapitaparikkhārāpi tattha tattha saṅghasseva",
  "tika-vin05t28:50_15": "honti. Dvinnaṁ santakaṁ hoti avibhattaṁ, ekasmiṁ kālakate itaro sāmī. Bahūnampi santake",
  "tika-vin05t28:50_16": "eseva nayo. Sabbesu matesu saṅghikaṁ hoti. Sacepi avibhajitvā saddhivihārikādīnaṁ",
  "tika-vin05t28:50_17": "denti, adinnameva hoti, vibhajitvā dinnaṁ pana sudinnaṁ. Taṁ tesu matesupi saddhivihārikādīnaṁyeva hoti, na saṅghassa.",
  "tika-vin05t28:51_0": "Sace vassaṁvuṭṭho bhikkhu anuppanne vā uppanne vā cīvare abhājite vā pakkamati, ummattako",
  "tika-vin05t28:51_1": "khittacitto vedanāṭṭo ukkhittako vā hoti, sante patirūpe gāhake bhāgo dātabbo. Sace",
  "tika-vin05t28:51_2": "pana vibbhamati vā kālaṁ vā karoti sāmaṇero vā paṭijānāti, sikkhaṁ paccakkhātako,",
  "tika-vin05t28:51_3": "antimavatthuṁ ajjhāpannako, paṇḍako, theyyasaṁvāsako, titthiyapakkantako, tiracchānagato,",
  "tika-vin05t28:51_4": "mātughātako, pitughātako, arahantaghātako, bhikkhunīdūsako, saṅghabhedako, lohituppādako,",
  "tika-vin05t28:51_5": "ubhatobyañjanako vā paṭijānāti, saṅgho sāmī, bhāgo na dātabbo.",
  "tika-vin05t28:52_0": "Sace vassaṁvuṭṭhānaṁ bhikkhūnaṁ anuppanne cīvare saṅgho bhijjati, kosambakabhikkhū",
  "tika-vin05t28:52_1": "viya dve koṭṭhāsā honti, tattha manussā ekasmiṁ pakkhe dakkhiṇodakañca gandhādīni",
  "tika-vin05t28:52_2": "ca denti, ekasmiṁ cīvarāni denti ‘‘saṅghassa demā’’ti, yattha vā udakaṁ dinnaṁ, yasmiṁyeva",
  "tika-vin05t28:52_3": "pakkhe cīvarāni denti ‘‘saṅghassa demā’’ti, saṅghasseva tāni cīvarāni, dvinnampi",
  "tika-vin05t28:52_4": "koṭṭhāsānaṁ pāpuṇanti, ghaṇṭiṁ paharitvā dvīhipi pakkhehi ekato bhājetabbāni. Sace",
  "tika-vin05t28:52_5": "pana manussā ekasmiṁ pakkhe dakkhiṇodakaṁ gandhādīni ca denti, ekasmiṁ pakkhe cīvarāni",
  "tika-vin05t28:52_6": "denti ‘‘pakkhassa demā’’ti, pakkhasseva tāni cīvarāni. Evañhi dinne yassa koṭṭhāsassa",
  "tika-vin05t28:52_7": "udakaṁ dinnaṁ, tassa udakameva hoti. Yassa cīvaraṁ dinnaṁ, tasseva cīvaraṁ. Yasmiṁ",
  "tika-vin05t28:52_8": "padese dakkhiṇodakaṁ pamāṇaṁ hoti, tattha eko pakkho dakkhiṇodakassa laddhattā cīvarāni",
  "tika-vin05t28:52_9": "labhati, eko cīvarānameva laddhattāti ubhohi ekato hutvā yathāvuḍḍhaṁ bhājetabbaṁ.",
  "tika-vin05t28:52_10": "‘‘Idaṁ kira parasamudde lakkhaṇa’’nti mahāaṭṭhakathāyaṁ vuttaṁ. Sace yasmiṁ pakkhe",
  "tika-vin05t28:52_11": "udakaṁ dinnaṁ, tasmiṁyeva pakkhe cīvarāni denti ‘‘pakkhassa demā’’ti, pakkhasseva",
  "tika-vin05t28:52_12": "tāni cīvarāni, itaro pakkho anissaroyeva. Sace pana vassaṁvuṭṭhānaṁ bhikkhūnaṁ uppanne",
  "tika-vin05t28:52_13": "cīvare abhājite saṅgho bhijjati, sabbesaṁ samakaṁ bhājetabbaṁ.",
  "tika-vin05t28:53_0": "Sace sambahulesu bhikkhūsu addhānamaggappaṭipannesu keci bhikkhū paṁsukūlatthāya",
  "tika-vin05t28:53_1": "susānaṁ okkamanti, keci anāgamentā pakkamanti, anāgamentānaṁ na akāmā bhāgo dātabbo,",
  "tika-vin05t28:53_2": "āgamentānaṁ pana akāmāpi dātabbo bhāgo. Yadi pana manussā ‘‘idhāgatā eva gaṇhantū’’ti",
  "tika-vin05t28:53_3": "denti, saññāṇaṁ vā katvā gacchanti ‘‘sampattā gaṇhantū’’ti, sampattānaṁ sabbesampi",
  "tika-vin05t28:53_4": "pāpuṇāti . Sace chaḍḍetvā gatā, yena gahitaṁ, so eva sāmī. Sace keci bhikkhū paṭhamaṁ",
  "tika-vin05t28:53_5": "susānaṁ okkamanti, keci pacchā, tattha paṭhamaṁ okkantā paṁsukūlaṁ labhanti, pacchā",
  "tika-vin05t28:53_6": "okkantā na labhanti. ‘‘Anujānāmi, bhikkhave, pacchā okkantānaṁ na akāmā bhāgaṁ dātu’’nti",
  "tika-vin05t28:53_7": "(mahāva. 341) vacanato pacchā okkantānaṁ akāmā bhāgo na dātabbo. Sace pana sabbepi",
  "tika-vin05t28:53_8": "samaṁ okkantā, keci labhanti, keci na labhanti. ‘‘Anujānāmi, bhikkhave, sadisānaṁ",
  "tika-vin05t28:53_9": "okkantānaṁ akāmāpi bhāgaṁ dātu’’nti (mahāva. 341) vacanato samaṁ okkantānaṁ akāmāpi",
  "tika-vin05t28:53_10": "bhāgo dātabbo. Sace pana ‘‘laddhaṁ paṁsukūlaṁ sabbe bhājetvā gaṇhissāmā’’ti bahimeva",
  "tika-vin05t28:53_11": "katikaṁ katvā susānaṁ okkantā keci labhanti, keci na labhanti, ‘‘anujānāmi, bhikkhave,",
  "tika-vin05t28:53_12": "katikaṁ katvā okkantānaṁ akāmā bhāgaṁ dātu’’nti (mahāva. 341) vacanato katikaṁ katvā",
  "tika-vin05t28:53_13": "okkantānampi akāmā bhāgo dātabbo. Ayaṁ tāva cīvarabhājanīyakathā.",
  "tika-vin05t28:54_0": "209.Piṇḍapātabhājane pana ‘‘anujānāmi, bhikkhave, saṅghabhattaṁ uddesabhattaṁ nimantanaṁ",
  "tika-vin05t28:54_1": "salākabhattaṁ pakkhikaṁ uposathikaṁ pāṭipadika’’nti (cūḷava. 325) evaṁ anuññātesu",
  "tika-vin05t28:54_2": "saṅghabhattādīsu ayaṁ vinicchayo (cūḷava. aṭṭha. 325) –",
  "tika-vin05t28:55_0": "Saṅghabhattaṁ nāma sakalassa saṅghassa dātabbaṁ bhattaṁ. Tasmā saṅghabhatte ṭhitikā",
  "tika-vin05t28:55_1": "nāma natthi, tatoyeva ca ‘‘amhākaṁ ajja dasa dvādasa divasā bhuñjantānaṁ, idāni aññato",
  "tika-vin05t28:55_2": "bhikkhū ānethā’’ti na evaṁ tattha vattabbaṁ, ‘‘purimadivasesu amhehi na laddhaṁ,",
  "tika-vin05t28:55_3": "idāni taṁ amhākaṁ gāhethā’’ti evampi vattuṁ na labhati. Tañhi āgatāgatānaṁ pāpuṇātiyeva.",
  "tika-vin05t28:56_0": "Uddesabhattādīsu pana ayaṁ nayo – raññā vā rājamahāmattena vā ‘‘saṅghato uddisitvā",
  "tika-vin05t28:56_1": "ettake bhikkhū ānethā’’ti pahite kālaṁ ghosetvā ṭhitikā pucchitabbā. Sace atthi,",
  "tika-vin05t28:56_2": "tato paṭṭhāya gāhetabbaṁ. No ce, therāsanato paṭṭhāya gāhetabbaṁ. Uddesakena piṇḍapātikānampi",
  "tika-vin05t28:56_3": "na atikkāmetabbaṁ. Te pana dhutaṅgaṁ rakkhantā sayameva atikkamissanti. Evaṁ gāhiyamāne",
  "tika-vin05t28:56_4": "alasajātikā mahātherā pacchā āgacchanti, ‘‘bhante, vīsativassānaṁ gāhīyati, tumhākaṁ",
  "tika-vin05t28:56_5": "ṭhitikā atikkantā’’ti na vattabbā, ṭhitikaṁ ṭhapetvā tesaṁ gāhetvā pacchā ṭhitikāya",
  "tika-vin05t28:56_6": "gāhetabbaṁ. ‘‘Asukavihāre bahu uddesabhattaṁ uppanna’’nti sutvā yojanantarikavihāratopi",
  "tika-vin05t28:56_7": "bhikkhū āgacchanti, sampattasampattānaṁ ṭhitaṭṭhānato paṭṭhāya gāhetabbaṁ, asampattānampi",
  "tika-vin05t28:56_8": "upacārasīmaṁ paviṭṭhānaṁ antevāsikādīsu gaṇhantesu gāhetabbameva. ‘‘Bahiupacārasīmāyaṁ",
  "tika-vin05t28:56_9": "ṭhitānaṁ gāhethā’’ti vadanti, na gāhetabbaṁ. Sace upacārasīmaṁ okkantehi ekābaddhā",
  "tika-vin05t28:56_10": "hutvā attano vihāradvāre vā antovihāreyeva vā honti, parisavasena vaḍḍhitā nāma sīmā",
  "tika-vin05t28:56_11": "hoti, tasmā gāhetabbaṁ. Saṅghanavakassa dinnepi pacchā āgatānaṁ gāhetabbameva. Dutiyabhāge",
  "tika-vin05t28:56_12": "pana therāsanaṁ āruḷhe puna āgatānaṁ paṭhamabhāgo na pāpuṇāti, dutiyabhāgato vassaggena gāhetabbaṁ.",
  "tika-vin05t28:57_0": "Ekasmiṁ vihāre ekaṁ bhattuddesaṭṭhānaṁ paricchinditvā gāvutappamāṇāyapi upacārasīmāya",
  "tika-vin05t28:57_1": "yattha katthaci ārocitaṁ uddesabhattaṁ tasmiṁyeva bhattuddesaṭṭhāne gāhetabbaṁ. Eko",
  "tika-vin05t28:57_2": "ekassa bhikkhuno pahiṇati ‘‘sve saṅghato uddisitvā dasa bhikkhū pahiṇathā’’ti, tena",
  "tika-vin05t28:57_3": "so attho bhattuddesakassa ārocetabbo. Sace taṁ divasaṁ pamussati, dutiyadivase pātova",
  "tika-vin05t28:57_4": "ārocetabbo, atha pamussitvāva piṇḍāya pavisanto sarati, yāva upacārasīmaṁ nātikkamati,",
  "tika-vin05t28:57_5": "tāva yā bhojanasālāya pakatiṭhitikā, tassāyeva vasena gāhetabbaṁ. Sacepi upacārasīmaṁ",
  "tika-vin05t28:57_6": "atikkanto, bhikkhū ca upacārasīmaṭṭhakehi ekābaddhā honti, aññamaññaṁ dvādasahatthantaraṁ",
  "tika-vin05t28:57_7": "avijahitvā gacchanti, pakatiṭhitikāya vasena gāhetabbaṁ. Bhikkhūnaṁ pana tādise ekābaddhe",
  "tika-vin05t28:57_8": "asati bahiupacārasīmāya yasmiṁ ṭhāne sarati, tattha navaṁ ṭhitikaṁ katvā gāhetabbaṁ.",
  "tika-vin05t28:57_9": "Antogāme āsanasālāya sarantena āsanasālāya ṭhitikāya gāhetabbaṁ. Yattha katthaci",
  "tika-vin05t28:57_10": "saritvā gāhetabbameva, agāhetuṁ na vaṭṭati. Na hi etaṁ dutiyadivase labbhatīti.",
  "tika-vin05t28:58_0": "Sace sakavihārato aññaṁ vihāraṁ gacchante bhikkhū disvā koci uddesabhattaṁ uddisāpeti,",
  "tika-vin05t28:58_1": "yāva antoupacāre vā upacārasīmaṭṭhakehi saddhiṁ vuttanayena ekābaddhā vā honti, tāva",
  "tika-vin05t28:58_2": "sakavihāre ṭhitikāvasena gāhetabbaṁ. Bahiupacāre ṭhitānaṁ dinnaṁ pana ‘‘saṅghato,",
  "tika-vin05t28:58_3": "bhante, ettake nāma bhikkhū uddisathā’’ti vutte sampattasampattānaṁ gāhetabbaṁ. Tattha",
  "tika-vin05t28:58_4": "dvādasahatthantaraṁ avijahitvā ekābaddhanayena dūre ṭhitāpi sampattāyevāti veditabbā.",
  "tika-vin05t28:58_5": "Sace yaṁ vihāraṁ gacchanti, tattha paviṭṭhānaṁ ārocenti, tassa vihārassa ṭhitikāvasena",
  "tika-vin05t28:58_6": "gāhetabbaṁ. Sacepi gāmadvāre vā vīthiyaṁ vā catukke vā antaraghare vā bhikkhū disvā",
  "tika-vin05t28:58_7": "koci saṅghuddesaṁ āroceti, tasmiṁ tasmiṁ ṭhāne antoupacāragatānaṁ gāhetabbaṁ.",
  "tika-vin05t28:59_0": "Gharūpacāro cettha ekagharaṁ ekūpacāraṁ, ekagharaṁ nānūpacāraṁ, nānāgharaṁ ekūpacāraṁ,",
  "tika-vin05t28:59_1": "nānāgharaṁ nānūpacāranti imesaṁ vasena veditabbo. Tattha yaṁ ekakulassa gharaṁ ekavaḷañjaṁ",
  "tika-vin05t28:59_2": "hoti, taṁ suppapātaparicchedassa anto ekūpacāraṁ nāma, tatthuppanno uddesalābho ekasmiṁ",
  "tika-vin05t28:59_3": "upacāre bhikkhācāravattenapi ṭhitānaṁ sabbesaṁ pāpuṇāti. Etaṁ ekagharaṁ ekūpacāraṁ",
  "tika-vin05t28:59_4": "nāma. Yaṁ pana ekagharaṁ dvinnaṁ bhariyānaṁ sukhavihāratthāya majjhe bhittiṁ uṭṭhapetvā",
  "tika-vin05t28:59_5": "nānādvāravaḷañjaṁ kataṁ, tatthuppanno uddesalābho bhittiantarikassa na pāpuṇāti,",
  "tika-vin05t28:59_6": "tasmiṁ tasmiṁ ṭhāne nisinnasseva pāpuṇāti. Etaṁ ekagharaṁ nānūpacāraṁ nāma. Yasmiṁ",
  "tika-vin05t28:59_7": "pana ghare bahū bhikkhū nimantetvā antogehato paṭṭhāya ekābaddhe katvā paṭivissakagharānipi",
  "tika-vin05t28:59_8": "pūretvā nisīdāpenti, tattha uppanno uddesalābho sabbesaṁ pāpuṇāti. Yampi nānākulassa",
  "tika-vin05t28:59_9": "nivesanaṁ majjhe bhittiṁ akatvā ekadvāreneva vaḷañjanti, tatrāpi eseva nayo. Etaṁ",
  "tika-vin05t28:59_10": "nānāgharaṁ ekūpacāraṁ nāma. Yo pana nānānivesanesu nisinnānaṁ bhikkhūnaṁ uddesalābho",
  "tika-vin05t28:59_11": "uppajjati, kiñcāpi bhitticchiddena bhikkhū dissanti, tasmiṁ tasmiṁ nivesane nisinnānaṁyeva",
  "tika-vin05t28:59_12": "pāpuṇāti. Etaṁ nānāgharaṁ nānūpacāraṁ nāma.",
  "tika-vin05t28:60_0": "Yo pana gāmadvāravīthicatukkesu aññatarasmiṁ ṭhāne uddesabhattaṁ labhitvā aññasmiṁ",
  "tika-vin05t28:60_1": "bhikkhusmiṁ asati attanova pāpuṇāpetvā dutiyadivasepi tasmiṁyeva ṭhāne aññaṁ labhati,",
  "tika-vin05t28:60_2": "tena yaṁ aññaṁ navakaṁ vā vuḍḍhaṁ vā bhikkhuṁ passati, tassa gāhetabbaṁ. Sace koci",
  "tika-vin05t28:60_3": "natthi, attanova pāpetvā bhuñjitabbaṁ. Sace āsanasālāya nisīditvā kālaṁ paṭimānentesu",
  "tika-vin05t28:60_4": "bhikkhūsu koci āgantvā ‘‘saṅghuddesapattaṁ detha, uddesapattaṁ detha, saṅghato uddisitvā",
  "tika-vin05t28:60_5": "pattaṁ detha, saṅghikaṁ pattaṁ dethā’’ti vā vadati, uddesapattaṁ ṭhitikāya gāhetvā",
  "tika-vin05t28:60_6": "dātabbaṁ. ‘‘Saṅghuddesabhikkhuṁ detha, saṅghato uddisitvā bhikkhuṁ detha, saṅghikaṁ",
  "tika-vin05t28:60_7": "bhikkhuṁ dethā’’ti vuttepi eseva nayo.",
  "tika-vin05t28:61_0": "Uddesako panettha pesalo lajjī medhāvī icchitabbo, tena tikkhattuṁ ṭhitikaṁ pucchitvā",
  "tika-vin05t28:61_1": "sace koci ṭhitikaṁ jānanto natthi, therāsanato gāhetabbaṁ. Sace pana ‘‘ahaṁ jānāmi,",
  "tika-vin05t28:61_2": "dasavassena laddha’’nti koci bhaṇati, ‘‘atthāvuso, dasavassā bhikkhū’’ti pucchitabbaṁ.",
  "tika-vin05t28:61_3": "Sace tassa sutvāva ‘‘dasavassamha dasavassamhā’’ti bahū āgacchanti, ‘‘tuyhaṁ pāpuṇāti,",
  "tika-vin05t28:61_4": "tuyhaṁ pāpuṇātī’’ti agatvā ‘‘sabbe appasaddā hothā’’ti vatvā paṭipāṭiyā ṭhapetabbā,",
  "tika-vin05t28:61_5": "ṭhapetvā ‘‘kati bhikkhū icchathā’’ti upāsako pucchitabbo, ‘‘ettake nāma, bhante’’ti",
  "tika-vin05t28:61_6": "vutte ‘‘tuyhaṁ pāpuṇāti, tuyhaṁ pāpuṇātī’’ti avatvā sabbanavakassa vassaggañca utu",
  "tika-vin05t28:61_7": "ca divasabhāgo ca chāyā ca pucchitabbā. Sace chāyāyapi pucchiyamānāya añño vuḍḍhataro",
  "tika-vin05t28:61_8": "āgacchati, tassa dātabbaṁ. Atha chāyaṁ pucchitvā ‘‘tuyhaṁ pāpuṇātī’’ti vutte vuḍḍhataro",
  "tika-vin05t28:61_9": "āgacchati, na labhati. Kathāpapañcena hi nisinnassapi niddāyantassapi gāhitaṁ suggāhitaṁ,",
  "tika-vin05t28:61_10": "atikkantaṁ suatikkantaṁ. Bhājanīyabhaṇḍañhi nāmetaṁ sampattasseva pāpuṇāti, tattha",
  "tika-vin05t28:61_11": "sampattabhāvo upacārena paricchinditabbo. Āsanasālāya ca antoparikkhepo upacāro,",
  "tika-vin05t28:61_12": "tasmiṁ ṭhitassa lābho pāpuṇāti.",
  "tika-vin05t28:62_0": "Koci āsanasālato aṭṭha uddesapatte āharāpetvā satta patte paṇītabhojanānaṁ, ekaṁ",
  "tika-vin05t28:62_1": "udakassa pūretvā āsanasālaṁ pahiṇati, gahetvā āgatā kiñci avatvā bhikkhūnaṁ hatthesu",
  "tika-vin05t28:62_2": "patiṭṭhapetvā pakkamanti, yena yaṁ laddhaṁ, tasseva taṁ hoti. Yena pana udakaṁ laddhaṁ,",
  "tika-vin05t28:62_3": "tassa atikkantampi ṭhitikaṁ ṭhapetvā aññaṁ uddesabhattaṁ gāhetabbaṁ, tañca lūkhaṁ",
  "tika-vin05t28:62_4": "vā labhatu paṇītaṁ vā ticīvaraparivāraṁ vā, tasseva taṁ hoti. Īdiso hissa puññaviseso,",
  "tika-vin05t28:62_5": "udakaṁ pana yasmā āmisaṁ na hoti, tasmā aññaṁ uddesabhattaṁ labhati. Sace pana te",
  "tika-vin05t28:62_6": "gahetvā āgatā ‘‘idaṁ kira, bhante, sabbaṁ bhājetvā bhuñjathā’’ti vatvā gacchanti,",
  "tika-vin05t28:62_7": "sabbehi bhājetvā bhuñjitvā udakaṁ pātabbaṁ. ‘‘Saṅghato uddisitvā aṭṭha mahāthere",
  "tika-vin05t28:62_8": "detha, majjhime detha, navake detha, paripuṇṇavasse sāmaṇere detha, majjhimabhāṇakādayo",
  "tika-vin05t28:62_9": "detha, mayhaṁ ñātibhikkhū dethā’’ti vadantassa pana ‘‘upāsaka, tvaṁ evaṁ vadasi,",
  "tika-vin05t28:62_10": "ṭhitikāya pana tesaṁ na pāpuṇātī’’ti vatvā ṭhitikāvaseneva dātabbā. Daharasāmaṇerehi",
  "tika-vin05t28:62_11": "pana uddesabhattesu laddhesu sace dāyakānaṁ ghare maṅgalaṁ hoti, ‘‘tumhākaṁ ācariyupajjhāye",
  "tika-vin05t28:62_12": "pesethā’’ti vattabbaṁ. Yasmiṁ pana uddesabhatte paṭhamabhāgo sāmaṇerānaṁ pāpuṇāti,",
  "tika-vin05t28:62_13": "anubhāgo mahātherānaṁ, na tattha sāmaṇerā ‘‘mayaṁ paṭhamabhāgaṁ labhimhā’’ti purato",
  "tika-vin05t28:62_14": "gantuṁ labhanti, yathāpaṭipāṭiyā eva gantabbaṁ. ‘‘Saṅghato uddisitvā tumhe ethā’’ti",
  "tika-vin05t28:62_15": "vutte ‘‘mayhaṁ aññadāpi jānissasi, ṭhitikā pana evaṁ gacchatī’’ti ṭhitikāvaseneva",
  "tika-vin05t28:62_16": "gāhetabbaṁ. Atha ‘‘saṅghuddesapattaṁ dethā’’ti vatvā aggāhiteyeva patte yassa kassaci",
  "tika-vin05t28:62_17": "pattaṁ gahetvā pūretvā āharati, āhaṭampi ṭhitikāya eva gāhetabbaṁ.",
  "tika-vin05t28:63_0": "Eko ‘‘saṅghuddesapattaṁ āharā’’ti pesito ‘‘bhante, ekaṁ pattaṁ detha, nimantanabhattaṁ",
  "tika-vin05t28:63_1": "āharissāmī’’ti vadati, so ce ‘‘uddesabhattagharato ayaṁ āgato’’ti ñatvā bhikkhūhi",
  "tika-vin05t28:63_2": "‘‘nanu tvaṁ asukagharato āgato’’ti vutto ‘‘āma, bhante, na nimantanabhattaṁ, uddesabhatta’’nti",
  "tika-vin05t28:63_3": "bhaṇati, ṭhitikāya gāhetabbaṁ. Yo pana ‘‘ekaṁ pattaṁ āharā’’ti vutte ‘‘kinti vatvā",
  "tika-vin05t28:63_4": "āharāmī’’ti vatvā ‘‘yathā te ruccatī’’ti vutto āgacchati, ayaṁ vissaṭṭhadūto nāma.",
  "tika-vin05t28:63_5": "Uddesapattaṁ vā paṭipāṭipattaṁ vā puggalikapattaṁ vā yaṁ icchati, taṁ etassa dātabbaṁ.",
  "tika-vin05t28:63_6": "Eko bālo abyatto ‘‘uddesapattaṁ āharā’’ti pesito vattuṁ na jānāti, tuṇhībhūto tiṭṭhati,",
  "tika-vin05t28:63_7": "so ‘‘kassa santikaṁ āgatosī’’ti vā ‘‘kassa pattaṁ harissasī’’ti vā na vattabbo. Evañhi",
  "tika-vin05t28:63_8": "vutto pucchāsabhāgena ‘‘tumhākaṁ santikaṁ āgatomhī’’ti vā ‘‘tumhākaṁ pattaṁ harissāmī’’ti",
  "tika-vin05t28:63_9": "vā vadeyya. Tato taṁ bhikkhuṁ aññe bhikkhū jigucchantā na olokeyyuṁ, ‘‘kuhiṁ gacchasi,",
  "tika-vin05t28:63_10": "kiṁ karonto āhiṇḍasī’’ti pana vattabbo. Tassa ‘‘uddesapattatthāya āgatomhī’’ti vadantassa",
  "tika-vin05t28:63_11": "gāhetvā patto dātabbo.",
  "tika-vin05t28:64_0": "Ekā kūṭaṭṭhitikā nāma hoti. Rañño vā rājamahāmattassa vā gehe atipaṇītāni aṭṭha uddesabhattāni",
  "tika-vin05t28:64_1": "niccaṁ dīyanti, tāni ekacārikabhattāni katvā bhikkhū visuṁ ṭhitikāya paribhuñjanti.",
  "tika-vin05t28:64_2": "Ekacce bhikkhū ‘‘sve dāni amhākaṁ pāpuṇissantī’’ti attano ṭhitikaṁ sallakkhetvā gatā.",
  "tika-vin05t28:64_3": "Tesu anāgatesuyeva aññe āgantukā bhikkhū āgantvā āsanasālāya nisīdanti. Taṅkhaṇaññeva",
  "tika-vin05t28:64_4": "rājapurisā āgantvā ‘‘paṇītabhattapatte dethā’’ti vadanti, āgantukā ṭhitikaṁ ajānantā",
  "tika-vin05t28:64_5": "gāhenti, taṅkhaṇaññeva ca ṭhitikaṁ jānanakabhikkhū āgantvā ‘‘kiṁ gāhethā’’ti vadanti",
  "tika-vin05t28:64_6": ". Rājagehe paṇītabhattanti. Kativassato paṭṭhāyāti. Ettakavassato nāmāti. ‘‘Mā gāhethā’’ti",
  "tika-vin05t28:64_7": "nivāretvā ṭhitikāya gāhetabbaṁ. Gāhite āgatehipi, pattadānakāle āgatehipi, dinnakāle",
  "tika-vin05t28:64_8": "āgatehipi, rājagehato patte pūretvā āhaṭakāle āgatehipi, rājā ‘‘ajja bhikkhūyeva",
  "tika-vin05t28:64_9": "āgacchantū’’ti pesetvā bhikkhūnaṁyeva hatthe piṇḍapātaṁ deti, evaṁ dinnaṁ piṇḍapātaṁ",
  "tika-vin05t28:64_10": "gahetvā āgatakāle āgatehipi ṭhitikaṁ jānanakabhikkhūhi ‘‘mā bhuñjitthā’’ti vāretvā",
  "tika-vin05t28:64_11": "ṭhitikāyameva gāhetabbaṁ.",
  "tika-vin05t28:65_0": "Atha ne rājā bhojetvā pattepi nesaṁ pūretvā deti, yaṁ āhaṭaṁ, taṁ ṭhitikāya gāhetabbaṁ",
  "tika-vin05t28:65_1": ". Sace pana ‘‘mā tucchahatthā gacchantū’’ti thokameva pattesu pakkhittaṁ hoti, taṁ",
  "tika-vin05t28:65_2": "na gāhetabbaṁ. ‘‘Atha bhuñjitvā tucchapattāva āgacchanti, yaṁ tehi bhuttaṁ, taṁ nesaṁ",
  "tika-vin05t28:65_3": "gīvā hotī’’ti mahāsumatthero āha. Mahāpadumatthero panāha ‘‘gīvākiccaṁ ettha natthi,",
  "tika-vin05t28:65_4": "ṭhitikaṁ pana ajānantehi yāva jānanakā āgacchanti, tāva nisīditabbaṁ siyā, evaṁ santepi",
  "tika-vin05t28:65_5": "bhikkhūhi bhuttaṁ subhuttaṁ, idāni pattaṭṭhānena gāhetabba’’nti.",
  "tika-vin05t28:66_0": "Eko ticīvaraparivāro satagghanako piṇḍapāto avassikassa bhikkhuno patto, vihāre ca",
  "tika-vin05t28:66_1": "‘‘evarūpo piṇḍapāto avassikassa patto’’ti likhitvā ṭhapesuṁ. Atha saṭṭhivassaccayena",
  "tika-vin05t28:66_2": "añño tathārūpo piṇḍapāto uppanno, ayaṁ kiṁ avassikaṭhitikāya gāhetabbo, udāhu saṭṭhivassaṭhitikāyāti?",
  "tika-vin05t28:66_3": "Saṭṭhivassaṭhitikāyāti vuttaṁ. Ayañhi bhikkhuṭhitikaṁ gahetvāyeva vaḍḍhitoti. Eko",
  "tika-vin05t28:66_4": "uddesabhattaṁ bhuñjitvā sāmaṇero jāto, puna taṁ bhattaṁ sāmaṇeraṭhitikāya pattaṁ",
  "tika-vin05t28:66_5": "gaṇhituṁ labhati. Ayaṁ kira antarābhaṭṭhako nāma. Yo pana paripuṇṇavasso sāmaṇero",
  "tika-vin05t28:66_6": "‘‘sve uddesabhattaṁ labhissatī’’ti ajjeva upasampajjati, atikkantā tassa ṭhitikā.",
  "tika-vin05t28:66_7": "Ekassa bhikkhuno uddesabhattaṁ pattaṁ, patto cassa na tuccho hoti, so aññassa samīpe",
  "tika-vin05t28:66_8": "nisinnassa pattaṁ dāpeti, taṁ ce theyyāya haranti, gīvā hoti. Sace pana so bhikkhu",
  "tika-vin05t28:66_9": "‘‘mayhaṁ pattaṁ dammī’’ti sayameva deti, assa gīvā na hoti. Athāpi tena bhattena",
  "tika-vin05t28:66_10": "anatthiko hutvā ‘‘alaṁ mayhaṁ, tavetaṁ bhattaṁ dammi, pattaṁ pesetvā āharāpehī’’ti",
  "tika-vin05t28:66_11": "aññaṁ vadati, yaṁ tato āharīyati, sabbaṁ pattasāmikassa hoti. Pattaṁ ce theyyāya",
  "tika-vin05t28:66_12": "haranti, suhaṭo, bhattassa dinnattā gīvā na hoti.",
  "tika-vin05t28:67_0": "Vihāre dasa bhikkhū honti, tesu nava piṇḍapātikā, eko sādiyanako, ‘‘dasa uddesapatte",
  "tika-vin05t28:67_1": "dethā’’ti vutte piṇḍapātikā gahetuṁ na icchanti. Itaro bhikkhu ‘‘sabbāni mayhaṁ pāpuṇantī’’ti",
  "tika-vin05t28:67_2": "gaṇhāti, ṭhitikā na hoti. Ekekaṁ ce pāpetvā gaṇhāti, ṭhitikā tiṭṭhati. Evaṁ gāhetvā",
  "tika-vin05t28:67_3": "dasahipi pattehi āharāpetvā ‘‘bhante, mayhaṁ saṅgahaṁ karothā’’ti nava patte piṇḍapātikānaṁ",
  "tika-vin05t28:67_4": "deti, bhikkhudattiyaṁ nāmetaṁ, gahetuṁ vaṭṭati. Sace so upāsako ‘‘bhante, gharaṁ",
  "tika-vin05t28:67_5": "āgantabba’’nti vadati, so ca bhikkhu te bhikkhū ‘‘etha, bhante, mayhaṁ sahāyā hothā’’ti",
  "tika-vin05t28:67_6": "tassa gharaṁ gacchati, yaṁ tattha labhati, sabbaṁ tasseva hoti, itare tena dinnaṁ",
  "tika-vin05t28:67_7": "labhanti. Atha nesaṁ ghareyeva nisīdāpetvā dakkhiṇodakaṁ datvā yāgukhajjakādīni denti",
  "tika-vin05t28:67_8": "‘‘bhante, yaṁ manussā denti, taṁ gaṇhathā’’ti, tassa bhikkhuno vacaneneva itaresaṁ",
  "tika-vin05t28:67_9": "vaṭṭati. Bhuttāvīnaṁ patte pūretvā gaṇhitvā gamanatthāya denti, sabbaṁ tasseva bhikkhuno",
  "tika-vin05t28:67_10": "hoti, tena dinnaṁ itaresaṁ vaṭṭati. Yadi pana te vihāreyeva tena bhikkhunā ‘‘bhante,",
  "tika-vin05t28:67_11": "mayhaṁ bhikkhaṁ gaṇhatha, manussānaṁ vacanaṁ kātuṁ vaṭṭatī’’ti vuttā gacchanti, tattha",
  "tika-vin05t28:67_12": "yaṁ bhuñjanti ceva nīharanti ca, sabbaṁ taṁ tesaṁyeva santakaṁ. Athāpi ‘‘mayhaṁ bhikkhaṁ",
  "tika-vin05t28:67_13": "gaṇhathā’’ti avuttā ‘‘manussānaṁ vacanaṁ kātuṁ vaṭṭatī’’ti gacchanti, tatra ce ekassa",
  "tika-vin05t28:67_14": "madhurena sarena anumodanaṁ karontassa sutvā therānañca upasame pasīditvā bahuṁ samaṇaparikkhāraṁ",
  "tika-vin05t28:67_15": "denti, ayaṁ theresu pasādena uppanno akatabhāgo nāma, tasmā sabbesaṁ pāpuṇāti.",
  "tika-vin05t28:68_0": "Eko saṅghato uddisāpetvā ṭhitikāya gāhitapattaṁ haritvā paṇītassa khādanīyabhojanīyassa",
  "tika-vin05t28:68_1": "pūretvā āharitvā ‘‘imaṁ, bhante, sabbo saṅgho paribhuñjatū’’ti deti, sabbehi bhājetvā",
  "tika-vin05t28:68_2": "paribhuñjitabbaṁ. Pattasāmikassa pana atikkantampi ṭhitikaṁ ṭhapetvā aññaṁ uddesabhattaṁ",
  "tika-vin05t28:68_3": "dātabbaṁ. Atha paṭhamaṁyeva ‘‘sabbaṁ saṅghikapattaṁ dethā’’ti vadati, ekassa lajjibhikkhuno",
  "tika-vin05t28:68_4": "santako patto dātabbo. Āharitvā ca ‘‘sabbo saṅgho paribhuñjatū’’ti vutte bhājetvā",
  "tika-vin05t28:68_5": "paribhuñjitabbaṁ. Eko pātiyā bhattaṁ āharitvā ‘‘saṅghuddesaṁ dammī’’ti vadati, ekekaṁ",
  "tika-vin05t28:68_6": "ālopaṁ adatvā ṭhitikāya ekassa yāpanamattaṁ katvā dātabbaṁ. Atha so bhattaṁ āharitvā",
  "tika-vin05t28:68_7": "kiñci vattuṁ ajānanto tuṇhībhūto acchati, ‘‘kassa te ānītaṁ, kassa dātukāmosī’’ti",
  "tika-vin05t28:68_8": "na vattabbaṁ. Pucchāsabhāgena hi ‘‘tumhākaṁ ānītaṁ, tumhākaṁ dātukāmomhī’’ti vadeyya,",
  "tika-vin05t28:68_9": "tato taṁ bhikkhuṁ aññe bhikkhū jigucchantā gīvaṁ parivattetvā oloketabbampi na maññeyyuṁ.",
  "tika-vin05t28:68_10": "Sace pana ‘‘kuhiṁ yāsi, kiṁ karonto āhiṇḍasī’’ti vutte ‘‘uddesabhattaṁ gahetvā āgatomhī’’ti",
  "tika-vin05t28:68_11": "vadati, ekena lajjibhikkhunā ṭhitikāya gāhetabbaṁ. Sace ābhataṁ bahu hoti, sabbesaṁ",
  "tika-vin05t28:68_12": "pahoti, ṭhitikākiccaṁ natthi. Therāsanato paṭṭhāya pattaṁ pūretvā dātabbaṁ.",
  "tika-vin05t28:69_0": "‘‘Saṅghuddesapattaṁ dethā’’ti vutte ‘‘kiṁ āharissasī’’ti avatvā pakatiṭhitikāya eva",
  "tika-vin05t28:69_1": "gāhetabbaṁ. Yo pana pāyāso vā rasapiṇḍapāto vā niccaṁ labbhati, evarūpānaṁ paṇītabhojanānaṁ",
  "tika-vin05t28:69_2": "āveṇikā ṭhitikā kātabbā, tathā saparivārāya yāguyā mahagghānaṁ phalānaṁ paṇītānañca",
  "tika-vin05t28:69_3": "khajjakānaṁ. Pakatibhattayāguphalakhajjakānaṁ ekāva ṭhitikā kātabbā. ‘‘Sappiṁ āharissāmī’’ti",
  "tika-vin05t28:69_4": "vutte sabbasappīnaṁ ekāva ṭhitikā vaṭṭati, tathā sabbatelānaṁ. ‘‘Madhuṁ āharissāmī’’ti",
  "tika-vin05t28:69_5": "vutte pana madhuno ekāva ṭhitikā vaṭṭati, tathā phāṇitassa laṭṭhimadhukādīnañca bhesajjānaṁ.",
  "tika-vin05t28:69_6": "Sace pana gandhamālaṁ saṅghuddesaṁ denti, piṇḍapātikassa vaṭṭati, na vaṭṭatīti? Āmisasseva",
  "tika-vin05t28:69_7": "paṭikkhittattā vaṭṭati. ‘‘Saṅghaṁ uddissa dinnattā pana na gahetabba’’nti vadanti.",
  "tika-vin05t28:70": "Uddesabhattakathā niṭṭhitā.",
  "tika-vin05t28:71_0": "210.Nimantanaṁ puggalikaṁ ce, sayameva issaro. Saṅghikaṁ pana uddesabhatte vuttanayeneva",
  "tika-vin05t28:71_1": "gāhetabbaṁ. Sace panettha dūto byatto hoti, ‘‘bhante, rājagehe bhikkhusaṅghassa bhattaṁ",
  "tika-vin05t28:71_2": "gaṇhathā’’ti avatvā ‘‘bhikkhaṁ gaṇhathā’’ti vadati, piṇḍapātikānampi vaṭṭati. Atha",
  "tika-vin05t28:71_3": "dūto abyatto ‘‘bhattaṁ gaṇhathā’’ti vadati, bhattuddesako byatto ‘‘bhatta’’nti avatvā",
  "tika-vin05t28:71_4": "‘‘bhante , tumhe yātha, tumhe yāthā’’ti vadati, evampi piṇḍapātikānampi vaṭṭati,",
  "tika-vin05t28:71_5": "‘‘tumhākaṁ, bhante, paṭipāṭiyā bhattaṁ pāpuṇātī’’ti vutte pana na vaṭṭati. Sace nimantituṁ",
  "tika-vin05t28:71_6": "āgatamanusso āsanasālaṁ pavisitvā ‘‘aṭṭha bhikkhū dethā’’ti vā ‘‘aṭṭha patte dethā’’ti",
  "tika-vin05t28:71_7": "vā vadati, evampi piṇḍapātikānaṁ vaṭṭati, ‘‘tumhe ca tumhe ca gacchathā’’ti vattabbaṁ.",
  "tika-vin05t28:71_8": "Sace ‘‘aṭṭha bhikkhū detha, bhattaṁ gaṇhatha, aṭṭha patte detha, bhattaṁ gaṇhathā’’ti",
  "tika-vin05t28:71_9": "vā vadati, paṭipāṭiyā gāhetabbaṁ. Gāhentena pana vicchinditvā ‘‘bhatta’’nti avadantena",
  "tika-vin05t28:71_10": "‘‘tumhe ca tumhe ca gacchathā’’ti vutte piṇḍapātikānaṁ vaṭṭati. ‘‘Bhante, tumhākaṁ",
  "tika-vin05t28:71_11": "pattaṁ detha, tumhe ethā’’ti vutte pana ‘‘sādhu upāsakā’’ti gantabbaṁ. ‘‘Saṅghato",
  "tika-vin05t28:71_12": "uddisitvā tumhe ethā’’ti vuttepi ṭhitikāya gāhetabbaṁ.",
  "tika-vin05t28:72_0": "Nimantanabhattagharato pana pattatthāya āgatassa uddesabhatte vuttanayeneva ṭhitikāya",
  "tika-vin05t28:72_1": "patto dātabbo. Eko ‘‘saṅghato paṭipāṭiyā patta’’nti avatvā kevalaṁ ‘‘ekaṁ pattaṁ",
  "tika-vin05t28:72_2": "dethā’’ti vatvā aggāhiteyeva patte yassa kassaci pattaṁ gahetvā pūretvā āharati,",
  "tika-vin05t28:72_3": "taṁ pattasāmikasseva hoti. Uddesabhatte viya ṭhitikāya na gāhetabbaṁ. Idhāpi yo āgantvā",
  "tika-vin05t28:72_4": "tuṇhībhūto tiṭṭhati, so ‘‘kassa santikaṁ āgatosī’’ti vā ‘‘kassa pattaṁ harissasī’’ti",
  "tika-vin05t28:72_5": "vā na vattabbo. Pucchāsabhāgena hi ‘‘tumhākaṁ santikaṁ āgato, tumhākaṁ pattaṁ harissāmī’’ti",
  "tika-vin05t28:72_6": "vadeyya, tato so bhikkhu bhikkhūhi jigucchanīyo assa. ‘‘Kuhiṁ gacchasi, kiṁ karonto",
  "tika-vin05t28:72_7": "āhiṇḍasī’’ti pana vutte ‘‘tassa pattatthāya āgatomhī’’ti vadantassa paṭipāṭibhattaṭṭhitikāya",
  "tika-vin05t28:72_8": "gahetvā patto dātabbo. ‘‘Bhattaharaṇapattaṁ dethā’’ti vuttepi paṭipāṭibhattaṭṭhitikāya",
  "tika-vin05t28:72_9": "eva dātabbo. Sace āharitvā ‘‘sabbo saṅgho bhuñjatū’’ti vadati, bhājetvā bhuñjitabbaṁ.",
  "tika-vin05t28:72_10": "Pattasāmikassa atikkantampi ṭhitikaṁ ṭhapetvā aññaṁ paṭipāṭibhattaṁ gāhetabbaṁ.",
  "tika-vin05t28:73_0": "Eko pātiyā bhattaṁ āharitvā ‘‘saṅghassa dammī’’ti vadati, ālopabhattaṭṭhitikato paṭṭhāya",
  "tika-vin05t28:73_1": "ālopasaṅkhepena bhājetabbaṁ. Sace pana tuṇhībhūto acchati, ‘‘kassa te ābhataṁ, kassa",
  "tika-vin05t28:73_2": "dātukāmosī’’ti na vattabbo. Sace pana ‘‘kuhiṁ gacchasi, kiṁ karonto āhiṇḍasī’’ti",
  "tika-vin05t28:73_3": "vutte pana ‘‘saṅghassa me bhattaṁ ābhataṁ, therānaṁ me bhattaṁ ābhata’’nti vadati,",
  "tika-vin05t28:73_4": "gahetvā ālopabhattaṭṭhitikāya bhājetabbaṁ. Sace pana evaṁ ābhataṁ bhattaṁ bahu hoti,",
  "tika-vin05t28:73_5": "sakalasaṅghassa pahoti, abhihaṭabhikkhā nāma, piṇḍapātikānampi vaṭṭati, ṭhitikāpucchanakiccaṁ",
  "tika-vin05t28:73_6": "natthi, therāsanato paṭṭhāya pattaṁ pūretvā dātabbaṁ.",
  "tika-vin05t28:74_0": "Upāsako saṅghattherassa vā ganthadhutaṅgavasena abhiññātassa vā bhattuddesakassa",
  "tika-vin05t28:74_1": "vā pahiṇati ‘‘amhākaṁ bhattagahaṇatthāya aṭṭha bhikkhū gahetvā āgacchathā’’ti, sacepi",
  "tika-vin05t28:74_2": "ñātiupaṭṭhākehi pesitaṁ hoti, ime tayo janā pucchituṁ na labhanti, āruḷhāyeva mātikaṁ.",
  "tika-vin05t28:74_3": "Saṅghato aṭṭha bhikkhū uddisāpetvā attanavamehi gantabbaṁ. Kasmā? Bhikkhusaṅghassa",
  "tika-vin05t28:74_4": "hi ete bhikkhū nissāya lābho uppajjatīti. Ganthadhutaṅgādīhi pana anabhiññāto āvāsikabhikkhu",
  "tika-vin05t28:74_5": "āpucchituṁ labhati, tasmā tena ‘‘kiṁ saṅghato gaṇhāmi, udāhu ye jānāmi, tehi saddhiṁ",
  "tika-vin05t28:74_6": "āgacchāmī’’ti mātikaṁ āropetvā yathā dāyakā vadanti, tathā paṭipajjitabbaṁ. ‘‘Tumhākaṁ",
  "tika-vin05t28:74_7": "nissitake vā ye vā jānātha, te gahetvā ethā’’ti vutte pana ye icchanti, tehi saddhiṁ",
  "tika-vin05t28:74_8": "gantuṁ labhati. Sace ‘‘aṭṭha bhikkhū pahiṇathā’’ti pesenti, saṅghatova pesetabbā.",
  "tika-vin05t28:74_9": "Attanā sace aññasmiṁ gāme sakkā hoti bhikkhā labhituṁ, añño gāmo gantabbo. Na sakkā",
  "tika-vin05t28:74_10": "ce hoti labhituṁ, soyeva gāmo piṇḍāya pavisitabbo.",
  "tika-vin05t28:75_0": "Nimantitabhikkhū āsanasālāya nisinnā honti, tatra ce manussā ‘‘patte dethā’’ti āgacchanti,",
  "tika-vin05t28:75_1": "animantitehi na dātabbā, ‘‘ete nimantitā bhikkhū’’ti vattabbaṁ, ‘‘tumhepi dethā’’ti",
  "tika-vin05t28:75_2": "vutte pana dātuṁ vaṭṭati. Ussavādīsu manussā sayameva pariveṇāni ca padhānagharāni",
  "tika-vin05t28:75_3": "ca gantvā tipiṭake ca dhammakathike ca bhikkhusatenapi saddhiṁ nimantenti, tadā tehi",
  "tika-vin05t28:75_4": "ye jānanti, te gahetvā gantuṁ vaṭṭati. Kasmā? Na hi mahābhikkhusaṅghena atthikā manussā",
  "tika-vin05t28:75_5": "pariveṇapadhānagharāni gacchanti, sannipātaṭṭhānatova yathāsatti yathābalaṁ bhikkhū",
  "tika-vin05t28:75_6": "gaṇhitvā gacchantīti.",
  "tika-vin05t28:76_0": "Sace pana saṅghatthero vā ganthadhutaṅgavasena abhiññāto vā bhattuddesako vā aññatra",
  "tika-vin05t28:76_1": "vā vassaṁ vasitvā katthaci vā gantvā puna sakaṭṭhānaṁ āgacchati, manussā ca āgantukassa",
  "tika-vin05t28:76_2": "sakkāraṁ karonti, ekavāraṁ ye jānanti, te gahetvā gantabbaṁ. Paṭibaddhakālato paṭṭhāya",
  "tika-vin05t28:76_3": "dutiyavāre āraddhe saṅghatoyeva gahetvā gantabbaṁ. Abhinavaāgantukāva hutvā ‘‘ñātī",
  "tika-vin05t28:76_4": "vā upaṭṭhāke vā passissāmī’’ti gacchanti, tatra ce tesaṁ ñātī ca upaṭṭhākā ca sakkāraṁ",
  "tika-vin05t28:76_5": "karonti, ettha pana ye jānanti, te gahetvā gantumpi vaṭṭati. Yo pana atilābhī hoti,",
  "tika-vin05t28:76_6": "sakaṭṭhānañca āgantukaṭṭhānañca ekasadisaṁ, sabbattha manussā saṅghabhattaṁ sajjetvāva",
  "tika-vin05t28:76_7": "nisīdanti, tena saṅghatova gahetvā gantabbanti ayaṁ nimantane viseso. Avaseso sabbapañho",
  "tika-vin05t28:76_8": "uddesabhatte vuttanayeneva veditabbo. Kurundiyaṁ pana ‘‘aṭṭha mahāthere dethāti vutte",
  "tika-vin05t28:76_9": "aṭṭha mahātherāva dātabbā’’ti vuttaṁ. Esa nayo majjhimādīsu. Sace pana avisesetvā",
  "tika-vin05t28:76_10": "‘‘aṭṭha bhikkhū dethā’’ti vadati, saṅghato dātabbāti.",
  "tika-vin05t28:77": "Nimantanabhattakathā niṭṭhitā.",
  "tika-vin05t28:78_0": "211.Salākabhattaṁ pana ‘‘anujānāmi, bhikkhave, salākāya vā paṭṭikāya vā upanibandhitvā",
  "tika-vin05t28:78_1": "opuñjitvā bhattaṁ uddisitu’’nti (cūḷava. 326) vacanato rukkhasāramayāya salākāya",
  "tika-vin05t28:78_2": "vā veḷuvilīvatālapaṇṇādimayāya paṭṭikāya vā ‘‘asukassa nāma salākabhatta’’nti evaṁ",
  "tika-vin05t28:78_3": "akkharāni upanibandhitvā pacchiyaṁ vā cīvarabhoge vā katvā sabbasalākāyo opuñjitvā",
  "tika-vin05t28:78_4": "punappunaṁ heṭṭhupariyavasena āloḷetvā pañcaṅgasamannāgatena bhattuddesakena sace",
  "tika-vin05t28:78_5": "ṭhitikā atthi, ṭhitikato paṭṭhāya, no ce atthi, therāsanato paṭṭhāya salākā dātabbā.",
  "tika-vin05t28:78_6": "Pacchā āgatānampi ekābaddhavasena dūre ṭhitānampi uddesabhatte vuttanayeneva dātabbā.",
  "tika-vin05t28:79_0": "Sace vihārassa samantato bahū gocaragāmā, bhikkhū pana na bahū, gāmavasenapi salākā",
  "tika-vin05t28:79_1": "pāpuṇanti. ‘‘Tumhākaṁ asukagāme salākabhattaṁ pāpuṇātī’’ti gāmavaseneva gāhetabbaṁ.",
  "tika-vin05t28:79_2": "Evaṁ gāhentena sacepi ekamekasmiṁ gāme nānappakārāni saṭṭhi salākabhattāni, sabbāni",
  "tika-vin05t28:79_3": "gahitāneva honti. Tassa pattagāmasamīpe aññānipi dve tīṇi salākabhattāni honti, tāni",
  "tika-vin05t28:79_4": "tasseva dātabbāni. Na hi sakkā tesaṁ kāraṇā aññaṁ bhikkhuṁ pahiṇitunti.",
  "tika-vin05t28:80_0": "Sace ekaccesu gāmesu bahūni salākabhattāni sallakkhetvā sattannampi aṭṭhannampi bhikkhūnaṁ",
  "tika-vin05t28:80_1": "dātabbāni. Dentena pana catunnaṁ pañcannaṁ bhattānaṁ salākāyo ekato bandhitvā dātabbā.",
  "tika-vin05t28:80_2": "Sace taṁ gāmaṁ atikkamitvā añño gāmo hoti, tasmiñca ekameva salākabhattaṁ, taṁ pana",
  "tika-vin05t28:80_3": "pātova denti, tampi etesu bhikkhūsu ekassa niggahena datvā ‘‘pātova taṁ gahetvā pacchā",
  "tika-vin05t28:80_4": "orimagāme itarāni bhattāni gaṇhāhī’’ti vattabbo. Sace orimagāme salākabhattesu aggahitesveva",
  "tika-vin05t28:80_5": "gahitasaññāya gacchati, parabhāgagāme salākabhattaṁ gahetvā puna vihāraṁ āgantvā",
  "tika-vin05t28:80_6": "itarāni gahetvā orimagāmo gantabbo. Na hi bahisīmāya saṅghalābho gāhetuṁ labbhatīti",
  "tika-vin05t28:80_7": "ayaṁ nayo kurundiyaṁ vutto. Sace pana bhikkhū bahū honti, gāmavasena salākā na pāpuṇanti,",
  "tika-vin05t28:80_8": "vīthivasena vā vīthiyaṁ ekagehavasena vā ekakulavasena vā gāhetabbaṁ. Vīthiādīsu",
  "tika-vin05t28:80_9": "ca yattha bahūni bhattāni, tattha gāme vuttanayeneva bahūnaṁ bhikkhūnaṁ gāhetabbāni,",
  "tika-vin05t28:80_10": "salākāsu asati uddisitvāpi gāhetabbāni.",
  "tika-vin05t28:81_0": "212. Salākadāyakena pana vattaṁ jānitabbaṁ. Tena hi kālasseva vuṭṭhāya pattacīvaraṁ",
  "tika-vin05t28:81_1": "gahetvā bhojanasālaṁ gantvā asammaṭṭhaṭṭhānaṁ sammajjitvā pānīyaṁ paribhojanīyaṁ",
  "tika-vin05t28:81_2": "upaṭṭhāpetvā ‘‘idāni bhikkhūhi vattaṁ kataṁ bhavissatī’’ti kālaṁ sallakkhetvā ghaṇṭiṁ",
  "tika-vin05t28:81_3": "paharitvā bhikkhūsu sannipatitesu paṭhamameva vāragāme salākabhattaṁ gāhetabbaṁ,",
  "tika-vin05t28:81_4": "‘‘tuyhaṁ asukasmiṁ nāma vāragāme salākā pāpuṇāti, tatra gacchā’’ti vattabbaṁ. Sace",
  "tika-vin05t28:81_5": "abhirekagāvute gāmo hoti, taṁ divasaṁ gacchantā kilamanti, ‘‘sve tuyhaṁ vāragāme",
  "tika-vin05t28:81_6": "pāpuṇātī’’ti ajjeva gāhetabbaṁ. Yo vāragāmaṁ pesiyamāno na gacchati, aññaṁ salākaṁ",
  "tika-vin05t28:81_7": "maggati, na dātabbā. Saddhānañhi manussānaṁ puññahāni ca saṅghassa ca lābhacchedo",
  "tika-vin05t28:81_8": "hoti, tasmā tassa dutiyepi tatiyepi divase aññā salākā na dātabbā, ‘‘attano pattaṭṭhānaṁ",
  "tika-vin05t28:81_9": "gantvā bhuñjāhī’’ti vattabbo, tīṇi pana divasāni agacchantassa vāragāmato orimavāragāme",
  "tika-vin05t28:81_10": "salākā gāhetabbā. Tañce na gaṇhāti, tato paṭṭhāya tassa aññaṁ salākaṁ dātuṁ na vaṭṭati,",
  "tika-vin05t28:81_11": "daṇḍakammaṁ daḷhaṁ kātabbaṁ . Saṭṭhito vā paṇṇāsato vā na parihāpetabbaṁ. Vāragāme",
  "tika-vin05t28:81_12": "gāhetvā vihāravāro gāhetabbo, ‘‘tuyhaṁ vihāravāro pāpuṇātī’’ti vattabbaṁ. Vihāravārikassa",
  "tika-vin05t28:81_13": "dve tisso yāgusalākāyo tisso catasso bhattasalākāyo ca dātabbā, nibaddhaṁ katvā pana",
  "tika-vin05t28:81_14": "na dātabbā. Yāgubhattadāyakā hi ‘‘amhākaṁ yāgubhattaṁ vihāragopakāvabhuñjantī’’ti",
  "tika-vin05t28:81_15": "aññathattaṁ āpajjeyyuṁ, tasmā aññesu kulesu dātabbā.",
  "tika-vin05t28:82_0": "Sace vihāravārikānaṁ sabhāgā āharitvā denti, iccetaṁ kusalaṁ. No ce, vāraṁ gahetvā",
  "tika-vin05t28:82_1": "tesaṁ yāgubhattaṁ āharāpetabbaṁ, tāva nesaṁ salākā phātikammameva bhavanti. Vassaggena",
  "tika-vin05t28:82_2": "pattaṭṭhāne pana aññampi paṇītabhattasalākaṁ gaṇhituṁ labhantiyeva. Atirekauttaribhaṅgassa",
  "tika-vin05t28:82_3": "ekacārikabhattassa visuṁ ṭhitikaṁ katvā salākā dātabbā. Sace yena salākā laddhā,",
  "tika-vin05t28:82_4": "so taṁ divasaṁ taṁ bhattaṁ na labhati, puna divase gāhetabbaṁ. Bhattaññeva labhati,",
  "tika-vin05t28:82_5": "na uttaribhaṅgaṁ, evampi puna gāhetabbaṁ. Khīrabhattasalākāyapi eseva nayo. Sace",
  "tika-vin05t28:82_6": "pana khīrameva labhati, na bhattaṁ, khīralābhato paṭṭhāya puna na gāhetabbaṁ. Dve",
  "tika-vin05t28:82_7": "tīṇi ekacārikabhattāni ekasseva pāpuṇanti, dubbhikkhasamaye saṅghanavakena laddhakāle",
  "tika-vin05t28:82_8": "vijaṭetvā visuṁ gāhetabbāni. Pākatikasalākabhattaṁ aladdhassapi punadivase gāhetabbaṁ.",
  "tika-vin05t28:83_0": "Sace khuddako vihāro hoti, sabbe bhikkhū ekasambhogā, ucchusalākaṁ gāhentena yassa",
  "tika-vin05t28:83_1": "kassaci sammukhībhūtassa pāpetvā mahātherādīnaṁ divā tacchetvā dātuṁ vaṭṭati. Rasasalākaṁ",
  "tika-vin05t28:83_2": "pāpetvā pacchābhattampi parissāvetvā phāṇitaṁ vā kāretvā piṇḍapātikādīnampi dātabbaṁ,",
  "tika-vin05t28:83_3": "āgantukānaṁ āgatānāgatabhāvaṁ ñatvā gāhetabbā. Mahāāvāse ṭhitikaṁ katvā gāhetabbā.",
  "tika-vin05t28:83_4": "Takkasalākampi sabhāgaṭṭhāne pāpetvā vā dhūmāpetvā pacāpetvā vā therānaṁ dātuṁ vaṭṭati.",
  "tika-vin05t28:83_5": "Mahāāvāse vuttanayeneva paṭipajjitabbaṁ. Phalasalākapūvasalākabhesajjagandhamālāsalākāyopi",
  "tika-vin05t28:83_6": "visuṁ ṭhitikāya gāhetabbā. Bhesajjādisalākāyo cettha kiñcāpi piṇḍapātikānampi vaṭṭanti,",
  "tika-vin05t28:83_7": "salākavasena pana gāhitattā na sāditabbā. Aggabhikkhāmattaṁ salākabhattaṁ denti,",
  "tika-vin05t28:83_8": "ṭhitikaṁ pucchitvā gāhetabbaṁ. Asatiyā ṭhitikāya therāsanato paṭṭhāya gāhetabbaṁ.",
  "tika-vin05t28:83_9": "Sace tādisāni bhattāni bahūni honti, ekekassa bhikkhuno dve tīṇi dātabbāni. No ce,",
  "tika-vin05t28:83_10": "ekekameva datvā paṭipāṭiyā gatāya puna therāsanato paṭṭhāya dātabbaṁ. Atha antarāva",
  "tika-vin05t28:83_11": "upacchijjati, ṭhitikā sallakkhetabbā. Yadi pana tādisaṁ bhattaṁ nibaddhameva hoti,",
  "tika-vin05t28:83_12": "yassa pāpuṇāti, so vattabbo ‘‘laddhā vā aladdhā vā svepi gaṇheyyāsī’’ti. Ekaṁ anibaddhaṁ",
  "tika-vin05t28:83_13": "hoti, labhanadivase pana yāvadatthaṁ labhati. Alabhanadivasā bahutarā honti, taṁ",
  "tika-vin05t28:83_14": "yassa pāpuṇāti, so alabhitvā ‘‘sve gaṇheyyāsī’’ti vattabbo.",
  "tika-vin05t28:84_0": "Yo salākāsu gahitāsu pacchā āgacchati, tassa atikkantāva salākā na upaṭṭhāpetvā dātabbā.",
  "tika-vin05t28:84_1": "Salākaṁ nāma ghaṇṭiṁ paharaṇato paṭṭhāya āgantvā hatthaṁ pasārentova labhati, aññassa",
  "tika-vin05t28:84_2": "āgantvā samīpe ṭhitassapi atikkantā atikkantāva hoti. Sace panassa añño gaṇhanto",
  "tika-vin05t28:84_3": "atthi, sayaṁ anāgatopi labhati, sabhāgaṭṭhāne ‘‘asuko anāgato’’ti ñatvā ‘‘ayaṁ tassa",
  "tika-vin05t28:84_4": "salākā’’ti ṭhapetuṁ vaṭṭati. Sace ‘‘anāgatassa na dātabbā’’ti katikaṁ karonti, adhammikā",
  "tika-vin05t28:84_5": "hoti. Antoupacāre ṭhitassa hi bhājanīyabhaṇḍaṁ pāpuṇāti. Sace pana ‘‘anāgatassa dethā’’ti",
  "tika-vin05t28:84_6": "mahāsaddaṁ karonti, daṇḍakammaṁ ṭhapetabbaṁ, ‘‘āgantvā gaṇhantū’’ti vattabbaṁ. Cha",
  "tika-vin05t28:84_7": "pañcasalākā naṭṭhā honti, bhattuddesako dāyakānaṁ nāmaṁ na sarati, so ce naṭṭhasalākā",
  "tika-vin05t28:84_8": "mahātherassa vā attano vā pāpetvā bhikkhū vadeyya ‘‘mayā asukagāme salākabhattaṁ",
  "tika-vin05t28:84_9": "mayhaṁ pāpitaṁ, tumhe tattha laddhasalākabhattaṁ bhuñjeyyāthā’’ti, vaṭṭati, vihāre",
  "tika-vin05t28:84_10": "apāpitaṁ pana āsanasālāya taṁ bhattaṁ labhitvā tattheva pāpetvā bhuñjituṁ na vaṭṭati.",
  "tika-vin05t28:84_11": "‘‘Ajja paṭṭhāya mayhaṁ salākabhattaṁ gaṇhathā’’ti vutte tatra āsanasālāya gāhetuṁ",
  "tika-vin05t28:84_12": "na vaṭṭati, vihāraṁ ānetvā gāhetabbaṁ. ‘‘Sve paṭṭhāyā’’ti vutte pana bhattuddesakassa",
  "tika-vin05t28:84_13": "ācikkhitabbaṁ ‘‘sve paṭṭhāya asukakulaṁ nāma salākabhattaṁ deti, salākaggāhaṇakāle",
  "tika-vin05t28:84_14": "sareyyāsī’’ti. Dubbhikkhe salākabhattaṁ pacchinditvā subhikkhe jāte kañci bhikkhuṁ",
  "tika-vin05t28:84_15": "disvā ‘‘ajja paṭṭhāya amhākaṁ salākabhattaṁ gaṇhathā’’ti puna paṭṭhapenti, antogāme",
  "tika-vin05t28:84_16": "agāhetvā vihāraṁ ānetvā gāhetabbaṁ. Idañhi salākabhattaṁ nāma uddesabhattasadisaṁ",
  "tika-vin05t28:84_17": "na hoti, vihārameva sandhāya dīyati, tasmā bahiupacāre gāhetuṁ na vaṭṭati, ‘‘sve",
  "tika-vin05t28:84_18": "paṭṭhāyā’’ti vutte pana vihāre gāhetabbameva.",
  "tika-vin05t28:85_0": "Gamiko bhikkhu yaṁ disābhāgaṁ gantukāmo, tattha aññena vāragāmasalākā laddhā hoti,",
  "tika-vin05t28:85_1": "taṁ gahetvā itaraṁ bhikkhuṁ ‘‘mayhaṁ pattasalākaṁ tvaṁ gaṇhāhī’’ti vatvā gantuṁ vaṭṭati.",
  "tika-vin05t28:85_2": "Tena pana upacārasīmaṁ anatikkanteyeva tasmiṁ tassa salākā gāhetabbā. Chaḍḍitavihāre",
  "tika-vin05t28:85_3": "vasitvā manussā ‘‘bodhicetiyādīni jaggitvā bhuñjantū’’ti salākabhattaṁ paṭṭhapenti,",
  "tika-vin05t28:85_4": "bhikkhū sabhāgaṭṭhānesu vasitvā kālasseva gantvā tattha vattaṁ karitvā taṁ bhattaṁ",
  "tika-vin05t28:85_5": "bhuñjanti, vaṭṭati. Sace tesu svātanāya attano pāpetvā gatesu āgantuko bhikkhu chaḍḍitavihāre",
  "tika-vin05t28:85_6": "vasitvā kālasseva vattaṁ katvā ghaṇṭiṁ paharitvā salākabhattaṁ attano pāpetvā āsanasālaṁ",
  "tika-vin05t28:85_7": "gacchati, sova tassa bhattassa issaro. Yo pana bhikkhūsu vattaṁ karontesuyeva bhūmiyaṁ",
  "tika-vin05t28:85_8": "dve tayo sammuñjanīpahāre datvā ghaṇṭiṁ paharitvā ‘‘dhuragāme salākabhattaṁ mayhaṁ",
  "tika-vin05t28:85_9": "pāpuṇātī’’ti gacchati, tassa taṁ corikāya gahitattā na pāpuṇāti, vattaṁ katvā pāpetvā",
  "tika-vin05t28:85_10": "pacchāgatabhikkhūnaṁyeva hoti.",
  "tika-vin05t28:86_0": "Eko gāmo atidūre hoti, bhikkhū niccaṁ gantuṁ na icchanti, manussā ‘‘mayaṁ puññena",
  "tika-vin05t28:86_1": "paribāhirā homā’’ti vadanti, ye tassa gāmassa āsannavihāre sabhāgabhikkhū, te vattabbā",
  "tika-vin05t28:86_2": "‘‘imesaṁ bhikkhūnaṁ anāgatadivase tumhe bhuñjathā’’ti, salākā pana devasikaṁ pāpetabbā.",
  "tika-vin05t28:86_3": "Tā ca kho pana ghaṇṭipaharaṇamattena vā pacchicālanamattena vā pāpitā na honti, pacchiṁ",
  "tika-vin05t28:86_4": "pana gahetvā salākā pīṭhake ākiritabbā, pacchi pana mukhavaṭṭiyaṁ na gahetabbā. Sace",
  "tika-vin05t28:86_5": "hi tattha ahi vā vicchiko vā bhaveyya, dukkhaṁ uppādeyya, tasmā heṭṭhā gahetvā pacchiṁ",
  "tika-vin05t28:86_6": "parammukhaṁ katvā salākā ākiritabbā ‘‘sacepi sappo bhavissati, ettova palāyissatī’’ti.",
  "tika-vin05t28:86_7": "Evaṁ salākā ākiritvā gāmādivasena pubbe vuttanayeneva gāhetabbā.",
  "tika-vin05t28:87_0": "Apica ekaṁ mahātherassa pāpetvā ‘‘avasesā mayhaṁ pāpuṇantī’’ti attano pāpetvā vattaṁ",
  "tika-vin05t28:87_1": "katvā cetiyaṁ vanditvā vitakkamāḷake ṭhitehi bhikkhūhi ‘‘pāpitā, āvuso, salākā’’ti",
  "tika-vin05t28:87_2": "vutte ‘‘āma, bhante, tumhe gatagatagāme salākabhattaṁ gaṇhathā’’ti vattabbaṁ. Evañhi",
  "tika-vin05t28:87_3": "pāpitāpi supāpitāva honti. Bhikkhū sabbarattiṁ dhammassavanatthaṁ aññaṁ vihāraṁ gacchantā",
  "tika-vin05t28:87_4": "‘‘mayaṁ tattha dānaṁ aggahetvāva amhākaṁ gocaragāme piṇḍāya caritvā āgamissāmā’’ti",
  "tika-vin05t28:87_5": "salākā aggahetvāva gatā vihāre therassa pattaṁ salākabhattaṁ bhuñjituṁ āgacchanti,",
  "tika-vin05t28:87_6": "vaṭṭati. Atha mahātheropi ‘‘ahaṁ idha kiṁ karomī’’ti tehiyeva saddhiṁ gacchati, tehi",
  "tika-vin05t28:87_7": "gatavihāre abhuñjitvāva gocaragāmaṁ anuppattehi ‘‘detha, bhante, patte, salākayāguādīni",
  "tika-vin05t28:87_8": "āharissāmā’’ti vutte pattā na dātabbā. Kasmā, bhante, na dethāti. Vihāraṭṭhakaṁ bhattaṁ",
  "tika-vin05t28:87_9": "vihāre vutthānaṁ pāpuṇāti, mayaṁ aññavihāre vutthāti. ‘‘Detha, bhante, na mayaṁ vihāre",
  "tika-vin05t28:87_10": "pālikāya dema, tumhākaṁ dema, gaṇhatha amhākaṁ bhikkha’’nti vutte pana vaṭṭati.",
  "tika-vin05t28:88": "Salākabhattakathā niṭṭhitā.",
  "tika-vin05t28:89_0": "213.Pakkhikādīsu pana yaṁ abhilakkhitesu cātuddasī pañcadasī pañcamī aṭṭhamīti imesu",
  "tika-vin05t28:89_1": "pakkhesu kammappasutehi uposathaṁ kātuṁ satikaraṇatthāya dīyati, taṁ pakkhikaṁ nāma.",
  "tika-vin05t28:89_2": "Taṁ salākabhattagatikameva hoti, gāhetvā bhuñjitabbaṁ. Sace salākabhattampi pakkhikabhattampi",
  "tika-vin05t28:89_3": "bahuṁ sabbesaṁ vinivijjhitvā gacchati, dvepi bhattāni visuṁ visuṁ gāhetabbāni. Sace",
  "tika-vin05t28:89_4": "bhikkhusaṅgho mahā, pakkhikaṁ gāhetvā tassa ṭhitikāya salākabhattaṁ gāhetabbaṁ, salākabhattaṁ",
  "tika-vin05t28:89_5": "vā gāhāpetvā tassa ṭhitikāya pakkhikaṁ gāhetabbaṁ. Yesaṁ na pāpuṇāti, te piṇḍāya",
  "tika-vin05t28:89_6": "carissanti. Sace dvepi bhattāni bahūni, bhikkhū mandā, salākabhattaṁ nāma devasikaṁ",
  "tika-vin05t28:89_7": "labbhati, tasmā taṁ ṭhapetvā ‘‘pakkhikaṁ, āvuso, bhuñjathā’’ti pakkhikameva dātabbaṁ.",
  "tika-vin05t28:89_8": "Pakkhikaṁ paṇītaṁ denti, visuṁ ṭhitikā kātabbā, ‘‘sve pakkho’’ti ajja pakkhikaṁ na",
  "tika-vin05t28:89_9": "gāhetabbaṁ. Sace pana dāyakā vadanti ‘‘svepi amhākaṁ ghare lūkhabhattaṁ bhavissati,",
  "tika-vin05t28:89_10": "ajjeva pakkhikabhattaṁ uddisathā’’ti, evaṁ vaṭṭati.",
  "tika-vin05t28:90_0": "Uposathikaṁ nāma anvaḍḍhamāse uposathadivase uposathaṅgāni samādiyitvā yaṁ attanā",
  "tika-vin05t28:90_1": "bhuñjati, tadeva dīyati. Pāṭipadikaṁ nāma ‘‘uposathe bahū saddhā pasannā bhikkhūnaṁ",
  "tika-vin05t28:90_2": "sakkāraṁ karonti, pāṭipade pana bhikkhū kilamanti, pāṭipade dinnaṁ dubbhikkhadānasadisaṁ",
  "tika-vin05t28:90_3": "mahapphalaṁ hoti, uposathakammena vā parisuddhasīlānaṁ dutiyadivase dinnaṁ mahapphalaṁ",
  "tika-vin05t28:90_4": "hotī’’ti sallakkhetvā pāṭipade dīyamānakadānaṁ. Tampi ubhayaṁ salākabhattagatikameva.",
  "tika-vin05t28:90_5": "Iti imāni sattapi bhattāni piṇḍapātikānaṁ na vaṭṭanti, dhutaṅgabhedaṁ karontiyeva.",
  "tika-vin05t28:91_0": "214. Aparānipi cīvarakkhandhake (mahāva. 350) visākhāya varaṁ yācitvā dinnāni āgantukabhattaṁ",
  "tika-vin05t28:91_1": "gamikabhattaṁ gilānabhattaṁ gilānupaṭṭhākabhattanti cattāri bhattāni pāḷiyaṁ āgatāneva.",
  "tika-vin05t28:91_2": "Tattha āgantukānaṁ dinnaṁ bhattaṁ āgantukabhattaṁ. Esa nayo sesesu. Sace panettha",
  "tika-vin05t28:91_3": "āgantukabhattānipi āgantukāpi bahū honti, sabbesaṁ ekekaṁ gāhetabbaṁ. Bhattesu appahontesu",
  "tika-vin05t28:91_4": "ṭhitikāya gāhetabbaṁ. Eko āgantuko paṭhamameva āgantvā sabbaṁ āgantukabhattaṁ attano",
  "tika-vin05t28:91_5": "gāhetvā nisīdati, sabbaṁ tasseva hoti. Pacchā āgatehi āgantukehi tena dinnāni paribhuñjitabbāni.",
  "tika-vin05t28:91_6": "Tenapi ekaṁ attano gahetvā sesāni dātabbāni. Ayaṁ uḷāratā. Sace pana paṭhamaṁ āgantvāpi",
  "tika-vin05t28:91_7": "attano aggahetvā tuṇhībhūto nisīdati, pacchā āgatehi saddhiṁ paṭipāṭiyā gaṇhitabbaṁ.",
  "tika-vin05t28:91_8": "Sace niccaṁ āgantukā āgacchanti, āgatadivaseyeva bhuñjitabbaṁ. Antarantarā ce āgacchanti,",
  "tika-vin05t28:91_9": "dve tīṇi divasāni bhuñjitabbaṁ. Mahāpaccariyaṁ pana ‘‘satta divasāni bhuñjituṁ vaṭṭatī’’ti",
  "tika-vin05t28:91_10": "vuttaṁ. Āvāsiko katthaci gantvā āgato, tenapi āgantukabhattaṁ bhuñjitabbaṁ. Sace",
  "tika-vin05t28:91_11": "pana taṁ vihāre nibandhāpitaṁ hoti, vihāre gāhetabbaṁ. Atha vihāro dūre hoti, āsanasālāya",
  "tika-vin05t28:91_12": "nibandhāpitaṁ, āsanasālāya gāhetabbaṁ. Sace pana dāyakā ‘‘āgantukesu asati āvāsikāpi",
  "tika-vin05t28:91_13": "bhuñjantū’’ti vadanti, vaṭṭati, avutte pana na vaṭṭati.",
  "tika-vin05t28:92_0": "Gamikabhattepi ayameva kathāmaggo. Ayaṁ pana viseso – āgantuko āgantukabhattameva",
  "tika-vin05t28:92_1": "labhati, gamiko āgantukabhattampi gamikabhattampi. Āvāsikopi pakkamitukāmo gamiko",
  "tika-vin05t28:92_2": "hoti, gamikabhattaṁ labhati. Yathā pana āgantukabhattaṁ, evamidaṁ dve tīṇi vā satta",
  "tika-vin05t28:92_3": "vā divasāni na labhati. ‘‘Gamissāmī’’ti bhuttopi taṁ divasaṁ kenaci kāraṇena na gato,",
  "tika-vin05t28:92_4": "punadivasepi bhuñjituṁ vaṭṭati saussāhattā. ‘‘Gamissāmī’’ti bhuttassa corā vā panthaṁ",
  "tika-vin05t28:92_5": "rundhanti, udakaṁ vā devo vā vassati, sattho vā na gacchati, saussāhena bhuñjitabbaṁ.",
  "tika-vin05t28:92_6": "‘‘Ete upaddave olokentena dve tayo divase bhuñjituṁ vaṭṭatī’’ti mahāpaccariyaṁ vuttaṁ.",
  "tika-vin05t28:92_7": "‘‘Gamissāmi gamissāmī’’ti pana lesaṁ oḍḍetvā bhuñjituṁ na labhati.",
  "tika-vin05t28:93_0": "Gilānabhattampi sace sabbesaṁ gilānānaṁ pahoti, taṁ sabbesaṁ dātabbaṁ. No ce, ṭhitikaṁ",
  "tika-vin05t28:93_1": "katvā gāhetabbaṁ. Eko gilāno arogarūpo sakkoti antogāmaṁ gantuṁ, eko na sakkoti,",
  "tika-vin05t28:93_2": "ayaṁ mahāgilāno nāma, etassa gilānabhattaṁ dātabbaṁ. Dve mahāgilānā, eko lābhī abhiññāto",
  "tika-vin05t28:93_3": "bahuṁ khādanīyabhojanīyaṁ labhati, eko anātho appalābhatāya antogāmaṁ pavisati, etassa",
  "tika-vin05t28:93_4": "gilānabhattaṁ dātabbaṁ. Gilānabhatte divasaparicchedo natthi, yāva rogo na vūpasammati,",
  "tika-vin05t28:93_5": "sappāyabhojanaṁ abhuñjanto na yāpeti, tāva bhuñjitabbaṁ. Yadā pana missakayāguṁ vā",
  "tika-vin05t28:93_6": "missakabhattaṁ vā bhuttassapi rogo na kuppati, tato paṭṭhāya na bhuñjitabbaṁ.",
  "tika-vin05t28:94_0": "Gilānupaṭṭhākabhattampi yaṁ sabbesaṁ pahoti, taṁ sabbesaṁ dātabbaṁ. No ce pahoti,",
  "tika-vin05t28:94_1": "ṭhitikaṁ katvā gāhetabbaṁ. Idampi dvīsu gilānesu mahāgilānupaṭṭhākassa gāhetabbaṁ,",
  "tika-vin05t28:94_2": "dvīsu mahāgilānesu anāthagilānupaṭṭhākassa. Yaṁ kulaṁ gilānabhattampi deti gilānupaṭṭhākabhattampi,",
  "tika-vin05t28:94_3": "tattha yassa gilānassa gilānabhattaṁ pāpuṇāti, tadupaṭṭhākassapi tattheva gāhetabbaṁ.",
  "tika-vin05t28:94_4": "Gilānupaṭṭhākabhattepi divasaparicchedo natthi, yāva gilāno labhati, tāvassa upaṭṭhākopi",
  "tika-vin05t28:94_5": "labhatīti. Imāni cattāri bhattāni sace evaṁ dinnāni honti ‘‘āgantukagamikagilānagilānupaṭṭhākā",
  "tika-vin05t28:94_6": "mama bhikkhaṁ gaṇhantū’’ti, piṇḍapātikānampi vaṭṭati. Sace pana ‘‘āgantukādīnaṁ catunnaṁ",
  "tika-vin05t28:94_7": "bhattaṁ nibandhāpemi, mama bhattaṁ gaṇhantū’’ti evaṁ dinnāni honti, piṇḍapātikānaṁ na vaṭṭati.",
  "tika-vin05t28:95_0": "215. Aparānipi dhurabhattaṁ kuṭibhattaṁ vārakabhattanti tīṇi bhattāni. Tattha dhurabhattanti",
  "tika-vin05t28:95_1": "niccabhattaṁ vuccati, taṁ duvidhaṁ saṅghikañca puggalikañca. Tattha yaṁ ‘‘saṅghassa",
  "tika-vin05t28:95_2": "dhurabhattaṁ demā’’ti nibandhāpitaṁ, taṁ salākabhattagatikaṁ. ‘‘Mama nibaddhabhikkhaṁ",
  "tika-vin05t28:95_3": "gaṇhantū’’ti vatvā dinnaṁ pana piṇḍapātikānampi vaṭṭati. Puggalikepi ‘‘tumhākaṁ dhurabhattaṁ",
  "tika-vin05t28:95_4": "dammī’’ti vutte piṇḍapātiko ce, na vaṭṭati, ‘‘mama nibaddhabhikkhaṁ gaṇhathā’’ti",
  "tika-vin05t28:95_5": "vutte pana vaṭṭati, sāditabbaṁ. Sace pacchā katipāhe vītivatte ‘‘dhurabhattaṁ gaṇhathā’’ti",
  "tika-vin05t28:95_6": "vadati, mūle suṭṭhu sampaṭicchitattā vaṭṭati.",
  "tika-vin05t28:96_0": "Kuṭibhattaṁ nāma yaṁ saṅghassa āvāsaṁ kāretvā ‘‘amhākaṁ senāsanavāsino amhākaṁyeva",
  "tika-vin05t28:96_1": "bhattaṁ gaṇhantū’’ti evaṁ nibandhāpitaṁ, taṁ salākabhattagatikameva hoti, gāhetvā",
  "tika-vin05t28:96_2": "bhuñjitabbaṁ. ‘‘Amhākaṁ senāsanavāsino amhākaṁyeva bhikkhaṁ gaṇhantū’’ti vutte pana",
  "tika-vin05t28:96_3": "piṇḍapātikānampi vaṭṭati. Yaṁ pana puggale pasīditvā tassa āvāsaṁ katvā ‘‘tumhākaṁ",
  "tika-vin05t28:96_4": "demā’’ti dinnaṁ, taṁ tasseva hoti, tasmiṁ katthaci gate nissitakehi bhuñjitabbaṁ.",
  "tika-vin05t28:97_0": "Vārakabhattaṁ nāma dubbhikkhasamaye ‘‘vārena bhikkhū jaggissāmā’’ti dhuragehato paṭṭhāya",
  "tika-vin05t28:97_1": "dinnaṁ, tampi bhikkhāvacanena dinnaṁ piṇḍapātikānaṁ vaṭṭati, ‘‘vārakabhatta’’nti",
  "tika-vin05t28:97_2": "vutte pana salākabhattagatikaṁ hoti. Sace taṇḍulādīni pesenti ‘‘sāmaṇerā pacitvā",
  "tika-vin05t28:97_3": "dentū’’ti, piṇḍapātikānaṁ vaṭṭati. Iti imāni ca tīṇi, āgantukabhattādīni ca cattārīti",
  "tika-vin05t28:97_4": "satta, tāni saṅghabhattādīhi saha cuddasa bhattāni honti.",
  "tika-vin05t28:98_0": "216. Aṭṭhakathāyaṁ pana vihārabhattaṁ aṭṭhakabhattaṁ catukkabhattaṁ guḷhakabhattanti",
  "tika-vin05t28:98_1": "aññānipi cattāri bhattāni vuttāni. Tattha vihārabhattaṁ nāma vihāre tatruppādabhattaṁ,",
  "tika-vin05t28:98_2": "taṁ saṅghabhattena saṅgahitaṁ. Taṁ pana tissamahāvihāracittalapabbatādīsu paṭisambhidāppattehi",
  "tika-vin05t28:98_3": "khīṇāsavehi yathā piṇḍapātikānampi sakkā honti paribhuñjituṁ, tathā paṭiggahitattā",
  "tika-vin05t28:98_4": "tādisesu ṭhānesu piṇḍapātikānampi vaṭṭati. ‘‘Aṭṭhannaṁ bhikkhūnaṁ dema, catunnaṁ",
  "tika-vin05t28:98_5": "demā’’ti evaṁ dinnaṁ pana aṭṭhakabhattañceva catukkabhattañca, tampi bhikkhāvacanena",
  "tika-vin05t28:98_6": "dinnaṁ piṇḍapātikānaṁ vaṭṭati. Mahābhisaṅkhārena atirasakapūvena pattaṁ thaketvā",
  "tika-vin05t28:98_7": "dinnaṁ guḷhakabhattaṁ nāma. Imāni tīṇi salākabhattagatikāneva. Aparampi guḷhakabhattaṁ",
  "tika-vin05t28:98_8": "nāma atthi, idhekacce manussā mahādhammassavanañca vihārapūjañca kāretvā ‘‘sakalasaṅghassa",
  "tika-vin05t28:98_9": "dātuṁ na sakkoma, dve tīṇi bhikkhusatāni amhākaṁ bhikkhaṁ gaṇhantū’’ti bhikkhuparicchedajānanatthaṁ",
  "tika-vin05t28:98_10": "guḷhake denti, idaṁ piṇḍapātikānampi vaṭṭati.",
  "tika-vin05t28:99": "Piṇḍapātabhājanīyaṁ niṭṭhitaṁ.",
  "tika-vin05t28:100_0": "217.Gilānapaccayabhājanīyaṁ pana evaṁ veditabbaṁ (cūḷava. aṭṭha. 325 pakkhikabhattādikathā)",
  "tika-vin05t28:100_1": "– sappiādīsu bhesajjesu rājarājamahāmattā sappissa tāva kumbhasatampi kumbhasahassampi",
  "tika-vin05t28:100_2": "vihāraṁ pesenti, ghaṇṭiṁ paharitvā therāsanato paṭṭhāya gahitabhājanaṁ pūretvā dātabbaṁ,",
  "tika-vin05t28:100_3": "piṇḍapātikānampi vaṭṭati. Sace alasajātikā mahātherā pacchā āgacchanti, ‘‘bhante,",
  "tika-vin05t28:100_4": "vīsativassānaṁ dīyati, tumhākaṁ ṭhitikā atikkantā’’ti na vattabbā, ṭhitikaṁ ṭhapetvā",
  "tika-vin05t28:100_5": "tesaṁ datvā pacchā ṭhitikāya dātabbaṁ. ‘‘Asukavihāre bahu sappi uppanna’’nti sutvā",
  "tika-vin05t28:100_6": "yojanantaravihāratopi bhikkhū āgacchanti, sampattasampattānampi ṭhitaṭṭhānato paṭṭhāya",
  "tika-vin05t28:100_7": "dātabbaṁ. Asampattānampi upacārasīmaṁ paviṭṭhānaṁ antevāsikādīsu gaṇhantesu dātabbameva.",
  "tika-vin05t28:100_8": "‘‘Bahiupacārasīmāya ṭhitānaṁ dethā’’ti vadanti, na dātabbaṁ. Sace pana upacārasīmaṁ",
  "tika-vin05t28:100_9": "okkantehi ekābaddhā hutvā attano vihāradvāre antovihāreyeva vā honti, parisavasena",
  "tika-vin05t28:100_10": "vaḍḍhitā nāma sīmā hoti, tasmā dātabbā. Saṅghanavakassa dinnepi pacchā āgatānaṁ dātabbameva.",
  "tika-vin05t28:100_11": "Dutiyabhāge pana therāsanaṁ āruḷhe āgatānaṁ paṭhamabhāgo na pāpuṇāti, dutiyabhāgato",
  "tika-vin05t28:100_12": "vassaggena dātabbaṁ. Antoupacārasīmaṁ pavisitvā yattha katthaci dinnaṁ hoti, sabbaṁ",
  "tika-vin05t28:100_13": "sannipātaṭṭhāneyeva bhājetabbaṁ.",
  "tika-vin05t28:101_0": "Yasmiṁ vihāre dasa bhikkhū, daseva ca sappikumbhā dīyanti, ekekakumbhavasena bhājetabbaṁ.",
  "tika-vin05t28:101_1": "Eko sappikumbho hoti, dasabhikkhūhi bhājetvā gahetabbaṁ. Sace ‘‘yathāṭhitaṁyeva amhākaṁ",
  "tika-vin05t28:101_2": "pāpuṇātī’’ti gaṇhanti, duggahitaṁ, taṁ gatagataṭṭhāne saṅghikameva hoti. Kumbhaṁ",
  "tika-vin05t28:101_3": "pana āvajjetvā thālake thokaṁ sappiṁ katvā ‘‘idaṁ mahātherassa pāpuṇāti, avasesaṁ",
  "tika-vin05t28:101_4": "amhākaṁ pāpuṇātī’’ti vatvā tampi kumbheyeva ākiritvā yathicchitaṁ gahetvā gantabbaṁ.",
  "tika-vin05t28:101_5": "Sace thinaṁ sappi hoti, lekhaṁ katvā ‘‘lekhato parabhāgo mahātherassa pāpuṇāti, avasesaṁ",
  "tika-vin05t28:101_6": "amhāka’’nti gahitampi suggahitaṁ. Vuttaparicchedato ūnādhikesu bhikkhūsu sappikumbhesu",
  "tika-vin05t28:101_7": "ca eteneva upāyena bhājetabbaṁ. Sace paneko bhikkhu, eko kumbho hoti, ghaṇṭiṁ paharitvā",
  "tika-vin05t28:101_8": "‘‘ayaṁ mayhaṁ pāpuṇātī’’tipi gahetuṁ vaṭṭati. ‘‘Ayaṁ paṭhamabhāgo mayhaṁ pāpuṇāti,",
  "tika-vin05t28:101_9": "ayaṁ dutiyabhāgo’’ti evaṁ thokaṁ thokampi pāpetuṁ vaṭṭati. Esa nayo navanītādīsupi",
  "tika-vin05t28:101_10": ". Yasmiṁ pana vippasannatilatelādimhi lekhā na santiṭṭhati, taṁ uddharitvā bhājetabbaṁ.",
  "tika-vin05t28:101_11": "Siṅgiveramaricādibhesajjampi avasesapattathālakādisamaṇaparikkhāropi sabbo vuttānurūpeneva",
  "tika-vin05t28:101_12": "nayena suṭṭhu sallakkhetvā bhājetabboti. Ayaṁ gilānapaccayabhājanīyakathā.",
  "tika-vin05t28:102_0": "218. Idāni senāsanaggāhe vinicchayo veditabbo (cūḷava. aṭṭha. 318) – ayaṁ senāsanaggāho",
  "tika-vin05t28:102_1": "nāma duvidho hoti utukāle ca vassāvāse ca. Tattha utukāle tāva keci āgantukā bhikkhū",
  "tika-vin05t28:102_2": "purebhattaṁ āgacchanti, keci pacchābhattaṁ paṭhamayāmaṁ majjhimayāmaṁ pacchimayāmaṁ",
  "tika-vin05t28:102_3": "vā. Ye yadā āgacchanti, tesaṁ tadāva bhikkhū uṭṭhāpetvā senāsanaṁ dātabbaṁ, akālo",
  "tika-vin05t28:102_4": "nāma natthi. Senāsanapaññāpakena pana paṇḍitena bhavitabbaṁ, ekaṁ vā dve vā mañcaṭṭhānāni",
  "tika-vin05t28:102_5": "ṭhapetabbāni. Sace vikāle eko vā dve vā therā āgacchanti, te vattabbā ‘‘bhante, ādito",
  "tika-vin05t28:102_6": "paṭṭhāya vuṭṭhāpiyamāne sabbepi bhikkhū ubbhaṇḍikā bhavissanti, tumhe amhākaṁ vasanaṭṭhāne vasathā’’ti.",
  "tika-vin05t28:103_0": "Bahūsu pana āgatesu vuṭṭhāpetvā paṭipāṭiyā dātabbaṁ. Sace ekekaṁ pariveṇaṁ pahoti,",
  "tika-vin05t28:103_1": "ekekaṁ pariveṇaṁ dātabbaṁ. Tattha aggisālādīghasālāmaṇḍalamāḷādayo sabbepi tasseva",
  "tika-vin05t28:103_2": "pāpuṇanti. Evaṁ appahonte pāsādaggena dātabbaṁ, pāsādesu appahontesu ovarakaggena",
  "tika-vin05t28:103_3": "dātabbaṁ, ovarakesu appahontesu seyyaggena dātabbaṁ, seyyaggesu appahontesu mañcaṭṭhānena",
  "tika-vin05t28:103_4": "dātabbaṁ, mañcaṭṭhāne appahonte ekapīṭhakaṭṭhānavasena dātabbaṁ, bhikkhuno pana ṭhitokāsamattaṁ",
  "tika-vin05t28:103_5": "na gāhetabbaṁ. Etañhi senāsanaṁ nāma na hoti. Pīṭhakaṭṭhāne pana appahonte ekaṁ mañcaṭṭhānaṁ",
  "tika-vin05t28:103_6": "vā ekaṁ pīṭhaṭṭhānaṁ vā ‘‘vārena vārena, bhante, vissamathā’’ti tiṇṇaṁ janānaṁ dātabbaṁ.",
  "tika-vin05t28:103_7": "Na hi sakkā sītasamaye sabbarattiṁ ajjhokāseva vasituṁ. Mahātherena paṭhamayāmaṁ",
  "tika-vin05t28:103_8": "vissamitvā nikkhamitvā dutiyattherassa vattabbaṁ ‘‘āvuso idha pavisāhī’’ti. Sace",
  "tika-vin05t28:103_9": "mahāthero niddāgaruko hoti, kālaṁ na jānāti, ukkāsitvā dvāraṁ ākoṭetvā ‘‘bhante kālo",
  "tika-vin05t28:103_10": "jāto, sītaṁ anudahatī’’ti vattabbaṁ. Tena nikkhamitvā okāso dātabbo, adātuṁ na labhati.",
  "tika-vin05t28:103_11": "Dutiyattherenapi majjhimayāmaṁ vissamitvā purimanayeneva itarassa dātabbaṁ. Niddāgaruko",
  "tika-vin05t28:103_12": "vuttanayeneva vuṭṭhāpetabbo. Evaṁ ekarattiṁ ekamañcaṭṭhānaṁ tiṇṇaṁ dātabbaṁ. Jambudīpe",
  "tika-vin05t28:103_13": "pana ekacce bhikkhū ‘‘senāsanaṁ nāma mañcaṭṭhānaṁ vā pīṭhaṭṭhānaṁ vā kiñcideva kassaci",
  "tika-vin05t28:103_14": "sappāyaṁ hoti, kassaci asappāya’’nti āgantukā hontu vā mā vā, devasikaṁ senāsanaṁ",
  "tika-vin05t28:103_15": "gāhenti. Ayaṁ utukāle senāsanaggāho nāma.",
  "tika-vin05t28:104_0": "219.Vassāvāse pana atthi āgantukavattaṁ, atthi āvāsikavattaṁ. Āgantukena tāva sakaṭṭhānaṁ",
  "tika-vin05t28:104_1": "muñcitvā aññattha gantvā vasitukāmena vassūpanāyikadivasameva tattha na gantabbaṁ.",
  "tika-vin05t28:104_2": "Vasanaṭṭhānaṁ vā hi tatra sambādhaṁ bhaveyya, bhikkhācāro vā na sampajjeyya, tena",
  "tika-vin05t28:104_3": "na phāsukaṁ vihareyya, tasmā ‘‘idāni māsamattena vassūpanāyikā bhavissatī’’ti taṁ",
  "tika-vin05t28:104_4": "vihāraṁ pavisitabbaṁ. Tattha māsamattaṁ vasanto sace uddesatthiko, uddesasampattiṁ",
  "tika-vin05t28:104_5": "sallakkhetvā, sace kammaṭṭhāniko, kammaṭṭhānasappāyataṁ sallakkhetvā, sace paccayatthiko,",
  "tika-vin05t28:104_6": "paccayalābhaṁ sallakkhetvā antovasse sukhaṁ vasissati. Sakaṭṭhānato ca tattha gacchantena",
  "tika-vin05t28:104_7": "na gocaragāmo ghaṭṭetabbo. Na tattha manussā vattabbā ‘‘tumhe nissāya salākabhattādīni",
  "tika-vin05t28:104_8": "vā yāgukhajjakādīni vā vassāvāsikaṁ vā natthi, ayaṁ cetiyassa parikkhāro, ayaṁ uposathāgārassa,",
  "tika-vin05t28:104_9": "idaṁ tāḷañceva sūci ca, sampaṭicchatha tumhākaṁ vihāra’’nti. Senāsanaṁ pana jaggitvā",
  "tika-vin05t28:104_10": "dārubhaṇḍamattikābhaṇḍāni paṭisāmetvā gamikavattaṁ pūretvā gantabbaṁ.",
  "tika-vin05t28:105_0": "Evaṁ gacchantenapi daharehi pattacīvarabhaṇḍikāyo ukkhipāpetvā telanāḷikattaradaṇḍādīni",
  "tika-vin05t28:105_1": "gāhetvā chattaṁ paggayha attānaṁ dassentena gāmadvāreneva na gantabbaṁ, paṭicchannena",
  "tika-vin05t28:105_2": "aṭavimaggena gantabbaṁ. Aṭavimagge asati gumbādīni maddantena na gantabbaṁ, gamikavattaṁ",
  "tika-vin05t28:105_3": "pana pūretvā vitakkaṁ chinditvā suddhacittena gamanavatteneva gantabbaṁ. Sace pana",
  "tika-vin05t28:105_4": "gāmadvārena maggo hoti, gacchantañca naṁ saparivāraṁ disvā manussā ‘‘amhākaṁ thero",
  "tika-vin05t28:105_5": "viyā’’ti upadhāvitvā ‘‘kuhiṁ, bhante, sabbaparikkhāre gahetvā gacchathā’’ti vadanti,",
  "tika-vin05t28:105_6": "tesu ce eko evaṁ vadati ‘‘vassūpanāyikakālo nāmāyaṁ, yattha antovassenibaddhabhikkhācāro",
  "tika-vin05t28:105_7": "bhaṇḍapaṭicchādanañca labbhati, tattha bhikkhū gacchantī’’ti, tassa ce sutvā te manussā",
  "tika-vin05t28:105_8": "‘‘bhante, imasmimpi gāme jano bhuñjati ceva nivāseti ca, mā aññattha gacchathā’’ti",
  "tika-vin05t28:105_9": "vatvā mittāmacce pakkositvā sabbe sammantayitvā vihāre nibaddhavattañca salākabhattādīni",
  "tika-vin05t28:105_10": "ca vassāvāsikañca ṭhapetvā ‘‘idheva, bhante, vasathā’’ti yācanti, sabbesaṁ sādituṁ",
  "tika-vin05t28:105_11": "vaṭṭati. Sabbañcetaṁ kappiyañceva anavajjañca. Kurundiyaṁ pana ‘‘kuhiṁ gacchathāti",
  "tika-vin05t28:105_12": "vutte ‘asukaṭṭhāna’nti vatvā ‘kasmā tattha gacchathā’ti vutte ‘kāraṇaṁ ācikkhitabba’’’nti",
  "tika-vin05t28:105_13": "vuttaṁ. Ubhayampi panetaṁ suddhacittattāva anavajjaṁ. Idaṁ āgantukavattaṁ nāma.",
  "tika-vin05t28:106_0": "Idaṁ pana āvāsikavattaṁ. Paṭikacceva hi āvāsikehi vihāro jaggitabbo, khaṇḍaphullapaṭisaṅkharaṇaparibhaṇḍāni",
  "tika-vin05t28:106_1": "kātabbāni, rattiṭṭhānadivāṭṭhānavaccakuṭipassāvaṭṭhānāni padhānagharavihāramaggoti",
  "tika-vin05t28:106_2": "imāni sabbāni paṭijaggitabbāni. Cetiye sudhākammaṁ muṇḍavedikāya telamakkhanaṁ mañcapīṭhajaggananti",
  "tika-vin05t28:106_3": "idampi sabbaṁ kātabbaṁ ‘‘vassaṁ vasitukāmā āgantvā uddesaparipucchākammaṭṭhānānuyogādīni",
  "tika-vin05t28:106_4": "karontā sukhaṁ vasissantī’’ti. Kataparikammehi āsāḷhījuṇhapañcamito paṭṭhāya vassāvāsikaṁ",
  "tika-vin05t28:106_5": "pucchitabbaṁ. Kattha pucchitabbaṁ? Yato pakatiyā labbhati. Yehi pana na dinnapubbaṁ,",
  "tika-vin05t28:106_6": "te pucchituṁ na vaṭṭati. Kasmā pucchitabbaṁ? Kadāci hi manussā denti, kadāci dubbhikkhādīhi",
  "tika-vin05t28:106_7": "upaddutā na denti, tattha ye na dassanti, te apucchitvā vassāvāsike gāhite gāhitabhikkhūnaṁ",
  "tika-vin05t28:106_8": "lābhantarāyo hoti, tasmā pucchitvāva gāhetabbaṁ.",
  "tika-vin05t28:107_0": "Pucchantena ‘‘tumhākaṁ vassāvāsikaṁ gāhaṇakālo upakaṭṭho’’ti vattabbaṁ. Sace vadanti",
  "tika-vin05t28:107_1": "‘‘bhante, imaṁ saṁvaccharaṁ chātakādīhi upaddutamha, na sakkoma dātu’’nti vā ‘‘yaṁ",
  "tika-vin05t28:107_2": "pubbe dema, tato ūnataraṁ dassāmā’’ti vā ‘‘idāni kappāso sulabho, yaṁ pubbe dema,",
  "tika-vin05t28:107_3": "tato bahutaraṁ dassāmā’’ti vā, taṁ sallakkhetvā tadanurūpena nayena tesaṁ senāsane",
  "tika-vin05t28:107_4": "bhikkhūnaṁ vassāvāsikaṁ gāhetabbaṁ. Sace manussā vadanti ‘‘yassa amhākaṁ vassāvāsikaṁ",
  "tika-vin05t28:107_5": "pāpuṇāti, so temāsaṁ pānīyaṁ upaṭṭhāpetu, vihāramaggaṁ jaggatu, cetiyaṅgaṇabodhiyaṅgaṇāni",
  "tika-vin05t28:107_6": "jaggatu, bodhirukkhe udakaṁ āsiñcatū’’ti, yassa taṁ pāpuṇāti, tassa ācikkhitabbaṁ.",
  "tika-vin05t28:107_7": "Yo pana gāmo paṭikkamma yojanadviyojanantare hoti, tatra ce kulāni upanikkhepaṁ ṭhapetvā",
  "tika-vin05t28:107_8": "pahāre vassāvāsikaṁ dentiyeva, tāni kulāni āpucchitvāpi tesaṁ senāsane vattaṁ katvā",
  "tika-vin05t28:107_9": "vasantassa vassāvāsitaṁ gāhetabbaṁ. Sace pana tesaṁ senāsane paṁsukūliko vasati,",
  "tika-vin05t28:107_10": "āgatañca taṁ disvā ‘‘tumhākaṁ vassāvāsikaṁ demā’’ti vadanti, tena saṅghassa ācikkhitabbaṁ.",
  "tika-vin05t28:107_11": "Sace tāni kulāni saṅghassa dātuṁ na icchanti, ‘‘tumhākaṁyeva demā’’ti vadanti, sabhāgo",
  "tika-vin05t28:107_12": "bhikkhu ‘‘vattaṁ katvā gaṇhāhī’’ti vattabbo. Paṁsukūlikassa panetaṁ na vaṭṭati. Iti",
  "tika-vin05t28:107_13": "saddhādeyyadāyakamanussā pucchitabbā.",
  "tika-vin05t28:108_0": "Tatruppāde pana kappiyakārakā pucchitabbā. Kathaṁ pucchitabbā? Kiṁ, āvuso, saṅghassa",
  "tika-vin05t28:108_1": "bhaṇḍapaṭicchādanaṁ bhavissatīti? Sace vadanti ‘‘bhavissati, bhante, ekekassa navahatthasāṭakaṁ",
  "tika-vin05t28:108_2": "dassāma, vassāvāsikaṁ gāhethā’’ti, gāhetabbaṁ. Sacepi vadanti ‘‘sāṭakā natthi, vatthu",
  "tika-vin05t28:108_3": "pana atthi, gāhetha, bhante’’ti, vatthumhi santepi gāhetuṁ vaṭṭatiyeva. Kappiyakārakānañhi",
  "tika-vin05t28:108_4": "hatthe ‘‘kappiyabhaṇḍaṁ paribhuñjathā’’ti dinnavatthuto yaṁ yaṁ kappiyaṁ, sabbaṁ",
  "tika-vin05t28:108_5": "paribhuñjituṁ anuññātaṁ. Yaṁ panettha piṇḍapātatthāya gilānapaccayatthāya ca uddissa",
  "tika-vin05t28:108_6": "dinnaṁ, taṁ cīvare upanāmentehi saṅghasuṭṭhutāya apaloketvā upanāmetabbaṁ, senāsanatthāya",
  "tika-vin05t28:108_7": "pana uddissa dinnaṁ garubhaṇḍaṁ hoti. Cīvaravaseneva pana catupaccayavasena vā dinnaṁ",
  "tika-vin05t28:108_8": "cīvare upanāmentānaṁ apalokanakammakiccaṁ natthi. Apalokanakammaṁ karontehi ca puggalavaseneva",
  "tika-vin05t28:108_9": "kātabbaṁ, saṅghavasena na kātabbaṁ. Jātarūparajatavasenapi āmakadhaññavasena vā apalokanakammaṁ",
  "tika-vin05t28:108_10": "na vaṭṭati, kappiyabhaṇḍavasena cīvarataṇḍulādivaseneva ca vaṭṭati. Taṁ pana evaṁ",
  "tika-vin05t28:108_11": "kattabbaṁ ‘‘idāni subhikkhaṁ sulabhapiṇḍaṁ, bhikkhū cīvarena kilamanti, ettakaṁ nāma",
  "tika-vin05t28:108_12": "taṇḍulabhāgaṁ bhikkhūnaṁ cīvaraṁ kātuṁ ruccatī’’ti, ‘‘gilānapaccayo sulabho, gilāno",
  "tika-vin05t28:108_13": "vā natthi, ettakaṁ nāma taṇḍulabhāgaṁ bhikkhūnaṁ cīvaraṁ kātuṁ ruccatī’’ti.",
  "tika-vin05t28:109_0": "Evaṁ cīvarapaccayaṁ sallakkhetvā senāsanassa kāle ghosite sannipatite saṅghe senāsanaggāhako",
  "tika-vin05t28:109_1": "sammannitabbo. Sammannantena ca dve sammannitabbāti vuttaṁ. Evañhi navako vuḍḍhassa,",
  "tika-vin05t28:109_2": "vuḍḍho ca navakassa gāhessatīti. Mahante pana mahāvihārasadise vihāre tayo cattāro",
  "tika-vin05t28:109_3": "janā sammannitabbā. Kurundiyaṁ pana ‘‘aṭṭhapi soḷasapi jane sammannituṁ vaṭṭatī’’ti",
  "tika-vin05t28:109_4": "vuttaṁ. Tesaṁ sammuti kammavācāyapi apalokanenapi vaṭṭatiyeva. Tehi sammatehi bhikkhūhi",
  "tika-vin05t28:109_5": "senāsanaṁ sallakkhetabbaṁ. Cetiyagharaṁ bodhigharaṁ āsanagharaṁ sammuñjaniaṭṭo dāruaṭṭo",
  "tika-vin05t28:109_6": "vaccakuṭi iṭṭhakasālā vaḍḍhakisālā dvārakoṭṭhako pānīyamāḷo maggo pokkharaṇīti etāni",
  "tika-vin05t28:109_7": "hi asenāsanāni, vihāro aḍḍhayogo pāsādo hammiyaṁ guhā maṇḍapo rukkhamūlaṁ veḷugumboti",
  "tika-vin05t28:109_8": "imāni senāsanāni, tāni gāhetabbāni.",
  "tika-vin05t28:110_0": "220. Gāhentena ca ‘‘anujānāmi, bhikkhave, paṭhamaṁ bhikkhū gaṇetuṁ, bhikkhū gaṇetvā",
  "tika-vin05t28:110_1": "seyyā gaṇetuṁ, seyyā gaṇetvā seyyaggena gāhetu’’nti(cūḷava. 318) ādivacanato paṭhamaṁ",
  "tika-vin05t28:110_2": "vihāre bhikkhū gaṇetvā mañcaṭṭhānāni gaṇetabbāni, tato ekekaṁ mañcaṭṭhānaṁ ekekassa",
  "tika-vin05t28:110_3": "bhikkhuno gāhetabbaṁ. Sace mañcaṭṭhānāni atirekāni honti, vihāraggena gāhetabbaṁ.",
  "tika-vin05t28:110_4": "Sace vihārāpi atirekā honti, pariveṇaggena gāhetabbaṁ. Pariveṇesupi atirekesu puna",
  "tika-vin05t28:110_5": "aparopi bhāgo dātabbo. Atimandesu hi bhikkhūsu ekekassa bhikkhuno dve tīṇi pariveṇāni",
  "tika-vin05t28:110_6": "dātabbāni. Gahite pana dutiyabhāge añño bhikkhu āgacchati, na attano aruciyā so bhāgo",
  "tika-vin05t28:110_7": "tassa dātabbo. Sace pana yena gahito, so attano ruciyā taṁ dutiyabhāgaṁ vā paṭhamabhāgaṁ vā deti, vaṭṭati.",
  "tika-vin05t28:111_0": "‘‘Na, bhikkhave, nissīme ṭhitassa senāsanaṁ gāhetabbaṁ, yo gāheyya, āpatti dukkaṭassā’’ti",
  "tika-vin05t28:111_1": "(cūḷava. 318) vacanato upacārasīdhato bahi ṭhitassa na gāhetabbaṁ, antoupacārasīmāya",
  "tika-vin05t28:111_2": "pana dūre ṭhitassapi labbhatiyeva.",
  "tika-vin05t28:112_0": "‘‘Anujānāmi, bhikkhave, gilānassa patirūpaṁ seyyaṁ dātu’’nti (cūḷava. 316) vacanato",
  "tika-vin05t28:112_1": "yo (cūḷava. aṭṭha. 316) kāsasāsabhagandarātisārādīhi gilāno hoti, kheḷamallakavaccakapālādīni",
  "tika-vin05t28:112_2": "ṭhapetabbāni honti, kuṭṭhī vā hoti, senāsanaṁ dūseti, evarūpassa heṭṭhāpāsādapaṇṇasālādīsu",
  "tika-vin05t28:112_3": "aññataraṁ ekamantaṁ senāsanaṁ dātabbaṁ. Yasmiṁ vasante senāsanaṁ na dussati, tassa",
  "tika-vin05t28:112_4": "varaseyyāpi dātabbāva. Yopi sinehapānavirecananatthukammādīsu yaṁ kiñci bhesajjaṁ",
  "tika-vin05t28:112_5": "karoti, sabbo so gilānoyeva. Tassapi sallakkhetvā patirūpaṁ senāsanaṁ dātabbaṁ.",
  "tika-vin05t28:113_0": "‘‘Na, bhikkhave, ekena dve paṭibāhetabbā, yo paṭibāheyya, āpatti dukkaṭassā’’ti (cūḷava.",
  "tika-vin05t28:113_1": "319) vacanato ekena dve senāsanāni na gahetabbāni. Sacepi gaṇheyya, pacchimena gahaṇena",
  "tika-vin05t28:113_2": "purimaggahaṇaṁ paṭippassambhati. Gahaṇena hi gahaṇaṁ paṭippassambhati, gahaṇena ālayo",
  "tika-vin05t28:113_3": "paṭippassambhati, ālayena gahaṇaṁ paṭippassambhati, ālayena ālayo paṭippassambhati.",
  "tika-vin05t28:113_4": "Kathaṁ? Idhekacco (cūḷava. aṭṭha. 319) vassūpanāyikadivase ekasmiṁ vihāre senāsanaṁ",
  "tika-vin05t28:113_5": "gahetvā sāmantavihāraṁ gantvā tatrāpi gaṇhāti, tassa iminā gahaṇena purimaggahaṇaṁ",
  "tika-vin05t28:113_6": "paṭippassambhati. Aparo ‘‘idha vasissāmī’’ti ālayamattaṁ katvā sāmantavihāraṁ gantvā",
  "tika-vin05t28:113_7": "tattha senāsanaṁ gaṇhāti, tassa iminā gahaṇeneva purimo ālayo paṭippassambhati. Eko",
  "tika-vin05t28:113_8": "‘‘idha vasissāmī’’ti senāsanaṁ vā gahetvā ālayaṁ vā katvā sāmantavihāraṁ gantvā ‘‘idheva",
  "tika-vin05t28:113_9": "dāni vasissāmī’’ti ālayaṁ karoti, iccassa ālayena vā gahaṇaṁ, ālayena vā ālayo paṭippassambhati,",
  "tika-vin05t28:113_10": "sabbattha pacchime gahaṇe vā ālaye vā tiṭṭhati. Yo pana ekasmiṁ vihāre senāsanaṁ",
  "tika-vin05t28:113_11": "gahetvā ‘‘aññasmiṁ vihāre vasissāmī’’ti gacchati, tassa upacārasīmātikkame senāsanaggāho",
  "tika-vin05t28:113_12": "paṭippassambhati. Yadi pana ‘‘tattha phāsu bhavissati, vasissāmi, no ce, āgamissāmī’’ti",
  "tika-vin05t28:113_13": "gantvā aphāsukabhāvaṁ ñatvā pacchā vā gacchati, vaṭṭati.",
  "tika-vin05t28:114_0": "Senāsanaggāhakena ca senāsanaṁ gāhetvā vassāvāsikaṁ gāhetabbaṁ. Gāhentena sace saṅghiko",
  "tika-vin05t28:114_1": "ca saddhādeyyo cāti dve cīvarapaccayā honti, tesu yaṁ bhikkhū paṭhamaṁ gahituṁ icchanti,",
  "tika-vin05t28:114_2": "taṁ gahetvā tassa ṭhitikato paṭṭhāya itaro gāhetabbo. ‘‘Sace bhikkhūnaṁ appatāya",
  "tika-vin05t28:114_3": "pariveṇaggena senāsane gāhiyamāne ekaṁ pariveṇaṁ mahālābhaṁ hoti, dasa vā dvādasa",
  "tika-vin05t28:114_4": "vā cīvarāni labhanti, taṁ vijaṭetvā aññesu alābhakesu āvāsesu pakkhipitvā aññesampi",
  "tika-vin05t28:114_5": "bhikkhūnaṁ gāhetabba’’nti mahāsumatthero āha. Mahāpadumatthero panāha ‘‘na evaṁ kātabbaṁ.",
  "tika-vin05t28:114_6": "Manussā hi attano āvāsapaṭijagganatthāya paccayaṁ denti, tasmā aññehi bhikkhūhi tattha pavisitabba’’nti.",
  "tika-vin05t28:115_0": "221. Sace panettha mahāthero paṭikkosati ‘‘mā, āvuso, evaṁ gāhetha, bhagavato anusiṭṭhiṁ",
  "tika-vin05t28:115_1": "karotha. Vuttañhetaṁ bhagavatā ‘‘anujānāmi, bhikkhave, pariveṇaggena gāhetu’’nti",
  "tika-vin05t28:115_2": "(cūḷava. 318). Tassa paṭikkosanāya aṭṭhatvā ‘‘bhante, bhikkhū bahū, paccayo mando,",
  "tika-vin05t28:115_3": "saṅgahaṁ kātuṁ vaṭṭatī’’ti saññāpetvā gāhetabbameva. Gāhentena ca sammatena bhikkhunā",
  "tika-vin05t28:115_4": "mahātherassa santikaṁ gantvā evaṁ vattabbaṁ ‘‘bhante, tumhākaṁ senāsanaṁ pāpuṇāti,",
  "tika-vin05t28:115_5": "paccayaṁ dhārethā’’ti. Asukakulassa paccayo asukasenāsanañca mayhaṁ pāpuṇāti, āvusoti.",
  "tika-vin05t28:115_6": "Pāpuṇāti bhante, gaṇhatha nanti. Gaṇhāmi, āvusoti. Gahitaṁ hoti. ‘‘Sace pana ‘gahitaṁ",
  "tika-vin05t28:115_7": "vo, bhante’ti vutte ‘gahitaṁ me’ti vā, ‘gaṇhissatha, bhante’ti vutte ‘gaṇhissāmī’ti",
  "tika-vin05t28:115_8": "vā vadati, aggahitaṁ hotī’’ti mahāsumatthero āha. Mahāpadumatthero panāha ‘‘atītānāgatavacanaṁ",
  "tika-vin05t28:115_9": "vā hotu vattamānavacanaṁ vā, satuppādamattaṁ ālayakaraṇamattameva cettha pamāṇaṁ,",
  "tika-vin05t28:115_10": "tasmā gahitameva hotī’’ti.",
  "tika-vin05t28:116_0": "Yopi paṁsukūliko bhikkhu senāsanaṁ gahetvā paccayaṁ vissajjeti, ayampi na aññasmiṁ",
  "tika-vin05t28:116_1": "āvāse pakkhipitabbo, tasmiṁyeva pariveṇe aggisālāya vā dīghasālāya vā rukkhamūle",
  "tika-vin05t28:116_2": "vā aññassa gāhetuṁ vaṭṭati. Paṁsukūliko ‘‘vasāmī’’ti senāsanaṁ jaggissati, itaro",
  "tika-vin05t28:116_3": "‘‘paccayaṁ gaṇhāmī’’ti evaṁ dvīhi kāraṇehi senāsanaṁ sujaggitataraṁ bhavissati. Mahāpaccariyaṁ",
  "tika-vin05t28:116_4": "pana vuttaṁ ‘‘paṁsukūlike vāsatthāya senāsanaṁ gaṇhante senāsanaggāhakena vattabbaṁ,",
  "tika-vin05t28:116_5": "‘bhante idha paccayo atthi, so kiṁ kātabbo’ti. Tena ‘heṭṭhā aññaṁ gāhāpehī’ti vattabbo.",
  "tika-vin05t28:116_6": "Sace pana kiñci avatvāva vasati, vuṭṭhavassassa ca pādamūle ṭhapetvā sāṭakaṁ denti,",
  "tika-vin05t28:116_7": "vaṭṭati. Atha ‘vassāvāsikaṁ demā’ti vadanti, tasmiṁ senāsane vassaṁvuṭṭhabhikkhūnaṁ",
  "tika-vin05t28:116_8": "pāpuṇātī’’ti. Yesaṁ pana senāsanaṁ natthi, kevalaṁ paccayameva denti, tesaṁ paccayaṁ",
  "tika-vin05t28:116_9": "avassāvāsikasenāsane gāhetuṁ vaṭṭati. Manussā thūpaṁ katvā vassāvāsikaṁ gāhāpenti.",
  "tika-vin05t28:116_10": "Thūpo nāma asenāsanaṁ, tassa samīpe rukkhe vā maṇḍape vā upanibandhitvā gāhetabbaṁ.",
  "tika-vin05t28:116_11": "Tena bhikkhunā cetiyaṁ jaggitabbaṁ. Bodhirukkhabodhigharaāsanagharasammuñjaniaṭṭadāruaṭṭavaccakuṭidvārakoṭṭhakapānīyakuṭipānīyamāḷakadantakaṭṭhamāḷakesupi",
  "tika-vin05t28:116_12": "eseva nayo. Bhojanasālā pana senāsanameva, tasmā taṁ ekassa vā bahūnaṁ vā paricchinditvā",
  "tika-vin05t28:116_13": "gāhetuṁ vaṭṭatīti sabbamidaṁ vitthārena mahāpaccariyaṁ vuttaṁ.",
  "tika-vin05t28:117_0": "Senāsanaggāhakena pana pāṭipadaaruṇato paṭṭhāya yāva puna aruṇaṁ na bhijjati, tāva",
  "tika-vin05t28:117_1": "gāhetabbaṁ. Idañhi senāsanaggāhassa khettaṁ. Sace pātova gābhite senāsane añño vitakkacāriko",
  "tika-vin05t28:117_2": "bhikkhu āgantvā senāsanaṁ yācati, ‘‘gahitaṁ, bhante, senāsanaṁ, vassūpagato saṅgho,",
  "tika-vin05t28:117_3": "ramaṇīyo vihāro, rukkhamūlādīsu yattha icchatha, tattha vasathā’’ti vattabbo. Pacchimavassūpanāyikadivase",
  "tika-vin05t28:117_4": "pana sace kālaṁ ghosetvā sannipatite saṅghe koci dasahatthaṁ vatthaṁ āharitvā vassāvāsikaṁ",
  "tika-vin05t28:117_5": "deti, āgantuko ce bhikkhu saṅghatthero hoti, tassa dātabbaṁ. Navako ce hoti, sammatena",
  "tika-vin05t28:117_6": "bhikkhunā saṅghatthero vattabbo ‘‘sace, bhante, icchatha, paṭhamabhāgaṁ muñcitvā",
  "tika-vin05t28:117_7": "idaṁ vatthaṁ gaṇhathā’’ti, amuñcantassa na dātabbaṁ. Sace pana pubbe gāhitaṁ muñcitvā",
  "tika-vin05t28:117_8": "gaṇhāti, dātabbaṁ. Eteneva upāyena dutiyattherato paṭṭhāya parivattetvā pattaṭṭhāneva",
  "tika-vin05t28:117_9": "āgantukassa dātabbaṁ. Sace pana paṭhamavassūpagatā dve tīṇi cattāri pañca vā vatthāni",
  "tika-vin05t28:117_10": "alatthuṁ, laddhaṁ laddhaṁ eteneva upāyena vissajjāpetvā yāva āgantukassa samakaṁ",
  "tika-vin05t28:117_11": "hoti, tāva dātabbaṁ. Tena samake laddhe avasiṭṭho anubhāgo therāsane dātabbo. Paccuppanne",
  "tika-vin05t28:117_12": "lābhe sati ṭhitikāya gāhetuṁ katikaṁ kātuṁ vaṭṭati.",
  "tika-vin05t28:118_0": "Sace dubbhikkhaṁ hoti, dvīsupi vassūpanāyikāsu vassūpagatā bhikkhū bhikkhāya kilamantā",
  "tika-vin05t28:118_1": "‘‘āvuso, idha vasantā sabbeva kilamāma, sādhu vata dve bhāgā homa, yesaṁ ñātipavāritaṭṭhānāni",
  "tika-vin05t28:118_2": "atthi, te tattha vasitvā pavāraṇāya āgantvā attano pattaṁ vassāvāsikaṁ gaṇhantū’’ti",
  "tika-vin05t28:118_3": "vadanti, tesu ye tattha vasitvā pavāraṇāya āgacchanti, tesaṁ apaloketvā vassāvāsikaṁ",
  "tika-vin05t28:118_4": "dātabbaṁ. Sādiyantāpi hi teneva vassāvāsikassa sāmino, khīyantāpi ca āvāsikā neva",
  "tika-vin05t28:118_5": "adātuṁ labhanti. Kurundiyaṁ pana vuttaṁ ‘‘katikavattaṁ kātabbaṁ ‘sabbesaṁ no idha",
  "tika-vin05t28:118_6": "yāgubhattaṁ nappahoti, sabhāgaṭṭhāne vasitvā āgacchatha, tumhākaṁ pattaṁ vassāvāsikaṁ",
  "tika-vin05t28:118_7": "labhissathā’ti. Tañce eko paṭibāhati, supaṭibāhitaṁ. No ce paṭibāhati, katikā sukatā.",
  "tika-vin05t28:118_8": "Pacchā tesaṁ tattha vasitvā āgatānaṁ apaloketvā dātabbaṁ, apalokanakāle paṭibāhituṁ",
  "tika-vin05t28:118_9": "na labbhatī’’ti. Punapi vuttaṁ ‘‘sace vassūpagatesu ekaccānaṁ vassāvāsike apāpuṇante",
  "tika-vin05t28:118_10": "bhikkhū katikaṁ karonti ‘chinnavassānaṁ vassāvāsikañca idāni uppajjanakavassāvāsikañca",
  "tika-vin05t28:118_11": "imesaṁ dātuṁ ruccatī’ti, evaṁ katikāya katāya gāhitasadisameva hoti, uppannuppannaṁ",
  "tika-vin05t28:118_12": "tesameva dātabba’’nti. Temāsaṁ pānīyaṁ upaṭṭhāpetvā vihāramaggacetiyaṅgaṇabodhiyaṅgaṇāni",
  "tika-vin05t28:118_13": "jaggitvā bodhirukkhe udakaṁ siñcitvā pakkantopi vibbhantopi vassāvāsikaṁ labhatiyeva.",
  "tika-vin05t28:118_14": "Bhatiniviṭṭhañhi tena kataṁ, saṅghikaṁ pana apalokanakammaṁ katvā gāhitaṁ antovasse",
  "tika-vin05t28:118_15": "vibbhantopi labhateva, paccayavasena gāhitaṁ pana na labhatīti vadanti.",
  "tika-vin05t28:119_0": "Sace vuṭṭhavasso disaṁgamiko bhikkhu āvāsikassa hatthato kiñcideva kappiyabhaṇḍaṁ",
  "tika-vin05t28:119_1": "gahetvā ‘‘asukakule mayhaṁ vassāvāsikaṁ pattaṁ, taṁ gaṇhathā’’ti vatvā gataṭṭhāne",
  "tika-vin05t28:119_2": "vibbhamati, vassāvāsikaṁ saṅghikaṁ hoti. Sace pana manusse sammukhā sampaṭicchāpetvā",
  "tika-vin05t28:119_3": "gacchati, labhati. ‘‘Idaṁ vassāvāsikaṁ amhākaṁ senāsane vutthabhikkhuno demā’’ti",
  "tika-vin05t28:119_4": "vutte yassa gāhitaṁ, tasseva hoti. Sace pana senāsanasāmikassa piyakamyatāya puttadhītādayo",
  "tika-vin05t28:119_5": "bahūni vatthāni āharitvā ‘‘amhākaṁ senāsane demā’’ti denti, tattha vassūpagatassa",
  "tika-vin05t28:119_6": "ekameva vatthaṁ dātabbaṁ, sesāni saṅghikāni honti. Vassāvāsikaṭhitikāya gāhetabbāni,",
  "tika-vin05t28:119_7": "ṭhitikāya asati therāsanato paṭṭhāya gāhetabbāni. Senāsane vassūpagataṁ bhikkhuṁ",
  "tika-vin05t28:119_8": "nissāya uppannena cittappasādena bahūni vatthāni āharitvā ‘‘senāsanassa demā’’ti",
  "tika-vin05t28:119_9": "dinnesupi eseva nayo. Sace pana pādamūle ṭhapetvā ‘‘etassa bhikkhuno demā’’ti vadanti, tasseva honti.",
  "tika-vin05t28:120_0": "Ekassa gehe dve vassāvāsikāni, paṭhamabhāgo sāmaṇerassa gāhito hoti, dutiyo therāsane.",
  "tika-vin05t28:120_1": "So ekaṁ dasahatthaṁ, ekaṁ aṭṭhahatthaṁ sāṭakaṁ peseti ‘‘vassāvāsikaṁ pattabhikkhūnaṁ",
  "tika-vin05t28:120_2": "dethā’’ti, vicinitvā varabhāgaṁ sāmaṇerassa datvā anubhāgo therāsane dātabbo . Sace",
  "tika-vin05t28:120_3": "pana ubhopi gharaṁ netvā bhojetvā sayameva pādamūle ṭhapeti, yaṁ yassa dinnaṁ, tadeva",
  "tika-vin05t28:120_4": "tassa hoti. Ito paraṁ mahāpaccariyaṁ āgatanayo hoti – ekassa ghare daharasāmaṇerassa",
  "tika-vin05t28:120_5": "vassāvāsikaṁ pāpuṇāti, so ce pucchati ‘‘amhākaṁ vassāvāsikaṁ kassa patta’’nti, ‘‘sāmaṇerassā’’ti",
  "tika-vin05t28:120_6": "avatvā ‘‘dānakāle jānissasī’’ti vatvā dānadivase ekaṁ mahātheraṁ pesetvā nīharāpetabbaṁ.",
  "tika-vin05t28:120_7": "Sace yassa vassāvāsikaṁ pattaṁ, so vibbhamati vā kālaṁ vā karoti, manussā ce pucchanti",
  "tika-vin05t28:120_8": "‘‘kassa amhākaṁ vassāvāsikaṁ patta’’nti, tesaṁ yathābhūtaṁ ācikkhitabbaṁ. Sace te",
  "tika-vin05t28:120_9": "vadanti ‘‘tumhākaṁ demā’’ti, tassa bhikkhuno pāpuṇāti. Atha saṅghassa vā gaṇassa",
  "tika-vin05t28:120_10": "vā denti, saṅghassa vā gaṇassa vā pāpuṇāti. Sace vassūpagatā suddhapaṁsukūlikāyeva",
  "tika-vin05t28:120_11": "honti, ānetvā dinnaṁ vassāvāsikaṁ senāsanaparikkhāraṁ vā katvā ṭhapetabbaṁ, bimbohanādīni vā kātabbānīti.",
  "tika-vin05t28:121": "Ayaṁ tāva antovasse vassūpanāyikadivasavasena",
  "tika-vin05t28:122": "Senāsanaggāhakathā.",
  "tika-vin05t28:123": "222. Ayamaparopi utukāle antarāmuttako nāma senāsanaggāho veditabbo. Divasavasena hi tividho senāsanaggāho purimako pacchimako antarāmuttakoti. Vuttañhetaṁ –",
  "tika-vin05t28:124_0": "‘‘Tayome, bhikkhave, senāsanaggāhā, purimako pacchimako antarāmuttako. Aparajjugatāya",
  "tika-vin05t28:124_1": "āsāḷhiyā purimako gāhetabbo, māsagatāya āsāḷhiyā pacchimako gāhetabbo, aparajjugatāya",
  "tika-vin05t28:124_2": "pavāraṇāya āyatiṁ vassāvāsatthāya antarāmuttako gāhetabbo’’ti (mahāva. 318).",
  "tika-vin05t28:125_0": "Etesu (cūḷava. aṭṭha. 318) tīsu senāsanaggāhesu purimako pacchimako cāti ime dve",
  "tika-vin05t28:125_1": "gāhā thāvarā, antarāmuttako pana senāsanapaṭijagganatthaṁ bhagavatā anuññāto. Tathā",
  "tika-vin05t28:125_2": "hi ekasmiṁ vihāre mahālābhaṁ senāsanaṁ hoti, senāsanasāmikā vassūpagataṁ bhikkhuṁ",
  "tika-vin05t28:125_3": "sabbapaccayehi sakkaccaṁ upaṭṭhahitvā pavāretvā gamanakāle bahuṁ samaṇaparikkhāraṁ",
  "tika-vin05t28:125_4": "denti, mahātherā dūratova āgantvā vassūpanāyikadivase taṁ gahetvā phāsuṁ vasitvā",
  "tika-vin05t28:125_5": "vuṭṭhavassā lābhaṁ gaṇhitvā pakkamanti. Āvāsikā ‘‘mayaṁ etthuppannaṁ lābhaṁ na labhāma,",
  "tika-vin05t28:125_6": "niccaṁ āgantukamahātherāva labhanti, teyeva naṁ āgantvā paṭijaggissantī’’ti palujjantampi",
  "tika-vin05t28:125_7": "na olokenti. Bhagavā tassa paṭijagganatthaṁ ‘‘aparajjugatāya pavāraṇāya āyatiṁ vassāvāsatthāya",
  "tika-vin05t28:125_8": "antarāmuttako gāhetabbo’’ti āha.",
  "tika-vin05t28:126_0": "Taṁ gāhentena saṅghatthero vattabbo ‘‘bhante, antarāmuttakasenāsanaṁ gaṇhathā’’ti.",
  "tika-vin05t28:126_1": "Sace gaṇhāti , dātabbaṁ. No ce, eteneva upāyena anutheraṁ ādiṁ katvā yo gaṇhāti,",
  "tika-vin05t28:126_2": "tassa antamaso sāmaṇerassapi dātabbaṁ. Tena taṁ senāsanaṁ aṭṭha māse paṭijaggitabbaṁ,",
  "tika-vin05t28:126_3": "chadanabhittibhūmīsu yaṁ kiñci khaṇḍaṁ vā phullaṁ vā hoti, taṁ sabbaṁ paṭisaṅkharitabbaṁ.",
  "tika-vin05t28:126_4": "Uddesaparipucchādīhi divasaṁ khepetvā rattiṁ tattha vasituṁ vaṭṭati, rattiṁ pariveṇe",
  "tika-vin05t28:126_5": "vasitvā tattha divasaṁ khepetumpi vaṭṭati, rattindivaṁ tattheva vasitumpi vaṭṭati,",
  "tika-vin05t28:126_6": "utukāle āgatānaṁ vuḍḍhānaṁ na paṭibāhitabbaṁ. Vassūpanāyikadivase pana sampatte sace",
  "tika-vin05t28:126_7": "saṅghatthero ‘‘mayhaṁ idaṁ pana senāsanaṁ dethā’’ti vadati, na labhati. ‘‘Bhante,",
  "tika-vin05t28:126_8": "idaṁ antarāmuttakaṁ gahetvā ekena bhikkhunā paṭijaggita’’nti vatvā na dātabbaṁ, aṭṭha",
  "tika-vin05t28:126_9": "māse paṭijaggitabhikkhusseva gāhitaṁ hoti. Yasmiṁ pana senāsane ekasaṁvacchare dvikkhattuṁ",
  "tika-vin05t28:126_10": "paccaye denti chamāsaccayena chamāsaccayena, taṁ antarāmuttakaṁ na gāhetabbaṁ. Yasmiṁ",
  "tika-vin05t28:126_11": "vā tikkhattuṁ denti catumāsaccayena catumāsaccayena, yasmiṁ vā catukkhattuṁ denti",
  "tika-vin05t28:126_12": "temāsaccayena temāsaccayena, taṁ antarāmuttakaṁ na gāhetabbaṁ. Paccayeneva hi taṁ",
  "tika-vin05t28:126_13": "paṭijagganaṁ labhissati. Yasmiṁ pana ekasaṁvacchare sakideva bahū paccaye denti,",
  "tika-vin05t28:126_14": "etaṁ antarāmuttakaṁ gāhetabbanti.",
  "tika-vin05t28:127_0": "223. ‘‘Anujānāmi, bhikkhave, akataṁ vā vihāraṁ vippakataṁ vā navakammaṁ dātuṁ, khuddake",
  "tika-vin05t28:127_1": "vihāre kammaṁ oloketvā chappañcavassikaṁ navakammaṁ dātuṁ, aḍḍhayoge kammaṁ oloketvā",
  "tika-vin05t28:127_2": "sattaṭṭhavassikaṁ navakammaṁ dātuṁ, mahallake vihāre pāsāde vā kammaṁ oloketvā dasadvādasavassikaṁ",
  "tika-vin05t28:127_3": "navakammaṁ dātu’’nti (cūḷava. 323) vacanato akataṁ vippakataṁ vā senāsanaṁ ekassa",
  "tika-vin05t28:127_4": "bhikkhuno apalokanena vā kammavācāya vā sāvetvā navakammaṁ katvā vasituṁ yathāvuttakālaparicchedavasena",
  "tika-vin05t28:127_5": "dātabbaṁ. Navakammiko bhikkhu antovasse taṁ āvāsaṁ labhati, utukāle paṭibāhituṁ na",
  "tika-vin05t28:127_6": "labhati. Laddhanavakammena pana bhikkhunā vāsipharasunikhādanādīni gahetvā sayaṁ",
  "tika-vin05t28:127_7": "na kātabbaṁ, katākataṁ jānitabbaṁ. Sace so āvāso jīrati, āvāsasāmikassa vā tassa",
  "tika-vin05t28:127_8": "vaṁse uppannassa vā kassaci kathetabbaṁ ‘‘āvāso te nassati, jaggatha etaṁ āvāsa’’nti.",
  "tika-vin05t28:127_9": "Sace so na sakkoti, bhikkhūhi ñātīhi vā upaṭṭhākehi vā samādāpetvā jaggitabbo. Sace",
  "tika-vin05t28:127_10": "tepi na sakkonti, saṅghikena paccayena jaggitabbo, tasmimpi asati ekaṁ āvāsaṁ vissajjetvā",
  "tika-vin05t28:127_11": "avasesā jaggitabbā, bahū vissajjetvā ekaṁ saṇṭhapetumpi vaṭṭatiyeva.",
  "tika-vin05t28:128": "Dubbhikkhe bhikkhūsu pakkantesu sabbe āvāsā nassanti, tasmā ekaṁ vā dve vā tayo vā āvāse vissajjetvā tato yāgubhattacīvarādīni paribhuñjantehi sesāvāsā jaggitabbāyeva.",
  "tika-vin05t28:129_0": "Kurundiyaṁ pana vuttaṁ ‘‘saṅghike paccaye asati eko bhikkhu ‘tuyhaṁ ekamañcaṭṭhānaṁ",
  "tika-vin05t28:129_1": "gahetvā jaggāhī’ti vattabbo. Sace bahutaraṁ icchati, tibhāgaṁ vā upaḍḍhabhāgaṁ vā",
  "tika-vin05t28:129_2": "datvāpi jaggāpetabbaṁ. Atha thambhamattamevettha avasiṭṭhaṁ, bahukammaṁ kātabbanti",
  "tika-vin05t28:129_3": "na icchati, ‘tuyhaṁ puggalikameva katvā jaggāhī’ti dātabbaṁ. Evampi hi ‘saṅghassa",
  "tika-vin05t28:129_4": "bhaṇḍakaṭhapanaṭṭhānañca navakānañca vasanaṭṭhānaṁ labhissatī’ti jaggāpetabbo. Evaṁ",
  "tika-vin05t28:129_5": "jaggito pana tasmiṁ jīvante puggaliko hoti, mate saṅghikova. Sace saddhivihārikānaṁ",
  "tika-vin05t28:129_6": "dātukāmo hoti, kammaṁ oloketvā tibhāgaṁ vā upaḍḍhaṁ vā puggalikaṁ katvā jaggāpetabbo.",
  "tika-vin05t28:129_7": "Evañhi saddhivihārikānaṁ dātuṁ labhati. Evaṁ jagganake pana asati ekaṁ āvāsaṁ vissajjetvātiādinā",
  "tika-vin05t28:129_8": "nayena jaggāpetabbo’’ti vuttaṁ. Idampi ca aññaṁ tattheva vuttaṁ.",
  "tika-vin05t28:130_0": "Dve bhikkhū saṅghikabhūmiṁ gahetvā sodhetvā saṅghikasenāsanaṁ karonti, yena sā bhūmi",
  "tika-vin05t28:130_1": "paṭhamaṁ gahitā, so sāmī. Ubhopi puggalikaṁ karonti, soyeva sāmī. So saṅghikaṁ karoti,",
  "tika-vin05t28:130_2": "itaro puggalikaṁ karoti, aññaṁ ce bahu senāsanaṭṭhānaṁ atthi, puggalikaṁ karontopi",
  "tika-vin05t28:130_3": "na vāretabbo. Aññasmiṁ pana tādise patirūpe ṭhāne asati taṁ paṭibāhitvā saṅghikaṁ",
  "tika-vin05t28:130_4": "karonteneva kātabbaṁ. Yaṁ pana tassa tattha vayakammaṁ kataṁ, taṁ dātabbaṁ. Sace",
  "tika-vin05t28:130_5": "pana katāvāse vā āvāsakaraṇaṭṭhāne vā chāyūpagaphalūpagā rukkhā honti, apaloketvā",
  "tika-vin05t28:130_6": "hāretabbā. Puggalikā ce honti, sāmikā āpucchitabbā. No ce denti, yāvatatiyakaṁ āpucchitvā",
  "tika-vin05t28:130_7": "‘‘rukkhaagghanakamūlaṁ dassāmā’’ti hāretabbā.",
  "tika-vin05t28:131_0": "224. Yo pana saṅghikaṁ vallimattampi aggahetvā āharimena upakaraṇena saṅghikāya bhūmiyā",
  "tika-vin05t28:131_1": "puggalikavihāraṁ kāreti, upaḍḍhaṁ saṅghikaṁ hoti, upaḍḍhaṁ puggalikaṁ. Pāsādo ce",
  "tika-vin05t28:131_2": "hoti, heṭṭhāpāsādo saṅghiko, upari puggaliko. Sace yo heṭṭhāpāsādaṁ icchati, heṭṭhāpāsādaṁ",
  "tika-vin05t28:131_3": "tassa hoti. Atha heṭṭhā ca upari ca icchati, ubhayattha upaḍḍhaṁ labhati. Dve senāsanāni",
  "tika-vin05t28:131_4": "kāreti, ekaṁ saṅghikaṁ, ekaṁ puggalikaṁ. Sace vihāre uṭṭhitena dabbasambhārena kāreti,",
  "tika-vin05t28:131_5": "tibhāgaṁ labhati. Sace akataṭṭhāne cayaṁ vā pamukhaṁ vā karoti bahikuṭṭe, upaḍḍhaṁ",
  "tika-vin05t28:131_6": "saṅghassa, upaḍḍhaṁ tassa. Atha mahantaṁ visamaṁ pūretvā apade padaṁ dassetvā kataṁ",
  "tika-vin05t28:131_7": "hoti, anissaro tattha saṅgho.",
  "tika-vin05t28:132_0": "Sace bhikkhu saṅghikavihārato gopānasiādīni gahetvā aññasmiṁ saṅghikāvāse yojeti,",
  "tika-vin05t28:132_1": "suyojitāni. Puggalikāvāse yojentehi pana mūlaṁ vā dātabbaṁ, paṭipākatikaṁ vā kātabbaṁ.",
  "tika-vin05t28:132_2": "Chaḍḍitavihārato mañcapīṭhādīni theyyacittena gaṇhanto uddhāreyeva bhaṇḍagghena kāretabbo.",
  "tika-vin05t28:132_3": "‘‘Puna āvāsikakāle dassāmī’’ti gahetvā saṅghikaparibhogena paribhuñjantassa naṭṭhaṁ",
  "tika-vin05t28:132_4": "sunaṭṭhaṁ, jiṇṇaṁ sujiṇṇaṁ. Arogaṁ ce, pākatikaṁ kātabbaṁ, puggalikaparibhogena paribhuñjantassa",
  "tika-vin05t28:132_5": "naṭṭhaṁ vā jiṇṇaṁ vā gīvā hoti. Tato dvāravātapānādīni saṅghikāvāse vā puggalikāvāse",
  "tika-vin05t28:132_6": "vā yojitāni, paṭidātabbāniyeva. Sace koci saṅghiko vihāro undriyati, yaṁ tattha mañcapīṭhādikaṁ,",
  "tika-vin05t28:132_7": "taṁ guttatthāya aññatra harituṁ vaṭṭati. Tasmā aññatra haritvā saṅghikaparibhogena",
  "tika-vin05t28:132_8": "paribhuñjantassa naṭṭhaṁ sunaṭṭhaṁ, jiṇṇaṁ sujiṇṇaṁ. Sace arogaṁ, tasmiṁ vihāre paṭisaṅkhate",
  "tika-vin05t28:132_9": "puna pākatikaṁ kātabbaṁ. Puggalikaparibhogena paribhuñjato naṭṭhaṁ vā jiṇṇaṁ vā gīvā",
  "tika-vin05t28:132_10": "hoti, tasmiṁ paṭisaṅkhate dātabbameva. Ayaṁ senāsanaggāhakathā.",
  "tika-vin05t28:133_0": "225. Ayaṁ panettha catupaccayasādhāraṇakathā (cūḷava. aṭṭha. 325 pakkhikabhattādikathā)",
  "tika-vin05t28:133_1": "– sammatena appamattakavissajjakena bhikkhunā cīvarakammaṁ karontassa ‘‘sūciṁ dehī’’ti",
  "tika-vin05t28:133_2": "vadato ekā dīghā, ekā rassāti dve sūciyo dātabbā. ‘‘Avibhattaṁ saṅghikabhaṇḍa’’nti",
  "tika-vin05t28:133_3": "pucchitabbakiccaṁ natthi. Pipphalatthikassa eko pipphalako, kantāraṁ paṭipajjitukāmassa",
  "tika-vin05t28:133_4": "upāhanayugaḷaṁ, kāyabandhanatthikassa kāyabandhanaṁ, ‘‘aṁsabaddhako me jiṇṇo’’ti",
  "tika-vin05t28:133_5": "āgatassa aṁsabaddhako, parissāvanatthikassa parissāvanaṁ dātabbaṁ, dhammakaraṇatthikassa",
  "tika-vin05t28:133_6": "dhammakaraṇo. Sace paṭṭako na hoti, dhammakaraṇo paṭṭakena saddhiṁ dātabbo. ‘‘Āgantukapattaṁ",
  "tika-vin05t28:133_7": "āropessāmī’’ti yācantassa kusiyā ca aḍḍhakusiyā ca pahonakaṁ dātabbaṁ. ‘‘Maṇḍalaṁ",
  "tika-vin05t28:133_8": "nappahotī’’ti āgatassa maṇḍalaṁ ekaṁ dātabbaṁ, aḍḍhamaṇḍalāni dve dātabbāni, dve",
  "tika-vin05t28:133_9": "maṇḍalāni yācantassa na dātabbāni. Anuvātaparibhaṇḍatthikassa ekassa cīvarassa pahonakaṁ",
  "tika-vin05t28:133_10": "dātabbaṁ, sappinavanītādiatthikassa gilānassa ekaṁ bhesajjaṁ nāḷimattaṁ katvā tato",
  "tika-vin05t28:133_11": "tatiyakoṭṭhāso dātabbo. Evaṁ tīṇi divasāni datvā nāḷiyā paripuṇṇāya catutthadivasato",
  "tika-vin05t28:133_12": "paṭṭhāya saṅghaṁ āpucchitvā dātabbaṁ, guḷapiṇḍepi ekadivasaṁ tatiyabhāgo dātabbo.",
  "tika-vin05t28:133_13": "Evaṁ tīhi divasehi niṭṭhite piṇḍe tato paraṁ saṅghaṁ āpucchitvā dātabbaṁ. Sammannitvā",
  "tika-vin05t28:133_14": "ṭhapitayāgubhājakādīhi ca bhājanīyaṭṭhānaṁ āgatamanussānaṁ anāpucchitvāva upaḍḍhabhāgo",
  "tika-vin05t28:133_15": "dātabbo. Asammatehi pana apaloketvā dātabboti.",
  "tika-vin05t28:134_0": "Saṅghassa santakaṁ sammatena vā āṇattehi vā ārāmikādīhi dīyamānaṁ, gihīnañca santakaṁ",
  "tika-vin05t28:134_1": "sāmikena vā āṇattena vā dīyamānaṁ ‘‘aparassa bhāgaṁ dehī’’ti asantaṁ puggalaṁ vatvā",
  "tika-vin05t28:134_2": "gaṇhato bhaṇḍādeyyaṁ. Aññena dīyamānaṁ gaṇhanto bhaṇḍagghena kāretabbo. Asammatena",
  "tika-vin05t28:134_3": "vā anāṇattena vā dīyamāne ‘‘aparampi bhāgaṁ dehī’’ti vatvā vā kūṭavassāni gaṇetvā",
  "tika-vin05t28:134_4": "vā gaṇhanto uddhāreyeva bhaṇḍagghena kāretabbo. Itarehi dīyamānaṁ evaṁ gaṇhato bhaṇḍādeyyaṁ",
  "tika-vin05t28:134_5": "sāmikena pana ‘‘imassa dehī’’ti dāpitaṁ vā sayaṁ dinnaṁ vā sudinnanti ayaṁ sabbaṭṭhakathāvinicchayato sāro.",
  "tika-vin05t28:135_0": "Piṇḍāya paviṭṭhassapi odanapaṭivīso antoupacārasīmāyaṁ ṭhitasseva gahetuṁ vaṭṭati.",
  "tika-vin05t28:135_1": "Yadi pana dāyakā ‘‘bahiupacārasīmaṭṭhānampi, bhante, gaṇhatha, āgantvā paribhuñjissantī’’ti",
  "tika-vin05t28:135_2": "vadanti, evaṁ antogāmaṭṭhānampi gahetuṁ vaṭṭati.",
  "tika-vin05t28:136": "Pāḷiṁ aṭṭhakathañceva, oloketvā vicakkhaṇo;",
  "tika-vin05t28:137": "Saṅghike paccaye evaṁ, appamattova bhājayeti.",
  "tika-vin05t28:138": "Iti pāḷimuttakavinayavinicchayasaṅgahe sabbākārato",
  "tika-vin05t28:139": "Catupaccayabhājanīyavinicchayakathā samattā."
}