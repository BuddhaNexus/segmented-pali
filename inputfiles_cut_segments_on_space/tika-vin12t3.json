{
  "tika-vin12t3:0": "Cūḷavaggayojanā",
  "tika-vin12t3:1": "Mahāvaggakhandhakassevaṁ , katvāna yojanānayaṁ;",
  "tika-vin12t3:2": "Adhunā cūḷavaggassa, karissaṁ yojanānayaṁ.",
  "tika-vin12t3:3": "1. Kammakkhandhakaṁ",
  "tika-vin12t3:4": "1. Tajjanīyakammakathā",
  "tika-vin12t3:5_0": "1. Cūḷavaggassa paṭhame kammakkhandhake evamattho veditabboti yojanā. ‘‘Cūḷavaggassā’’ti",
  "tika-vin12t3:5_1": "padaṁ ‘‘kammakkhandhake’’ti pade avayavisambandho. Tāvāti pārivāsikakkhandhakādito",
  "tika-vin12t3:5_2": ", pārivāsikkhandhakādīnaṁ vā paṭhamaṁ. Cevasaddo ca casaddo ca ‘‘paṇḍukalohitakā’’ti",
  "tika-vin12t3:5_3": "padassa asamāhāradvandavākyaṁ dīpenti. Nissayānaṁ nāmaṁ nissitesu upacāravasena tesaṁ",
  "tika-vin12t3:5_4": "saddhivihārikaantevāsikāpi paṇḍukalohitakanāmāyeva hontīti dassento āha ‘‘tesaṁ nissitakāpī’’tiādi.",
  "tika-vin12t3:5_5": "Pisaddena upacāratthaṁ sampiṇḍeti. ‘‘Suṭṭhu balava’’nti iminā balavābalavanti dvinnaṁ",
  "tika-vin12t3:5_6": "saddānaṁ pariyāyabhāvena vuttattā atisayatthoti dasseti. ‘‘Balavabalava’’nti vattabbe",
  "tika-vin12t3:5_7": "vācāsiliṭṭhavasena dīghaṁ katvā evaṁ vuttaṁ. Paṭivadathāti paṭicchannaṭṭhāne kathetha.",
  "tika-vin12t3:5_8": "Iminā paṭimantethāti ettha mantadhātuyā guttabhāsanatthaṁ dasseti. Atthesu karaṇabhāsanakiccesu",
  "tika-vin12t3:5_9": "alaṁ samatthāti alamatthā, tesaṁ visesenāti alamatthatarāti dassento āha ‘‘samatthatarā’’ti.",
  "tika-vin12t3:6": "Adhammakammadvādasakakathā",
  "tika-vin12t3:7_0": "4. Asammukhā katantiādīsu evaṁ vinicchayo veditabboti yojanā. Sammukhehi virahitā",
  "tika-vin12t3:7_1": "asammukhāti dassento āha ‘‘saṅghadhammavinayapuggalasammukhānaṁ vinā kata’’nti. ‘‘Appaṭipucchitvā’’ti",
  "tika-vin12t3:7_2": "iminā appaṭipucchāti ettha tvāpaccayassākārabhāvaṁ dasseti. Tassevāti cuditakasseva.",
  "tika-vin12t3:7_3": "Adesanāgāminiyāti ettha akārassa aññatthaṁ dassento āha ‘‘pārājikā…pe… vā’’ti. Etthāti",
  "tika-vin12t3:7_4": "tajjanīyakamme. Nava padāti navasu padesu, niddhāraṇe cetaṁ paccattavacanaṁ. Purimakesu",
  "tika-vin12t3:7_5": "tīsu tikesu vuttesu navasu padesūti yojanā. ‘‘Ekeka’’nti padena sambandhitabbaṁ.",
  "tika-vin12t3:7_6": "Imehīti imehi dvīhi padehi. Dvādasa tikāti purimehi tīhi tikehi nava tike missetvā",
  "tika-vin12t3:7_7": "dvādasa. Sukkapakkhesupīti paṭisedhavirahavasena sukkesu pakkhesupi.",
  "tika-vin12t3:8_0": "6. ‘‘Pabbajitāna’’nti iminā gihīnaṁ ananulomikataṁ nivatteti. Sahasokitādīhīti ādisaddena",
  "tika-vin12t3:8_1": "sahanandiṁ saṅgaṇhāti. Imasmiṁ ṭhāne sabbaaṭṭhakathāpotthakesu ‘‘na upasampādetabbanti",
  "tika-vin12t3:8_2": "upajjhāyena hutvā na upasampādetabba’’nti pāṭhato paṭṭhāya yāva ‘‘na sampayojetabbanti",
  "tika-vin12t3:8_3": "aññamaññaṁ yojetvā kalaho na kāretabbo’’ti pāṭho atthi, tāva aṭṭhārasasammāvattanavattānaṁ",
  "tika-vin12t3:8_4": "saṁvaṇṇanāpāṭho likhito, so pāṭho imasmiṁ ṭhāne na likhitabbo. Kasmā? Pāḷikkamānuppattābhāvato,",
  "tika-vin12t3:8_5": "aṭṭhakathāyameva ‘‘aṭṭhārasa sammāvattanavattāni pārivāsikakkhandhake vaṇṇayissāmā’’ti",
  "tika-vin12t3:8_6": "vakkhamānattā, yathāvacanañca pārivāsikakkhandhake (cūḷava. aṭṭha. 76) saṁvaṇṇitatthā",
  "tika-vin12t3:8_7": "ca. Tasmā so pāṭho na porāṇapāṭho hoti, pacchā pakkhittapāṭhoti daṭṭhabbo.",
  "tika-vin12t3:9_0": "Tiṇṇaṁ bhikkhave bhikkhūnantiādi vuttanti sambandho. Ekekenāpīti tīsu aṅgesu ekekenāpi.",
  "tika-vin12t3:9_1": "Iminā avayavavākyanibbattivasena kammārahabhāvaṁ dasseti. Hīti saccaṁ. Niyassassa",
  "tika-vin12t3:9_2": "visesena abhiṇhāpattikattaṁ aṅgaṁ iti vuttanti yojanā. Ettha ākāravācako itisaddo",
  "tika-vin12t3:9_3": "luttaniddiṭṭhoti daṭṭhabbaṁ. Eseva nayo anantarepi. Tajjīyati anena vinayakammenāti",
  "tika-vin12t3:9_4": "tajjanīyaṁ, tameva kammaṁ tajjanīyakammaṁ. ‘‘Nissāya te vatthabba’’nti niyassīyati",
  "tika-vin12t3:9_5": "bālo bhajāpīyati anena vinayakammenāti niyassaṁ, divādigaṇikattā sakārassa dvebhāvo",
  "tika-vin12t3:9_6": "hoti ‘‘nassaṁ vassa’’ntiādīsu viya, niyassameva kammaṁ niyassakammaṁ. Gāmādito pabbājiyati",
  "tika-vin12t3:9_7": "anena vinayakammenāti pabbājanīyaṁ, tameva kammaṁ pabbājanīyakammaṁ. Tīsūti bhaṇḍanakārakaabhiṇhāpattikakuladūsakavasena",
  "tika-vin12t3:9_8": "tividhesu aṅgesu. Yena kenaci aṅgenāti sambandho. Yadi sabbāni kammāni kātuṁ vaṭṭatīti",
  "tika-vin12t3:9_9": "yojanā. Evaṁ sati campeyyakkhandhake (mahāva. 400 ādayo) vuttaṁ idaṁ vacanaṁ virujjhatīti",
  "tika-vin12t3:9_10": "sambandho. Vacanatthanānattatoti vacanassa ca atthassa ca nānābhāvato. Tamevatthaṁ",
  "tika-vin12t3:9_11": "vitthārento āha ‘‘tajjanīyakammārahassāti imassa hī’’tiādi. Tattha ‘‘tiṇṇaṁ bhikkhave’’tiādivacanassa",
  "tika-vin12t3:9_12": "aṅgasambhavo atthoti yojanā. Tasmāti yasmā na virujjhati, tasmā. Saṅghena kataṁ hotīti",
  "tika-vin12t3:9_13": "sambandho. Iminā lakkhaṇena tajjanīyādikammārahassa tassa bhikkhussāti yojanā. Evaṁ",
  "tika-vin12t3:9_14": "kammasanniṭṭhānatthaṁ dassetvā aṅgasambhavatthaṁ dassento āha ‘‘yassa panā’’tiādi.",
  "tika-vin12t3:9_15": "Tattha yassāti bhikkhussa, atthīti sambandho. Bhaṇḍanakārakādīsūtiādisaddena abhiṇhāpattikakuladūsakāni",
  "tika-vin12t3:9_16": "saṅgaṇhāti. Ākaṅkhamāno saṅgho kareyyāti sambandho. Kammārahanti kammassa, kamme",
  "tika-vin12t3:9_17": "vā arahaṁ. Etthāti kammakkhandhake. Pubbenāti pubbe vuttena campeyyakkhandhakena.",
  "tika-vin12t3:9_18": "Aparanti apare vuttaṁ kammakkhandhakaṁ. Sametīti samaṁ gacchati.",
  "tika-vin12t3:10_0": "Tatthāti kammesu, tajjanīyakammeti sambandho, aṅgesu vā, bhaṇḍanakārakavasenāti sambandho.",
  "tika-vin12t3:10_1": "Atha khoti tathā vuttāpīti attho. Karontena kammavācāvācakenāti sambandho. Hīti phalajotako.",
  "tika-vin12t3:10_2": "Bhūtena vatthunāti tacchena vatthunā. Aññassa kammassāti tajjanīyakammato aññassa",
  "tika-vin12t3:10_3": "kammassa. Kasmā bālassa abyattassa āpattibahulassa tajjanīyakammaṁ kātabbanti yojanā.",
  "tika-vin12t3:10_4": "Idampīti tajjanīyakammampi. Sabbatthāti sabbesu kammesu.",
  "tika-vin12t3:11": "Nappaṭippassambhetabbaaṭṭhārasakādikathā",
  "tika-vin12t3:12_0": "8.Pannalomāti patitamānalomā. Etanti vattaṁ. Netthāranti ettha aphuṭṭhakkharasaṁyoge",
  "tika-vin12t3:12_1": "parassa takārassa thakāro hoti, tasmā dutiyakkharena pāṭho yutto. Yenāti vattena.",
  "tika-vin12t3:12_2": "Nissāraṇāti nissāraṇato. Dasa vā divasāni, pañca vā divasāni pūretabbanti yojanā.",
  "tika-vin12t3:12_3": "Hīti saccaṁ. Ettakenāti etappamāṇena dasapañcadivasena.",
  "tika-vin12t3:13": "2. Niyassakammakathā",
  "tika-vin12t3:14_0": "11.Apissu bhikkhū pakatāti ettha nipātānamanekatthattā idha apissusaddo niccattho",
  "tika-vin12t3:14_1": "hoti. Pakatasaddo ‘‘kukkuccapakatā’’tiādīsu (pārā. aṭṭha. 1.tatiyasaṅgītikathā; pāci.",
  "tika-vin12t3:14_2": "aṭṭha. 438) abhibhavanattho, idha pana byāvaṭatthoti dassento āha ‘‘niccaṁ byāvaṭā hontī’’ti.",
  "tika-vin12t3:15": "3. Pabbājanīyakammakathā",
  "tika-vin12t3:16_0": "27.Etthāti assajipunabbasukavatthumhi. Kāyikoti ettha kāyena kīḷatīti kāyikoti vacanatthaṁ",
  "tika-vin12t3:16_1": "dassento āha ‘‘kāyakīḷā vuccatī’’ti. ‘‘Eseva nayo’’ti iminā vācāya kīḷatīti vācasiko,",
  "tika-vin12t3:16_2": "kāyiko ca vācasiko ca kāyikavācasikoti vacanatthaṁ atidisati. Ettha ca pacchimavacanattho",
  "tika-vin12t3:16_3": "samāhāradvando, samāhāradvandepi katthaci pulliṅgamicchanti saddavidū ‘‘dhammavinayo’’tiādīsu",
  "tika-vin12t3:16_4": "(vibha. aṭṭha. 509) viya. Kāyadvārapaññattasikkhāpadaṁ vītikkamatīti kāyikoti vacanatthaṁ",
  "tika-vin12t3:16_5": "dassento āha ‘‘kāyadvāre paññattasikkhāpadavītikkamo vuccatī’’ti. Kāyena paññattasikkhāpadaṁ",
  "tika-vin12t3:16_6": "vītikkametīti kāyikoti vacanatthopi yujjateva. ‘‘Upahananaṁ vuccatī’’ti iminā upahananaṁ",
  "tika-vin12t3:16_7": "upaghātaṁ, tameva upaghātikanti vacanatthaṁ dasseti. ‘‘Nāsana’’nti iminā hanadhātuyā",
  "tika-vin12t3:16_8": "hiṁsanatthaṁ dasseti. Paṭikkhittavejjakammādivasena telapacanaariṭṭhapacanādīni kāyiko",
  "tika-vin12t3:16_9": "micchājīvo nāmāti yojanā. Iminā micchājīvassa sarūpaṁ dasseti.",
  "tika-vin12t3:17": "4. Paṭisāraṇīyakammakathā",
  "tika-vin12t3:18": "33. Sudhammavatthusmiṁ evamattho veditabboti yojanā. Anapaloketvāti ettha apapubbo lokasaddo āpucchanatthoti āha ‘‘na āpucchitvā’’ti.",
  "tika-vin12t3:19_0": "34.Kinti kiṁ nāma khādanīyabhojanīyaṁ. Voti tumhehi. Gahapatīti ālapanapadaṁ. Therānaṁ",
  "tika-vin12t3:19_1": "atthāyāti sambandho. Paṭiyattanti paṭiyāditaṁ. ‘‘Etaṁ avocā’’ti iminā etadavocāti",
  "tika-vin12t3:19_2": "ettha niggahitādesasandhiṁ dasseti. Yadidanti saddo ‘‘tilasaṁguḷikā’’ti padena yojitattā",
  "tika-vin12t3:19_3": "itthiliṅgoti āha ‘‘yā aya’’nti. Tilasakkhalikāti tilena saṁsaṭṭhā sakkhalikā. ‘‘Sā",
  "tika-vin12t3:19_4": "natthī’’ti iminā uttaravākye yaṁsaddassa pubbavākye taṁsaddāpekkhataṁ dasseti. Eko",
  "tika-vin12t3:19_5": "purisoti sambandho. Pūviyoti pūvaṁ, pūvena vā kayavikkayo. Tenāti kāraṇena. Nanti",
  "tika-vin12t3:19_6": "gahapatiṁ. Theroti sudhammatthero. Yadeva kiñcīti ettha kiñci eva yaṁ vacananti dassento",
  "tika-vin12t3:19_7": "āha ‘‘kiñcideva tilasaṁguḷikāvacana’’nti. Idanti imaṁ atthaṁ. Soti kukkuṭapotako.",
  "tika-vin12t3:19_8": "Kākavassitanti kākassa vassitaṁ, neva akāsīti sambandho. Tayāpīti pisaddo kukkuṭapotakaṁ",
  "tika-vin12t3:19_9": "apekkhati. Neva bhikkhuvacanaṁ vuttaṁ, na gihivacanaṁ vuttaṁ, iti imamatthaṁ dassetīti yojanā.",
  "tika-vin12t3:20": "Adhammakammādidvādasakakathā",
  "tika-vin12t3:21_0": "39. Purimehi kammehīti sambandho. Tatthāti aṅgesu. Yathā parisakkiyamāne gihino lābhaṁ",
  "tika-vin12t3:21_1": "na labhantīti yojanā. Paripubbo sakkadhātu parakkamatthoti āha ‘‘parakkamanto’’ti.",
  "tika-vin12t3:21_2": "Tatthāti anatthādīsu . Atthabhaṅgoti gihīnaṁ atthassa bhaṅgo. Avasananti gihīnaṁ",
  "tika-vin12t3:21_3": "avasanaṁ. Gihīnanti ettha sāmyatthe sāmivacananti āha ‘‘gihīnaṁ santike’’ti. Yathā",
  "tika-vin12t3:21_4": "kariyamāne sacco hoti, evaṁ na karotīti yojanā. Ekaṅgenāpīti pisaddo sambhāvanattho,",
  "tika-vin12t3:21_5": "tato adhikehi aṅgehi kā nāma kathāti dasseti. Etthāti paṭisāraṇīyakamme. Paṭimukhaṁ",
  "tika-vin12t3:21_6": "attano dosaṁ sarāpetabbaṁ anena vinayakammenāti paṭisāraṇīyaṁ, tameva kammaṁ paṭisāraṇīyakammaṁ.",
  "tika-vin12t3:22": "5. Āpattiyā adassane ukkhepanīyakammakathā",
  "tika-vin12t3:23": "46.Saṁsathāti ettha saṁsadhātuyā kathanatthaṁ dassento āha ‘‘ārocethā’’ti. Tumhe saṁsatha, kathethāti attho.",
  "tika-vin12t3:24_0": "50.Bhaṇḍanakārako hotītiādi kāraṇūpacāravasena vuttoti āha ‘‘bhaṇḍanādipaccayā’’tiādi.",
  "tika-vin12t3:24_1": "Bhaṇḍanakārakādi kāraṇaṁ, tena āpannā āpatti phalaṁ, tassā adassane ukkhepanīyakammaṁ",
  "tika-vin12t3:24_2": "kātabbanti adhippāyo. Tassāti āpattiyā.",
  "tika-vin12t3:25_0": "51.Etthāti ukkhepanīyakamme. Tatthāti tecattālīsavattesu. Anuddhaṁsetabboti ettha",
  "tika-vin12t3:25_1": "dhaṁsadhātuyā gatyatthaṁ paṭikkhipanto āha ‘‘na codetabbo’’ti. ‘‘Rajonuddhaṁsatī’’tiādīsu",
  "tika-vin12t3:25_2": "(bu. vaṁ. 2.101) hi dhaṁsadhātu gatyatthe vattati. ‘‘Na bhikkhu bhikkhūhī’’ti ettha",
  "tika-vin12t3:25_3": "soyeva bhikkhu teheva bhikkhūhīti atthaṁ nivārento āha ‘‘añño bhikkhu aññehi bhikkhūhī’’ti.",
  "tika-vin12t3:25_4": "Na gihiddhajoti ettha gihīnaṁ dhajo gihiddhajoti vutte odātavatthādīnīti āha ‘‘odātavatthānī’’tiādi.",
  "tika-vin12t3:25_5": "Na titthiyādipadattayanti ‘‘na titthiyā sevitabbā, bhikkhū sevitabbā, bhikkhusikkhāya",
  "tika-vin12t3:25_6": "sikkhitabba’’nti padānaṁ tayaṁ. ‘‘Na apasādetabbo’’ti iminā na āsādetabboti ettha",
  "tika-vin12t3:25_7": "āpubbasadadhātuyā apapubbasadadhātuyā samānabhāvaṁ dasseti. ‘‘Anto vā bahi vāti’’",
  "tika-vin12t3:25_8": "ettha kassa anto vā bahi vāti āha ‘‘vihārassā’’ti. Sesaṁ sabbaṁvattanti yojanā. Imināti",
  "tika-vin12t3:25_9": "āpattiyā adassane ukkhepanīyakammena.",
  "tika-vin12t3:26_0": "65.Tassāti āpattiyā. Idhāti pāpikāya diṭṭhiyā appaṭinissagge kate ukkhepanīyakamme.",
  "tika-vin12t3:26_1": "Āpattiadassanādīsu uddharitvā khipīyati apanīyati anena vinayakammenāti ukkhepanīyaṁ,",
  "tika-vin12t3:26_2": "tameva kammaṁ ukkhepanīyakammaṁ.",
  "tika-vin12t3:27": "Iti kammakkhandhakavaṇṇanāya yojanā samattā.",
  "tika-vin12t3:28": "2. Pārivāsikakkhandhakaṁ",
  "tika-vin12t3:29": "1. Pārivāsikavattakathā",
  "tika-vin12t3:30_0": "75. Pārivāsikakkhandhake pārivāsikāti padassa parivāsaṁ parivasantīti pārivāsikāti",
  "tika-vin12t3:30_1": "dassento āha ‘‘parivāsaṁ parivasantā’’ti. Tatthāti ‘‘parivāsaṁ parivasantā’’ti taddhitavākye.",
  "tika-vin12t3:30_2": "Tesūti catubbidhesu parivāsesu. Titthiyaparivāsoti titthiyānaṁ parivāso, titthiyānaṁ",
  "tika-vin12t3:30_3": "vā dātabbo parivāso, titthiyehi vā parivasitabbo parivāso titthiyaparivāso. Appaṭicchannaparivāsoti",
  "tika-vin12t3:30_4": "appaṭicchanno parivāso appaṭicchannaparivāso. Tatthāti appaṭicchannaparivāse. Yanti",
  "tika-vin12t3:30_5": "vacanaṁ. Ayaṁ panāti ayaṁ paṭicchannaparivāso pana. Idhāti pārivāsikakkhandhake.",
  "tika-vin12t3:30_6": "Sesāti appaṭicchannaparivāsato sesā. Tayoti appaṭicchannaparivāsādayo tayo, dātabbāti",
  "tika-vin12t3:30_7": "sambandho. Kassa dātabbāti āha ‘‘yenā’’tiādi. Āpannā cevāti āpajjitabbā ceva. Tesūti",
  "tika-vin12t3:30_8": "tividhesu parivāsesu. Ete panāti tayo pana. Idhāti pārivāsikakkhandhake. Tasmāti",
  "tika-vin12t3:30_9": "yasmā idha adhippetā, tasmā. Etesūti tividhesu parivāsesu.",
  "tika-vin12t3:31_0": "Pakatattānaṁ bhikkhūnanti ettha adhippetapakatatte dassento āha ‘‘ṭhapetvā’’tiādi.",
  "tika-vin12t3:31_1": "Mūlāyapaṭikassanārahādīnampīti ettha ādisaddena mānattārahamānattacārikaabbhānārahādayo",
  "tika-vin12t3:31_2": "saṅgaṇhāti. Pisaddena pakatipakatattaṁ apekkhati. Teti pakatattā. Yaṁ abhivādanādiṁ",
  "tika-vin12t3:31_3": "karontīti yojanā. Sādiyantīti ettha sādiyanaṁ nāma sampaṭicchananti āha ‘‘sampaṭicchantī’’ti.",
  "tika-vin12t3:31_4": "Tatthāti abhivādanādīsu, niddhāraṇe cetaṁ bhummavacanaṁ. Sāmīcikammanti etaṁ ābhisamācārikassa",
  "tika-vin12t3:31_5": "adhivacananti yojanā. Abhivādanādīnīti abhivādanapaccuṭṭhānaañjalikammāni. Bījanavātadānādinoti",
  "tika-vin12t3:31_6": "bījaniyā paharitena pavattassa vātassa dānādino. Āsanābhihāranti ettha abhiharaṇaṁ",
  "tika-vin12t3:31_7": "abhihāro, āsanassa abhihāro āsanābhihāroti vacanatthaṁ dassento āha ‘‘āsanassa abhiharaṇa’’nti.",
  "tika-vin12t3:31_8": "Paññāpanampi abhiharitvā paññāpitattā abhihāroyeva nāmāti āha ‘‘paññāpanameva vā’’ti.",
  "tika-vin12t3:31_9": "‘‘Pādadhovanaudaka’’nti iminā pādassa dhovanaṁ udakaṁ pādodakanti vacanatthaṁ dasseti.",
  "tika-vin12t3:31_10": "‘‘Pādaṭṭhapanaka’’nti iminā pādassa ṭhapanakaṁ pīṭhaṁ pādapīṭhanti vacanatthaṁ dasseti.",
  "tika-vin12t3:31_11": "‘‘Pādaghaṁsanaṁ vā’’ti iminā pādassa ghaṁsanaṁ kathalikaṁ pādakathalikanti vacanatthaṁ",
  "tika-vin12t3:31_12": "dasseti. Saddhivihārikānampi abhivādanādinti sambandho. Pisaddena aññesaṁ sādiyantassa",
  "tika-vin12t3:31_13": "kā nāma kathāti dasseti. Teti saddhivihārikā. Saddhāpabbajitāti saddhāya pabbajitā.",
  "tika-vin12t3:31_14": "Kulaputtāti jātikulaputtā, ācārakulaputtā ca. Karonti, āpucchantiyevāti sambandho.",
  "tika-vin12t3:31_15": "Vāritampi asādiyanaṁ nāmāti āha ‘‘vāritakālato paṭṭhāya anāpattī’’ti. Mithu yathāvuḍḍhanti",
  "tika-vin12t3:31_16": "ettha mithusaddo aññamaññapariyāyo, yathāsaddo yaṁsaddapariyāyo, vicchattho cāti",
  "tika-vin12t3:31_17": "āha ‘‘aññamaññaṁ yo yo vuḍḍho’’ti. Aññamaññañhi mithati saṅgamaṁ karotīti mithūti",
  "tika-vin12t3:31_18": "vuccati. Tena tenāti bhikkhunā, ‘‘sāditu’’nti pade bhāvakattā. Sādituṁ anujānāmīti sambandho.",
  "tika-vin12t3:32_0": "‘‘Vuḍḍhapaṭipāṭiyā’’ti iminā vuḍḍhānaṁ paṭipāṭi yathāvuḍḍhanti catutthīabyayībhāvaṁ",
  "tika-vin12t3:32_1": "dasseti. Purimapade pana paṭhamāabyayībhāvo. Pāḷiyāti pantiyā. Tatthevāti saṅghanavakaṭṭhāne",
  "tika-vin12t3:32_2": "eva. Pavāraṇāyapīti pisaddena na kevalaṁ uposatheyeva, atha kho pavāraṇāyapīti dasseti.",
  "tika-vin12t3:32_3": "Saṅghena bhājiyamānanti sambandho.",
  "tika-vin12t3:33_0": "Oṇojananti avanudate oṇojanaṁ. Avapubbo nudadhātu nakārassa ṇakāraṁ, dakārassa ca",
  "tika-vin12t3:33_1": "jakāraṁ katvā oṇojananti vuccati. Nudadhātu apanayanattho, tena vuttaṁ ‘‘vissajjanaṁ",
  "tika-vin12t3:33_2": "vuccatī’’ti. Uddesabhattādīnītiādisaddena salākabhattādīni saṅgaṇhāti. Assāti pārivāsikassa.",
  "tika-vin12t3:33_3": "Tānīti dve tīṇi uddesabhattādīni. Heṭṭhāti attano heṭṭhā. Gāhethāti navakatare bhikkhū",
  "tika-vin12t3:33_4": "gāhāpetha. Bhattapaccāsāti bhattameva paccāsā bhattapaccāsā, paccāsābhattanti attho.",
  "tika-vin12t3:33_5": "‘‘Vissajjetabbānī’’ti iminā avanuditabbanti oṇojananti atthaṁ dasseti. Evanti gahetvā",
  "tika-vin12t3:33_6": "vissajjamāneti yojanā. Tānīti uddesabhattādīni. Yadi pana na gaṇhātīti sace saṅghato",
  "tika-vin12t3:33_7": "vassaggena na gaṇhāti. Na vissajjetīti sace aññassa na vissajjeti. Odissāti uddisitvā.",
  "tika-vin12t3:33_8": "Tassāti pārivāsikassa. Hīti yasmā. Saṅghanavakaṭṭhāne nisinnassa tassāti yojanā.",
  "tika-vin12t3:33_9": "Bhattaggeti bhattassa gahaṇaṭṭhāne. Soti pārivāsiko, mā kilamitthāti sambandho. Idanti",
  "tika-vin12t3:33_10": "oṇojanaṁ. Assāti pārivāsikassa, anuññātanti sambandho.",
  "tika-vin12t3:34_0": "Āgatāgatehi bhikkhūhīti sambandho. Catussālabhattanti catumukhā sālā catussālā bhojanasālā,",
  "tika-vin12t3:34_1": "tattha paṭipāṭiyā dinnaṁ bhattaṁ catussālabhattaṁ. Etanti catussālabhattaṁ. Pāḷiyāti",
  "tika-vin12t3:34_2": "bhikkhūnaṁ pāḷiyā. Osakkitvāti heṭṭhā sakkitvā. Hatthapāseti bhattadāyakassa hatthapāse.",
  "tika-vin12t3:34_3": "Senoti kulalo. ‘‘Ārāmikasamaṇuddesehī’’ti padaṁ ‘‘āharāpetu’’nti pade kāritakammaṁ.",
  "tika-vin12t3:34_4": "Sayamevāti pārivāsikena anāṇatto hutvā sayameva. Mahāpeḷabhattepīti mahatiyaṁ peḷāyaṁ",
  "tika-vin12t3:34_5": "pakkhipitvā dinne bhattepi. Yattha panāti parivisaṭṭhāne pana.",
  "tika-vin12t3:35_0": "76. Tatrāyaṁ sammāvattanāti ettha tasaddassa aniyamaniddesabhāvaṁ dassento āha ‘‘idāni",
  "tika-vin12t3:35_1": "yā ayaṁ sammāvattanā vuttā’’ti. Sammā vattitabbaṁ etāyāti sammāvattanā. Tatthāti",
  "tika-vin12t3:35_2": "sammāvattanāyaṁ. Na upasampādetabbanti ettha ācariyena hutvā kammavācāsāvanampi upasampādanamevāti",
  "tika-vin12t3:35_3": "āha ‘‘ācariyena hutvāpi kammavācā na sāvetabbā’’ti. Aññasmiṁ asatīti attanā aññasmiṁ",
  "tika-vin12t3:35_4": "kammavācāvācake asati. Na nissayo dātabboti ettha āgantukānameva nissayo na dātabbo,",
  "tika-vin12t3:35_5": "na dinnanissayānampīti dassento āha ‘‘āgantukānaṁ nissayo na dātabbo’’tiādi, yehipi",
  "tika-vin12t3:35_6": "bhikkhūhi gahitoti sambandho.",
  "tika-vin12t3:36_0": "Aññosāmaṇeroti pakatattakāle upajjhaṁ datvā gahitasāmaṇerehi añño sāmaṇero. Ādhipaccaṭṭhānabhūtāti",
  "tika-vin12t3:36_1": "sabbasammutīnaṁ adhipatibhāvassa ṭhānabhūtā. Paṭibalassāti bhikkhuniyo ovadituṁ paṭibalassa.",
  "tika-vin12t3:36_2": "Iminā laddhasammutikena āṇatto aladdhasammutikopi garudhammehi vā aññehi vā bhikkhuniyo",
  "tika-vin12t3:36_3": "ovadituṁ labhatīti dasseti. Āgatā bhikkhuniyo vattabbāti sambandho. Voti tumhākaṁ.",
  "tika-vin12t3:36_4": "Soti bhikkhu. Voti tumhākaṁ, dassatīti sambandho.",
  "tika-vin12t3:37_0": "Sukkavissaṭṭhiyāti sukkavissaṭṭhiāpattikāraṇā. Kāyasaṁsaggādigarukāpatti nāpajjitabbāti",
  "tika-vin12t3:37_1": "yojanā. Āpattikkhandhavasena āpattivatthūnaṁ pāpiṭṭhabhāvañca pāpiṭṭhatarabhāvañca",
  "tika-vin12t3:37_2": "vitthārento āha ‘‘sattasu hī’’tiādi. Pāpiṭṭhatarāti dubbhāsitāpattito dukkaṭāpatti",
  "tika-vin12t3:37_3": "pāpiṭṭhatarā. Tāsanti sattannaṁ āpattīnaṁ. Purimanayenevāti purimānaṁ āpattīnaṁ nayeneva.",
  "tika-vin12t3:37_4": "Bhedoti vatthūnaṁ viseso. Evaṁ āpattikkhandhavasena āpattivatthūnaṁ pāpiṭṭhapāpiṭṭhatarabhāvaṁ",
  "tika-vin12t3:37_5": "dassetvā idāni sikkhāpadavasena tesaṁ taṁ dassento āha ‘‘paṇṇattivajjasikkhāpade",
  "tika-vin12t3:37_6": "panā’’tiādi. Ubhayampīti vatthuāpattisaṅkhātaṁ ubhayampi.",
  "tika-vin12t3:38_0": "Kammanti ettha kāraṇabhūtassa kammassa nāmaṁ kāriyabhūtāyaṁ kammavācāyaṁ upacāravasena",
  "tika-vin12t3:38_1": "kāriyabhūtā kammavācā kammanti vuccatīti āha ‘‘parivāsakammavācā vuccatī’’ti. Kammasmiṁ",
  "tika-vin12t3:38_2": "sati, kammena vā vacitabbāti kammavācāti vacanattho kātabbo. Kasikammanti kasisaṅkhātaṁ",
  "tika-vin12t3:38_3": "kammaṁ. Gorakkhakammanti gorakkhasaṅkhātaṁ kammaṁ. ‘‘Kammaṁ kata’’nti iminā kammaṁ",
  "tika-vin12t3:38_4": "karontīti kammikāti vacanatthaṁ dasseti. Teti kammikā bhikkhū, na garahitabbāti sambandho.",
  "tika-vin12t3:39_0": "Vacitabbaṁ anena dosenāti vacanīyaṁ, saṁvijjati vacanīyaṁ assāti savacanīyaṁ, taṁ",
  "tika-vin12t3:39_1": "na kātabbanti attho. Tamevatthaṁ vitthārento āha ‘‘palibodhatthāya hī’’tiādi. Yāva",
  "tika-vin12t3:39_2": "na taṁ adhikaraṇaṁ vūpasantaṁ hoti, tāva imamhā āvāsā ekapadampi mā pakkāmīti yojanā. Teti tuyhaṁ.",
  "tika-vin12t3:40_0": "Anuvādoti ettha anusāsanavasena aññe vadatīti anuvādoti vutte jeṭṭhakaṭṭhānanti āha",
  "tika-vin12t3:40_1": "‘‘vihāre jeṭṭhakaṭṭhānaṁ na kātabba’’nti. Jeṭṭhakaṭṭhānaṁ sarūpena dassento āha ‘‘pātimokkhuddesakena",
  "tika-vin12t3:40_2": "vā’’tiādi. Meti mayhaṁ. Tanti tavaṁ. Na codetabboti ettha kena na codetabboti āha",
  "tika-vin12t3:40_3": "‘‘vatthunā vā āpattiyā vā’’ti. Na sāretabboti na sarāpetabbo. Na bhikkhūhisampayojetabbanti",
  "tika-vin12t3:40_4": "ettha bhikkhūhi attanā kalahavasena na sampayojetabbanti dassento āha ‘‘aññamaññaṁ",
  "tika-vin12t3:40_5": "yojetvā kalaho na kāretabbo’’ti.",
  "tika-vin12t3:41_0": "Saṅghattherena hutvāti saṅghattherena hontenapīti attho. Purato agantabbe samāne",
  "tika-vin12t3:41_1": "kiṁ pacchato gantabbanti āha ‘‘dvādasahattha’’ntiādi. Āsanapariyantoti āsanameva",
  "tika-vin12t3:41_2": "pariyanto lāmakoti āsanapariyanto, tadatthaṁ dassento āha ‘‘saṅghanavakāsanaṁ vuccatī’’ti.",
  "tika-vin12t3:41_3": "Svāssāti so assa. Soti āsanapariyanto. Assāti pārivāsikassa. Tatthāti āsanapariyante.",
  "tika-vin12t3:41_4": "Ayanti pārivāsiko, na labhatīti sambandho. Gahitāvasesāti gahitāhi seyyāhi avasesā.",
  "tika-vin12t3:41_5": "Maṅgulagūthabharitāti maṅgulānaṁ gūthehi pūritā. Assāti pārivāsikassa. Rajehi hatā",
  "tika-vin12t3:41_6": "nāsitā bhūmi etthāti rajohatabhūmi. Jatukamūsikabharitāti jatūhi ca mūsikāhi ca pūritā.",
  "tika-vin12t3:41_7": "Paṇṇasālāti paṇṇehi chāditā sālā. Assāti pārivāsikassa. Sabbepi āvāsāti yojanā. Etehīti",
  "tika-vin12t3:41_8": "pakatattehi. Tesūti āvāsesu. Yanti āvāsaṁ. Paccayanti vassāvāsikalābhaṁ. Ekapasseti",
  "tika-vin12t3:41_9": "bhikkhūnaṁ pāḷiyaṁ aṭṭhatvā ekasmiṁ passe.",
  "tika-vin12t3:42_0": "Assāti pārivāsikassa, dentīti sambandho. So evāti āsanādipariyanto eva. Ñātipavāritaṭṭhāne",
  "tika-vin12t3:42_1": "nimantitenāti sambandho. Tatthāti taṁ kulaṁ. Saṁvidhāyāti saṁvidahitvā. Assāti kulassa, bhaveyya vā.",
  "tika-vin12t3:43_0": "Harāyamānenāti lajjamānena. Yenāpīti pārivāsikenapi. Samādinnanti āraññikadhutaṅgasamādinnaṁ.",
  "tika-vin12t3:43_1": "Tathāti yathā āraññikaṅgaṁ na samādātabbaṁ, tathā. Piṇḍapātikadhutaṅgampīti pisaddo",
  "tika-vin12t3:43_2": "āraññikaṅgaṁ apekkhati. Yo panāti pārivāsiko pana.",
  "tika-vin12t3:44_0": "Anārocentassa meti yojanā. Anārocente satīti vā yojanā. ‘‘Iminā kāraṇenā’’ti iminā",
  "tika-vin12t3:44_1": "tappaccayāti ettha paccayasaddo kāraṇattho, nissakkavacanañca kāraṇatthe hotīti dasseti.",
  "tika-vin12t3:44_2": "So ratticchedo eva paccayo tappaccayoti vacanattho kātabbo. ‘‘Sāmaṇerehī’’ti padaṁ",
  "tika-vin12t3:44_3": "‘‘pacāpetvā’’ti pade kāritakammaṁ. Etthāpi pakatiyā nīharāpetvāpi vihāre pacāpetvāpi",
  "tika-vin12t3:44_4": "bhuñjantassa paṭisedho natthi. Kasmā? ‘‘Tappaccayā’’ti vuttattā. Gāmeti mahāgāme,",
  "tika-vin12t3:44_5": "sabbakālaṁ anekasatehi bhikkhūhi avivitte gāmeti attho. Gāmakāvāsanti gāmoyeva khuddakaṭṭhena",
  "tika-vin12t3:44_6": "gāmako, tasmiṁ kārito āvāso gāmakāvāso, taṁ.",
  "tika-vin12t3:45_0": "Gatena āgantukapārivāsikenāti sambandho. Tatthāti kismiñci vihāre, sabbe bhikkhūti",
  "tika-vin12t3:45_1": "sambandho. Tattha tatthāti tasmiṁ tasmiṁ ṭhitaṭṭhāne. Na ekacce passati, apassitattā",
  "tika-vin12t3:45_2": "nāroceti, ratticchedova hotīti adhippāyo.",
  "tika-vin12t3:46_0": "Ekassa vā bahūnaṁ vā āgantukānanti sambandho. Etthāti ‘‘āgantukassa ārocetabba’’nti",
  "tika-vin12t3:46_1": "pade. Vuttanayenevāti ‘‘āgantukena ārocetabba’’nti pade vuttanayeneva. Taṁ vuttanayamāvikaronto",
  "tika-vin12t3:46_2": "āha ‘‘sace’’tiādi. Tesampīti āgantukānampi. Tassāti pārivāsikassa. Ajānantassevāti",
  "tika-vin12t3:46_3": "anādare cetaṁ sāmivacanaṁ. Ayañca panāti pārivāsiko ca. Gatakāleti āgantukānaṁ gatakāle.",
  "tika-vin12t3:46_4": "Yepīti āgantukāpi. Okkamitvāti osaritvā, pavisitvāti attho. Ayañcāti pārivāsiko ca,",
  "tika-vin12t3:46_5": "jānātīti sambandho. Nesanti āgantukānaṁ. Yopīti āgantukopi. Assāti pārivāsikassa.",
  "tika-vin12t3:46_6": "Aññātattāti āgatabhāvassa ajānitattā. ‘‘Abbhāna’’nti padaṁ ‘‘karotī’’ti pade kammaṁ,",
  "tika-vin12t3:46_7": "‘‘hotī’’ti pade kattā. Adhikā rattiyoti āpattipaṭicchannarattito adhikā rattiyo.",
  "tika-vin12t3:46_8": "Ayanti pārivāsikavattapaṭipadā. Apaṇṇakapaṭipadāti aviraddhapaṭipadā, ekaṁsapaṭipadāti attho.",
  "tika-vin12t3:47": "Gacchantampi bhikkhunti sambandho. Sāvetunti suṇāpetuṁ. Visayāvisayenāti ārocetuṁ desādesena. Karavīkatissatthero āhāti sambandho.",
  "tika-vin12t3:48_0": "‘‘Uposathadivase’’ti iminā uposatheti ettha uposathasaddassa pātimokkhuddesādayo",
  "tika-vin12t3:48_1": "atthe nivatteti. Pavāraṇāyapīti pavāraṇadivasepi. Gantunti bhikkhussa ṭhitaṭṭhānaṁ",
  "tika-vin12t3:48_2": "gantuṁ. Dūtenāpīti ettha anadhippetadūtaṁ paṭikkhipitvā adhippetadūtaṁ dassetuṁ vuttaṁ",
  "tika-vin12t3:48_3": "‘‘anupasampannaṁ…pe… ārocāpetabba’’nti.",
  "tika-vin12t3:49_0": "Suññavihāroti bhikkhūhi vivittavihāro. Yatthāti yasmiṁ āvāse. Hīti saccaṁ, yasmā",
  "tika-vin12t3:49_1": "vā. Tatthāti suññavihāre. Dasavidhantarāye sati pana gantabbamevāti yojanā. Nānāsaṁvāsakehīti",
  "tika-vin12t3:49_2": "kammanānāsaṁvāsakaladdhinānāsaṁvāsakehi.",
  "tika-vin12t3:50_0": "81. Āvāsādīnaṁ sarūpaṁ dassento āha ‘‘āvāso nāmā’’tiādi. Tatiyapadenāti ‘‘āvāse vā",
  "tika-vin12t3:50_1": "anāvāse vā’’ti tatiyapadena. Etesūti āvāsādīsu. Chadanatoti chadanakoṭito. Antoāvāseti",
  "tika-vin12t3:50_2": "bhittiparicchinne antoāvāse. Avisesenāti ‘‘ukkhittako’’ti vā ‘‘pārivāsiko’’ti vā",
  "tika-vin12t3:50_3": "visesaṁ akatvā sāmaññena. Udakapātenāti chadanato udakaṁ patati etthāti udakapāto,",
  "tika-vin12t3:50_4": "tena. Pañcavaṇṇacchadanabaddhaṭṭhānesūti pañcapamāṇena chadanena baddhaṭṭhānesu etesu",
  "tika-vin12t3:50_5": "āvāsesūti sambandho. Pārivāsikassa ca ukkhittakassa ca pakatattena saddhiṁ vāritanti",
  "tika-vin12t3:50_6": "yojanā. Nānūpacārepīti pisaddena ekūpacāre pana kā nāma kathāti dasseti . Etthāti",
  "tika-vin12t3:50_7": "ekacchanne āvāsādike, sace nipajjatīti sambandho. Tasminti saṭṭhivassepi pārivāsike.",
  "tika-vin12t3:51_0": "Vuṭṭhātabbaṁ, nimantetabboti ettha kiṁ attano vuḍḍhataraṁ pakatattaṁ disvā vuṭṭhātabbaṁ,",
  "tika-vin12t3:51_1": "nimantetabboti āha ‘‘tadahupasampannampī’’tiādi. Obuddhanti palibuddhaṁ. Ekāsaneti",
  "tika-vin12t3:51_2": "ettha ekasaddo samānapariyāyoti āha ‘‘samānavassikāsane’’ti, samānavassikānaṁ āsaneti",
  "tika-vin12t3:51_3": "attho. Chamāyaṁ nisinneti ettha chamāsaddo bhūmipariyāyoti āha ‘‘bhūmiyaṁ nisinne’’ti.",
  "tika-vin12t3:51_4": "Itarenāti pārivāsikena. Sahāyena saddhiṁ caṅkamati viyāti yojanā. ‘‘Ekasmiṁ caṅkame’’ti",
  "tika-vin12t3:51_5": "iminā ekacaṅkamasaddassa tulyādhikaraṇasamāsavākyaṁ dasseti.",
  "tika-vin12t3:52_0": "Chamāyaṁ caṅkamantanti ettha bhummatthe upayogavacananti āha ‘‘chamāyaṁ caṅkamante’’ti.",
  "tika-vin12t3:52_1": "Ayaṁ panāti vakkhamāno pana. Etthāti ‘‘chamāyaṁ caṅkamante’’ti pāṭhe. Caṅkamanteti",
  "tika-vin12t3:52_2": "pakatatte caṅkamante. Na caṅkamitabbanti pārivāsikena na caṅkamitabbaṁ. Ko pana vādo",
  "tika-vin12t3:52_3": "iṭṭhakācayasampanne vedikāparikkhitte iti atthoti yojanā. Pabbatantaravanantaragumbantaresūti",
  "tika-vin12t3:52_4": "pabbatamajjhavanamajjhagumbamajjhesu, pabbatavivaravanavivaragumbavivaresu vā. Upacāranti",
  "tika-vin12t3:52_5": "dvādasahatthaṁ upacāraṁ.",
  "tika-vin12t3:53_0": "82.Itaroti navako. Assāti navakassa. Na vattabhede dukkaṭanti aññātattā na vattabhede",
  "tika-vin12t3:53_1": "dukkaṭaṁ. Eseva nayo sabbattha. Apacchāpurimanti apacchā apurimaṁ, ekapahārenāti",
  "tika-vin12t3:53_2": "attho. Samavassā dve pārivāsikāti yojanā. Dvinnaṁ pārivāsikānaṁ ekato vasanadosaṁ",
  "tika-vin12t3:53_3": "dassento āha ‘‘sace hi dve’’tiādi. Nesanti dvinnaṁ pārivāsikānaṁ. Etthāti pārivāsikādīsu",
  "tika-vin12t3:53_4": "pañcasu bhikkhūsu. Mūlāyapaṭikassanārahādayo cattāroti yojanā.",
  "tika-vin12t3:54": "Parivāsadānādīnīti ādisaddena mūlāyapaṭikassanamānattadānaabbhānāni saṅgaṇhāti. Etesvevāti parivāsadānādīsu eva. Ayanti pārivāsiko.",
  "tika-vin12t3:55_0": "83. ‘‘Atha kho āyasmā upālī’’tiādivacanassa anusandhiṁ dassento āha ‘‘imaṁ panā’’tiādi",
  "tika-vin12t3:55_1": ". Rahogatassa upālittherassāti yojanā. Atha vā anādare sāmivacanaṁ katvā upālittherassa",
  "tika-vin12t3:55_2": "rahogatassāti yojanā kātabbā. Etthāti pārivāsikavatte. Soti upālitthero. Assāti upālittherassa.",
  "tika-vin12t3:55_3": "Tatthāti tīsu ratticchedesu. Yvāyanti yo ayaṁ, ekato vāsoti sambandho. So vāso sahavāso",
  "tika-vin12t3:55_4": "nāmāti yojanā. Vippavāsoti ettha pakatattena vippayutto hutvā vāsoti dassento āha",
  "tika-vin12t3:55_5": "‘‘ekakasseva vāso’’ti. Āgantukādīnanti ādisaddena āvāsikā gahetabbā.",
  "tika-vin12t3:56_0": "84.Tattha tatthāti taṁ taṁ ṭhānaṁ. Dvīsu padesūti dvīsu vākyasaṅkhātesu padesu. Ekenekenapīti",
  "tika-vin12t3:56_1": "ekena ekena vākyapadenapi. Parivasiyitthāti parivuttho, parivuttho parivāso etassāti",
  "tika-vin12t3:56_2": "parivutthaparivāso, tassa. Hīti saccaṁ. Esāti eso bhikkhūti sambandho. Suddhanteti",
  "tika-vin12t3:56_3": "suddhakoṭṭhāse. Dukkhassāti vaṭṭadukkhassa. Antanti avasānaṁ, vināsaṁ vā.",
  "tika-vin12t3:57": "2. Mūlāyapaṭikassanārahavattakathā",
  "tika-vin12t3:58_0": "86. Navakataraṁ mūlāyapaṭikassanārahaṁ ṭhapetvāti yojanā. Imesaṁ pañcannaṁ pakatattā",
  "tika-vin12t3:58_1": "evāti sambandho. Nesanti mūlāyapaṭikassanārahamānattārahamānattacārikaabbhānārahānaṁ",
  "tika-vin12t3:58_2": "catunnaṁ, mūlāyapaṭikassanārahādilakkhaṇanti sambandho. Etthāti mūlāyapaṭikassanārahassa",
  "tika-vin12t3:58_3": "vatte. Itoti mūlāyapaṭikassanārahassa vattato.",
  "tika-vin12t3:59": "87. Yatheva pārivāsiko gaṇapūrako na hoti, evaṁ etepi na hontīti yojanā.",
  "tika-vin12t3:60": "4. Mānattācārikavattakathā",
  "tika-vin12t3:61": "92.Ūnegaṇeti ettha gaṇo nāma gaṇabhojanasikkhāpade (pāci. 217 ādayo) viya hotīti āha ‘‘cattāro vā atirekā vā’’ti. Sabbatthāti pārivāsikakkhandhake.",
  "tika-vin12t3:62": "Iti pārivāsikakkhandhakavaṇṇanāya yojanā samattā.",
  "tika-vin12t3:63": "3. Samuccayakkhandhakaṁ",
  "tika-vin12t3:64": "1. Sukkavissaṭṭhikathā",
  "tika-vin12t3:65_0": "Samuccayakkhandhake tatthāti catubbidhesu mānattesu. Yaṁ mānattaṁ diyyati, idaṁ appaṭicchannamānattaṁ",
  "tika-vin12t3:65_1": "nāmāti yojanā. Eseva nayo anantaravākyesupi. Paṭicchannāya āpattiyāti hetvatthe karaṇavacanaṁ,",
  "tika-vin12t3:65_2": "kāraṇatthe nissakkavacanaṁ vā. Addhamāsanti pannarasadivasakālaṁ. Odhāyāti samūhaṁ",
  "tika-vin12t3:65_3": "katvā. ‘‘Ekato katvā’’ti iminā ‘‘odhāyā’’ti padassa atthaṁ dasseti. Tesūti catubbidhesu",
  "tika-vin12t3:65_4": "mānattesu. Idanti mānattaṁ. Appaṭicchannāya…pe… vacanatoti ñāpakahetu. Etena appaṭicchannāya",
  "tika-vin12t3:65_5": "āpattiyā dātabbaṁ mānattaṁ appaṭicchannamānattanti vacanatthaṁ dasseti. Tanti appaṭicchannamānattaṁ.",
  "tika-vin12t3:65_6": "Idhāti imissaṁ pāḷiyaṁ. Tatuttarīti tato tīhipi uttari. Nānāvatthūni etāsanti nānāvatthukāyo.",
  "tika-vin12t3:65_7": "Tāsanti nānāvatthukānaṁ.",
  "tika-vin12t3:66": "Māḷakasīmāyamevāti sīmamāḷake eva, sīmaṅgaṇe evāti attho. Tatthevāti māḷakasīmāyameva.",
  "tika-vin12t3:67_0": "Vedayāmahanti vedayāmi ahaṁ. Mama mānattacarabhāvaṁ saṅghaṁ jānāpemīti attho. Vedayatīti",
  "tika-vin12t3:67_1": "manti jānāpeti, iti maṁ saṅgho dhāretūti adhippāyo. Vuttanayenevāti pārivāsikakkhandhake",
  "tika-vin12t3:67_2": "vuttanayeneva. Nikkhipitabbanti ‘‘mānattaṁ nikkhipāmi, vattaṁ nikkhipāmī’’ti nikkhipitabbaṁ.",
  "tika-vin12t3:67_3": "Māḷakatoti sīmaṅgaṇato. Sopīti saha gacchantopi. ‘‘Māḷake nārocita’’nti iminā yassa",
  "tika-vin12t3:67_4": "māḷake ārocitaṁ, tassa anārocetvāpi nikkhipitabbanti dasseti. Ārocentena vattabbanti sambandho.",
  "tika-vin12t3:68_0": "Visabhāgehi saha vasantassa vattassa duppūritattā vuttaṁ’’sabhāgā bhikkhū vasantī’’ti.",
  "tika-vin12t3:68_1": "Catūhi, pañcahi vāti vāsaddena tato atirekampi saṅgaṇhāti. Parikkhepārahaṭṭhānatoti",
  "tika-vin12t3:68_2": "cīvarakkhandhake (mahāva. aṭṭha. 379) vuttaparikkhepārahaṭṭhānato. ‘‘Dve leḍḍupāte",
  "tika-vin12t3:68_3": "atikkamitvā’’ti idaṁ vihāre bhikkhūnaṁ sajjhāyādisaddasavanūpacārapahānatthaṁ vuttaṁ.",
  "tika-vin12t3:68_4": "Sace savanūpacārato na muccati, tato atirekampi atikkamitabbaṁ. Okkammāti maggapaṭipannānaṁ",
  "tika-vin12t3:68_5": "bhikkhūnaṁ vacanasaddasavanūpacārapahānatthaṁ okkamitvā. ‘‘Gumbena vā vatiyā vā’’ti",
  "tika-vin12t3:68_6": "dassanūpacārapahānatthaṁ vuttaṁ. Idha upacāro nāma yattha ṭhatvā passati suṇāti,",
  "tika-vin12t3:68_7": "soyeva deso. Aññoti catūhi pañcahi vā bhikkhūhi añño. Esāti eso mānattacāriko.",
  "tika-vin12t3:69_0": "‘‘Dvādasahatthaṁ upacāraṁ okkamitvā’’ti iminā anokkamitvā ajānantasseva gacchati,",
  "tika-vin12t3:69_1": "natthi ratticchedopīti dasseti. Ettha diṭṭharūpānaṁ sutasaddānaṁ dvādasahatthūpacārato",
  "tika-vin12t3:69_2": "bahi ṭhitānampi ārocetabbaṁ. Adiṭṭhāsutānampi anto dvādasahatthūpacāragatānaṁ ārocetabbanti",
  "tika-vin12t3:69_3": "daṭṭhabbaṁ. Sati karaṇīyeti idaṁ gantussa kāraṇadassanatthaṁ vuttaṁ. Asati karaṇīyepi",
  "tika-vin12t3:69_4": "gantuṁ vaṭṭati. Sopīti eko bhikkhupi. ‘‘Tassa santike ārocetvā’’ti iminā anārocane",
  "tika-vin12t3:69_5": "vattabhedadukkaṭaṁ hotīti dasseti. Ekassa santike ārocetvā nikkhipiyamāne kiṁ ūne",
  "tika-vin12t3:69_6": "gaṇe caraṇadoso vā vippavāso vā na hotīti āha ‘‘ayañcā’’tiādi. Tattha ayañcāti mānattacāriko",
  "tika-vin12t3:69_7": "pana. Yasmā kāraṇā vasi, tena kāraṇenāti yojanā. Bhikkhūnañca atthibhāvaṁ sallakkhetvāti",
  "tika-vin12t3:69_8": "pakatattāgatakāle tassa anārocetvāva gacchanti, tasmā bhikkhūnañca dvādasahatthūpacāre",
  "tika-vin12t3:69_9": "atthibhāvaṁ sallakkhetvāti attho. Ettha ca ‘‘gaṇassa ārocetvā’’ti iminā ūne gaṇe",
  "tika-vin12t3:69_10": "caraṇadosābhāvaṁ dasseti. ‘‘Bhikkhūnañca atthibhāvaṁ sallakkhetvā’’ti iminā vippavāsadosābhāvaṁ",
  "tika-vin12t3:69_11": "dasseti. Yanti pubbe anārocitaṁ yaṁ bhikkhuṁ . Ayanti paṭhamaṁ passitabbassa ārocetvā",
  "tika-vin12t3:69_12": "nikkhipanaṁ. ‘‘Nikkhittavattassa parihāro’’ti iminā anikkhittavatte antoupacāragatānaṁ",
  "tika-vin12t3:69_13": "sabbesaṁ ārocetabbanti dasseti.",
  "tika-vin12t3:70_0": "Ayanti mānattacāriko, ṭhitoti sambandho. Tenāpīti mānattacārikenapi, yācitabbanti",
  "tika-vin12t3:70_1": "yojanā. Soti anikkhittavatto bhikkhu. Tatrāti ‘‘so abbhetabbo’’ti vacane. Ayaṁ abbhānavidhi",
  "tika-vin12t3:70_2": "vuttoti yojanā. Ayañcāti abbhānavidhi ca. Tāsanti āpattīnaṁ. Evantiādi nigamanaṁ.",
  "tika-vin12t3:70_3": "Paṭicchannamānattaṁ pana dātabbaṁ hotīti sambandho. ‘‘Paṭicchannāyā’’tiādinā paṭicchannāya",
  "tika-vin12t3:70_4": "āpattiyā dātabbaṁ mānattaṁ paṭicchannamānattanti vacanatthaṁ dasseti. Nanti paṭicchannamānattaṁ.",
  "tika-vin12t3:71": "2. Parivāsakathā",
  "tika-vin12t3:72": "102.Tassāti paṭicchannamānattassa. Samodhānetvāti idheva parivāsakathāyaṁ samodhānetvā. Idheva parivāsakathāyaṁ dassayissāmāti yojanā. Idhevasaddo hi pubbāparāpekkho.",
  "tika-vin12t3:73_0": "Idha adhippetaṁ parivāsaṁ vitthāretvā dassento āha ‘‘ayaṁ hī’’tiādi. Idha adhippeto",
  "tika-vin12t3:73_1": "parivāso nāma tividho hotīti yojanā. Tatthāti tividhesu parivāsesu. ‘‘Yathāpaṭicchannāya",
  "tika-vin12t3:73_2": "āpattiyā’’ti vacanaṁ vitthārento āha ‘‘kassaci hī’’tiādi. Yathā udāyittherassa ekāhapaṭicchannā",
  "tika-vin12t3:73_3": "ayaṁ āpatti hoti, tathā kassaci ekāhapaṭicchannā āpatti hotīti yojanā. Yathā ca parato",
  "tika-vin12t3:73_4": "āgatā udāyittherasseva āpatti hoti, tathā kassaci dvihādipaṭicchannā āpatti hotīti",
  "tika-vin12t3:73_5": "yojanā. Iminā vuttanayānusārena paratopi nayo netabbo. Tasmāti yasmā ekāhādipaṭicchannā",
  "tika-vin12t3:73_6": "ekādiāpatti hoti, tasmā jānitabboti yojanā.",
  "tika-vin12t3:74_0": "Paṭicchannabhāvaṁ vitthārento āha ‘‘ayaṁ hī’’tiādi. Tatthāti ‘‘dasahākārehī’’ti pāṭhe.",
  "tika-vin12t3:74_1": "Āpattiiti saññā etassāti āpattisaññī. Pahu cāti samattho ca. Papubbo hūdhātu samatthatthe hoti.",
  "tika-vin12t3:75_0": "Tatthāti tassaṁ mātikāyaṁ. Yanti āpattiṁ. Sopi cāti bhikkhupi ca. Tatthāti tassaṁ",
  "tika-vin12t3:75_1": "āpattiyaṁ. Ayanti bhikkhu. Tatthāti āpattiyaṁ. Alajjipakkhe tiṭṭhatīti ‘‘sañcicca",
  "tika-vin12t3:75_2": "āpattiṁ parigūhatī’’ti (pari. 359) vuttapakkhe ṭhitattā alajjipakkhe tiṭṭhati.",
  "tika-vin12t3:76_0": "Pakatattoti ettha ‘‘pārājikaṁ anajjhāpanno’’ti atthaṁ paṭikkhipanto āha ‘‘tividhaṁ",
  "tika-vin12t3:76_1": "ukkhepanīyakammaṁ akato’’ti. Etanti appaṭicchannabhāvaṁ, ‘‘āpajjati…pe… kusalehi",
  "tika-vin12t3:76_2": "cintitā’’ti vacanaṁ vā.",
  "tika-vin12t3:77_0": "Gāthāya ‘‘sāvasesa’’nti iminā pārājikaṁ nivatteti. Garukanti ettha saṅghādisesameva",
  "tika-vin12t3:77_1": "adhippetanti dasseti. Anādariyanti sikkhāpade anādariyaṁ. Vajjanti dukkaṭaṁ. Ukkhittakena karaṇabhūtena.",
  "tika-vin12t3:78_0": "Yassāti bhikkhussa, natthīti sambandho. Bhīrukajātikatāyāti bhīrukasabhāvatāya. Pabbatavihāre",
  "tika-vin12t3:78_1": "vasantassa yassa bhikkhunoti yojanā. Pabbatavihāreti pabbatassa tale, antare vā kārite",
  "tika-vin12t3:78_2": "vihāre. Etasminti etādise. Antarāye satiyevāti yojanā. Tassa acchannāva hotīti yojanā.",
  "tika-vin12t3:78_3": "Anantarāyikasaññāya chādayato acchannāvāti anantarāyikasaññāya chādentassāpi ekantena",
  "tika-vin12t3:78_4": "antarāyikattā acchannāvāti adhippāyo.",
  "tika-vin12t3:79": "Assāti bhikkhussa. Hanukavātoti hanukassa gelaññakaro vāto. Vijjhatīti hanukaṁ vijjhati. Imināti bhikkhunā. Pahusaññino chāditāpi ekantena apahuttā acchāditāva hoti.",
  "tika-vin12t3:80_0": "Chādetukāmo cāti ettha idaṁ catukkaṁ veditabbaṁ chādetukāmo chādeti, chādetukāmo",
  "tika-vin12t3:80_1": "nacchādeti, acchādetukāmo chādeti, nacchādetukāmo nacchādetīti. Tattha paṭhamapadaṁ",
  "tika-vin12t3:80_2": "sandhāya vuttaṁ ‘‘idaṁ uttānatthamevā’’ti. Evaṁ sesāsupi mātikāsu catukkaṁ veditabbaṁ",
  "tika-vin12t3:80_3": ". Catūsu catukkesu paṭhamapade eva channā hoti, na sesapadesu. Anuttānatthaṁ dassento",
  "tika-vin12t3:80_4": "āha ‘‘sace panā’’tiādi. Purebhatte vāti purebhattaṁ vā, bhattato, bhattassa vā pureti",
  "tika-vin12t3:80_5": "purebhattaṁ. Abyayībhāvasamāse sattamīvibhattiyā amitikāriyassa aniccabhāvato vuttaṁ",
  "tika-vin12t3:80_6": "‘‘purebhatte’’ti. Eseva nayo ‘‘pacchābhatte’’ti etthāpi. Dutiyapadassa atthaṁ dassetvā",
  "tika-vin12t3:80_7": "tatiyapadassa atthaṁ dassento āha ‘‘yassa panā’’tiādi. Abhikkhuke ṭhāne vasantassa",
  "tika-vin12t3:80_8": "yassa bhikkhussāti yojanā. Āgamentassa gacchantassāti anādare cetāni sāmivacanāni.",
  "tika-vin12t3:81_0": "Catutthapadassa atthaṁ dassento āha ‘‘yo panā’’tiādi. Tattha yo panāti bhikkhu pana,",
  "tika-vin12t3:81_1": "āvi karotīti sambandho. Sabhāganti averiṁ. Ayanti bhikkhu. Upajjhāyo iti vā ācariyo",
  "tika-vin12t3:81_2": "iti vāti yojanā. Lajjāyāti lajjanimittaṁ, lajjakāraṇā, lajjahetu vā. Hīti saccaṁ,",
  "tika-vin12t3:81_3": "yasmā vā, idhāti āpattiārocanaṭṭhāne. Averisabhāgassāti averī hutvā sabhāgassa.",
  "tika-vin12t3:82_0": "Pakāsetukāmoti aññesaṁ pakāsetukāmo. Upajjhāyassāpīti pisaddena aññassa santike kā",
  "tika-vin12t3:82_1": "nāma kathāti dasseti. Tatthāti āpattiārocanaṭṭhāne. Sabhāgasaṅghādisesanti vatthusabhāgasaṅghādisesaṁ.",
  "tika-vin12t3:82_2": "Suddhassāti vatthusabhāgasaṅghādisesato suddhassa. Āvikaraṇākāraṁ dassento āha ‘‘āvikaronto",
  "tika-vin12t3:82_3": "cā’’tiādi. Iti imānītiādi nigamanaṁ.",
  "tika-vin12t3:83_0": "Tatoti jānitabbato, paranti sambandho. Ekāhapaṭicchannāti ekāhena paṭicchannā. Yāva",
  "tika-vin12t3:83_1": "cuddasa divasāni, tāva divasavasena yojanā kātabbāti yojanā. Pakkhapaṭicchannanti",
  "tika-vin12t3:83_2": "pakkhena paṭicchannaṁ. Atirekapakkhapaṭicchannanti pakkhato atirekena paṭicchannaṁ.",
  "tika-vin12t3:84": "Saṁvaccharapaṭicchannanti saṁvaccharena paṭicchannaṁ. Tato vāti atirekasaṭṭhisaṁvaccha rato vā. Bhiyyopīti atirekampi.",
  "tika-vin12t3:85_0": "Tatoti tīhi āpattīhi. Paranti atirekaṁ. Gaṇanavasenāti āpattigaṇanavasena. Vatthukittanavasena",
  "tika-vin12t3:85_1": "vāti āpattīnaṁ vatthukittanavasena vā. Nāmamattavasena vāti ‘‘saṅghādisesāpattiyo’’ti",
  "tika-vin12t3:85_2": "evaṁ nāmasseva vasena vā. Ettha hi mattasaddo avadhāraṇattho, tena vatthuṁ nivatteti.",
  "tika-vin12t3:86_0": "Tatthāti ‘‘nāmamattavasenā’’ti pade. Sajātisādhāraṇanti sassa attano jāti sajāti,",
  "tika-vin12t3:86_1": "tāya sādhāraṇaṁ sajātisādhāraṇaṁ. Sabbesaṁ, sabbehi vā āpattīhi sādhāraṇaṁ sabbasādhāraṇaṁ.",
  "tika-vin12t3:86_2": "Tatthāti duvidhesu nāmesu. Sabbasādhāraṇanāmavasenāpīti ettha pisaddo ‘‘ahaṁ bhante",
  "tika-vin12t3:86_3": "sambahulā saṅghādisesā āpajjiṁ ekāhapaṭicchannāyo’’ti evaṁ sajātisādhāraṇanāmavasenapi",
  "tika-vin12t3:86_4": "‘‘ahaṁ bhante sambahulā saṅghādisesā āpattiyo āpajjiṁ ekāhapaṭicchannāyo’’ti evaṁ",
  "tika-vin12t3:86_5": "ubhayasādhāraṇavasenapi vattuṁ vaṭṭatīti dasseti. Hīti saccaṁ. Sabbampi parivāsādikaṁ",
  "tika-vin12t3:86_6": "idaṁ vinayakammanti yojanā. Vasati āpatti ettha tadāyattavuttitāyāti vatthu. Go vuccati",
  "tika-vin12t3:86_7": "vacanaṁ vā ñāṇaṁ vā, taṁ tāyatīti gottaṁ.",
  "tika-vin12t3:87_0": "Tatthāti vatthādīsu catubbidhesu. Tatthāti tesu vacanesu. Sukkavissaṭṭhiṁ kāyasaṁsaggantiādinā",
  "tika-vin12t3:87_1": "vacanenāpīti ettha ādisaddena duṭṭhullādivacanāni saṅgaṇhāti. Idha panāti imasmiṁ",
  "tika-vin12t3:87_2": "pana ṭhāne. Yo yoti tisso vā phusso vā āpanno hoti.",
  "tika-vin12t3:88": "Evaṁ ārocetabbanti evaṁ vakkhamānanayena ārocetabbanti yojanā. Kiṁ ārocetabbaṁ? ‘‘Ahaṁ bhante…pe… saṅgho dhāretu’’ iti ārocetabbanti yojanā.",
  "tika-vin12t3:89_0": "Vedayāmahanti vedayāmi ahaṁ. Mama pārivāsikabhāvaṁ saṅghaṁ, saṅghassa vā jānāpemīti",
  "tika-vin12t3:89_1": "attho. Vedayatīti manti vedayati iti maṁ. Pārivāsikabhāvaṁ saṅghaṁ, saṅghassa vā",
  "tika-vin12t3:89_2": "jānāpetīti maṁ saṅgho dhāretūti attho. Ettha bahūsu aṭṭhakathāpotthakesu ‘‘tiṇṇaṁ",
  "tika-vin12t3:89_3": "vā atirekānaṁ vā ārocentena āyasmanto dhārentū’’ti pāṭho atthi . Kesuci aṭṭhakathāpotthakesu",
  "tika-vin12t3:89_4": "‘‘tiṇṇaṁ ārocentena āyasmanto dhārentū’’ti ettakoyeva pāṭho atthi. Heṭṭhā mānattakathāyampi",
  "tika-vin12t3:89_5": "evameva atthi. Tattha ‘‘atirekāna’’nti iminā tīhi atirekānaṁ ārocentena saṅghaṁ apekkhitvā",
  "tika-vin12t3:89_6": "sace ekavacanavasena vattukāmo hoti, ‘‘maṁ saṅgho dhāretū’’ti vattabbaṁ. Atha sambahule",
  "tika-vin12t3:89_7": "bhikkhū apekkhitvā sace bahuvacanavasena vattukāmo hoti, yathā tiṇṇaṁ, evaṁ ‘‘maṁ",
  "tika-vin12t3:89_8": "āyasmanto dhārentū’’ti vattabbanti dasseti. Idañca saddasatthavaseneva vuttaṁ, na",
  "tika-vin12t3:89_9": "vinayakammavipattivasenāti daṭṭhabbaṁ.",
  "tika-vin12t3:90_0": "‘‘Vihāreyeva rattipariggaho’’ti iminā antoupacārasīmāyampi parivasitabbabhāvaṁ dasseti.",
  "tika-vin12t3:90_1": "Upacārasīmanti parikkhittassa vihārassa parikkhepaṁ, aparikkhittassa parikkhepārahaṭṭhānaṁ.",
  "tika-vin12t3:90_2": "Esāti pārivāsiko bhikkhu. Assāti āgatassa bhikkhuno.",
  "tika-vin12t3:91_0": "Tatoti āpattipaṭicchannadivasato. Kukkuccavinodanatthāyāti āpattipaṭicchannadivasena",
  "tika-vin12t3:91_1": "samaṁ parivasitabbaṁ nukho, na nukhoti kukkuccassa vinodanatthāya. Parivutthattāti",
  "tika-vin12t3:91_2": "parivasitattā. Soti parivuttho bhikkhu. Idanti dātabbamānattaṁ. Tanti paṭicchannamānattaṁ.",
  "tika-vin12t3:91_3": "Chārattanti charattiyo samāhaṭāti chārattaṁ, samāhāre digu. ‘‘Charatta’’nti vattabbe",
  "tika-vin12t3:91_4": "sukhuccāraṇatthaṁ chakārassa dīghaṁ katvā evaṁ vuttaṁ, accantasaṁyoge cetaṁ upayogavacanaṁ.",
  "tika-vin12t3:92_0": "Appaṭicchannāpattiṁ dātuṁ vaṭṭatīti sambandho. Iminā heṭṭhā vuttaṁ paṭicchannamānattaṁ",
  "tika-vin12t3:92_1": "imasmiṁ paṭicchannamānatte samodhānetvāpi dātuṁ vaṭṭatīti dasseti. Evaṁ santepi mūlamānattaṁ",
  "tika-vin12t3:92_2": "paṭicca paṭicchannamānattanti vuccati. Kathaṁ dātuṁ vaṭṭatīti yojanā.",
  "tika-vin12t3:93_0": "Assāti mānattaṁ yācantassa. Tadanurūpanti tassa yācanassa anurūpaṁ. Sace paṭicchannā",
  "tika-vin12t3:93_1": "dveti ettha dveti nidassanamattaṁ tato atirekampi gahetabbattā. Sabbatthāti sabbesu",
  "tika-vin12t3:93_2": "ekabahūsu. Tadanurūpame vāti tassa mānattadānassa anurūpameva. Idha panāti paṭicchannamānatte",
  "tika-vin12t3:93_3": "pana. Itītiādi nigamanaṁ. Yaṁ mānattaṁ diyyatīti yojanā. Etthāti paṭicchannamānatte.",
  "tika-vin12t3:94_0": "Avasesāti appaṭicchannaparivāsapaṭicchannaparivāsehi avasesā. Tatthāti avasesesu",
  "tika-vin12t3:94_1": "dvīsu parivāsesu. Adhammikamānattacārāvasāne anuññātaparivāsoti sambandho. Kismiṁ",
  "tika-vin12t3:94_2": "vatthusmiṁ anuññātoti āha ‘‘imasmiṁ vatthusmi’’nti. Esāti suddhanto, dātabboti sambandho.",
  "tika-vin12t3:94_3": "Etanti jānanājānanaṁ.",
  "tika-vin12t3:95": "Tatthāti dvīsu suddhantesu, cūḷasuddhantoti vuccatīti sambandho. Yoti bhikkhu, vadatīti sambandho. Ārocitadivasatoti āpattiārocitadivasato.",
  "tika-vin12t3:96_0": "Tanti cūḷasuddhantaṁ, parivasantena parivasitabbanti sambandho. Aggahesīti parivāsaṁ",
  "tika-vin12t3:96_1": "aggahesi. Aññanti gahitamāsato aññaṁ. ‘‘Parivāsadānakiccaṁ natthī’’ti iminā parivāsagahaṇakiccampi",
  "tika-vin12t3:96_2": "natthīti dasseti gaṇhantasseva dātabbattā, dentasseva gahetabbattā vā. Uddhampi ārohatīti",
  "tika-vin12t3:96_3": "parivāsagahaṇakālato aññampi kālaṁ parivasitabbattā uddhampi ārohati. Heṭṭhāpi orohatīti",
  "tika-vin12t3:96_4": "parivāsagahaṇakālato ūnampi kālaṁ parivasitabbattā heṭṭhāpi orohati. Idanti ārohanorohanaṁ.",
  "tika-vin12t3:96_5": "Tassāti suddhantaparivāsassa. Ekameva paṭicca dve, tisso, sambahulā vā bhavantīti",
  "tika-vin12t3:96_6": "āha ‘‘ekaṁ vinā sambahulānaṁ abhāvato’’ti.",
  "tika-vin12t3:97_0": "Evaṁ cūḷasuddhantaṁ dassetvā mahāsuddhantaṁ dassento āha ‘‘yo panā’’tiādi. Tanti",
  "tika-vin12t3:97_1": "mahāsuddhantaṁ. Yāva yattako upasampadadivaso hoti, tāva tattakaṁ kālanti yojanā.",
  "tika-vin12t3:97_2": "Uddhaṁ nārohatīti uddhaṁ ārohanakālassa abhāvato uddhaṁ na ārohati. Etthāti suddhantaparivāse.",
  "tika-vin12t3:97_3": "Ayaṁ suddhantaparivāso nāmāti nigamanaṁ.",
  "tika-vin12t3:98_0": "Tatthāti tividhesu samodhānaparivāsesu. ‘‘Odhunitvā samodahitvā dātabbaparivāso’’ti",
  "tika-vin12t3:98_1": "iminā odhunitvā samodhānetvā dātabbo parivāso odhānasamodhānoti vacanatthaṁ dasseti,",
  "tika-vin12t3:98_2": "‘‘parivāso’’ti iminā taddhitaṇapaccayassa sarūpaṁ dasseti. Ettha ca avadhuniyate,",
  "tika-vin12t3:98_3": "avadhunitabbanti vā odhānaṁ, saṁ ekato odahīyate sampiṇḍīyate, udahiyati sampiṇḍiyatīti",
  "tika-vin12t3:98_4": "vā samodhānanti avayavavacanattho kātabbo. ‘‘Makkhetvā’’ti iminā dhudhātuyā pappoṭanadhaṁsanadhovanāni",
  "tika-vin12t3:98_5": "dasseti. Soti odhānasamodhāno, āgatoti sambandho.",
  "tika-vin12t3:99_0": "Etthāti odhānasamodhāne. Yoti bhikkhu, paṭicchādetīti sambandho. Parivasanto vā mānattāraho",
  "tika-vin12t3:99_1": "vā mānattaṁ caranto vā abbhānāraho vā yo bhikkhūti yojanā. ‘‘Purimāya āpattiyā’’ti",
  "tika-vin12t3:99_2": "padaṁ ‘‘samā vā’’ti pade sahādiyogo. ‘‘Ūnatarā’’tipade vibhattiapādānaṁ, anumeyyavisayaapādānaṁ",
  "tika-vin12t3:99_3": "vā. ‘‘Adivase katvā’’ti iminā odhunitvāti ettha dhudhātuyā yathāvuttattheyeva dasseti.",
  "tika-vin12t3:99_4": "Ūnakapakkhapaṭicchannāti pakkhato ūnakena paṭicchannā. Etenupāyenāti pakkhe vuttena etena upāyena.",
  "tika-vin12t3:100_0": "Tatthāti mūlāpattito atirekapaṭicchanne. Āvi kārāpetvāti mūlāpattito antarāpattiyā",
  "tika-vin12t3:100_1": "paṭicchannabhāvaṁ āvi kārāpetvā. Etthāti āpattipaṭicchanne. Pamāṇanti kāraṇaṁ. Yāti",
  "tika-vin12t3:100_2": "āpatti. Tatthāti mūlabhāvena kattabbāyaṁ mūliāpattiyaṁ. Itaranti mūlibhāvena kattabbaṁ",
  "tika-vin12t3:100_3": "mūlāpattiṁ. Samodhāyāti samodahitvā. Pakkhipitvāti attho.",
  "tika-vin12t3:101_0": "Ekā vā yā āpatti sabbacirapaṭicchannā hotīti yojanā. Sabbacirapaṭicchannāyoti sabbāsaṁ",
  "tika-vin12t3:101_1": "āpattīnaṁ cirena paṭicchannāyo. Tāsanti āpattīnaṁ. Agghenāti paricchedena. Agghasaddo",
  "tika-vin12t3:101_2": "hettha paricchedatthavācako. Abhidhāne (abhidhānappadīpikāyaṁ 1048 gāthāyaṁ) vuttaṁ",
  "tika-vin12t3:101_3": "‘‘aggho mulye ca pūjane’’ti. Ettha ‘‘mulye cā’’ti padassa mūlaparicchedeti attho",
  "tika-vin12t3:101_4": "daṭṭhabbo. Tamevatthaṁ dassento āha ‘‘tāsaṁ rattiparicchedavasenā’’ti. Imehi padehi",
  "tika-vin12t3:101_5": "agghena rattiparicchedena samodhānetvā dātabbo parivāso agghasamodhānoti vacanatthaṁ",
  "tika-vin12t3:101_6": "dasseti. Ettha ca ‘‘sabbacirapaṭicchannāyo’’ti vuttattā kiñcāpi koṭiatthavācako tatiyakkharena",
  "tika-vin12t3:101_7": "pāṭho yutto viya dissati. Tathāpi so pāṭho na gahetabbo. Kasmā? Bahūsu pāḷipotthakesu,",
  "tika-vin12t3:101_8": "aṭṭhakathāpotthakesu ca alikhitattā. Bahūsu hi porāṇapotthakesu catutthakkharena",
  "tika-vin12t3:101_9": "pāṭhoyeva likhito, tasmā so pāṭhoyeva gahetabbo, na aññoti daṭṭhabbaṁ. Soti agghasamodhāno.",
  "tika-vin12t3:101_10": "Āgatoyevāti sambandho.",
  "tika-vin12t3:102": "Yassa panāti bhikkhussa, paṭicchannāti sambandho. Sabbanti sakalaṁ. Āpattisahassagāthāya –",
  "tika-vin12t3:103_0": "Dasasataṁ āpattiyo rattisataṁ chādayitvānāti yojanā. Iminā nayenapi agghasamodhānoti",
  "tika-vin12t3:103_1": "ettha agghasaddassa catutthakkharena pāṭhassa yuttabhāvo veditabbo. Agghena dasarattiparicchedena",
  "tika-vin12t3:103_2": "samodhāya dātabbo agghasamodhāno.",
  "tika-vin12t3:104_0": "Yo parivāso nānāvatthukāyo āpattiyo ekato katvā diyyati, ayaṁ parivāso missakasamodhāno",
  "tika-vin12t3:104_1": "nāmāti yojanā. Ettha vatthuvasena missakā āpattiyo samodhānetvā dātabbo parivāso",
  "tika-vin12t3:104_2": "missakasamodhānoti vacanattho kātabbo. Tatrāti missakasamodhāne. Tadanurūpāyāti tassa",
  "tika-vin12t3:104_3": "yācanassa anurūpāya.",
  "tika-vin12t3:105": "Ettha cāti missakasamodhāne ca, kātuṁ vaṭṭatīti sambandho.",
  "tika-vin12t3:106_0": "‘‘Pakkhamānattañca …pe… kathayissāmā’’ti yaṁ vacanaṁ vuttaṁ, tassa vacanassa okāsoti",
  "tika-vin12t3:106_1": "yojanā. Taṁ panāti pakkhamānattaṁ pana. ‘‘Aḍḍhamāsameva dātabba’’nti iminā pakkhameva",
  "tika-vin12t3:106_2": "dātabbaṁ mānattaṁ pakkhamānattanti vacanatthaṁ dasseti. Hīti saccaṁ. Taṁ panāti pakkhamānattaṁ",
  "tika-vin12t3:106_3": "pana, dātabbanti sambandho. Attano sīmanti attano vihārasīmaṁ, mahāsīmanti attho.",
  "tika-vin12t3:106_4": "Sodhetvāti sabbāsaṁ hatthapāsanayanavasena, chandārahānaṁ chandanayanavasena, sīmato",
  "tika-vin12t3:106_5": "bahikaraṇavasena ca sodhetvā. Catuvaggagaṇanti catuvaggasaṅghaṁ. Gaṇoti cettha saṅghoyevādhippeto.",
  "tika-vin12t3:107_0": "Tatrāti ‘‘yojanā kātabbā’’ti vacane. Mukhamattadassananti upāyamattadassanaṁ, ādimattadassanaṁ",
  "tika-vin12t3:107_1": "vā. ‘‘Āpannāya bhikkhuniyā’’ti padaṁ ‘‘evamassa vacanīyo’’ti pade kattā, ‘‘yācāpetvā’’ti",
  "tika-vin12t3:107_2": "pade kāritakammaṁ. ‘‘Byattāya bhikkhuniyā’’ti padaṁ ‘‘ñāpetabbo’’ti pade kāritakattā,",
  "tika-vin12t3:107_3": "‘‘saṅgho’’ti padaṁ tattheva kāritakammaṁ. ‘‘Etaṁ kāraṇa’’nti dhātukammaṁ ajjhāharitabbaṁ.",
  "tika-vin12t3:107_4": "Tabbapaccayena kāritakammameva vuttaṁ. Ñāpetabbākāraṁ dassento āha ‘‘suṇātu me’’tiādi.",
  "tika-vin12t3:108_0": "Nikkhittavattanti karaṇatthe cetaṁ upayogavacanaṁ. Nikkhittavattenāti hi attho. Tatthevāti",
  "tika-vin12t3:108_1": "māḷakasīmāyameva. Hīti saccaṁ, yasmā vā. Assāti mānattacārikāya bhikkhuniyā. Tatrāti",
  "tika-vin12t3:108_2": "tasmā kattabbavinayakammabhāvatoti attho. Noti amhākaṁ, santikanti sambandho. Catūhi",
  "tika-vin12t3:108_3": "pakatattabhikkhunīhi nisīditabbanti sambandho. Gāmūpacārato dve leḍḍupāte atikkamitvāti",
  "tika-vin12t3:108_4": "idaṁ bhikkhunīvihārūpacārātikkamaṁ sandhāya vuttaṁ. Vihārūpacāratopīti bhikkhuvihārūpacāratopi.",
  "tika-vin12t3:108_5": "Tatthāti bhikkhunīnaṁ nisinnaṭṭhānaṁ. Kurundimahāpaccarīsu pana vuttanti sambandho.",
  "tika-vin12t3:108_6": "Vihārassa cāti bhikkhuvihārassa ca. Gāmassa upacāraṁ muñcituṁ vaṭṭatīti na vuttanti",
  "tika-vin12t3:108_7": "yojanā. Tasmā gāmūpacārepi nisīdituṁ vaṭṭatīti adhippāyo.",
  "tika-vin12t3:109": "Tāya bhikkhuniyā ārocetabbanti sambandho.",
  "tika-vin12t3:110": "Tatthevāti bhikkhunīnaṁ nisīdanaṭṭhāneyeva. Ṭhānanti bhikkhūnaṁ ṭhānaṁ. Etīti āgacchati. Pagevāti pātoyeva. Tāyāti mānattacāriniyā.",
  "tika-vin12t3:111_0": "Anikkhittavattāya pana bhikkhuniyāti sambandho. Ajānanapaccayāti ajānanakāraṇā. Tanti",
  "tika-vin12t3:111_1": "vacanaṁ. Pārivāsikavattādīnanti ādisaddena āgantukavattapūraṇanissayapaṭippassaddhādayo",
  "tika-vin12t3:111_2": "saṅgaṇhāti . Yuttataraṁ dissatīti yuttataraṁ hutvā dissati. Iminā anikkhittavattabhikkhunā",
  "tika-vin12t3:111_3": "viya bhikkhuniyāpi antoupacārasīmagatānaṁyeva ārocetabbaṁ, na gāme ṭhitānampi gantvā",
  "tika-vin12t3:111_4": "ārocetabbanti dīpeti. Uposatheti uposathadivase. Eseva nayo pavāraṇāyapi. Devasikanti",
  "tika-vin12t3:111_5": "divase divase. Tasmiṁ gāmeti bhikkhunīnaṁ vasanagāme. Aññatrāti bhikkhunīnaṁ vasanagāmato",
  "tika-vin12t3:111_6": "aññasmiṁ gāme. Tatrāti bhikkhunīnaṁ vasanagāmaṁ. Dassetvāti bhikkhunīnaṁ dassetvā.",
  "tika-vin12t3:111_7": "Tāyāti mānattacāriniyā. Vihāranti bhikkhūnaṁ vihāraṁ. Upacārasīmāyāti upacārasīmato",
  "tika-vin12t3:111_8": "bahīti sambandho. Ayanti mānattacārinī.",
  "tika-vin12t3:112_0": "Vīsati gaṇo imassāti vīsatigaṇo, saṅgho, tasmiṁ. Mānattaṁ caramānā bhikkhunīti yojanā.",
  "tika-vin12t3:112_1": "Idaṁ pakkhamānattaṁ nāmāti idaṁ pubbavacanassa nigamavasena paravacanassa kathanatthāya",
  "tika-vin12t3:112_2": "vuttanti daṭṭhabbaṁ.",
  "tika-vin12t3:113_0": "Tatthāti tividhesu mānattesu. Yadetaṁ mānattaṁ anuññātanti sambandho. Paratoti parasmiṁ.",
  "tika-vin12t3:113_1": "Parivāsaṁ parivasantassa mūlāyapaṭikassitassa udāyittherassa anuññātanti sambandho.",
  "tika-vin12t3:113_2": "Āpajjitvāti āpajjanato. Idanti mānattaṁ vuccatīti sambandho. Hīti saccaṁ, yasmā vā.",
  "tika-vin12t3:113_3": "Odhānasamodhānanti ettha vacanattho heṭṭhā vuttoyeva. Tampīti kurundiyaṁ vuttavacanampi.",
  "tika-vin12t3:114_0": "Tanti agghasamodhānamissakasamodhānaṁ, dātabbanti sambandho. Ettāvatāti etaparimāṇena",
  "tika-vin12t3:114_1": "vacanakkamena, ‘‘ayañhi idha adhippeto parivāso nāmā’’ti (cūḷava. aṭṭha. 102) vacanato",
  "tika-vin12t3:114_2": "paṭṭhāya yāva ‘‘yojetvā dātabba’’nti vacanaṁ, tāva vacanakkamenāti attho. ‘‘Tena",
  "tika-vin12t3:114_3": "hi bhikkhave…pe… dassessāmā’’ti yaṁ vacanaṁ vuttanti yojanā. ‘‘Atthato’’ti iminā",
  "tika-vin12t3:114_4": "saddopi gahetabbo avinābhāvato.",
  "tika-vin12t3:115": "Paṭicchannaparivāsakathā",
  "tika-vin12t3:116": "102. Yā pāḷi vuttāti sambandho.",
  "tika-vin12t3:117_0": "108.Tatoti pāḷito. Taṁ āpattinti taṁ antarāpattiṁ. Assāti bhikkhussa. Nikkhittavatto",
  "tika-vin12t3:117_1": "bhikkhūti sambandho, hutvāti vā. Soti bhikkhu, ṭhito hutvāti sambandho. Tassā āpattiyāti",
  "tika-vin12t3:117_2": "tassā antarāpattiyā. Paṭicchannā hotīti antarāpattipi paṭicchannā hoti . Tasmimpīti",
  "tika-vin12t3:117_3": "mūlāya paṭikassanepi. Makkhitāti pisitā, dhaṁsitā vā. Makkhiyanti pisiyanti, dhaṁsiyantīti",
  "tika-vin12t3:117_4": "vā makkhitā, parivutthadivasā. Tatoti pāḷito paranti sambandho. Paratopi eseva nayo.",
  "tika-vin12t3:117_5": "Evantiādi nigamanaṁ. Paṭicchannavāre dassitā hontīti sambandho.",
  "tika-vin12t3:118": "Samodhānaparivāsakathā",
  "tika-vin12t3:119_0": "125.Tatoti paṭicchannavārato, paraṁ dassitanti sambandho. Ettha cāti etasmiṁ vāre",
  "tika-vin12t3:119_1": "ca. Yasmāti yasmā kāraṇā, yena kāraṇena vā. Tenevāti teneva kāraṇena, tasmā kāraṇā",
  "tika-vin12t3:119_2": "vā, ‘‘mūlāya…pe… detū’’ti vuttanti yojanā. Tasmā sabbe makkhitāva hontīti yojanā.",
  "tika-vin12t3:119_3": "Tatoti vārato paraṁ niṭṭhāpitanti sambandho.",
  "tika-vin12t3:120": "Agghasamodhānaparivāsakathā",
  "tika-vin12t3:121_0": "134.Tatoti vārato paraṁ dassitoti sambandho. Tatoti vārato paraṁ pāḷi ṭhapitāti sambandho.",
  "tika-vin12t3:121_1": "Lajjidhamme vā uppanneti sambandho. Yanti kammaṁ. Tatoti vārato paraṁ tatheva pāḷi",
  "tika-vin12t3:121_2": "ṭhapitāti sambandho.",
  "tika-vin12t3:122": "138.Tatoti vārato paraṁ purimanayeneva pāḷi ṭhapitāti sambandho.",
  "tika-vin12t3:123": "Suddhantaparivāsādikathā",
  "tika-vin12t3:124": "156.Tatoti vārato paraṁ suddhantaparivāso dassitoti sambandho.",
  "tika-vin12t3:125": "160.Tatoti pāḷito paraṁ pāḷi ṭhapitāti sambandho.",
  "tika-vin12t3:126": "165.Tatthāti pāḷiyaṁ. Antarā…pe… appaṭicchannāyotiādīsu attho daṭṭhabboti sambandho.",
  "tika-vin12t3:127_0": "166.Pacchimasmiṁāpattikkhandheti ettha āpattikkhandhassa bhedabhāvato kiṁ ‘‘pacchimasmiṁ",
  "tika-vin12t3:127_1": "āpattikkhandhe’’ti vuttanti āha ‘‘ekova so āpattikkhandho’’ti. Atha kasmā ‘‘pacchimasmiṁ",
  "tika-vin12t3:127_2": "āpattikkhandhe’’ti vuttanti āha ‘‘pacchā chāditattā panā’’tiādi. Ettha panasaddo",
  "tika-vin12t3:127_3": "garahatthavācako, tathāpīti hi attho. Ekopi āpattikkhandho pacchā chāditattā pacchimasmiṁ",
  "tika-vin12t3:127_4": "āpattikkhandheti vuttanti adhippāyo.",
  "tika-vin12t3:128": "180. ‘‘Vavatthitā sambhinnā’’ti etaṁ vacananti yojanā.",
  "tika-vin12t3:129": "8. Dvebhikkhuvāraekādasakādikathā",
  "tika-vin12t3:130": "181.Tatoti pāḷito paraṁ vuttanti sambandho. Tatthāti pāḷiyaṁ. Missakanti ettha kehi missakanti āha ‘‘thullaccayādīhi missaka’’nti.",
  "tika-vin12t3:131": "184.Tatoti pāḷito paraṁ vuttanti sambandho. Tatthāti ‘‘idha pana bhikkhave’’tiādipāṭhe. Tañcāti ‘‘idha pana bhikkhave’’tiādivacanañca ito pubbe avuttaṁ sabbaṁ vacanañcāti yojanā.",
  "tika-vin12t3:132": "Iti samuccayakkhandhakavaṇṇanāya yojanā samattā.",
  "tika-vin12t3:133": "4. Samathakkhandhakaṁ",
  "tika-vin12t3:134": "1. Sammukhāvinayakathā",
  "tika-vin12t3:135_0": "186-7. Samathakkhandhake evamattho veditabboti yojanā. Cha mātikāpadānīti vākyampi",
  "tika-vin12t3:135_1": "samāsopi yuttoyeva. Tattha samāso pana asamāhāradiguyeva. ‘‘Nikkhipitvā’’ti padaṁ",
  "tika-vin12t3:135_2": "‘‘vutto’’ti pade pubbakālakiriyāvisesanaṁ, tulyattho vā. Vitthāroti vibhaṅgo. Tatthāti",
  "tika-vin12t3:135_3": "vibhaṅge. Saññāpetīti ettha saññaṁ katvā jānāpetīti atthaṁ paṭikkhipanto āha ‘‘paritosetvā",
  "tika-vin12t3:135_4": "jānāpetī’’ti. Iminā saṁpubbo ñādhātu paritosanatthaṁ antokatvā avabodhanattho hotīti",
  "tika-vin12t3:135_5": "dasseti. Kāraṇapatirūpakānīti kāraṇassa paṭibhāgāni. Nijjhāpetīti ettha jhedhātu",
  "tika-vin12t3:135_6": "olokanatthoti āha ‘‘oloketī’’ti. Yathāti yenākārena, kariyamāneti sambandho. Soti",
  "tika-vin12t3:135_7": "dhammavādī. Paratopi eseva nayo. ‘‘Punappuna’’nti iminā anupekkhatīti ettha anusaddo",
  "tika-vin12t3:135_8": "na upacchinnatthoti dasseti. Pekkhati anupekkhatīti ettha ikkhadhātu ‘‘dasseti anudassetī’’ti",
  "tika-vin12t3:135_9": "ettha disadhātuyā sadisatthoti āha ‘‘dasseti…pe… pariyāyavacanānī’’ti. Tesaññevāti",
  "tika-vin12t3:135_10": "‘‘pekkhati anupekkhatī’’ti padānaññeva. Pariyāyavacanānīti vevacanasaddā atthe paribyattiṁ",
  "tika-vin12t3:135_11": "ayanti gacchanti imehīti pariyāyāni, tāniyeva vacanāni pariyāyavacanāni. Soti adhammavādī.",
  "tika-vin12t3:135_12": "Mohetvāti dhammavādīpuggalādiṁ mohāpetvā.",
  "tika-vin12t3:136": "188. Dhammavādī puggalo dassetīti sambandho. Amohetvāti adhammavādīpuggalādiṁ amohāpetvā, aviparītaṁ jānāpetvāti attho.",
  "tika-vin12t3:137": "2. Sativinayakathā",
  "tika-vin12t3:138_0": "195. Parammukhaṁ vineti vināsetīti vinayo, parammukhaṁ vineti vināseti anenāti vā",
  "tika-vin12t3:138_1": "vinayo, vinayakammaṁ. Saṅghadhammavinayapuggalasammukhānaṁ dātabbo vinayo sammukhāvinayo.",
  "tika-vin12t3:138_2": "Pañcimānīti ettha pañcannaṁ sarūpaṁ dassento āha ‘‘suddhassā’’tiādi. Anuvaditassa",
  "tika-vin12t3:138_3": "dānanti sambandho. Etānīti pañca aṅgāni. ‘‘Ekekaaṅgavasena na labbhantī’’ti iminā",
  "tika-vin12t3:138_4": "samudāyavākyanibbattibhāvato pañcaṅgavaseneva labbhantīti dasseti. Desanāmattamevetanti",
  "tika-vin12t3:138_5": "‘‘pañcimānī’’ti etaṁ vacanaṁ desanāmattameva, na avayavavākyanibbattivacananti adhippāyo.",
  "tika-vin12t3:138_6": "Dhammanti bhūtaṁ. Etthāti ‘‘pañcimāni bhikkhave’’tiādivacane. Tattha cāti ‘‘pañcimāni",
  "tika-vin12t3:138_7": "bhikkhave’’tiādivacane ca. Anuvadantīti ettha anuddhaṁsanena vadantīti dassento āha",
  "tika-vin12t3:138_8": "‘‘codentī’’ti. Ayaṁ pana sativinayo dātabboti sambandho. Anāgāminopīti pisaddo sambhāvane,",
  "tika-vin12t3:138_9": "sakadāgāmiādike pana kā nāma kathāti dasseti. So ca khoti sativinayo ca. Codiyamāneyevāti",
  "tika-vin12t3:138_10": "codiyamānasseva, ayameva vā pāṭho. Tasminti sativinayasmiṁ dinneti sambandho. Acoditattā",
  "tika-vin12t3:138_11": "kathā na rūhatīti āha ‘‘codentopī’’tiādi. Āpajjatīti codako āpajjati. Codanādiasāruppe",
  "tika-vin12t3:138_12": "vineti vināsetīti vinayo, vineti vināseti anenāti vā vinayo, vinayakammaṁ. Sativepullapattassa",
  "tika-vin12t3:138_13": "dātabbo vinayo sativinayo.",
  "tika-vin12t3:139": "3. Amūḷhavinayakathā",
  "tika-vin12t3:140_0": "196.Bhāsitaparikantanti ettha bhāsitaparikantasaddānaṁ karaṇāpekkhattā visuṁ karaṇaṁ",
  "tika-vin12t3:140_1": "dassento āha ‘‘vācāya bhāsitaṁ, kāyena parikanta’’nti. ‘‘Parikkametvā kata’’nti iminā",
  "tika-vin12t3:140_2": "parikamatīti parikantaṁ, parikantaṁ hutvā kataṁ parikantanti vacanatthaṁ dasseti.",
  "tika-vin12t3:140_3": "Parikkametvāti atikkamitvā. Saratāyasmāti ettha ukāralopasandhiṁ dassento āha ‘‘saratu",
  "tika-vin12t3:140_4": "āyasmā’’ti. ‘‘Evarūpiyā āpattiyā’’ti iminā āpajjitāti ettha tupaccayayogabhāvato",
  "tika-vin12t3:140_5": "kammatthachaṭṭhiyāpi sambhavabhāvaṁ dasseti. Tupaccayayoge kammatthachaṭṭhī aniccaṁ",
  "tika-vin12t3:140_6": "hoti, tasmā pāḷiyaṁ ‘‘evarūpiyā āpattiyā’’ti kammatthachaṭṭhībhāvena avatvā ‘‘evarūpiṁ",
  "tika-vin12t3:140_7": "āpatti’’nti kammatthadutiyābhāvena vuttanti daṭṭhabbaṁ. Tassāti ‘‘āpajjitvā’’ti pāṭhassa.",
  "tika-vin12t3:140_8": "‘‘Paṭhamaṁ pacchā’’ti padehi adhippāyatthaṁ dasseti. Codakassa kathaṁ vineti vināsetīti",
  "tika-vin12t3:140_9": "vinayo, codakassa kathaṁ vineti vināseti anenāti vā vinayo. Paṭhamaṁ mūḷhabhāvaṁ",
  "tika-vin12t3:140_10": "upagantvā pacchā amūḷhassa dātabbo vinayo amūḷhavinayo.",
  "tika-vin12t3:141": "4. Paṭiññātakaraṇakathā",
  "tika-vin12t3:142": "200. Paṭijāniyate, paṭijānanaṁ vā paṭiññā, tāya kāretabbaṁ.",
  "tika-vin12t3:143": "5. Yebhuyyasikākathā",
  "tika-vin12t3:144_0": "202.Yebhuyyasikāti ettha yebhuyyena pavattā yebhuyyasikā, dhammavādīnaṁ yebhuyyatāsampādikā",
  "tika-vin12t3:144_1": "kiriyāti dassento āha ‘‘yassā kiriyāyā’’tiādi. Tattha yassā kiriyāyāti yassā yebhuyyatāsampādikāya",
  "tika-vin12t3:144_2": "kiriyāya. Esāti yebhuyyatāsampādikā kiriyā.",
  "tika-vin12t3:145_0": "204.Oramattakanti ettha orasaddo ca mattasaddo ca samūhaṁ katvā parittavācako appamattavācakoti",
  "tika-vin12t3:145_1": "āha ‘‘parittaṁ appamattaka’’nti. ‘‘Bhaṇḍanamattamevā’’ti iminā na mahantaṁ vivādādhikaraṇaṁ",
  "tika-vin12t3:145_2": "hotīti dasseti . Na ca gatigatanti ettha cirakālabhāvaṁ na ca gatanti dassento āha",
  "tika-vin12t3:145_3": "‘‘dve tayo…pe… avinicchita’’nti. Tattha tatthevāti tasmiṁ tasmiṁ vivādādhikaraṇajātaāvāse",
  "tika-vin12t3:145_4": "eva, na ca saritasāritapadānaṁ suddhakāritakiriyabhāvaṁ dassento āha ‘‘sayaṁ saritaṁ",
  "tika-vin12t3:145_5": "vā aññehi sāritaṁ vā na hotī’’ti. Tehi bhikkhūhīti vivādakārakehi bhikkhūhi. ‘‘Salākaṁ",
  "tika-vin12t3:145_6": "gāhento’’ti iminā ‘‘jānātī’’ti padassa kattāraṁ dasseti. Iminā nīhārenāti iminā kāraṇena.",
  "tika-vin12t3:145_7": "Api nāmāti iminā appevanāmasaddo apināmapariyāyoti dasseti. Assūti bhaveyyuṁ. Iminā",
  "tika-vin12t3:145_8": "‘‘pāḷiyaṁ adhammavādī bahutarā bhaveyyuṁ, appeva nāma sādhū’’ti yojanānayaṁ dasseti.",
  "tika-vin12t3:145_9": "‘‘Ayamassa ajjhāsayo hotī’’ti iminā pāṭhasesaṁ dasseti. Assāti salākagāhassa. Dvīsupīti",
  "tika-vin12t3:145_10": "‘‘jānāti saṅgho bhijjissatī’’ti ca ‘‘appeva nāma saṅgho bhijjeyyā’’ti ca dvīsupi padesu.",
  "tika-vin12t3:146_0": "‘‘Adhammena gaṇhantī’’ti ettha ‘‘gaṇhantī’’ti kiriyāpadassa adhammavādino eva kattā",
  "tika-vin12t3:146_1": "nāmāti āha ‘‘adhammavādino’’ti. ‘‘Dve dhammavādino’’ti iminā ‘‘vaggā gaṇhantī’’ti",
  "tika-vin12t3:146_2": "ettha ‘‘gaṇhantī’’ti kiriyāpadassa dhammavādino eva kattā nāmāti dasseti. Na ca yathādiṭṭhiyā",
  "tika-vin12t3:146_3": "gaṇhantīti ettha dhammavādino hutvā dhammavādisalākaṁ aggahetvā adhammavādisalākassa",
  "tika-vin12t3:146_4": "gahaṇaṁ na ca yathādiṭṭhiyā gaṇhanti nāmāti dassento āha ‘‘dhammavādino hutvā’’tiādi.",
  "tika-vin12t3:146_5": "Paṭivattetvāti imamevatthaṁ paṭisedhetvā. ‘‘Parivattetvā’’tipi pāṭho, heṭṭhupariyāyaṁ",
  "tika-vin12t3:146_6": "katvāti attho. Teti dhammavādino. Etthāti samathakkhandhake.",
  "tika-vin12t3:147": "6. Tassapāpiyasikākathā",
  "tika-vin12t3:148_0": "207.Asucīti ettha natthi sucīni kāyavacīkammāni etassāti asucīti vacanatthaṁ dassento",
  "tika-vin12t3:148_1": "āha ‘‘asucīhi kāyavacīkammehi samannāgato’’ti . Eseva nayo alajjīti etthāpi. Sānuvādoti",
  "tika-vin12t3:148_2": "ettha anuvādaupavādasaddānaṁ pariyāyattā vuttaṁ ‘‘saupavādo’’ti. Iti pañcāti imāni",
  "tika-vin12t3:148_3": "pañca aṅgāni. Etthāti tassapāpiyasikakamme. Idanti kammaṁ vuccatīti sambandho. Hīti",
  "tika-vin12t3:148_4": "vitthāro. Yo puggalo pāpiyoti yojanā. Pāpussannatāyāti lāmakussannatāya. Iminā ayañca",
  "tika-vin12t3:148_5": "pāpo ayañca pāpo, ayamimesaṁ visesena pāpoti pāpiyoti ca pāpānaṁ atisayena pāpoti",
  "tika-vin12t3:148_6": "pāpiyoti ca vacanattho dassito. Tassāti puggalassa. Iminā tassa pāpiyassa kattabbaṁ",
  "tika-vin12t3:148_7": "tassapāpiyasikaṁ, tameva kammaṁ tassapāpiyasikakammanti vacanatthaṁ dasseti. Kesuci",
  "tika-vin12t3:148_8": "potthakesu yakāre dvebhāvo atthi, so ayuttoyeva. ‘‘Yebhuyyasikā’’ti ettha yakāre",
  "tika-vin12t3:148_9": "dvebhāvassa dassanato etthāpi dvebhāvo yutto bhaveyyāti likhantīti daṭṭhabbaṁ.",
  "tika-vin12t3:149": "7. Tiṇavatthārakādikathā",
  "tika-vin12t3:150_0": "212.Kakkhaḷatāya vāḷatāyāti ettha kakkhaḷassa bhāvo kakkhaḷatā, vāḷassa bhāvo vāḷatāti",
  "tika-vin12t3:150_1": "vacanatthaṁ dassento āha ‘‘kakkhaḷabhāvāya ceva vāḷabhāvāya cā’’ti. Iminā tāpaccayassa",
  "tika-vin12t3:150_2": "samūhatthañca svatthañca paṭikkhipati. ‘‘Kakkhaḷatāya vāḷatāyā’’ti byañjanatoyeva",
  "tika-vin12t3:150_3": "nānaṁ, na atthato. Bhedāyāti ettha aññassa bhedaṁ paṭikkhipanto āha ‘‘saṅghabhedāyā’’ti.",
  "tika-vin12t3:150_4": "Gilānepīti pisaddo aññe pana kā kathāti dasseti. Tatthevāti adhikaraṇavūpasamaṭṭhāneyeva.",
  "tika-vin12t3:150_5": "‘‘Ekato’’ti iminā ekajjhanti padassa ‘‘ekato’’ti padena samānataṁ dasseti, ekasaddato",
  "tika-vin12t3:150_6": "jjhapaccayo ca topaccayo ca viseso, ‘‘tiṇavatthārakasadisattā’’ti iminā sadisūpacāraṁ",
  "tika-vin12t3:150_7": "dasseti. Tiṇehi avattharitabbanti tiṇavatthāraṁ, gūthamuttaṁ, tiṇavatthāramiva tiṇavatthārakaṁ.",
  "tika-vin12t3:150_8": "Ettha adhikaraṇameva mukhyato labbhati, samatho pana phalūpacārato, sadisatthe kapaccayo.",
  "tika-vin12t3:150_9": "Tamevatthaṁ pākaṭaṁ karonto āha ‘‘yathā hī’’tiādi. Ghaṭṭiyamānaṁ gūthaṁ vā muttaṁ",
  "tika-vin12t3:150_10": "vāti yojanā. ‘‘Ghaṭṭiyamāna’’nti padaṁ hetuantogadhavisesanaṁ, ‘‘bādhatī’’ti iminā",
  "tika-vin12t3:150_11": "sambandhitabbaṁ. Suppaṭicchāditassa pana assa gūthamuttassāti yojanā. ‘‘Suppaṭicchāditassā’’ti",
  "tika-vin12t3:150_12": "padampi hetuantogadhavisesanameva, ‘‘na bādhatī’’ti iminā sambandhitabbaṁ. Yaṁ adhikaraṇaṁ",
  "tika-vin12t3:150_13": "saṁvattatīti sambandho. Mūlānumūlanti mūlañca anumūlañca mūlānumūlaṁ. Tanti adhikaraṇaṁ.",
  "tika-vin12t3:150_14": "Iminā kammenāti tiṇavatthārakakammena. Gūthaṁ tiṇehi paṭicchannaṁ suvūpasantaṁ hoti",
  "tika-vin12t3:150_15": "viya tiṇavatthārakena paṭicchannaṁ suvūpasantaṁ hotīti yojanā. Itīti tasmā.",
  "tika-vin12t3:151_0": "213.Thullavajjanti ettha thullaccayassāpi thullavajjattā idha pārājikasaṅghādisesamevādhippetanti",
  "tika-vin12t3:151_1": "āha ‘‘pārājikañceva saṅghādisesañcā’’ti. Gihipaṭisaṁyuttanti ettha gihīnaṁ paṭisaṁyuttaṁ",
  "tika-vin12t3:151_2": "gihipaṭisaṁyuttanti vacanatthaṁ dassento āha ‘‘gihīna’’ntiādi. ‘‘Hīnenā’’ti padaṁ",
  "tika-vin12t3:151_3": "‘‘khuṁsanavambhana’’ iti padeneva sambandhitabbaṁ. Dhammikapaṭissavesūti nimittatthe bhummavacanaṁ.",
  "tika-vin12t3:152_0": "214. Kammavācāpariyosāne vuṭṭhitā hontīti sambandho. Tatthāti adhikaraṇavūpasamaṭṭhāne.",
  "tika-vin12t3:152_1": "Aññāvihitāpīti adhikaraṇavinicchayato aññasmiṁ ṭhāne cittaṁ āvihitāpi ṭhapitāpi.",
  "tika-vin12t3:152_2": "Upasampadamaṇḍalatoti upasampadasīmabimbato, ye panāti bhikkhū pana, diṭṭhāvikammaṁ",
  "tika-vin12t3:152_3": "karontīti vā anāgatāti vā nisinnāti vā sambandho. Tehi vāti adhikaraṇaṁ vinicchinantehi",
  "tika-vin12t3:152_4": "bhikkhūhi vā. Tatthāti adhikaraṇavinicchitaṭṭhānaṁ. Chandaṁ datvāti chandaṁ saṅghassa",
  "tika-vin12t3:152_5": "datvā. Pariveṇādīsūtiādisaddena āvāsādayo saṅgaṇhāti. Teti bhikkhū.",
  "tika-vin12t3:153": "8. Adhikaraṇakathā",
  "tika-vin12t3:154_0": "215.Vipaccatāyāti ettha vikārabhāvena patati pavattatīti vipaccaṁ, cittadukkhaṁ,",
  "tika-vin12t3:154_1": "tadeva vipaccatā, tadatthāyāti dassento āha ‘‘cittadukkhattha’’nti. ‘‘Pharusavacana’’nti",
  "tika-vin12t3:154_2": "iminā vohāra saddo vacanapariyāyoti dasseti. Yo tatthāti ettha tasaddassa visayaṁ",
  "tika-vin12t3:154_3": "dassento āha ‘‘tesu anuvadantesū’’ti. Yo upavādoti yojanā. ‘‘Anuvadanā’’ti etaṁ padanti",
  "tika-vin12t3:154_4": "yojanā. Ākāradassananti anuvadanassa ākāradassanaṁ, dassanahetu vā. ‘‘Punappuna’’nti",
  "tika-vin12t3:154_5": "iminā anusampavaṅkatāti ettha anusaddassa na upacchinnatthaṁ dasseti. Tatthevāti",
  "tika-vin12t3:154_6": "anuvadane eva. Sampavaṅkatāti sammā pakārena ninnaponapabbhāratā. Abbhussahanatāti",
  "tika-vin12t3:154_7": "ettha atirekaṁ ussāhanatāti dassento āha ‘‘kasmā’’tiādi. Anubalappadānanti ettha",
  "tika-vin12t3:154_8": "punappunaṁ balassa padānanti dassento āha ‘‘purimavacanassā’’tiādi.",
  "tika-vin12t3:155_0": "Kiccayatāti ettha ‘‘mā paṇḍiccaya’’ntiādīsu (jā. 2.22.1) viya byañjanavaḍḍhanavasena",
  "tika-vin12t3:155_1": "yakārāgamoti āha ‘‘kiccameva kiccaya’’nti. ‘‘Ubhayaṁpetaṁ saṅghasseva adhivacana’’nti",
  "tika-vin12t3:155_2": "iminā kiccakaraṇīyasaddo kattuvācakoti dasseti, saṅgho hi karotīti vacanatthena kiccoti",
  "tika-vin12t3:155_3": "ca karaṇīyoti ca vuccati. Tassa bhāvo, kiccayatā karaṇīyatāti vutte saṅghakammaṁyeva",
  "tika-vin12t3:155_4": "labbhati. Tena vuttaṁ ‘‘ubhayaṁpetaṁ saṅghakammasseva adhivacana’’nti. Yadi kammavācako",
  "tika-vin12t3:155_5": "bhaveyya, ‘‘kattabbanti kiccaṁ, karaṇīya’’nti vutteyeva saṅghakammassa labhanato",
  "tika-vin12t3:155_6": "tāpaccayo svattho bhaveyya. Evañhi sati kiccayassa bhāvo kiccayatā karaṇīyassa bhāvo",
  "tika-vin12t3:155_7": "karaṇīyatāti vacanattho na kattabbo bhaveyya, kato ca, tasmā na kammavācakoti daṭṭhabbaṁ.",
  "tika-vin12t3:155_8": "Tassevāti saṅghakammasseva. Tatthāti apalokanādīsu catūsu kammesu. Sīmaṭṭhakasaṅghanti",
  "tika-vin12t3:155_9": "‘‘upacārasīmādīsu ṭhitaṁ saṅghaṁ. Sodhetvāti ettha sodhanaṁ nāma sīmaṭṭhakasaṅghassa",
  "tika-vin12t3:155_10": "hatthapāsanayanaṁ, chandārahānaṁ chandassa āharaṇaṁ, sīmato bahikaraṇaṁ. Tamevatthaṁ",
  "tika-vin12t3:155_11": "ekadesato dassetuṁ vuttaṁ ‘‘chandārahānaṁ chandaṁ āharitvā’’ti. Apaloketi āpucchati",
  "tika-vin12t3:155_12": "anenāti apalokanaṁ, taṁyeva kammaṁ apalokanakammaṁ. Vuttanayenevāti ‘‘sīmaṭṭhakasaṅghaṁ",
  "tika-vin12t3:155_13": "sodhetvā’’tiādinā vuttanayeneva. ‘‘Suṇātu me’’tiādinā saṅghagaṇapuggale ñāpeti etāyāti",
  "tika-vin12t3:155_14": "ñatti, sāyeva kammaṁ ñattikammaṁ, ñattiyeva dutiyaṁ ñattidutiyaṁ, tameva kammaṁ ñattidutiyakammaṁ.",
  "tika-vin12t3:155_15": "Ettha kiñcāpi ñatti paṭhamaṁ ṭhapitā, kammavācāyeva dutiyā hoti, ‘‘phassapañcamā’’tiādīsu",
  "tika-vin12t3:155_16": "(dhātu. 316) viya pana paṭilomavasena vohāraṁ katvā ‘‘ñattidutiyā’’ti vuttaṁ. Phassapañcamāti",
  "tika-vin12t3:155_17": "ettha kiñcāpi dhammasaṅgaṇiyaṁ (dha. sa. 1 ādayo) ‘‘phasso hoti, vedanā hoti, saññā",
  "tika-vin12t3:155_18": "hoti, cetanā hoti , cittaṁ hotī’’ti phassaṁ paṭhamaṁ vuttaṁ, paṭilomavasena pana",
  "tika-vin12t3:155_19": "vohāraṁ katvā ‘‘phassapañcamā’’ti dhātukathāyaṁ vuttanti daṭṭhabbaṁ. Eseva nayo ñatti",
  "tika-vin12t3:155_20": "catutthakammepi. Ekāya ca anusāvanāyāti ñattito anupacchā sāvetabbāti anusāvanā,",
  "tika-vin12t3:155_21": "tāya, tīhi ca anusāvanāhīti ñattitoanu pacchā, punappunaṁ vā tikkhattuṁ sāvetabbāti",
  "tika-vin12t3:155_22": "anusāvanā, tāhi. Tatthāti catūsu kammesu.",
  "tika-vin12t3:156_0": "Apaloketvāvāti ettha evaphalaṁ dassento āha ‘‘ñattikammādivasena na kātabba’’nti.",
  "tika-vin12t3:156_1": "Ñattikammampīti pisaddena na kevalaṁ apalokanakammameva, atha kho ñattikammampīti",
  "tika-vin12t3:156_2": "dasseti. Ñattidutiyakammaṁ panāti ettha panasaddo visesatthajotako, pakkhantarajotako",
  "tika-vin12t3:156_3": "vā. Tatthāti dvīsu kammesu. Garukānīti alahukāni. Avasesānīti chahi kammehi avasesāni,",
  "tika-vin12t3:156_4": "evarūpāni lahukakammānīti sambandho. ‘‘Avasesā’’tipi pāṭho, sammutiyoti sambandho.",
  "tika-vin12t3:156_5": "Apaloketvāpīti pisaddo ñattidutiyakammavācaṁ sāvetvāpīti sampiṇḍeti. Aññatthāpohanaṁ",
  "tika-vin12t3:156_6": "dassento āha ‘‘ñattikammañatticatutthakammavasena pana na kātabbamevā’’ti. Ñatticatutthakammaṁ",
  "tika-vin12t3:156_7": "kātabbanti sambandho. Etthāti samathakkhandhake.",
  "tika-vin12t3:157_0": "Vitthārato pana āgatoyevāti sambandho. Etesanti catunnaṁ kammānaṁ. Yaṁ pana atthajātaṁ",
  "tika-vin12t3:157_1": "anuttānanti sambandho. Tatthāti catūsu kammesu. Tanti atthajātaṁ. Evanti evaṁ kammavaggeyeva",
  "tika-vin12t3:157_2": "vaṇṇayamāne. Hīti laddhaguṇajotako. Suviññeyyāti sukhena viññātabbā.",
  "tika-vin12t3:158": "216.Pāḷivasenevāti na aṭṭhakathāvasenāti adhippāyo.",
  "tika-vin12t3:159_0": "220.Yenāti cittuppādena. Iminā vivadanti anenāti vivādoti vacanatthaṁ dasseti. Samathehi",
  "tika-vin12t3:159_1": "cāti casaddo sampiṇḍanattho. Tena na kevalaṁ vivādoyeva, atha kho adhikaraṇañcāti",
  "tika-vin12t3:159_2": "sampiṇḍeti, atha vā samathehi cāti samathehi eva. Iminā samathehi adhikarīyati vūpasamīyatīti",
  "tika-vin12t3:159_3": "adhikaraṇanti vacanatthaṁ dasseti. Vivādoyeva adhikaraṇaṁ vivādādhikaraṇaṁ. Evamādinā",
  "tika-vin12t3:159_4": "nayenāti ādisaddena anuddhaṁsanena vadanti anena cittuppādenāti anuvādotiādayo vacanatthe saṅgaṇhāti.",
  "tika-vin12t3:160_0": "222.Sandhāyabhāsitavasenāti lokavajjaṁ sandhāya bhāsitassa vacanassa vasena. Sandhāyabhāsitatthaṁ",
  "tika-vin12t3:160_1": "vitthārento āha ‘‘yasmiṁ hī’’tiādi. Tattha pathavikhaṇanādike yasmiṁ āpattādhikaraṇeti",
  "tika-vin12t3:160_2": "yojanā. Tasminti kusalacittaṅge āpattādhikaraṇe. Tasmāti yasmā na sakkā vattuṁ, tasmā.",
  "tika-vin12t3:160_3": "Idanti ‘‘natthi āpattādhikaraṇaṁ kusala’’nti vacanaṁ, vuttanti sambandho. Sandhāya",
  "tika-vin12t3:160_4": "avuttaṁ dassetvā sandhāya vuttaṁ dassento āha ‘‘idaṁ pana sandhāya vutta’’nti. Tattha",
  "tika-vin12t3:160_5": "idaṁ panāti kāraṇaṁ pana sandhāyāti sambandho. Yaṁ āpattādhikaraṇanti yojanā. ‘‘Lokavajja’’nti",
  "tika-vin12t3:160_6": "pade tulyādhikaraṇaṁ. Lokasmiṁ, lokehi vā vajjetabbanti lokavajjaṁ. Tanti āpattādhikaraṇaṁ.",
  "tika-vin12t3:160_7": "Tatthāti āpattādhikaraṇe. Vikappoti vividhā kappanaṁ, vividhatakko vā. Yaṁ panāti",
  "tika-vin12t3:160_8": "āpattādhikaraṇaṁ pana. ‘‘Paṇṇattivajja’’nti pade tulyādhikaraṇaṁ. Bhagavato paññattiyā",
  "tika-vin12t3:160_9": "hetubhūtāya vajjetabbanti paṇṇattivajjaṁ. Tanti āpattādhikaraṇaṁ, akusalaṁ hotīti",
  "tika-vin12t3:160_10": "sambandho. Kiñcīti appamattakaṁ, āpattānāpattiṁ ajānantassa āpajjanatoti sambandho.",
  "tika-vin12t3:160_11": "Tasmāti yasmā abyākataṁ hoti, tasmā. Tatthāti paṇṇattivajjabhūte āpattādhikaraṇe.",
  "tika-vin12t3:160_12": "‘‘Āpattādhikaraṇaṁ…pe… kusala’’nti idaṁ vacanaṁ vuttanti yojanā.",
  "tika-vin12t3:161_0": "Yadi kusalacitto āpajjati, atha nanu āpattādhikaraṇaṁ kulalanti vattabbo bhaveyyāti",
  "tika-vin12t3:161_1": "āha ‘‘sace panā’’tiādi. Yanti āpattādhikaraṇaṁ. ‘‘Idaṁ vuccati…pe… kusala’’nti vadeyya",
  "tika-vin12t3:161_2": "saceti yojanā. Eḷakalomañca padasodhammañca eḷakalomapadasodhammāni, tāni ādīni yesaṁ",
  "tika-vin12t3:161_3": "tānīti eḷakalomapadasodhammādīni, tāni samuṭṭhānāni yāsanti eḷakalomapadasodhammādisamuṭṭhānā,",
  "tika-vin12t3:161_4": "tāsaṁ āpattīnampīti sambandho. Tatthāti eḷakalomapadasodhammādisamuṭṭhānāsu āpattīsu.",
  "tika-vin12t3:161_5": "Āpattiyā aṅganti āpattiyā kāraṇaṁ. Evaṁ āpattiyā anaṅgaṁ dassetvā tassāyeva aṅgaṁ",
  "tika-vin12t3:161_6": "dassento āha ‘‘kāyavacīviññattivasena panā’’tiādi. Tattha calitappavattānanti calitena",
  "tika-vin12t3:161_7": "hetubhūtena pavattānaṁ. Atha vā calito ca kāyo, pavattā ca vācāti calitappavattā,",
  "tika-vin12t3:161_8": "tāsaṁ calitappavattānaṁ kāyavācānaṁ. Tañcāti kāyavācānaṁ aññatarañca. Abyākatanti",
  "tika-vin12t3:161_9": "ettha itisaddo parisamāpanattho.",
  "tika-vin12t3:162_0": "Ayamattho evaṁ veditabboti yojanā. Tenāti cittena. ‘‘Idaṁ…pe… saddhi’’nti iminā sañjānantoti",
  "tika-vin12t3:162_1": "ettha saṁsaddassa sundaratthaṁ saha ākārena dasseti. ‘‘Vītikkama…pe… kappetvā’’ti",
  "tika-vin12t3:162_2": "iminā ceccāti padassa atthaṁ saha visesanena dasseti. ‘‘Upakkamavasena…pe… pesetvā’’ti",
  "tika-vin12t3:162_3": "iminā abhivitaritvāti padassa atthaṁ dasseti. Pāḷiyaṁ yaṁsaddovītikkamavisayoti āha",
  "tika-vin12t3:162_4": "‘‘yaṁ āpattādhikaraṇaṁ vītikkama’’nti. ‘‘Āpajjatī’’ti iminā pāṭhasesaṁ dasseti. Evaṁ",
  "tika-vin12t3:162_5": "vītikkamato tassa bhikkhunoti yojanā.",
  "tika-vin12t3:163_0": "Abyākatavārepīti pisaddo akusalavāraṁ apekkhati. Tassāti cittassa. Ajānantotiādīnaṁ",
  "tika-vin12t3:163_1": "padānamattho akusalavāre vuttapaṭipakkhavasena veditabbo. Yaṁ āpattādhikaraṇantiādīnaṁ",
  "tika-vin12t3:163_2": "padānamattho akusalavārena sadisoyeva.",
  "tika-vin12t3:164": "224.Ayaṁ vivādo no adhikaraṇantiādīsu evamattho veditabboti sambandho.",
  "tika-vin12t3:165": "9. Adhikaraṇavūpasamanasamathakathā",
  "tika-vin12t3:166_0": "228.Catuvaggakaraṇe kammeti sīmasammutiādikamme. Pañcavaggakaraṇeti paccantimesu",
  "tika-vin12t3:166_1": "janapadesu upasampadādikamme. Dasavaggakaraṇeti majjhimesu janapadesu upasampadakamme.",
  "tika-vin12t3:166_2": "Vīsativaggakaraṇeti abbhānakamme. Kammappattāti kammassa pattā yuttā anurūpā.",
  "tika-vin12t3:167_0": "230.Sampaṭicchitabbanti paṭiggaṇhitabbaṁ. Sampaṭicchitvā ca pana atikkāmetabbanti",
  "tika-vin12t3:167_1": "sambandho. Bhaṇḍakanti cīvarādibhaṇḍakaṁ. Mānaniggahatthāyāti bhaṇḍanajātānaṁ mānassa",
  "tika-vin12t3:167_2": "niggahatthāya. Katipāhanti katipayāhaṁ, dvīhatīhanti attho.",
  "tika-vin12t3:168_0": "231.Anantāni ceva bhassānīti ettha anantasaddo aparimāṇasaddena atthato ekoti āha",
  "tika-vin12t3:168_1": "‘‘aparimāṇānī’’ti. ‘‘Vacanānī’’ti iminā bhassasaddo vacanapariyāyoti dasseti. Ubbāhikāya",
  "tika-vin12t3:168_2": "sammanitabboti kena sammanitabboti āha ‘‘apaloketvā vā’’tiādi. Iminā apalokanakammena",
  "tika-vin12t3:168_3": "vā ñattidutiyakammena vā sammanitabboti dasseti. Anantāni bhassāni dhammakathikaṁ",
  "tika-vin12t3:168_4": "uddharitvā bāhati paṭisedheti imāya sammutiyāti ubbāhikā, tāya. Evaṁ sammatehi pana",
  "tika-vin12t3:168_5": "bhikkhūhi vinicchitabbanti sambandho. Visuṁ nisīditvā tassāyeva parisāya nisīditvā",
  "tika-vin12t3:168_6": "vāti yojanā. Aññehīti sammatabhikkhūhi aññehi.",
  "tika-vin12t3:169_0": "233.Tatrassāti ettha tatra assāti padavibhāgaṁ katvā tasaddo parisavisayo pasiddhavisayo,",
  "tika-vin12t3:169_1": "assasaddo ākhyātikoti āha ‘‘tassaṁ parisati bhaveyyā’’ti. ‘‘Neva suttaṁ āgata’’nti",
  "tika-vin12t3:169_2": "sāmaññato vuttepi ‘‘no suttavibhaṅgo’’ti vakkhamānattā mātikaṁ sandhāya vuttanti",
  "tika-vin12t3:169_3": "āha ‘‘na mātikā āgatā’’ti. Vinayopīti khandhakavinayopi. Pisaddena suttavibhaṅgaṁ",
  "tika-vin12t3:169_4": "apekkhati. Byañjanacchāyāyāti ettha chāyāsaddo paṭibimbe ca pabhāya ca hotīti āha",
  "tika-vin12t3:169_5": "‘‘byañjanamattamevā’’ti, byañjanapaṭibimbikabyañjanapabhāvantabhūtaṁ atthaṁ aggahetvā",
  "tika-vin12t3:169_6": "byañjanapaṭibimbabyañjanapabhāmattameva gahetvāti adhippāyo. ‘‘Paṭisedhetī’’ti iminā",
  "tika-vin12t3:169_7": "paṭibāhasaddo paṭisedhatthoyeva, na maddanatthoti dasseti. Paṭibāhanākāraṁ dassento",
  "tika-vin12t3:169_8": "āha ‘‘jātarūparajatakhettavatthupaṭiggahaṇādīsū’’tiādi. Kinti kena kāraṇena, kasmā",
  "tika-vin12t3:169_9": "kāraṇā vā. Imeti jātarūpādipaṭiggāhake bhikkhū. Kārethāti tumhe kāreyyātha. Eyyāthassa",
  "tika-vin12t3:169_10": "hi ethādeso. Pucchāyaṁ sattamīvibhatti hoti. Sutteti suttantapiṭake. Aparo dhammakathiko",
  "tika-vin12t3:169_11": "vadatīti sambandho. Imesanti olambetvā nivāsentānaṁ. Etthāti olambetvā nivāsane.",
  "tika-vin12t3:170_0": "234.Bahutarā bhikkhūti ettha dviguṇatiguṇādinā adhikā eva bahutarā nāmāti āha ‘‘ekenapi",
  "tika-vin12t3:170_1": "adhikā bahutarāvā’’ti. ‘‘Ko pana vādo’’tiādinā ‘‘ekenapī’’ti ettha pisaddassa garahatthaṁ dasseti.",
  "tika-vin12t3:171": "Tividhasalākaggāhakathā",
  "tika-vin12t3:172_0": "235.Saññattiyāti ettha saññāpanaṁ saññatti, tadatthāyāti dassento āha ‘‘saññāpanatthāyā’’ti.",
  "tika-vin12t3:172_1": "Gūhitabboti gūḷho, soyeva gūḷhako, salākaggāho kātabboti sambandho. Vivaritabboti",
  "tika-vin12t3:172_2": "vivaṭo, soyeva vivaṭako. Sassa attano kaṇṇasamīpe jappīyati kathīyatīti sakaṇṇajappo,",
  "tika-vin12t3:172_3": "soyeva sakaṇṇajappako. ‘‘Nimittasaññaṁ āropetvā’’ti iminā vaṇṇāvaṇṇāyo katvāti ettha",
  "tika-vin12t3:172_4": "vaṇṇasaddo saṇṭhānavācakoti dasseti. Susaṇṭhānadusaṇṭhānā salākāyo katvāti attho.",
  "tika-vin12t3:172_5": "Tatoti visabhāgakaraṇato paraṁ gahetabboti sambandho. Sabbāpi tā salākāyoti yojanā.",
  "tika-vin12t3:172_6": "Katvāti pakkhipanaṁ katvā. Vuttanayenāti ‘‘alajjussannāyā’’tiādinā vuttanayena. ‘‘Yāvatatiya’’nti",
  "tika-vin12t3:172_7": "iminā paccukkaḍḍhitabbanti ettha punappunaṁ uddhaṁ kaḍḍhitabbanti atthaṁ dasseti.",
  "tika-vin12t3:172_8": "Atirekajāteti adhammavādīhi atirekato jāte satīti sambandho. Yāvatatiyampīti pisaddo",
  "tika-vin12t3:172_9": "tato ūne ekadvevāre pana kā nāma kathāti dasseti.",
  "tika-vin12t3:173_0": "Sakaṇṇajappake pana evaṁ vinicchayo veditabboti yojanā. Sace saṅghatthero gaṇhātīti",
  "tika-vin12t3:173_1": "sambandho. Soti saṅghatthero. Vayoanuppattāti pacchimavayaṁ anuppattā. Etanti adhammavādisalākaṁ.",
  "tika-vin12t3:173_2": "Assāti saṅghattherassa. Itarā salākāti adhammavādisalākāhi aññā dhammavādisalākā.",
  "tika-vin12t3:173_3": "Soti saṅghatthero. Tanti dhammavādisalākaṁ. Tatoti neva avabujjhanakāraṇā. Vuttanayamevāti",
  "tika-vin12t3:173_4": "gūḷhake vuttanayameva. Vivaṭo attho imassāti vivaṭattho.",
  "tika-vin12t3:174": "Tassapāpiyasikāvinayakathā",
  "tika-vin12t3:175_0": "238.Pārājikasāmantaṁnāmāti pārājikassa āsannaṁ nāma. Adinnādānādīsūti ādisaddena",
  "tika-vin12t3:175_1": "manussaviggaha uttarimanussadhammapārājike saṅgaṇhāti. Nibbeṭhayamānanti veṭhanarahitaṁ,",
  "tika-vin12t3:175_2": "tamenaṁ bhikkhunti sambandho. Iminā nibbeṭhentanti ettha antasaddo mānasaddapariyāyoti",
  "tika-vin12t3:175_3": "dasseti. Ativeṭhetīti ettha kehi ativeṭhetīti āha ‘‘iṅghāyasmātiādivacanehī’’ti.",
  "tika-vin12t3:175_4": "Tenāti codakena. Manti mamaṁ. Āhāti cuditako āha. Etassāti avajānanapaṭijānanādikārakassa",
  "tika-vin12t3:175_5": "pāpiyassa puggalassa. Sīlavā bhavissatīti pāpiyo puggalo sace sīlavā bhavissati.",
  "tika-vin12t3:175_6": "Paṭippassaddhinti pāpiyabhāvato paṭippassambhanaṁ. No ceti sīlavā no bhavissati ce.",
  "tika-vin12t3:175_7": "Tathā nāsitoti tena tassa pāpiyasikakammakaraṇena nāsaṁ gato bhavissati. Sabbatthāti",
  "tika-vin12t3:175_8": "sabbasmiṁ samathakkhandhake.",
  "tika-vin12t3:176": "Iti samathakkhandhakavaṇṇanāya yojanā samattā.",
  "tika-vin12t3:177": "5. Khuddakavatthukkhandhakaṁ",
  "tika-vin12t3:178": "Khuddakavatthukathā",
  "tika-vin12t3:179_0": "243. Khuddakavatthukkhandhake muṭṭhikamallāti muṭṭhikena mathanti aññamaññaṁ hiṁsantīti",
  "tika-vin12t3:179_1": "muṭṭhikamallā. Iminā pāḷiyaṁ padassa heṭṭhupariyaṁ dasseti. Gāmamudavāti ettha chavirāgamaṇḍanānuyuttena",
  "tika-vin12t3:179_2": "mudo modanaṁ etesamatthīti mudavā, gāme vasantā mudavā gāmamudavāti dassento āha",
  "tika-vin12t3:179_3": "‘‘chavirāgamaṇḍanānuyuttā nāgarikamanussā’’ti. ‘‘Vaṇṇavā ahesu’’ntiādīsu (pārā. 193;",
  "tika-vin12t3:179_4": "pāci. 67) viya vacanaṁ daṭṭhabbaṁ. Thambheti ettha na yattha katthaci thambho hoti,",
  "tika-vin12t3:179_5": "atha kho nhānatitthe nikhaṇitvā ṭhapitathambhoyevāti āha ‘‘nhānatitthe nikhaṇitvā",
  "tika-vin12t3:179_6": "ṭhapitatthambhe’’ti.",
  "tika-vin12t3:180_0": "Iṭṭhakāsilādārukuṭṭānanti iṭṭhakākuṭṭasilākuṭṭadārukuṭṭānaṁ. Aṭṭhapadākārenāti aṭṭhapadaphalakākārena.",
  "tika-vin12t3:180_1": "Rājiyoti lekhāyo. Tatthāti aṭṭāne, ākiritvāti sambandho. Gandhabbahatthakoti gandhabbānaṁ",
  "tika-vin12t3:180_2": "vīṇāhattho viyāti gandhabbahatthako. Dārūhi katattā vuttaṁ ‘‘dārumayahatthenā’’ti.",
  "tika-vin12t3:180_3": "Tenāti gandhabbahatthena, gahetvāti sambandho. Kuruvindakapāsāṇacuṇṇānīti evaṁnāmakassa",
  "tika-vin12t3:180_4": "pāsāṇassa cuṇṇāni. Tanti kataguḷikakalāpakaṁ, gahetvāti sambandho. Viggayhāti aññamaññassa",
  "tika-vin12t3:180_5": "sarīre daḷhaṁ gahetvāti dassento āha ‘‘aññamaññaṁ sarīrena sarīra’’nti. Makaradantaketi",
  "tika-vin12t3:180_6": "makaranāmakassa macchassa dantasadise dante. Mallakamūlasaṇṭhānenāti kheḷapaṭiggahapādasaṇṭhānena.",
  "tika-vin12t3:180_7": "Gilānassāpīti pisaddo agilānassa pagevāti dasseti.",
  "tika-vin12t3:181_0": "244.Danteti makaradante. Akataṁ mallakaṁ akatamallakaṁ. Kapālakhaṇḍaṁ vāti vāsaddo",
  "tika-vin12t3:181_1": "samuccayattho. Kāsaphullavirahitattā vatthavaṭṭi ukkāsikā nāma. Natthi kāsaṁ phullametissāti",
  "tika-vin12t3:181_2": "ukkāsā, sā eva ukkāsikā. Yassa kassacīti gilānāgilānassa vā jarādubbalataruṇabalavassa",
  "tika-vin12t3:181_3": "vā. Piṭṭhinti piṭṭhiyaṁ, ayameva vā pāṭho. Pāṇitalassa puthuṭṭhānaṁ puthupāṇi, tena",
  "tika-vin12t3:181_4": "kataṁ puthupāṇikaṁ, hatthaparikammaṁ, tena vuttaṁ ‘‘hatthaparikammaṁ vuccatī’’ti.",
  "tika-vin12t3:181_5": "Sabbesanti nhāyantānaṁ vā anhāyantānaṁ vā sabbesaṁ.",
  "tika-vin12t3:182_0": "245.Kaṇṇatoti kaṇṇacchiddato. Muttolambakādivallisadisattā vallikā nāma. Palambakasuttanti",
  "tika-vin12t3:182_1": "parimuñcitvā lambiyati anenāti palambakaṁ, tameva suttaṁ palambakasuttaṁ. Valayanti niyuraṁ.",
  "tika-vin12t3:183_0": "246. Dvīhi māsehi niyuttaṁ dumāsikaṁ. Dve aṅgulāni etassāti duvaṅgulaṁ, keso. Ubhayenapīti",
  "tika-vin12t3:183_1": "dumāsikaduvaṅgulasaṅkhātena ubhayenapi . Ayampi ukkaṭṭhaparicchedova vuttoti yojanā.",
  "tika-vin12t3:183_2": "Tatoti dumāsikaduvaṅgulato.",
  "tika-vin12t3:184_0": "Osaṇṭhentīti ettha olikhitvā samaṁ patiṭṭhāpentīti dassento āha ‘‘olikhitvā sannisīdāpentī’’ti.",
  "tika-vin12t3:184_1": "Dantamayādīsūti ādisaddena aṭṭhimayādayo saṅgaṇhāti. Hatthaphaṇenāti hatthasaṅkhātena",
  "tika-vin12t3:184_2": "phaṇena. Cikkhallenāti cikkhallasadisena niyyāsena. Udakatelenāti ettha udakañca",
  "tika-vin12t3:184_3": "telañcāti ca udakasaṅkhātena telenāti ca atthaṁ nivattento āha ‘‘udakamissakena telenā’’ti.",
  "tika-vin12t3:184_4": "Iminā udakena missakaṁ telaṁ udakatelanti vacanatthaṁ dasseti. Uṭṭhalometi uṭṭhitalome.",
  "tika-vin12t3:184_5": "Hatthaṁ temetvāti hatthaṁ udakatelena temetvā. Uṇhābhitattarajokiṇṇasirānampīti uṇhena",
  "tika-vin12t3:184_6": "abhitatto ca rajehi okiṇṇasiro ca uṇhābhitattarajokiṇṇasirā, atha vā uṇhena abhitatto",
  "tika-vin12t3:184_7": "siro etesanti uṇhābhitattasirā, rajehi okiṇṇo siro etesanti rajokiṇṇasirā , uṇhābhitattasirā",
  "tika-vin12t3:184_8": "ca rajokiṇṇasirā ca uṇhābhitattarajokiṇṇasirā, pubbapade uttarapadalopo, tesampi.",
  "tika-vin12t3:184_9": "Allahatthenāti addahatthena, ayameva vā pāṭho.",
  "tika-vin12t3:185_0": "247. Yesu kaṁsapattādīsu mukhanimittaṁ paññāyati, sabbāni tāni kaṁsapattādīnipīti",
  "tika-vin12t3:185_1": "yojanā. Yattha katthacīti yasmiṁ kasmiṁci ādāse vā udakapatte vāti sambandho. Sañchavi",
  "tika-vin12t3:185_2": "nu khoti sañjātā chavi nu kho, ahaṁ jiṇṇo amhi nu kho, noti yojanā.",
  "tika-vin12t3:186_0": "Mukhaṁ ālimpantīti ettha kehi ālimpantīti āha ‘‘vippasannachavirāgakarehi mukhalepanehī’’ti.",
  "tika-vin12t3:186_1": "‘‘Manosilāyā’’ti iminā manosilā eva manosilikāti dasseti. Tānīti lañchanāni. Haritālādīhipīti",
  "tika-vin12t3:186_2": "pisaddena na kevalaṁ manosilikāya eva, atha kho haritālādīhipīti dasseti.",
  "tika-vin12t3:187_0": "248.Nabhikkhave naccaṁ vātiādīsu evaṁ vinicchayo veditabboti yojanā. Niccāpentassa",
  "tika-vin12t3:187_1": "vāti parehi naccāpentassa vā. Sādhugītanti sundaraṁ aniccatādipaṭisaṁyuttaṁ gītaṁ,",
  "tika-vin12t3:187_2": "sajjanānaṁ vā. Dantagītampi na vaṭṭatīti sambandho. Yanti gītaṁ. Pubbabhāgeti gāyanato",
  "tika-vin12t3:187_3": "pubbabhāge. Gāyāpentassāpīti parehi vā gāyāpentassāpi. Yaṁ panāti kiriyāparāmasanaṁ.",
  "tika-vin12t3:187_4": "Yaṁ paharati, tattha paharaṇe anāpattīti yojanā. Sabbanti akhilaṁ naccagītavāditaṁ.",
  "tika-vin12t3:187_5": "Passatoti passantassa ca suṇantassa ca. Savanampi hi ekasesena vā sāmaññaniddesena",
  "tika-vin12t3:187_6": "vā passaneneva saṅgahitaṁ. Vihāratoti anaccaagītaavāditaṭṭhānavihārato. Vihāranti",
  "tika-vin12t3:187_7": "naccagītavāditaṭṭhānavihāraṁ. Asanasālāyāti gāme ṭhitāya asanasālāya.",
  "tika-vin12t3:188_0": "249.Sarakiriyanti sarassa kiriyaṁ. Iminā sarakuttinti ettha sarassa karaṇaṁ sarakuttīti",
  "tika-vin12t3:188_1": "vacanatthaṁ dasseti. Aladdhaṁ samādhinti sambandho. Pacchimā janatāti ettha samūhiṁ",
  "tika-vin12t3:188_2": "avayavaṁ vinā samūhassa avayavino abhāvā tāpaccayo svatthopi hotīti āha ‘‘pacchimo",
  "tika-vin12t3:188_3": "jano’’ti. Taṁ taṁ vattanti suttantavattādiṁ taṁ taṁ vattaṁ. Akkharāni vināsetvāti",
  "tika-vin12t3:188_4": "aññathā vattabbāni akkharāni aññathā vadanena ca dīghādīni rassādivadanena ca vināsetvā.",
  "tika-vin12t3:188_5": "Dhamme panāti ettha saddo pana visesajotako. Gītato visesova veditabboti hi attho.",
  "tika-vin12t3:188_6": "Suttantavattanti suttantassa uccāraṇaṁ vattaṁ. Eseva nayo ‘‘jātakavattaṁ gāthāvatta’’nti",
  "tika-vin12t3:188_7": "etthāpi. Tanti vattaṁ. Yadi pana taṁ vināsetvā atidīghaṁ kātuṁ na vaṭṭati, evaṁ sati",
  "tika-vin12t3:188_8": "yathā suttantavattādīni honti, tathā kathaṁ dassetabbānīti āha ‘‘caturassena vattenā’’tiādi.",
  "tika-vin12t3:188_9": "Tattha caturassenavattenāti paripuṇṇena uccāraṇavattena. Parimaṇḍalānīti samantato",
  "tika-vin12t3:188_10": "maṇḍalāni bimbāni puṇṇānīti attho. ‘‘Sarena bhaṇita’’nti iminā sarabhaññanti ettha",
  "tika-vin12t3:188_11": "sarena bhaṇitabbanti sarabhaññanti vacanatthaṁ dasseti. Sarabhaññe kira atthīti sambandho",
  "tika-vin12t3:188_12": ". Taraṅgavatthādīnaṁ uccāraṇavidhānāni (vajira. ṭī. cūḷavagga 249; sārattha. ṭī.",
  "tika-vin12t3:188_13": "cūḷavagga 3.249; vi. vi. ṭī. cūḷavagga 2.248-9) etarahi natthi. Dvattiṁsavattānīti",
  "tika-vin12t3:188_14": "ca saṅkhyāmattameva atthi, na saṅkhyeyyaṁ. Tasmā ṭīkāsu (sārattha. ṭī. cūḷavagga",
  "tika-vin12t3:188_15": "3.249; vajira. ṭī. cūḷavagga. 249) ‘‘taraṅgavattādīnaṁ uccāraṇavidhānāni naṭṭhapayogānī’’ti",
  "tika-vin12t3:188_16": "vuttaṁ. Atthīti saṁvijjanti. Ayañhi atthisaddo nipāto. Tesūti dvattiṁsavattesu. Yanti",
  "tika-vin12t3:188_17": "vattaṁ. Uccāraṇavidhānāni naṭṭhapayogānipi tesaṁ sabbesaṁ sāmaññalakkhaṇaṁ dassento",
  "tika-vin12t3:188_18": "āha ‘‘sabbesa’’ntiādi. Tattha sabbesanti dvattiṁsavattānaṁ, lakkhaṇanti sambandho.",
  "tika-vin12t3:188_19": "‘‘Avināsetvā’’ti vatvā tamevatthaṁ pākaṭaṁ karonto āha ‘‘vikāraṁ akatvā’’ti. Tattha",
  "tika-vin12t3:188_20": "vikārakaraṇaṁ nāma yattakāhi mattāhi akkharaṁ paripuṇṇaṁ hoti, tato adhikamattāyuttaṁ",
  "tika-vin12t3:188_21": "katvā kathanaṁ, tathā akatvā samaṇasāruppena caturassena nayena pavattanaṁyeva lakkhaṇanti attho.",
  "tika-vin12t3:189_0": "Bāhiralomiṁ uṇṇinti ettha ‘‘bāhiralomi’’nti padaṁ bhāvanapuṁsakanti āha ‘‘uṇṇalomāni",
  "tika-vin12t3:189_1": "bahi katvā’’ti. ‘‘Uṇṇapāvāra’’nti iminā uṇṇīti ettha uttarapadalopaṁ dasseti. Atha",
  "tika-vin12t3:189_2": "vā pāvārapadena uṇṇā etassa atthīti uṇṇīti katvā taddhitapaccayassa sarūpaṁ dasseti.",
  "tika-vin12t3:189_3": "‘‘Tathā dhārentassa dukkaṭa’’nti vacanassa atthāpattinayaṁ dassento āha ‘‘lomāni",
  "tika-vin12t3:189_4": "anto katvā pārupituṁ vaṭṭatī’’ti.",
  "tika-vin12t3:190": "251.Aṅgajātaṁ chindantassevāti aṅgajātameva chindantassāti yojanā. Atha vā aṅgajātaṁ chindantassa thullaccayamevāti yojanā. Ahikīṭadaṭṭhādīsu nimittabhūtesu chindantassāti yojanā.",
  "tika-vin12t3:191_0": "252.Uppannā hotīti paṭilābhavasena uppannā hoti. Uppannabhāvaṁ pākaṭaṁ karonto āha",
  "tika-vin12t3:191_1": "‘‘so’’tiādi. Tattha soti rājagahako seṭṭhi, kīḷatīti sambandho. Tassāti seṭṭhissa.",
  "tika-vin12t3:191_2": "Idaṁ padaṁ ‘‘jāle’’ti pade sāmyatthachaṭṭhī, ‘‘uppannā hotī’’ti pade sampadānaṁ.",
  "tika-vin12t3:191_3": "Tanti candanagaṇṭhiṁ. Assāti seṭṭhissa. Idaṁ padaṁ ‘‘purisā’’ti pade sāmyatthachaṭṭhī,",
  "tika-vin12t3:191_4": "‘‘adaṁsū’’ti pade sampadānaṁ. Vikubbaniddhīti vividhaṁ, vikāraṁ vā kubbanavasena",
  "tika-vin12t3:191_5": "pavattā iddhi (paṭi. ma. 3.12-16; visuddhi. 2.369-373). Adhiṭṭhāniddhīti adhiṭṭhānavasena",
  "tika-vin12t3:191_6": "pavattā iddhi (paṭi. ma. 3.12-16; visuddhi. 2.369-373).",
  "tika-vin12t3:192_0": "Gihī upanāmentīti sambandho. Byañjanaṁ katvāti byañjanaṁ pakkhipanaṁ katvā. Tanti",
  "tika-vin12t3:192_1": "suvaṇṇataṭṭikādiṁ. Āmasitumpīti pisaddo pageva paṭiggaṇhitunti dasseti. Saṅghikaparibhogena",
  "tika-vin12t3:192_2": "vāti vāsaddo panasaddattho. Saṅghikaparibhogena panāti hi attho. Gihivikaṭāni vāti",
  "tika-vin12t3:192_3": "vāsaddo sampiṇḍanattho. Gihivikaṭāni bhājanānipi vaṭṭantīti hi attho. Kaṁsalohavaṭṭalohānaṁ",
  "tika-vin12t3:192_4": "sabhāgattā vuttaṁ ‘‘kaṁsa…pe… saṅgahito’’ti.",
  "tika-vin12t3:193": "253. ‘‘Likhitu’’nti etaṁ vuttanti yojanā. Pakatimaṇḍalanti ettha kiṁ makaradantamattampi acchinnamaṇḍalanti āha ‘‘makaradantacchinnakamaṇḍalamevā’’ti.",
  "tika-vin12t3:194_0": "254.Paharitvāti āvaṭṭanato aññamaññaṁ paharitvā. Tayo patte uparupari ṭhapetuṁ vaṭṭatīti",
  "tika-vin12t3:194_1": "sambandho. Bhūmiādhārako nāma bhūmiyā āsanno dantādīhi kato valayādhārako. Dāruādhārako",
  "tika-vin12t3:194_2": "nāma ekadārunā kato ādhārako. Daṇḍādhārako nāma catudaṇḍato paṭṭhāya bahūhi daṇḍehi",
  "tika-vin12t3:194_3": "kato ādhārako. Tatthāti bhamakoṭisadisadāru ādhārakatidaṇḍakādhāresu. Gahetvā evāti",
  "tika-vin12t3:194_4": "pattaṁ gahetvā eva, ekameva ṭhapetabbaṁ iti vuttanti yojanā.",
  "tika-vin12t3:195": "Tatthevāti miḍḍhanteyeva. Vitthiṇṇāyāti vitthārāya. Bāhirapasseti kuṭṭassa bāhirapasse. Katāyāti kuṭṭassa thirabhāvatthaṁ katāya. Etthāti paribhaṇḍante.",
  "tika-vin12t3:196_0": "Yaṁ vatthaṁ pattharitvā patto ṭhapiyatīti vatthaṁ coḷakaṁ nāmāti yojanā. Tasmiṁ panāti",
  "tika-vin12t3:196_1": "coḷake pana. Yatthāti yassaṁ vālikāyaṁ. Na dussatīti patto na dussati. Pattamāḷakanti",
  "tika-vin12t3:196_2": "pattassa ṭhapanatthāya kataṁ aṭṭaṁ. Bhaṇḍakukkhaḷikāti pattādibhaṇḍakānaṁ pakkhipanā",
  "tika-vin12t3:196_3": "ukkhaḷikā. Yattha katthacīti bhittikhīlādike yasmiṁ kasmiṁci. Laggentassāti pattaṁ",
  "tika-vin12t3:196_4": "thavikāya laggentassa. Nisīdanasayanatthaṁ vā kataṁ hotūti yojanā. Aññenāti pattato",
  "tika-vin12t3:196_5": "aññena. Aṭṭakachannenāti aṭṭapatirūpena, aṭṭakasadisenāti attho. Tatthāti aṭṭakachannena",
  "tika-vin12t3:196_6": "ṭhapite mañcapīṭhe. Aṁse baddhiyati anenāti aṁsabaddho, soyeva aṁsabaddhako, tena",
  "tika-vin12t3:196_7": "laggetvāti sambandho. Chatte ṭhapetuṁ na vaṭṭatīti sambandho. Bhattena pūro bhattapūro,",
  "tika-vin12t3:196_8": "patto. Bandhitvā ṭhapite chatte vā aṭṭakaṁ katvā ṭhapite chatte vāti yojanā. Yo koci",
  "tika-vin12t3:196_9": "bhattapūropi tucchapattopīti sambandho.",
  "tika-vin12t3:197_0": "255.Yassāti bhikkhuno. Hatthe patto atthi, so eva bhikkhu pattahattho na hoti, apica",
  "tika-vin12t3:197_1": "kho pana hatthe vā piṭṭhipāde vā yattha katthaci sarīrāvayave pattasmiṁ satīti yojanā.",
  "tika-vin12t3:197_2": "Eseva nayo anantaravākyepi. Imehi vākyehi ‘‘pattahattho’’ti ca ‘‘kavāṭaṁ paṇāmetu’’nti",
  "tika-vin12t3:197_3": "ca upalakkhaṇamattamevāti dasseti. Sūciṁ vā avāpuritunti sambandho. Kuñcikāya vāti",
  "tika-vin12t3:197_4": "vāsaddo ‘‘sarīrāvayavenā’’ti padaṁ apekkhati.",
  "tika-vin12t3:198_0": "Lābukaṭāhanti lambatīti lābu, lābuyā kaṭāhaṁ lābukaṭāhaṁ. ‘‘Tāvakālika’’nti iminā",
  "tika-vin12t3:198_1": "ekavārameva tena āmisaṁ gahetvā paribhuñjitvā chaḍḍetabbanti dasseti. Ghaṭikapālanti",
  "tika-vin12t3:198_2": "bhājanakapālaṁ. Abhuṁ meti avaḍḍhi mayhaṁ, uppajjitthāti attho. ‘‘Abhu me’’ti (ma.",
  "tika-vin12t3:198_3": "ni. aṭṭha. 2.149; ma. ni. ṭī. 2.149) vattabbe niggahitāgamavasena evaṁ vuttaṁ. Utrāsavacananti",
  "tika-vin12t3:198_4": "utrāsena vacanakāraṇaṁ padaṁ. Dinnakamevāti parehi dinnakameva āmisanti sambandho.",
  "tika-vin12t3:199_0": "Cambetvāti mukhena cambetvā. Apaviddhāmisānīti chaḍḍitāni āmisāni. Etesūti calakādīsu.",
  "tika-vin12t3:199_1": "Anucchiṭṭhaṁ suddhapattanti natthi ucchiṭṭho etthāti anucchiṭṭho, suddhapatto, taṁ.",
  "tika-vin12t3:199_2": "Ucchiṭṭhahatthenāti ucchiṭṭho ettha atthīti ucchiṭṭho, soyeva hattho ucchiṭṭhahattho,",
  "tika-vin12t3:199_3": "tena. Vāmahatthena āsiñcitvāti sambandho. Etthāti suddhapatte. Ettāvatāpīti ettakena",
  "tika-vin12t3:199_4": "ekaudakageṇḍusagahaṇamattenāpi. Soti suddhapatto. Hatthaṁ panāti ucchiṭṭhahatthampi.",
  "tika-vin12t3:199_5": "Panasaddo hettha sampiṇḍanattho. Yaṁ aṭṭhiṁ vā yaṁ calakaṁ vāti yojanā. Tatthāti",
  "tika-vin12t3:199_6": "macchamaṁsaphalādīsu. Tanti aṭṭhicalakaṁ. Yaṁ panāti aṭṭhicalakādiṁ pana, paṭikhāditukāmoti",
  "tika-vin12t3:199_7": "sambandho, puna khāditukāmoti attho. Tatthevāti patte eva. Katvāti ṭhapanaṁ katvā.",
  "tika-vin12t3:199_8": "Yaṁ kiñci aṭṭhikaṇṭakādinti sambandho.",
  "tika-vin12t3:200_0": "256.Satthakaveṭhanakanti satthakassa veṭhanakaraṇaṁ. Pipphalikaṁ vā daṇḍasatthakaṁ",
  "tika-vin12t3:200_1": "nāmāti yojanā. Pipphāleti etāyāti pipphali, sāyeva pipphalikaṁ. Aññampīti pipphalikato",
  "tika-vin12t3:200_2": "aññampi. Yaṁkiñci daṇḍaṁ yojetvā katasatthakaṁ vā daṇḍasatthakaṁ nāmāti yojanā. Iminā",
  "tika-vin12t3:200_3": "daṇḍena yojitaṁ satthakaṁ daṇḍasatthakanti vacanatthaṁ dasseti.",
  "tika-vin12t3:201_0": "Malaggahitāti ayamalaggahitā. Kiṇṇenāti madirādibījena kiṇṇena. Tenāti pāsāṇacuṇṇasaṅkhātena",
  "tika-vin12t3:201_1": "saritakena. Makkhetunti sūciṁ makkhetuṁ. Makkhitamadhusitthakaṁ taṁ saritakaṁ paribhijjatīti",
  "tika-vin12t3:201_2": "yojanā. Madhusitthakapilotikanti madhusitthakena makkhitaṁ pilotikaṁ. Tatthāti nisseṇiyaṁ.",
  "tika-vin12t3:201_3": "Yāya rajjuyā kathine bandhanti, sā rajju kathinarajju nāmāti yojanā. Tatthāti dīghassa",
  "tika-vin12t3:201_4": "bhikkhuno pamāṇena kate kathine. Daṇḍaketi kathinadaṇḍakamhi. Tassāti dīghassa bhikkhuno",
  "tika-vin12t3:201_5": "pamāṇena katassa kathinassa. Itarassa bhikkhunoti dīghabhikkhuto itarassa rassabhikkhuno.",
  "tika-vin12t3:202_0": "Daṇḍakathinapamāṇena katassa kaṭasārakassāti yojanā. ‘‘Duguṇakaraṇa’’nti iminā pidalakanti",
  "tika-vin12t3:202_1": "duguṇakaraṇasaṅkhātassa kiriyāvisesassa nāmanti dasseti. Vinandhanarajjunti visesena",
  "tika-vin12t3:202_2": "nahiyati bandhiyati etāyāti vinandhanā, sāyeva rajju vinandhanarajju, tamevatthaṁ",
  "tika-vin12t3:202_3": "dassetuṁ vuttaṁ ‘‘vinandhituṁ rajju’’nti. Vinandhanasuttakanti etthāpi eseva nayo.",
  "tika-vin12t3:202_4": "Tena suttakenāti vinandhanasuttakena. Tatthāti khuddakanisseṇiyaṁ kāci suttantarikāyoti",
  "tika-vin12t3:202_5": "sambandho. Pamāṇasaññākaraṇanti suttantarikapamāṇassa saññākaraṇaṁ. Kāḷasuttena saññākaraṇaṁ",
  "tika-vin12t3:202_6": "viya haliddisuttena saññākaraṇanti yojanā. Aṅguliyā paṭiggaṇhantīti ettha ‘‘paṭiggaṇhantī’’ti",
  "tika-vin12t3:202_7": "padassa ‘‘aṅguliyā’’ti karaṇasseva vuttattā kammassa avuttattā tassa kammaṁ dassetuṁ",
  "tika-vin12t3:202_8": "vuttaṁ ‘‘sūcimukha’’nti. Aṅgulikosakanti aṅgulikañcukaṁ.",
  "tika-vin12t3:203_0": "257.Pāticaṅkoṭakādinti ettha pāti nāma paṭiggahasaṇṭhānena kato sūciādibhaṇḍaṭṭhapano",
  "tika-vin12t3:203_1": "bhājanaviseso. Ākiritvāti pakkhipitvā. Odhunitvāti papphoṭetvā. Ghanadaṇḍakanti nirantaradaṇḍakaṁ.",
  "tika-vin12t3:203_2": "Antokatvāti kathinassa antokatvā.",
  "tika-vin12t3:204": "258.Vinandhitvāti coḷakena vinandhitvā.",
  "tika-vin12t3:205_0": "259. Aparissāvanakasseva bhikkhunoti yojanā. Yo pana yācatīti sambandho. Majjhedaṇḍaketi",
  "tika-vin12t3:205_1": "daṇḍakassa majjhe. Udakanti akappiyaudakaṁ. Tanti udakaṁ. Yanti parissāvanaṁ. Udakaṁ",
  "tika-vin12t3:205_2": "parisuddhaṁ hutvā savati gacchati pavattati anenāti parissāvanaṁ. Yaṁ udake ottharitvā",
  "tika-vin12t3:205_3": "ghaṭena udakaṁ gaṇhanti, taṁ ottharakaṁ nāmāti yojanā. Tamevatthaṁ vitthārento āha",
  "tika-vin12t3:205_4": "‘‘taṁ hī’’tiādi. Tanti parissāvanaṁ, bandhitvāti sambandho. Tesūti catūsu khāṇukesu.",
  "tika-vin12t3:205_5": "Sabbapariyanteti sabbaparissāvanassa pariyante mocetvāti sambandho. Ottharitvāti",
  "tika-vin12t3:205_6": "ogāhetvā. Cīvarakuṭikāti cīvarena katā kuṭikā, sā makasānaṁ parittāṇatthaṁ katattā",
  "tika-vin12t3:205_7": "makasakuṭikāti vuccati.",
  "tika-vin12t3:206_0": "260.Semhādidosussannakāyāti semhādidosehi ussannakāyā. Aggaḷatthambhoti kavāṭatthambho.",
  "tika-vin12t3:206_1": "Yatthāti aggaḷatthambhe. Tatthāti dvārabāhāya. Tatthāti aggaḷapāsake. Dhūmo nikkhamati",
  "tika-vin12t3:206_2": "etenāti dhūmanetto, chiddo. Tena vuttaṁ ‘‘dhūmanikkhamanachidda’’nti . ‘‘Gandhehī’’ti",
  "tika-vin12t3:206_3": "iminā ‘‘vāsetu’’nti padassa karaṇaṁ dasseti. ‘‘Udakaṭṭhapanaṭṭhāna’’nti iminā udakaṭṭhānanti",
  "tika-vin12t3:206_4": "ettha udakassa ṭhapanaṁ ṭhānaṁ udakaṭṭhānanti majjhepadalopasamāsaṁ dasseti. Tatthāti",
  "tika-vin12t3:206_5": "udakaṭṭhāne. Koṭṭhakoti ettha na yattha katthaci, yassa kassaci vā koṭṭhako hoti,",
  "tika-vin12t3:206_6": "api ca kho pana dvāre eva, dvārasseva vā koṭṭhakoti āha ‘‘dvārakoṭṭhako’’ti.",
  "tika-vin12t3:207_0": "261.Parikammanti piṭṭhiādiparikammaṁ. Paṭicchādiyati imāyāti paṭicchādi, vatthameva",
  "tika-vin12t3:207_1": "paṭicchādi vatthapaṭicchādi. Udakaṁ na hotīti ettha pānodakaṁ nivattento āha ‘‘nhānodakaṁ na hotī’’ti.",
  "tika-vin12t3:208_0": "262. Paṇṇikānaṁ tulaṁ viya udakaubbāhanakatulanti yojanā. Dīghavarattādīhītiādisaddena",
  "tika-vin12t3:208_1": "rajju ādayo saṅgaṇhāti. Arahatthaghaṭiyantaṁ nāma cakkasaṇṭhānaṁ anekāraṁ are are",
  "tika-vin12t3:208_2": "ghaṭāni bandhitvā ekena vā dvīhi vā paribbhamiyamānaṁ yantaṁ. Arasaṅkhātesu hatthesu",
  "tika-vin12t3:208_3": "ghaṭā bandhitabbā etthāti arahatthaghaṭi, tameva yantaṁ arahatthaghaṭiyantaṁ. Cammabhājananti",
  "tika-vin12t3:208_4": "cammamayaṁ bhājanaṁ. Aparikkhittā hotīti candanikā apākārā hoti. Udakapuñjanaṁ vaṭṭatīti",
  "tika-vin12t3:208_5": "sambandho. Tasminti udakapuñjane. ‘‘Udakapuñjanī’’tipi pāṭho. Evaṁ sati tāya udakapuñjaniyāti",
  "tika-vin12t3:208_6": "attho. Paccuddharitunti apanetuṁ.",
  "tika-vin12t3:209_0": "263. Ā samantato viddhaṁ pakkhapāsakametthāti āviddhapakkhapāsakaṁ. Maṇḍaleti kaṇṇikamaṇḍalamhi.",
  "tika-vin12t3:209_1": "Kataṁ kūṭañca chadanañca etthāti katakūṭacchadanaṁ, jantāgharaṁ, tassa. Etanti ‘‘nillekhajantāghara’’nti",
  "tika-vin12t3:209_2": "etaṁ nāmaṁ. ‘‘Cattāro māse’’ti iminā ‘‘catumāsa’’nti digusamāsassa vākyaṁ dasseti.",
  "tika-vin12t3:210_0": "264.Namatakanti ettha heṭṭhā vuttanamatakato (cūḷava. aṭṭha. 256) visesaṁ dassento",
  "tika-vin12t3:210_1": "āha ‘‘eḷakalomehī’’tiādi. Avāyimanti vāyitvā na kataṁ. Cammakhaṇḍaparihārenāti cammakhaṇḍaṁ",
  "tika-vin12t3:210_2": "viya adhiṭṭhānavikappanaapanayanena, paribhuñjitabbanti attho. Peḷāyāti aṭṭhaṁsādiākārena",
  "tika-vin12t3:210_3": "katāya mañjūsāya. Etanti ‘‘āsittakūpadhāna’’nti etaṁ nāmaṁ. Dārumayāpīti pisaddo",
  "tika-vin12t3:210_4": "na tambaloharajatamayā evāti dasseti. Etthevāti maḷorikāyameva. Ādhārakasaṅkhepagamanatoti",
  "tika-vin12t3:210_5": "ādhārake saṅkhepaṁ gamanato. Hīti saccaṁ, yasmā vā. Pubbe pattarakkhanatthaṁ ādhārako",
  "tika-vin12t3:210_6": "anuññāto, idāni bhuñjanatthanti daṭṭhabbaṁ. Eko bhikkhu gacchatīti sambandho. Sesakanti",
  "tika-vin12t3:210_7": "gahetabbaphalapūvehi sesakaṁ. Tasmiṁ khaṇeti tasmiṁ bhuñjanakkhaṇe.",
  "tika-vin12t3:211_0": "265.Ekekenapi aṅgenāti pisaddo sambhāvanattho, tato pana adhikehi aṅgehi pagevāti",
  "tika-vin12t3:211_1": "hi attho. Samannāgatassa upāsakassa nikkujjitunti sambandho. Tassāti upāsakassa.",
  "tika-vin12t3:211_2": "Na gahetabboti saṅghena na gahetabbo. Asukassa upāsakassāti sambandho. Ukkujjanakāleti",
  "tika-vin12t3:211_3": "pattassa ukkujjanakāle. Yācāpetvāti pattanikujjitena upāsakena yācāpetvā. Hatthapāsanti",
  "tika-vin12t3:211_4": "saṅghassa hatthapāsaṁ.",
  "tika-vin12t3:212_0": "268.Purakkhatvāti ettha purasaddassa aggatthabhāvañca karasaddassa khādesabhāvañca",
  "tika-vin12t3:212_1": "dassento āha ‘‘aggato katvā’’ti. Soti bodhirājakumāro, santharīti sambandho. Lacchāmīti",
  "tika-vin12t3:212_2": "labhissāmi, esa bodhirājakumāro puttalābhāya abhabboti yojanā. Akkamane dosaṁ dassento",
  "tika-vin12t3:212_3": "āha ‘‘yadī’’tiādi. Pacchāti akkamanato pacchā. Ayanti bhagavā. Idanti kāraṇaṁ. Tāvāti",
  "tika-vin12t3:212_4": "sikkhāpadapaññattito, sikkhāpadapaññattiyā vā paṭhamaṁ. Paribhavatoti gihīnaṁ paribhavato.",
  "tika-vin12t3:213_0": "Maṅgalatthāyāti arogādikassa maṅgalassa atthāya. Dhotapādakanti ettha dhotehi pādehi",
  "tika-vin12t3:213_1": "akkamanaṭṭhāne attharitaṁ dhotapādakanti vacanatthaṁ dassento āha ‘‘dhotapādakaṁ",
  "tika-vin12t3:213_2": "nāmā’’tiādi. Tattha ‘‘paccattharaṇaṁ atthata’’nti iminā ‘‘dhotapādaka’’nti ettha",
  "tika-vin12t3:213_3": "ṇikapaccayassa attharitatthe pavattabhāvaṁ dasseti.",
  "tika-vin12t3:214_0": "269.Padumakaṇṇikākāranti padumakaṇṇikasaṇṭhānaṁ. Kataṁ pādaghaṁsanaṁ katakaṁ nāmāti",
  "tika-vin12t3:214_1": "yojanā. Tanti katakaṁ, paṭikkhittamevāti sambandho. Potthakesu taṁsaddo galitoti",
  "tika-vin12t3:214_2": "daṭṭhabbo. Bāhullikānuyogattāti paccayabahulabhāvāya anuyogattā. Pāsāṇapheṇakopīti",
  "tika-vin12t3:214_3": "pāsāṇaabbudampi. Bījanīti caturassabījanī. Tanti vidhūpanaṁ, kataṁ hotūti sambandho.",
  "tika-vin12t3:214_4": "Idhāpi taṁsaddo galito. Veḷudantavilīvehi vā morapiñchehi vā cammavikatīhi vā kataṁ",
  "tika-vin12t3:214_5": "hotūti yojanā. Sabbaṁ vidhūpananti sambandho. Pāḷiyaṁ tālavaṇṭanti saha vaṇṭena kataṁ",
  "tika-vin12t3:214_6": "tālaṁ tālavaṇṭaṁ, tālasaddena taṁmayā maṇḍalabījanī gahetabbā vikārīvikārabhāvena",
  "tika-vin12t3:214_7": "sambandhattā. Makasabījanīti makasānaṁ palāyanakabījanī, dantamayavisāṇamayadaṇḍakāpi",
  "tika-vin12t3:214_8": "makasabījanī vaṭṭatīti yojanā. ‘‘Vākamayabījaniyā’’ti padaṁ ‘‘saṅgahitā’’ti pade ādhāro, karaṇaṁ vā.",
  "tika-vin12t3:215_0": "270.Yassāti bhikkhussa cakkhuṁ vā dubbalaṁ hotīti yojanā. Aññoti kāyaḍāhādīhi ābādhehi",
  "tika-vin12t3:215_1": "añño, koci ābādho vā uppajjatīti yojanā. ‘‘Vasse panā’’ti padaṁ ‘‘cīvaraguttattha’’nti",
  "tika-vin12t3:215_2": "pade eva sambandhitabbaṁ. Cīvaraguttatthanti cīvarassa vassatemanato guttatthaṁ,",
  "tika-vin12t3:215_3": "vāḷamigacorabhayesu santesūti sambandho. Tālapaṇṇādinā ekena paṇṇena kataṁ chattaṁ",
  "tika-vin12t3:215_4": "ekapaṇṇacchattaṁ. Sabbatthevāti sabbesu eva gāmāraññesu.",
  "tika-vin12t3:216_0": "‘‘Asi assā’’ti iminā asissāti padassa anavakāsavidhiṁ dasseti. Asīti khaggo. Assāti",
  "tika-vin12t3:216_1": "corassa, asīti sambandho. Vijjotalatīti ettha alapaccayo rūpasiddhimattovāti āha",
  "tika-vin12t3:216_2": "‘‘vijjotatī’’ti. ‘‘Catuhatthoyevā’’ti iminā pamāṇayuttoti padassa atthaṁ dasseti.",
  "tika-vin12t3:216_3": "Tatoti catuhatthato. Sabbesanti gilānāgilānānaṁ. ‘‘Sakkā panā’’ti padaṁ ‘‘na vaṭṭatī’’ti",
  "tika-vin12t3:216_4": "pade kattā, ‘‘dātabbā’’ti pade kammaṁ. Sammannitvāva dātabbā, na vinā sammutiyāti adhippāyo.",
  "tika-vin12t3:217": "273.Āgatanti udariyato nikkhamitvā āgataṁ. Uggāranti galato uggāraṁ bhojananti sambandho. Sandhāretvāti patiṭṭhāpetvā. Asandhāritameva hutvāti sambandho.",
  "tika-vin12t3:218": "Yanti khādanīyabhojanīyaṁ, patitanti sambandho. Tanti khādanīyabhojanīyaṁ, gahetvā paribhuñjitunti sambandho. Idanti vacanaṁ.",
  "tika-vin12t3:219_0": "274.Kubbaṁ karissāmīti ettha kariyati uccāriyatīti kubbanti vutte saddoti āha ‘‘saddaṁ",
  "tika-vin12t3:219_1": "karissāmī’’ti. Saddanti ‘‘ayaṁ maṁ bhikkhu vippakarotī’’ti uccāsaddaṁ. Nakhādīhītiādisaddena",
  "tika-vin12t3:219_2": "mukhakuṭṭe saṅgaṇhāti. Anurakkhanatthanti anudayena pālanatthaṁ. Nakhacchedananti",
  "tika-vin12t3:219_3": "nakhaṁ chindati anenāti nakhacchedanaṁ, satthakādi. Vīsatimaṭṭhanti ettha vīsatiyā",
  "tika-vin12t3:219_4": "nakhānaṁ maṭṭhaṁ vīsatimaṭṭhanti dassento āha ‘‘vīsatipi nakhe’’tiādi. Likhitamaṭṭheti",
  "tika-vin12t3:219_5": "likhite hutvā maṭṭhe. Kārāpentīti nahāpite kārāpenti. Nakhatoti nakhato vā nakhantarato",
  "tika-vin12t3:219_6": "vā. Apakaḍḍhitunti kaḍḍhitvā apanetuṁ.",
  "tika-vin12t3:220_0": "275.Khurakosakanti khurassa ṭhapanakaṁ. Kattariyāti kantiyati chindiyati imāyāti",
  "tika-vin12t3:220_1": "kattari, ayomayo eko upakaraṇaviseso, tāya. ‘‘Chedāpentī’’ti iminā kappāpentīti ettha",
  "tika-vin12t3:220_2": "kappasaddassa vidhyatthaṁ adhippāyena dasseti. Massuṁ vaḍḍhāpentīti ettha massuṁ",
  "tika-vin12t3:220_3": "vaḍḍhetvā ruhāpentīti atthaṁ paṭikkhipanto āha ‘‘massuṁ dīghaṁ kārāpentī’’ti. Eḷakamassūti",
  "tika-vin12t3:220_4": "eḷakassa viya massūti eḷakamassu. ‘‘Golomika’’nti vuccatīti sambandho. ‘‘Catukoṇa’’nti",
  "tika-vin12t3:220_5": "iminā caturassanti ettha aṁsasaddo koṇatthoti dasseti. Caturassanti ettha hi ‘‘caturaṁsa’’nti",
  "tika-vin12t3:220_6": "vattabbe niggahitassa lopaṁ katvā parassa sakārassa dvebhāvaṁ katvā ‘‘caturassa’’nti",
  "tika-vin12t3:220_7": "vuttaṁ. Lomasaṁharaṇanti lomānaṁ apanayanaṁ. Lomarājiṭṭhapananti lomalekhāṭhapanaṁ.",
  "tika-vin12t3:220_8": "Sabbatthāti sabbesu, massukappanādīsūti sambandho. Gaṇḍavaṇarudhiābādhapaccayāti",
  "tika-vin12t3:220_9": "gaṇḍo ca vaṇo ca rudhi ca gaṇḍavaṇarudhayo, teyeva ābādhā gaṇḍavaṇarudhiābādhā, tesaṁ",
  "tika-vin12t3:220_10": "paccayā. Vaṇoti mahanto vaṇo. Rudhīti khuddako vaṇo. Sakkharādīhīti sakkharamadhusitthakehi.",
  "tika-vin12t3:220_11": "Saṇḍāsoti suṭṭhu lomaṁ ḍaṁsatīti saṇḍāso. Yanti lomaṁ, ṭhitanti sambandho. Kattha",
  "tika-vin12t3:220_12": "ṭhitanti āha ‘‘bhamukāya vā’’tiādi. Kiṁ hutvā ṭhitanti āha – ‘‘uggantvā vibhacchaṁ",
  "tika-vin12t3:220_13": "ṭhita’’nti, vibhacchaṁ hutvā ṭhitanti yojanā. Visesena sobhaṇaṁ bhakkhatīti vibhaccho,",
  "tika-vin12t3:220_14": "asobhaṇo. ‘‘Vigaccha’’ntipi pāṭho, virūpaṁ gacchati, gamayatīti vā vigaccho. Tattha",
  "tika-vin12t3:220_15": "purimapāṭhoyeva mūlapāṭhoti daṭṭhabboti. Palitaṁ vā apalitaṁ vā tādisaṁ lomanti yojanā.",
  "tika-vin12t3:221_0": "277.Kaṁsapattharikāti ettha kaṁsaāpaṇe pattharanti pasārentīti kaṁsapattharikāti",
  "tika-vin12t3:221_1": "vutte kaṁsabhaṇḍavāṇijā gahetabbāti āha ‘‘kaṁsabhaṇḍavāṇijā’’ti. Vāsidaṇḍādīnaṁ apātanatthaṁ",
  "tika-vin12t3:221_2": "bandhati anena lohenāti bandhanaṁ, tameva mattaṁ appanti bandhanamattaṁ.",
  "tika-vin12t3:222_0": "278.Nikkhamantenāti ārāmato nikkhamantena. Yatthāti yasmiṁ ṭhāne. ‘‘Saritvā’’ti iminā",
  "tika-vin12t3:222_1": "asaritvā piṇḍāya caritabbanti dasseti. Bahurajjukanti bahū rajjuyo etassāti bahurajjukaṁ.",
  "tika-vin12t3:222_2": "Iminā kalāpena bahurajjūnaṁ samūhena kattabbanti kalāpukanti vacanatthaṁ dasseti,",
  "tika-vin12t3:222_3": "ikārassukāro. Deḍḍubhakanti ettha deḍḍubhasaddena tassa sīsaṁ gahetabbaṁ ekadesūpacārena,",
  "tika-vin12t3:222_4": "deḍḍubhaṁ viyāti deḍḍubhakaṁ, sadisatthe kapaccayo hoti. Tena vuttaṁ ‘‘udakasappasīsasadisa’’nti.",
  "tika-vin12t3:222_5": "‘‘Murajavaṭṭisaṇṭhāna’’nti iminā murajasaddena murajavaṭṭi gahetabbā tassa vikārattā,",
  "tika-vin12t3:222_6": "tena sadisaṁ murajanti vacanatthaṁ dasseti. Veṭhetvāti bahurajjuke ekato veṭhetvā.",
  "tika-vin12t3:222_7": "Maddavīṇasaddo pāmaṅgapariyāyo. Maddavīṇaṁ viyāti maddavīṇaṁ. Tena vuttaṁ ‘‘pāmaṅgasaṇṭhāna’’nti.",
  "tika-vin12t3:222_8": "‘‘Pageva bahūnī’’ti iminā ‘‘ekampī’’ti ettha pisaddassa sambhāvanatthaṁ dasseti.",
  "tika-vin12t3:222_9": "Macchakaṇṭakavāyimāti macchakaṇṭakaṁ viya dassetvā vāyimā. Kuñjaracchikādibhedāti",
  "tika-vin12t3:222_10": "vāraṇaacchikādibhedā. Vāraṇo hi kuṁ bhūmiṁ jarāpetīti kuñjaroti (vi. va. aṭṭha. 31;",
  "tika-vin12t3:222_11": "a. ni. ṭī. 1.1.2) ca kuñje nikuñje ramatīti kuñjaroti ca vuccati. Tassa acchi viyāti",
  "tika-vin12t3:222_12": "kuñjaracchikaṁ, taṁ ādi yesaṁ tānīti kuñjaracchikādīni, tesaṁ bhedāti kuñjaracchikādibhedā.",
  "tika-vin12t3:222_13": "Ādisaddena goṇacchikādayo saṅgaṇhāti. ‘‘Kuñcikākosakasaṇṭhāna’’nti iminā sūkarassa",
  "tika-vin12t3:222_14": "antaṁ viya sūkarantakanti atthaṁ dasseti. Sūkarassa hi antaṁ kuñcikākosakaṁ viya",
  "tika-vin12t3:222_15": "majjhe susiro hoti. Sūkarantakaṁ anulometīti sūkarantakena anulometi. Dasāsuyevāti",
  "tika-vin12t3:222_16": "kāyabandhanassa antesuyeva. Etthāti dasāsu. ‘‘Catunnaṁ upari na vaṭṭatī’’ti iminā",
  "tika-vin12t3:222_17": "murajadasā tato upari vaṭṭatīti dasseti. Veṭhetvāti rajjuṁ vatthena veṭhetvā. Muddikasaṇṭhānenāti",
  "tika-vin12t3:222_18": "varakasīsasaṇṭhānena. Evaṁ sibbitāti evaṁ sibbiyamānā. Hīti phalajotako. Pāsantoti pāsakoṭi.",
  "tika-vin12t3:223_0": "280. Olambakaṁ katvā nivatthaṁ hatthisoṇḍakaṁ nāmāti yojanā. Coḷikaitthīnanti coḷaraṭṭhe",
  "tika-vin12t3:223_1": "nivāsīnaṁ itthīnaṁ. Hatthiyā soṇḍo viya hatthisoṇḍakaṁ nivatthaṁ. Macchavālaṁ viyāti",
  "tika-vin12t3:223_2": "macchavālakaṁ. Cattāro kaṇṇā etassa nivatthassāti catukaṇṇakaṁ. Tālavaṇṭaṁ viyāti",
  "tika-vin12t3:223_3": "tālavaṇṭakaṁ. Sataṁ valino etassa nivatthassāti satavalikaṁ. ‘‘Anekakkhattu’’nti",
  "tika-vin12t3:223_4": "iminā ‘‘satavalika’’nti ettha satasaddassa anekatthavācakataṁ dasseti. ‘‘Vāmadakkhiṇapassesu",
  "tika-vin12t3:223_5": "vā’’ti iminā purimanivatthaṁ kaṭito paṭṭhāya heṭṭhā nivatthaṁ nāmāti dasseti.",
  "tika-vin12t3:224_0": "Saṁvallitvā nivatthaṁ saṁvalliyaṁ. Mallo ca kammakāro ca mallakammakārā, te ādayo",
  "tika-vin12t3:224_1": "yesaṁ teti mallakammakārādayo. Ādisaddena dhuttādayo saṅgaṇhāti. Yampi nivatthaṁ",
  "tika-vin12t3:224_2": "nivāsenti, sabbaṁ taṁ nivatthaṁ na vaṭṭatīti yojanā. Ekaṁ vā koṇanti sambandho. Koṇeti",
  "tika-vin12t3:224_3": "antaravāsakassa koṇe. ‘‘Tathā’’ti iminā ‘‘ekaṁ vā dve vā koṇe ukkhipitvā antaravāsakassa",
  "tika-vin12t3:224_4": "upari laggentī’’ti atthaṁ atidisati. Antokāsāvassa dassetvāti sambandho. Dve nivāsentena",
  "tika-vin12t3:224_5": "agilānenāti yojanā. Saguṇanti antokāsāvena bahikāsāvaṁ samānaguṇaṁ katvā. Itītiādi",
  "tika-vin12t3:224_6": "nigamanaṁ. Yañcāti yaṁ nivatthañca. Idhāti khuddakavatthukkhandhake. Yañca sekhiyavaṇṇanāyaṁ",
  "tika-vin12t3:224_7": "(pāci. aṭṭha. 576 ādayo) paṭikkhittanti sambandho. Sabbaṁ taṁ nivatthanti yojanā.",
  "tika-vin12t3:224_8": "Nibbikāraṁ katvāti sambandho. Ubhokaṇṇeti heṭṭhā ṭhite ubho kaṇṇe upari ca ṭhite",
  "tika-vin12t3:224_9": "ubho kaṇṇe. Tanti parimaṇḍalapārupanaṁ.",
  "tika-vin12t3:225_0": "Tatthāti ‘‘gihipāruta’’nti vacane yaṁkiñci aññathāpārutaṁ atthīti sambandho. Tasmāti",
  "tika-vin12t3:225_1": "yasmā gihipārutaṁ nāma, tasmā, parimaṇḍalaṁ pārupitabbanti sambandho. ‘‘Yathā pārupanti,",
  "tika-vin12t3:225_2": "yathā ca ṭhapentī’’tiādinā yojanā kātabbā. Tassevāti dīghasāṭakasseva. Tassevāti",
  "tika-vin12t3:225_3": "sāṭakasseva. Pāḷikārakoti pāḷiṁ gaṇhantaṁ vā vācentaṁ vā kārako. Tathāti yathā pārupanti, tathā.",
  "tika-vin12t3:226_0": "281. Kuhiñci ṭhānaṁ gacchato raññoti yojanā. ‘‘Parikkhārabhaṇḍavahanamanussā’’ti",
  "tika-vin12t3:226_1": "iminā te manussā muṇḍaṁ sīsaṁ coḷakena veṭhentīti muṇḍaveṭhino nāmāti dasseti. Adhippāyoti",
  "tika-vin12t3:226_2": "ujjhāyantānaṁ manussānamadhippāyo. Antarākājanti ettha antarāsaddo majjhatthavācakoti",
  "tika-vin12t3:226_3": "āha ‘‘majjhe’’ti. ‘‘Laggetvā’’tiādinā kājassa antare laggetvā vahitabbaṁ antarākājanti",
  "tika-vin12t3:226_4": "vacanatthaṁ dasseti.",
  "tika-vin12t3:227": "282. ‘‘Cakkhūnaṁ hita’’nti iminā acakkhussanti ettha ssapaccayo cakkhusaddato hitatthe hotīti dasseti. Pamāṇaṅgulenāti vaḍḍhakīnaṁ pamāṇayuttena aṅgulena.",
  "tika-vin12t3:228_0": "283. ‘‘Tiṇavanādīsū’’ti iminā dāyaṁ ālimpentīti ettha dāyasaddo vanavācakoti dasseti.",
  "tika-vin12t3:228_1": "‘‘Aggiṁ dentī’’ti iminā āpubbo lipidhātu upasaggavasena aggidānatthoti dasseti. Parittanti",
  "tika-vin12t3:228_2": "ettha samantato tāyati anenāti parittanti dassento āha ‘‘appaharitakaraṇena vā parikhākhaṇena",
  "tika-vin12t3:228_3": "vā parittāṇa’’nti. Etthāti parittakaraṇe. Dātuṁ labbhatīti sayaṁ dātuṁ labbhati.",
  "tika-vin12t3:228_4": "Haritunti apanetuṁ. Pattaṁ vā apattaṁ vā agginti sambandho. Tathāti aggidānādinā",
  "tika-vin12t3:228_5": "ākārena. Udakena nibbāpentena bhikkhunāti sambandho.",
  "tika-vin12t3:229_0": "284.Satikaraṇīyeti ettha karaṇīyasaddo kiccapariyāyoti āha ‘‘sukkhakaṭṭhādiggahaṇakicce’’ti.",
  "tika-vin12t3:229_1": "‘‘Sukkhakaṭṭhādiggahaṇa’’ iti padena kiccasarūpaṁ dasseti. ‘‘Purisappamāṇa’’nti iminā",
  "tika-vin12t3:229_2": "porisiyanti ettha ṇiyapaccayo pamāṇatthe hotīti dasseti. Purisappamāṇaṁ nāma upari",
  "tika-vin12t3:229_3": "bāhudvayatatassa purisassa pamāṇaṁ. Disvā vā hutvā vā disvāti yojanā. Atiuccampīti",
  "tika-vin12t3:229_4": "pisaddo sambhāvanattho. Nīcaṁ pana rukkhaṁ pagevāti hi attho.",
  "tika-vin12t3:230_0": "285.Kalyāṇavākkaraṇāti ettha kariyati uccāriyatīti karaṇo, saddo, vācāyeva karaṇo",
  "tika-vin12t3:230_1": "vākkaraṇo, kalyāṇo vākkaraṇo etesanti kalyāṇavākkaraṇāti dassento āha ‘‘madhurasaddā’’ti.",
  "tika-vin12t3:230_2": "Vedaṁ viyāti sutiṁ viya. Vācanāmagganti vācanāya upāyaṁ. Sakāti sammāsambuddhasaṅkhātassa",
  "tika-vin12t3:230_3": "sassa attano esā sakā. Tena vuttaṁ ‘‘sammāsambuddhenā’’ti. Sammāsambuddhena hi māgadhaniruttiyā",
  "tika-vin12t3:230_4": "eva dhammo bhāsito, tasmā sā māgadhanirutti sakā nāmāti vuccati. Niruttīti atthaṁ",
  "tika-vin12t3:230_5": "nīharitvā vuccate imāya saddapaññattiyāti nirutti, vacadhātussa vakārassa ukāro,",
  "tika-vin12t3:230_6": "sabbavohāro labbhati. Idha pana ‘‘sakāyā’’ti vuttattā māgadhavohāro eva. Tena vuttaṁ",
  "tika-vin12t3:230_7": "‘‘māgadhavohāro’’ti. ‘‘Sabhāvaniruttī’’tipi pāṭho. Evañhi sati sabbasattānaṁ sabhāvena",
  "tika-vin12t3:230_8": "pavattā mūlabhāsābhūtā māgadhaniruttiyeva.",
  "tika-vin12t3:231_0": "286. Lokāyataṁ nāma titthiyasatthanti sambandho. Imināva kāraṇenāti ‘‘seto kāko,",
  "tika-vin12t3:231_1": "kasmā? Aṭṭhīnaṁ setattā. Ratto bako, kasmā? Lohitassa rattattā’’ iti (ma. ni. aṭṭha.",
  "tika-vin12t3:231_2": "2.223; saṁ. ni. aṭṭha. 3.5.1080; a. ni. 10.69-70) iminā eva kāraṇena.",
  "tika-vin12t3:232": "288.Antarāahosīti ettha antarasaddo byavadhānatthoti āha ‘‘antaritā ahosi paṭicchannā’’ti. Tena saddena dhammakathā byavadhānā ahosīti attho.",
  "tika-vin12t3:233": "289.Ābādhappaccayāti ettha ābādhassa bhesajjasaṅkhāto paccayo ābādhapaccayoti dassento āha ‘‘yassā’’tiādi. Iminā ābādhoyeva paccayo ābādhapaccayoti atthaṁ paṭikkhipati.",
  "tika-vin12t3:234_0": "293. Dukkaṭavatthu nāma akappiyavohārādinā mālāvaccharopanādi, pācittiyavatthu nāma",
  "tika-vin12t3:234_1": "mālāvaccharopanādiatthāya pathavīkhaṇanādi. Paharaṇīti paharati imāyāti paharaṇī.",
  "tika-vin12t3:234_2": "Etanti ‘‘paharaṇī’’ti etaṁ nāmaṁ. Yassa kassaci āvudhasaṅkhātassa lohabhaṇḍassāti",
  "tika-vin12t3:234_3": "sambandho. Tanti āvudhasaṅkhātaṁ lohabhaṇḍaṁ. Vuttamevāti ‘‘katakaṁ nāma padumakaṇṇikākāra’’ntiādinā",
  "tika-vin12t3:234_4": "(cūḷava. aṭṭha. 269) vuttameva. Dhaniyassevāti dhaniyassa eva. Aññesañhi katāya sabbamattikāmayakuṭiyā",
  "tika-vin12t3:234_5": "apākaṭattā vuttaṁ ‘‘dhaniyassevā’’ti. Atha vā dhaniyassa sabbamattikāmayakuṭi ivāti",
  "tika-vin12t3:234_6": "yojanā. Sabbatthāti sabbasmiṁ khuddakavatthukkhandhake.",
  "tika-vin12t3:235": "Iti khuddakavatthukkhandhakavaṇṇanāya yojanā samattā.",
  "tika-vin12t3:236": "6. Senāsanakkhandhakaṁ",
  "tika-vin12t3:237": "Vihārānujānanakathā",
  "tika-vin12t3:238_0": "294. Senāsanakkhandhake apaññattaṁ hotīti ettha na ñapadhātu hoti, apica ñādhātuyeva,",
  "tika-vin12t3:238_1": "so ca kho anujānanatthoti āha ‘‘ananuññātaṁ hotī’’ti. Iminā ñādhātussa avabodhanādayo",
  "tika-vin12t3:238_2": "atthe nivatteti, anujānanatthaṁyeva dasseti. Aḍḍhayogādīnaṁ visuṁ gahitattā vihārasaddena",
  "tika-vin12t3:238_3": "pārisesato avasesāvāsova gahetabboti āha ‘‘aḍḍhayogādimuttako avasesāvāso’’ti. Suvaṇṇavaṅkagehanti",
  "tika-vin12t3:238_4": "suvaṇṇavaṅkachadanena chāditaṁ gehaṁ. Iṭṭhakāguhāti iṭṭhakāya katā guhā. Eseva nayo",
  "tika-vin12t3:238_5": "sesesupi. Āgatassa ca anāgatassa cāti ettha casaddena dvandavākyaṁ dasseti. Āgacchatīti",
  "tika-vin12t3:238_6": "āgato, na āgato anāgato, saṅgho. Āgato ca anāgato ca āgatānāgato, samāhāradvando",
  "tika-vin12t3:238_7": "puṁliṅgo, tassa. ‘‘Appaṭihatacārassā’’ti iminā catūsu disāsu appaṭihatacāro cātuddisoti",
  "tika-vin12t3:238_8": "vacanatthaṁ dasseti.",
  "tika-vin12t3:239_0": "295. Anumodanagāthāsu evaṁ vinicchayo veditabboti yojanā. Utuvisabhāgavasenāti sītauṇhānaṁ",
  "tika-vin12t3:239_1": "utūnaṁ visabhāgavasena. Saṁphusitakavātoti saha udakabindunā āgato vāto. Ettha hi",
  "tika-vin12t3:239_2": "saṁsaddo sahattho, phusitasaddo udakabinduvācako. Ujukameghavuṭṭhiyo evāti vātena",
  "tika-vin12t3:239_3": "apaharitattā ujukaṁ patitā meghavuṭṭhiyo eva. Pāḷiyaṁ tatoti ettha topaccayo paccattatthe",
  "tika-vin12t3:239_4": "vattati. So vihāroti hi attho. Vāḷamigāni cāti vāḷamige ca. Liṅgavipallāso hesa.",
  "tika-vin12t3:239_5": "Etāni sabbānīti ‘‘sīta’’ntiādīni sabbāni satta padāni. Yojetabbānīti so vihāro sītaṁ",
  "tika-vin12t3:239_6": "paṭihanati…pe… vuṭṭhiyo paṭihanatīti yojetabbānīti attho.",
  "tika-vin12t3:240_0": "‘‘Vihārenā’’ti iminā pāḷiyaṁ tatoti ettha topaccayo kattutthe hotīti dasseti, tena",
  "tika-vin12t3:240_1": "vihārenāti attho. Paṭihaññatīti paṭihanīyati. Sukhatthanti ettha uttarapadalopoti",
  "tika-vin12t3:240_2": "āha ‘‘sukhavihārattha’’nti. ‘‘Leṇatthañca sukhatthañcā’’ti padadvayaṁ ‘‘hotī’’ti",
  "tika-vin12t3:240_3": "pāṭhasesena yojetabbaṁ. Vihāradānaṁ leṇatthañca sukhatthañca hotīti hi attho. Idanti",
  "tika-vin12t3:240_4": "ayaṁ adhippāyo. Vuttanti vutto. Vihāradānaṁ sukhatthañca hotīti yojanā. Jhāyituṁ",
  "tika-vin12t3:240_5": "vipassituñca yaṁ sukhaṁ atthīti sambandho. Tadatthanti tassa sukhassa atthāya. Parapadenapīti",
  "tika-vin12t3:240_6": "‘‘jhāyituñca vipassitu’’nti padadvayato paraṁ ṭhitena ‘‘vihāradāna’’nti padenapi.",
  "tika-vin12t3:240_7": "Idhāti imasmiṁ vihāre. Vihāradānanti vihārassa dānaṁ, dātabbavihāraṁ vā, vaṇṇitanti",
  "tika-vin12t3:240_8": "sambandho. Vuttanti saṁyuttanikāye vuttaṁ. Sādhakapāḷiyaṁ yo upassayaṁ dadāti, so",
  "tika-vin12t3:240_9": "ca sabbadado sabbesaṁ balādīnaṁ dado hotīti yojanā. So cāti ettha casaddo avadhāraṇattho. So evāti hi attho.",
  "tika-vin12t3:241_0": "‘‘Vihāre’’ti iminā vāsayetthāti ettha etasaddassa visayaṁ dasseti. Vāsayeti vāseyya.",
  "tika-vin12t3:241_1": "Tesaṁ annañcāti ettha ‘‘tesa’’nti padaṁ ‘‘anucchaviya’’nti pāṭhasesena yojetabbanti",
  "tika-vin12t3:241_2": "dassento āha ‘‘tesaṁ anucchaviya’’nti. Tattha anucchaviyaṁ annañca anucchaviyāni",
  "tika-vin12t3:241_3": "vatthāni cāti yojanā. Atha vā tesanti bhummatthe sampadānavacananti dassento āha",
  "tika-vin12t3:241_4": "‘‘tesū’’ti, bhikkhūsūti attho. Ujubhūtesūti ettha sampadānatthe bhummavacanaṁ katvā",
  "tika-vin12t3:241_5": "ujubhūtānaṁ tesaṁ bhikkhūnaṁ dadeyyāti atthopi yujjateva. ‘‘Akuṭilacittesū’’ti iminā",
  "tika-vin12t3:241_6": "‘‘ujubhūtesū’’ti ettha ujusaddassa akuṭilatthañca bhūtasaddena bāhiratthasamāsañca",
  "tika-vin12t3:241_7": "dasseti. Ujubhūtaṁ cittametesanti ujubhūtāti vacanattho kātabbo. Nidaheyyāti nikhaṇitvā",
  "tika-vin12t3:241_8": "ṭhapeyya. ‘‘Na cittapasādaṁ virādhetvā’’ti iminā vippasannena cetasāti ettha evatthaphalaṁ",
  "tika-vin12t3:241_9": "vā aññatthāpohanaṁ vā dasseti. Hīti phalajotako. Evaṁ vippasannacittassa tassa vihāradāyakassa",
  "tika-vin12t3:241_10": "te bhikkhū dhammaṁ desentīti yojanā.",
  "tika-vin12t3:242_0": "296.Āviñchanachiddanti aṅguliṁ ava pavesetvā añchati ākaḍḍhati ettha, etenāti vā",
  "tika-vin12t3:242_1": "āviñchanaṁ. Avapubbo achidhātu, upasaggaakārassa dīghaṁ katvā, dhātuakārassa ca ikāraṁ",
  "tika-vin12t3:242_2": "katvā ‘‘āviñchana’’nti vuttaṁ, tameva chiddaṁ āviñchanachiddaṁ. Āviñchanarajjunti",
  "tika-vin12t3:242_3": "kavāṭacchidde ava pavesetvā añchati ākaḍḍhati imāyāti āviñchanā, sāyeva rajjūti āviñchanarajju.",
  "tika-vin12t3:242_4": "Kāci rajju na na vaṭṭatīti yojanā. Atha vā na vaṭṭati na hoti, vaṭṭatiyevāti yojanā.",
  "tika-vin12t3:242_5": "Tīṇi tālānīti ettha tālasaddo kuñcikāpariyāyoti āha ‘‘tisso kuñcikāyo’’ti. Iminā",
  "tika-vin12t3:242_6": "tālasaddassa rukkhatūriyavisese nivatteti. Yaṁ yanti upakaraṇaṁ. Tassāti yantakassa.",
  "tika-vin12t3:242_7": "Vedikāvātapānanti vātaṁ pivati anenāti vātapānaṁ, vedikāya kataṁ vātapānaṁ vedikāvātapānaṁ.",
  "tika-vin12t3:242_8": "Cakkalikanti ettha cakkākārena alati pavattatīti cakkalaṁ, coḷakapādapuñjanaṁ. Tena",
  "tika-vin12t3:242_9": "bandhitabbanti cakkalikanti dassento āha ‘‘coḷakapādapuñjanaṁ bandhitu’’nti. ‘‘Vātapānappamāṇena",
  "tika-vin12t3:242_10": "bhisiṁ katvā’’ti iminā vātapānapamāṇena katā bhisi vātapānabhisīti vacanatthaṁ dasseti.",
  "tika-vin12t3:243_0": "297. ‘‘Uccakampi āsandika’’nti vacanato vaṭṭatīti veditabboti sambandho. Ekatobhāgena",
  "tika-vin12t3:243_1": "dīghapīṭhaṁ aṭṭhaṅgulapādakameva vaṭṭatīti yojanā. Tato adhikaṁ na vaṭṭatīti adhippāyo.",
  "tika-vin12t3:243_2": "Pamāṇātikkantopīti pisaddo pamāṇayutto pana pagevāti dasseti. Sattaṅgoti tīsu disāsu",
  "tika-vin12t3:243_3": "apassayo, cattāro pādāti satta aṅgāni etassāti sattaṅgo. Ayampīti pisaddo āsandikaṁ",
  "tika-vin12t3:243_4": "apekkhati. Eḷakapādapīṭhaṁ nāma vuccatīti sambandho. Eḷakassa pādo viya pādo etthāti",
  "tika-vin12t3:243_5": "eḷakapādaṁ, tameva pīṭhaṁ eḷakapādapīṭhaṁ. Āmalakavaṇṇikapīṭhanti āmalakāya vaṇṇo",
  "tika-vin12t3:243_6": "saṇṭhāno āmalakavaṇṇo, tena yojitaṁ āmalakavaṇṇikaṁ, tadeva pīṭhaṁ āmalakavaṇṇikapīṭhaṁ.",
  "tika-vin12t3:243_7": "‘‘Ākārenā’’ti iminā vaṇṇasaddassa saṇṭhānatthaṁ dasseti. Imānīti pīṭhāni. Etthāti",
  "tika-vin12t3:243_8": "pīṭhe. Muñcapabbajamayanti muñjena ca pabbajena ca kataṁ.",
  "tika-vin12t3:244_0": "Manussānanti vaḍḍhakīmanussānaṁ. Chavisaṁrakkhanatthāyāti chaviyā vināsanato suṭṭhu",
  "tika-vin12t3:244_1": "rakkhanatthāya. Simbalirukkhādīnantiādisaddena tūlanibbattake sabbarukkhe saṅgaṇhāti.",
  "tika-vin12t3:244_2": "Khīravalliādīnantiādisaddena tūlanibbattakā sabbā latāyo saṅgaṇhāti. Poṭakītiṇādīnantiādisaddena",
  "tika-vin12t3:244_3": "tūlanibbattakā sabbā tiṇajātiyo saṅgaṇhāti. Tīhīti rukkhalatāpoṭakīhi. Nanu bhūtagāmānaṁ",
  "tika-vin12t3:244_4": "anekattā etehi tīhi mutto bhūtagāmo atthi, kasmā pana sabbabhūtagāmā saṅgahitā hontīti",
  "tika-vin12t3:244_5": "āha ‘‘rukkhavallitiṇajātiyo hī’’tiādi. Tattha hi yasmā natthi, tasmā saṅgahitā hontīti",
  "tika-vin12t3:244_6": "yojanā. Tasmāti yasmā natthi, tasmā. Sabbampi etaṁ tūlanti yojanā. Bibbohane lomampi",
  "tika-vin12t3:244_7": "vaṭṭatīti sambandho. Lomampīti pisaddena tūlaṁ apekkhati. Yaṁkiñci pupphanti sabbaṁ",
  "tika-vin12t3:244_8": "pupphaṁ. Pattaṁ pāpuṇitvā suddhaṁ tamālapattameva na vaṭṭati, avasesaṁ sabbaṁ pattaṁ",
  "tika-vin12t3:244_9": "suddhampi vaṭṭatīti adhippāyo. Pañcavidhanti uṇṇacoḷavākatiṇapaṇṇavasena pañcapakāraṁ.",
  "tika-vin12t3:245_0": "‘‘Upaḍḍhakāyapamāṇānī’’ti iminā addhakāyikānīti ettha addhassa kāyassa pamāṇena katāni",
  "tika-vin12t3:245_1": "addhakāyikānīti atthaṁ dasseti. Yesu bibbohanesu kaṭito paṭṭhāya yāva sīsaṁ upadahanti,",
  "tika-vin12t3:245_2": "tāni bibbohanāni addhakāyikāni nāmāti yojanā. Yassāti bibbohanassa. Vitthārato muṭṭhiratanaṁ",
  "tika-vin12t3:245_3": "hotīti sambandho. Iminā yattha saha gīvāya sakalaṁ sīsaṁ ṭhapetuṁ sakkā, tassa muṭṭhiratanaṁ",
  "tika-vin12t3:245_4": "vitthārapamāṇanti dasseti. ‘‘Tīsu kaṇṇesu dvinnaṁ kaṇṇāna’’nti idaṁ bibbohanassa",
  "tika-vin12t3:245_5": "ubhosu antesu ṭhapetabbacoḷapamāṇaṁ sandhāya vuttaṁ. Idaṁ pana bibbohanassa ubhosu",
  "tika-vin12t3:245_6": "antesu ṭhapitacoḷassa koṭiyā koṭiṁ āhacca dviguṇaṁ kataṁ tikaṇṇaṁ hoti, tesu tīsu",
  "tika-vin12t3:245_7": "kaṇṇesu dvinnaṁ kaṇṇānamantaraṁ vidatthi caturaṅgulaṁ hoti, majjhaṭṭhānaṁ koṭito",
  "tika-vin12t3:245_8": "koṭimāhacca muṭṭhiratanaṁ hoti, idaṁ pana bibbohanaṁ tikaṇṇaṁ hoti. Vaṭṭaṁ vā caturassādiṁ",
  "tika-vin12t3:245_9": "vā katvā sibbitaṁ yathā koṭito koṭi vitthārato puthulaṭṭhānaṁ muṭṭhiratanaṁ hoti,",
  "tika-vin12t3:245_10": "evaṁ sibbitabbaṁ. Ito adhikaṁ na vaṭṭati, ūnaṁ pana vaṭṭatiyeva. Sīsūpadhānanti sīsaṁ",
  "tika-vin12t3:245_11": "upadahanti ṭhapenti etthāti sīsūpadhānaṁ. Bibbohanānīti visesena, visesaṁ vā sukhaṁ",
  "tika-vin12t3:245_12": "vahantīti bibbohanāni. Uparīti bibbohanānaṁ upari. Yāni pana kappiyatūlāni santīti",
  "tika-vin12t3:245_13": "yojanā. Mahantampīti pisaddo khuddakaṁ pana pagevāti dasseti. Vinayadharaupatissatthero",
  "tika-vin12t3:245_14": "pana āhāti sambandho. ‘‘Vinayadhara’’ iti padena phussadevattherato visesaṁ dasseti.",
  "tika-vin12t3:245_15": "Akappiyatūlaṁ vāti bhisiyaṁ akappiyatūlaṁ vā. Bibbohane hi akappiyatūlaṁ nāma natthi.",
  "tika-vin12t3:246_0": "Pañcabhisiyoti ettha vākyabhāvañca asamāhāradigubhāvañca paṭikkhipanto āha ‘‘pañcahi",
  "tika-vin12t3:246_1": "uṇṇādīhi pūritā bhisiyo’’ti. Iminā pañcahi uṇṇādīhi pūritā bhisiyo pañcabhisiyoti",
  "tika-vin12t3:246_2": "vacanatthaṁ dasseti. Atthato pana vākyampi asamāhāradigupi yujjateva. Kasmā pañcagaṇanā",
  "tika-vin12t3:246_3": "hotīti āha ‘‘tūlagaṇanāya hī’’tiādi. Hi yasmā tūlagaṇanāya etāsaṁ gaṇanā vuttā, tasmā",
  "tika-vin12t3:246_4": "pañcabhisiyo hontīti yojanā. Tatthāti uṇṇādīsu pañcasu. Uṇṇaggahaṇena gahitanti sambandho.",
  "tika-vin12t3:246_5": "Kambalamevāti uṇṇāmayaṁ kambalameva. Uṇṇāya, uṇṇaṁ vā pakkhipitvā katā bhisi uṇṇābhisi.",
  "tika-vin12t3:246_6": "Eseva nayo coḷabhisiādīsu.",
  "tika-vin12t3:247_0": "Pamāṇaniyamoti ettakā pamāṇāti pamāṇassa niyamo. Mañce attharitabbā bhisi mañcabhisi.",
  "tika-vin12t3:247_1": "Etāsanti mañcabhisiādīnaṁ. Yaṁ etaṁ tūlanti yojanā. Sūrakepīti cammamayabhisiyampi.",
  "tika-vin12t3:247_2": "Etenāti kurundiyaṁ vuttavacanena siddhaṁ hotīti sambandho.",
  "tika-vin12t3:248_0": "Mañcabhisinti mañce attharitabbaṁ bhisiṁ. ‘‘Attharaṇatthāya saṁharantīti yujjatī’’ti",
  "tika-vin12t3:248_1": "iminā ‘‘attharantī’’ti ettha kāriyūpacārena attho gahetabboti dasseti. Attharaṇāya",
  "tika-vin12t3:248_2": "hi saṁharaṇaṁ kāraṇaṁ nāma, attharaṇaṁ kāriyaṁ nāma. Uparīti bhisichaviyā upari.",
  "tika-vin12t3:248_3": "Phusitānīti bindūni. Bhittikammanti bhittiyaṁ nānāvaṇṇehi rājikaraṇaṁ viya kattabbaṁ kammaṁ.",
  "tika-vin12t3:249_0": "298.‘‘Ikkāsa’’nti nāmaṁ niyyāsasilesānaṁ nāmanti āha ‘‘rukkhaniyyāsaṁ vā silesaṁ",
  "tika-vin12t3:249_1": "vā’’ti. ‘‘Kuṇḍakamissakamattika’’nti iminā kuṇḍakena missakā mattikā kuṇḍakamattikāti",
  "tika-vin12t3:249_2": "vacanatthaṁ dasseti. Sāsapapiṭṭhanti sāsapacuṇṇaṁ. ‘‘Bindu bindu hutvā’’ti iminā",
  "tika-vin12t3:249_3": "accussannaṁ hotīti ettha kāraṇūpacāraṁ dasseti. Accussannañhi kāraṇaṁ hoti, ‘‘bindu",
  "tika-vin12t3:249_4": "bindu hutvā’’ti ṭhānaṁ kāriyaṁ hoti. ‘‘Puñjitu’’nti sodhetuṁ. Gaṇḍuppādagūthamattikanti",
  "tika-vin12t3:249_5": "mahilatāya gūthamayaṁ mattikaṁ. Iminā laṇḍamattikanti ettha laṇḍasaddo gūthapariyāyoti dasseti.",
  "tika-vin12t3:250_0": "299.Na bhikkhave paṭibhānacittanti ettha ‘‘itthirūpakaṁ purisarūpaka’’nti pāḷiyaṁ",
  "tika-vin12t3:250_1": "vuttattā kiṁ itthipurisarūpameva na vaṭṭatīti āha ‘‘na kevala’’ntiādi. Tiracchānarūpampi",
  "tika-vin12t3:250_2": "kātuṁ vā ‘‘karohī’’ti vattuṁ vā na vaṭṭatīti sambandho. Dvārapālanti dvārapālarūpaṁ.",
  "tika-vin12t3:250_3": "Pasādanīyānīti pasādetabbāni, pasādetuṁ arahānīti attho.",
  "tika-vin12t3:251": "300.Ekaṅgaṇāti avihāraṭṭhānena samānabhūmibhāgā. Muṇḍacchedanagabbhoti muṇḍena chādetabbo gabbho.",
  "tika-vin12t3:252_0": "Tatthāti vijjhitabbarukkhe. ‘‘Kata’’nti iminā kulaṅkapādakanti ettha ṇikapaccayassa",
  "tika-vin12t3:252_1": "atthaṁ dasseti. Taṁ āharimaṁ bhittipādaṁ patiṭṭhāpetunti sambandho. Vassaparittāṇatthanti",
  "tika-vin12t3:252_2": "vassodakaparittāṇatthaṁ. ‘‘Madditamattika’’nti iminā uddasudhanti ettha sudhāsaddassa",
  "tika-vin12t3:252_3": "lepanasudhaṁ dasseti, bhojanasudhaṁ nivatteti.",
  "tika-vin12t3:253_0": "Pamukhanti vihārassa pamukhaṁ. Yanti padesaṁ, hanantīti sambandho. Tassa katapadesassāti",
  "tika-vin12t3:253_1": "yojanā. ‘‘Paghāna’’ntipi vuccatīti dīghavasena ‘‘paghāna’’ntipi vuccati. Iminā purimapāṭhe",
  "tika-vin12t3:253_2": "rassabhāvaṁ dīpeti. ‘‘Pakuṭṭa’’ntipi pāṭhoti sasaṁyogavasena ‘‘pakuṭṭa’’ntipi pāṭho.",
  "tika-vin12t3:253_3": "Iminā purimapāṭhe nisaṁyogabhāvaṁ dasseti. Vaṁsanti veḷuṁ. Tatoti vaṁsato. ‘‘Osāretvā",
  "tika-vin12t3:253_4": "kata’’nti iminā osāretvā kataṁ osārakanti vacanatthaṁ dasseti. ‘‘Chadanapamukha’’nti",
  "tika-vin12t3:253_5": "iminā ṇikapaccayassa sarūpaṁ dasseti. Cakkalayuttoti cakkalena yutto.",
  "tika-vin12t3:254": "301.Pānīyadānabhājananti pānīyaṁ deti anenāti pānīyadānaṁ, tameva bhājanaṁ pānīyadānabhājanaṁ. ‘‘Uḷuṅko ca thālakañcā’’ti iminā dve pānīyasaṅkhassa anulomānīti yojanā.",
  "tika-vin12t3:255": "303.Dvārathakanakanti dvāraṁ thaketi anenāti dvārathakanakaṁ. Gāmadvāresu dvārathakanakaṁ viya cakkalayuttaṁ dvārathakanakanti yojanā.",
  "tika-vin12t3:256_0": "305.Assatarirathāti assānaṁ visesena, atisayena vāti assataro, atha vā pakatiasse",
  "tika-vin12t3:256_1": "tarati atikkamatīti assataro, so etesu rathesu yujjitabboti assatarī, teyeva rathāti",
  "tika-vin12t3:256_2": "assatarirathāti dassento āha ‘‘assatarayuttā rathā assatarirathā’’ti. Tattha ‘‘assatarayuttā’’ti",
  "tika-vin12t3:256_3": "iminā ‘‘assatarī’’ti padassa assatthitaddhitaṁ dasseti. Āmuttamaṇikuṇḍalāti padassa",
  "tika-vin12t3:256_4": "‘‘sataṁ kaññā sahassānī’’ti padena sambandhitabbattā vuttaṁ ‘‘āmuttamaṇikuṇḍalānī’’ti.",
  "tika-vin12t3:256_5": "Iminā nikārassa ākāro hotīti dasseti. Kaṇṇesu āmuttaṁ maṇikuṇḍalaṁ etāsanti āmuttamaṇikuṇḍalā kaññāyo.",
  "tika-vin12t3:257_0": "Khandhaparinibbānena parinibbutoti atthaṁ paṭikkhipanto āha ‘‘kilesaparinibbānena",
  "tika-vin12t3:257_1": "parinibbuto’’ti. Sītibhūtoti ettha kilesātapānaṁ abhāveneva sītibhūto, na aññesanti",
  "tika-vin12t3:257_2": "āha ‘‘kilesātapābhāvenā’’ti. ‘‘Kilesūpadhiabhāvenā’’ti iminā nirupadhīti ettha khandhūpadhiabhisaṅkhārūpadhiabhāvenāti",
  "tika-vin12t3:257_3": "atthaṁ paṭikkhipati.",
  "tika-vin12t3:258_0": "Āsattiyoti ettha punappunaṁ visayesu, bhavesu vā sañjantīti āsattiyoti dassento āha",
  "tika-vin12t3:258_1": "‘‘rūpādīsū’’tiādi. Patthanāyoti taṇhāyo. Iminā āsattīnaṁ sarūpaṁ dasseti. ‘‘Chinditvā’’ti",
  "tika-vin12t3:258_2": "iminā chetvāti ettha chedhātuyā chedanatthaṁ dasseti. Vineyyahadaye daranti ettha",
  "tika-vin12t3:258_3": "‘‘vineyyā’’ti padassa tvāpaccayantabhāvañca hadayasaddassa cittavācakabhāvañca darathasarūpañca",
  "tika-vin12t3:258_4": "dassento āha ‘‘citte kilesadarathaṁ vinetvā’’ti. Tattha ‘‘citte’’ti iminā hadayasaddassatthaṁ",
  "tika-vin12t3:258_5": "dasseti, ‘‘kilesa’’ iti padena darathasarūpaṁ, ‘‘vinetvā’’ti iminā tvāpaccayantabhāvaṁ",
  "tika-vin12t3:258_6": "dasseti. Vayakaraṇanti paribbayamūlaṁ. Tañhi vayaṁ kariyati anenāti vayakaraṇanti",
  "tika-vin12t3:258_7": "vuccati. Iminā vayassa karaṇaṁ vayāyikaṁ, karaṇatthe āyikapaccayo, vayāyikameva veyyāyikanti atthaṁ dasseti.",
  "tika-vin12t3:259_0": "307.Ādeyyavācoti ettha ādiyitabbāti ādeyyā, sā vācā etassāti ādeyyavācoti dassento",
  "tika-vin12t3:259_1": "āha ‘‘tassa vacana’’ntiādi. Tattha tassāti anāthapiṇḍikassa. Sadhanāti saṁvijjamāna",
  "tika-vin12t3:259_2": "dhanā, attano vā dhanavanto. Mandadhanāti appadhanā. Adāsīti anāthapiṇḍiko adāsi.",
  "tika-vin12t3:259_3": "Itīti evaṁ, datvā katvāti sambandho. Soti anāthapiṇḍiko, agamāsīti sambandho.",
  "tika-vin12t3:260_0": "Kahāpaṇe santharīti sambandho. Koṭiyā karaṇabhūtāya, ādhārabhūtāya vā. Paṭipātetvāti",
  "tika-vin12t3:260_1": "paṭihanāpetvā . Tattha tasmiṁ ṭhāne ye rukkhā vā yā pokkharaṇiyo vā tiṭṭhantīti yojanā.",
  "tika-vin12t3:260_2": "Tesanti tāsaṁ rukkhapokkharaṇīnaṁ. Sāmaññañhi apekkhitvā pulliṅgavasena vuttaṁ. Parikkhepapamāṇanti",
  "tika-vin12t3:260_3": "pariṇāhassa pamāṇaṁ. Assāti anāthapiṇḍikassa.",
  "tika-vin12t3:261": "Evaṁ bahudhanaṁ cajantassāpi gahapatinoti yojanā. Koṭṭhakaṁ māpesīti ettha aññe koṭṭhake paṭikkhipanto āha ‘‘dvārakoṭṭhakapāsāda’’nti.",
  "tika-vin12t3:262_0": "Vihārādayoti ettha ādisaddena pāḷiyaṁ āgate pariveṇādayo cuddasa upakaraṇe saṅgaṇhāti.",
  "tika-vin12t3:262_1": "Amhākaṁ bhagavato vihārakārāpanapasaṅgena sattannampi buddhānaṁ vihārakārāpanaṁ dassento",
  "tika-vin12t3:262_2": "āha ‘‘vipassissā’’tiādi. Tattha vipassissa bhagavato vihāraṁ (dī. ni. aṭṭha. 2.12)",
  "tika-vin12t3:262_3": "kārāpesīti sambandho. Tigāvutappamāṇaṁ bhūmiṁ suvaṇṇayaṭṭhisantharena kiṇitvā vihāraṁ",
  "tika-vin12t3:262_4": "kārāpesīti yojanā. Eseva nayo paratopi. Aṭṭhakarīsappamāṇā bhūmi usabhena dasausabhappamāṇā",
  "tika-vin12t3:262_5": "yaṭṭhiyā dvisatayaṭṭhippamāṇā hotīti daṭṭhabbaṁ. ‘‘Evaṁ anupubbena parihāyantī’’ti",
  "tika-vin12t3:262_6": "vatvā sabbajanaṁ saṁvejento āha ‘‘sampattiyo hī’’tiādi. Tattha yasmā sampattiyo parihāyanti,",
  "tika-vin12t3:262_7": "tasmā alameva sabbasampattīsu virajjituṁ, alaṁ eva sabbasampattīhi vimuccitunti yojanā.",
  "tika-vin12t3:262_8": "‘‘Sabbasampattīsū’’ti padañhi ‘‘vimuccitu’’nti padena vibhattipariṇāmaṁ katvā sambandhitabbaṁ.",
  "tika-vin12t3:263_0": "308. Khaṇḍaphullasaddānaṁ adhikaraṇabhāvaṁ dassento āha ‘‘khaṇḍanti chinnokāso. Phullanti",
  "tika-vin12t3:263_1": "phalitokāso’’ti. Tattha ‘‘chinnokāso’’ti iminā khaṇḍati chijjati etthāti khaṇḍanti",
  "tika-vin12t3:263_2": "vacanatthaṁ dasseti. ‘‘Phalitokāso’’ti iminā phullati phalati etthāti phullanti vacanatthaṁ",
  "tika-vin12t3:263_3": "dasseti. Paṭisaṅkharissatīti ettha pāṭisaddassa pākatikatthabhāvaṁ, saṅkharissatisaddassa",
  "tika-vin12t3:263_4": "ca karadhātuyā nipphannabhāvaṁ dassetuṁ vuttaṁ ‘‘pākatikaṁ kariyatī’’ti.",
  "tika-vin12t3:264_0": "310.Theroti sāriputtatthero, āgacchatīti sambandho. Idanti gilānapaṭijagganādi. Assāti",
  "tika-vin12t3:264_1": "therassa. Aggāsanantiādīsu aggasaddo paṭhamatthopi uttamatthopi yujjati. Tena vuttaṁ",
  "tika-vin12t3:264_2": "‘‘therāsana’’ntiādi. Antarā satthīnanti ettha antarāti bhummatthe nissakkavacanaṁ.",
  "tika-vin12t3:264_3": "Satthisaddo ca ūrusaṅkhāto pādavācakoti āha ‘‘catunnaṁ pādānaṁ antare’’ti.",
  "tika-vin12t3:265": "315.Patiṭṭhāpesīti ettha kaṁ vayaṁ katvā patiṭṭhāpesīti āha ‘‘aṭṭhārasakoṭipariccāgaṁ katvā’’ti. Evantiādi nigamanaṁ.",
  "tika-vin12t3:266": "Āsanappaṭibāhanādikathā",
  "tika-vin12t3:267_0": "316.Vippakatabhojanenāti ettha vippakatasaddo aniṭṭhitapariyāyoti āha ‘‘aniṭṭhite",
  "tika-vin12t3:267_1": "bhojane’’ti. Pakiriyittha, pakiriyissate vā pakataṁ, na pakataṁ vippakatanti viggaho",
  "tika-vin12t3:267_2": "kātabbo, atthato pana ‘‘kariyamāno aniṭṭhito’’ti vuttaṁ hoti. Etthāti ṭhāne. Atisamīpanti",
  "tika-vin12t3:267_3": "bhuñjamānassa bhikkhussa atiāsannaṁ. Tassāti bhuñjamānassa bhikkhussa. Pivitvā vāti",
  "tika-vin12t3:267_4": "yāguṁ pivitvā vā. Khāditvā vāti khajjakaṁ khāditvā vā. Rittahatthampīti tucchahatthampi.",
  "tika-vin12t3:267_5": "Pisaddena āmisahatthaṁ pana pagevāti dasseti. Hīti saccaṁ, yasmā vā. Soti rittahattho bhikkhu.",
  "tika-vin12t3:268_0": "Āpattinti dukkaṭāpattiṁ. Yanti vippakatabhojanaṁ bhikkhuṁ. Soti pacchā āgato bhikkhu.",
  "tika-vin12t3:268_1": "Ayañca bhikkhūti vippakatabhojano ayañca bhikkhu. Tenāti vippakatabhojanena navakena",
  "tika-vin12t3:268_2": "vā vuḍḍhatarena vā bhikkhunā. Kiṁ navakena vuḍḍhataraṁ āṇāpetuṁ vaṭṭatīti āha ‘‘vuḍḍhataraṁ",
  "tika-vin12t3:268_3": "hī’’tiādi. Hīti saccaṁ, yasmā vā. Soti vuḍḍhataro bhikkhu. Tatoti udakaṁ āharāpetuṁ",
  "tika-vin12t3:268_4": "āṇattito. Yanti kammaṁ.",
  "tika-vin12t3:269_0": "Yoti bhikkhu. ‘‘Evarūpassā’’ti padena tassa niyamanaṁ veditabbaṁ. Kāsassa kheḷamallakaṁ",
  "tika-vin12t3:269_1": "ṭhapetabbaṁ. Bhagandaraatisārānaṁ vaccakapālaṁ ṭhapetabbaṁ . Aññesaṁ aññāni ṭhapetabbāni",
  "tika-vin12t3:269_2": "honti. Tena vuttaṁ ‘‘kheḷa…pe… hontī’’ti. Yasmiṁti yasmiṁ gilāne. Yopi bhesajjaṁ",
  "tika-vin12t3:269_3": "karotīti sambandho. Lesakappenāti ettha lesakappasaddānaṁ atthato ekattā vuttaṁ ‘‘appakena",
  "tika-vin12t3:269_4": "sīsābādhādimattenā’’ti. Bhikkhū gaṇetvāti ettha gaṇaṁ ñatvāti dassento āha ‘‘paricchedaṁ",
  "tika-vin12t3:269_5": "ñatvā’’ti. Tattha ‘‘pariccheda’’nti iminā gaṇasaddassa adhippāyatthaṁ dasseti. ‘‘Ñatvā’’ti",
  "tika-vin12t3:269_6": "iminā idhātuyā atthaṁ dasseti.",
  "tika-vin12t3:270": "Senāsanaggāhakathā",
  "tika-vin12t3:271_0": "318.Seyyāti kāyapasāraṇasaṅkhātaṁ sayanakiriyaṁ paṭikkhipitvā senāsanasaṅkhātaṁ seyyaṁ",
  "tika-vin12t3:271_1": "dassento āha ‘‘mañcaṭṭhānānī’’ti. ‘‘Seyyāparicchedenā’’ti iminā seyyagghenāti ettha",
  "tika-vin12t3:271_2": "agghasaddassa pūjanatthaṁ paṭikkhipitvā paricchedanatthaṁ dīpeti. Ettha ca agghasaddassa",
  "tika-vin12t3:271_3": "catutthakkharena yuttabhāvo heṭṭhā samuccayakkhandhakavaṇṇanā (cūḷava. aṭṭha. 102)",
  "tika-vin12t3:271_4": "yojanāya vuttoyeva. Kālanti seyyāpaṭiggahaṇassa kālaṁ. Gāhiyamānāti gāhāpiyamānā.",
  "tika-vin12t3:271_5": "‘‘Atirekāni ahesu’’nti iminā ussārayiṁsūti ettha uddhaṁ sārayiṁsu gacchiṁsu pavattiṁsūti",
  "tika-vin12t3:271_6": "atthaṁ dasseti. Atirekānīti ca bhikkhuparicchedato seyyāparicchedāni atirekāni. Anubhāganti",
  "tika-vin12t3:271_7": "ettha anu pacchā dātabbo bhāgo anubhāgoti dassento āha ‘‘puna aparampi bhāgaṁ dātu’’nti.",
  "tika-vin12t3:271_8": "Atimandesūtiādivacanena kiñcimandesu bhikkhūsu ekekassa bhikkhuno dve tisso seyyā",
  "tika-vin12t3:271_9": "dātabbā. Yato kiñcimandesu bhikkhūsu dve tayo vihārā dātabbāti atthopi gahetabbo.",
  "tika-vin12t3:271_10": "Tatthāti ‘‘na akāmā dātabbo’’ti vacane. Anubhāge gahiteti yojanā. Yena anubhāgo ca",
  "tika-vin12t3:271_11": "paṭhamabhāgo ca gahito, so bhikkhūti yojanā.",
  "tika-vin12t3:272_0": "‘‘Upacārasīmato bahī’’ti iminā nissīmeti ettha sīmato bahi nikkhantaṁ, nisinnaṁ vā",
  "tika-vin12t3:272_1": "nissīmanti atthaṁ dasseti. Upacārasīmāya āvāsavaḍḍhanavasena ativitthārattā vuttaṁ",
  "tika-vin12t3:272_2": "‘‘dūre ṭhitassāpī’’ti. Utukālepīti hemantagimhakālepi. Tasmiñhi kāle sītauṇhautu",
  "tika-vin12t3:272_3": "tikhiṇo hoti, tasmā tasseva visesena utukāloti nāmaṁ pākaṭaṁ hoti. Tena vuttaṁ ‘‘hemantagimhakālepī’’ti.",
  "tika-vin12t3:272_4": "Pisaddena vassakālaṁ apekkhati. Purimavassūpanāyikadivase gāho purimako, pacchimavassūpanāyikadivase gāho pacchimako.",
  "tika-vin12t3:273_0": "Antarā dvīhi vassūpanāyikadivasehi mutte kāle gāho antarāmuttako. Ekasmiṁ vihāreti",
  "tika-vin12t3:273_1": "ekissaṁ vihārasīmāyaṁ. Senāsanasāmikāti senāsanadāyakā, dentīti sambandho. Tanti",
  "tika-vin12t3:273_2": "senāsanaṁ. Āvāsikā na olokentīti sambandho. Etthāti senāsane. Palujjantampīti vinassantampi.",
  "tika-vin12t3:273_3": "Bhagavā āhāti sambandho. Tassāti senāsanassa. Aparajjūti aparasmiṁ ahani aparajju.",
  "tika-vin12t3:273_4": "Gatāyāti atikkamitāya. Pavāraṇāya gatāya pavāraṇadivase atikkamite sati aparajju",
  "tika-vin12t3:273_5": "antarāmuttako gāhetabboti yojanā.",
  "tika-vin12t3:274_0": "Tanti antarāmuttakaṁ. Gāhentenāti gāhāpentena. Tenāti gaṇhantena. Aṭṭhamāseti cattāro",
  "tika-vin12t3:274_1": "hemantamāse, cattāro ca gimhamāseti aṭṭhamāse. Kadāci pañca gimhamāseti navamāse",
  "tika-vin12t3:274_2": "vā. Khaṇḍaṁ vāti chinnaṭṭhānaṁ vā. Phullaṁ vāti phalitaṭṭhānaṁ vā. Paṭisaṅkharitabbanti",
  "tika-vin12t3:274_3": "pākatikaṁ kātabbaṁ. Divasaṁ khepetvāti pariveṇe divasaṁ khepetvā. Tatthāti gahitasenāsane.",
  "tika-vin12t3:274_4": "Rattindivanti ratti ca divo ca rattindivaṁ, samāhāradvando, accantasaṁyoge cetaṁ",
  "tika-vin12t3:274_5": "upayogavacanaṁ. Na labbhatīti saṅghattherena na labbhati. Idanti senāsanaṁ.",
  "tika-vin12t3:275_0": "Antarāmuttakagāhena agahetabbasenāsanaṁ dassento āha ‘‘yasmiṁ panā’’tiādi. Temāsaccayena",
  "tika-vin12t3:275_1": "temāsaccayenāti tiṇṇaṁ māsānaṁ atikkamena tiṇṇaṁ māsānaṁ atikkamena. Hīti saccaṁ,",
  "tika-vin12t3:275_2": "yasmā vā. Yasmiṁ panāti senāsane pana. Sakidevāti ekavārameva. Ayanti esā kathā.",
  "tika-vin12t3:276_0": "Tatthāti duvidhesu senāsanaggāhesu. Utukālanti utukāle āgacchantīti sambandho. Tesaṁ",
  "tika-vin12t3:276_1": "tadāva dātabbanti sambandho. Akālo nāmāti uṭṭhāpanassa akālo nāma natthi. Ekaṁ vā",
  "tika-vin12t3:276_2": "mañcaṭṭhānaṁ vā ṭhapetabbanti yojanā. Eko vā thero āgacchatīti yojanā. Ubbhaṇḍikāti ukkhittabhaṇḍikā.",
  "tika-vin12t3:277_0": "Bahūsūti tayo ādiṁ katvā bahūsu bhikkhūsu. Pahotīti ekekassa bhikkhussa pahoti. Tatthāti",
  "tika-vin12t3:277_1": "pariveṇe. Tassevāti pariveṇasāmikasseva. Evaṁ apahontesūti evaṁ pariveṇagghena apahontesu.",
  "tika-vin12t3:277_2": "Pāsādagghenāti vihārasaṅkhātassa pāsādassa paricchedena. Ovarakagghenāti gabbhassa",
  "tika-vin12t3:277_3": "paricchedena. Seyyagghenāti catupañcahatthappamāṇāya seyyāya paricchedena. Mañcaṭṭhānenāti",
  "tika-vin12t3:277_4": "dvihatthavitthārassa catuhatthaāyāmassa mañcassa ṭhānena. Ekamañcaṭṭhānassa dvinnaṁ",
  "tika-vin12t3:277_5": "pīṭhakānaṁ ṭhānattā vuttaṁ ‘‘ekapīṭhakaṭṭhānavasenā’’ti. Idaṁ nisīdituṁ sakkuṇeyyavasena",
  "tika-vin12t3:277_6": "vuttaṁ. Sace na sakkā nisīdituṁ, na dātabbaṁ. Tena vuttaṁ ‘‘bhikkhuno pana ṭhitokāsamattaṁ",
  "tika-vin12t3:277_7": "na gāhetabba’’nti. Etanti ṭhitokāsamattaṁ. Hīti saccaṁ, yasmā vā. Ekamañcaṭṭhānassa",
  "tika-vin12t3:277_8": "tiṇṇaṁ janānaṁ ekapīṭhakaṭṭhānabhāvena apahontattā vuttaṁ ‘‘ekaṁ mañcaṭṭhānaṁ vā",
  "tika-vin12t3:277_9": "tiṇṇaṁ janānaṁ dātabba’’nti. Hīti saccaṁ. ‘‘Sītasamaye’’ti iminā uṇhasamayepi sabbadivasaṁ",
  "tika-vin12t3:277_10": "ajjhokāse vasituṁ na sakkāti dīpeti. Pariḷāhasamaye pana sakkā sabbarattiṁ ajjhokāse",
  "tika-vin12t3:277_11": "vasituṁ. Kiñcāpi sakkā, sītuṇhakāle pana na dātabbattā pariḷāhasamayepi na dātabbanti",
  "tika-vin12t3:277_12": "veditabbaṁ. Ekamañcaṭṭhāne vā ekapīṭhakaṭṭhāne vā tiṇṇaṁ janānaṁ nisīdanākāraṁ dassento",
  "tika-vin12t3:277_13": "āha ‘‘mahātherenā’’tiādi. Tattha mahātherena vattabbanti sambandho. Niddāgarukoti",
  "tika-vin12t3:277_14": "niddāya garukārako. Sītaṁ anudahatīti sītaṁ maṁ pīḷeti. Tenāti mahātherena. Dutiyattherenāpīti",
  "tika-vin12t3:277_15": "pisaddo mahātheraṁ apekkhati. Vuttanayenevāti ‘‘ukkāsitvā’’tiādinā vuttanayeneva.",
  "tika-vin12t3:277_16": "Evantiādi nigamanaṁ. Jambudīpe pana ekacce bhikkhū gāhentīti sambandho. Kiñcideva",
  "tika-vin12t3:277_17": "mañcaṭṭhānaṁ vā pīṭhaṭṭhānaṁ vāti yojanā. Ayantiādi purimavacanassa nigamanavasena",
  "tika-vin12t3:277_18": "pacchimavacanassa kathanatthāya vuttavacanaṁ.",
  "tika-vin12t3:278_0": "Vassāvāse senāsanaggāho evaṁ veditabboti yojanā. Āgantukavattanti āgantukassa vattaṁ.",
  "tika-vin12t3:278_1": "Aññatthāti aññasmiṁ ṭhāne. Gantvā vasitukāmena āgantukenāti yojanā. Vassūpanāyikadivasamevāti",
  "tika-vin12t3:278_2": "vassaṁ upagamanadivaseyeva. Tatthāti aññaṁ ṭhānaṁ. Nagantabbakāraṇaṁ dassento āha",
  "tika-vin12t3:278_3": "‘‘vasanaṭṭhānaṁ vā hī’’tiādi. Hīti yasmā. Tatrāti aññasmiṁ ṭhāne. Tenāti sambādhaasampajjanakāraṇā.",
  "tika-vin12t3:278_4": "Tasmāti yasmā na phāsuṁ vihareyya, tasmā. Taṁ vihāranti yasmiṁ vasitukāmo, taṁ vihāraṁ.",
  "tika-vin12t3:278_5": "Tatthāti vihāre, vasanto sukhaṁ vasissatīti sambandho. Uddesatthikoti uddesaṁ atthiko,",
  "tika-vin12t3:278_6": "uddesena vā. Kammaṭṭhānasappāyatanti kammaṭṭhānena, kammaṭṭhānassa vā sappāyabhāvaṁ.",
  "tika-vin12t3:279_0": "Tatthāti aññavihāraṁ. Gacchantena ghaṭṭetabboti sambandho. Ghaṭṭetabbākāraṁ dassento",
  "tika-vin12t3:279_1": "āha ‘‘na tatthā’’tiādi. Tattha tatthāti sakaṭṭhāne. Kiṁ na vattabbāti āha ‘‘tumhe’’tiādi.",
  "tika-vin12t3:279_2": "Salākabhattādīni vā yāgukhajjakādīni vā natthi na vijjantīti yojanā. Uposathāgārassa",
  "tika-vin12t3:279_3": "parikkhāroti sambandho. Tumhākaṁ vihārassa idaṁ tāḷañceva imaṁ sūciñca sampaṭicchathāti",
  "tika-vin12t3:279_4": "yojanā. Gamiyavattanti gamikānaṁ bhikkhūnaṁ vattaṁ. ‘‘Daharehī’’ti padaṁ ‘‘ukkhipāpetvā’’ti",
  "tika-vin12t3:279_5": "ca ‘‘gāhāpetvā’’ti ca padadvaye kāritakammaṁ, ‘‘pattacīvarabhaṇḍikāyo’’ti padaṁ ‘‘ukkhipāpetvā’’ti",
  "tika-vin12t3:279_6": "pade dhātukammaṁ, ‘‘telanāḷikattaradaṇḍādīnī’’ti padaṁ ‘‘gāhāpetvā’’ti pade dhātukammameva.",
  "tika-vin12t3:279_7": "Attānaṁ dassentenāti attānaṁ manussānaṁ pakāsentena. Vitakkanti paccayabāhullikavitakkaṁ.",
  "tika-vin12t3:279_8": "‘‘Saparivāra’’nti padaṁ ‘‘gacchantañcā’’ti pade kiriyāvisesanaṁ. Evañhi sati saparivāraṁ",
  "tika-vin12t3:279_9": "gacchantañcāti sambandho. ‘‘Na’’nti pade pana kārakavisesanaṁ. Evañhi sati saparivāraṁ",
  "tika-vin12t3:279_10": "naṁ bhikkhunti sambandho. ‘‘Disvā’’ti pade ca kiriyāvisesanameva. Evañhi sati gacchantañca",
  "tika-vin12t3:279_11": "naṁ bhikkhuṁ saparivāraṁ disvāti sambandho. Manussā vadantīti sambandho. Tesūti manussesu.",
  "tika-vin12t3:279_12": "Eko paṇḍitamanussoti sambandho. Ayaṁ kālo vassūpanāyikakālo nāmāti yojanā. Yatthāti",
  "tika-vin12t3:279_13": "ṭhāne. Tassāti ekassa paṇḍitamanussassa, vacananti sambandho. Te manussā yācantīti",
  "tika-vin12t3:279_14": "sambandho . Aññatthāti aññaṁ ṭhānaṁ. Mejjanti aññamaññaṁ sinehantīti mittā. Sukhadukkhesu",
  "tika-vin12t3:279_15": "amā saha vattantīti amaccā. Mittāyeva amaccāti mittāmaccā, te. Sammantayitvāti samaṁ,",
  "tika-vin12t3:279_16": "sammā vā mantayitvā. Idhevāti gāme eva, vihāre eva vā. Kasmā sādituṁ vaṭṭati, nanu",
  "tika-vin12t3:279_17": "sabbametaṁ akappiyañca sāvajjañcāti āha ‘‘sabbañhetaṁ kappiyañceva anavajjañcā’’ti.",
  "tika-vin12t3:279_18": "Hi yasmā etaṁ sabbaṁ kappiyañca anavajjañca, tasmā sabbaṁ sādituṁ vaṭṭatīti yojanā.",
  "tika-vin12t3:279_19": "Kurundiyaṁ pana vuttanti sambandho. Ubhayampīti mahāaṭṭhakathākurundīsu vuttavacanavasena",
  "tika-vin12t3:279_20": "ubhayampi etaṁ vacananti sambandho.",
  "tika-vin12t3:280_0": "Āvāsikavattaṁ vitthārento āha ‘‘paṭikacceva hī’’tiādi. Tattha paṭikaccevāti āgantukānaṁ",
  "tika-vin12t3:280_1": "āgatato paṭhamameva. Padhānagharavihāramaggoti padhānagharamaggo ca vihāramaggo ca.",
  "tika-vin12t3:280_2": "Muddavedikāyāti cetiyassa hammiyavedikāya. Kasmā idampi sabbaṁ kātabbanti āha ‘‘vassaṁ",
  "tika-vin12t3:280_3": "vasitukāmā hī’’tiādi. Hīti saccaṁ, yasmā vā. Vassaṁ vasitukāmā sukhaṁ vasissantīti",
  "tika-vin12t3:280_4": "sambandho. Kataparikammehi āvāsikehīti sambandho. Yato kulato pakatiyā labbhati,",
  "tika-vin12t3:280_5": "tasmiṁ kule vassāvāsikaṁ pucchitabbanti yojanā. Na dinnapubbanti pubbe na dinnaṁ.",
  "tika-vin12t3:280_6": "Hīti yasmā. Upaddutāti upagantvā, bhusaṁ vā pīḷitā. Tatthāti manussesu. Yeti manussā.",
  "tika-vin12t3:280_7": "Vassāvāsike gāhiteti vassāvāsike senāsane gāhāpiyamāne. Gāhitabhikkhūnanti gāhāpitabhikkhūnaṁ.",
  "tika-vin12t3:280_8": "Vassāvāsikanti vassaṁ āvasantānaṁ dātabbaṁ cīvaraṁ. Gāhaṇakāloti gāhāpanakālo. Upakaṭṭhoti",
  "tika-vin12t3:280_9": "āsanno. Chātakādīhīti ādisaddena rogādayo saṅgaṇhāti. Yanti cīvaraṁ. Tatoti cīvarato.",
  "tika-vin12t3:280_10": "Tanti vacanaṁ. Tadanurūpenāti tesaṁ manussānaṁ vacanassānurūpena. Tesaṁ tesanti manussānaṁ,",
  "tika-vin12t3:280_11": "vassāvāsikaṁ cīvaranti sambandho.",
  "tika-vin12t3:281_0": "Yassāti bhikkhuno. Soti bhikkhu. Iti vadantīti yojanā. Tanti cīvaraṁ. Paṭikkammāti",
  "tika-vin12t3:281_1": "paṭikkamitvā. Vihārato apasakkitvāti attho. Tatrāti gāme. Upanikkhepaṁ ṭhapetvāti",
  "tika-vin12t3:281_2": "kappiyavatthuṁ vā akappiyavatthuṁ vā ārāmikādīnaṁ hatthe upanikkhepaṁ ṭhapetvā. Vihāreti",
  "tika-vin12t3:281_3": "vihārassa, vihāre vassaṁ vasantassa vā. Apucchitvāpīti pisaddena ‘‘pucchitvāpī’’ti",
  "tika-vin12t3:281_4": "atthaṁ dasseti. Tesantikulānaṁ. Vattanti jagganādivattaṁ. Tesanti kulānaṁ. Āgatañca",
  "tika-vin12t3:281_5": "tanti taṁ paṁsukūlikaṁ āgatañca vadantīti sambandho. Tenāti paṁsukūlikena. Dātuṁ",
  "tika-vin12t3:281_6": "na icchantīti saṅghassa ācikkhantepi saṅghassa dātuṁ na icchanti. Sabhāgo bhikkhūti",
  "tika-vin12t3:281_7": "attanā sabhāgo bhikkhu. Etanti vassāvāsikaṁ. Paṁsukūlikassa na vaṭṭati, kasmā? Gahapaticīvarattā.",
  "tika-vin12t3:281_8": "Itītiādi nigamanaṁ. Saddhādeyyeti saddhāya dātabbe vassāvāsikalābhavisaye.",
  "tika-vin12t3:282_0": "Tatruppādeti tasmiṁ vihāre uppajjanakalābhavisaye. Bhaṇḍapaṭicchādananti paṭicchādanacīvarabhaṇḍaṁ.",
  "tika-vin12t3:282_1": "Cīvarabhaṇḍameva hi yasmā anena sarīraṁ paṭicchādiyati, tasmā bhaṇḍapaṭicchādananti",
  "tika-vin12t3:282_2": "vuccati. Gāhethāti bhikkhūhi gāhāpetha. Gāhetabbanti bhikkhūhi gāhāpetabbaṁ. Vatthu",
  "tika-vin12t3:282_3": "panāti sāṭakato aññaṁ kappiyaṁ vā akappiyaṁ vā vatthu pana. Kasmā vaṭṭatiyeva, nanu",
  "tika-vin12t3:282_4": "akappiyavatthu na vaṭṭatīti āha ‘‘kappiyakārakānañhi’’tiādi. Tattha hi yasmā anuññātaṁ,",
  "tika-vin12t3:282_5": "tasmā vaṭṭatiyevāti yojanā. Dinnavatthuto uppannanti sambandho.",
  "tika-vin12t3:283_0": "Yanti vatthu dinnanti sambandho. Etthāti kappiyakārakānaṁ hatthe dinnavatthūsu. Tanti",
  "tika-vin12t3:283_1": "vatthu upanāmentehīti sambandho. Garubhaṇḍaṁ hoti, garubhaṇḍattā aññesu paccayesu",
  "tika-vin12t3:283_2": "na upanāmetabbanti adhippāyo. Puggalavasenevāti ‘‘bhikkhū cīvarena kilamanti, ettakaṁ",
  "tika-vin12t3:283_3": "nāma taṇḍulabhāgaṁ bhikkhūnaṁ cīvaraṁ kātuṁ ruccati saṅghassā’’tiādinā puggalaṁ parāmasitvā",
  "tika-vin12t3:283_4": "puggalavaseneva. Saṅghavasenāti ‘‘saṅgho cīvarena kilamatī’’tiādinā saṅghavasena",
  "tika-vin12t3:283_5": "na kātabbanti sambandho. Evaṁ puggalavasena apalokanakammassa akattabbataṁ dassetvā",
  "tika-vin12t3:283_6": "idāni vatthuvasena tasseva akattabbataṁ dassento āha ‘‘jātarūparajatavasenāpī’’tiādi.",
  "tika-vin12t3:283_7": "Kappiyabhaṇḍavasenāti cīvarataṇḍulehi avasesassa kappiyabhaṇḍassa vasena. Cīvarataṇḍulānañhi",
  "tika-vin12t3:283_8": "visuṁ gahitattā ‘‘kappiyabhaṇḍavasenā’’ti ettha tehi avaseso kappiyabhaṇḍova gahetabbo.",
  "tika-vin12t3:283_9": "Taṁ panāti apalokanakammaṁ pana. Kattabbākāraṁ dassento āha ‘‘idānī’’tiādi. Subhikkhanti",
  "tika-vin12t3:283_10": "samiddhabhikkhaṁ. Sulabhapiṇḍanti sukhena labhapiṇḍaṁ. Dvīhi padehi aññamaññassa",
  "tika-vin12t3:283_11": "kāraṇaṁ dasseti, subhikkhattā sulabhapiṇḍaṁ, sulabhapiṇḍattā subhikkhanti vuttaṁ hoti.",
  "tika-vin12t3:284_0": "Evaṁ cīvarapaccayaṁ sallakkhetvā senāsanaṁ sallakkhetabbanti sambandho. Kāleti gāhāpanassa",
  "tika-vin12t3:284_1": "kāle. Vuttanti mahāaṭṭhakathāya vuttaṁ. Kasmā dve sammannitabbā, nanu ekampi sammannituṁ",
  "tika-vin12t3:284_2": "vaṭṭatīti āha ‘‘evañhī’’tiādi. Tattha hi yasmā gāhessati, tasmā dve sammannitabbāti",
  "tika-vin12t3:284_3": "yojanā. Ekena hi sammutiladdhena sakkā paraṁ gāhāpetuṁ, attanā pana attano pāpetuṁ",
  "tika-vin12t3:284_4": "na sakkā, tasmā dvīsu sammatesu navako vuḍḍhassa, vuḍḍho ca navakassāti ubho aññamaññaṁ",
  "tika-vin12t3:284_5": "gāhessantīti adhippāyo. Sammannitabbāti ekato sammannitabbā. Aṭṭhapi soḷasapīti ettha",
  "tika-vin12t3:284_6": "pisaddena tato adhikampi ekato sammannituṁ vaṭṭatīti dīpeti. Sattasatikakkhandhake",
  "tika-vin12t3:284_7": "ubbāhikasammutiyaṁ (cūḷava. 456) aṭṭhapi janā ekatova sammatāti vacanañcettha sādhakaṁ.",
  "tika-vin12t3:284_8": "Niggahakammameva hi saṅgho saṅghassa na karotīti daṭṭhabbaṁ. Tesanti aṭṭhasoḷasajanānaṁ,",
  "tika-vin12t3:284_9": "sammuti vaṭṭatiyevāti sambandho. Kinti sallakkhetabbanti āha ‘‘cetiyaghara’’ntiādi.",
  "tika-vin12t3:285_0": "Āsanagharanti paṭimāgharaṁ. Maggapokkharaṇīnaṁ samīpe katā sālāyo upacāravasena vuccanti",
  "tika-vin12t3:285_1": "‘‘maggo’’ti ca ‘‘pokkharaṇī’’ti ca. Tā hi sālāyo upacārasīmabbhantaragate gāmābhimukhamagge",
  "tika-vin12t3:285_2": "ca antoupacārasīmāyaṁ khaṇitā yattha katthaci pokkharaṇiyo ca karīyanti, iti sallakkhetabbanti",
  "tika-vin12t3:285_3": "yojanā. Asenāsanaṁ dassetvā senāsanaṁ dassento āha ‘‘vihāro’’tiādi. Rukkhamūlanti",
  "tika-vin12t3:285_4": "channakavāṭabaddharukkhamūlaṁ. Eseva nayo veḷugumbepi. Gāhentena ca gāhetabbānīti",
  "tika-vin12t3:285_5": "sambandho. Saṅghikoti tatruppādo. Tesūti dvīsu cīvarapaccayesu. Yanti cīvarapaccayaṁ.",
  "tika-vin12t3:285_6": "Tassāti cīvarapaccayassa. Ṭhitikatoti pabandhavasena ṭhitaṭṭhānato. Itaroti paṭhamaṁ",
  "tika-vin12t3:285_7": "gahitacīvarapaccayato itaro.",
  "tika-vin12t3:286_0": "Appatāyāti appabhāvato, gāhiyamāneti sambandho. Pariveṇagghenāti pariveṇaparicchedena.",
  "tika-vin12t3:286_1": "Labhantīti pariveṇasāmikā bhikkhū labhanti. Tanti pariveṇaṁ. Vijaṭetvāti vijaṭaṁ",
  "tika-vin12t3:286_2": "katvā, dve vā tayo vā koṭṭhāse katvāti attho. Pakkhipitvāti bhāgakoṭṭhāsaṁ pakkhipitvā.",
  "tika-vin12t3:286_3": "Na evaṁ kātabbanti yathā mahāsumatthero āha, tathā na kātabbanti attho. Akātabbakāraṇaṁ",
  "tika-vin12t3:286_4": "dassento āha ‘‘manussā hī’’tiādi. Tatthāti pariveṇe, pavisitabbaṁ iti āhāti yojanā.",
  "tika-vin12t3:286_5": "Etthāti etasmiṁ gāhaṇaṭṭhāne. Paṭikkosatīti paṭisedheti. Paṭikkosanākāraṁ dassento",
  "tika-vin12t3:286_6": "āha ‘‘mā āvuso’’tiādi. Iti vuttaṁ, iti paṭikkosatīti yojanā. Eko hi itisaddo luttaniddiṭṭho.",
  "tika-vin12t3:286_7": "Tassāti mahātherassa. Saṅgahanti bhikkhūnaṁ saṅgahaṁ. Tanti mahātheraṁ.",
  "tika-vin12t3:287_0": "Evaṁ vattabbanti evaṁ vakkhamānanayena vattabbaṁ. Paccayaṁ dhāretha, iti vattabbanti",
  "tika-vin12t3:287_1": "yojanā. Pāpuṇāti āvuso iti vutteti yojanā. ‘‘Gahitaṁ hotī’’ti iminā ‘‘gaṇhatha, gaṇhāmī’’ti",
  "tika-vin12t3:287_2": "paccuppannakālavasena vuttattā gahitaṁ hotīti dasseti. Atītaanāgatakālavasena agahitabhāvaṁ",
  "tika-vin12t3:287_3": "dassento āha ‘‘sace panā’’tiādi. Satuppādamattanti gahaṇe satiyā uppādanamattaṁ.",
  "tika-vin12t3:287_4": "Etthāti senāsanapaccayagahaṇaṭṭhāne.",
  "tika-vin12t3:288_0": "Yopīti yampi. Upayogatthe cetaṁ paccattavacanaṁ, yampi paccayaṁ vissajjetīti yojanā.",
  "tika-vin12t3:288_1": "Paccayanti ca cīvarapaccayaṁ. Ayampīti ayampi paccayo. Pisaddo mahālābhapariveṇe",
  "tika-vin12t3:288_2": "paccayaṁ sampiṇḍeti. Tasmiṁyeva pariveṇeti tasmiṁ paṁsukūlikena gahitapariveṇe eva.",
  "tika-vin12t3:288_3": "Aññassāti paṁsukūlikato aññassa bhikkhussa. Paṁsukūliko ‘‘ahaṁ vasāmī’’ti senāsanaṁ",
  "tika-vin12t3:288_4": "jaggissati. Itaro ‘‘ahaṁ paccayaṁ gaṇhāmī’’ti senāsanaṁ jaggissatīti yojanā. Dvīhi",
  "tika-vin12t3:288_5": "kāraṇehīti vasanagahaṇavasena dvīhi kāraṇehi. Paṁsukūlike gaṇhanteti sambandho. Idhāti",
  "tika-vin12t3:288_6": "senāsane. Tenāti paṁsukūlikena. Heṭṭhāti senāsanassa heṭṭhā, ṭhitaṁ aññaṁ bhikkhunti",
  "tika-vin12t3:288_7": "sambandho. Tenāti paṁsukūlikena , kiñci vacananti sambandho. Vutthavassassa paṁsukūlikassāti",
  "tika-vin12t3:288_8": "yojanā. Vaṭṭatīti paṁsukūlikassa vaṭṭati. Tasmiṁ senāsaneti paṁsukūlikena gahitasenāsane.",
  "tika-vin12t3:288_9": "Yesaṁ panāti manussānaṁ pana. Tesanti manussānaṁ.",
  "tika-vin12t3:289": "Thūpaṁ katvāti cetiyaṁ katvā. Tassāti thūpassa. Tena bhikkhunāti vassāvāsikaṁ gāhakabhikkhunā. Tanti bhojanasālaṁ. Gāhetuṁ vaṭṭatīti sambandho. Sabbamidanti sabbaṁ idaṁ vacanaṁ.",
  "tika-vin12t3:290_0": "Pāṭipadaaruṇatoti vassūpanāyikadivasasaṅkhātassa pāṭipadassa aruṇuggamanato. Vitakkacārikoti",
  "tika-vin12t3:290_1": "‘‘kattha nu kho vasissāmī’’tiādinā vitakkena caraṇe anuyutto. Senāsanaṁ yācatīti",
  "tika-vin12t3:290_2": "senāsanaggāhāpakaṁ senāsanaṁ yācati. Gahitanti saṅghena gahitaṁ. Yatthāti ṭhāne.",
  "tika-vin12t3:290_3": "Vassūpagatehi vattabbāti sambandho. Punappunaṁ, samaṁ vā cetiyaṅgaṇādiṁ muñcanti",
  "tika-vin12t3:290_4": "sodhenti imāhīti sammuñcaniyo. Mucidhātu sodhanatthe yupaccayo karaṇatthe hoti. Tālujo",
  "tika-vin12t3:290_5": "paṭhamakkharo. Sulabhā ce daṇḍakā, ekekena dve tisso yaṭṭhisammuñcaniyo bandhitabbā.",
  "tika-vin12t3:290_6": "Sulabhā ce salākā, chapañcamuṭṭhisammuñcaniyo bandhitabbāti attho. Pañca pañca ukkāti",
  "tika-vin12t3:290_7": "araññavihāresu parissayavijānanatthaṁ pañca pañca aggiukkā koṭṭetabbā chinditabbāti attho.",
  "tika-vin12t3:291_0": "‘‘Nibaddhavattaṁ ṭhapetvā’’ti ettha akattabbavattaṁ dassento āha ‘‘vattaṁ karontehi",
  "tika-vin12t3:291_1": "cā’’tiādi. Tattha vattaṁ karontehi ca evarūpaṁ adhammikavattaṁ na kātabbanti sambandho.",
  "tika-vin12t3:291_2": "Hi saccaṁ, sabbeva ete uddesādayo papañcāti yojanā. Papañcenti saṁsāre ciraṁ ṭhapentīti",
  "tika-vin12t3:291_3": "papañcā. Mūgabbatanti mūgānaṁ vataṁ, mūgehi kattabbaṁ vā, mūgena viya vā amūgehi",
  "tika-vin12t3:291_4": "kattabbaṁ vataṁ. Evaṁ akātabbavattaṁ dassetvā idāni kātabbavattaṁ dassento āha ‘‘pariyattidhammo",
  "tika-vin12t3:291_5": "nāmā’’tiādi. Tividhampīti pariyattipaṭipattipaṭivedhavasena tippakārampi. Avayavapariyattidhammopi",
  "tika-vin12t3:291_6": "avayavipariyattidhammaṁ, avayavipariyattidhammo vā avayavapariyattidhammaṁ patiṭṭhāpeti,",
  "tika-vin12t3:291_7": "tasmā pariyattidhammo attanāpi attānaṁ patiṭṭhāpesīti veditabbaṁ. Uddisathāti pariyattiṁ",
  "tika-vin12t3:291_8": "uddisatha. Sodhetvā…pe… upasampādethāti ettha sodhanaṁ nāma sabbesaṁ ācārakulaputtānaṁ",
  "tika-vin12t3:291_9": "upaparikkhanaṁ. Sodhetvā nissayaṁ dethāti ettha sodhanaṁ nāma bhikkhusabhāgataṁ upaparikkhanaṁ.",
  "tika-vin12t3:291_10": "Hīti saccaṁ. Kulaputtoti ācārakulaputto. Yattakāni dhutaṅgāni samādiyituṁ sakkothāti",
  "tika-vin12t3:291_11": "yojanā. Antovassaṁ nāmetanti bhummatthe upayogavacanametaṁ. Etasmiṁ antovasseti hi",
  "tika-vin12t3:291_12": "attho, bhavitabbantiādīsu sambandhitabbaṁ. Sakaladivasanti sakaladivasamhi, appamattehīti",
  "tika-vin12t3:291_13": "sambandho. Ekacārikavattanti ekakena caritabbaṁ vattaṁ. Bhasseti vacane. Dasavatthukakathanti",
  "tika-vin12t3:291_14": "appicchatādidasavatthuka kathaṁ.",
  "tika-vin12t3:292_0": "Viggāhikapisuṇapharusavacanānīti viggahaṁ kalahaṁ janetīti viggāhikaṁ, viggāhikavacanañca",
  "tika-vin12t3:292_1": "pisuṇavacanañca pharusavacanañca viggāhikapisuṇapharusavacanāni. Manasikārabahulā",
  "tika-vin12t3:292_2": "viharatha iti ovaditabbāti yojanā. Dantakaṭṭhakhādanavattanti heṭṭhā adinnādānavaṇṇanāyaṁ",
  "tika-vin12t3:292_3": "vuttaṁ dantakaṭṭhakhādane, dantakaṭṭhakhādanassa vā vattaṁ. ‘‘Pattaṁ thavikāya pakkhipantena",
  "tika-vin12t3:292_4": "na kathetabba’’nti iminā kathente pamādena patto bhijjeyyāti pattassa guttatthāya",
  "tika-vin12t3:292_5": "kathanaṁ nivāreti. Ācikkhitabbāti itisaddo parisamāpanattho.",
  "tika-vin12t3:293_0": "Koci dāyakoti sambandho. Āgantuko bhikkhūti cīvaraggāhitato pacchā āgato āgantuko",
  "tika-vin12t3:293_1": "bhikkhu. Saṅghattheroti āvāsikasaṅghatthero. Paṭhamabhāganti pubbe gāhitaṁ paṭhamabhāgaṁ,",
  "tika-vin12t3:293_2": "parivattetvāti pubbe gāhitabhāgena pacchā dātabbaṁ vassāvāsikaṁ parivattetvā. Āgantukassa",
  "tika-vin12t3:293_3": "vassaggena pattaṭṭhāne āgantukassa dātabbanti yojanā. ‘‘Āgantukassā’’ti padaṁ pubbāparaṁ",
  "tika-vin12t3:293_4": "apekkhati. Tasmā dvinnaṁ padānaṁ majjhe vuttaṁ. Paṭhamavassūpagatāti paṭhamavassūpanāyikadivase",
  "tika-vin12t3:293_5": "vassūpagatā. ‘‘Dve tīṇi cattārī’’ti vacanassa vā bahūnaṁ bhikkhūnaṁ vā byāpanatthāya",
  "tika-vin12t3:293_6": "‘‘laddhaṁ laddha’’nti vicchāvasena vuttaṁ. Tena panāti āgantukena pana. Paṭhamavassūpagatehi",
  "tika-vin12t3:293_7": "appake laddhe pacchimavassūpanāyikadivase dātabbānaṁ vassāvāsikānaṁ bahukepi ayaṁ",
  "tika-vin12t3:293_8": "nayo ñātabboti katvā na vutto.",
  "tika-vin12t3:294_0": "Dvīsupīti paṭhama dutiyavasena dvīsupi. Vassūpagatā bhikkhū bhikkhāya kilamantā vadantīti",
  "tika-vin12t3:294_1": "sambandho. Idhāti ṭhāne. Vasantāti ekato vasantā. Dve bhāgā homa sādhu vatāti yojanā.",
  "tika-vin12t3:294_2": "Sādhu vatāti ekaṁsena sundarā bhaveyyunti attho. Yesanti bhikkhūnaṁ. Tatthāti ñātipavāritaṭṭhānesu.",
  "tika-vin12t3:294_3": "Pavāraṇāyāti pavāraṇādivase. Tesūti bhikkhūsu. Yeti bhikkhū. Tatthāti ñātipavāritaṭṭhānesu.",
  "tika-vin12t3:294_4": "Kasmā apaloketvā dātabbaṁ, nanu te sādiyantīti āha ‘‘sādi yantāpi hī’’tiādi. Tattha",
  "tika-vin12t3:294_5": "hīti yasmā. ‘‘Neva vassāvāsikassa sāmino’’ti iminā tesaṁ vassacchinnataṁ dīpeti.",
  "tika-vin12t3:294_6": "Neva adātuṁ labhantīti paṭhamameva katikavattassa katattā adātuṁ neva labhanti, sabbesaṁ",
  "tika-vin12t3:294_7": "no amhākanti yojanā. Idhāti ṭhāne. Tanti katikavattaṁ. Eko bhikkhūti sambandho. Tesanti",
  "tika-vin12t3:294_8": "bhikkhūnaṁ. Tatthāti sabhāgaṭṭhāne. Vasitvā āgatānaṁ tesaṁ bhikkhūnanti yojanā. Na",
  "tika-vin12t3:294_9": "labbhati iti vuttanti yojanā. Imesanti vassāvāsiappattakānaṁ ekaccānaṁ. Gāhitasadisamevāti",
  "tika-vin12t3:294_10": "vassāvāsikassa gāhitena sadisameva. Tesamevāti ekaccānameva.",
  "tika-vin12t3:295_0": "Pakkantopīti aññaṁ ṭhānaṁ pakkamantopi. Hīti saccaṁ, yasmā vā. Tena bhikkhunā kataṁ",
  "tika-vin12t3:295_1": "pānīyaupaṭṭhapanādikammaṁ bhatiniviṭṭhaṁ bhatiyā ṭhitanti yojanā. Apalokanakammaṁ",
  "tika-vin12t3:295_2": "katvā gāhitaṁ saṅghikanti sambandho. Saṅghikanti tatruppādaṁ sandhāya vuttaṁ. Vibbhantopīti",
  "tika-vin12t3:295_3": "pisaddo pageva chinnavassoti dasseti. Paccayavasenevāti saddhādeyyapaccayavasena.",
  "tika-vin12t3:295_4": "Vadantīti keci vadanti.",
  "tika-vin12t3:296_0": "Disaṁgamiko bhikkhu vibbhamatīti sambandho. Manusseti vassāvāsikadāyakamanusse. Sammukhāti",
  "tika-vin12t3:296_1": "āvāsikassa sammukhā. Sampaṭicchāpetvāti ‘‘suṭṭhu dassāmā’’ti paṭicchāpetvā. Yassa",
  "tika-vin12t3:296_2": "gāhitanti yassa bhikkhuno senāsanaṁ gāhitaṁ. Senāsanasāmikassāti senāsanadāyakassa",
  "tika-vin12t3:296_3": "puttadhītādayoti sambandho. Senāsane demāti senāsanassa dema. Tatthāti senāsane.",
  "tika-vin12t3:296_4": "Ekameva vatthaṁ dātabbaṁ. Kasmā? Puggalassa adatvā senāsanasseva dātabbattā. Vassāvāsikaṭṭhitikāyāti",
  "tika-vin12t3:296_5": "vassāvāsikagāhitassa ṭhitikāya. Eseva nayoti senāsanasseva dinnattā eseva nayo. Tasseva",
  "tika-vin12t3:296_6": "hontīti puggalasseva dinnattā tasseva honti.",
  "tika-vin12t3:297_0": "Dutiyo therāsane gāhito hotīti sambandho. Paṭhamabhāgassa sāmaṇerassa gāhitattā vuttaṁ",
  "tika-vin12t3:297_1": "‘‘varabhāgaṁ sāmaṇerassa datvā’’ti. Ubhopīti dve therasāmaṇerepi. Sayamevāti dāyako",
  "tika-vin12t3:297_2": "sayameva. Yanti vassāvāsikaṁ. Yassāti therassa vā sāmaṇerassa vā.",
  "tika-vin12t3:298_0": "Itoti vuttanayato. Daharasāmaṇerassāti taruṇassa sāmaṇerassa. Soti gharasāmiko. Nanti",
  "tika-vin12t3:298_1": "pattajanaṁ. Yassāti bhikkhuno. Tesanti manussānaṁ. Yathābhūtaṁ ācikkhitabbanti vibbhamakālaṅkatakāraṇaṁ",
  "tika-vin12t3:298_2": "yathābhūtaṁ ācikkhitabbaṁ. Suddhapaṁsukūlikāyevāti aññehi amissā suddhā paṁsukūlikāyevāti.",
  "tika-vin12t3:298_3": "Idaṁ nevāsikavattanti nigamanaṁ.",
  "tika-vin12t3:299": "Upanandavatthukathā",
  "tika-vin12t3:300_0": "319.Ayamatthoti ayaṁ vakkhamāno attho, evaṁ veditabboti sambandho. Tatthāti gāmake",
  "tika-vin12t3:300_1": ". Tanti senāsanaṁ, gaṇhantenevāti sambandho. Idhāti sāvatthiyaṁ. Muttanti te senāsanaṁ",
  "tika-vin12t3:300_2": "muñcitaṁ hoti. Tatrāpīti gāmakepi. Ubhayatthāti sāvatthiyaṁ, gāmake cāti ubhayattha.",
  "tika-vin12t3:301_0": "Etthāti upanandavatthusmiṁ. Kathanti kena pakārena paṭippassambhati. Idhāti sāsane.",
  "tika-vin12t3:301_1": "Ekacco gaṇhātīti sambandho. Tatrāpīti sāmantavihārepi . Tassāti bhikkhussa. Idhāti",
  "tika-vin12t3:301_2": "senāsane. Ālayamattanti cittuppādamattaṁ. Iccassāti iti assa, evaṁ assa bhikkhussāti",
  "tika-vin12t3:301_3": "attho. Sabbatthāti sabbasmiṁ ‘‘gahaṇena gahaṇa’’ntiādike catukke. Yo pana gacchatīti",
  "tika-vin12t3:301_4": "sambandho. Upacārasīmātikkameti nimittatthe cetaṁ bhummavacanaṁ, bhāvena bhāvalakkhaṇe",
  "tika-vin12t3:301_5": "vā. Tatthāti aññasmiṁ vihāre paccāgacchati, vaṭṭati, senāsanaggāho na paṭippassambhatīti adhippāyo.",
  "tika-vin12t3:302_0": "320.Yoti bhikkhu. Mahantataro vā daharataro vāti attano mahantataro vā daharataro",
  "tika-vin12t3:302_1": "vā hoti. So bhikkhu tivassantaro nāmāti yojanā. Ekassa bhikkhuno tiṇṇaṁ vassānamantare",
  "tika-vin12t3:302_2": "ṭhito tivassantaro añño bhikkhu. Tatthāti bhikkhūsu. Ime sabbeti tivassantaradvivassantarasamānavassike",
  "tika-vin12t3:302_3": "ime bhikkhū, labhantīti sambandho. Yaṁ tiṇṇaṁ pahotīti mañcapīṭhavinimuttaṁ yaṁ āsanaṁ",
  "tika-vin12t3:302_4": "tiṇṇaṁ sukhaṁ nisīdituṁ pahoti, tathārūpe āsanepi dve dve hutvā nisīdituṁ labhantīti",
  "tika-vin12t3:302_5": "yojanā. Apisaddena mañcapīṭhāni apekkhati. Idaṁ pacchimadīghāsanaṁ. Anupasampannenāpīti",
  "tika-vin12t3:302_6": "pisaddo pageva upasampannenāti dasseti.",
  "tika-vin12t3:303_0": "Hatthikumbheti hatthisiropiṇḍe. Iminā hatthisaddena hatthikumbho gahito avayavūpacārena",
  "tika-vin12t3:303_1": "vā uttarapadalopena vāti dasseti. Hatthī viyāti hatthī, bhūmibhāgo, hatthimhi patiṭṭhito",
  "tika-vin12t3:303_2": "pādasaṅkhāto nakho imassāti hatthinakhako, pāsādo. Etaṁ ‘‘hatthinakhako’’ti nāmaṁ",
  "tika-vin12t3:303_3": "evaṁkatassa pāsādassa nāmanti yojanā. ‘‘Suvaṇṇarajatādivicitrānī’’ti padaṁ ‘‘kavāṭāni",
  "tika-vin12t3:303_4": "mañcapīṭhāni tālavaṇṭānī’’ti sabbapadesu yojetabbaṁ. Yaṁkiñci cittakammakataṁ atthi,",
  "tika-vin12t3:303_5": "sabbaṁ vaṭṭatīti yojanā. Pāsādassa demāti sambandho. Pāṭekkanti pāsādato visuṁ. Paṭiggahitamevāti",
  "tika-vin12t3:303_6": "sabbaṁ paṭiggahitameva hoti. Gonakādīni aṭṭhārasa attharaṇāni paribhuñjitunti sambandho.",
  "tika-vin12t3:303_7": "Gihivikaṭanīhārenāti gihīhi visesena yathākāmaṁ kariyatīti gihivikaṭaṁ, gihisantakaṁ.",
  "tika-vin12t3:303_8": "‘‘Gihivikaṭa’’nti nīhāro abhinīhāro gihivikaṭanīhāro, tena. Labbhantīti nisīditumeva",
  "tika-vin12t3:303_9": "labbhanti. Tatrāpīti dhammāsanepi.",
  "tika-vin12t3:304": "Avissajjiyavatthukathā",
  "tika-vin12t3:305_0": "321.Etānīti garubhaṇḍāni. Tatthāti rāsivasena pañcasu sarūpavasena pañcavīsatiyā",
  "tika-vin12t3:305_1": "garubhaṇḍesu. Āgantvā, ābhuso vā ramanti etthāti ārāmo. Tesaṁyevāti pupphārāmaphalārāmānameva.",
  "tika-vin12t3:305_2": "‘‘Ṭhapitokāso’’ti iminā vatthusaddassa bhūmibhedatthaṁ dasseti. Vasati ārāmo patiṭṭhahati",
  "tika-vin12t3:305_3": "etthāti ārāmavatthu. Tesu vāti ettha vāsaddena navabhūmibhāgato aññassa porāṇabhūmibhāgassapi",
  "tika-vin12t3:305_4": "ārāmavatthubhāvaṁ vikappeti. Visesena catuiriyāpathe harati pavatteti etthāti vihāro.",
  "tika-vin12t3:305_5": "Tassāti vihārassa. Catunnaṁ mañcānanti niddhāraṇatthe sāmivacanaṁ. Aññataro mañco",
  "tika-vin12t3:305_6": "nāmāti yojanā. Eseva nayo sesesupi. ‘‘Lohena katā kumbhī’’ti iminā lohakumbhīti ettha",
  "tika-vin12t3:305_7": "majjhelopasamāsaṁ dasseti. Lohamayā kumbhī lohakumbhīti vacanatthopi yujjateva. ‘‘Eseva",
  "tika-vin12t3:305_8": "nayo’’ti iminā lohena kataṁ bhāṇakaṁ, lohena kato vārako, lohena kataṁ kaṭāhanti",
  "tika-vin12t3:305_9": "atthaṁ atidisati. Etthāti bhāṇakavārakakaṭāhesu. Arañjaroti atimahantattā araṁ khippaṁ",
  "tika-vin12t3:305_10": "jarati vināsetīti arañjaro. Atha vā jalaṁ gaṇhituṁ alanti arañjaro lakārānaṁ rakāre katvā.",
  "tika-vin12t3:306_0": "Gāthāvasena nigamanaṁ dassento āha ‘‘eva’’ntiādi. Tattha evaṁ pakāsayīti sambandho.",
  "tika-vin12t3:306_1": "Dve garubhaṇḍāni dvisaṅgahāni honti, tatiyaṁ garubhaṇḍaṁ catusaṅgahaṁ hoti, catutthaṁ",
  "tika-vin12t3:306_2": "garubhaṇḍaṁ navakoṭṭhāsaṁ hoti, pañcamaṁ garubhaṇḍaṁ aṭṭhabhedanaṁ hoti, iti iminā",
  "tika-vin12t3:306_3": "pakārena pañcanimmalalocano nātho pañcahi rāsīhi pañcavīsavidhaṁ garubhaṇḍaṁ pakāsayīti yojanā.",
  "tika-vin12t3:307": "Tatrāti garubhaṇḍe. Hīti vitthāro. Sabbampi idaṁ garubhaṇḍaṁ avissajjiyanti vuttanti yojanā. Idhāti imasmiṁ vatthusmiṁ. Parivāre pana āgatanti sambandho.",
  "tika-vin12t3:308": "Pañca rāsayo mahesinā vuttāti yojanā. Etthāti parivāre.",
  "tika-vin12t3:309_0": "Tatrāti ‘‘parivattanavasenā’’ti vacane. Idaṁ garubhaṇḍaṁ upanetunti sambandho. Niccaṁ",
  "tika-vin12t3:309_1": "tiṭṭhantīti thāvarā, ṭhādhātu varapaccayo, ṭhākārassa thākāro. Iminā ārāmaārāmavatthuvihāravihāravatthūni",
  "tika-vin12t3:309_2": "gahetabbāni. Avissajjiyaavebhaṅgīyattā garu alahukaṁ bhaṇḍaṁ garubhaṇḍaṁ. Iminā mañcādīni",
  "tika-vin12t3:309_3": "ekavīsati garubhaṇḍāni gahetabbāni. Thāvareti ādhāre bhummaṁ, pariyāpannanti sambandho.",
  "tika-vin12t3:309_4": "Atha vā niddhāraṇe bhummaṁ, thāvaresūti hi attho, khettantiādīsu sambandhitabbaṁ.",
  "tika-vin12t3:309_5": "Khipati pubbaṇṇabījametthāti khettaṁ. Vasati aparaṇṇabījaṁ patiṭṭhāti etthāti vatthu,",
  "tika-vin12t3:309_6": "tale bhūmibhāge ekato vā dvīhi vā tīhi vā ṭhānehi āvaraṇaṁ karīyati etthāti taḷāko,",
  "tika-vin12t3:309_7": "saro. Kassakānaṁ matena kattabbāti mātikā. Ārāmena parivattetunti sambandho. Kāni",
  "tika-vin12t3:309_8": "parivattetunti āha ‘‘imāni cattāripī’’ti. Pisaddo avayavasampiṇḍano.",
  "tika-vin12t3:310_0": "Tatrāti ‘‘parivattetuṁ vaṭṭatī’’ti vacane. Dūreti saṅghārāmato dūraṭṭhāne. Yampīti",
  "tika-vin12t3:310_1": "nāḷikeraphalampi. Harantīti saṅghassa haranti. Aññesanti saṅghato aññesaṁ manussānanti",
  "tika-vin12t3:310_2": "sambandho. Teti manussā. Saṅghena sampaṭicchitabboti sambandho. Ruccatīti saṅghassārāmena",
  "tika-vin12t3:310_3": "manussānamārāmaṁ, manussānamārāmena vā saṅghassārāmaṁ parivattetuṁ rucīyati icchīyati.",
  "tika-vin12t3:310_4": "Bhikkhūnaṁ ārāmoti sambandho. Ayanti manussānamārāmo. Khuddakoti saṅghārāmato khuddako.",
  "tika-vin12t3:310_5": "Āyanti ayati āyasāmiko dhanena vaḍḍhiṁ gacchati anenāti āyo, taṁ. Samakamevāti samappamāṇameva,",
  "tika-vin12t3:310_6": "āyaṁ sace detīti sambandho. Pamāṇatthe kapaccayo. Manussānaṁ rukkhāti sambandho.",
  "tika-vin12t3:310_7": "Atirekaṁ saṅghassa demāti sambandho. Jānāpetvāti ‘‘saṅghe dinnaṁ mahapphala’’nti",
  "tika-vin12t3:310_8": "(ma. ni. 3.376) saṅghassa dinnadānassa ānisaṁsaṁ manussānaṁ jānāpetvā. Phaladhārino",
  "tika-vin12t3:310_9": "honti nanūti yojanā. Evantiādi nigamanaṁ. Eteneva nayenāti yena nayena ārāmo ārāmena",
  "tika-vin12t3:310_10": "parivattetabbo, eteneva nayena. Mahantena vā khuddakena vā ārāmavatthunā cāti yojanā.",
  "tika-vin12t3:310_11": "Ārāma ārāmavatthuvihāravihāravatthūni parivattetabbānīti sambandho.",
  "tika-vin12t3:311_0": "Ubhopīti gehapāsādavasena ubhopi. Tatthāti gehe. Idaṁ panāti pāsādasaṅkhātaṁ gehaṁ,",
  "tika-vin12t3:311_1": "manussānaṁ gehanti sambandho. Mahagghena vā appagghena vā vihāravatthunā cāti yojanā.",
  "tika-vin12t3:311_2": "Vihāravihāravatthuārāmaārāmavatthūni parivattetabbānīti sambandho. Evantiādi nigamanaṁ.",
  "tika-vin12t3:312_0": "Garubhaṇḍena garubhaṇḍaparivattane evaṁ vinicchayo veditabboti yojanā. Paṁsvāgārakesūti",
  "tika-vin12t3:312_1": "paṁsukīḷanatthāya katesu agārakesu. Kappiyamañcāti saṅghagaṇapuggalānaṁ kappiyā suvaṇṇarajatādīhi",
  "tika-vin12t3:312_2": "akatā mañcā. Vihārassa pana suvaṇṇarajatamayādikāpi kappiyā mañcā dātabbāti sambandho.",
  "tika-vin12t3:312_3": "Bahisīmāyāti upacārasīmato bahi. Tatthāti saṅghattherassa vasanaṭṭhāne. Tatthāti",
  "tika-vin12t3:312_4": "tassa bhikkhuno vasanaṭṭhāne. ‘‘Mahagghenā’’ti vuttavacanaṁ niyamento āha ‘‘satagghanakena",
  "tika-vin12t3:312_5": "vā sahassagghanakena vā’’ti. Mañcasatanti mañcabahuṁ. Etesupīti pīṭhabhisibibbohanesupi.",
  "tika-vin12t3:312_6": "Tatthāti pīṭhabhisibibbohanesu. Kappiyaṁ pīṭhādīti sambandho. Akappiyaṁ vā mahagghaṁ",
  "tika-vin12t3:312_7": "kappiyaṁ vāti kappiyena vā mahagghakappiyena vā parivattetvāti sambandho. ‘‘Vuttavatthūnī’’ti",
  "tika-vin12t3:312_8": "padaṁ ‘‘parivattetvā’’ti pade avuttakammaṁ, ‘‘gahetabbānī’’ti pade vuttakammaṁ, pubbāparāpekkhapadaṁ.",
  "tika-vin12t3:313_0": "Pasatamattaudakagaṇhakānipīti ettha pasato nāma kuñcitapāṇi. Sīhaḷadīpeti sīhaṁ lāti",
  "tika-vin12t3:313_1": "gaṇhātīti sīhaḷo lakārassa ḷakāraṁ katvā, sīhabāhunāmako rājā, tassa puttattā vijayakumāropi",
  "tika-vin12t3:313_2": "sīhaḷo nāma, tena ādimhi nivāsabhāvena gahitattā dīpo sīhaḷadīpo nāma, tasmiṁ. Pādaṁ",
  "tika-vin12t3:313_3": "gaṇhātīti pādagaṇhano, soyeva pādagaṇhanako. Pādo nāmāti ‘‘pādagaṇhanako’’ti ettha",
  "tika-vin12t3:313_4": "pādo nāma. Yo lohavārako magadhanāḷiyā pañcanāḷimattaṁ gaṇhāti, so lohavārako pādo",
  "tika-vin12t3:313_5": "nāmāti yojanā. Iminā pamāṇassa nāmaṁ pamāṇavante upacārato vohāranayaṁ dasseti. Tatoti",
  "tika-vin12t3:313_6": "pañcanāḷimattagaṇhanakavārakato. Imānīti lohakumbhīādīni.",
  "tika-vin12t3:314_0": "Bhiṅgāra…pe… kaṭacchuādīnīti bhiṅgāro ca paṭiggaho ca uḷuṅko ca dabbi ca kaṭacchu",
  "tika-vin12t3:314_1": "ca pāti ca taṭṭako ca sarako ca samuggo ca aṅgārakapallo ca dhūmakaṭacchu ca bhiṅgāra…pe…",
  "tika-vin12t3:314_2": "dhūmakaṭacchuyo, tā ādi yesaṁ tānīti bhiṅgāra…pe… kaṭacchuādīni. Ādisaddena aññāni",
  "tika-vin12t3:314_3": "upakaraṇāni gahetabbāni. Bhājanīyānīti bhājetabbāni. Kaṁsalohādītiādisaddena vaṭṭalohaṁ",
  "tika-vin12t3:314_4": "saṅgaṇhāti. Vaṭṭalohaṁ nāma pītalohaṁ. Hīti saccaṁ, yasmā vā. Pārihāriyanti saṅghikaparibhogaṁ",
  "tika-vin12t3:314_5": "pariharitvā apanetvā puggalikaparibhogena paribhuñjanaṁ, ‘‘attasantaka’’nti vā pariggahena",
  "tika-vin12t3:314_6": "haritvā bhuñjanaṁ na vaṭṭati. Gihivikaṭanīhārenevāti ‘‘gihivikaṭa’’nti abhinīhāreneva.",
  "tika-vin12t3:315_0": "Aññasmimpi kappiyalohabhaṇḍe pariyāpannā añjanīti yojanā. Atha vā kappiyalohabhaṇḍeti",
  "tika-vin12t3:315_1": "niddhāraṇe bhummaṁ, ‘‘añjanī’’tiādinā sambandhitabbaṁ. Sūcīti cīvarādisibbanakā sūci.",
  "tika-vin12t3:315_2": "Paṇṇasūcīti paṇṇe likhanā sūci. Aññampīti añjaniādito aññampi. Dhūmanettañca phālañca",
  "tika-vin12t3:315_3": "dīparukkho ca dīpakapallako ca olambakadīpo ca dhūmanetta…pe… olambakadīpā. Itthipurisatiracchānagatasaṅkhātāni",
  "tika-vin12t3:315_4": "rūpāni etesu atthīti itthipurisatiracchānagatarūpakāni. Dhūmanetta…pe… olambakadīpā",
  "tika-vin12t3:315_5": "ca te itthipurisatiracchānagatarūpakāni ceti dhūmanetta…pe… rūpakāni, visesanaparanipāto.",
  "tika-vin12t3:315_6": "Tāni vā aññāni vā bhitticchadanakavāṭādīsu upanetabbāni lohabhaṇḍānīti sambandho.",
  "tika-vin12t3:315_7": "Lohakhilakanti lohamayaṁ āṇiṁ. Pariharitvāti ‘‘attano santaka’’nti pariggahena haritvā,",
  "tika-vin12t3:315_8": "saṅghikaparibhogagihivikaṭāni vā apanetvā. Khīrapāsāṇamayānīti khīravaṇṇena pāsāṇena katāni.",
  "tika-vin12t3:316_0": "Suvaṇṇañca rajatañca hārakūṭañca jātiphalikañca suvaṇṇa…pe… jātiphalikāni, tehi katāni",
  "tika-vin12t3:316_1": "bhājanāni suvaṇṇa…pe… bhājanāni. Sabbanti suvaṇṇarajatādisabbaṁ. Vaṭṭatīti saṅghagaṇapuggalānaṁ vaṭṭati.",
  "tika-vin12t3:317_0": "Vāsiādīsu evaṁ vinicchayo veditabboti yojanā, niddhāraṇe vā bhummaṁ. Yāya vāsiyā",
  "tika-vin12t3:317_1": "na sakkāti sambandho. Tatoti vāsito. Mahattarīsaddo mahantapariyāyo anipphannapāṭipadiko.",
  "tika-vin12t3:317_2": "Mahattarī vāsīti sambandho. Vejjānanti bhisakkānaṁ. Sirāvedhanapharasupīti pisaddena",
  "tika-vin12t3:317_3": "tato mahantaṁ pana pagevāti dasseti. Yā pana kuṭhārī āvudhasaṅkhepena katāti sambandho.",
  "tika-vin12t3:317_4": "Atha vā āvudhasaṅkhepena katā yā pana kuṭhārī atthīti yojanā. Anāmāsāti anāmasitabbā,",
  "tika-vin12t3:317_5": "anāmāsārahāti attho. Caturaṅgulamattopīti pisaddo tato adhiko pana pagevāti dasseti.",
  "tika-vin12t3:317_6": "Nikhaṇitvā khādatīti nikhādanaṁ. Caturassaṁ mukhametassāti caturassamukhaṁ. Doṇisadisaṁ",
  "tika-vin12t3:317_7": "mukhametassāti doṇimukhaṁ. Sammuñcanidaṇḍavedhanampi nikhādanaṁ daṇḍabaddhaṁ hoti",
  "tika-vin12t3:317_8": "ceti yojanā. Daṇḍena bandhitabbanti daṇḍabaddhaṁ, daṇḍaṁ baddhametassāti vā daṇḍabaddhaṁ.",
  "tika-vin12t3:317_9": "‘‘Adaṇḍaka’’nti vatvā tassevatthaṁ dassetuṁ vuttaṁ ‘‘phalamattamevā’’ti. Natthi daṇḍametassāti",
  "tika-vin12t3:317_10": "adaṇḍakaṁ. Yanti nikhādanaṁ. Pariharitunti puggalikabhāvena pariggahetvā harituṁ,",
  "tika-vin12t3:317_11": "saṅghikabhāvaṁ apanetuṁ vā. Sikharampi nikhādaneneva saṅgahitaṁ lakkhaṇahāranayena",
  "tika-vin12t3:317_12": "samānakiccabhāvato. Sikharanti yena paribbhamitvā chindanti, yehi manussehi dinnānīti",
  "tika-vin12t3:317_13": "sambandho. Teti manussā, vadantīti sambandho. Noti amhākaṁ. Pākatiketi pakatiyā ṭhite,",
  "tika-vin12t3:317_14": "yathā paṭhamaṁ ṭhitā honti, tathā karissāmāti attho. Sace āharantīti sace āyācanaṁ",
  "tika-vin12t3:317_15": "akatvā haranti. Anāharantāpīti puna anāharantāpi.",
  "tika-vin12t3:318_0": "Kammāro ca taṭṭakāro ca cundakāro ca naḷakāro ca maṇikāro ca pattabandhako ca kammāra…pe…",
  "tika-vin12t3:318_1": "pattabandhakā, tesaṁ. Adhikaraṇī ca muṭṭhiko ca saṇḍāso ca tulā ca adhikaraṇi…pe…",
  "tika-vin12t3:318_2": "tulā. Saṅghe dinnakālatoti saṅghassa dinnakālato. Tipuṁ chindati anenāti tipucchedanaṁ,",
  "tika-vin12t3:318_3": "tameva satthakaṁ tipucchedanasatthakaṁ. Mahākattariñca mahāsaṇḍāsañca mahāpipphilikañca",
  "tika-vin12t3:318_4": "ṭhapetvāti yojanā. Kasmā ṭhapitānīti āha ‘‘mahākattariādīni garubhaṇḍānī’’ti. Tattha",
  "tika-vin12t3:318_5": "yasmā mahākattariādīni garubhaṇḍāni, tasmā ‘‘ṭhapetvā mahākattari’’nti ādi mayā vuttanti yojanā.",
  "tika-vin12t3:319": "Valliādīsu evaṁ vinicchayo veditabboti yojanā. Vettavalliādikāti vettasaṅkhātavalliādikā. Aḍḍhabahuppamāṇāti ettha –",
  "tika-vin12t3:320": "‘‘Byāmo sahakarā bāhu, dvepassadvayavitthatā’’ti. –",
  "tika-vin12t3:321_0": "Abhidhāne (abhidhānappadīpikāyaṁ 269 gāthāyaṁ) vuttattā bāhu nāma idha byāmova adhippeto.",
  "tika-vin12t3:321_1": "Tasmā dvīsu passesu vitthatānaṁ byāmasaṅkhātānaṁ sahakarānaṁ dvinnaṁ bāhūnaṁ aḍḍhoti",
  "tika-vin12t3:321_2": "aḍḍhabāhu, tassa pamāṇametassāti aḍḍhabāhuppamāṇāti vacanattho kātabbo, dīghato dvihatthā",
  "tika-vin12t3:321_3": "vallīti vuttaṁ hoti. Tatthajātakāti tissaṁ saṅghassa bhūmiyaṁ jātakā. Rakkhitagopitāti",
  "tika-vin12t3:321_4": "saṅghena sayaṁ rakkhitā, parehi gopitā. Iminā arakkhitaagopitā garubhaṇḍaṁ na hotīti",
  "tika-vin12t3:321_5": "dasseti. Sāti valli. Atirekā hotīti sambandho. Upanetunti taṁ valliṁ upanetuṁ. Suttañca",
  "tika-vin12t3:321_6": "makacivākañca nāḷikerahīrañca cammañca sutta…pe… cammāni, tehi katā sutta…pe… cammamayā.",
  "tika-vin12t3:321_7": "Rajjukā vā yottāni vā garubhaṇḍaṁ hotīti sambandho. Ekavaṭṭā vā dvivaṭṭā vāti ettha",
  "tika-vin12t3:321_8": "vāsaddena tivaṭṭādiṁ saṅgaṇhāti. Avaṭṭetvā dinnaṁ suttañca avaṭṭetvā dinnā makacivākanāḷikerahīrā cāti yojanā.",
  "tika-vin12t3:322_0": "Yo koci veḷūti sambandho. Sopīti veḷupi vaṭṭatīti sambandho. Pisaddena valliṁ apekkhati.",
  "tika-vin12t3:322_1": "Idametthāti idaṁ sabbaṁ ettha veḷumhi, veḷūsu vā idanti sambandho. Samakaṁ vāti gahitaveḷunā",
  "tika-vin12t3:322_2": "samappamāṇaṁ vā. Atirekaṁ vāti tato atirekaṁ vā. Taṁagghanakanti tassa veḷuno agghanārahaṁ.",
  "tika-vin12t3:322_3": "Phātikammanti vaḍḍhikammaṁ. Tatthevāti gaṇhanaṭṭhāneva. Gamanakāleti gaṇhanaṭṭhānato",
  "tika-vin12t3:322_4": "aññattha gamanakāle. ‘‘Pahiṇitvā dātabbo’’ti iminā sayaṁ vā āgantvā dātabboti atthopi",
  "tika-vin12t3:322_5": "lakkhaṇahāranayena gahetabbo samānakiccattā.",
  "tika-vin12t3:323_0": "Muñjapabbajasaddena muñjapabbajatiṇānaṁ pāḷiyaṁ visuṁ gahitattā tiṇasaddena tāni",
  "tika-vin12t3:323_1": "ṭhapetvā pārisesañāyena avasesatiṇameva gahetabbanti dassento āha ‘‘muñjaṁ pabbajañca",
  "tika-vin12t3:323_2": "ṭhapetvā’’tiādi. Samānaphalattā lakkhaṇahāranayena paṇṇampi tiṇeneva saṅgahitanti",
  "tika-vin12t3:323_3": "dassento āha ‘‘yatthā’’tiādi. Tattha yatthāti yasmiṁ ṭhāne, itīti evaṁ. Tiṇañca garubhaṇḍaṁ",
  "tika-vin12t3:323_4": "hotīti sambandho. Tatthajātakaṁ vāti tasmiṁ saṅghārāme jātakaṁ vā. Bahārāmeti saṅghārāmato",
  "tika-vin12t3:323_5": "bahi. Tampīti tiṇampi. Pisaddena valliveḷū apekkhati. Aṭṭhaṅgulappamāṇopīti dīghato",
  "tika-vin12t3:323_6": "aṭṭhaṅgulapamāṇopi . Rittapotthakoti alikhitattā tuccho makacivatthādikopi paṇṇamayopi",
  "tika-vin12t3:323_7": "potthako. Idañca paṇṇapasaṅgena vuttaṁ.",
  "tika-vin12t3:324": "Pañcavaṇṇā vāti nīlapītalohitodātamañjiṭṭhavasena pañcavaṇṇanā vā. Tampīti mattikampi. Pisaddena valliveḷutiṇāni apekkhati.",
  "tika-vin12t3:325": "Dārubhaṇḍe evaṁ vinicchayo veditabboti yojanā. Rakkhitagopito yo koci dārubhaṇḍako atthīti yojanā. Mahāaṭṭhakathāyaṁ pana vuttoti sambandho.",
  "tika-vin12t3:326_0": "Tatrāti mahāaṭṭhakathāyaṁ, ‘‘tena kho pana samayenā’’ti pāḷiyaṁ vā. Imesūti āsandikādīsu.",
  "tika-vin12t3:326_1": "Etthāti pīṭhesu, palālapīṭhenāti sambandho. Byagghacammaonaddhanti byagghacammena",
  "tika-vin12t3:326_2": "avanaddhaṁ. Vāḷarūpaparikkhittanti vāḷarūpehi parivāritaṁ. Ratanaparisibbitanti ratanasuttena samantato sibbitaṁ.",
  "tika-vin12t3:327_0": "Etesupīti vaṅkaphalakādīsupi. ‘‘Saṅkhathālakaṁ pana bhājanīya’’nti pāṭhassānantaraṁ",
  "tika-vin12t3:327_1": "‘‘tathā’’ti pāṭho atthi, so ettha na yujjati, parato pana ‘‘yena kenaci kataṁ garubhaṇḍamevā’’ti",
  "tika-vin12t3:327_2": "pāṭhassānantaraṁ yujjati. Tattha hi yathā yena kenaci kataṁ garubhaṇḍameva hoti,",
  "tika-vin12t3:327_3": "tathā thambhatulāsopānaphalakādīsu dārumayaṁ vā pāsāṇamayaṁ vā yaṁkiñci gehasambhārarūpaṁ",
  "tika-vin12t3:327_4": "garubhaṇḍamevāti attho.",
  "tika-vin12t3:328_0": "Sabbanti sakalaṁ udakatumbapādakathalikamaṇḍalaṁ. Etesupīti ādhārakādīsupi. Tathā",
  "tika-vin12t3:328_1": "thambhatalāti ettha tathāsaddena ‘garubhaṇḍamevā’’ti padaṁ atidisati. Saṅghe dinnanti",
  "tika-vin12t3:328_2": "saṅghassa dinnaṁ. Bhūmattharaṇanti bhūmiyaṁ attharitabbaṁ. Tampīti eḷakacammampi.",
  "tika-vin12t3:329_0": "Udukkhalaṁ garubhaṇḍamevāti sambandho. Eseva nayo musalantiādīsupi. Etesūti mañcapādādīsu.",
  "tika-vin12t3:329_1": "Anuññātavāsiyāti bhājanatthāya anuññātavāsiyā. Dhamakaraṇoti ettha ‘‘saṅkhaṁ dhamati,",
  "tika-vin12t3:329_2": "saṅkhadhamako’’tiādīsu viya nissaṁyogapāṭhoyeva yujjati. Tasmā dhamati vātena pavattatīti",
  "tika-vin12t3:329_3": "dhamo, vātahetuko saddo, dhamaṁ karotīti dhamakaraṇoti vacanattho kātabbo. Sabbametanti",
  "tika-vin12t3:329_4": "anuññātavāsidaṇḍādikaṁ etaṁ sabbaṁ. Tatoti anuññātavāsidaṇḍādikato, mahantataraṁ",
  "tika-vin12t3:329_5": "vāsidaṇḍādikaṁ garubhaṇḍanti yojanā.",
  "tika-vin12t3:330": "Yathājātamevāti yathāpavattameva. Tehīti hatthidantādīhi, ‘‘kata’’iti padena sambandhitabbaṁ. Tacchitaniṭṭhitopīti tacchitakammena niṭṭhitopi.",
  "tika-vin12t3:331_0": "Mattikābhaṇḍe evaṁ vinicchayo veditabboti yojanā, upabhogo ca paribhogo ca upabhogaparibhogaṁ,",
  "tika-vin12t3:331_1": "samāhāradvando. Idaṁ padaṁ ‘‘ghaṭapidhānādikulālabhājana’’nti padeneva sambandhitabbaṁ.",
  "tika-vin12t3:331_2": "Thupikātīti ettha itisaddo imasaddattho. Idaṁ sabbaṁ saṅghassa dinnakālato paṭṭhāya",
  "tika-vin12t3:331_3": "garubhaṇḍanti yojanā. ‘‘Anatirittapamāṇo’’ti visesanapadaṁ ‘‘ghaṭako’’ti visesyapadeneva",
  "tika-vin12t3:331_4": "sambandhitabbaṁ. Etthāti mattikābhaṇḍe, ādhāre vā niddhāraṇe vā ttha paccayo. Mattikābhaṇḍe",
  "tika-vin12t3:331_5": "kuṇḍikā bhājanīyakoṭṭhāsaṁ bhajati, evaṁ lohabhaṇḍepīti yojanā. Etthāti garubhaṇḍavinicchaye.",
  "tika-vin12t3:332": "Navakammadānakathā",
  "tika-vin12t3:333_0": "323.Bhaṇḍikāṭṭhapanamattenāti ettha bhaṇḍikāṭṭhapanaṁ nāma bhaṇḍikayojananti āha",
  "tika-vin12t3:333_1": "‘‘kapotabhaṇḍikayojanamattenā’’ti. Assāti bhikkhussa. Citakadhūmoti citake uṭṭhito",
  "tika-vin12t3:333_2": "dhūmo. Etassevāti bhikkhussa eva vihāroti sambandho. Dhūmakāleti dhūmassa uṭṭhitakāle.",
  "tika-vin12t3:333_3": "‘‘Apaloketvā’’ti iminā dhūmakāle apalokitaṁ dhūmakālikaṁ. Dhūmakālikaṁ hutvāti atthayojanaṁ",
  "tika-vin12t3:333_4": "katvā pāḷiyaṁ ‘‘pariyositavihāra’’nti padena sambandhitabbabhāvaṁ dasseti. Katapariyositavihāranti",
  "tika-vin12t3:333_5": "katapariyosito vihāro imassa navakammassāti katapariyositavihāraṁ. Idaṁ navakammaṁ",
  "tika-vin12t3:333_6": "dentīti sambandho. Yāva gopānasiyo na ārohanti, tāva vippakato nāmāti yojanā. Tatoti",
  "tika-vin12t3:333_7": "gopānasiārohanato. Kañcideva samādapetvā kāressatīti vihārasāmikoyeva kañci bhikkhuṁsamādapetvā",
  "tika-vin12t3:333_8": "kāressati. Pañcahatthe vihāreti sambandho. Chavassikaṁ navakammanti sambandho. Etthāti",
  "tika-vin12t3:333_9": "aḍḍhayoge. Soti aḍḍhayogo. Mahallakaṁ niyāmetvā dassento āha ‘‘dasahatthe ekādasahatthe’’ti.",
  "tika-vin12t3:333_10": "Dasavassikaṁ vā ekādasavassikaṁ vā navakammanti sambandho. Tatoti dvādasahatthato.",
  "tika-vin12t3:333_11": "Lohapāsādasadisepi pāsādeti sambandho. Tatoti dvādasavassikanavakammato.",
  "tika-vin12t3:334_0": "Navakammikoti navakamme yuttapayutto. Utukāleti hemantagimhakāle. Paṭibāhitunti aññesaṁ",
  "tika-vin12t3:334_1": "sampattabhikkhūnaṁ paṭisedhetuṁ. Āvāsasāmikassāti āvāsadāyakassa. Tassāti āvāsasāmikassa.",
  "tika-vin12t3:334_2": "Vaṁseti anvaye. Teti tava. Soti āvāsasāmiādiko. Bhikkhūhi jaggitabboti sambandho.",
  "tika-vin12t3:334_3": "Tepīti ñātiupaṭṭhākāpi. Tasmimpīti saṅghikapaccayepi. Bahū āvāseti sambandho. Ekaṁ āvāsanti yojanā.",
  "tika-vin12t3:335_0": "Ekaṁ vā āvāsanti sambandho. Tatoti visajjitāvāsehi, uppannānīti sambandho. Kurundiyaṁ",
  "tika-vin12t3:335_1": "pana vuttaṁ, kinti vuttanti yojanā. Ekaṁ mañcaṭṭhānaṁ gahetvāti ekaṁ mañcaṭṭhānaṁ",
  "tika-vin12t3:335_2": "puggalikabhāvena gahetvā. Tibhāganti tatiyabhāgaṁ. Ayameva vā pāṭho. Etthāti naṭṭhavihāre.",
  "tika-vin12t3:335_3": "Puggalikamevāti puggalikaṁ eva, puggalikaṁ iva vā. Jaggāti jaggāhi. Hīti phalajotako.",
  "tika-vin12t3:335_4": "Evaṁ jaggito panāti evaṁ jaggito vihāro pana. Tasminti jaggante. Saddhivihārikādīnaṁ",
  "tika-vin12t3:335_5": "dātukāmo hotīti saṅghassa bhaṇḍaṭṭhapanaṁ vā navakānaṁ vasanaṭṭhānaṁ vā adatvā attanoyeva",
  "tika-vin12t3:335_6": "saddhivihārikādīnaṁ dātukāmo hoti. Saddhivihārikādīnaṁ dātuṁ labbhatīti sabbavihāraṁ",
  "tika-vin12t3:335_7": "puggalikabhāvena aggahetvā ekadesasseva gahitattā saddhivihārikādīnaṁ dātuṁ labbhatīti",
  "tika-vin12t3:335_8": "attho. Jaggāpetabbo iti vuttanti yojanā. Ettha ‘‘vutta’’nti pāṭho atthi, so apāṭhoyeva",
  "tika-vin12t3:335_9": "‘‘kurundiyaṁ pana vutta’’nti padassa ākārattā.",
  "tika-vin12t3:336_0": "Aññaṁ idampi ca vakkhamānavacanaṁ tattheva kurundiyaṁ vuttanti yojanā. Kinti vuttanti",
  "tika-vin12t3:336_1": "āha ‘‘dve bhikkhū’’tiādi. Dve bhikkhū karontīti sambandho. Yenāti bhikkhunā. Soyeva",
  "tika-vin12t3:336_2": "sāmīti yena sā bhūmi paṭhamaṁ gahitā, soyeva sāmīti attho. Patirūpe ṭhāneti patirūpe",
  "tika-vin12t3:336_3": "senāsanaṭṭhāne. Tanti puggalikakaraṇaṁ. Yaṁ pana vayakammanti yojanā. Ettha ca vayakammanti",
  "tika-vin12t3:336_4": "tasmiṁ vihāre katassa kammassa mūlaṁ. Vihārassa mūlaṁ dātabbanti vuttaṁ hoti. Tassāti",
  "tika-vin12t3:336_5": "saṅghikaṁ karontassa. Tatthevāti katavihāre eva. Katāvāseti samīpatthe bhummavacanaṁ,",
  "tika-vin12t3:336_6": "katāvāsasamīpeti vuttaṁ hoti. Chāyūpagaphalūpagāti chāyaṁ upagacchantā ca phalaṁ",
  "tika-vin12t3:336_7": "upagacchantā ca, chāyāphalāni upaharantāti attho. Apaloketvāti saṅghaṁ apaloketvā.",
  "tika-vin12t3:336_8": "Sāmikāti rukkhasāmikā. Hāretabbāti apanetabbā.",
  "tika-vin12t3:337_0": "‘‘Saṅghikavallimattampi aggahetvā’’ti iminā saṅghikaṁ gahetvā saṅghikāya bhūmiyā",
  "tika-vin12t3:337_1": "sace vihāraṁ karoti, saṅghikamevāti dasseti. Dvibhūmakatibhūmakādīsu pāsādesu upaḍḍhabhāgaṁ",
  "tika-vin12t3:337_2": "dassento āha ‘‘pāsādo ceva hotī’’tiādi. Upari pāsādoti sambandho. Soti vihārakārako",
  "tika-vin12t3:337_3": "bhikkhu, tassa heṭṭhāpāsādoti sambandho. Vihāreti saṅghikavihāre, vihārasamīpeti",
  "tika-vin12t3:337_4": "attho. Akataṭṭhāneti cayapamukhānaṁ akatapubbaṭṭhāne. Cayaṁ vā pamukhaṁ vāti saṅghikavihārassa",
  "tika-vin12t3:337_5": "cayaṁ vā pamukhaṁ vā. Bahikuṭṭeti kuṭṭassa, kuṭṭato vā bahi. Tassāti cayapamukhakārakassa",
  "tika-vin12t3:337_6": "bhikkhussa hotīti sambandho . Visamaṁ pabbatakandarādinti sambandho. Apadeti sukarassa",
  "tika-vin12t3:337_7": "akāraṇe. Kataṁ hotīti cayaṁ vā pamukhaṁ vā kataṁ hoti. Tatthāti cayapamukhesu, saṅgho",
  "tika-vin12t3:337_8": "anissaro iti vuttanti yojanā.",
  "tika-vin12t3:338": "Varaseyyaṁ gahetunti sambandho.",
  "tika-vin12t3:339": "Puna āgantvāti pakkamitvā puna āgantvā. Tassāti navakammagāhakassa bhikkhussa. Etanti senāsanaṁ.",
  "tika-vin12t3:340": "Aññatraparibhogapaṭikkhepādikathā",
  "tika-vin12t3:341_0": "324.Nātiharantīti ettha atisaddo haraṇattho, harasaddo paribhuñjanatthoti āha ‘‘aññatra",
  "tika-vin12t3:341_1": "haritvā na paribhuñjantī’’ti. Yaṁ mañcapīṭhādīti yojanā. Tatthāti undriyamahāvihāre.",
  "tika-vin12t3:341_2": "Tanti mañcapīṭhādiṁ. Tasmāti yasmā anujānāti, tasmā. Tanti mañcapīṭhādiṁ. Aññatrāti",
  "tika-vin12t3:341_3": "aññaṁ vihāraṁ. Aroganti anaṭṭhājiṇṇattā arogaṁ. Tasmiṁ vihāreti undriyavihāre. Tasminti",
  "tika-vin12t3:341_4": "undriyavihāre. Tatoti undriyavihārato. Suyojitānīti suṭṭhu yojitāni. Mūladānaṁ vā",
  "tika-vin12t3:341_5": "paṭipākatikaṁ vā natthīti adhippāyo. Chaḍḍitavihāratoti bhikkhūhi anapekkhena chaḍḍitasaṅghikavihārato",
  "tika-vin12t3:341_6": "ca puggalena sāpekkhena chaḍḍitapuggalikavihārato ca. Āvāsikakāleti āvāsikānaṁ ṭhitakāle.",
  "tika-vin12t3:341_7": "Tatoti chaḍḍitavihārato.",
  "tika-vin12t3:342": "Phātikammatthāyāti ettha phātisaddo vaḍḍhanatthoti āha ‘‘vaḍḍhikammatthāyā’’ti. Etthāti ‘‘phātikammatthāyā’’ti pāṭhe.",
  "tika-vin12t3:343_0": "Cakkalikanti cakkākārena lāti pavattati, cakkākāraṁ vā lāti gaṇhātīti cakkalaṁ, tadeva",
  "tika-vin12t3:343_1": "cakkalikaṁ, pādapuñjanaṁ, ‘‘kambalādīhi veṭhetvā kata’’nti iminā tassa karaṇākāraṁ",
  "tika-vin12t3:343_2": "dasseti. Yehīti pādehi . Udakanti senāsanassa tintakaṁ udakaṁ. Udakaṁ na paññāyatīti",
  "tika-vin12t3:343_3": "yojanā. Saupāhanena akkamituṁ na vaṭṭatīti yojanā.",
  "tika-vin12t3:344_0": "Sudhābhūmiyanti sudhāya littāyaṁ bhūmiyaṁ. Paribhaṇḍabhūmiyanti gomayakasāvaparibhaṇḍabhūmiyaṁ.",
  "tika-vin12t3:344_1": "Pādāti mañcapādā. Tasminti coḷake. Ṭhapentassāti mañcapāde ṭhapentassa. Tatthāti",
  "tika-vin12t3:344_2": "tesu bhikkhūsu . Nevāsikāti nibaddhaṁ vasantīti nevāsikā. Ṭhapentīti mañcapāde ṭhapenti.",
  "tika-vin12t3:344_3": "Tathevāti yathā nevāsikā vaḷañjanti, tatheva āgantukehi vaḷañjituṁ vaṭṭatīti attho.",
  "tika-vin12t3:345_0": "Setabhitti vāti ettha vāsaddena nīlabhittiādayo sampiṇḍeti. ‘‘Dvārampi vātapānampī’’tiādinā",
  "tika-vin12t3:345_1": "sāmaññato vuttattā dvāravātapānādayo aparikammakatāpi na apassayitabbā. Kenaci vā",
  "tika-vin12t3:345_2": "vatthādināti sambandho.",
  "tika-vin12t3:346_0": "‘‘Hutvā’’ti iminā ‘‘dhotapādakā’’ti padassa ‘‘nipajjitu’’nti pade kiriyāvisesanabhāvaṁ",
  "tika-vin12t3:346_1": "dasseti, ‘‘bhikkhū’’ti pade kārakavisesanabhāvaṁ nivatteti. Kasmiṁ ṭhāne nipajjituṁ",
  "tika-vin12t3:346_2": "kukkuccāyantīti āha ‘‘dhotehi pādehi akkamitabbaṭṭhāne’’ti. ‘‘Akkamitabbaṭṭhānassetaṁ",
  "tika-vin12t3:346_3": "adhivacana’’nti iminā ‘‘dhotapādake’’ti pāṭhassa dhoto pādo tiṭṭhati ettha ṭhāneti",
  "tika-vin12t3:346_4": "dhotapādakaṁ, tasmiṁ dhotapādaketi atthaṁ dasseti. Etanti ‘‘dhotapādake’’ti nāmaṁ.",
  "tika-vin12t3:346_5": "‘‘Paccattharitvā’’ti ettha kena paccattharitvāti āha ‘‘paccattharaṇenā’’ti. ‘‘Attano",
  "tika-vin12t3:346_6": "santakenā’’ti iminā saṅghikena paccattharaṇena paccattharaṇaṁ paṭikkhipati. Niddāyatopīti",
  "tika-vin12t3:346_7": "niddāyakāraṇāpi, saṁkuṭiteti sambandho. Atha vā niddāyatopīti niddāyantassapi. ‘‘Sarīrāvayavo’’ti",
  "tika-vin12t3:346_8": "pade sāmyatthachaṭṭhī, ‘‘āpattiyevā’’ti pade sampadānaṁ. Lomesu phusantesūti sambandho.",
  "tika-vin12t3:346_9": "‘‘Paribhogasīsenā’’ti iminā paribhogaṁ akatvā kenaci kammena sarīrāvayavena phusantassa",
  "tika-vin12t3:346_10": "anāpattīti dasseti. Hatthatalena phusituṁ pādatalena phusituṁ vā akkamituṁ vāti yathālābhayojanā",
  "tika-vin12t3:346_11": "daṭṭhabbā. ‘‘Paribhogasīsenā’’ti padassa atthaṁ dassento āha ‘‘mañcapīṭhaṁ nīharantassā’’tiādi.",
  "tika-vin12t3:347": "Saṅghabhattādianujānanakathā",
  "tika-vin12t3:348_0": "325. ‘‘Saṅghassa bhatta’’nti iminā saṅghabhattanti padassa chaṭṭhīsamāsaṁ dasseti.",
  "tika-vin12t3:348_1": "Saṅghassa atthāya ābhataṁ bhattaṁ kātuṁ na sakkontīti yojanā. Uddesabhattantiādīsu",
  "tika-vin12t3:348_2": "evamattho veditabboti yojanā. ‘‘Uddesena laddhabhikkhūnaṁ bhattaṁ kātu’’nti iminā",
  "tika-vin12t3:348_3": "uddesena laddhabhikkhūnaṁ kātabbaṁ bhattaṁ uddesabhattanti vacanatthaṁ dasseti. Tathevāti",
  "tika-vin12t3:348_4": "yathā saṅghato uddisitvā laddhabhikkhū, tatheva. Paricchinditvāti ‘‘ekaṁ vā’’tiādinā",
  "tika-vin12t3:348_5": "paricchinditvā. Tesanti laddhabhikkhūnaṁ. Iminā nimantetvā laddhabhikkhūnaṁ kātabbaṁ",
  "tika-vin12t3:348_6": "bhattaṁ nimantanabhattanti vacanatthaṁ dasseti. ‘‘Salākāyo chinditvā’’ti iminā salākāyo",
  "tika-vin12t3:348_7": "chinditvā kātabbaṁ bhattaṁ salākabhattanti vacanatthaṁ dasseti. Pakkhikanti uposathikanti",
  "tika-vin12t3:348_8": "pāṭipadikanti evaṁ niyāmetvāti yojanā. Pañcamīādīsu pakkhesu kātabbaṁ pakkhikaṁ.",
  "tika-vin12t3:348_9": "Uposathe kātabbaṁ uposathikaṁ. Pāṭipade kātabbaṁ pāṭipadikaṁ, tameva bhattaṁ pāṭipadikabhattaṁ.",
  "tika-vin12t3:348_10": "Uddesabhattaṁ nimantananti ettha itisaddo ādyattho, uddesabhattaṁ nimantanantiādiṁ",
  "tika-vin12t3:348_11": "imaṁ vohāraṁ pattānīti hi attho. Uddesabhattādīniyeva anujānanamakatvā kasmā saṅghabhattampi",
  "tika-vin12t3:348_12": "anujānātīti āha ‘‘yasmā panā’’tiādi. Tattha yasmā sakkhissantīti sambandho. Teti",
  "tika-vin12t3:348_13": "manussā. Tampīti saṅghabhattampi. Pisaddena uddesabhattādīni apekkhati.",
  "tika-vin12t3:349_0": "Saṅghabhattādīnaṁ vitthāraṁ dassento āha ‘‘tatthā’’tiādi. Tattha tatthāti ‘‘saṅghabhattaṁ",
  "tika-vin12t3:349_1": "uddesabhatta’’ntiādipāṭhe, evaṁ vinicchayo veditabboti yojanā, saṅghabhattādīsu vā",
  "tika-vin12t3:349_2": "niddhāraṇe bhummaṁ, bhuñjantānaṁ amhākaṁ ajja dasa dvādasa divasā ahesunti yojanā.",
  "tika-vin12t3:349_3": "Aññatoti aññasmā ṭhānā. Tatthāti saṅghabhatte. Vattabbāti manussā vattabbā. Tanti",
  "tika-vin12t3:349_4": "saṅghabhattaṁ, dhātukammaṁ, ‘‘amhāka’’nti kāritakammaṁ. Tanti saṅghabhattaṁ.",
  "tika-vin12t3:350": "Uddesabhattakathā",
  "tika-vin12t3:351_0": "Ayaṁ nayo evaṁ veditabboti yojanā. Raññā vā pahiteti sambandho. Sace atthīti sace",
  "tika-vin12t3:351_1": "ṭhitikā atthi. Uddesakenāti bhattuddesakena . Na atikkāmetabbanti uddesabhattaṁ na",
  "tika-vin12t3:351_2": "atikkāmetabbaṁ. Te panāti piṇḍapātikā pana. Ṭhitikaṁ ṭhapetvāti ṭhitikaṁ ṭhitaṭṭhāne",
  "tika-vin12t3:351_3": "ṭhapetvā muñcitvāti attho. Tesanti mahātherānaṁ. Yojanantarikavihāratopīti yojanena",
  "tika-vin12t3:351_4": "byavadhāne ṭhitavihāratopi. Ṭhitaṭṭhānatoti ṭhitikāya ṭhitaṭṭhānato. Asampattānampīti",
  "tika-vin12t3:351_5": "bhattuddesaṭṭhānaṁ asampattānampi. Vaḍḍhitā nāma sīmāti upacārasīmā vaḍḍhitā nāma.",
  "tika-vin12t3:351_6": "Saṅghanavakassa dinnepīti yāva dutiyabhāgo na dātabbo, tāva saṅghanavakassa dinnepi.",
  "tika-vin12t3:351_7": "Vassaggenāti gaṇiyatīti gaṁ, vassameva gaṁ vassaggaṁ, tena vassaggena, vassagaṇanāyāti",
  "tika-vin12t3:351_8": "vuttaṁ hoti. Yadi ‘‘vassagghenā’’ti catutthakkharena pāṭho bhaveyya, evaṁ sati vassaparicchedenāti",
  "tika-vin12t3:351_9": "attho daṭṭhabbo, ayameva yuttataro.",
  "tika-vin12t3:352_0": "Ekasmiṁ vihāreti ekissaṁ vihārasīmāyaṁ. Tasmiṁyeva bhattuddesaṭṭhāneti ettha evasaddena",
  "tika-vin12t3:352_1": "aññasmiṁ ṭhāne gāhaṇaṁ paṭikkhipati. Ekoti eko dāyako. Tenāti pahitabhikkhunā. So",
  "tika-vin12t3:352_2": "atthoti so hetu. Taṁdivasanti tasmiṁ pahitadivase. Pamussatīti satipavāsena mussati.",
  "tika-vin12t3:352_3": "Bhojanasālāyāti bhattuddesaṭṭhānasaṅkhātāya bhojanasālāya. Yā pakatiṭṭhitikāti yojanā.",
  "tika-vin12t3:352_4": "‘‘Ekābaddhā hontī’’ti vuttavacanassa atthaṁ dassento āha ‘‘aññamaññaṁ dvādasahatthantaraṁ",
  "tika-vin12t3:352_5": "avijahitvā’’ti. Navaṁ ṭhitikanti bhattuddesaṭṭhāne ṭhapitapakatiṭṭhitikato aññaṁ",
  "tika-vin12t3:352_6": "navaṁ ṭhitikaṁ. Hīti saccaṁ, yasmā vā. Etanti uddesabhattaṁ. ‘‘Sve’’ti niyāmetvā",
  "tika-vin12t3:352_7": "vuttattā dutiyadivase na labbhati.",
  "tika-vin12t3:353_0": "Kocīti dāyako. Sakavihāre ṭhītikāvaseneva gāhetabbanti yaṁ vihāraṁ gacchanti, tattha",
  "tika-vin12t3:353_1": "apaviṭṭhattā sakavihāre ṭhitikāvaseneva gāhetabbaṁ. Dinnaṁ pana bhattaṁ gāhetabbanti",
  "tika-vin12t3:353_2": "sambandho. Sampattānanti dinnaṭṭhānaṁ sampattānaṁ. Tatthāti dinnaṭṭhānaṁ, sampattānaṁyevāti",
  "tika-vin12t3:353_3": "sambandho. Tassa vihārassāti paviṭṭhavihārassa. Tasmiṁ tasmiṁ ṭhāneti gāmadvāravīthicatukkasaṅkhāte",
  "tika-vin12t3:353_4": "tasmiṁ tasmiṁ ṭhāne. Antoupacāragatānanti ettha antoupacāro nāma dvādasahatthabbhantaraṁ.",
  "tika-vin12t3:354_0": "Gāmadvārūpacāra vīthicatukkūpacāra gharūpacāresu tīsu gharūpacārassa visesaṁ dassento",
  "tika-vin12t3:354_1": "āha ‘‘gharūpacāro cetthā’’tiādi. Etthāti tīsu upacāresu. Gharūpacāro veditabboti",
  "tika-vin12t3:354_2": "sambandho. Eko upacāro etthāti ekūpacāraṁ gharaṁ. Imesanti catunnaṁ gharānaṁ. Tatthāti",
  "tika-vin12t3:354_3": "catūsu gharesu. Ekakulassa yaṁ gharanti sambandho. Ekavaḷañjanti ekadvārena samānaparibhogaṁ. Tatthāti ekūpacāre.",
  "tika-vin12t3:355": "Yaṁ pana ekaṁ gharaṁ katanti sambandho. Sukhavihāratthāyāti kalahaṁ vicchinditvā sukhavihāratthāya. Tasmiṁ tasmiṁ ṭhāneti bhittiyā paricchinne tasmiṁ tasmiṁ ṭhāne.",
  "tika-vin12t3:356": "Yasmiṁ pana ghare nisīdāpentīti sambandho. Yampi nivesananti yojanā.",
  "tika-vin12t3:357": "Yo pana uddesalābho uppajjati, so pāpuṇātīti yojanā. Kiñcāpi dissanti, tathāpīti yojanā.",
  "tika-vin12t3:358": "Yo panāti bhikkhu pana, labhatīti sambandho. Aññasminti attanā aññasmiṁ. Tenāti uddesabhattaṁ labhantena bhikkhunā.",
  "tika-vin12t3:359_0": "Kālaṁ paṭimānentesūti bhojanakālaṁ paṭimānentesu bhikkhūsu, nisinnesūti sambandho.",
  "tika-vin12t3:359_1": "Koci manusso vadatīti sambandho. Saṅghuddesapattaṁ detha iti vāti yojanā. ‘‘Eseva",
  "tika-vin12t3:359_2": "nayo’’ti iminā pattassa ṭhāne bhikkhuṁ pakkhipitvā vutte atidisati.",
  "tika-vin12t3:360_0": "Etthāti uddesabhatte, evaṁvacane vā. Pesaloti piyasīlo. Tenāti uddesakena. Kinti",
  "tika-vin12t3:360_1": "jānātīti āha ‘‘dasavassena laddha’’nti. Tassāti uddesakassa, vacananti sambandho.",
  "tika-vin12t3:360_2": "Appasaddāti saṇikasaddā. ‘‘Apasaddā’’tipi pāṭho, nissaddāti attho. Sabbanavakassāti",
  "tika-vin12t3:360_3": "sabbesaṁ bhikkhūnaṁ navakassa. Chāyāyapi pucchiyamānāyāti anādare bhummavacanaṁ,",
  "tika-vin12t3:360_4": "sāmivacanaṁ vā. Na labhatīti pāpuṇāpitattā na labhati. Nisinnassāpi niddāyantassāpīti",
  "tika-vin12t3:360_5": "anādare sāmivacanaṁ, bhikkhussa nisinnassāpi niddāyantassāpīti attho. Hīti saccaṁ.",
  "tika-vin12t3:360_6": "Etaṁ bhājanīyabhaṇḍaṁ nāmāti yojanā. Tatthāti ‘‘sampattasseva pāpuṇātī’’ti vacane.",
  "tika-vin12t3:360_7": "Upacārenāti dvādasahatthūpacārena. Tasminti antoparikkhepe.",
  "tika-vin12t3:361_0": "Koci upāsako pahiṇātīti sambandho. Paṇītabhojanānanti paṇītabhojanehi. Udakassāti",
  "tika-vin12t3:361_1": "udakena, pūretvāti sambandho. Āgatā manussāti sambandho. Yenāti bhikkhunā. Yanti",
  "tika-vin12t3:361_2": "vatthu. Ticīvaraparivāranti ticīvarena parivāritaṁ, ticīvaraparivāravantaṁ vā uddesabhattanti",
  "tika-vin12t3:361_3": "attho. Hi saccaṁ assa bhikkhussa puññaviseso īdisoti yojanā. Nanu udakaṁpissa puññavisesaṁ,",
  "tika-vin12t3:361_4": "kasmā aññaṁ uddesabhattaṁ labhatīti āha ‘‘udakaṁ panā’’tiādi.",
  "tika-vin12t3:362": "Gahetvā āgatā te manussāti yojanā. Tesanti mahātherādīnaṁ. Daharasāmaṇerehīti daharehi sāmaṇerehi, laddhesūti sambandho.",
  "tika-vin12t3:363": "Tatthāti uddesabhatte. Puratoti mahātherānaṁ purato. Patteti saṅghuddesapatte, agāhiteyevāti sambandho. Āhaṭampi uddesabhattanti sambandho.",
  "tika-vin12t3:364_0": "Eko vadatīti sambandho. Soti manusso, bhaṇatīti sambandho. Yathā te ruccati, tathā",
  "tika-vin12t3:364_1": "vatvā āharāti yojanā. Vissaṭṭhadūto nāmāti attano ruciṁ vissajjitvā tassa ruciyā",
  "tika-vin12t3:364_2": "vissaṭṭho dūto nāma. Paṭipāṭipattaṁ vāti saṅghato paṭipāṭiyā laddhaṁ pattaṁ vā, idaṁ",
  "tika-vin12t3:364_3": "nimantanabhattaṁ sandhāya vuttaṁ. Yaṁ icchatīti vissaṭṭhadūto yaṁ icchati. Soti bālo,",
  "tika-vin12t3:364_4": "na vattabboti sambandho. Pucchāsabhāgena vadeyyāti sambandho. Tatoti vadanakāraṇā.",
  "tika-vin12t3:365_0": "Kūṭaṭṭhitikānāmāti aññehi uddesabhattehi missetvā ujukaṭṭhitikāya pavattitvā kūṭena",
  "tika-vin12t3:365_1": "pavattā ṭhitikā nāma hoti. Tamevatthaṁ vitthārento āha ‘‘rañño vā hī’’tiādi. Ekacārikabhattānīti",
  "tika-vin12t3:365_2": "pati ekaṁ katvā caritabbāni bhakkhitabbānīti ekacārikāni, aññehi uddesabhattehi amissetvā",
  "tika-vin12t3:365_3": "pati ekaṁ katvā bhakkhitabbānīti vuttaṁ hoti, tāniyeva bhattāni ekacārikabhattāni.",
  "tika-vin12t3:365_4": "Ekacce bhikkhū gatāti sambandho. Tesūti ekaccesu bhikkhūsu. Taṅkhaṇaṁyevāti tasmiṁ",
  "tika-vin12t3:365_5": "nisinnakkhaṇeyeva. Puna taṅkhaṇaṁyevāti tasmiṁ gāhaṇakkhaṇeyeva. ‘‘Paṇītabhatta’’nti",
  "tika-vin12t3:365_6": "vutte ‘‘kativassato paṭṭhāyā’’ti vadanti, ‘‘ettakavassato nāmā’’ti vutteti yojanā.",
  "tika-vin12t3:365_7": "Gāhiteti ṭhitikaṁ ajānantehi āgantukehi patte gāhite. Āgatehipi ṭhitikaṁ jānanakabhikkhūhīti",
  "tika-vin12t3:365_8": "sambandho. Eseva nayo paratopi. Bhikkhūyeva āgacchantūti pattaṁ aggahetvā bhikkhūyeva",
  "tika-vin12t3:365_9": "āgacchantūti adhippāyo.",
  "tika-vin12t3:366_0": "Neti ṭhitikaṁ ajānante āgantuke. Rājā bhojetvāti rājā attano gehe bhojetvā. Nesanti",
  "tika-vin12t3:366_1": "āgantukānaṁ, pattepīti sambandho. Yaṁ āhaṭanti yaṁ bhattaṁ abhuñjitvā āhaṭaṁ. Taṁ",
  "tika-vin12t3:366_2": "na gāhetabbanti taṁ bhattaṁ ṭhitikāya na gāhetabbaṁ thokattā. Nesanti āgantukānaṁ.",
  "tika-vin12t3:366_3": "Gīvā hotīti iṇaṁ hoti. Iṇaṁ nāma paṭidātabbasabhāvo hoti, tasmā paṭidātabbanti adhippāyo.",
  "tika-vin12t3:366_4": "Etthāti ṭhitikaṁ ajānitvā bhuttaṭṭhāne. Tāva nisīditabbanti tāva āgametvā nisīditabbaṁ.",
  "tika-vin12t3:366_5": "Pattaṭṭhānena gāhaṇampi gīvāsadisoti purimatherassa mati bhaveyya. Evañhi sati dvinnaṁ",
  "tika-vin12t3:366_6": "therānaṁ vādo sadisoyeva.",
  "tika-vin12t3:367": "Eko piṇḍapātoti sambandho. Tathārūpoti ticīvaraparivāro satagghanako. Ayanti piṇḍapāto. Iti vuttaṁ aṭṭhakathāsu.",
  "tika-vin12t3:368_0": "Eko bhikkhūti sambandho. Antarābhaṭṭhakoti uddesabhattassa antare vemajjhe bhassati",
  "tika-vin12t3:368_1": "galatīti antarābhaṭṭhako. Paripuṇṇavasso yo pana sāmaṇeroti yojanā. Tassa upasampajjitasāmaṇerassa",
  "tika-vin12t3:368_2": "ṭhitikā atikkantāti sambandho. Soti uddesabhattapatto bhikkhu. Samīpeti attano samīpe.",
  "tika-vin12t3:368_3": "Tañce theyyāya harantīti taṁ pattaṁ pattahārakā theyyāya haranti ce. Gīvā hotīti",
  "tika-vin12t3:368_4": "pattadāpakassa gīvā hoti. So bhikkhūti samīpe nisinno so bhikkhu. Assāti pattadāpakassa.",
  "tika-vin12t3:368_5": "‘‘Aya’’nti potthakesu pāṭho atthi, so na sundaro. Tatoti uddesabhattagharato. ‘‘Suhaṭo’’ti",
  "tika-vin12t3:368_6": "vacanassa atthaṁ dassento āha ‘‘bhattassa dinnattā gīvā na hotī’’ti.",
  "tika-vin12t3:369_0": "Sādiyanakoti uddesabhattasādiyanako, hotīti sambandho. Dasahipi pattehi bhattaṁ āharāpetvāti",
  "tika-vin12t3:369_1": "yojanā. Bhikkhudattiyaṁ nāmāti bhikkhunā dattiyaṁ nāma. So bhikkhūti sādiyanako so",
  "tika-vin12t3:369_2": "bhikkhu. Te bhikkhūti piṇḍapātike te bhikkhū. Etha bhante mayhaṁ sahāyā hotha iti",
  "tika-vin12t3:369_3": "vatvāti sambandho. Tassāti upāsakassa. Tatthāti upāsakassa ghare. Tassevāti sādiyanakasseva.",
  "tika-vin12t3:369_4": "Itareti navapiṇḍapātikā. Nesanti dasannaṁ bhikkhūnaṁ. Tassa bhikkhunoti sādiyanakassa",
  "tika-vin12t3:369_5": "bhikkhuno. Bhuttāvīnanti bhuttavantānaṁ.",
  "tika-vin12t3:370_0": "Teti navapiṇḍapātikā, vuttā gacchantīti sambandho. Tatthāti upāsakassa ghare. Tatrāti",
  "tika-vin12t3:370_1": "dasasu bhikkhūsu. Madhurena sarena anumodanaṁ karontassa ekassa dhammakathaṁ sutvāti",
  "tika-vin12t3:370_2": "yojanā. Akatabhāgo nāmāti pubbe na kariyitthāti akato, soyeva bhāgo koṭṭhāsoti akatabhāgo,",
  "tika-vin12t3:370_3": "āgantukabhāgo nāmāti attho.",
  "tika-vin12t3:371_0": "Eko upāsako detīti sambandho. Imanti khādanīyabhojanīyaṁ. Pattasāmikassa dātabbanti",
  "tika-vin12t3:371_1": "yojanā. Ṭhapetvāti pakatiyā ṭhapetvā. ‘‘Sabbo saṅgho bhuñjatū’’ti vatvā ca kiñci",
  "tika-vin12t3:371_2": "avatvā ca gatepi paṭhamameva ‘‘sabbaṁ saṅghikaṁ pattaṁ dethā’’ti vuttattā bhājetvā paribhuñjitabbaṁ.",
  "tika-vin12t3:372_0": "Pātiyā āharitvāti sambandho. Ekekaṁ ālopanti ekekassa bhikkhussa ekekaṁ ālopaṁ. Acchatīti",
  "tika-vin12t3:372_1": "vasati. Kassa teti kassa atthāya tayā, ānītanti yojanā. ‘‘Ekena bhikkhunā’’ti padaṁ",
  "tika-vin12t3:372_2": "‘‘gāhetabba’’nti pade kāritakammaṁ, ‘‘bhatta’’nti dhātukammaṁ tabbapaccayo vadati.",
  "tika-vin12t3:373_0": "Kiṁ āharīyatīti avatvāti kiṁ vatthu tayā āharītīti upāsakaṁ apucchitvā. ‘‘Kiṁ āharissasī’’tipi",
  "tika-vin12t3:373_1": "pāṭho, kiṁ vatthuṁ tvaṁ āharissasīti attho. Saparivārāya yāguyā ca mahagghānaṁ phalānañca",
  "tika-vin12t3:373_2": "paṇītānaṁ khajjakānañca tathā āveṇikā ṭhitikā kātabbāti yojanā . Ekā eva ṭhitikāti",
  "tika-vin12t3:373_3": "samānā eva ṭhitikā. Tathā phāṇitassāti ettha tathāsaddena ‘‘ekā eva ṭhitikā vaṭṭatī’’ti padaṁ atidisati.",
  "tika-vin12t3:374": "Iti uddesabhattakathāya yojanā samattā.",
  "tika-vin12t3:375": "Nimantanabhattakathā",
  "tika-vin12t3:376_0": "Nimantanaṁ puggalikaṁ saṅghikañcāti duvidhaṁ. Tattha puggalikaṁ sandhāya vuttaṁ ‘‘puggalikaṁ",
  "tika-vin12t3:376_1": "ce sayameva issaro’’ti. ‘‘Ettake bhikkhū saṅghato uddisathā’’tiādīni avatvā ‘‘ettakānaṁ",
  "tika-vin12t3:376_2": "bhikkhūnaṁ bhattaṁ gaṇhathā’’ti nimantetvā dinnaṁ saṅghikaṁ nimantanaṁ nāma. Etthāti",
  "tika-vin12t3:376_3": "nimantane. Piṇḍapātikānampi vaṭṭatīti ‘‘bhikkha’’nti kappiyavohārena vuttattā piṇḍapātikānampi",
  "tika-vin12t3:376_4": "vaṭṭati. Paṭipāṭiyāti saṅghato laddhapaṭipāṭiyā. Āgatamanusso vadatīti sambandho.",
  "tika-vin12t3:376_5": "Vicchinditvāti ‘‘tumhe ca gacchathā’’ti vacanaṁ vicchinditvā.",
  "tika-vin12t3:377": "Nimantanabhattagharatoti nimantanabhattassa dinnagharato. Eko āharatīti sambandho. Pūretvāti bhattassa pūretvā. Tanti bhattaṁ. Idhāpīti nimantanepi.",
  "tika-vin12t3:378_0": "Tatoti vadanakāraṇā. ‘‘So bhikkhū’’ti padaṁ ‘‘assā’’ti pade pakatikattā, ‘‘jigucchanīyo’’ti",
  "tika-vin12t3:378_1": "padaṁ tattheva vikatikattā. Assāti bhaveyya, hoti vā. ‘‘Pattatthāya āgatomhī’’ti",
  "tika-vin12t3:378_2": "vadantassa tassa patto dātabboti yojanā. Bhattāharaṇakapattanti bhattaṁ āharati anenāti",
  "tika-vin12t3:378_3": "bhattāharaṇako, soyeva patto bhattāharaṇakapatto, taṁ. Paṭipāṭibhattanti paṭipāṭiyā laddhaṁ bhattaṁ.",
  "tika-vin12t3:379_0": "Ālopabhattaṭṭhitikatoti ekekaālopena laddhassa bhattassa ṭhitikato. Ālopasaṅkhepenāti",
  "tika-vin12t3:379_1": "ekekasmiṁ ālope taṁsaṁkhipanena. Ayaṁ nayo uddesabhattato viseso. Kassa te ābhatanti",
  "tika-vin12t3:379_2": "kassa atthāya tayā ābhatanti yojanā. Saṅghassa me bhattanti saṅghassa atthāya mayā",
  "tika-vin12t3:379_3": "bhattaṁ ābhataṁ. Therānaṁ me bhattanti therānaṁ mayā bhattaṁ ābhataṁ.",
  "tika-vin12t3:380_0": "Upāsako pahiṇātīti sambandho. Ime tayo janāti saṅghatthero ca ganthadhutaṅgavasena",
  "tika-vin12t3:380_1": "abhiññāto ca bhattuddesako cāti ime tayo janā. Pucchitunti ‘‘kiṁ saṅghato gaṇhāmi,",
  "tika-vin12t3:380_2": "udāhu ye jānāmi, tehi saddhiṁ āgacchāmī’’ti pucchituṁ. Āruhiyitthāti ārūḷhā. Attanavamehīti",
  "tika-vin12t3:380_3": "attā navamo etesanti attanavamā, tehi bhikkhūhīti sambandho. Hīti yasmā. Ete bhikkhūti",
  "tika-vin12t3:380_4": "saṅghattherādayo tayo ete bhikkhū. Tenāti ganthadhutaṅgādīhi anabhiññātena bhikkhunā",
  "tika-vin12t3:380_5": "paṭipajjitabbanti sambandho. Nissitake vā, ye bhikkhū jānātha, te bhikkhū vā gahetvāti",
  "tika-vin12t3:380_6": "yojanā. Attanā añño gāmo gantabboti sambandho. Soyeva gāmoti nimantanagāmoyeva.",
  "tika-vin12t3:381_0": "Tatrāti asanasālāyaṁ. Ussavādīsūti chaṇādīsu. Ādisaddena aññena kenaci kāraṇena manussānaṁ",
  "tika-vin12t3:381_1": "bahusannipātaṁ saṅgaṇhāti. Tadāti tasmiṁ nimantanakāle. Sannipātaṭṭhānatoti bhikkhūnaṁ",
  "tika-vin12t3:381_2": "sannipātaṭṭhānato. Yathāsattīti sattiyā anurūpaṁ, sattiṁ anatikkamitvāti attho. Ettha",
  "tika-vin12t3:381_3": "ca sattisaddassa kuntasaṅkhātassa satthassapi vācakattā taṁ paṭikkhipanto āha ‘‘yathābala’’nti.",
  "tika-vin12t3:382_0": "Saṅghatthero vā āgacchantīti sambandho. Bahukattāramapekkhitvā ‘‘āgacchantī’’ti bahuvacanavasena",
  "tika-vin12t3:382_1": "vuttaṁ. Ekavāranti ekasmiṁ divase, āgamanadivaseti attho. Paṭibaddhakālatoti tattheva",
  "tika-vin12t3:382_2": "sakaṭṭhāne vāsassa nibaddhakālato. Dutiyavāreti dutiyadivase. Abhinavaāgantukāvāti",
  "tika-vin12t3:382_3": "anāgamanapubbā abhinavā āgantukāva. Tatrāti tasmiṁ pattaṭṭhāne. Tesanti abhinavaāgantukānaṁ.",
  "tika-vin12t3:382_4": "Etthāti anāgatapubbaṭṭhāne.",
  "tika-vin12t3:383": "Sabbatthāti sabbesu sakaṭṭhānaāgantukaṭṭhānesu. Tenāti atilābhinā bhikkhunā. Avisesetvāti visesamakatvā.",
  "tika-vin12t3:384": "Salākabhattakathā",
  "tika-vin12t3:385_0": "Salākabhattaṁ pana evaṁ veditabbanti yojanā. ‘‘Vacanato’’ti padaṁ ‘‘dātabbā’’ti pade",
  "tika-vin12t3:385_1": "ñāpakahetu. Salākāya vāti kusadaṇḍe vā. Asukassa nāmāti asukassa nāma upāsakassa.",
  "tika-vin12t3:385_2": "Upanibandhitvāti likhitvā, chinditvāti attho. ‘‘Opuñjitvā’’ti padassa atthaṁ dassento",
  "tika-vin12t3:385_3": "āha ‘‘punappunaṁ heṭṭhupariyavasena āloḷetvā’’ti. Bhattuddesakena dātabbāti sambandho.",
  "tika-vin12t3:386_0": "Na bahukāti appakā. Gāmavasenapīti yebhuyyena samānalābhagāmavasenapi. Pisaddena",
  "tika-vin12t3:386_1": "kulaṁ apekkhati. Gāhentena gāhitānevāti sambandho. Saṭṭhisalākabhattāni hontīti yojanā.",
  "tika-vin12t3:386_2": "Tesanti dvinnaṁ tiṇṇaṁ salākabhattānaṁ.",
  "tika-vin12t3:387_0": "Tanti bahusalākabhattagāmaṁ. Taṁ panāti ekasalākabhattaṁ pana. Etesūti bhikkhūsu.",
  "tika-vin12t3:387_1": "Niggahenāti dūrattā anicchantassapi ekassa niggahena. Tanti salākabhattaṁ. Orimagāmeti",
  "tika-vin12t3:387_2": "orabhāge ṭhite gāme. Gāhitasaññāyāti gāhitā iti saññāya. Puna vihāraṁ āgantvāti puna",
  "tika-vin12t3:387_3": "vihāraṁ anāgantvā orimagāme salākabhattāni paṭhamaṁ gahetvā pacchā vihāraṁ āgantvā",
  "tika-vin12t3:387_4": "attano pāpetvā bhuñjitumpi vaṭṭati. Kasmā puna vihāro āgantabbo, nanu agāhitopi attano",
  "tika-vin12t3:387_5": "pattattā gahetvā bhuñjituṁ vaṭṭatīti āha ‘‘na hī’’tiādi. Hi yasmā bahisīmāya saṅghalābho",
  "tika-vin12t3:387_6": "gāhetuṁ na labbhati, tasmā vihāro āgantabboti yojanā. Ekabāhavasena vāti ekāya gharapāḷisaṅkhātāya",
  "tika-vin12t3:387_7": "bāhāyavasena vā. Vīthiādīsu cāti vīthibāhakulesu ca, niddhāraṇe bhummaṁ. Yatthāti",
  "tika-vin12t3:387_8": "yasmiṁ ṭhāne. Salākāsu asati asantāsūti yojanā. Uddisitvāpīti ‘‘asukagāmassa salākabhattāni",
  "tika-vin12t3:387_9": "tuyhaṁ pāpuṇantī’’ti gāmādīni uddisitvāpi.",
  "tika-vin12t3:388": "Tamevatthaṁ vitthārento āha ‘‘tena hī’’tiādi. Tattha tenāti salākadāyakena bhikkhunā. Gāhetabbanti sambandho. Vāragāmeti atidūrattā vārena gantabbe gāme. Tatrāti taṁ gāmaṁ.",
  "tika-vin12t3:389_0": "Atirekagāvuteti gāvutato atireke ṭhāne. Taṁdivasanti tasmiṁ salākabhattagahaṇadivase.",
  "tika-vin12t3:389_1": "Yo na gacchati, tassa na dātabbāti yojanā. Hīti yasmā. Tīṇi pana divasānīti accantasaṁyoge",
  "tika-vin12t3:389_2": "cetaṁ upayogavacanaṁ. Tanti orimavāragāmasalākaṁ. Daṇḍakammaṁ pana kinti gāḷhaṁ kātabbanti",
  "tika-vin12t3:389_3": "āha ‘‘saṭṭhito vā paṇṇāsato vā na parihāpetabba’’nti. Vihāravāroti vihārassa rakkhanatthāya",
  "tika-vin12t3:389_4": "vāro. Vihāravārikassāti vihāraṁ vārena, vāraṁ gahetvā vā rakkhatīti vihāravāriko,",
  "tika-vin12t3:389_5": "tassa dātabbāti sambandho. Vihāragopakāti vihāraṁ gopentīti vihāragopakā. Aññathattanti",
  "tika-vin12t3:389_6": "pasādaññathattaṁ. Aññesu kulesu dātabbāti aññesaṁ kulānaṁ yāguādayo dātabbā.",
  "tika-vin12t3:390_0": "Vāraṁ gāhetvāti aññehi vāraṁ gāhāpetvā. Nesanti vihāravārikānaṁ. Salākāti pakatikattāraṁ",
  "tika-vin12t3:390_1": "apekkhitvā ‘‘bhavantī’’ti bahuvacanavasena vuttaṁ. Phātikammamevāti vihārarakkhanatthāya",
  "tika-vin12t3:390_2": "saṅghena dātabbaphātikammameva. Aññampīti pisaddena na kevalaṁ phātikammameva, aññampīti",
  "tika-vin12t3:390_3": "dasseti. Atirekauttaribhaṅgassāti atirekaṁ uttaribhaṅgametassāti atirekauttaribhaṅgaṁ, tassa.",
  "tika-vin12t3:391": "Salākā laddhāti salākā eva laddhā. Taṁdivasanti tasmiṁ salākaladdhadivase. Ekassevāti ekekasseva. Vijaṭetvāti tāni dve tīṇi ekacārikabhattāni vijaṭaṁ nigumbaṁ katvā.",
  "tika-vin12t3:392_0": "Ekasambhogāti ekato sambhogā. Gāhentena dātunti sambandho. Sammukhībhūtassāti upacārasīmāyaṁ",
  "tika-vin12t3:392_1": "ṭhitassa yassa kassaci, pāpetvāti yojanā. Rasasalākanti ucchusalākaṁ. ‘‘Rasālasalāka’’ntipi",
  "tika-vin12t3:392_2": "pāṭho, ayamevattho. Khuddakavihāre gāhetabbavidhānaṁ dassetvā mahāāvāse taṁ dassento",
  "tika-vin12t3:392_3": "āha ‘‘mahāāvāse’’tiādi.",
  "tika-vin12t3:393_0": "‘‘Takkasalākampi …pe… dātuṁ vaṭṭatī’’ti idaṁ khuddakavihāraṁ sandhāya vuttaṁ, tena",
  "tika-vin12t3:393_1": "vuttaṁ ‘‘mahāāvāse’’tiādi. Bhesajjādisalākāyoti ettha ādisaddena gandhamālāsalākāyo",
  "tika-vin12t3:393_2": "saṅgaṇhāti. Etthāti salākāsu. Aggabhikkhamattanti aggato dātabbaṁ bhikkhāmattaṁ.",
  "tika-vin12t3:393_3": "Tādisāni bhattānīti aggabhikkhāmattasabhāvāni bhattāni. No ceti tādisāni bhattāni",
  "tika-vin12t3:393_4": "bahūni no ce honti. Laddhā vā aladdhā vāti labhitvā vā alabhitvā vā.",
  "tika-vin12t3:394_0": "Salākāsu gāhitāsūti aññāsu salākāsu gāhitāsu. Samīpe ṭhitassāti hatthaṁ apasāretvā",
  "tika-vin12t3:394_1": "samīpe ṭhitassa. Assāti bhikkhussa. Ayaṁ salākāti ‘‘ayaṁ tassa salākā’’ti ṭhapetuṁ",
  "tika-vin12t3:394_2": "vaṭṭati. Adhammikāti katikā adhammayuttā. Anāgatassa dethāti anāgatassa bhikkhussa salākaṁ detha.",
  "tika-vin12t3:395_0": "Soti bhattuddesako, vadeyyāti sambandho. Mayā mayhaṁ pāpitanti sambandho. Tatthāti",
  "tika-vin12t3:395_1": "gāme. Bhuñjeyyātha iti vadeyya, vaṭṭatīti yojanā. Tatthevāti asanasālāyameva. Tatrāti",
  "tika-vin12t3:395_2": "tasmiṁ gāme. Vihāraṁ ānetvāti vihāraṁ salākabhattaṁ ānetvā. Salākaggāhaṇakāleti salākāya",
  "tika-vin12t3:395_3": "bhikkhūhi gāhāpanakāle.",
  "tika-vin12t3:396": "Tatthāti tasmiṁ disābhāge. Aññenāti attanā aññena, laddhā hotīti sambandho. Tena panāti gamikato itarena. Tasminti gamike. Upacārasīmaṁ anatikkanteyevāti yojanā.",
  "tika-vin12t3:397": "Tatthāti chaḍḍitavihāre. Tesūti āvāsikesu bhikkhūsu, gatesūti sambandho. Sovāti āgantuko eva. Yo pana gacchatīti sambandho. Tanti salākabhattaṁ, na pāpuṇātīti sambandho.",
  "tika-vin12t3:398_0": "Puññenāti puññasmā. Tā ca kho panāti salākāyo pana. Pacchiṁ panāti salākapacchiṁ",
  "tika-vin12t3:398_1": "pana. Tatthāti pacchiyaṁ. Ettovāti ākiraṇaṭṭhānatova. Ekanti ekaṁ salākaṁ. Vattabbanti",
  "tika-vin12t3:398_2": "salākadāyakena vattabbaṁ.",
  "tika-vin12t3:399_0": "Bhikkhū gatāti sambandho. Tatthāti aññasmiṁ vihāre. Mahātheropi gacchatīti sambandho.",
  "tika-vin12t3:399_1": "Gatavihāre abhuñjitvāva gocaragāmaṁ anuppattehi bhikkhūhi pattā na dātabbāti yojanā.",
  "tika-vin12t3:399_2": "Vihāraṭṭhakaṁ bhattanti vihāre ṭhitaṁ bhattaṁ.",
  "tika-vin12t3:400": "Pakkhikabhattādikathā",
  "tika-vin12t3:401_0": "Yanti bhattaṁ diyyatīti sambandho. Cātuddasīpañcaddasīpañcamīaṭṭhamīti abhilakkhitesūti",
  "tika-vin12t3:401_1": "yojanā. Kammappasutehīti kammūpacayehi. Imehi pāṭhehi pakkhesu dātabbaṁ pakkhikanti",
  "tika-vin12t3:401_2": "vacanatthaṁ dasseti. Tanti pakkhikabhattaṁ. ‘‘Hotī’’ti pade vuttakattā, ‘‘gāhetvā’’ti",
  "tika-vin12t3:401_3": "pade dhātukammaṁ, ‘‘bhuñjitabba’’nti pade vuttakammaṁ. Sabbesanti bhikkhūnaṁ. Yesanti",
  "tika-vin12t3:401_4": "bhikkhūnaṁ. Mandāti appā. Tanti salākabhattaṁ. Paṇītaṁ dentīti paṇītaṁ katvā denti.",
  "tika-vin12t3:401_5": "Lūkhabhattanti asiniddhabhattaṁ.",
  "tika-vin12t3:402_0": "Yaṁ bhattaṁ attanā bhuñjati, tadeva diyyatīti yojanā. Iminā uposathe dātabbaṁ uposathikanti",
  "tika-vin12t3:402_1": "vacanatthaṁ dasseti. Uposatheti uposathadivase. Ettha ca pañcaddasiyaṁ sace dāyakā",
  "tika-vin12t3:402_2": "‘‘pakkhika’’nti vatvā denti, pakkhikaṁ nāma. Atha ‘‘uposathika’’nti vatvā denti,",
  "tika-vin12t3:402_3": "uposathikaṁ nāmāti viseso. Pāṭipadeti pāṭipadadivase. Uposathakammenāti uposathakammena",
  "tika-vin12t3:402_4": "hetubhūtena. ‘‘Pāṭipade diyyanakadāna’’nti iminā pāṭipade dātabbaṁ pāṭipadikanti",
  "tika-vin12t3:402_5": "vacanatthaṁ dasseti. Tampi ubhayanti uposathikapāṭipadikavasena ubhayampi taṁ bhattaṁ.",
  "tika-vin12t3:402_6": "Iti imānīti ettha imasaddena itisaddassa imasaddatthabhāvo dassito hoti. Sattapi",
  "tika-vin12t3:402_7": "bhattānīti imasmiṁ senāsanakkhandhake āgatāni saṅghabhattādīni sattapi bhattāni.",
  "tika-vin12t3:403_0": "Aparānipi cattāri bhattānīti sambandho. Tatthāti catūsu bhattesu. ‘‘Āgantukānaṁ dinna’’ntiādinā",
  "tika-vin12t3:403_1": "āgantukabhattanti padassa catutthīmajjhelopasamāsaṁ dasseti. Aññattha pana ‘‘āgantukassa",
  "tika-vin12t3:403_2": "atthāya ābhata’’ntiādinā chaṭṭhīmajjhelopasamāsaṁ dasseti. Etthāti catūsu bhattesu.",
  "tika-vin12t3:403_3": "Sabbesanti bhikkhūnaṁ. Eko āgantuko nisīdatīti sambandho. Tenāti paṭhamaāgantukena.",
  "tika-vin12t3:404": "Yoti āgantuko. Āgantvāpīti pisaddo garahattho, pacchā pana pagevāti attho. Tena gaṇhitabbanti yojanā. ‘‘Āgatadivaseyevā’’ti iminā na dutiyadivasādīsu bhuñjitabbanti dasseti.",
  "tika-vin12t3:405": "Katthacīti kiñci ṭhānaṁ. Tanti āgantukabhattaṁ. Nibandhāpitanti niccaṁ ṭhapitaṁ. Asanasālāyanti antogāme asanasālāyaṁ. Asatīti asantesu.",
  "tika-vin12t3:406_0": "Āvāsikopīti pisaddo na gamikoyevāti dasseti. Yathā āgantukabhattaṁ dve vā tīṇi vā",
  "tika-vin12t3:406_1": "satta vā divasāni labbhati, evaṁ idaṁ gamiyabhattaṁ na labbhatīti yojanā. Panthanti",
  "tika-vin12t3:406_2": "maggaṁ. Rundhantīti pidahanti. Udakaṁ vā rundhatīti sambandho. Ete upaddaveti corādayo",
  "tika-vin12t3:406_3": "ete upaddave. Oḍḍetvāti ṭhapetvā.",
  "tika-vin12t3:407_0": "Etassāti mahāgilānassa. Puna etassāti anāgatassa mahāgilānassa. Sappāyabhojananti",
  "tika-vin12t3:407_1": "gilānānaṁ sappāyabhojanaṁ. Missakayāgunti nānātaṇḍule missetvā pacitaṁ yāguṁ. Na",
  "tika-vin12t3:407_2": "kuppatīti na vikāraṁ karoti.",
  "tika-vin12t3:408_0": "Idampīti gilānupaṭṭhākabhattampi. Tatthāti tasmiṁ kule. Assāti gilānassa. Evaṁ dinnānīti",
  "tika-vin12t3:408_1": "evaṁ vakkhamānanayena dinnāni honti. Piṇḍapātikānampi vaṭṭatīti ‘‘bhikkha’’nti kappiyavohārena",
  "tika-vin12t3:408_2": "vuttattā piṇḍapātikānampi vaṭṭati. Na vaṭṭatīti ‘‘bhatta’’nti akappiyavohārena vuttattā na vaṭṭati.",
  "tika-vin12t3:409_0": "Aparānipi tīṇi bhattānīti sambandho. Tatthāti tīsu bhattesu. Dhurabhattanti ettha",
  "tika-vin12t3:409_1": "dhurasaddassa dhuvasaddena atthato sadisattā niccatthoti āha ‘‘niccabhattaṁ vuccatī’’ti.",
  "tika-vin12t3:409_2": "Tanti dhurabhattaṁ. Tatthāti duvidhesu. ‘‘Saṅghike’’ti pāṭhaseso yojetabbo. Puggalikepīti",
  "tika-vin12t3:409_3": "pisaddo ‘‘saṅghike’’ti padaṁ apekkhati. Pacchāti paṭhamaṁ ‘‘bhikkhaṁ gaṇhathā’’ti",
  "tika-vin12t3:409_4": "vuttavacanato, vuttavacanassa vā paraṁ.",
  "tika-vin12t3:410_0": "Kuṭiṁ katvā dātabbaṁ bhattaṁ kuṭibhattanti dassento āha ‘‘kuṭibhattaṁ nāmā’’tiādi.",
  "tika-vin12t3:410_1": "Yanti bhattaṁ, nibandhāpitanti sambandho, senāsanavāsino bhikkhūti sambandho. Yaṁ",
  "tika-vin12t3:410_2": "panāti bhattaṁ pana, dinnanti sambandho. Tassevāti puggalasseva. Tasminti puggale.",
  "tika-vin12t3:411": "Vārena , vāraṁ gahetvā vā dinnaṁ bhattaṁ vārabhattanti dassento āha ‘‘vārabhattaṁ nāmā’’tiādi. Tampīti vārabhattampi. Nigamanavasena sampiṇḍetvā dassento āha ‘‘iti imāni cā’’tiādi.",
  "tika-vin12t3:412_0": "Aṭṭhakathāyanti mahāaṭṭhakathāyaṁ, vuttānīti sambandho. Tatthāti catūsu bhattesu.",
  "tika-vin12t3:412_1": "Vihāre uppannaṁ bhattaṁ vihārabhattanti dassento āha ‘‘vihārabhattaṁ nāmā’’tiādi.",
  "tika-vin12t3:412_2": "Tatruppādabhattanti tasmiṁ vihāre dinnakhettavatthuādīhi uppādabhattaṁ. Tanti vihārabhattaṁ.",
  "tika-vin12t3:412_3": "Yathāti yenākārena, paṭiggahiyamāneti sambandho. Aṭṭhannaṁ samūho, aṭṭha parimāṇāni",
  "tika-vin12t3:412_4": "yassāti vā aṭṭhako, tassa dinnaṁ bhattaṁ aṭṭhakabhattaṁ. Evaṁ catukkabhattanti etthāpi.",
  "tika-vin12t3:412_5": "Tamevatthaṁ dassento āha ‘‘aṭṭhannaṁ bhikkhūnaṁ demā’’tiādi. Mahābhisaṅkhārikenāti",
  "tika-vin12t3:412_6": "sabbinonītādīhi mahanto abhisaṅkhāro mahābhisaṅkhāro, so etassa atthīti mahābhisaṅkhāriko,",
  "tika-vin12t3:412_7": "tena atirasakapūvena patte pakkhipitvāti sambandho. ‘‘Thaketvā dinna’’nti iminā gūhitvā",
  "tika-vin12t3:412_8": "dātabbaṁ guḷhakaṁ, tameva bhattaṁ guḷhakabhattanti vacanatthaṁ dasseti.",
  "tika-vin12t3:413_0": "Idhāti imasmiṁ loke. Ekacce manussā dentīti sambandho. ‘‘Bhikkhuparicchedajānanatthaṁ",
  "tika-vin12t3:413_1": "guḷake dentī’’ti iminā guḷakena bhikkhū gaṇetvā dātabbaṁ bhattaṁ guḷakabhattanti",
  "tika-vin12t3:413_2": "vacanatthaṁ dasseti. Ettha ca purimanaye ḷakāre hakārasaṁyogo atthi, pacchimanaye",
  "tika-vin12t3:413_3": "natthīti daṭṭhabbaṁ. Guḷapiṇḍagaṇanāya bhikkhugaṇanaṁ jānāti. Itītiādi nigamanaṁ.",
  "tika-vin12t3:413_4": "Cīvarabhājanīyaṁ vuttanti sambandho.",
  "tika-vin12t3:414": "Sabbiādīsu bhesajjesūti niddhāraṇe bhummaṁ, ‘‘sabbissā’’ti padaṁ ‘‘kumbhasatampī’’ti pade nissitasambandho.",
  "tika-vin12t3:415_0": "Pacchāāgatānaṁ dātabbamevāti dutiyabhāge adātabbeyeva pacchā āgatānaṁ dātabbameva.",
  "tika-vin12t3:415_1": "Sabbasannipātaṭṭhāneyevāti sabbesaṁ bhikkhūnaṁ sannipātaṭṭhāneva. Bhājanīyabhaṇḍaṁ",
  "tika-vin12t3:415_2": "nāma bhājanaṭṭhānaṁ sampattasseva pāpuṇāti, na asampattassa. Sabbasannipātaṭṭhāne",
  "tika-vin12t3:415_3": "ca yebhuyyena sampatto hoti, tena vuttaṁ ‘‘sabbasannipātaṭṭhāneyevā’’ti.",
  "tika-vin12t3:416_0": "Yathāṭhitaṁyevāti kiñci abhājetvā yathāṭhitaṁyeva. ‘‘Duggahita’’nti vatvā tadatthaṁ",
  "tika-vin12t3:416_1": "dassento āha ‘‘taṁ gatagataṭṭhāne saṅghikameva hotī’’ti. Āvajjetvāti pariṇāmetvā.",
  "tika-vin12t3:416_2": "Tampīti thālake pakkhittaṁ sabbimpi. Thinanti ghanabhāvena tiṭṭhatīti thinaṁ, ghananti",
  "tika-vin12t3:416_3": "vuttaṁ hoti. Vuttaparicchedatoti ‘‘dasa bhikkhū, daseva ca sabbikumbhā’’ti vuttaparicchedato.",
  "tika-vin12t3:417_0": "Gāthāyaṁ pāḷinti vinayapāḷiṁ. Aṭṭhakathañcevāti tassā aṭṭhakathañceva. Vicakkhaṇoti",
  "tika-vin12t3:417_1": "vividhaṁ atthaṁ cakkhati passatīti vicakkhaṇo. Evanti yathāvuttanayena. Tatrāyaṁ",
  "tika-vin12t3:417_2": "yojanā – evaṁ vicakkhaṇo bhikkhu pāḷiṁ, aṭṭhakathañceva oloketvā appamattova hutvā",
  "tika-vin12t3:417_3": "saṅghike paccaye bhājayeti.",
  "tika-vin12t3:418": "Iti paccayabhājanīyakathāya yojanā samattā.",
  "tika-vin12t3:419": "Upaḍḍhabhāgoti bhikkhūnaṁ laddhabhāgato upaḍḍho bhāgo. Sesaṁ suviññeyyameva.",
  "tika-vin12t3:420": "Iti senāsanakkhandhakavaṇṇanāya yojanā samattā.",
  "tika-vin12t3:421": "7. Saṅghabhedakakkhandhakaṁ",
  "tika-vin12t3:422": "Chasakyapabbajjākathā",
  "tika-vin12t3:423_0": "330. Saṅghabhedakakkhandhake abhiññātā abhiññātāti ettha abhipubbo ñātasaddo pākaṭatthoti",
  "tika-vin12t3:423_1": "āha ‘‘pākaṭā pākaṭā’’ti. Kāḷudāyippabhūtayoti kāḷudāyiādayo. Parivārehi saddhiṁ dasa",
  "tika-vin12t3:423_2": "dūtā ca aññe ca bahū janā sakyakumārā nāmāti yojanā. Amhesūti sakyakulasaṅkhātesu",
  "tika-vin12t3:423_3": "amhesu, niddhāraṇe bhummaṁ. Iminā pāṭhasesaṁ dasseti. ‘‘Kulato’’ti iminā ‘‘kulā’’ti",
  "tika-vin12t3:423_4": "ettha nissakkatthe nissakkavacananti dasseti. Gharāvāsatthanti ettha ghare āvasantānaṁ",
  "tika-vin12t3:423_5": "manussānaṁ kiccanti dassento āha ‘‘gharāvāse ya’’ntiādi. Tattha yanti yaṁkiñci. Udakaṁ",
  "tika-vin12t3:423_6": "ninnetabbanti ettha udakaṁ nīharitvā netabbaṁ apanetabbanti dassento āha ‘‘yathā",
  "tika-vin12t3:423_7": "udakaṁ sabbaṭṭhānesu susaṁ hotī’’ti. Susanti sukkhaṁ. Tiṇānīti sassadūsakāni tiṇāni.",
  "tika-vin12t3:423_8": "‘‘Uddharitabbānī’’ti iminā niddhāpetabbanti ettha dhudhātuyā papphoṭanadhaṁsanatthe",
  "tika-vin12t3:423_9": "dasseti . Bhusāti sassanāḷadaṇḍā, tehi missā palālā bhusikā. Ophuṇāpetabbanti ettha",
  "tika-vin12t3:423_10": "phuṇadhātuyā avakiraṇatthaṁ dassento āha ‘‘apanetabba’’nti. Tvaññeva gharāvāsatthena",
  "tika-vin12t3:423_11": "upajānāti ettha gharāvāsatthenāti upayogatthe karaṇavacanaṁ. Upajānāti upatyūpasaggo",
  "tika-vin12t3:423_12": "dhātvatthānuvattako, hivibhatti ca lopo hoti, tena vuttaṁ ‘‘tvaññeva gharāvāsatthaṁ",
  "tika-vin12t3:423_13": "jānāhī’’ti. Ahanti bhaddiyakumāranāmako ahaṁ. Tayāti anuruddhakumāranāmakena tayā.",
  "tika-vin12t3:423_14": "‘‘Saddhiṁ pabbajissāmī’’ti iminā pāṭhasesaṁ dasseti. Sesanti ‘‘saddhiṁ pabbajissāmī’’ti vacanaṁ.",
  "tika-vin12t3:424": "331.Nippātitāti ettha nikkhamitvā gamāpitāti dassento āha ‘‘nikkhāmitā’’ti. Mānassinoti ettha mānaṁ sayanti nissayantīti mānassinoti dassento āha ‘‘mānassayino’’ti.",
  "tika-vin12t3:425_0": "332.Yassantarato na santi kopāti ettha antarasaddo cittavācako, topaccayo ca sattamyatthavācakoti",
  "tika-vin12t3:425_1": "dassento āha ‘‘yassa citte’’ti. Kasmā kopā na santīti āha ‘‘tatiyamaggena samūhatattā’’ti.",
  "tika-vin12t3:425_2": "Anāgāmimaggena dosassa samūhatattā yassa khīṇāsavassa citte kopā na santīti adhippāyo.",
  "tika-vin12t3:425_3": "Iti bhavābhavatañca vītivattoti ettha atthaṁ dassento āha ‘‘yasmā panā’’tiādi. Tattha",
  "tika-vin12t3:425_4": "yasmā pana vuccati, tasmā evamattho daṭṭhabboti yojanā . Vibhavoti pāpaṁ vuccatīti",
  "tika-vin12t3:425_5": "sambandho. Nanu pāḷiyaṁ ‘‘vibhavo’’ti natthi, ‘‘abhavo’’ti eva atthi, atha kasmā",
  "tika-vin12t3:425_6": "‘‘vibhavoti abhavo’’ti vuttanti āha ‘‘vibhavoti ca abhavoti ca atthato ekamevā’’ti.",
  "tika-vin12t3:425_7": "Iminā saddatoyeva nānanti dasseti. Yā esā bhavābhavatā vuccatīti sambandho. ‘‘Anekappakārā’’ti",
  "tika-vin12t3:425_8": "iminā itisaddassa pakāratthaṁ dasseti. Catūhipi maggehi vītivattoti sambandho. Tassāti khīṇāsavassa.",
  "tika-vin12t3:426": "333.Ahimekhalikāti mekhalā viya mekhalikā, ahimeva mekhalikā ahimekhalikā. Tamevatthaṁ dassento āha ‘‘ahiṁ kaṭiyaṁ bandhitvā’’ti.",
  "tika-vin12t3:427_0": "334.Sammannatīti ettha ‘‘sammānetī’’ti curādigaṇikadhātuvasena vattabbe divādigaṇikadhātuvasena",
  "tika-vin12t3:427_1": "vuttanti dassento āha ‘‘sammānetī’’ti. Acinteyyo hi pāḷinayo. Sammānetīti sammānaṁ",
  "tika-vin12t3:427_2": "karoti. Yanti kammaṁ. Soti satthā. Iminā yaṁ tumoti ettha tumoti ruḷhīsaddo idha",
  "tika-vin12t3:427_3": "‘‘so’’ti sabbanāmasaddena sadisatthoti dasseti.",
  "tika-vin12t3:428": "Pakāsanīyakammādikathā",
  "tika-vin12t3:429_0": "336. ‘‘Kheḷasadisā’’ti iminā micchājīvena uppannapaccayānaṁ sadisūpacārena kheḷabhāvaṁ",
  "tika-vin12t3:429_1": "dasseti. Tasmā kheḷā viyāti kheḷo, micchājīvapaccayā, kheḷe asati bhakkhati ajjhoharatīti",
  "tika-vin12t3:429_2": "kheḷāsakoti vacanattho kātabbo. Etarahi pāḷiyaṁ, aṭṭhakathāyañca ‘‘kheḷāpakassā’’ti",
  "tika-vin12t3:429_3": "oṭṭhajena paṭhamakkharena pāṭho atthi.",
  "tika-vin12t3:430_0": "340.Patthaddhenāti ettha bhūso thaddho patthaddho, bāḷhathaddhoti attho. Tena vuttaṁ",
  "tika-vin12t3:430_1": "‘‘niccalenā’’ti. Potthakarūpasadisenāti ettha potthakarūpaṁ nāma vatthadantādimayaṁ,",
  "tika-vin12t3:430_2": "tena sadiso potthakarūpasadiso, tena.",
  "tika-vin12t3:431_0": "342.Rājañātakānāmāti ettha raññā jāniyanti ‘‘amhākaṁ garū’’ti rājañātā, teyeva rājañātakāti",
  "tika-vin12t3:431_1": "attho daṭṭhabbo. Tadatthaṁ adhippāyena dassento āha ‘‘rājā amhe jānātī’’tiādi. Pahaṭṭhakaṇṇavāloti",
  "tika-vin12t3:431_2": "pahaṭṭho kaṇṇo ca vālo ca etassāti pahaṭṭhakaṇṇavālo. Bandhaniccaleti rajjuvallīhi",
  "tika-vin12t3:431_3": "bandho viya niccale, pahaṭṭhakaṇṇavāleti sambandho. ‘‘Katvā’’ti iminā ‘‘abhidhāvī’’ti",
  "tika-vin12t3:431_4": "pade kiriyāvisesanabhāvaṁ dasseti.",
  "tika-vin12t3:432_0": "Dukkhañhi kuñjara nāgamāsadoti ettha kuñjarasaddassa āmantanapadabhāvaṁ āvikaronto",
  "tika-vin12t3:432_1": "āha ‘‘bho kuñjarā’’ti. Nāgasaddassa ahināgahatthināgesu pavattanato vuttaṁ ‘‘buddhanāga’’nti.",
  "tika-vin12t3:432_2": "Āsadoti padassa ākodhena sadanaṁ upagamanaṁ āsadoti dassento āha ‘‘vadhakacittena",
  "tika-vin12t3:432_3": "upagamanaṁ nāmā’’ti. Dukkhanti etarahi ca āyatiñca dukkhakāraṇaṁ. Dukkhaṁ hīti hisaddo",
  "tika-vin12t3:432_4": "padapūraṇamattaṁ, atha vā dukkhamevāti attho. ‘‘Buddhanāgaṁ ghātakassā’’ti iminā",
  "tika-vin12t3:432_5": "nāgaṁ hanatīti nāgahatoti vacanatthaṁ dasseti.",
  "tika-vin12t3:433_0": "Paṭikuṭiyova osakkīti ettha tathāgatassa paṭimukhaṁ kuṭena gamanametassāti paṭikuṭiyo,",
  "tika-vin12t3:433_1": "paṭikuṭiyo eva hutvā osakkīti dassento āha ‘‘tathāgatābhimukhoyeva piṭṭhimehi pādehi",
  "tika-vin12t3:433_2": "osakkī’’ti. ‘‘Na jānātī’’ti iminā lakkha dassanaṅkesūti dhātupāṭhesu (pāṇinī 1539",
  "tika-vin12t3:433_3": "saddanītidhātumālāyaṁ 18 dakārantadhātu) vuttesu atthesu idha dassanatthoti dasseti.",
  "tika-vin12t3:433_4": "Na lakkhitabboti aññehi sappurisehi na lakkhitabboti attho. Ettha ṇyapaccayo kattukammesu",
  "tika-vin12t3:433_5": "hoti, yakārassa kakāraṁ katvā alakkhikoti vuttaṁ.",
  "tika-vin12t3:434_0": "343. ‘‘Bhuñjitabbabhojana’’nti iminā tikabhojananti ettha yupaccayassa kammatthabhāvaṁ",
  "tika-vin12t3:434_1": "dasseti. Tanti tikabhojanaṁ. Yathādhammoti ‘‘gaṇabhojane pācittiya’’nti (pāci. 209)",
  "tika-vin12t3:434_2": "vuttāya mātikāvibhaṅgapāḷiyā anurūpaṁ . Pañcavatthuyācanakathāti pañca vatthūni yācanassa",
  "tika-vin12t3:434_3": "kathā. Āyukappanti avīcimahāniraye āyukappaṁ sandhāya vuttaṁ. Avīcimahāniraye āyukappo",
  "tika-vin12t3:434_4": "nāma eko antarakappoti jinālaṅkāraṭīkādīsu (mi. pa. 4.1.3; kathā. aṭṭha. 654-657;",
  "tika-vin12t3:434_5": "itivu. aṭṭha. 18; sārattha. ṭī. cūḷavagga 3.343; a. ni. ṭī. 3.662) vutto. ‘‘Eko asaṅkhyeyyakappo’’ti",
  "tika-vin12t3:434_6": "sammohavinodanādīsu (vibha. aṭṭha. 809; ma. ni. aṭṭha. 3.128; vi. vi. ṭī. 1.410;",
  "tika-vin12t3:434_7": "vajira. ṭī. pārājikaṇḍa 410) vutto. Seṭṭhaṁ puññanti mahantaṁ puññaṁ. Iminā brahaṁ",
  "tika-vin12t3:434_8": "puññanti brahasaddo mahantatthoti dasseti. Braha vuddhiyanti dhātupāṭhesu (pāṇinī",
  "tika-vin12t3:434_9": "735; saddanītidhātumālāyaṁ 16 hakārantadhātu) vuttattā brahasaddo mahantavācako hoti.",
  "tika-vin12t3:434_10": "Brahadhātuto apaccayaṁ katvā ‘‘brahā’’tipi, mapaccayaṁ katvā ‘‘brahmā’’tipi pāṭho",
  "tika-vin12t3:434_11": "atthi. Āyukappamevāti saggesu āyukappameva.",
  "tika-vin12t3:435": "Saṅghabhedakathā",
  "tika-vin12t3:436": "344.Soti devadatto, gato kirāti sambandho. Tatthevāti vihārasīmāyameva. Āveṇikanti bhikkhusaṅghato āveṇikaṁ.",
  "tika-vin12t3:437_0": "345.Āgilāyatīti ettha ātyūpasaggo abhibhavanattho, giledhātu bādhanatthoti āha ‘‘vedanābhibhūtā",
  "tika-vin12t3:437_1": "bādhatī’’ti. Tanti piṭṭhiṁ. Parassa cittaṁ ādisitvā desayati etāyāti ādesanā, sā",
  "tika-vin12t3:437_2": "eva pāṭihāriyaṁ ādesanāpāṭihāriyaṁ. Anusāsati etāyāti anusāsanī, imamevatthaṁ dassento",
  "tika-vin12t3:437_3": "āha ‘‘evampi te’’tiādi.",
  "tika-vin12t3:438_0": "346.Mamānukrubbanti ettha anutyūpasaggo anukiriyattho karadhātu antapaccayo gacchantādigaṇoti",
  "tika-vin12t3:438_1": "dassento āha ‘‘mamānukiriyaṁ kurumāno’’ti. ‘‘Dukkhito’’ti iminā kapaṇoti ettha kapadhātu",
  "tika-vin12t3:438_2": "hiṁsanatthoti dasseti. Mahāvarāhassāti varāhasaddassa sūkaratthaṁ paṭikkhipanto āha",
  "tika-vin12t3:438_3": "‘‘mahānāgassā’’ti. ‘‘Pathavi’’nti iminā mahiṁ vikubbatoti ettha mahīsaddassa evaṁnāmakaṁ",
  "tika-vin12t3:438_4": "mahānadiṁ paṭikkhipati. ‘‘Padālentassā’’ti iminā karadhātuyā vityūpasaggavasena padālanatthaṁ",
  "tika-vin12t3:438_5": "dasseti. Bhisaṁghasamānassāti ettha mānasaddo katvatthoti āha ‘‘bhisaṁ ghasantassā’’ti.",
  "tika-vin12t3:438_6": "Ghasantassāti bhakkhantassa. Nadīnāmakaṁ taṁ pokkharaṇinti yojanā. Iminā nadīsu jaggatoti",
  "tika-vin12t3:438_7": "ettha nadī nāma pokkharaṇīti dasseti. Jaggatoti hatthiyūthaṁ pālentassa.",
  "tika-vin12t3:439": "347. ‘‘Sutāti sotā’’ti iminā pāḷiyā dvidhābhāvaṁ dasseti. ‘‘Nissandeho’’ti iminā asandiddhoti ettha dihadhātuṁ dasseti, disadhātuṁ nivatteti.",
  "tika-vin12t3:440": "350.Buddhasahassenapīti pisaddo garahattho, pageva ekena buddhenāti dasseti.",
  "tika-vin12t3:441_0": "‘‘Satto’’ti iminā kocisaddassa padhānapadaṁ dasseti. Aṭṭhāti ākhyātapadassa atthaṁ",
  "tika-vin12t3:441_1": "dassento āha ‘‘ṭhito’’ti. Devadattoti me sutanti ettha ‘‘me’’ti padaṁ bhagavantaṁ",
  "tika-vin12t3:441_2": "sandhāya vuttanti āha ‘‘bhagavatā’’ti. Tadevāti sutameva. Idanti ‘‘devadattoti me",
  "tika-vin12t3:441_3": "suta’’nti vacanaṁ. Anucinātīti anuvaḍḍheti. ‘‘Patvā’’ti iminā āsajjananti ettha sadadhātuyā",
  "tika-vin12t3:441_4": "gatyatthaṁ, kiriyāvisesanañca dasseti. Avīcinirayaṁ pattoti ettha idāni na devadatto",
  "tika-vin12t3:441_5": "avīcinirayaṁ patto hoti, āyatiṁ pana avīciniraye avassambhāviyattā ‘‘avīcinirayaṁ",
  "tika-vin12t3:441_6": "patto’’ti vuttanti āha ‘‘āsaṁsāyaṁ atītavacana’’nti. Āsaṁsāyanti avassambhāviyatthe.",
  "tika-vin12t3:441_7": "Bhesmā hi udadhī mahāti ettha bhesmāsaddo bhayānakapariyāyoti āha ‘‘bhayānako’’ti.",
  "tika-vin12t3:442": "Upālipañhākathā",
  "tika-vin12t3:443_0": "351.Ekatoti ettha topaccayassa sattamyatthe pavattabhāvaṁ dassento āha ‘‘dhammavādīpakkhe’’ti.",
  "tika-vin12t3:443_1": "‘‘Anunayanto’’ti iminā anussāvetīti ettha anusaddassa atthaṁ dasseti. Anunayantoti",
  "tika-vin12t3:443_2": "punappunaṁ nayanto. Sāvanākāraṁ dassento āha ‘‘na tumhākaṁyevā’’tiādi. Ayaṁ adhammo",
  "tika-vin12t3:443_3": "vā ayaṁ avinayo vā idaṁ asatthusāsanaṁ vā yadi bhaveyyāti yojanā. ‘‘Bodhetī’’ti iminā",
  "tika-vin12t3:443_4": "sāvetīti ettha sudhātuyā atthaṁ dasseti. ‘‘Anussāvetvā’’ti iminā ‘‘anussāveti, salākaṁ",
  "tika-vin12t3:443_5": "gāhetī’’ti ettha anussāvanakiriyā pubbabhāge pavattā, salākaggāhakiriyā pacchābhāgeti dasseti.",
  "tika-vin12t3:444": "Ettāvatāti ettakena anussāvanasalākaggāhamattena. Na pana saṅgho bhinno hoti, anussāvetvā salākaṁ gāhetvā āveṇikaṁ saṅghakamme kateyeva saṅgho bhinno hotīti adhippāyo.",
  "tika-vin12t3:445_0": "Ettha ṭhatvā kassaci codakassa anuyogo siyāti yojanā. Kinti siyāti āha ‘‘evaṁ devadatto’’tiādi.",
  "tika-vin12t3:445_1": "Tattha evanti pakatatte saṅghe bhinde satīti attho. Kathanti kenākārena. Puna kathanti",
  "tika-vin12t3:445_2": "kasmā kāraṇā. Raññoti ajātasatturañño, kāritakammaṁ. ‘‘Ghātāpitattā’’ti bimbisārarājānaṁ",
  "tika-vin12t3:445_3": "ghātāpitattā. Tatthāti ‘‘bhikkhu kho upālī’’tiādivacane, ṭhatvā parihāraṁ vadāmāti",
  "tika-vin12t3:445_4": "yojanā. Viraddhattāti virādhitattā. Tamatthaṁ vitthārento āha ‘‘tena hī’’tiādi. Tattha",
  "tika-vin12t3:445_5": "tena hīti uyyojanatthe nipāto. Evañhīti evameva. Tassāti devadattassa. Kumāro panāti",
  "tika-vin12t3:445_6": "ajātasattukumāro pana, katamatteyeva na vuttāti sambandho. Tassāti devadattassa.",
  "tika-vin12t3:445_7": "Tasmāti yasmā saṅghabhedato pubbe ruhituppādakammaṁ karontassāpi pacchā abhabbabhāvo ropito, tasmā.",
  "tika-vin12t3:446_0": "Bhedakaravatthūsu evaṁ vinicchayo veditabboti yojanā. Dhammādhammādīnaṁ suttantavinayapariyāyena",
  "tika-vin12t3:446_1": "visesaṁ dassento āha ‘‘suttantapariyāyenā’’tiādi. Tattha suttantapariyāyenāti suttantadesanāya,",
  "tika-vin12t3:446_2": "suttantadesanānayatoti vuttaṁ hoti. Tathāti tato aññathā.",
  "tika-vin12t3:447_0": "Tatthāti dvīsu dhammādhammesu. Evaṁ amhākanti evaṁ kariyamāne amhākaṁ. Evaṁ suttantapariyāyena",
  "tika-vin12t3:447_1": "dhammādhammānaṁ visesaṁ dassetvā idāni vinayapariyāyena tesaṁ taṁ dassento āha ‘‘vinayapariyāyena",
  "tika-vin12t3:447_2": "panā’’tiādi. Bhūtena vatthunā kātabbanti sambandho. Evaṁ ‘‘abhūtena vatthunā’’ti etthāpi.",
  "tika-vin12t3:448_0": "Evaṁ dvinnaṁ pariyāyānaṁ vasena dhammādhammadukassa visesaṁ dassetvā idāni vinayāvinayadukassa",
  "tika-vin12t3:448_1": "visesaṁ dassento āha ‘‘suttantapariyāyenā’’tiādi . Tattha suttantanayena rāgādayo",
  "tika-vin12t3:448_2": "vinetīti vinayo, vinayanayena kāyaṁ vācaṁ vinetīti vinayoti vacanattho kātabbo.",
  "tika-vin12t3:449_0": "Evaṁ dvinnaṁ pariyāyānaṁ vasena vinayāvinayadukassa visesaṁ dassetvā idāni bhāsitābhāsitadukassa",
  "tika-vin12t3:449_1": "visesaṁ dassento āha ‘‘suttantapariyāyena cattāro satipaṭṭhānā’’tiādi. Tattha ‘‘aṭṭhaṅgiko",
  "tika-vin12t3:449_2": "maggo’’ti idaṁ vacanaṁ tathāgatena bhāsitaṁ lapitanti yojanā.",
  "tika-vin12t3:450_0": "Evaṁ dvinnaṁ pariyāyānaṁ vasena bhāsitābhāsitadukassa visesaṁ dassetvā idāni āciṇṇānāciṇṇadukassa",
  "tika-vin12t3:450_1": "visesaṁ dassento āha ‘‘suttantapariyāyena devasika’’ntiādi. Tattha ‘‘devasika’’nti",
  "tika-vin12t3:450_2": "padaṁ ‘‘samāpajjanaṁ, volokana’’nti tīsuyeva padesu yojetabbaṁ. Aṭṭhuppattivasenāti",
  "tika-vin12t3:450_3": "kāraṇuppattivasena. Kāraṇañhi arati phalaṁ etasmāti atthoti vuccati, atthassa uppatti",
  "tika-vin12t3:450_4": "atthuppatti, sāyeva aṭṭhuppatti tthakārassa ṭṭhakāraṁ katvā, aṭṭhuppattiyā vaso aṭṭhuppattivaso,",
  "tika-vin12t3:450_5": "tena. Idaṁ padaṁ ‘‘suttantadesanā jātakakathā’’ti dvīhipi padehi yojetabbaṁ. Idanti",
  "tika-vin12t3:450_6": "phalasamāpattisamāpajjanādi. Āciṇṇanti ā bandhitaṁ, punappunaṁ vā upacitaṁ vaḍḍhitaṁ,",
  "tika-vin12t3:450_7": "paguṇaṁ vā. Cāriyapakkamananti cāriyatthaṁ pakkamanaṁ.",
  "tika-vin12t3:451_0": "Evaṁ dvinnaṁ pariyāyānaṁ vasena āciṇṇānāciṇṇadukassa visesaṁ dassetvā idāni paññattadukassa",
  "tika-vin12t3:451_1": "visesaṁ dassento āha ‘‘suttantapariyāyena cattāro satipaṭṭhānā’’tiādi. Taṁ bhāsitābhāsitadukasadisameva.",
  "tika-vin12t3:451_2": "Evaṁ dvinnaṁ suttantavinayapariyāyānaṁ vasena pañcannaṁ dukānaṁ viseso dassito.",
  "tika-vin12t3:452_0": "Āpattānāpattiduke ‘‘na mocanādhippāyassā’’ti pāṭhassa anantare pacchimavākye ṭhito",
  "tika-vin12t3:452_1": "ādisaddo ānetabbo. Iti ādinā nayenāti hi attho. Tattha tatthāti tasmiṁ tasmiṁ sikkhāpade.",
  "tika-vin12t3:452_2": "Idaṁ padaṁ pacchimavākyepi anuvattetabbaṁ.",
  "tika-vin12t3:453": "Lahukagarukaduke pañcāpattikkhandhāti thullaccayapācittiyapāṭidesanīyadukkaṭadubbhāsitavasena pañca āpattirāsayo. Dve āpattikkhandhāti pārājikasaṅghādisesavasena dve āpattirāsayo.",
  "tika-vin12t3:454": "Sāvasesānāvasesaduke cha āpattikkhandhāti pārājikāpattito avasesā cha āpattirāsayo.",
  "tika-vin12t3:455_0": "Duṭṭhullāduṭṭhulladuke lahukagarukadukasadisameva. Ayaṁ pana viseso – garukāpatti",
  "tika-vin12t3:455_1": "duṭṭhullā nāma , lahukāpatti aduṭṭhullā nāmāti evaṁ vinayapariyāyavaseneva catunnaṁ",
  "tika-vin12t3:455_2": "dukānaṁ viseso dassito.",
  "tika-vin12t3:456": "Etthāti ‘‘adhammaṁ dhammoti dīpentī’’tiādivacane. Catunnaṁ saṅghakammānanti apalokanādivasena catunnaṁ saṅghakammānaṁ. Karontehi hetubhūtehi, hetvatthe cetaṁ karaṇavacanaṁ.",
  "tika-vin12t3:457_0": "Tatthāti ‘‘te imehī’’tiādivacane. Apakassantīti ettha kasadhātussa gatyatthaṁ dassento",
  "tika-vin12t3:457_1": "āha ‘‘parisaṁ ākaḍḍhantī’’ti. Vijaṭentīti vijaṭaṁ karonti, visuṁ karontīti attho.",
  "tika-vin12t3:457_2": "Ekamantaṁ ussādentīti ekasmiṁ ante ussadaṁ karonti. Avapakassantīti ettha dvinnaṁ",
  "tika-vin12t3:457_3": "upasaggānaṁ vasena ativiyattho daṭṭhabboti āha ‘‘ati viya ākaḍḍhantī’’ti. Ativiyatthaṁ",
  "tika-vin12t3:457_4": "āvikaronto āha ‘‘yathā visaṁsaṭṭhāva honti, evaṁ karontī’’ti. Yathāti yenākārena",
  "tika-vin12t3:457_5": "kariyamāneti sambandho. ‘‘Visu’’nti iminā āveṇisaddo ‘‘visu’’ntiatthavācako anipphannapāṭipadikoti",
  "tika-vin12t3:457_6": "dasseti. Vatthūsūti bhedakaravatthūsu. Imaṁ gaṇhathāti imaṁ vādaṁ gaṇhatha. Visunti",
  "tika-vin12t3:457_7": "āveṇiṁ. Imasmiṁ khandhake vuttavacanaṁ parivārapāḷiyā saṁsandento āha ‘‘parivāre",
  "tika-vin12t3:457_8": "panā’’tiādi. Tattha pañcahi ākārehīti ‘‘kammena uddesena voharanto anussāvanena salākaggāhenā’’ti",
  "tika-vin12t3:457_9": "(pari. 458) evaṁ pañcahi kāraṇehi. Tassāti parivāre vuttavacanassa. Idhāti imasmiṁ",
  "tika-vin12t3:457_10": "saṅghabhedakakkhandhake, vuttena iminā saṅghabhedalakkhaṇenāti yojanā. ‘‘Atthato",
  "tika-vin12t3:457_11": "nānākaraṇaṁ natthī’’ti iminā saddato nānākaraṇaṁ atthīti dīpeti. Assāti saṅghabhedalakkhaṇassa.",
  "tika-vin12t3:457_12": "Taṁ pana nānākaraṇābhāvanti yojanā. Tatthevāti parivāre eva. Sabbatthāti sabbasmiṁ",
  "tika-vin12t3:457_13": "saṅghabhedakakkhandhake.",
  "tika-vin12t3:458": "Iti saṅghabhedakakkhandhakavaṇṇanāya yojanā samattā.",
  "tika-vin12t3:459": "8. Vattakkhandhakaṁ",
  "tika-vin12t3:460": "1. Āgantukavattakathā",
  "tika-vin12t3:461_0": "357. Vattakkhandhake ārāmanti upacārasīmaṁ sandhāya vuttanti āha ‘‘upacārasīmasamīpa’’nti.",
  "tika-vin12t3:461_1": "‘‘Gahetvā’’ti padassa ‘‘upāhanā’’ti kammaṁ pākaṭaṁ, karaṇaṁ pana apākaṭaṁ. Tasmā",
  "tika-vin12t3:461_2": "karaṇaṁ dassento āha ‘‘upāhanadaṇḍakena gahetvā’’ti. Iminā ‘‘hatthenā’’ti karaṇaṁ",
  "tika-vin12t3:461_3": "nivatteti. Paṭikkamantīti ettha pavisantīti ca apakkamantīti ca atthaṁ paṭikkhipanto",
  "tika-vin12t3:461_4": "āha ‘‘sannipatantī’’ti. Upāhanā…pe… pucchitabbāti ettha ‘‘pucchitabbā’’ti padassa",
  "tika-vin12t3:461_5": "saha kammena pucchitabbākāraṁ dassento āha ‘‘katarasmiṁ ṭhāne’’tiādi. Tattha ‘‘katarasmiṁ…pe…",
  "tika-vin12t3:461_6": "coḷaka’’nti iminā pucchitabbākāraṁ dasseti. ‘‘Āvāsikā bhikkhū’’ti iminā kammaṁ dasseti.",
  "tika-vin12t3:461_7": "‘‘Pattharitabba’’nti iminā vissajjetabbanti ettha sajadhātuyā cajanatthaṁ paṭikkhipati.",
  "tika-vin12t3:461_8": "Gocaro pucchitabboti ettha gocarasaddo bhikkhācārasaddena atthato ekanti dassento",
  "tika-vin12t3:461_9": "āha ‘‘bhikkhācāro pucchitabbo’’ti. Bhikkhāya caranti etthāti bhikkhācāro, gocaragāmo.",
  "tika-vin12t3:461_10": "Yatthāti yasmiṁ gāme. ‘‘Ki’’ntiādinā pānīyaṁ pucchitabbantiādīsu pucchitabbākāraṁ",
  "tika-vin12t3:461_11": "dasseti. Kaṁ kālanti kasmiṁ kāle.",
  "tika-vin12t3:462_0": "Bahi nikkhamantassāti vihārato bahi nikkhamantassa. Nilloketabboti oloketabbo. ‘‘Yadi",
  "tika-vin12t3:462_1": "sakkotī’’ti iminā sace ussahatīti ettha sacesaddo yadipariyāyo, ussahatisaddo sakkoti",
  "tika-vin12t3:462_2": "pariyāyoti dasseti. Sakkontassa vihārasodhanavatteti sambandho.",
  "tika-vin12t3:463": "2. Āvāsikavattakathā",
  "tika-vin12t3:464_0": "359. Āvāsikavatte evaṁ vinicchayo veditabboti yojanā. Sabbaṁ kātabbanti sambandho.",
  "tika-vin12t3:464_1": "Tassāti vuḍḍhatarassa āgantukassa. ‘‘Paṇḍito’’tiādinā sace bālo ‘‘sammajjāhi tāva",
  "tika-vin12t3:464_2": "cetiyaṅgaṇa’’nti na vadati, sammajjaniṁ nikkhipitvā tassa vattameva kātabbanti dasseti.",
  "tika-vin12t3:464_3": "Bhesajjameva kātabbanti sahāvadhāraṇena vuttattā bālo ‘‘karohi tāva bhesajja’’nti",
  "tika-vin12t3:464_4": "avadantopi bhesajjameva kātabbaṁ. ‘‘Paṇḍito hī’’tiādinā pana āgantukassa vattabbabhāvamattameva",
  "tika-vin12t3:464_5": "dasseti. Pāḷimuttakavattaṁ dassento āha ‘‘apicā’’tiādi. Bījanenāti bījaniyā. ‘‘Bījana’’nti",
  "tika-vin12t3:464_6": "hi napuṁsakaliṅgo, ‘‘bījanī’’ti itthiliṅgo. ‘‘Bījitabbo’’ti ca ‘‘bījitabba’’nti ca",
  "tika-vin12t3:464_7": "iminā aṭṭhakathāvacanena bījiyati anenāti bījanaṁ, bījiyati etāyāti bījanīti vacanattho",
  "tika-vin12t3:464_8": "kātabbo. Assāti vuḍḍhataraāgantukassa. Makkhetabbāti añjetabbā. Hīti saccaṁ. Etthāti",
  "tika-vin12t3:464_9": "upāhanapuñchane. Katthāti kasmiṁ vihāre. Pucchitena āvāsikenāti sambandho.",
  "tika-vin12t3:465": "‘‘Attano santikaṁ…pe… na labhatī’’ti iminā attānaṁ sandhāya anāgacchantopi attano santikaṁ sampattassa āgantukassa vattaṁ akātuṁ na labhatīti dasseti.",
  "tika-vin12t3:466": "3. Gamikavattakathā",
  "tika-vin12t3:467_0": "360. Gamikavatte evaṁ vinicchayo veditabboti yojanā. Tatthāti senāsanakkhandhake.",
  "tika-vin12t3:467_1": "Taṁ sabbaṁ paṭisāmetvāti sambandho. Yattha yesu pāsāṇapiṭṭhipāsāṇatthambhesu upacikā",
  "tika-vin12t3:467_2": "nārohanti, tassaṁ pāsāṇapiṭṭhiyaṁ vā tesu pāsāṇatthambhesu vā yaṁ katasenāsanaṁ atthi,",
  "tika-vin12t3:467_3": "taṁ anāpucchantassāpi anāpattīti yojanā. Catūsu pāsāṇesūtiādi vuttanti sambandho,",
  "tika-vin12t3:467_4": "upacikānaṁ uppattiṭṭhāne kateti sambandho. Ayanti ānisaṁso. Ovassakagehe pana ṭhapitānaṁ",
  "tika-vin12t3:467_5": "mañcapīṭhānanti sambandho.",
  "tika-vin12t3:468": "4. Anumodanavattakathā",
  "tika-vin12t3:469_0": "362.Iddhaṁ ahosīti ettha idhadhātuyā vaḍḍhanatthaṁ paṭikkhipanto āha ‘‘sampannaṁ",
  "tika-vin12t3:469_1": "ahosī’’ti. Saṅghatthere nisinneti sambandho. Anuthere anumodanatthāya nisinneti yojanā.",
  "tika-vin12t3:469_2": "Saṅghattherena ajjhiṭṭhepīti sambandho. Anumodako vadatīti sambandho. Anu punappunaṁ,",
  "tika-vin12t3:469_3": "pacchā vā dāyake dhammakathāya modetīti anumodako. ‘‘Gacchathā’’ti sace vadati anumodakoti",
  "tika-vin12t3:469_4": "yojanā. Tassāti anumodakassa. Manussā kārentīti sambandho. ‘‘Ekenā’’ti padaṁ ‘‘kārentī’’ti",
  "tika-vin12t3:469_5": "pade kāritakammaṁ. Tassāti kāritabhikkhussa. Anumodanatoti anumodanakāraṇā. Upanisinnakathāti",
  "tika-vin12t3:469_6": "upasamīpe nisinnānaṁ kathiyati etāyāti upanisinnakathā. Anumodanāyāti anumodanatthāya.",
  "tika-vin12t3:469_7": "Ajjhiṭṭhovāti sayaṁ ajjhiṭṭho eva. Etthāti anumodanavatthusmiṁ. ‘‘Sañjātavacco’’ti",
  "tika-vin12t3:469_8": "iminā vacco sañjāto imassāti vaccitoti katvā sañjātatthe ita paccayoti dasseti.",
  "tika-vin12t3:470": "5. Bhattaggavattakathā",
  "tika-vin12t3:471_0": "364.Bhattaggavatteti bhattaṁ gaṇhanti etthāti bhattaggaṁ, parivisanaṭṭhānaṁ. Tasmiṁ",
  "tika-vin12t3:471_1": "kattabbaṁ vattaṁ bhattaggavattaṁ, tasmiṁ bhattaggavatte evaṁ vinicchayo veditabboti",
  "tika-vin12t3:471_2": "yojanā. Manussānaṁ parivisanaṭṭhānaṁ nāma yattha manussā saputtadārā āvasitvā bhikkhūbhojenti.",
  "tika-vin12t3:471_3": "‘‘Atiallīyitvā’’ti iminā anupakhajjāti ettha khadadhātussa hiṁsanaṁ nāma atiallīyananti",
  "tika-vin12t3:471_4": "dasseti. Āsanesu satīti āsanesu santesu. Nisīdantassa navakassāti sambandho. Āpajjatīti",
  "tika-vin12t3:471_5": "āpattiṁ āpajjati. Āpucchite ananujānanto thero āpajjatīti yojanā. Saṅghāṭinti pārutasaṅghāṭiṁ.",
  "tika-vin12t3:472": "Pattadhovanaudakanti bhuñjanatthāya pattānaṁ dhovanaudakaṁ. Gahetabbanti hatthena gahetabbaṁ.",
  "tika-vin12t3:473_0": "Yathā gaṇhiyamāneti yojanā. Mattāyāti pamāṇāya. Sabbiādīsu evāti evasaddo ajjhāharitabbo.",
  "tika-vin12t3:473_1": "Sabbiādīsūti sabbitelauttaribhaṅgesu, niddhāraṇe bhummaṁ. Yanti sabbiādikaṁ. Appahotīti",
  "tika-vin12t3:473_2": "sabbesaṁ bhikkhūnaṁ nappahoti. Tanti sabbiādikaṁ, sampādehīti sambandho. Tādisaṁ",
  "tika-vin12t3:473_3": "sabbiādikanti sambandho.",
  "tika-vin12t3:474": "Yaṁ bhattagganti yojanā. Hatthadhovanaudakanti bhuttāvīnaṁ hatthassa dhovanaudakaṁ. Antarāti bhojanassa majjhe. Pipāsitenāti pivituṁ icchantena. Galeti kaṇṭhe.",
  "tika-vin12t3:475_0": "Nivattantenāti ettha kasmā ṭhānā nivattantenāti āha ‘‘bhattaggato’’ti. Kathaṁ kenākārena",
  "tika-vin12t3:475_1": "nivattitabbanti yojanā. Kasmā navakehi bhikkhūhi paṭhamataraṁ nivattitabbanti āha",
  "tika-vin12t3:475_2": "‘‘sambādhesu hī’’tiādi. Nikkhamanokāsoti paṭhamataraṁ nikkhantokāso. Paṭipāṭiyāti",
  "tika-vin12t3:475_3": "vuḍḍhapaṭipāṭiyā. Dhureti gehadvārassa samīpe. Dhurasaddo hi idha samīpavācako. Navakā",
  "tika-vin12t3:475_4": "antogehe ce nisinnā hontīti yojanā. Antarenāti bhikkhūnaṁ vivarena, majjhena vā.",
  "tika-vin12t3:475_5": "Viraḷāyāti tanukāya.",
  "tika-vin12t3:476": "6. Piṇḍacārikavattakathā",
  "tika-vin12t3:477_0": "366. Piṇḍacārikavatte evaṁ vinicchayo veditabboti yojanā. Kappāsaṁ vā gahetvāti sambandho.",
  "tika-vin12t3:477_1": "Yañcāti yañca kiñci vatthuṁ, gahetvāti sambandho. Karontī ṭhitā vāti karontī hutvā",
  "tika-vin12t3:477_2": "ṭhitā vā. Tanti kammaṁ. Na ca bhikkhādāyikāyāti itthiliṅgavasena vuttattā itthiyā",
  "tika-vin12t3:477_3": "eva mukhaṁ na ulloketabbanti atthaṁ paṭikkhipanto āha ‘‘itthī vā hotū’’tiādi. ‘‘Bhikkhādānasamaye’’ti",
  "tika-vin12t3:477_4": "iminā aññasmiṁ samaye olokentopi natthi dosoti dasseti. Ekasmiṁ kāle bhikkhāya dadamānāya",
  "tika-vin12t3:477_5": "sabbakālampi na oloketabbanti anicchitatthaṁ paṭikkhipati.",
  "tika-vin12t3:478": "7. Āraññikavattakathā",
  "tika-vin12t3:479_0": "368. Āraññikavatte evaṁ vinicchayo veditabboti yojanā. Senāsanā otaritabbanti ettha",
  "tika-vin12t3:479_1": "araññe rukkhamūlādīsu nisinnassa vihārābhāvato senāsanaṁ nāma vasanaṭṭhānaṁ sandhāya",
  "tika-vin12t3:479_2": "vuttanti āha ‘‘vasanaṭṭhānato nikkhamitabba’’nti.",
  "tika-vin12t3:480_0": "Pattaṁ thavikāya pakkhipitvāti ettha kathaṁ patto thavikāya pakkhipitabboti āha ‘‘sace",
  "tika-vin12t3:480_1": "bahī’’tiādi. Tattha patto pakkhipitabboti sambandho. Dhovitvā katvāti padesu ‘‘pattaṁ",
  "tika-vin12t3:480_2": "vodaka’’nti vibhattipariṇāmaṁ katvā sambandhitabbaṁ. Tampīti veḷunāḷikampi. Samīpeti",
  "tika-vin12t3:480_3": "āraññakassa senāsanassa samīpe. Yathā ca āraññakassa araṇisahitaṁ icchitabbaṁ, evaṁ",
  "tika-vin12t3:480_4": "kantāraṁ paṭipannassāpi araṇisahitaṁ icchitabbanti yojanā. Gaṇavāsinoti gaṇena saha",
  "tika-vin12t3:480_5": "vāsino, āraññakassāti sambandho. Tenāti araṇisahitena. ‘‘Nakkhattāneva nakkhattapadānī’’ti",
  "tika-vin12t3:480_6": "iminā assayujādinakkhattāneva (abhidhānappadīpikāyaṁ 58-60 gāthāsu) disābhāgajānanassa,",
  "tika-vin12t3:480_7": "ca samayajānanassa ca kāraṇattā nakkhattapadāni nāmāti dasseti.",
  "tika-vin12t3:481": "8. Senāsanavattakathā",
  "tika-vin12t3:482_0": "369. Senāsanavatte evaṁ vinicchayo veditabboti yojanā. Dvāraṁ nāmāti mahādvāraṁ.",
  "tika-vin12t3:482_1": "Mahāvaḷañjanti mahantehi janehi paribhuñjitabbaṁ. Tatthāti dvāre. Āpucchitvāvāti",
  "tika-vin12t3:482_2": "vuḍḍhaṁ āpucchitvāva, sabhāgassa vuḍḍhatarassāti sambandho. Vaṭṭatiyevāti yathāsukhaṁ",
  "tika-vin12t3:482_3": "viharituṁ vaṭṭatiyeva. Parivattitabbanti parimukhaṁ vattitabbaṁ.",
  "tika-vin12t3:483": "9. Jantāgharavattādikathā",
  "tika-vin12t3:484": "371. Jantāgharavatte evaṁ vinicchayo veditabboti yojanā. Bahijagatīti bahiālindo.",
  "tika-vin12t3:485_0": "373. Ācamanavatthusmiṁ evamattho veditabboti yojanā. Nīharitvāti udakaṁ nīharitvā.",
  "tika-vin12t3:485_1": "Ācamitabbanti dhovitabbaṁ. ‘‘Āpubbo camu dhovane’’ti hi dhātupāṭhesu vuttaṁ. Idaṁ",
  "tika-vin12t3:485_2": "ativivaṭanti idaṁ ṭhānaṁ ativivaṭaṁ, na kenaci paṭicchannanti attho. Udakaṁ alabhantassevāti",
  "tika-vin12t3:485_3": "udakaṁ alabhanteyeva.",
  "tika-vin12t3:486_0": "374. Vaccakuṭivatte evaṁ vinicchayo veditabboti yojanā. Ayanti dantakaṭṭhaṁ khādato",
  "tika-vin12t3:486_1": "vaccakaraṇaṁ. Sabbatthevāti sabbasmiṁ eva ṭhāne. ‘‘Na pharusena kaṭṭhenā’’ti ettha",
  "tika-vin12t3:486_2": "na kevalaṁ kharakaṭṭhameva, phālitakaṭṭhādayopi chaviavalekhanakaṭṭhā pharusāyeva",
  "tika-vin12t3:486_3": "nāmāti dassento āha ‘‘phālitakaṭṭhena vā’’tiādi. Paviṭṭhassāti vaccakuṭiṁ paviṭṭhassa.",
  "tika-vin12t3:487_0": "Sabbasādhāraṇaṭṭhānanti sabbesaṁ bhikkhūnaṁ, sabbehi vā sādhāraṇaṁ vaccakuṭisaṅkhātaṁ",
  "tika-vin12t3:487_1": "ṭhānaṁ. Tatrāti tasmiṁ sabbasādhāraṇe ṭhāne. Nibaddhagamanatthāyāti attano nibaddhagamanatthāya",
  "tika-vin12t3:487_2": "kataṁ yaṁ ṭhānaṁ vā yaṁ puggalikaṭṭhānaṁ vā hotīti yojanā.",
  "tika-vin12t3:488_0": "Uhatāti ettha upubbo hadadhātūti dassento āha ‘‘uhaditā’’ti. ‘‘Hada karīsossagge’’ti",
  "tika-vin12t3:488_1": "dhātupāṭhesu (pāṇinī 977 dhātupāṭhe; saddanītidhātumālāyaṁ 15 dakārantadhātu) vuttattā",
  "tika-vin12t3:488_2": "vaccakūpato bahi karīsassa ossajjananti āha ‘‘bahi vaccamakkhitā’’ti. Dhovitabbāti",
  "tika-vin12t3:488_3": "udakena dhovitabbā. Etampīti udakassa avijjamānampi. Sabbatthāti sabbasmiṁ vattakkhandhake.",
  "tika-vin12t3:489": "Iti vattakkhandhakavaṇṇanāya yojanā samattā.",
  "tika-vin12t3:490": "9. Pātimokkhaṭṭhapanakkhandhakaṁ",
  "tika-vin12t3:491": "1. Pātimokkhuddesayācanakathā",
  "tika-vin12t3:492_0": "383. Pātimokkhaṭṭhapanakkhandhake nandimukhiyā rattiyāti ettha nandiyati tusiyatīti",
  "tika-vin12t3:492_1": "nandi, ikārantoyaṁ napuṁsakaliṅgo. ‘‘Nandiseno (jā. aṭṭha. 3.4.1) nandivisālo’’tiādīsu",
  "tika-vin12t3:492_2": "ikārantoyaṁ pulliṅgo hoti, idha pana mukhaṁ apekkhitvā ikāranto napuṁsakaliṅgo hoti.",
  "tika-vin12t3:492_3": "Aruṇuṭṭhitakāle odātadisāmukhatāya nandi mukhaṁ etissaṁ rattiyanti nandimukhī, ratti,",
  "tika-vin12t3:492_4": "tāya nandimukhiyā rattiyā, tena vuttaṁ ‘‘aruṇuṭṭhitakālepi hi nandīmukhā viya ratti",
  "tika-vin12t3:492_5": "khāyatī’’ti. Antopūtinti ettha kāyassa anto kuṇapapūtinti atthaṁ paṭipakkhipanto",
  "tika-vin12t3:492_6": "āha ‘‘attacittasantāne’’tiādi. ‘‘Kilesavassanavasenā’’ti iminā udakavassanavasenāti",
  "tika-vin12t3:492_7": "atthaṁ paṭikkhipati. Avassutanti tintaṁ, kilinnanti attho. Kasambujātanti ettha kasambūti",
  "tika-vin12t3:492_8": "saṅkāro. So hi sammuñcaniyā kasiyamāne vilekhiyamāne sambati saddaṁ karotīti kasambu,",
  "tika-vin12t3:492_9": "taṁ viya jātanti kasambujātanti attho daṭṭhabbo. Aṭṭhakathāyaṁ pana adhippāyavasena",
  "tika-vin12t3:492_10": "‘‘ākiliṭṭhajāta’’nti vuttaṁ, ativiya kiliṭṭhajātanti attho. ‘‘Ākiṇṇadosatāya kiliṭṭhajāta’’ntipi",
  "tika-vin12t3:492_11": "pāṭho. ‘‘Yāva bāhāgahaṇāpi nāmā’’ti iminā pāṭhena dassetīti sambandho. Hīti padapūraṇamattaṁ.",
  "tika-vin12t3:492_12": "Tenāti moghapurisena. ‘‘Yāvā’’ti nipātapayogattā ‘‘bāhāgahaṇāpī’’ti ettha pañcamīvibhatti",
  "tika-vin12t3:492_13": "avadhiatthe hoti. Nāma-saddo garahatthajotako, tassa payogattā ‘‘āgamessatī’’ti ettha",
  "tika-vin12t3:492_14": "atītatthe anāgatavacanaṁ (saddanītisuttamālāya 893 sutte). Āgamessati nāmāti yojanā.",
  "tika-vin12t3:492_15": "Āgamessatīti īsaṁ adhivāsessati. ‘‘Āto gamuīsamadhivāsane’’ti hi dhātupāṭhesu (saddanītidhātumālāyaṁ",
  "tika-vin12t3:492_16": "18 makārantadhātu) vuttaṁ.",
  "tika-vin12t3:493_0": "384.Na āyatakeneva papātoti ettha dīgheneva papātoti dassento āha ‘‘na paṭhamameva",
  "tika-vin12t3:493_1": "gambhīro’’ti. Āyatasaddo hi dīghapariyāyo. ‘‘Na āyatakena gītassarena dhammo gāyitabbo’’tiādīsu",
  "tika-vin12t3:493_2": "(cūḷava. 249) viya papāto dīghena tīrassa ādimhi na hotīti vuttaṁ hoti. Paṭhamamevāti",
  "tika-vin12t3:493_3": "tīrassa ādimhiyeva. ‘‘Anupubbena gambhīro’’ti iminā ‘‘na paṭhamameva gambhīro’’ti",
  "tika-vin12t3:493_4": "vacanassa adhippāyatthaṁ dasseti. Ṭhitadhammoti tīrassa antoyeva ṭhitasabhāvo . Velaṁ",
  "tika-vin12t3:493_5": "nātivattatīti ettha velāsaddassa tīramariyādatthesu pavattabhāvaṁ dassento āha ‘‘osakkanakandaraṁ",
  "tika-vin12t3:493_6": "mariyādavela’’nti. Tattha ‘‘osakkanakandara’’iti padena tīratthaṁ dasseti, ‘‘mariyāda’’",
  "tika-vin12t3:493_7": "iti padena mariyādatthaṁ. Kena udakena daritabboti kandaro, udakena osakkano kandaro",
  "tika-vin12t3:493_8": "etthāti osakkanakandaraṁ, tīraṁ. Osakkanakandarabhūtañca mariyādabhūtañca velaṁ tīraṁ",
  "tika-vin12t3:493_9": "nātikkamatīti attho. Tīraṁ vāhetīti ettha vahadhātuyā pāpuṇanatthaṁ dassento āha",
  "tika-vin12t3:493_10": "‘‘tīraṁ appetī’’ti. Tattha appetīti pāpuṇāpeti. ‘‘Ussāretī’’ti iminā pāḷiyaṁ ‘‘thalaṁ",
  "tika-vin12t3:493_11": "ussāretī’’ti padena ‘‘tīraṁ vāhetī’’ti padassa atthaṁ dassetīti attho dassito. Ussāretīti",
  "tika-vin12t3:493_12": "uddharitvā gamāpeti. Aññāpaṭivedhoti ettha ājānāti, ājānitthāti vā aññaṁ arahattamaggo",
  "tika-vin12t3:493_13": "vā arahattaphalaṁ vā, tassa paṭivijjhanaṁ aññāpaṭivedho, sukhuccāraṇatthaṁ majjhe",
  "tika-vin12t3:493_14": "dīgho, aññāpaṭivedho nāma arahattuppattiyeva hoti. Tena vuttaṁ ‘‘arahattuppattī’’ti.",
  "tika-vin12t3:494_0": "385.Channamativassatīti udānapāḷiyā sandhāyabhāsitapāḷibhāvaṁ dassento āha ‘‘āpatti’’ntiādi.",
  "tika-vin12t3:494_1": "Tattha idanti ‘‘channamativassatī’’ti vacanaṁ vuttanti sambandho. Etanti navāpattiāpajjanaṁ",
  "tika-vin12t3:494_2": "sandhāyāti sambandho.",
  "tika-vin12t3:495": "4. Pātimokkhasavanārahakathā",
  "tika-vin12t3:496_0": "386.Purevā pacchā vāti ñattito pure vā pacchā vā. Khetteti pātimokkhaṭṭhapanassa",
  "tika-vin12t3:496_1": "khette. Khettaṁ dassento āha ‘‘tasmā’’tiādi. Rekāraṁ bhaṇatīti chattiṁsatyakkharesu",
  "tika-vin12t3:496_2": "re-kāraṁ ñattiṭṭhapanako bhaṇati. Idanti pañcatiṁsatyakkharānaṁ uccāraṇaṭṭhānaṁ.",
  "tika-vin12t3:496_3": "Vutteti ñattiṭṭhapanakena vutte. ‘‘Suṇātu me’’ti vacane anāraddheyevāti yojanā.",
  "tika-vin12t3:497": "5. Dhammikādhammikapātimokkhaṭṭhapanakathā",
  "tika-vin12t3:498_0": "387.Tena puggalenāti tena cuditakena puggalena. Sā vipattīti sīlavipattiādisaṅkhātā",
  "tika-vin12t3:498_1": "sā vipatti. Saññāamūlikavasenāti ‘‘katā’’ iti saññāya amūlikavasena. Katañcāti ekantena",
  "tika-vin12t3:498_2": "katañca. Akatañcāti ekantena akatañca.",
  "tika-vin12t3:499_0": "Kopetukāmatāya neva āgacchatīti sambandho. Tenāti anāgamanādikāraṇena. Āpajjatīti",
  "tika-vin12t3:499_1": "pātimokkhaṭṭhapanako āpajjati. Iccassāpīti iti evaṁ assa pātimokkhaṭṭhapanakassāpi",
  "tika-vin12t3:499_2": ". Paccādiyatīti pati ādiyati, ‘‘akataṁ kammaṁ, puna kātabbaṁ kamma’’ntiādinā puna",
  "tika-vin12t3:499_3": "ādīyati, puna ārabhatīti attho.",
  "tika-vin12t3:500": "6. Dhammikapātimokkhaṭṭhapanakathā",
  "tika-vin12t3:501_0": "388.Maggapaṭipādanādīsūti maggasmiṁ paṭipādanādīsu. Ādisaddena theyyacittena avahārādayo",
  "tika-vin12t3:501_1": "saṅgaṇhāti. Ākārādisaññāti ākārasaññā liṅgasaññā nimittasaññā. Tanti parisaṅkaṁ sandhāyāti sambandho.",
  "tika-vin12t3:502": "7. Attādānaaṅgakathā",
  "tika-vin12t3:503_0": "398.Attādānaṁ ādātukāmenāti ettha kiṁ attādānanti āha ‘‘sāsanaṁ sodhetukāmo’’tiādi.",
  "tika-vin12t3:503_1": "Iminā paraṁ codetuṁ attanā ādātabbaṁ adhikaraṇaṁ attādānanti vuccatīti dasseti. Akāloimaṁ",
  "tika-vin12t3:503_2": "attādānaṁ ādātunti ettha akālaṁ dassento āha ‘‘rājabhaya’’ntiādi. Tattha vassārattoti",
  "tika-vin12t3:503_3": "vassakālo. So hi vasso ativiya rañjati ettha kāleti vassārattoti vuccati. Vassārattopi",
  "tika-vin12t3:503_4": "adhikaraṇavūpasamatthaṁ lajjiparisāya dūrato ānayanassa dukkarattā akālo nāma. Itīti",
  "tika-vin12t3:503_5": "ayaṁ rājabhayādikāloti attho. Viparītoti rājabhayādīnaṁ abhāvakālo.",
  "tika-vin12t3:504_0": "Abhūtaṁ idaṁ attādānanti ettha abhūtasaddo avijjamānapariyāyoti āha ‘‘asantamida’’nti,",
  "tika-vin12t3:504_1": "idaṁ attādānaṁ avijjamānanti attho. Mayā gahitoti sambandho. Sīlavā puggaloti yojanā.",
  "tika-vin12t3:504_2": "Yanti attādānaṁ saṁvattatīti sambandho. Idanti attādānaṁ.",
  "tika-vin12t3:505_0": "Na labhissāmi sandiṭṭhe, labhissāmi sandiṭṭheti ettha ‘‘na labhissāmi, labhissāmī’’ti",
  "tika-vin12t3:505_1": "idaṁ kiṁ sandhāya vuttanti āha ‘‘appekadā hī’’tiādi. Tattha appekadāti api ekadā.",
  "tika-vin12t3:505_2": "Hisaddo vitthārajotako. Evarūpāti sandiṭṭhasambhattasabhāvā. Tanti upatthambhakabhikkhulabhanaṁ",
  "tika-vin12t3:505_3": "sandhāyāti sambandho. ‘‘Na labhissāmī’’ti idaṁ vacanaṁ vuttanti sambandho.",
  "tika-vin12t3:506_0": "Kosambakānaṁ bhaṇḍanādi bhavati viya bhaṇḍanādi bhavissatīti yojanā. Pacchāpi avippaṭisārakaraṁ",
  "tika-vin12t3:506_1": "bhavissatīti ettha kesaṁ avippaṭisārakaraṁ bhavati viya pañcaṅgasampannāgataṁ attādānaṁ",
  "tika-vin12t3:506_2": "ādiyato pacchāpi avippaṭisārakaraṁ bhavatīti āha ‘‘subhaddaṁ vuḍḍhapabbajita’’ntiādi.",
  "tika-vin12t3:506_3": "Tattha pañcasatikasaṅgītinti pañcasatehi mahākassapādīhi kattabbaṁ saṅgītiṁ. Mahākassapattherassa",
  "tika-vin12t3:506_4": "pacchā samanussaraṇakaraṁ hoti iva hotīti yojanā. Eseva nayo sesesupi. Samanussaraṇakaranti",
  "tika-vin12t3:506_5": "sammodavasena punappunaṁ anussaraṇassa karaṁ. Iminā ‘‘avippaṭisārakara’’nti padassa",
  "tika-vin12t3:506_6": "atthaṁ dasseti. Pacchāpīti ettha pisaddassa avuttasampiṇḍanatthaṁ dassento āha ‘‘sāsanassa",
  "tika-vin12t3:506_7": "cā’’tiādi. Tattha sāsanassa ca sassirikatāyāti sambandho. Vigataupakkilesacandimasūriyānaṁ",
  "tika-vin12t3:506_8": "viya sāsanassa ca sassirikatāya saṁvattatīti adhippāyo.",
  "tika-vin12t3:507": "8. Codakena paccavekkhitabbadhammakathā",
  "tika-vin12t3:508_0": "399. ‘‘Acchiddena appaṭimaṁsenā’’tiādīsu evamattho veditabboti yojanā. Chiddasappaṭimaṁsaṁ",
  "tika-vin12t3:508_1": "paṭhamaṁ dassetvā viparītavasena acchiddaappaṭimaṁsaṁ dassento āha ‘‘yenā’’tiādi.",
  "tika-vin12t3:508_2": "Tattha yena katānīti sambandho. Chijjatīti chiddo, paṭi punappunaṁ masiyati āmasiyatīti",
  "tika-vin12t3:508_3": "paṭimaṁso, niggahitāgamo, bhāvappadhānoyaṁ kammaniddeso. Saha paṭimaṁsenāti sappaṭimaṁso,",
  "tika-vin12t3:508_4": "kāyasamācāro. Viparītoti viparivattavasena ito pavatto, kāyasamācāroti attho. Amūlakānuddhaṁsanādīhīti",
  "tika-vin12t3:508_5": "ādisaddena duṭṭhullavācādayo saṅgaṇhāti.",
  "tika-vin12t3:509_0": "Mettaṁ nu kho me cittanti ettha appanābhāvappattaṁ mettacittamevādhippetanti dassento",
  "tika-vin12t3:509_1": "āha ‘‘palibodhe chinditvā’’tiādi. Tattha palibodheti āvāsapalibodhādike palibodhe.",
  "tika-vin12t3:509_2": "‘‘Vikkhambhanavasena vihatāghāta’’nti iminā appanābhāvappattaṁ mettacittameva dasseti.",
  "tika-vin12t3:509_3": "Idaṁ panāvuso kattha vuttaṁ bhagavatāti ettha idaṁsaddakiṁsaddānaṁ visayaṁ dassento",
  "tika-vin12t3:509_4": "āha ‘‘idaṁ sikkhāpadaṁ katarasmiṁ nagare’’ti.",
  "tika-vin12t3:510": "9. Codakena upaṭṭhāpetabbakathā",
  "tika-vin12t3:511_0": "400.‘‘Kālena vakkhāmī’’tiādīsu codanāya kālaakālādiṁ dassento āha ‘‘eko eka’’ntiādi.",
  "tika-vin12t3:511_1": "Tattha ekoti ekako codako. Ekanti ekakaṁ cuditakaṁ. Saṅghamajjha…pe… asanasālādīsu",
  "tika-vin12t3:511_2": "vā parivāritakkhaṇe vāti yojanā. Tattha ‘‘saṅghamajjha…pe… asanasālādīsū’’ti iminā",
  "tika-vin12t3:511_3": "ṭhānābhāvaṁ dasseti, ‘‘upaṭṭhākehi parivāritakkhaṇe’’ti iminā kālābhāvaṁ dasseti.",
  "tika-vin12t3:511_4": "Imehi padehi ṭhānampi kālena saṅgahetvā ‘‘kālena vakkhāmī’’ti vuttanti dasseti. Tacchenāti",
  "tika-vin12t3:511_5": "saccena. Hambhoti nipāto pacchimapadesu paccekaṁ yojetabbo. Hambho mahallaka, hambho",
  "tika-vin12t3:511_6": "parisāvacara, hambho paṁsukūlika, hambho dhammakathikāti hi attho. Idanti kammaṁ.",
  "tika-vin12t3:511_7": "Kāraṇanissitanti mahallakabhāvakāraṇādīsu nissitaṁ. ‘‘Bhante’’ti nipātopi paccekaṁ",
  "tika-vin12t3:511_8": "yojetabbo. Ettha ca ‘‘hambho’’ti nipātena lokavohāravasena anādarassa pakāsakattā",
  "tika-vin12t3:511_9": "pharusena vadati nāma, ‘‘bhante’’ti nipātena sādarassa pakāsakattā saṇhena vadati",
  "tika-vin12t3:511_10": "nāma. Kāraṇanissitaṁ katvāti imasmiṁ vītikkame ayaṁ nāma dosoti kāraṇanissitaṁ katvā.",
  "tika-vin12t3:511_11": "‘‘Mettacittaṁ upaṭṭhapetvā’’ti iminā mettacittoti padassa ‘‘vakkhāmī’’ti pade kiriyāvisesanabhāvaṁ",
  "tika-vin12t3:511_12": "dasseti. No dosantaroti ettha antarasaddassa cittavācakabhāvaṁ dassento āha ‘‘na",
  "tika-vin12t3:511_13": "duṭṭhacitto’’ti. ‘‘Hutvā’’ti iminā kiriyāvisesanabhāvaṁ dasseti.",
  "tika-vin12t3:512": "10. Codakacuditakapaṭisaṁyuttakathā",
  "tika-vin12t3:513_0": "401.Ajjhattanti ettha attasaddassa cittavācakabhāvañca sattamīvibhattiyāpi amādesabhāvañca",
  "tika-vin12t3:513_1": "dassento āha ‘‘attano citte’’ti. Uppādetvāti iminā ‘‘manasikaritvā’’ti padassa adhippāyatthaṁ",
  "tika-vin12t3:513_2": "dasseti. Kāruññatāti ettha dvīsu ṇyapaccayatāpaccayesu ekasseva bhāvavācakattā eko",
  "tika-vin12t3:513_3": "svatthoti dassento āha ‘‘karuṇabhāvo’’ti. Tattha karuṇassa puggalassa bhāvo kāruññaṁ,",
  "tika-vin12t3:513_4": "tadeva kāruññatā. Atha vā karuṇo eva puggalo kāruññaṁ, tassa bhāvo kāruññatāti vacanattho",
  "tika-vin12t3:513_5": "kātabbo. Imināti ‘‘kāruññatā’’ti padena. Karuṇañcāti appanāpattaṁ karuṇañca. Karuṇāpubbabhāgañcāti",
  "tika-vin12t3:513_6": "appanāpattāya karuṇāya pubbabhāge parikammūpacāravasena pavattaṁ kāmāvacarakaruṇañca.",
  "tika-vin12t3:513_7": "Dvīhipīti ‘‘hitesitā, anukampitā’’ti dvīhipi padehi. Mettañcāti appanāpattamettañca.",
  "tika-vin12t3:513_8": "Mettāpubbabhāgañcāti appanāpattāya mettāya pubbabhāge parikammūpacāravasena pavattaṁ",
  "tika-vin12t3:513_9": "kāmāvacaramettañca. Suddhanteti suddhe koṭṭhāse. Paṭiññaṁ āropetvāti cuditakaṁ paṭiññaṁ",
  "tika-vin12t3:513_10": "āropetvā. Ye eteti ‘‘kāruññatā’’tiādinā nayena ye ete pañca dhammā vuttāti yojanā.",
  "tika-vin12t3:513_11": "Iminā ime pañca dhammeti ettha imasaddassa aniyamaniddesabhāvaṁ dasseti.",
  "tika-vin12t3:514_0": "Sacceca akuppe cāti ettha saccasaddassa viratisaccaparamatthasaccāni paṭikkhipanto",
  "tika-vin12t3:514_1": "āha ‘‘vacīsacce cā’’ti. ‘‘Akuppanatāyā’’ti iminā nakupassa bhāvo akuppanti katvā",
  "tika-vin12t3:514_2": "ṇyapaccayassa bhāvatthaṁ dasseti. Hīti saccaṁ, vitthāro vā. Na paro ghaṭṭetabboti",
  "tika-vin12t3:514_3": "na paro kujjhāpetabbo. Sabbatthāti sabbasmiṁ pātimokkhaṭṭhapanakkhandhake.",
  "tika-vin12t3:515": "Iti pātimokkhaṭṭhapanakkhandhakavaṇṇanāya yojanā samattā.",
  "tika-vin12t3:516": "10. Bhikkhunikkhandhakaṁ",
  "tika-vin12t3:517": "Mahāpajāpatigotamīvatthukathā",
  "tika-vin12t3:518_0": "402. Bhikkhunikkhandhake kasmā paṭikkhipatīti codanaṁ dassetvā tassā ābhogaṁ dassento",
  "tika-vin12t3:518_1": "āha ‘‘nanū’’tiādi. ‘‘Kāma’’ntiādinā abhyūpagamaparihāravasena vissajjeti. Tattha",
  "tika-vin12t3:518_2": "kāmaṁsaddo anuggahattho, pana saddo garahattho, pana tathāpi paṭikkhipatīti sambandho.",
  "tika-vin12t3:518_3": "Tanti mahāpajāpatiṁ gotamiṁ. Yācitena hutvā anuññātanti yojanā. Ayanti pabbajjā.",
  "tika-vin12t3:518_4": "Bhaddakaṁ katvāti laddhakaṁ katvā, manāpaṁ katvāti attho.",
  "tika-vin12t3:519": "403.Kumbhathenakehīti ettha kumbhe dīpaṁ jāletvā tenālokena thenentīti kumbhathenakāti dassento āha ‘‘kumbhe dīpaṁ jāletvā’’tiādi.",
  "tika-vin12t3:520": "Nāḷimajjhagatanti sassanāḷassa majjhe gataṁ. Gaṇṭhinti phaḷuṁ. ‘‘Kaṇḍa’’ntipi pāṭho, daṇḍanti attho. Yenāti pāṇakena. Ayañhi yaṁsaddo taṁsaddānapekkhoti daṭṭhabbo.",
  "tika-vin12t3:521_0": "Antorattabhāvoti antolohitabhāvo. Etamatthanti etaṁ vakkhamānaṁ atthaṁ. Āḷiyāti āvaraṇāya.",
  "tika-vin12t3:521_1": "Abaddhāyapīti pisaddo anuggahattho, baddhāya pana pagevāti attho. Kiñcīti appamattakaṁ.",
  "tika-vin12t3:521_2": "Yanti udakaṁ. Tampīti udakampi. Pisaddo abaddhāya ṭhitaṁ kiñci udakaṁ apekkhati.",
  "tika-vin12t3:521_3": "Ye ime garudhammā paññattāti yojanā. Paṭikaccevāti pageva , paṭhamamevāti attho.",
  "tika-vin12t3:521_4": "Tesūti garudhammesu. Apaññattesu santesupīti yojanā. Paṭhamaṁ vuttantiādi vuttaṁ,",
  "tika-vin12t3:521_5": "vassasahassameva ṭhassati iti imamatthaṁ dassetīti yojanā. ‘‘Vassasahassa’’nti ca",
  "tika-vin12t3:521_6": "etaṁ vacanaṁ vuttanti sambandho. Tatoti vassasahassato. Pariyattidhammopīti pisaddo",
  "tika-vin12t3:521_7": "paṭivedhasaddhammaṁ apekkhati. Dvīsu saddhammesu ṭhitesu paṭipattisaddhammo ṭhitoyevāti",
  "tika-vin12t3:521_8": "katvā na vuttaṁ. Tāniyevāti pañcavassasahassāniyeva. Pariyattiyā sati paṭivedho na",
  "tika-vin12t3:521_9": "hotīti nāpi vattabboti yojanā. Liṅganti samaṇavesaṁ, samaṇākāranti attho.",
  "tika-vin12t3:522": "Bhikkhunīupasampadānujānanakathā",
  "tika-vin12t3:523_0": "404.Imāya anupaññattiyāti mahāpajāpatiyā aṭṭhagarudhammapaṭiggahaṇūpasampadaṁ upanidhāya",
  "tika-vin12t3:523_1": "ayaṁ paññatti anupaññatti nāma, tāya anupaññattiyā upasampādetunti attho. Mahāpajāpatiyā",
  "tika-vin12t3:523_2": "saddhivihāriniyo katvāti mahāpajāpatiṁ upajjhaṁ katvā pañcasatā sākiyāniyo tassā",
  "tika-vin12t3:523_3": "saddhivihāriniyo katvāti attho. Itīti tasmā ahesunti sambandho. Iminā ovādenāti bhagavato iminā ovādena.",
  "tika-vin12t3:524": "410.Etissāti etissā bhikkhuniyā. Tanti kammaṁ. Aññasminti aññasmiṁ kamme. Aññanti ropitabbakammato aññaṁ kammaṁ.",
  "tika-vin12t3:525_0": "411.Kaddamodakenāti kaddamena āluḷitena udakeneva. Kaddamādīsupīti pīsaddo ‘‘yena",
  "tika-vin12t3:525_1": "kenacī’’ti ettha yojetabbo. Yena kenacipīti hi attho. Sannipatitvāti bhikkhunisaṅghena",
  "tika-vin12t3:525_2": "sannipatitvā. Apasādanīyanti apasādetabbaṁ kammaṁ. Ettāvatāti ettakena sāvanamattena.",
  "tika-vin12t3:525_3": "Avandiyoti na vandetabbo, vandituṁ na arahoti attho. Tatoti tikkhattuṁ sāvetabbato.",
  "tika-vin12t3:525_4": "Na vandantīti bhikkhuniyo na vandanti. Disvāpīti taṁ bhikkhuṁ disvāpi. Tena bhikkhunāti",
  "tika-vin12t3:525_5": "apasādanīyaṁ dassentena bhikkhunā, khamāpetabbanti sambandho. Vihāreyevāti bhikkhūnaṁ",
  "tika-vin12t3:525_6": "vihāreyeva. Tena bhikkhunāti upasaṅkamitabbena bhikkhunā, vattabbanti sambandho.",
  "tika-vin12t3:525_7": "Tatoti vattabbakālato. Soti apasādanīyaṁ dassento bhikkhu. Etthāti bhikkhunikkhandhake.",
  "tika-vin12t3:525_8": "Kammavibhaṅgeti parivārāvasāne kammānaṁ vibhaṅgaṭṭhāne (pari. aṭṭha. 495-496).",
  "tika-vin12t3:526_0": "Obhāsantīti ava hīnena bhāsantīti dassento āha ‘‘asaddhammena obhāsantī’’ti. ‘‘Bhikkhunīhi",
  "tika-vin12t3:526_1": "saddhiṁ sampayojentī’’ti ettha kammakaraṇe dassento āha ‘‘purise asaddhammenā’’ti.",
  "tika-vin12t3:526_2": "Ettha ‘‘purise’’ti iminā kammaṁ dasseti, ‘‘asaddhammenā’’ti iminā karaṇaṁ. Vihārappavesaneti",
  "tika-vin12t3:526_3": "bhikkhūnaṁ vihārappavesane. Ovādaṁ ṭhapetunti ettha ovādaṭṭhapanākāraṁ dassento āha",
  "tika-vin12t3:526_4": "‘‘na bhikkhunupassaya’’ntiādi. Ovādatthāyāti ovādapaṭiggahaṇatthāya. Mā karitthāti mā kareyyātha.",
  "tika-vin12t3:527_0": "416.Gihidārikāyoti gihibhūtā dārikāyo bandhanti viyāti yojanā. Ghanapaṭṭakenāti ghanabhūtena",
  "tika-vin12t3:527_1": "paṭṭena niyuttena. Ekapariyakanti ettha ekavāraṁ kaṭiyaṁ parikkhipitvā kataṁ kāyabandhanaṁ",
  "tika-vin12t3:527_2": "ekapariyakanti dassento āha ‘‘ekavāraṁ parikkhipanaka’’nti. Tattha parikkhipanakanti",
  "tika-vin12t3:527_3": "kaṭiyaṁ parikkhipanārahaṁ.",
  "tika-vin12t3:528_0": "Vilīvenāti ettha bahutthe ekavacananti āha ‘‘saṇhehi vilīvehī’’ti. ‘‘Katapaṭṭenā’’ti",
  "tika-vin12t3:528_1": "iminā pāḷiyaṁ ‘‘katenā’’ti pāṭhasesaṁ dasseti. Setavatthapaṭṭenāti setavatthena katena",
  "tika-vin12t3:528_2": "paṭṭena. Kataveṇiyāti katāya veṇiyā. Iminā dussena katā veṇi dussaveṇīti vacanatthaṁ",
  "tika-vin12t3:528_3": "dasseti. Eseva nayo purimapacchimapadesupi. Coḷakāsāvanti coḷameva kasāvena rattattā coḷakāsāvaṁ.",
  "tika-vin12t3:529_0": "Aṭṭhillenāti addena aṭṭhinā. ‘‘Gojaṅghaṭṭhike’’ti iminā aṭṭhino sambandhaṁ dasseti.",
  "tika-vin12t3:529_1": "Hatthaṁ koṭṭāpentīti ettha hatthaṁ nāma aggabāhamevādhippetaṁ, na kapparato paṭṭhāyāti",
  "tika-vin12t3:529_2": "dassento āha ‘‘aggabāha’’nti. Piṭṭhihatthanti hatthapiṭṭhiṁ. Piṭṭhipādanti pādapiṭṭhiṁ.",
  "tika-vin12t3:530_0": "417.Vuttanayānevāti chabbaggiyānaṁ mukhalimpanādīsu (cūḷava. aṭṭha. 247) vuttanayāneva.",
  "tika-vin12t3:530_1": "Aṅgadeseti sarīrappadese. Gaṇḍappadeseti kapolappadese. Sāloke tiṭṭhantīti ettha",
  "tika-vin12t3:530_2": "saṁvijjati āloko etthāti sālokanti katvā dvāraṁ gahetabbaṁ. Tena vuttaṁ ‘‘dvāraṁ",
  "tika-vin12t3:530_3": "vivaritvā’’ti. Vuṭṭhāpentīti upasampādenti. Sūnaṁ ṭhapentīti ettha sūnāsaddo maṁsapariyāyoti",
  "tika-vin12t3:530_4": "āha ‘‘maṁsaṁ vikkiṇantī’’ti. Tenāti dāsena. Idaṁ padaṁ ‘‘kārentī’’ti pade kāritakammaṁ.",
  "tika-vin12t3:530_5": "‘‘Haritakañceva pakkañcā’’ti iminā haritakapakkikanti padassa dvandavākyaṁ dasseti.",
  "tika-vin12t3:530_6": "Tattha haritakanti haritameva paṇṇaṁ. Pakkanti seditaṁ paṇṇaṁ.",
  "tika-vin12t3:531": "418.Kathitāyevāti cīvarakkhandhake kathitāyeva.",
  "tika-vin12t3:532_0": "419.Pāḷimuttakavinicchayoti pāḷiyaṁ vuttavinicchayato mutto vinicchayo. Pāḷimuttakavinicchayaṁ",
  "tika-vin12t3:532_1": "vitthārento āha ‘‘sace hī’’tiādi. Yo koci kālaṁ karonto vadatīti sambandho. Mamaccayenāti",
  "tika-vin12t3:532_2": "mama atikkamena. Aññassāti vuttehi upajjhāyādīhi aññassa . Tesanti upajjhāyādīnaṁ.",
  "tika-vin12t3:532_3": "Na hotīti parikkhāro na hoti. Hīti saccaṁ, yasmā vā. Accayadānanti accayena hotūti",
  "tika-vin12t3:532_4": "dānaṁ. Na ruhatīti pañcannaṁ sahadhammikānaṁ pabbajitassa vā gahaṭṭhassa vā yassa",
  "tika-vin12t3:532_5": "kassaci accayadānaṁ tesaṁ na ruhati, saṅghasseva ruhatīti adhippāyo. Gihīnaṁ pana",
  "tika-vin12t3:532_6": "accayadānanti sambandho. Ruhatīti gihīnaṁ pabbajitassa vā gahaṭṭhassa vā yassa kassaci",
  "tika-vin12t3:532_7": "accayadānaṁ tesaṁ ruhati, tesaṁyeva santako hotīti adhippāyo.",
  "tika-vin12t3:533_0": "420.Purāṇamallīti ettha mallassa bhariyā mallī, purāṇe mallī purāṇamallīti dassento",
  "tika-vin12t3:533_1": "āha ‘‘purāṇe’’tiādi. ‘‘Gihikāle’’ti iminā ‘‘purāṇe’’ti ettha ṇapaccayassa sarūpaṁ",
  "tika-vin12t3:533_2": "dasseti. Mallassāti muṭṭhimallassa. Purisabyañjananti ettha byañjanasaddo nimittapariyāyoti",
  "tika-vin12t3:533_3": "āha ‘‘purisanimitta’’nti. Cittanti rāgacittaṁ.",
  "tika-vin12t3:534": "421.Yanti yaṁ vatthu, agganti paṭhamabhāgaṁ. Asappāyanti attano asappāyaṁ.",
  "tika-vin12t3:535": "Hiyyoti atītānantarāhani. Aññasminti bhikkhunīhi aññasmiṁ. ‘‘Bhikkhunīhī’’ti padaṁ ‘‘paṭiggāhāpetvā’’ti pade kāritakammaṁ. Hīti saccaṁ, yasmā vā.",
  "tika-vin12t3:536": "426. ‘‘Bhojanakāla’’nti iminā ‘‘kālaṁ vītināmesu’’nti ettha kālavisesaṁ dasseti.",
  "tika-vin12t3:537_0": "Pureti ādimhi. Tāsanti aṭṭhannaṁ bhikkhunīnaṁ. Abbhantarimāti abbhantare pariyāpannā.",
  "tika-vin12t3:537_1": "Aññāti aṭṭhahi bhikkhunīhi aññā. Navakatarā hotīti sambandho. ‘‘Ṭhapetvā bhattagga’’nti",
  "tika-vin12t3:537_2": "iminā aññattha sabbattha yathāvuḍḍhaṁ na paṭibāhitabbanti ettha aññasaddassa apādānaṁ",
  "tika-vin12t3:537_3": "dasseti. Aññasminti ettha smiṁvacanena tthapaccayassa atthaṁ dasseti. ‘‘Catupaccayabhājanīyaṭṭhāne’’ti",
  "tika-vin12t3:537_4": "iminā sarūpaṁ dasseti.",
  "tika-vin12t3:538_0": "430.Dūtenapi upasampādetunti ettha kiṁ sabbathā dūtena upasampadā vaṭṭatīti āha ‘‘dūtena…pe…",
  "tika-vin12t3:538_1": "vaṭṭatī’’ti. Yena kenaci antarāyenāti sambandho, asati antarāye na vaṭṭatīti adhippāyo.",
  "tika-vin12t3:538_2": "Kammavācāpariyosāne upasampannāva hotīti sambandho. Tāvadevāti upasampannakkhaṇeyeva.",
  "tika-vin12t3:539": "431.Navakammampīti pisaddo udositaupassaye apekkhati.",
  "tika-vin12t3:540": "432.Tassāti tassā itthiyā. Yāva so dārako viññutaṁ pāpuṇātīti ettha kathaṁ viññubhāvo gahetabboti āha ‘‘yāva khāditu’’ntiādi.",
  "tika-vin12t3:541_0": "Ṭhapetvā sāgāranti ettha sakāro sahasaddakāriyo, agāranti ca seyyāgāranti dassento",
  "tika-vin12t3:541_1": "āha ‘‘sahāgāraseyyamattaṁ ṭhapetvā’’ti. Yathā aññasmiṁ purise paṭipajjitabbaṁ, evaṁ",
  "tika-vin12t3:541_2": "tathāti yojanā. ‘‘Aññasmi’’nti iminā pāḷiyaṁ aññe puriseti ettha smiṁvacanassa sabbanāmato",
  "tika-vin12t3:541_3": "ekārādeso dassito, taṁdassanena ca kaccāyane (kaccāyane 110 sutte) sabbanāmato smiṁvacanassa",
  "tika-vin12t3:541_4": "ekārādesanisedhanaṁ aniccanti dasseti.",
  "tika-vin12t3:542_0": "434.‘‘Yadeva sā vibbhantā’’ti iminā dassetīti sambandho. ‘‘Yasmā’’ti iminā yadevāti",
  "tika-vin12t3:542_1": "ettha yaṁsaddassa kāraṇatthaṁ dasseti. Odātāni vatthāni nivatthāti sambandho. ‘‘Tasmāyevā’’ti",
  "tika-vin12t3:542_2": "iminā tadevāti padassa kāraṇatthameva dasseti. ‘‘Na sikkhāpaccakkhānenā’’ti iminā",
  "tika-vin12t3:542_3": "evatthaphalaṁ dasseti. Sā puna upasampadaṁ na labhatīti sā vibbhantā bhikkhunī puna",
  "tika-vin12t3:542_4": "upasampadaṁ na labhati.",
  "tika-vin12t3:543": "Pabbajjampi na labhatīti titthāyatanasaṅkantā bhikkhunī pabbajjampi na labhati, pageva upasampadaṁ.",
  "tika-vin12t3:544_0": "Pāde sambāhantāti bhikkhunīnaṁ pāde sambāhantā. Keseti bhikkhunīnaṁ kese. Tatrāti",
  "tika-vin12t3:544_1": "‘‘kukkuccayantā na sādiyantī’’ti vacane. Eke ācariyā vadantīti sambandho. Sārattā",
  "tika-vin12t3:544_2": "hontīti yojanā. Etthāti purisānaṁ abhivādanādīsu. Idanti purisānaṁ abhivādanādi,",
  "tika-vin12t3:544_3": "‘‘anuññāta’’nti pade vuttakammaṁ ‘‘vaṭṭatī’’ti pade vuttakattā. Atha vā odissa anuññātaṁ",
  "tika-vin12t3:544_4": "idaṁ purisānaṁ abhivādanādi vaṭṭatīti yojanā. Evañhi sati ‘‘odissa anuññāta’’nti",
  "tika-vin12t3:544_5": "padaṁ hetuantogadhavisesanaṁ, odissa anuññātattā vaṭṭatīti adhippāyo. Tanti aṭṭhakathāsu",
  "tika-vin12t3:544_6": "vuttavacanaṁ. Hīti saccaṁ, yasmā vā.",
  "tika-vin12t3:545_0": "435.Pallaṅkena nisīdantīti ettha āsanapallaṅkaṁ paṭikkhipanto āha ‘‘pallaṅkaṁ ābhujitvā",
  "tika-vin12t3:545_1": "nisīdantī’’ti. Tattha ābhujitvāti ābandhitvā. Kūpoti vaccakūpo. Uparīti kūpato upari.",
  "tika-vin12t3:545_2": "‘‘Sabbadisāsu paññāyatī’’ti iminā paṭicchannameva atthi, na upari channanti dasseti.",
  "tika-vin12t3:546": "436.Kuṇḍakanti kaṇaṁ. Etthāti bhikkhunikkhandhake.",
  "tika-vin12t3:547": "Iti bhikkhunikkhandhakavaṇṇanāya yojanā samattā.",
  "tika-vin12t3:548": "11. Pañcasatikakkhandhakaṁ",
  "tika-vin12t3:549": "1. Khuddānukhuddakasikkhāpadakathā",
  "tika-vin12t3:550_0": "441. Pañcasatikakkhandhake ‘‘cattāri…pe… khuddakānī’’ti evamādi vuttanti sambandho.",
  "tika-vin12t3:550_1": "Pariyāyenāti kāraṇena. Dhūmakālikanti ettha dhūmassa kālo dhūmakālo, dhūmassa uṭṭhitakāloti",
  "tika-vin12t3:550_2": "attho. So etassatthīti dhūmakālikaṁ, sikkhāpadapaññattaṁ. Iti imamatthaṁ dassento āha ‘‘yāvā’’tiādi.",
  "tika-vin12t3:551_0": "443.Idanti ‘‘katamāni pana bhante khuddānukhuddakāni sikkhāpadānī’’ti apucchanaṁ.",
  "tika-vin12t3:551_1": "‘‘Tayā’’ti iminā idaṁ teti ettha tesaddassa ‘‘tuyhaṁ, tavā’’ti atthe paṭikkhipati.",
  "tika-vin12t3:551_2": "Āpattinti dukkaṭāpattiṁ. Hīti saccaṁ, yasmā vā. Teti therā. ‘‘Saṅgho…pe… na samucchindatī’’ti",
  "tika-vin12t3:551_3": "etaṁ vacanaṁ anussāvitanti yojanā. ‘‘Desehi taṁ āvuso dukkaṭa’’nti idampi ca vuttanti",
  "tika-vin12t3:551_4": "sambandho. Thero panāti ānandatthero pana āhāti sambandho. Tatthāti apucchane. Yathāti",
  "tika-vin12t3:551_5": "yenākārena. Catūsu ṭhānesūti ‘‘bhagavato vassikasāṭikaṁ akkamitvā sibbesī’’tiādīsu",
  "tika-vin12t3:551_6": "catūsu ṭhānesu. Etthāti pañcasatikakkhandhake.",
  "tika-vin12t3:552": "Iti pañcasatikakkhandhakavaṇṇanāya yojanā samattā.",
  "tika-vin12t3:553": "12. Sattasatikakkhandhakaṁ",
  "tika-vin12t3:554": "Dasavatthukathā",
  "tika-vin12t3:555_0": "447. Sattasatikakkhandhake vaḍḍhenti kaṭasinti ettha kaṭasīsaddo susānabhūmivācakoti",
  "tika-vin12t3:555_1": "dassento āha ‘‘punappunaṁ kaḷevaraṁ nikkhipamānā bhūmiṁ vaḍḍhentī’’ti. Tattha kaḷevaranti",
  "tika-vin12t3:555_2": "dehaṁ. Tañhi kaḷe aṅgapaccaṅgānaṁ avayave sampiṇḍetvā variyati icchiyatīti kaḷevaranti",
  "tika-vin12t3:555_3": "vuccati. Evaṁ ghoraṁ kaṭasiṁ vaḍḍhentāva punabbhavaṁ ādiyantīti yojanā.",
  "tika-vin12t3:556": "454.Pāpakaṁno āvuso katanti ettha nosaddo amhasaddakāriyo, chaṭṭhīkattā ca hotīti dassento āha ‘‘āvuso amhehi pāpakaṁ kata’’nti.",
  "tika-vin12t3:557_0": "455. ‘‘Piyavacana’’nti iminā katamena tvaṁ bhūmi-vihārenāti ettha bhūmisaddo piyavācako",
  "tika-vin12t3:557_1": "ruḷhīsaddoti dasseti. ‘‘Āmantetī’’ti iminā ālapanapadanti dasseti. Āvuso bhūmīti",
  "tika-vin12t3:557_2": "attho. Kullavihāro nāma mettāvihāro, so ca heṭṭhimajhānattaye yuttattā uttānavihāroti",
  "tika-vin12t3:557_3": "āha ‘‘uttānavihārenā’’ti.",
  "tika-vin12t3:558_0": "457.Sāvatthiyāti sāvatthinagare. Suttavibhaṅgeti padabhājanīye. Paṭikkhittabhāvaṁ",
  "tika-vin12t3:558_1": "vitthārento āha ‘‘tatra hī’’tiādi. Tatrāti suttavibhaṅge, paṭikkhittaṁ hotīti sambandho.",
  "tika-vin12t3:558_2": "Tatrāti ‘‘sannidhikārake asannidhikārakasaññī’’tiādivacane. Eke ācariyā evaṁ maññantīti",
  "tika-vin12t3:558_3": "yojanā. Kinti maññantīti āha ‘‘yo pana bhikkhū’’tiādi. Aloṇakaṁ yampi āmisanti yojanā.",
  "tika-vin12t3:558_4": "Tenāti purepariggahitaloṇena. Tanti āmisaṁ. Tadahupaṭiggahitamevāti tasmiṁ ahani",
  "tika-vin12t3:558_5": "paṭiggahitameva. Tasmāti yasmā tadahupaṭiggahitameva, tasmā. Vadatoti vadantassa,",
  "tika-vin12t3:558_6": "bhagavato vacanenāti sambandho. Etthāti aloṇakāmisaparibhuñjane, dukkaṭena bhavitabbaṁ",
  "tika-vin12t3:558_7": "iti maññantīti yojanā. Teti eke ācariyā. Dukkaṭenapīti pisaddena pageva pācittiyenāti",
  "tika-vin12t3:558_8": "dasseti. Hīti saccaṁ, yasmā vā. Etthāti yāvajīvikayāvakālikesu. Yāvajīvikaṁ na tadahupaṭiggahitaṁ,",
  "tika-vin12t3:558_9": "yāvakālikameva tadahupaṭiggahitanti yojanā. Tadahupaṭiggahitañca yāvakālikanti sambandho.",
  "tika-vin12t3:558_10": "Taṁ dukkaṭaṁ tumhe yadi maññathāti yojanā. Yāvajīvikamissanti loṇasaṅkhātena yāvajīvikena",
  "tika-vin12t3:558_11": "saṁsaṭṭhaṁ. Byañjanamattanti vikāle na kappatīti byañjanamattaṁ.",
  "tika-vin12t3:559_0": "Etthāti ‘‘yāvakālikena bhikkhave’’tiādivacane (mahāva. 305) tadahupaṭiggahitaṁ yāvajīvikanti",
  "tika-vin12t3:559_1": "yojanā. Yāvakālikassa gati viya gati etassāti yāvakālikagatikaṁ. Tasmā dukkaṭaṁ na",
  "tika-vin12t3:559_2": "hotīti sambandho. Etthāti purepaṭiggahitaloṇena āmisaparibhuñjane. Tadahupaṭiggahitaṁ",
  "tika-vin12t3:559_3": "yāvakālikena sambhinnarasaṁ yāvajīvikanti yojanā. Tanti yathāvuttaṁ yāvajīvikaṁ,",
  "tika-vin12t3:559_4": "vikālabhojanapācittiyā eva kāraṇaṁ hotīti yojanā. Evanti tathā, ajja paṭiggahitampi",
  "tika-vin12t3:559_5": "yāvajīvikanti sambandho. Aparajju paṭiggahitena yāvakālikenāti yojanā. Tanti yāvajīvikena",
  "tika-vin12t3:559_6": "sammissaṁ yāvakālikaṁ, ajānantopīti sambandho. Idanti yathāvuttaṁ yāvakālikaṁ. Tatoti",
  "tika-vin12t3:559_7": "sannidhibhojanapācittiyato. Hīti saccaṁ. ‘‘Sāvatthiyā suttavibhaṅge’’ti idaṁ byākaraṇaṁ",
  "tika-vin12t3:559_8": "parisuddhanti yojanā.",
  "tika-vin12t3:560_0": "‘‘Rājagahe uposathasaṁyutte’’ti idaṁ vacanaṁ vuttanti sambandho. Uposathasaṁyutteti",
  "tika-vin12t3:560_1": "uposathena sambandhe uposathakkhandhake. Kiṁ sandhāya vuttanti āha ‘‘na bhikkhave…pe…",
  "tika-vin12t3:560_2": "dukkaṭassāti (mahāva. 141) etaṁ sandhāyā’’ti. Atisāreti atikkamitvā saraṇe gamane",
  "tika-vin12t3:560_3": "pavattaneti attho. Nimittatthe cetaṁ bhummaṁ. ‘‘Campeyyake vinayavatthusmi’’nti idaṁ",
  "tika-vin12t3:560_4": "vuttanti sambandho. ‘‘Campeyyakkhandhake āgata’’nti iminā campeyye āgataṁ campeyyakanti",
  "tika-vin12t3:560_5": "vacanatthaṁ dasseti.",
  "tika-vin12t3:561_0": "Dhammikanti bhūtena pavattaṁ. Suttavibhaṅge hi yasmā āgatanti sambandho. Dasāyevāti",
  "tika-vin12t3:561_1": "dasāyameva, ādhāre cetaṁ bhummaṁ. Vidatthimattāti vidatthipamāṇā. Dasāya vināti dasaṁ",
  "tika-vin12t3:561_2": "vajjetvā. Taṁ pamāṇanti vidatthittayasaṅkhātaṁ taṁ pamāṇaṁ karontassa vuttapācittiyaṁ",
  "tika-vin12t3:561_3": "āpajjatīti sambandho. ‘‘Taṁ atikkāmayato chedanakaṁ pācittiya’’nti (pāci. 533) idaṁ",
  "tika-vin12t3:561_4": "vacanaṁ āgatameva hotīti yojanā. Sabbatthāti sabbasmiṁ sattasatikakkhandhake.",
  "tika-vin12t3:562": "Iti samantapāsādikāya vinayasaṁvaṇṇanāya",
  "tika-vin12t3:563": "Sattasatikakkhandhakavaṇṇanāya",
  "tika-vin12t3:564": "Yojanā samattā.",
  "tika-vin12t3:565_0": "Dvivaggasaṅgahāti mahāvaggacūḷavaggavasena dvīhi vaggehi saṅgahitā. Dvāvīsatipabhedanāti",
  "tika-vin12t3:565_1": "mahāvagge dasa, cūḷavagge dvādasāti evaṁ dvāvīsatipakārā. Pañcakkhandhadukkhappahāyinoti",
  "tika-vin12t3:565_2": "pañcakkhandhasaṅkhātaṁ dukkhaṁ pajahanasīlassa, bhagavatoti sambandho. Āsāpīti icchāpi.",
  "tika-vin12t3:565_3": "Ayaṁ panettha yojanā-pañcakkhandhadukkhappahāyino bhagavato sāsane dvivaggasaṅgahā",
  "tika-vin12t3:565_4": "dvāvīsatipabhedanā ye khandhakā bhagavatā vuttā, tesaṁ khandhakānaṁ esā vaṇṇanā antarāyaṁ",
  "tika-vin12t3:565_5": "vinā yathā siddhā, evaṁ tathā pāṇīnaṁ kalyāṇā āsāpi sijjhantūti.",
  "tika-vin12t3:566": "Iti samantapāsādikāya vinayasaṁvaṇṇanāya",
  "tika-vin12t3:567": "Cūḷavaggasaṁvaṇṇanāya",
  "tika-vin12t3:568": "Yojanā samattā.",
  "tika-vin12t3:569": "Jādilañchitanāmena, nekānaṁ vācito mayā;",
  "tika-vin12t3:570": "Cūḷavaggakhandhakassa, samatto yojanānayoti.",
  "tika-vin12t3:571": " Namo tassa bhagavato arahato sammāsambuddhassa",
  "tika-vin12t3:572": "Pācityādiyojanā"
}