{
  "tika-s0301t6:0": "6. Brahmasaṁyuttaṁ",
  "tika-s0301t6:1": "1. Paṭhamavaggo",
  "tika-s0301t6:2": "1. Brahmāyācanasuttavaṇṇanā",
  "tika-s0301t6:3_0": "172.Parivitakkoudapādīti dhammagambhīratāpaccavekkhaṇahetuko dhammadesanāya appossukko",
  "tika-s0301t6:3_1": "uppajji. Ayaṁ parivitakko kasmā udapādi? Kattha ca udapādīti taṁ sabbaṁ vibhāvetuṁ",
  "tika-s0301t6:3_2": "‘‘sabbabuddhāna’’ntiādi āraddhaṁ. Tattha āciṇṇasamāciṇṇoti ācarito ceva ācarantehi",
  "tika-s0301t6:3_3": "ca sammadeva ācaritoti attho. Etena ayaṁ parivitakko sabbabuddhānaṁ paṭhamābhisambodhiyaṁ",
  "tika-s0301t6:3_4": "uppajjatevāti ayamettha dhammatāti dasseti. Tattha aṭṭhame sattāheti idaṁ sattamasattāhato",
  "tika-s0301t6:3_5": "paraṁ sattāhabbhantare uppannattā vuttaṁ, na pana itaresaṁ viya aṭṭhamassa nāma sattāhassa",
  "tika-s0301t6:3_6": "pavattitassa sabbhāvā. Sapaccaggheti mahagghe. ‘‘Paccagghe’’ti vā pāṭho, abhinaveti",
  "tika-s0301t6:3_7": "attho. Selamayeti muggavaṇṇasilāmaye.",
  "tika-s0301t6:4_0": "Paṭividdhoti sayambhuñāṇena ‘‘idaṁ dukkha’’ntiādinā paṭimukhaṁ nibbijjhanavasena",
  "tika-s0301t6:4_1": "patto, yāthāvato avabuddhoti attho. Dhammoti catusaccadhammo tabbinimuttassa paṭivijjhitabbadhammassa",
  "tika-s0301t6:4_2": "abhāvato. Gambhīroti mahāsamuddo viya makasatuṇḍasūciyā aññatra samupacitaparipakkañāṇasambhārehi",
  "tika-s0301t6:4_3": "aññesaṁ ñāṇena alabbhaneyyapatiṭṭho. Tenāha ‘‘uttānapaṭikkhepavacanameta’’nti. Yo",
  "tika-s0301t6:4_4": "alabbhaneyyapatiṭṭho, so ogāhituṁ asakkuṇeyyatāya sarūpato visesato ca passituṁ na",
  "tika-s0301t6:4_5": "sakkāti āha ‘‘gambhīrattāva duddaso’’ti. Dukkhena daṭṭhabboti kicchena kenaci kadācideva",
  "tika-s0301t6:4_6": "daṭṭhabbo. Yaṁ pana daṭṭhumeva na sakkā, tassa ogāhetvā anu anu bujjhanako kadāci",
  "tika-s0301t6:4_7": "natthīti āha ‘‘duddasattāva duranubodho’’ti. Dukkhena avabujjhitabbo avabodhassa",
  "tika-s0301t6:4_8": "dukkarabhāvato. Imasmiṁ ṭhāne ‘‘taṁ kiṁ maññatha, bhikkhave, katamaṁ nu kho dukkarataraṁ",
  "tika-s0301t6:4_9": "vā durabhisambhavataraṁ vā’’ti (saṁ. ni. 5.1115) suttapadaṁ vattabbaṁ. Santārammaṇatāya",
  "tika-s0301t6:4_10": "vā santo. Nibbutasabbapariḷāhatāya nibbuto. Attano paccayehi padhānabhāvaṁ nītoti",
  "tika-s0301t6:4_11": "vā paṇīto. Atittikaraṇaṭṭhena atappako sādurasabhojanaṁ viya. Tattha ca nirodhasaccaṁ",
  "tika-s0301t6:4_12": "santaṁ ārammaṇanti santārammaṇaṁ, maggasaccaṁ santaṁ santārammaṇañcāti santārammaṇaṁ,",
  "tika-s0301t6:4_13": "anupasantasabhāvānaṁ kilesānaṁ saṅkhārānañca abhāvato santo. Nibbutasabbapariḷāhattā",
  "tika-s0301t6:4_14": "nibbuto. Santapaṇītabhāveneva tadatthāya asecanakatāya atappakatā daṭṭhabbā. Tenāha",
  "tika-s0301t6:4_15": "‘‘idaṁ dvayaṁ lokuttarameva sandhāya vutta’’nti. Uttamañāṇassa visayattā na takkena",
  "tika-s0301t6:4_16": "avacaritabbo. Tato eva nipuṇañāṇagocaratāya saṇhasukhumasabhāvattā ca nipuṇo. Bālānaṁ",
  "tika-s0301t6:4_17": "avisayattā yathāvuttehi paṇḍitehi eva veditabboti paṇḍitavedanīyo. Ālīyanti abhiramitabbaṭṭhena",
  "tika-s0301t6:4_18": "sevīyantīti ālayā, pañca kāmaguṇā. Ālayanti allīyanti abhiramaṇavasena sevantīti",
  "tika-s0301t6:4_19": "ālayā, taṇhāvicaritāni. Ramantīti ratiṁ vindanti kīḷanti laḷanti. Ālayaratāti ālayaniratā.",
  "tika-s0301t6:5_0": "Ṭhānaṁ sandhāyāti ṭhānasaddaṁ sandhāya, atthako pana ṭhānanti ca paṭiccasamuppādo",
  "tika-s0301t6:5_1": "eva adhippeto. Tiṭṭhati phalaṁ tadāyattavuttitāyāti hi ṭhānaṁ, saṅkhārādīnaṁ paccayabhūtā",
  "tika-s0301t6:5_2": "avijjādayo. Imesaṁ saṅkhārādīnaṁ paccayā idappaccayā, avijjādayo. Idappaccayā eva",
  "tika-s0301t6:5_3": "idappaccayatā yathā ‘‘devo eva devatā’’. Idappaccayānaṁ vā avijjādīnaṁ attano phalaṁ",
  "tika-s0301t6:5_4": "pati paccayabhāvo uppādanasamatthatā idappaccayatā. Tena paramatthapaccayalakkhaṇo",
  "tika-s0301t6:5_5": "paṭiccasamuppādo dassito hoti. Paṭicca samuppajjati phalaṁ etasmāti paṭiccasamuppādo.",
  "tika-s0301t6:5_6": "Padadvayenapi dhammānaṁ paccayaṭṭho eva vibhāvito. Tenāha ‘‘saṅkhārādipaccayānaṁ",
  "tika-s0301t6:5_7": "etaṁ adhivacana’’nti. Saṅkhārādīnaṁ paccayā saṅkhārādipaccayā, avijjādayo. Tesaṁ",
  "tika-s0301t6:5_8": "saṅkhārādipaccayānaṁ. Ayamettha saṅkhepo, vitthāro pana visuddhimaggasaṁvaṇṇanāyaṁ",
  "tika-s0301t6:5_9": "(visuddhi. mahāṭī. 2.572-573) vuttanayena veditabbo. Sabbasaṅkhārasamathotiādi sabbanti",
  "tika-s0301t6:5_10": "sabbasaṅkhārasamathādiabhidheyyaṁ sabbaṁ atthato nibbānameva. Idāni assa nibbānabhāvaṁ",
  "tika-s0301t6:5_11": "dassetuṁ ‘‘yasmā hī’’tiādi vuttaṁ. Tanti nibbānaṁ. Āgammāti paṭicca ariyamaggassa",
  "tika-s0301t6:5_12": "ārammaṇapaccayahetu. Sammantīti paṭippassaddhivūpasamavasena sammanti. Tathā santā",
  "tika-s0301t6:5_13": "ca savisesaṁ upasantā nāma hontīti āha ‘‘vūpasammantī’’ti. Etena sabbe saṅkhārā sammanti",
  "tika-s0301t6:5_14": "etthāti sabbasaṅkhārasamatho, nibbānanti dasseti. Sabbasaṅkhāravisaṁyutte hi nibbāne",
  "tika-s0301t6:5_15": "sabbasaṅkhāravūpasamapariyāyo aṭṭhakathāyaṁ vutto eva. Sesapadesupi eseva nayo.",
  "tika-s0301t6:6_0": "Upadhīyati ettha dukkhanti upadhi, khandhādayo. Paṭinissaṭṭhāti samucchedavasena",
  "tika-s0301t6:6_1": "pariccattā honti. Sabbā taṇhāti aṭṭhasatappabhedā sabbāpi taṇhā. Sabbe kilesarāgāti",
  "tika-s0301t6:6_2": "kāmarāgarūparāgādibhedā sabbepi kilesabhūtā rāgā, sabbepi vā kilesā idha ‘‘kilesarāgā’’ti",
  "tika-s0301t6:6_3": "adhippetā, na lobhavisesā eva cittassa pariḷāhabhāvāpādanato. Yathāha ‘‘rattampi",
  "tika-s0301t6:6_4": "cittaṁ vipariṇataṁ , duṭṭhampi cittaṁ vipariṇataṁ, mūḷhampi cittaṁ vipariṇata’’nti",
  "tika-s0301t6:6_5": "(pārā. 271). Virajjantīti palujjanti vikkhambhanato sabbaso tena visaṁyuttabhāvato.",
  "tika-s0301t6:6_6": "Sabbaṁ dukkhanti jarāmaraṇādibhedaṁ sabbaṁ vaṭṭadukkhaṁ. Bhavena bhavanti tena tena",
  "tika-s0301t6:6_7": "bhavena bhavantaraṁ bhavanikantibhāvena saṁsibbati. Phalena vā saddhiṁ kammaṁ sataṇhasseva",
  "tika-s0301t6:6_8": "āyatiṁ punabbhavabhāvato. Tato vānato nikkhantaṁ tattha tassa sabbaso abhāvato. Ciranisajjācirabhāsanehi",
  "tika-s0301t6:6_9": "piṭṭhiāgilāyanatālugalasosādivasena kāyakilamatho ceva kāyavihesā ca veditabbā. Sā",
  "tika-s0301t6:6_10": "ca kho desanāya atthamajānantānaṁ apaṭipajjantānañca vasena, jānantānaṁ pana paṭipajjantānañca",
  "tika-s0301t6:6_11": "desanāya kāyaparissamopi satthu aparissamoyeva. Tenāha bhagavā – ‘‘na ca maṁ dhammādhikaraṇaṁ",
  "tika-s0301t6:6_12": "vihesesī’’ti (udā. 10). Tenevāha – ‘‘yā ajānantānaṁ desanā nāma, so mama kilamatho",
  "tika-s0301t6:6_13": "assā’’ti. Ubhayanti cittakilamatho cittavihesā cāti ubhayampetaṁ buddhānaṁ natthi",
  "tika-s0301t6:6_14": "bodhimūle eva samucchinnattā. Anubrūhanaṁ sampiṇḍanaṁ. Soti apissūti nipāto. Vuddhippattā",
  "tika-s0301t6:6_15": "vā acchariyā anacchariyā, vuddhiatthopi hi -kāro hoti yathā ‘‘asekkhā dhammā’’ti.",
  "tika-s0301t6:6_16": "Kappānaṁ satasahassaṁ cattāri ca asaṅkhyeyyāni sadevakassa lokassa dhammasaṁvibhāgakaraṇatthameva",
  "tika-s0301t6:6_17": "pāramiyo pūretvā idāni samadhigatadhammarajjassa tattha appossukkatāpattidīpanatā",
  "tika-s0301t6:6_18": "gāthatthassa ca acchariyatā tassa vuddhippattīti veditabbaṁ. Atthadvārena hi gāthānaṁ",
  "tika-s0301t6:6_19": "anacchariyatā. Gocarā ahesunti upaṭṭhahiṁsu. Upaṭṭhānañca vitakketabbatāvāti āha",
  "tika-s0301t6:6_20": "‘‘parivitakkayitabbataṁ pāpuṇiṁsū’’ti.",
  "tika-s0301t6:7_0": "Yadi sukhāpaṭipadāva, kathaṁ kicchatāti āha ‘‘pāramīpūraṇakāle panā’’tiādi. Evamādīni",
  "tika-s0301t6:7_1": "duppariccajāni dentassa. Ha-iti vā byattanti etasmiṁ atthe nipāto. ‘‘Ekaṁsatthe’’ti",
  "tika-s0301t6:7_2": "keci. Ha byattaṁ, ekaṁsena vā alaṁ nippayojanaṁ evaṁ kicchena adhigatassa pakāsituṁ",
  "tika-s0301t6:7_3": "desitunti yojanā. Halanti vā alanti iminā samānatthapadaṁ ‘‘halanti vadāmī’’tiādīsu",
  "tika-s0301t6:7_4": "viya. Rāgadosaphuṭṭhehīti phuṭṭhavisena viya sappena rāgena dosena ca phuṭṭhehi abhibhūtehi.",
  "tika-s0301t6:7_5": "Rāgadosānugatehīti rāgadosehi anubandhehi.",
  "tika-s0301t6:8_0": "Niccādīnanti niccādīnaṁ catunnaṁ vipallāsānaṁ. Evaṁgatanti evaṁ aniccantiādinā ākārena",
  "tika-s0301t6:8_1": "pavattaṁ bujjhitabbaṁ. Kāmarāgarattā ca bhavarāgarattā ca nīvaraṇehi nivutacittatāya",
  "tika-s0301t6:8_2": "diṭṭhirāgarattā viparītābhinivesena na dakkhanti yāthāvato dhammaṁ na paṭivijjhissanti.",
  "tika-s0301t6:8_3": "Sabhāvenāti aviparītasabhāvena. Evaṁ gāhāpetunti aniccantiādinā sabhāvena yāthāvato",
  "tika-s0301t6:8_4": "dhammaṁ jānāpetuṁ. Rāgadosaparetatāpi nesaṁ sammūḷhabhāvenevāti āha ‘‘tamokhandhena āvuṭā’’ti.",
  "tika-s0301t6:9_0": "Dhammadesanāya appossukkatāpattiyā kāraṇaṁ vibhāvetuṁ ‘‘kasmā panā’’tiādinā sayameva",
  "tika-s0301t6:9_1": "codanaṁ samuṭṭhāpeti. Aññātavesenāti imassa bhagavato sāvakabhāvūpagamanena aññātavesena.",
  "tika-s0301t6:9_2": "‘‘Aññataratāpasavesenā’’ti keci, so panassa arahattādhigamaneneva vigaccheyya. Tividhaṁ",
  "tika-s0301t6:9_3": "kāraṇaṁ appossukkatāpattiyā paṭipakkhassa balavabhāvo, dhammassa gambhīratā, tattha",
  "tika-s0301t6:9_4": "ca bhagavato sātisayaṁ gāravanti taṁ dassetuṁ ‘‘tassa hī’’tiādi āraddhaṁ. Tattha",
  "tika-s0301t6:9_5": "paṭipakkhā nāma rāgādayo kilesā sammāpaṭipattiyā antarāyakarattā. Tesaṁ balavabhāvato",
  "tika-s0301t6:9_6": "ciraparibhāvanāya sattasantānato dubbisodhiyatāya te satte mattahatthino viya dubbalapurisaṁ",
  "tika-s0301t6:9_7": "adhibhavitvā ajjhottharitvā anayabyasanaṁ āpādentā anekasatayojanāyāmavitthāraṁ sunicitaṁ",
  "tika-s0301t6:9_8": "ghanasannivesaṁ kaṇṭakaduggampi adhisenti. Dūrapabhedaducchejjatāhi dubbisodhiyataṁ",
  "tika-s0301t6:9_9": "pana dassetuṁ ‘‘athassā’’tiādi vuttaṁ. Tattha ca anto amaṭṭhatāya kañjiyapuṇṇā lābu,",
  "tika-s0301t6:9_10": "cirapārivāsikatāya takkabharitā cāṭi, snehatintadubbalabhāvena vasāpītapilotikā,",
  "tika-s0301t6:9_11": "telamissitatāya añjanamakkhitahattho dubbisodhanīyā vuttā. Hīnūpamā cetā rūpapabandhabhāvato",
  "tika-s0301t6:9_12": "acirakālikattā ca malīnatāya, kilesasaṁkileso eva pana dubbisodhanīyataro anādikālikattā",
  "tika-s0301t6:9_13": "arūpanissitattā ca. Tenāha ‘‘atisaṁkiliṭṭhā’’ti.",
  "tika-s0301t6:10_0": "Yathā ca dubbisodhanīyataratāya, evaṁ gambhīraduddasaduranubodhānampi vuttaupamā",
  "tika-s0301t6:10_1": "hīnūpamāva. Gambhīropi dhammo paṭipakkhavidhamanena ñāṇena visadabhāvaṁ āpannena",
  "tika-s0301t6:10_2": "supākaṭo bhaveyya, paṭipakkhavidhamanaṁ pana sammāpaṭipattipaṭibaddhaṁ, sā saddhammassavanādhīnā,",
  "tika-s0301t6:10_3": "taṁ satthari dhamme ca pasādāyattaṁ. So garuṭṭhāniyānaṁ ajjhesanahetukoti paṇālikāya",
  "tika-s0301t6:10_4": "sattānaṁ dhammasampaṭipattiyā brahmāyācanānimittanti taṁ dassento ‘‘apicā’’tiādimāha.",
  "tika-s0301t6:11_0": "Upakkilesabhūtaṁ appaṁ rāgādirajaṁ etassāti apparajaṁ, apparajaṁ akkhi paññācakkhu",
  "tika-s0301t6:11_1": "yesaṁ te taṁsabhāvāti katvā apparajakkhajātikāti imamatthaṁ dassento ‘‘paññāmaye’’tiādimāha.",
  "tika-s0301t6:11_2": "Appaṁ rāgādirajaṁ yesaṁ taṁsabhāvā apparajakkhajātikāti evamettha attho veditabbo.",
  "tika-s0301t6:11_3": "Assavanatāti ‘‘sayaṁ abhiññā’’tiādīsu viya karaṇe paccattavacananti āha ‘‘assavanatāyā’’ti.",
  "tika-s0301t6:11_4": "Dasapuññakiriyavasenāti dānādidasavidhapuññakiriyavatthūnaṁ vasena. Tenāha ‘‘katādhikārā’’tiādi.",
  "tika-s0301t6:11_5": "Papañcasūdaniyaṁ (ma. ni. aṭṭha. 1.282) pana ‘‘dvādasapuññakiriyavasenā’’ti vuttaṁ,",
  "tika-s0301t6:11_6": "taṁ dānādīsu saraṇagamana-parahitapariṇāmanādipakkhipanavasena vuttaṁ.",
  "tika-s0301t6:12_0": "Rāgādimalena samalehi pūraṇādīhi chahi satthārehi satthupaṭiññehi kabbaracanāvasena",
  "tika-s0301t6:12_1": "cintākaviādibhāve ṭhatvā takkapariyāhataṁ vīmaṁsānucaritaṁ sayaṁpaṭibhānaṁ cintito.",
  "tika-s0301t6:12_2": "Te kira buddhakolāhalānussavena sañjātakutūhalaṁ lokaṁ vañcentā kohaññe ṭhatvā sabbaññutaṁ",
  "tika-s0301t6:12_3": "paṭijānantā yaṁ kañci adhammameva ‘‘dhammo’’ti dīpesuṁ. Tenāha ‘‘te hi puretaraṁ",
  "tika-s0301t6:12_4": "uppajjitvā’’tiādi. Apāpuretanti etaṁ kassapassa bhagavato sāsanantaradhānato pabhuti",
  "tika-s0301t6:12_5": "pihitaṁ nibbānamahādvāraṁ ariyamaggaṁ saddhammadesanāhatthena apāpura vivara.",
  "tika-s0301t6:13_0": "Selo pabbato ucco hoti thiro ca, na paṁsupabbato missakapabbato cāti āha ‘‘sele yathā",
  "tika-s0301t6:13_1": "pabbatamuddhanī’’ti. Dhammamayaṁ pāsādanti lokuttaradhammamāha. So hi sabbaso pasādāvaho,",
  "tika-s0301t6:13_2": "sabbadhamme atikkamma abbhuggataṭṭhena pāsādasadiso ca. Paññāpariyāyo vā idha dhamma-saddoti",
  "tika-s0301t6:13_3": "vuttaṁ ‘‘paññāmaya’’nti. Sā hi abbhuggataṭṭhena pāsādoti abhidhamme āgatā. Tathā cāha –",
  "tika-s0301t6:14": "‘‘Paññāpāsādamāruyha, asoko sokiniṁ pajaṁ;",
  "tika-s0301t6:15": "Pabbataṭṭhova bhūmaṭṭhe, dhīro bāle avekkhatī’’ti. (dha. pa. 28);",
  "tika-s0301t6:16_0": "Yathā hītiādīsu yathā ca pabbate ṭhatvā andhakāre heṭṭhā olokentassa purisassa khettakedārapāḷikuṭikāyo",
  "tika-s0301t6:16_1": "tattha sayitamanussā ca na paññāyanti anujjalabhāvato, kuṭikāsu pana aggijālā paññāyati",
  "tika-s0301t6:16_2": "samujjalabhāvato, evaṁ dhammapāsādamāruyha sattalokaṁ olokayato bhagavato ñāṇassa",
  "tika-s0301t6:16_3": "āpāthaṁ nāgacchanti akatakalyāṇā sattā, ñāṇagginā anujjalabhāvato anuḷārabhāvato",
  "tika-s0301t6:16_4": "ca rattiṁ khittā sarā viya honti, katakalyāṇā pana bhabbapuggalā dūre ṭhitāpi bhagavato",
  "tika-s0301t6:16_5": "āpāthaṁ āgacchanti paripakkañāṇaggitāya samujjalabhāvato uḷārasantānatāya himavantapabbato",
  "tika-s0301t6:16_6": "viya cāti evaṁ yojanā veditabbā.",
  "tika-s0301t6:17_0": "Garuṭṭhānīyaṁ payirupāsitvā garutaraṁ payojanaṁ uddissa abhipatthanā ajjhesanā, sāpi",
  "tika-s0301t6:17_1": "atthato yācanāva hotīti āha ‘‘ajjhesananti yācana’’nti. Padesavisayaṁ ñāṇadassanaṁ",
  "tika-s0301t6:17_2": "ahutvā buddhānaṁyeva āveṇikabhāvato idaṁ ñāṇadvayaṁ ‘‘buddhacakkhū’’ti vuccatīti",
  "tika-s0301t6:17_3": "āha ‘‘imesañhi dvinnaṁ ñāṇānaṁ ‘buddhacakkhū’ti nāma’’nti. Tiṇṇaṁ magggañāṇānanti",
  "tika-s0301t6:17_4": "heṭṭhimānaṁ tiṇṇaṁ maggañāṇānaṁ ‘‘dhammacakkhū’’ti nāmaṁ catusaccadhammadassanamattabhāvato.",
  "tika-s0301t6:17_5": "Yato tāni ñāṇāni vijjūpamabhāvena vuttāni, aggamaggañāṇaṁ pana ñāṇakiccassa sikhāppattiyā",
  "tika-s0301t6:17_6": "dassanamattaṁ na hotīti ‘‘dhammacakkhū’’ti na vuccati, yato taṁ vajirūpamabhāvena",
  "tika-s0301t6:17_7": "vuttaṁ. Vuttanayenāti ‘‘apparajakkhajātikā’’ti ettha vuttanayena. Yasmā mandakilesā",
  "tika-s0301t6:17_8": "‘‘apparajakkhā’’ti vuttā, tasmā bahalakilesā ‘‘mahārajakkhā’’ti veditabbā. Paṭipakkhavidhamanasamatthatāya",
  "tika-s0301t6:17_9": "tikkhāni sūrāni visadāni, vuttavipariyāyena mudūni. Saddhādayo ākārāti saddahanādippakāre",
  "tika-s0301t6:17_10": "vadati. Sundarāti kalyāṇā. Sammohavinodaniyaṁ pana ‘‘yesaṁ āsayādayo koṭṭhāsā sundarā,",
  "tika-s0301t6:17_11": "te svākārā’’ti vuttaṁ, taṁ imāya atthavaṇṇanāya aññadatthu saṁsandatīti daṭṭhabbaṁ.",
  "tika-s0301t6:17_12": "Kāraṇaṁ nāma paccayākāro, saccāni vā. Paralokanti samparāyaṁ. Taṁ dukkhāvahaṁ vajjaṁ",
  "tika-s0301t6:17_13": "viya bhayato passitabbanti vuttaṁ ‘‘paralokañceva vajjañca bhayato passantī’’ti.",
  "tika-s0301t6:17_14": "Sampattibhavato vā aññattā vipattibhavo paralokoti vuttaṁ ‘‘para…pe… passantī’’ti.",
  "tika-s0301t6:18_0": "Ayaṁ panettha pāḷīti ettha ‘‘apparajakkhā’’ti padānaṁ atthavibhāvane ayaṁ tassa tathābhāvasādhanapāḷi.",
  "tika-s0301t6:18_1": "Saddhādīnañhi vimuttaparipācakadhammānaṁ balavabhāvo tappaṭipakkhānaṁ pāpadhammānaṁ",
  "tika-s0301t6:18_2": "dubbalabhāve sati hoti. Tesañca balavabhāvo saddhādīnaṁ dubbalabhāveti vimuttiparipācakadhammānaṁ",
  "tika-s0301t6:18_3": "savisesaṁ atthitānatthitāvasena apparajakkhā mahārajakkhātiādayo pāḷiyaṁ (paṭi. ma.",
  "tika-s0301t6:18_4": "1.111) vibhajitvā dassitā ‘‘saddho puggalo apparajakkho’’tiādinā. Khandhādayo eva",
  "tika-s0301t6:18_5": "lujjanapalujjanaṭṭhena loko sampattibhavabhūto loko sampattibhavaloko, sugatisaṅkhāto",
  "tika-s0301t6:18_6": "upapattibhavo. Sampatti bhavati etenāti sampattisambhavaloko, sugatisaṁvattaniyo",
  "tika-s0301t6:18_7": "kammabhavo. Duggatisaṅkhātaupapattibhava-duggatisaṁvattaniyakammabhavā vipattibhavaloka-vipattisambhavalokā.",
  "tika-s0301t6:18_8": "Puna ekakadukādivasena lokaṁ vibhajitvā dassetuṁ ‘‘eko loko’’tiādi vuttaṁ. Āhārādayo",
  "tika-s0301t6:18_9": "viya hi āhāraṭṭhitikā saṅkhārā sabbe lujjanaṭṭhena lokoti. Tattha eko loko sabbe",
  "tika-s0301t6:18_10": "sattā āhāraṭṭhitikāti yāyaṁ puggalādhiṭṭhānāya kathāya sabbesaṁ saṅkhārānaṁ paccayāyattavuttitā",
  "tika-s0301t6:18_11": "vuttā, tāya sabbo saṅkhāraloko eko ekavidho pakārantarassa abhāvato. Dve lokātiādīsupi",
  "tika-s0301t6:18_12": "iminā nayena attho veditabbo. Nāmaggahaṇena cettha nibbānassa aggahaṇaṁ tassa alokasabhāvattā.",
  "tika-s0301t6:19_0": "Nanu ca ‘‘āhāraṭṭhitikā’’ti ettha paccayāyattavuttitāya maggaphalānampi lokatā āpajjatīti?",
  "tika-s0301t6:19_1": "Nāpajjati, pariññeyyānaṁ dukkhasaccadhammānaṁ idha ‘‘loko’’ti adhippetattā. Atha",
  "tika-s0301t6:19_2": "vā na lujjati na palujjatīti yo gahito tathā na hoti, so lokoti taṁgahaṇarahitānaṁ",
  "tika-s0301t6:19_3": "lokuttarānaṁ natthi lokatā. Upādānānaṁ ārammaṇabhūtā khandhā upādānakkhandhā. Anurodhādivatthubhūtā",
  "tika-s0301t6:19_4": "lābhādayo aṭṭhalokadhammā. Dasāyatanānīti dasa rūpāyatanāni. Sesaṁ suviññeyyameva.",
  "tika-s0301t6:19_5": "Vivaṭṭajjhāsayassa adhippetattā tassa ca sabbaṁ tebhūmakakammaṁ garahitabbaṁ vajjitabbañca",
  "tika-s0301t6:19_6": "hutvā upaṭṭhātīti vuttaṁ ‘‘sabbe abhisaṅkhārā vajjā, sabbe bhavagāmikammā vajjā’’ti",
  "tika-s0301t6:19_7": ". Apparajakkhatādīsu pañcasu dukesu ekekasmiṁ dasa dasa katvā ‘‘paññāsāya ākārehi",
  "tika-s0301t6:19_8": "imāni pañcindriyāni jānātī’’ti vuttaṁ. Atha vā anvayato byatirekato ca saddhādīnaṁ",
  "tika-s0301t6:19_9": "indriyānaṁ paropariyattaṁ jānātīti katvā tathā vuttaṁ. Ettha ca apparajakkhādibhabbādivasena",
  "tika-s0301t6:19_10": "āvajjentassa bhagavato te sattā puñjapuñjāva hutvā upaṭṭhahanti, na ekekā.",
  "tika-s0301t6:20_0": "Uppalāni ettha santīti uppalinī. Uppalagacchopi jalāsayopi ca. Idha pana jalāsayo",
  "tika-s0301t6:20_1": "adhippetoti āha ‘‘uppalavane’’ti. Yāni hi udakassa anto nimuggāneva hutvā pusanti",
  "tika-s0301t6:20_2": "vaḍḍhanti, tāni antonimuggaposīni. Dīpitānīti aṭṭhakathāyaṁ pakāsitāni, idheva vā",
  "tika-s0301t6:20_3": "‘‘aññānipī’’tiādinā dassitāni. Ugghaṭitaññūti ugghaṭanaṁ nāma ñāṇugghaṭanaṁ, ñāṇena",
  "tika-s0301t6:20_4": "ugghaṭitamatteneva jānātīti attho. Vipañcitaṁ vitthāritameva atthaṁ jānātīti vipañcitaññū.",
  "tika-s0301t6:20_5": "Niddesādīhi dhammābhisamayāya netabboti neyyo. Pajjati attho etenāti padaṁ, pajjate",
  "tika-s0301t6:20_6": "ñāyateti vā padaṁ, tadattho. Padaṁ paramaṁ etassa, na saccābhisambodhoti padaparamo.",
  "tika-s0301t6:21_0": "Udāhaṭavelāyāti udāhāre dhammassa uddese udāhaṭamatteyeva. Dhammābhisamayoti catusaccadhammassa",
  "tika-s0301t6:21_1": "ñāṇena saddhiṁ abhisamayo. Ayaṁ vuccatīti ayaṁ ‘‘cattāro satipaṭṭhānā’’tiādinā nayena",
  "tika-s0301t6:21_2": "saṁkhittena mātikāya ṭhapiyamānāya desanānusārena ñāṇaṁ pesetvā arahattaṁ gaṇhituṁ",
  "tika-s0301t6:21_3": "samattho puggalo ‘‘ugghaṭitaññū’’ti vuccati. Ayaṁ vuccatīti saṁkhittena mātikaṁ ṭhapetvā",
  "tika-s0301t6:21_4": "vitthārena atthe vibhajiyamāne arahattaṁ pāpuṇituṁ samattho puggalo ‘‘vipañcitaññū’’ti",
  "tika-s0301t6:21_5": "vuccati. Uddesatoti uddesahetu. Uddisantassa uddisāpentassa vāti attho. Paripucchatoti",
  "tika-s0301t6:21_6": "atthaṁ paripucchantassa. Anupubbena dhammābhisamayo hotīti anukkamena arahattappatti",
  "tika-s0301t6:21_7": "hoti. Na tāya jātiyā dhammābhisamayo hotīti tena attabhāvena maggaṁ vā phalaṁ vā",
  "tika-s0301t6:21_8": "antamaso jhānaṁ vā vipassanaṁ vā nibbattetuṁ na sakkoti. Ayaṁ vuccati padaparamoti",
  "tika-s0301t6:21_9": "ayaṁ puggalo chabbidhaṁ byañjanapadaṁ chabbidhaṁ atthapadanti idaṁ padameva paramaṁ",
  "tika-s0301t6:21_10": "assāti padaparamoti vuccatīti attho.",
  "tika-s0301t6:22_0": "Vāsanāhotīti desanā phalavohārena vāsanā hotīti vuttā. Na hi kāci buddhānaṁ desanā",
  "tika-s0301t6:22_1": "niratthakā. Yeti ye duvidhe puggale. Vibhaṅge kammāvaraṇenāti pañcavidhena ānantariyakammena.",
  "tika-s0301t6:22_2": "Vipākāvaraṇenāti ahetukapaṭisandhiyā. Yasmā pana duhetukānampi ariyamaggapaṭivedho",
  "tika-s0301t6:22_3": "natthi, tasmā duhetukā paṭisandhipi vipākāvaraṇamevāti veditabbā. Kilesāvaraṇenāti",
  "tika-s0301t6:22_4": "niyatamicchādiṭṭhiyā. Assaddhāti buddhādīsu saddhārahitā. Acchandikāti kattukamyatāchandarahitā.",
  "tika-s0301t6:22_5": "Uttarakurukā manussā acchandikaṭṭhānaṁ paviṭṭhā. Duppaññāti bhavaṅgapaññāya parihīnā.",
  "tika-s0301t6:22_6": "Bhavaṅgapaññāya pana paripuṇṇāyapi yassa bhavaṅgacalanaṁ lokuttarassa paccayo na",
  "tika-s0301t6:22_7": "hoti, sopi duppañño eva nāma. Abhabbā niyāmaṁ okkamituṁ kusalesu dhammesu sammattanti",
  "tika-s0301t6:22_8": "kusalesu dhammesu sammattaniyāmasaṅkhātaṁ maggaṁ okkamituṁ adhigantuṁ abhabbā. Na",
  "tika-s0301t6:22_9": "kammāvaraṇenātiādīni vuttavipariyāyena veditabbāni. Rāgacaritādiādīsu yaṁ vattabbaṁ,",
  "tika-s0301t6:22_10": "taṁ paramatthadīpaniyaṁ visuddhimaggasaṁvaṇṇanāyaṁ (visuddhi. mahāṭī. 1.43) vuttanayena veditabbaṁ.",
  "tika-s0301t6:23_0": "Nibbānassa dvāraṁ pavisanamaggo vivaritvā ṭhapito mahākaruṇūpanissayena sayambhuñāṇena",
  "tika-s0301t6:23_1": "adhigatattā. Saddhaṁ pamuñcantūti attano saddhaṁ dhammasampaṭicchanayogyaṁ katvā",
  "tika-s0301t6:23_2": "vissajjentu, saddahanākārena naṁ upaṭṭhapentūti attho. Sukhena akicchena pavattanīyatāya",
  "tika-s0301t6:23_3": "suppavattitaṁ. Na bhāsiṁ na bhāsissāmīti cintesiṁ.",
  "tika-s0301t6:24_0": "Satthu santikaṁ upagatānaṁ devānaṁ brahmānañca tassa purato antaradhānaṁ nāma atiṭṭhananti",
  "tika-s0301t6:24_1": "āha ‘‘sakaṭṭhānameva gato’’ti. Saddhindriyādi sammādiṭṭhiādiko dhammo eva vineyyasantāne",
  "tika-s0301t6:24_2": "pavattanaṭṭhena cakkanti dhammacakkaṁ. Atha vā cakkanti āṇā. Dhammanti desanā. Atha",
  "tika-s0301t6:24_3": "vā atthadhammato anapetattā dhammañca taṁ pavattanaṭṭhena cakkañcāti dhammacakkaṁ.",
  "tika-s0301t6:24_4": "Dhammena ñāyena cakkantipi dhammacakkaṁ. Yathāha ‘‘dhammañca pavatteti cakkañcāti",
  "tika-s0301t6:24_5": "dhammacakkaṁ, cakkañca pavatteti dhammañcāti dhammacakkaṁ, dhammena pavattetīti dhammacakkaṁ,",
  "tika-s0301t6:24_6": "dhammacariyāya pavattetīti dhammacakka’’ntiādi (paṭi. ma. 2.40-41). Pavattesīti paṭṭhapesi.",
  "tika-s0301t6:25": "Brahmāyācanasuttavaṇṇanā niṭṭhitā.",
  "tika-s0301t6:26": "2. Gāravasuttavaṇṇanā",
  "tika-s0301t6:27_0": "173.Ayaṁvitakkoti ayaṁ ‘‘kintāhaṁ vihareyya’’nti evaṁ pavattitavitakko. Aññasminti",
  "tika-s0301t6:27_1": "parasmiṁ. Attā na hotīti hi añño, paro. So panettha na yo koci adhippeto, atha kho",
  "tika-s0301t6:27_2": "garuṭṭhānīyo. Tenāha ‘‘kañci garuṭṭhāne aṭṭhapetvā’’ti. Patissavati garuno ‘‘āmā’’ti",
  "tika-s0301t6:27_3": "sampaṭicchatīti patisso, na patissoti appatisso. Patissayarahito garupassayarahitoti attho.",
  "tika-s0301t6:28_0": "Sadevaketi avayavena viggaho samudāyo samāsattho. Sadevakaggahaṇena pañcakāmāvacaradevaggahaṇaṁ",
  "tika-s0301t6:28_1": "pārisesañāyena itaresaṁ padantarehi saṅgahitattā, samārakaggahaṇena chaṭṭhakāmāvacaradevaggahaṇaṁ",
  "tika-s0301t6:28_2": "paccāsattiñāyena. Tattha hi māro jāto tannivāsī ca hoti. Sabrahmakavacanena brahmakāyikādibrahmaggahaṇaṁ",
  "tika-s0301t6:28_3": "paccāsattiñāyeneva. ‘‘Sassamaṇabrāhmaṇiyā pajāyā’’ti sāsanassa paccatthikasamaṇabrāhmaṇaggahaṇaṁ.",
  "tika-s0301t6:28_4": "Nidassanamattañcetaṁ apaccatthikānaṁ asamitapāpānaṁ abāhitapāpānañca samaṇabrāhmaṇānaṁ",
  "tika-s0301t6:28_5": "teneva vacanena gahitattā. Kāmaṁ ‘‘sadevake’’tiādivisesanānaṁ vasena sattavisayo",
  "tika-s0301t6:28_6": "lokasaddoti viññāyati tulyayogavisayattā tesaṁ. ‘‘Salomako sapakkhako’’tiādīsu pana",
  "tika-s0301t6:28_7": "atulyayogepi ayaṁ samāso labbhatīti byabhicāradassanato pajāgahaṇanti pajāvacanena",
  "tika-s0301t6:28_8": "sattalokaggahaṇaṁ. Devabhāvasāmaññena mārabrahmesu gahitesupi itarehi tesaṁ labbhamānavisesadassanatthaṁ",
  "tika-s0301t6:28_9": "visuṁ gahaṇanti dassento ‘‘māro nāmā’’tiādimāha. Māro brahmānampi vicakkhukammāya",
  "tika-s0301t6:28_10": "pahotīti āha ‘‘sabbesa’’nti. Uparīti uparibhāve. Brahmāti dasasahassibrahmānaṁ sandhāyāha.",
  "tika-s0301t6:28_11": "Tathā cāha ‘‘dasahi aṅgulīhī’’tiādi. Idha dīghanikāyādayo viya bāhirakānampi ganthanikāyo",
  "tika-s0301t6:28_12": "labbhatīti āha ‘‘ekanikāyādivasenā’’ti.",
  "tika-s0301t6:29_0": "Vatthuvijjādīti ādi-saddena vijjāṭṭhānāni saṅgahitāni. Yathāsakaṁ kammakilesehi pajātattā",
  "tika-s0301t6:29_1": "nibbattattā pajā, sattanikāyo. Tassā pajāya. Sadevamanussāyāti vā iminā sammutidevaggahaṇaṁ",
  "tika-s0301t6:29_2": "tadavasiṭṭhamanussalokaggahaṇañca daṭṭhabbaṁ. Evaṁ bhāgaso lokaṁ gahetvā yojanaṁ",
  "tika-s0301t6:29_3": "dassetvā idāni abhāgaso lokaṁ gahetvā yojanaṁ dassetuṁ ‘‘apicetthā’’tiādi vuttaṁ.",
  "tika-s0301t6:29_4": "Lokavasena vuttāni ‘‘lokīyanti ettha kammakammaphalānī’’ti katvā, pajāvasena ‘‘hetupaccayehi",
  "tika-s0301t6:29_5": "pajāyatī’’ti katvā. Sīlasampannataranti ettha paripuṇṇasampannatā adhippetā ‘‘sampannaṁ",
  "tika-s0301t6:29_6": "sālikedāra’’ntiādīsu (jā. 1.14.1) viya. Tenāha ‘‘adhikataranti attho’’ti. Paripuṇṇampi",
  "tika-s0301t6:29_7": "‘‘adhikatara’’nti vattabbatamarahati. Sesesūti ‘‘samādhisampannatara’’ntiādīsu.",
  "tika-s0301t6:30": "Kāraṇantiādīsu kāraṇanti yuttiṁ. Atthanti aviparītatthaṁ. Vuḍḍhinti abhivuḍḍhinimittaṁ.",
  "tika-s0301t6:31_0": "Iminā vacanenāti imasmiṁ sutte anantaraṁ vuttavacanena. Na kevalaṁ imināva, suttantarampi",
  "tika-s0301t6:31_1": "ānetvā paṭibāhitabboti dassento ‘‘na me ācariyo atthī’’tiādimāha. Ettha yaṁ vattabbaṁ,",
  "tika-s0301t6:31_2": "taṁ sumaṅgalavilāsiniyā dīghanikāyaṭṭhakathāya (dī. ni. aṭṭha. 3.162) vuttameva.",
  "tika-s0301t6:31_3": "Saranti karaṇe etaṁ paccattavacananti āha ‘‘sarantenā’’ti, saranti vā saraṇahetūti attho.",
  "tika-s0301t6:32": "Gāravasuttavaṇṇanā niṭṭhitā.",
  "tika-s0301t6:33": "3. Brahmadevasuttavaṇṇanā",
  "tika-s0301t6:34_0": "174.Ekakoti vivekaṭṭhitatāya nissaṭo. Gaṇasaṅgaṇikābhāvo tassānena dīpito, kilesasaṅgaṇikābhāvo",
  "tika-s0301t6:34_1": "pana ‘‘appamatto’’tiādīhi pakāsito. Pesitattoti nibbānaṁ pati pesitacitto. Sammadevāti",
  "tika-s0301t6:34_2": "ñāyeneva. So pana yadi āgamanato paṭṭhāya labbhati, vattabbameva natthi, atha paṭipadārambhato",
  "tika-s0301t6:34_3": "paṭṭhāya labbhati, evampi vaṭṭatevāti dassetuṁ ‘‘yathā vā tathā vā’’tiādi vuttaṁ.",
  "tika-s0301t6:34_4": "Aggamaggādhigamena asammohapaṭivedhassa sikhāppattattā maggadhammesu viya phaladhammesupi",
  "tika-s0301t6:34_5": "sātisayo asammohoti ‘‘sayaṁ abhiññā’’ti vuttanti āha ‘‘sāmaṁ jānitvā’’ti. Yathā jānanā",
  "tika-s0301t6:34_6": "panassa sacchikaraṇaṁ attapaccakkhakiriyāti ‘‘sacchikatvā’’ti vuttanti āha ‘‘paccakkhaṁ",
  "tika-s0301t6:34_7": "katvā’’ti. Tathā sacchikiriyā cassa vipassanāpaṭilābhoti ‘‘upasampajjā’’ti vuttanti",
  "tika-s0301t6:34_8": "āha ‘‘paṭilabhitvā’’ti. Etenāti ‘‘khīṇā jātī’’tiādivacanena.",
  "tika-s0301t6:35_0": "Jātikhīṇāti ettha jātisīsena tabbikāravanto khandhā vuttā. Pubbeva khīṇattāti maggādhigamanato",
  "tika-s0301t6:35_1": "pageva atītabhāveneva khīṇattā. Tattha anāgatesu. Vāyāmābhāvatoti avijjamānattā.",
  "tika-s0301t6:35_2": "Anāgatabhāvasāmaññaṁ gahetvā lesena vuttaṁ. Na paccuppannā vijjamānattāti saṁkiliṭṭhā",
  "tika-s0301t6:35_3": "ca maggabhāvanāti siyāti vacanaseso. Yathā ajātaphalataruṇarukkhamūle chinne āyatiuppajjanārahāni",
  "tika-s0301t6:35_4": "phalāni chedanapaccayā anuppajjamānāni naṭṭhāni nāma honti, evameva bhāvanāya asati",
  "tika-s0301t6:35_5": "uppajjanārahā kilesā tappaccayā jāti ca maggabhāvanāya sati na uppajjamānā pahīnāti",
  "tika-s0301t6:35_6": "vuccantīti imamatthaṁ dasseti ‘‘maggassa panā’’tiādinā. Anuppādadhammataṁ āpajjanena",
  "tika-s0301t6:35_7": "ñāṇena khīṇarāgavasena.",
  "tika-s0301t6:36_0": "Soḷasakiccabhāvāyāti soḷasakiccatāya, soḷasavidhassa vā kiccassa bhāvāya uppādanāya.",
  "tika-s0301t6:36_1": "Pāḷiyaṁ sapadānanti sapadānacāro vutto bhāvanapuṁsakaniddesenāti āha ‘‘sapadānacāra’’nti.",
  "tika-s0301t6:36_2": "Anukkammāti anatikkamitvā. Āhutipiṇḍanti juhitabbapiṇḍaṁ, juhanavasena aggimhi pakkhipitabbapāyāsapiṇḍanti",
  "tika-s0301t6:36_3": "adhippāyo. Bhūtabalikammanti tathā pakkhipitvā balikammakaraṇaṁ. Haritupalittanti",
  "tika-s0301t6:36_4": "allagomayena kataparibhaṇḍaṁ. Vanamālaparikkhittanti manoharāhi vanapupphamālāhi",
  "tika-s0301t6:36_5": "parikkhittaṁ. Dhūmakaṭacchūti dhūmapānaṁ. Sīlagandhanti sīlaṁ paṭicca uppannakittigandhaṁ.",
  "tika-s0301t6:36_6": "Ghāyamānassāti upagataṁ gaṇhantassa.",
  "tika-s0301t6:37_0": "Imamhāṭhānāti imasmā manussānaṁ vasanaṭṭhānā, mahāpathavitalatoti adhippāyo. Sabbaheṭṭhimoti",
  "tika-s0301t6:37_1": "brahmapārisajjānaṁ vāsabrahmalokamāha. Brahmapatho nāma cattāri kusalajjhānāni brahmalokamaggabhāvato.",
  "tika-s0301t6:37_2": "Jīvitapatho nāma jīvitapavattiupāyabhāvato. ‘‘Bhuñjatu bhavaṁ mahābrahmā’’ti vacanaṁ",
  "tika-s0301t6:37_3": "sandhāyāha ‘‘kiṁ jappasī’’tiādi. Tiṇabījānīti sālitaṇḍulādīni. Goyūsanti khīraṁ jigucchanto",
  "tika-s0301t6:37_4": "vadati. Ayampi attho ‘‘netādiso brahmabhakkho’’ti vadantena dīpitoti.",
  "tika-s0301t6:38_0": "Atidevapattopi pañcakhandhūpadhīnaṁ atthitāya kilesūpadhiādīnaṁyeva virahitabhāvo",
  "tika-s0301t6:38_1": "gahito. Aññatra hi bhāvapaccayaṁ tadattho viññāyatīti āha ‘‘atidevabhāvaṁ patto’’ti.",
  "tika-s0301t6:38_2": "Yasmā brahmānopi devagatipariyāpannattā devā eva, tasmā vuttaṁ ‘‘atibrahmabhāvaṁ patto’’ti.",
  "tika-s0301t6:39": "Attānaṁbhāvetvāti sīlādīhi guṇehi attānaṁ vaḍḍhetvā paribrūhitvā ṭhito.",
  "tika-s0301t6:40_0": "Puthujjanā tasā taṇhāmānadiṭṭhiparittāsavasena tāsanato. Khīṇāsavā thāvarā nāma sabbaso",
  "tika-s0301t6:40_1": "gatīsu sañcaraṇābhāvato. Tathā hi catunnaṁ saccānaṁ sabbaso adiṭṭhattā bhavadāyajjassa",
  "tika-s0301t6:40_2": "taṇhādāsabyassa bhāvato ekaccāsu gatīsu sañcaraṇasabhāvato sekkhā thāvarā na honti.",
  "tika-s0301t6:40_3": "Bhajamānāti bhajāpiyamānā. Thāvarapakkhameva bhajanti sabbaseṭṭhapakkhaṁ ekantapasaṭṭhaṁ",
  "tika-s0301t6:40_4": "bhajamānabhāvaṁ upādāya.",
  "tika-s0301t6:41": "Pahīnakileso khīṇāsavo viseno. Sukhaṁ āyati sukhāyati, tassa kārakaṁ sukhāyatikaṁ.",
  "tika-s0301t6:42": "Brahmadevasuttavaṇṇanā niṭṭhitā.",
  "tika-s0301t6:43": "4. Bakabrahmasuttavaṇṇanā",
  "tika-s0301t6:44_0": "175. ‘‘Sassato attā ca loko cā’’ti evaṁ pavattā diṭṭhi sassatadiṭṭhi. Saha kāyenāti",
  "tika-s0301t6:44_1": "saha tena brahmattabhāvena. Brahmaṭṭhānanti attano brahmavatthuṁ. Aniccaṁ ‘‘nicca’’nti",
  "tika-s0301t6:44_2": "vadati aniccatāya attano apaññāyamānattā. Thiranti daḷhaṁ, vināsābhāvato sārabhūtanti",
  "tika-s0301t6:44_3": "attho. Uppādavipariṇāmābhāvato sadā vijjamānaṁ. Kevalanti paripuṇṇaṁ. Tenāha ‘‘akhaṇḍa’’nti.",
  "tika-s0301t6:44_4": "Kevalanti vā jātiādīhi asammissaṁ, virahitanti adhippāyo. Uppādādīnaṁ abhāvato eva",
  "tika-s0301t6:44_5": "acavanadhammaṁ. Koci jāyanako…pe… upapajjanako vā natthi niccabhāvato ṭhānena saddhiṁ",
  "tika-s0301t6:44_6": "tannivāsīnaṁ. Niccabhāvañhi so paṭijānāti. Tisso jhānabhūmiyoti dutiyatatiyacatutthajjhānabhūmiyo.",
  "tika-s0301t6:44_7": "Catutthajjhānabhūmivisesā hi asaññasuddhāvāsāruppabhavā. Nibbānanti vā ettha iti-saddo",
  "tika-s0301t6:44_8": "ādiattho, na parisamāpanattho, tasmā ‘‘sabba’’nti iminā ‘‘asañña…pe… bhavā’’ti vuttaṁ",
  "tika-s0301t6:44_9": "saṅgaṇhāti. Paṭibāhatīti santaṁyeva samānaṁ ajānantova ‘‘natthī’’ti paṭikkhipati.",
  "tika-s0301t6:44_10": "Eke uttaravihāravāsino.",
  "tika-s0301t6:45_0": "Heṭṭhūpapattikoti heṭṭhā bhūmīsu uppannaupapattiko. Idāni tamatthaṁ vivarituṁ ‘‘anuppanne’’tiādi",
  "tika-s0301t6:45_1": "vuttaṁ. Heṭṭhupapattikaṁ katvāti yathāṭhitabhūmito heṭṭhā tatiyajjhānabhūmiyaṁ upapattijhānaṁ",
  "tika-s0301t6:45_2": "katvā, na uparijhānassa viya patthanāmattanti adhippāyo. Paṭhamakāleti tasmiṁ bhave",
  "tika-s0301t6:45_3": "paṭhamakāle. Aññāsi āsannabhāvato. Ubhayanti taṁ taṁ attanā katakammañceva nibbattaṭṭhānañcāti",
  "tika-s0301t6:45_4": "ubhayaṁ. Pamussitvā nibbattiṁ anupadhārento.",
  "tika-s0301t6:46_0": "Avijjāya gatoti avijjāya saha pavatto. Sahayoge hi idaṁ karaṇavacanaṁ. Tenāha ‘‘samannāgato’’ti.",
  "tika-s0301t6:46_1": "Aññāṇīti avidvā. Paññācakkhuvirahato andhībhūto, andhabhāvaṁ āpannoti attho. Anāgate",
  "tika-s0301t6:46_2": "saddo hotāyaṁ ‘‘vakkhatī’’ti yatrasaddapayogena, attho pana vattamānakāliko. Tenāha",
  "tika-s0301t6:46_3": "‘‘bhaṇatī’’ti. Tenāha ‘‘yatrā’’tiādi.",
  "tika-s0301t6:47_0": "Maggacoroti maggaparibundhakacoro. Santajjiyamānoti ‘‘avijjāgato vata, bho, bako",
  "tika-s0301t6:47_1": "brahmā’’tiādinā santajjiyamāno. Satiṁ labhitvāti teneva santajjanena yoniso ummujjitvā",
  "tika-s0301t6:47_2": "purimajātivisayaṁ satiṁ labhitvā. Nippīḷitukāmoti ghaṁsetukāmo dosaṁ dassetukāmo",
  "tika-s0301t6:47_3": "‘‘idaṁ passa yāvañca te aparaddha’’nti. Puññakammāti puññakārino. Vedehi ñāṇehi gatattā",
  "tika-s0301t6:47_4": "pavattattā. Antimā brahmupapattīti sabbapacchimā brahmabhāvappatti. Asmābhijappantīti",
  "tika-s0301t6:47_5": "asme abhijappanti. Āyuvaṇṇādivasena brūhitaguṇattā brahmā. Aññehi mahantā brahmā",
  "tika-s0301t6:47_6": "mahābrahmā. Abhibhūti taṁ brahmalokaṁ jeṭṭhakabhāvena abhibhavitvā ṭhito. Anabhibhūtoti",
  "tika-s0301t6:47_7": "aññehi na abhibhūto. Aññadatthūti ekaṁsavacanametaṁ. Dassanavasena daso, sabbaṁ passatīti",
  "tika-s0301t6:47_8": "adhippāyo. Vasavattīti sabbajanaṁ vase vatteti. Issaroti loke issaro. Kattā nimmātāti",
  "tika-s0301t6:47_9": "lokassa kattā nimmātā. Seṭṭho sajitāti ayaṁ lokassa uttamo saṁvibhajitā ca. Vasī",
  "tika-s0301t6:47_10": "pitā bhūtabhabyānanti āciṇṇavasittā vasī, ayaṁ pitā bhūtānaṁ nibbattānaṁ bhabyānaṁ",
  "tika-s0301t6:47_11": "sambhavesīnanti patthenti vikatthenti pihenti mānenti.",
  "tika-s0301t6:48_0": "Etanti viparītasaññāvasena ‘‘idaṁ niccaṁ idaṁ dhuvaṁ idaṁ sassata’’ntiādinā vuttaṁ",
  "tika-s0301t6:48_1": "etaṁ appaṁ parittakanti taṁ bhagavā paricchinditvā dasseti. Taṁ pana ‘‘ekasmiṁ kosalake",
  "tika-s0301t6:48_2": "tilavāhe vassasate vassasate ekekatiluddhāre kayiramāne tilāni parikkhayaṁ gacchanti,",
  "tika-s0301t6:48_3": "na tveva abbude āyū’’ti evaṁ vutto abbudo, taṁvasena vīsatiguṇaṁ nirabbudo, tesaṁ",
  "tika-s0301t6:48_4": "nirabbudānaṁ vasena nirabbudasatasahassaṁ. Ayamettha saṅkhepo, vitthārato pana padume",
  "tika-s0301t6:48_5": "āyuno vassagaṇanā imasmiṁyeva saṁyutte parato āgamissati. Anantadassīti anantassa",
  "tika-s0301t6:48_6": "ñeyyassa anavasesato dassī. Vatasīlavattanti samādānavasena vatabhūtaṁ cārittasīlavasena",
  "tika-s0301t6:48_7": "samāciṇṇattā sīlavattaṁ. Taṁ pana ekamevāti āha ‘‘sīlamevā’’ti.",
  "tika-s0301t6:49_0": "Apāyesīti ettha yadā so pipāsite manusse pānīyaṁ pāyesi, taṁ samudāgamato paṭṭhāya",
  "tika-s0301t6:49_1": "dassetuṁ ‘‘tatrā’’tiādi āraddhaṁ. Pubbeti purimajātiyaṁ. Esa brahmā ‘‘jarāmaraṇassa",
  "tika-s0301t6:49_2": "antaṁ karissāmī’’ti ajjhāsayavasena jhānaṁ nibbattetvā brahmaloke nibbatti, so tattha",
  "tika-s0301t6:49_3": "nibbānasaññī ahosi. Jhānaratiyā vītināmetīti tadā tassā kiriyāya avicchedato pavattiṁ",
  "tika-s0301t6:49_4": "upādāya vattamānapayogo. Rattandhakāre purato purato gacchantassa sakaṭassa anussaraṇavasena",
  "tika-s0301t6:49_5": "gacchantānaṁ sakaṭānaṁ nivattanaṁ hotīti ‘‘sabbasakaṭāni tatheva nivattitvā’’ti vuttaṁ.",
  "tika-s0301t6:50_0": "Kammasajjāti yuddhasajjā. Vilopanti viluttabhaṇḍaṁ. Eṇikūlasminti ettha ‘‘panihatāya",
  "tika-s0301t6:50_1": "niccagaṅgāya nāma’’nti keci. ‘‘Eṇimigabahulatāya so gaṅgāya tīrappadeso eṇikūlanti",
  "tika-s0301t6:50_2": "vutta’’nti apare. Gaṅgeyyakoti gaṅgāsannivāsī.",
  "tika-s0301t6:51_0": "Baddhacaroti paṭibaddhacariyo. Tenāha ‘‘antevāsiko’’ti. Yasmā buddho sabbaññū, tasmā",
  "tika-s0301t6:51_1": "aññāsi, idha mayhaṁ pamuṭṭhañca sabbaṁ jānāsīti adhippāyo. Sabbaṁ brahmalokaṁ obhāsayanto",
  "tika-s0301t6:51_2": "sabbampimaṁ brahmalokaṁ bhagavā obhāsaṁ abhibhavitvā anaññasādhāraṇaṁ attano obhāsaṁ obhāsento tiṭṭhati.",
  "tika-s0301t6:52": "Bakabrahmasuttavaṇṇanā niṭṭhitā.",
  "tika-s0301t6:53": "5. Aññatarabrahmasuttavaṇṇanā",
  "tika-s0301t6:54_0": "176.Tejokasiṇaparikammaṁkatvāti ‘‘tejokasiṇaparikammajjhānaṁ samāpajjissāmī’’ti cittuppādo",
  "tika-s0301t6:54_1": "evettha tejokasiṇaparikammaṁ. Na hi buddhānaṁ aññesaṁ viya tattha jhānasamāpajjanena",
  "tika-s0301t6:54_2": "parikammapapañco atthi sabbattheva ciṇṇavasībhāvassa paramukkaṁsabhāvappattattā.",
  "tika-s0301t6:54_3": "Tassa kira brahmuno ‘‘yathāhaṁ evaṁ mahānubhāvo añño natthī’’ti laddhi, yaṁ sandhāya",
  "tika-s0301t6:54_4": "vuttaṁ – ‘‘natthi so samaṇo vā brāhmaṇo vā, yo idha āgaccheyyā’’ti. Bhagavā tassa",
  "tika-s0301t6:54_5": "taṁ laddhiṁ vissajjetuṁ tejodhātuṁ samāpajjitvā tassa upari ākāse nisīdi. Tena vuttaṁ",
  "tika-s0301t6:54_6": "‘‘tejodhātuṁ…pe… tathāgataṁ disvā’’ti. Aṭṭhivedhaṁ viyaṁ vijjhitabbo aṭṭhivedhī,",
  "tika-s0301t6:54_7": "yathā aṭṭhiṁ vijjhitvā aṭṭhimiñjaṁ āhacca tiṭṭhati, evaṁ vijjhitabboti attho. Ayaṁ",
  "tika-s0301t6:54_8": "pana aṭṭhivedhī viya aṭṭhivedhī, yathā so laddhiṁ vissajjeti, evaṁ paṭipajjitabboti",
  "tika-s0301t6:54_9": "attho. Sesānanti mahākassapamahākappinaanuruddhattherānaṁ.",
  "tika-s0301t6:55_0": "Aññabrahmasarīravimānālaṅkārādīnaṁ pabhāti brahmānaṁ sarīrappabhā vimānappabhā alaṅkāravatthādīnaṁ",
  "tika-s0301t6:55_1": "pabhāti imasmiṁ brahmaloke imā sabbā pabhā attano pabhassarabhāvena abhibhavantaṁ.",
  "tika-s0301t6:55_2": "Natthi me sāti idāni me sā diṭṭhi natthi, ‘‘natthi so samaṇo vā brāhmaṇo vā, yo idha",
  "tika-s0301t6:55_3": "āgaccheyyā’’ti ayaṁ laddhi natthi. Tenāha ‘‘tatrāssa…pe… pahīnā’’ti. Etthāti etasmiṁ",
  "tika-s0301t6:55_4": "samāgame. Yathā tassa brahmuno sabbaso diṭṭhigataṁ vimuccati dhammacakkhu uppajjati,",
  "tika-s0301t6:55_5": "evaṁ mahantaṁ dhammadesanaṁ desesi.",
  "tika-s0301t6:56_0": "‘‘Ajjāpi te, āvuso’’tiādinā vuttena tattakeneva. Sarūpena vuttāti paṭhamena pādena",
  "tika-s0301t6:56_1": "catasso, dutiyena ekanti evaṁ pañca abhiññā sarūpena vuttā. Kasmā ettha dibbasotaṁ",
  "tika-s0301t6:56_2": "nāgatanti? Āha ‘‘tāsaṁ vasena āgatamevā’’ti. Yena imā lokuttarā abhiññā adhigatā,",
  "tika-s0301t6:56_3": "na tassa dibbasotasampādanaṁ bhāriyaṁ paṭipakkhavigamena sukheneva ijjhanato.",
  "tika-s0301t6:57": "Aññatarabrahmasuttavaṇṇanā niṭṭhitā.",
  "tika-s0301t6:58": "6. Brahmalokasuttavaṇṇanā",
  "tika-s0301t6:59_0": "177.Paccekaṁdvārabāhanti paccekaṁ dvārabāhaṁ. Pacceka-saddo cettha āvuttivasena veditabbo;",
  "tika-s0301t6:59_1": "‘‘paccekaṁ pacceka’’nti āha ‘‘ekeko ekeka’’nti. Tesu hi eko paccekabrahmā gandhakuṭiyā",
  "tika-s0301t6:59_2": "ekadvārabāhaṁ nissāya ṭhito, aparo aññaṁ. Paccekabrahmāti ca ekacārī brahmā, na parisacārī",
  "tika-s0301t6:59_3": "brahmāti attho. Samiddhi nāma sagge sukhupakaraṇehi, brahmānañca jhānaṁ sukhupakaraṇanti",
  "tika-s0301t6:59_4": "jhānasukhena samiddhoti. Sampattiyā vepullappattatā brahmānañca abhiññāguṇehi vepullappattīti",
  "tika-s0301t6:59_5": "āha ‘‘phītoti abhiññāpupphehi supupphito’’ti. Asahantoti nasahanto narocento.",
  "tika-s0301t6:60_0": "Satapadanti satasaddo. Rūpavasenāti rūpasaddavasena, rūpasaddena saddhinti attho.",
  "tika-s0301t6:60_1": "Tathā pantivasenāti etthāpi. Ekacceti eke migārī, tesaṁ byagghīnisārūpakānaṁ pañcasatānīti",
  "tika-s0301t6:60_2": "attho. ‘‘Kassa aññassa upaṭṭhānaṁ gamissāmī’’ti vimānasampattiyaṁ vimhayakkhiko ahaṅkāravasena",
  "tika-s0301t6:60_3": "vadati. Raṇanti nindanti etehīti raṇā, dosā. Virodhipaccayasannipāte vikāruppatti",
  "tika-s0301t6:60_4": "ruppanaṁ rūpassa pavedhananti āha ‘‘sītādīhi ca niccaṁ pavedhita’’nti. Sumedho sundarapañño",
  "tika-s0301t6:60_5": "so satthā rūpe na ramati, kiṁ pana mandapañño rūpe saraṇañca pavedhitañca apassanto ramasīti adhippāyo.",
  "tika-s0301t6:61": "Brahmalokasuttavaṇṇanā niṭṭhitā.",
  "tika-s0301t6:62": "7. Kokālikasuttavaṇṇanā",
  "tika-s0301t6:63_0": "178. Pamāṇakarānaṁ rāgādīnaṁ abhāvato khīṇāsavo rāgādivasena na sakkā imaṁ pamātunti",
  "tika-s0301t6:63_1": "appameyyo, appameyyāni vā cattāri ariyasaccāni vijjhitvā ṭhitattā pamitaṁ pameyyaṁ",
  "tika-s0301t6:63_2": "tassa kato parimeyyo natthi. Tenāha ‘‘khīṇāsavo…pe… dīpetī’’ti. Tanti khīṇāsavaṁ.",
  "tika-s0301t6:63_3": "Pametuṁ randhagavesī hutvā vajjato paricchindituṁ. Yathāsabhāvato tassa minane nihīnapaññatāya avakujjapaññaṁ.",
  "tika-s0301t6:64": "Kokālikasuttavaṇṇanā niṭṭhitā.",
  "tika-s0301t6:65": "8. Katamodakatissasuttavaṇṇanā",
  "tika-s0301t6:66": "179. Kiṁ kusalagavesitāya ‘‘kiṁ kusalaṁ akusala’’ntiādinā kinti suṇāti etāyāti kissa vā vuccati paññā.",
  "tika-s0301t6:67": "Katamodakatissasuttavaṇṇanā niṭṭhitā.",
  "tika-s0301t6:68": "9. Turūbrahmasuttavaṇṇanā",
  "tika-s0301t6:69_0": "180. Ābādho etassa atthīti ābādhiko. Anantarasutteti anāgatānantare sutte. Varākoti",
  "tika-s0301t6:69_1": "anuggahavacanameva, na nippariyāyena vuttavacanaṁ. Piyasīlāti iminā etasmiṁ atthe",
  "tika-s0301t6:69_2": "niruttinayena ‘‘pesalā’’ti padasiddhīti dasseti. Kabarakkhīnīti byādhibalena paribhinnavaṇṇatāya",
  "tika-s0301t6:69_3": "kabarabhūtāni akkhīni. Yattakanti yaṁ tvaṁ bhagavato vacanaṁ aññathā karosi, tattakaṁ",
  "tika-s0301t6:69_4": "tayā aparaddhaṁ, tassa pamāṇaṁ natthīti attho. Yasmā anāgāmino nāma kāmacchandabyāpādā",
  "tika-s0301t6:69_5": "pahīnā honti, tvañca diṭṭho kāmacchandabyāpādavasena idhāgato, tasmā yāva te idaṁ",
  "tika-s0301t6:69_6": "aparaddhanti ayamevettha attho daṭṭhabbo.",
  "tika-s0301t6:70_0": "Adiṭṭhippattoti appattadiṭṭhinimitto. Gilaviso viya visaṁ gilitvā ṭhito viya. Kuṭhārisadisā",
  "tika-s0301t6:70_1": "mūlapacchindanaṭṭhena. Uttamattheti arahatte. Khīṇāsavoti vadati sunakkhatto viya",
  "tika-s0301t6:70_2": "acelaṁ korakkhattiyaṁ. Yo aggasāvako viya pasaṁsitabbo khīṇāsavo, taṁ ‘‘dussīlo aya’’nti",
  "tika-s0301t6:70_3": "yo vā vadati. Samakova vipākoti pasaṁsiyanindā vijjamānaguṇaparidhaṁsanavasena pavattā",
  "tika-s0301t6:70_4": "yāva mahāsāvajjatāya kaṭukataravipākā, tāva nindiyapasaṁsāpi mahāsāvajjatāya samavipākā",
  "tika-s0301t6:70_5": "tattha avijjamānaguṇasamāropanena attano paresaṁ micchāpaṭipattihetubhāvato pasaṁsiyena",
  "tika-s0301t6:70_6": "tassa samabhāvakaraṇato ca. Lokepi hi ayaṁ pure samaṇagārayho hoti, pageva duppaṭipannaduppaṭipannoti samaṁ karontīti.",
  "tika-s0301t6:71": "Sakenāti attano sāpateyyena. Ayaṁ appamattako aparādho diṭṭhadhammikattā sappatikārattā ca tassa. Ayaṁ mahantataro kali katūpacitassa samparāyikattā appatikārattā ca.",
  "tika-s0301t6:72_0": "‘‘Nirabbudo’’ti gaṇanāviseso ekoti āha ‘‘nirabbudagaṇanāyā’’ti, satasahassaṁ nirabbudānanti",
  "tika-s0301t6:72_1": "attho. Nirabbudaparigaṇanaṁ pana heṭṭhā vuttameva. Yamariyagarahī nirayaṁ upetīti",
  "tika-s0301t6:72_2": "ettha yathāvuttaṁ āyuppamāṇaṁ pākatikena ariyūpavādinā vuttanti veditabbaṁ. ‘‘Aggasāvakānaṁ",
  "tika-s0301t6:72_3": "pana guṇamahantatāya tatopi ativiya mahantatarā evā’’ti vadanti.",
  "tika-s0301t6:73": "Turūbrahmasuttavaṇṇanā niṭṭhitā.",
  "tika-s0301t6:74": "10. Kokālikasuttavaṇṇanā",
  "tika-s0301t6:75_0": "181. Dve kokālikanāmakā bhikkhū, tato idha adhippetaṁ niddhāretvā dassetuṁ – ‘‘ko",
  "tika-s0301t6:75_1": "ayaṁ kokāliko’’ti? Pucchā. Suttassa aṭṭhuppattiṁ dassetuṁ – ‘‘kasmā ca upasaṅkamī’’ti?",
  "tika-s0301t6:75_2": "Pucchā . Ayaṁ kirātiādi yathākkamaṁ tāsaṁ vissajjanaṁ. Vivekavāsaṁ vasitukāmattā",
  "tika-s0301t6:75_3": "appicchatāya ca mā kassaci…pe… vasiṁsu.",
  "tika-s0301t6:76_0": "Pakkamissantīti āghātaṁ uppādesi attano icchāvighātanato. Therā bhikkhusaṅghassa",
  "tika-s0301t6:76_1": "niyyādayiṁsu payuttavācāya akatattā therehi ca adīpitattā. Pubbepi…pe… maññeti iminā",
  "tika-s0301t6:76_2": "therānaṁ kohaññe ṭhitabhāvaṁ āsaṅkati avaṇe vaṇaṁ passanto viya, suddhe ādāsatale",
  "tika-s0301t6:76_3": "lekhaṁ uṭṭhāpento viya ca.",
  "tika-s0301t6:77": "Aparajjhitvāti bhagavato sammukhā ‘‘pāpabhikkhū jātā’’ti vatvā. Āha ‘‘saddhāya ākaro pasādāvaho’’ti. Pavattasaddhāyiko vāti atthoti āha ‘‘saddhātabbavacano’’ti.",
  "tika-s0301t6:78_0": "Pīḷakā nāma bāhirato paṭṭhāya aṭṭhiṁ bhindati, imā pana paṭhamaṁyeva aṭṭhiṁ bhinditvā",
  "tika-s0301t6:78_1": "uggatā. Taruṇabeluvamattiyoti taruṇabillaphalamattiyo. Visagilitoti khittapaharaṇo.",
  "tika-s0301t6:78_2": "Tañca baḷisaṁ visasamaññā loke. ‘‘Ārakkhadevatānaṁ sutvā’’ti padaṁ ānetvā sambandho.",
  "tika-s0301t6:79": "Magadharaṭṭhe saṁvohārato māgadhako patto, tena. Tilasakaṭaṁ tilavāhāeti vutto. Paccitabbaṭṭhānassāti nirayadukkhena paccitabbapadesassa. Etaṁ ‘‘abbudo’’ti nāmaṁ.",
  "tika-s0301t6:80_0": "Vassagaṇanāti ekato paṭṭhāya dasaguṇitaṁ abbudaāyumhi, tato paraṁ vīsatiguṇaṁ nirabbudādīsu",
  "tika-s0301t6:80_1": "vassagaṇanā veditabbā. Sabbatthāti ababādīsu padumapariyosānesu sabbesu nirayesu.",
  "tika-s0301t6:80_2": "Eseva nayoti heṭṭhimato uparimassa uparimassa vīsatiguṇataṁ atidisati.",
  "tika-s0301t6:81": "Kokālikasuttavaṇṇanā niṭṭhitā.",
  "tika-s0301t6:82": "Paṭhamavaggavaṇṇanā niṭṭhitā.",
  "tika-s0301t6:83": "2. Dutiyavaggo",
  "tika-s0301t6:84": "1. Sanaṅkumārasuttavaṇṇanā",
  "tika-s0301t6:85_0": "182.Porāṇakattāti nibbattitvā cirakālattā. Jātattā jano, taṁ ito janeto, tasmiṁ.",
  "tika-s0301t6:85_1": "Khattiyo seṭṭho lokamariyādaparipālanādinā sammāpaṭipattiyaṁ sattānaṁ niyojanena",
  "tika-s0301t6:85_2": "bahukārattā. So hi pare tathā paṭipādento sayampi tattha patiṭṭhitoyeva hotīti seṭṭho",
  "tika-s0301t6:85_3": "vutto. Paṭipakkhavijjhanaṭṭhena pubbenivāsādīnaṁ viditakaraṇaṭṭhena vijjāti. Saddhāhirottappabāhusaccavīriyasatipaññāti",
  "tika-s0301t6:85_4": "ime satta saddhammā. Caranti agatapubbaṁ disaṁ etehīti caraṇāni, sīlādayo pannarasa dhammā.",
  "tika-s0301t6:86": "Sanaṅkumārasuttavaṇṇanā niṭṭhitā.",
  "tika-s0301t6:87": "2. Devadattasuttavaṇṇanā",
  "tika-s0301t6:88_0": "183. Appaññatte eva sikkhāpade chejjagāmikammassa katattā saliṅgeneva ca ṭhitattā",
  "tika-s0301t6:88_1": "‘‘devadatto sāsanato pakkanto’’ti na vattabboti acirapakkanteti ettha ‘‘sāsanato",
  "tika-s0301t6:88_2": "pakkante’’ti avatvā ‘‘veḷuvanatogayāsīsaṁ gate’’ti vuttaṁ. Pakatatto hi bhikkhusaṅghaṁ",
  "tika-s0301t6:88_3": "bhindeyya, na apakatattoti. Vaḷavāyāti vaḷavāya kucchiyaṁ jātaṁ.",
  "tika-s0301t6:89": "Devadattasuttavaṇṇanā niṭṭhitā.",
  "tika-s0301t6:90": "3. Andhakavindasuttavaṇṇanā",
  "tika-s0301t6:91_0": "184.Janatanti janānaṁ samūhaṁ, janasañcaraṇaṭṭhānanti attho. Manussānaṁ anupacāreti",
  "tika-s0301t6:91_1": "yattake kasanādikiccaṁ karontānaṁ sañcāro hoti, ettakaṁ atikkamitvā anupacāre. Saṁyojanavippamokkhāti",
  "tika-s0301t6:91_2": "saṁyojanavimokkhahetu. Vivekaratiṁ pavivekasukhajjhānaṁ alabhanto. Cittānurakkhaṇatthanti",
  "tika-s0301t6:91_3": "pubbe maṁ manussā ‘‘araññavāsena pavivitto asaṁsaṭṭho āraddhavīriyo’’ti maññiṁsu,",
  "tika-s0301t6:91_4": "idāni gāmante vasantaṁ disvā gaṇasaṅgaṇikāya nivuṭṭhoti appasādaṁ āpajjissanti. Yadipi",
  "tika-s0301t6:91_5": "me idha abhirati natthi, evaṁ santepi idheva vasissāmīti vikkhittacittena hutvā na",
  "tika-s0301t6:91_6": "vasitabbaṁ, ko attho cittavasaṁ gantvāti adhippāyo. Satipaṭṭhānaparāyaṇoti satipaṭṭhānabhāvanārato.",
  "tika-s0301t6:91_7": "Evaṁ hissa gaṇavāsopi pāsaṁso vivekavāsena vinā samaṇakiccassa asijjhanato.",
  "tika-s0301t6:92": "Vaṭṭabhayato pamutto ajjhāsayavasenāti adhippāyo.",
  "tika-s0301t6:93": "Nisīdi tattha bhikkhūti iminā sattūpaladdhiyā anissitattā yathāruciyā tesaṁ nisajjaṁ dasseti. Tenāha ‘‘iminā’’tiādi.",
  "tika-s0301t6:94_0": "Iminā ca iminā ca ākārena jātanti na anussavadassanametaṁ, na anussavaggahaṇaṁ. Takkahetu",
  "tika-s0301t6:94_1": "nayahetu vā na vadāmīti yojanā. Piṭakaṁ gantho sampadīyati etassāti piṭakasampadānaṁ,",
  "tika-s0301t6:94_2": "ganthassa uggaṇhanato tena piṭakassa uggaṇhanakabhāvena, kenaci ganthānusārena evaṁ",
  "tika-s0301t6:94_3": "na vadāmīti attho. Brahmassa seṭṭhassa dhammassa cariyaṁ vācasikaṁ pavattatīti brahmacariyaṁ,",
  "tika-s0301t6:94_4": "dhammadesanā. Bhāvitena maraṇassa sabbaso bhāgena vippahānena maraṇapariccāgīnaṁ.",
  "tika-s0301t6:94_5": "Te ca khīṇajātikāti āha ‘‘khīṇāsavāna’’nti.",
  "tika-s0301t6:95_0": "Dasadhādasāti dasakkhattuṁ dasa. Aññanti pañcasatādhikasahassato aññaṁ. Puññabhāginoti",
  "tika-s0301t6:95_1": "vivaṭṭanissitapuññassa bhāgino tassā desanāya ettakā sattā jātāti gaṇetuṁ ahaṁ na",
  "tika-s0301t6:95_2": "sakkomīti dasseti. Brahmadhammadesananti brahmunā vuttaṁ āha.",
  "tika-s0301t6:96": "Andhakavindasuttavaṇṇanā niṭṭhitā.",
  "tika-s0301t6:97": "4. Aruṇavatīsuttavaṇṇanā",
  "tika-s0301t6:98_0": "185.Abhibhū sambhavoti tesaṁ dvinnaṁ mahātherānaṁ nāmāni. Tesaṁ vibhāgaṁ dassetuṁ",
  "tika-s0301t6:98_1": "‘‘tesū’’tiādi vuttaṁ. Ete dve tassa bhagavato aggasāvakāti dasseti. Avajjhāyantīti",
  "tika-s0301t6:98_2": "heṭṭhā katvā cintenti. Khiyyanti taṁ lāmakato cintetabbataṁ pāpenti pāpakataṁ karonti.",
  "tika-s0301t6:98_3": "Vitthārayantāti tameva lāmakato cintetabbataṁ vepullaṁ pāpentā. Sabbe pāsaṇḍā attano",
  "tika-s0301t6:98_4": "attano samaye siddhante sabbe devamanussā attano attano samaye paṭilābhe paṭiladdhaatthe",
  "tika-s0301t6:98_5": "purisakāraṁ vaṇṇayantīti yojanā.",
  "tika-s0301t6:99_0": "Ārambhavīriyanti maccusenāsaṅkhātakilesadhunane ārambhavīriyaṁ, yā ‘‘ārambhadhātū’’ti",
  "tika-s0301t6:99_1": "vuccati . Nikkamavīriyanti kosajjapaṭipakkhabhūtaṁ vīriyaṁ, yā ‘‘nikkamadhātū’’ti",
  "tika-s0301t6:99_2": "vuccati. Payogaṁ karothāti paraṁ paraṁ ṭhānaṁ akkamanato tatopi balavataraṁ bhāvanābhiyogaṁ",
  "tika-s0301t6:99_3": "pavattethāti attho. Tenāha ‘‘parakkamathā’’ti. Kilesasenā nāma rāgādikilesasamūho,",
  "tika-s0301t6:99_4": "so maraṇapaccayabhāvato ‘‘maccuno senā’’ti vuccati. Tañhi sandhāya vuttaṁ ‘‘mahāsenena",
  "tika-s0301t6:99_5": "maccunā’’ti (ma. ni. 3.272, 275, 276). Khandhānaṁ paṭhamābhinibbatti jāti, tadaññaṁ",
  "tika-s0301t6:99_6": "pana tesaṁ paṭipāṭi pavattaṁ saṁsāroti adhippāyenāha ‘‘jātiñca saṁsārañcā’’ti. Yasmā",
  "tika-s0301t6:99_7": "‘‘ekampi jātiṁ dvepi jātiyo’’tiādīsu tasmiṁ tasmiṁ bhave ādānanikkhepaparicchinnakhandhappavatti",
  "tika-s0301t6:99_8": "‘‘jātī’’ti vuccati, sā eva yāva parinibbānā aparāparaṁ pavattamāno saṁsāro ‘‘ito",
  "tika-s0301t6:99_9": "cito saṁsaraṇa’’nti katvā, tasmā āha ‘‘jātisaṅkhātaṁ vā saṁsāra’’nti. Paricchedanti",
  "tika-s0301t6:99_10": "pariyosānaṁ. Obhāsaṁ pharīti sambandho. Ālokaṭṭhāneti attanā kataālokaṭṭhāne. Ālokakiccaṁ",
  "tika-s0301t6:99_11": "natthīti andhakāraṭṭhāne ālokadassanaṁ viya ālokaṭṭhāne ālokadassanakiccaṁ natthi.",
  "tika-s0301t6:99_12": "Tasmā tesaṁ sattānaṁ ‘‘kiṁ āloko ayaṁ, kassa nu kho ayaṁ āloko’’ti? Vicinantānaṁ",
  "tika-s0301t6:99_13": "cintentānaṁ. Sabbeti sahassilokadhātuyaṁ sabbe devamanussā. Osaṭāya parisāyāti dhammassavanatthaṁ",
  "tika-s0301t6:99_14": "sabbosaṭāya paricitaparicchinnāya parisāya. Saddaṁ suṇiṁsūti na kevalaṁ saddameva",
  "tika-s0301t6:99_15": "suṇiṁsu, atha kho atthopīti yathādhippeto tesaṁ pakatisavanupacāre viya pākaṭo ahosi,",
  "tika-s0301t6:99_16": "tisahassilokadhātuṁ viññāpesīti.",
  "tika-s0301t6:100": "Aruṇavatīsuttavaṇṇanā niṭṭhitā.",
  "tika-s0301t6:101": "5. Parinibbānasuttavaṇṇanā",
  "tika-s0301t6:102_0": "186.Evaṁ taṁ kusinārāya hotīti yathā anurodhapurassa thūpārāmo dakkhiṇapacchimadisāyaṁ,",
  "tika-s0301t6:102_1": "evaṁ taṁ uyyānaṁ kusinārāya dakkhiṇapacchimadisāyaṁ hoti. Tasmāti yasmā nagaraṁ pavisitukāmā",
  "tika-s0301t6:102_2": "uyyānato upecca vattanti gacchanti etenāti upavattananti vuccati, tasmā. Tanti sālapantibhāvena",
  "tika-s0301t6:102_3": "ṭhitaṁ sālavanaṁ. Antarenāti vemajjhe. Appamajjanaṁ appamādo, so pana atthato ñāṇūpasaṁhitā",
  "tika-s0301t6:102_4": "sati. Yasmā tattha satiyā byāpāro sātisayo, tasmā ‘‘satiavippavāsenā’’ti vuttaṁ.",
  "tika-s0301t6:102_5": "Appamādapadeyeva pakkhipitvā abhāsi atthato tassa sakalassa buddhavacanassa saṅgaṇhanato.",
  "tika-s0301t6:103_0": "Jhānādīsu citte ca paramukkaṁsagatavasībhāvatāya ‘‘ettake kāle ettakā samāpattiyo",
  "tika-s0301t6:103_1": "samāpajjitvā parinibbāyissāmī’’ti kālaparicchedaṁ katvā samāpattisamāpajjanaṁ parinibbānaparikammanti",
  "tika-s0301t6:103_2": "adhippetaṁ. Theroti anuruddhatthero.",
  "tika-s0301t6:104_0": "Ayampi cāti yathāvuttapañcasaṭṭhiyā jhānānaṁ samāpannakathāpi saṅkhepakathā eva.",
  "tika-s0301t6:104_1": "Kasmā? Yasmā bhagavā tadā devasikaṁ vaḷañjanasamāpattiyo sabbāpi aparihāpetvā samāpajji",
  "tika-s0301t6:104_2": "evāti dassento ‘‘nibbānapuraṁ pavisanto’’tiādimāha. Catuvīsati…pe… pavisitvāti ettha",
  "tika-s0301t6:104_3": "keci tāva āhu ‘‘bhagavā devasikaṁ dvādasakoṭisatasahassakkhattuṁ mahākaruṇāsamāpattiṁ",
  "tika-s0301t6:104_4": "samāpajjati, dvādasakoṭisatasahassakkhattumeva phalasamāpattiṁ samāpajjati, tasmā",
  "tika-s0301t6:104_5": "tadāpi catuvīsatikoṭisatasahassasaṅkhā samāpattiyo samāpajjati. Vuttañhetaṁ bhagavatā",
  "tika-s0301t6:104_6": "‘tathāgataṁ, bhikkhave, arahantaṁ sammāsambuddhaṁ dve vitakkā bahulaṁ samudācaranti",
  "tika-s0301t6:104_7": "khemo ca vitakko paviveko ca vitakko’ti (itivu. 38). Khemo hi vitakko bhagavato mahākaruṇāsamāpattiṁ",
  "tika-s0301t6:104_8": "pūretvā ṭhito, pavivekavitakko arahattaphalasamāpattiṁ. Buddhānaṁ hi bhavaṅgaparivāso",
  "tika-s0301t6:104_9": "lahuko matthakappatto samāpattīsu vasībhāvo, tasmā samāpajjanavuṭṭhānāni katipayacittakkhaṇeheva",
  "tika-s0301t6:104_10": "ijjhanti. Pañca rūpāvacarasamāpattiyo catasso arūpasamāpattiyo appamaññāsamāpattiyā",
  "tika-s0301t6:104_11": "saddhiṁ nirodhasamāpatti arahattaphalasamāpatti cāti dvādasetā samāpattiyo bhagavā",
  "tika-s0301t6:104_12": "paccekaṁ divase divase koṭisatasahassakkhattuṁ purebhattaṁ samāpajjati, tathā pacchābhattanti",
  "tika-s0301t6:104_13": "evaṁ catuvīsatikoṭisatasahassasaṅkhā devasikaṁ vaḷañjanakakasiṇasamāpattiyo’’ti.",
  "tika-s0301t6:105_0": "Apare panāhu ‘‘yaṁ taṁ bhagavatā abhisambodhidivase pacchimayāme paṭiccasamuppādaṅgamukhena",
  "tika-s0301t6:105_1": "paṭilomanayena jarāmaraṇato paṭṭhāya ñāṇaṁ otāretvā anupadadhammavipassanaṁ ārabhantena",
  "tika-s0301t6:105_2": "yathā nāma puriso suviduggaṁ mahāgahanaṁ mahāvanaṁ chindanto antarantarā nisānasilāyaṁ",
  "tika-s0301t6:105_3": "pharasuṁ nisitaṁ karoti, evamevaṁ nisānasilāsadisiyo samāpattiyo antarantarā samāpajjitvā",
  "tika-s0301t6:105_4": "ñāṇassa tikkhavisadabhāvaṁ sampādetuṁ anulomapaṭilomato paccekaṁ paṭiccasamuppādaṅgesu",
  "tika-s0301t6:105_5": "lakkhakoṭisamāpattisamāpajjanavasena sammasanañāṇaṁ pavatteti, tadanusārena bhagavā",
  "tika-s0301t6:105_6": "buddhabhūtopi anulomapaṭilomato paṭiccasamuppādaṅgamukhena vipassanāvasena divase",
  "tika-s0301t6:105_7": "divase lakkhakoṭiphalasamāpattiyo samāpajjati, taṁ sandhāya vuttaṁ, ‘catuvīsatikoṭisatasahassasaṅkhā",
  "tika-s0301t6:105_8": "samāpattiyo pavisitvā’’’ti.",
  "tika-s0301t6:106_0": "Imāni dvepi samanantarāneva paccavekkhaṇāyapi yebhuyyena nānantariyakatāya jhānapakkhikabhāvato.",
  "tika-s0301t6:106_1": "Yasmā sabbapacchimaṁ bhavaṅgacittaṁ tato tato cavanato ‘‘cutī’’ti vuccati , tasmā",
  "tika-s0301t6:106_2": "na kevalaṁ ayameva bhagavā, atha kho sabbepi sattā bhavaṅgacitteneva cavantīti dassetuṁ",
  "tika-s0301t6:106_3": "‘‘ye hi kecī’’tiādi vuttaṁ. Dukkhasaccenāti dukkhasaccapariyāpannena cuticittena",
  "tika-s0301t6:106_4": "kālaṁ kālakiriyaṁ karonti pāpuṇanti, kālagamanato vā karonti peccāti.",
  "tika-s0301t6:107_0": "Paṭibhāgapuggalavirahito sīlādiguṇehi asadisatāya sadisapuggalarahito. Saṅkhārā vūpasammanti",
  "tika-s0301t6:107_1": "etthāti vūpasamoti evaṁ saṅkhātaṁ ñātaṁ kathitaṁ nibbānameva sukhanti. Lomahaṁsanakoti",
  "tika-s0301t6:107_2": "lomānaṁ haṭṭhabhāvāpādano. Bhiṁsanakoti avītarāgānaṁ bhayajanako āsi ahosi. Sabbākāravaraguṇūpeteti",
  "tika-s0301t6:107_3": "sabbehi ākāravarehi uttamakāraṇehi sīlādiguṇehi samannāgate. Asaṅkuṭitenāti akuṭitena",
  "tika-s0301t6:107_4": "vipphārikābhāvato. Suvikasitenevāti pītisomanassayogato suṭṭhu vikasitena. Vedanaṁ",
  "tika-s0301t6:107_5": "adhivāsesi sabhāvasamudayādito suṭṭhu paññātattā. Anāvaraṇavimokkho sabbaso nibbidabhāvo.",
  "tika-s0301t6:107_6": "Tenāha ‘‘apaññattibhāvūpagamo’’ti. Pajjotanibbānasadisoti padīpassa nibbānasadiso",
  "tika-s0301t6:107_7": "tattha vilīyitvā avaṭṭhānābhāvato.",
  "tika-s0301t6:108": "Parinibbānasuttavaṇṇanā niṭṭhitā.",
  "tika-s0301t6:109": "Dutiyavaggavaṇṇanā niṭṭhitā.",
  "tika-s0301t6:110": "Sāratthappakāsiniyā saṁyuttanikāya-aṭṭhakathāya",
  "tika-s0301t6:111": "Brahmasaṁyuttavaṇṇanāya līnatthappakāsanā samattā."
}