{
  "atk-s0508a213:0": "17. Tiṁsanipāto",
  "atk-s0508a213:1": "1. Phussattheragāthāvaṇṇanā",
  "atk-s0508a213:2_0": "Tiṁsanipāte pāsādike bahū disvātiādikā āyasmato phussattherassa gāthā. Kā uppatti?",
  "atk-s0508a213:2_1": "Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ upacinitvā",
  "atk-s0508a213:2_2": "devamanussesu saṁsaranto imasmiṁ buddhuppāde ekassa maṇḍalikarañño putto hutvā nibbatti,",
  "atk-s0508a213:2_3": "phussoti nāmaṁ ahosi. So viññutaṁ patto khattiyakumārehi sikkhitabbasippesu nipphattiṁ",
  "atk-s0508a213:2_4": "gato. Upanissayasampannattā kāmesu alaggacitto aññatarassa mahātherassa santike dhammaṁ",
  "atk-s0508a213:2_5": "sutvā paṭiladdhasaddho pabbajitvā cariyānukūlaṁ kammaṭṭhānaṁ gahetvā bhāvanaṁ anuyuñjanto",
  "atk-s0508a213:2_6": "jhānāni nibbattetvā jhānapādakaṁ vipassanaṁ paṭṭhapetvā nacirasseva chaḷabhiñño ahosi.",
  "atk-s0508a213:2_7": "Athekadivasaṁ paṇḍaragotto nāma eko tāpaso tassa santike dhammaṁ sutvā nisinno sambahule",
  "atk-s0508a213:2_8": "bhikkhū sīlācārasampanne susaṁvutindriye bhāvitakāye bhāvitacitte disvā pasannacitto",
  "atk-s0508a213:2_9": "“sādhu vatāyaṁ paṭipatti loke ciraṁ tiṭṭheyyā”ti cintetvā “kathaṁ nu kho, bhante,",
  "atk-s0508a213:2_10": "anāgatamaddhānaṁ bhikkhūnaṁ paṭipatti bhavissatī”ti theraṁ pucchi. Tamatthaṁ dassento saṅgītikārā –",
  "atk-s0508a213:3": "949.",
  "atk-s0508a213:4": "“Pāsādike bahū disvā, bhāvitatte susaṁvute;",
  "atk-s0508a213:5": "Isi paṇḍarasagotto, apucchi phussasavhaya”nti. – gāthaṁ ādito ṭhapesuṁ;",
  "atk-s0508a213:6_0": "Tattha pāsādiketi attano paṭipattiyā pasādārahe. Bahūti sambahule. Bhāvitatteti samathavipassanābhāvanāhi",
  "atk-s0508a213:6_1": "bhāvitacitte. Susaṁvuteti suṭṭhu saṁvutindriye. Isīti tāpaso. Paṇḍarasagottoti paṇḍarassa",
  "atk-s0508a213:6_2": "nāma isino vaṁse jātattā tena samānagotto. Phussasavhayanti phussasaddena avhātabbaṁ,",
  "atk-s0508a213:6_3": "phussanāmakanti attho.",
  "atk-s0508a213:7": "950.",
  "atk-s0508a213:8": "“Kiṁ chandā kimadhippāyā, kimākappā bhavissare;",
  "atk-s0508a213:9": "Anāgatamhi kālamhi, taṁ me akkhāhi pucchito”ti. –",
  "atk-s0508a213:10": "Ayaṁ tassa isino pucchāgāthā.",
  "atk-s0508a213:11_0": "Tattha kiṁ chandāti imasmiṁ sāsane anāgate bhikkhū kīdisacchandā kīdisādhimuttikā,",
  "atk-s0508a213:11_1": "kiṁ hīnādhimuttikā, udāhu paṇītādhimuttikāti attho. Kimadhippāyāti kīdisādhippāyā",
  "atk-s0508a213:11_2": "kīdisajjhāsayā, kiṁ saṁkilesajjhāsayā, udāhu vodānajjhāsayāti attho. Atha vā chandā",
  "atk-s0508a213:11_3": "nāma kattukamyatā, tasmā kīdisī tesaṁ kattukamyatāti attho. Adhippāyo ajjhāsayoyeva.",
  "atk-s0508a213:11_4": "Kimākappāti kīdisākappā. Ākappāti ca vesagahaṇādivārittacārittavantoti attho. Bhavissareti",
  "atk-s0508a213:11_5": "bhavissanti. Taṁ meti taṁ anāgate bhikkhūnaṁ chandādhippāyākappabhedaṁ pucchito mayhaṁ",
  "atk-s0508a213:11_6": "akkhāhi kathehīti theraṁ ajjhesati. Tassa thero tamatthaṁ ācikkhanto sakkaccasavane tāva niyojetuṁ –",
  "atk-s0508a213:12": "951.",
  "atk-s0508a213:13": "“Suṇohi vacanaṁ mayhaṁ, isi paṇḍarasavhaya;",
  "atk-s0508a213:14": "Sakkaccaṁ upadhārehi, ācikkhissāmyanāgata”nti. – gāthamāha;",
  "atk-s0508a213:15_0": "Tassattho – bho paṇḍaranāma isi, yaṁ tvaṁ maṁ pucchasi, taṁ te anāgataṁ ācikkhissāmi,",
  "atk-s0508a213:15_1": "ācikkhato pana mama vacanaṁ suṇāhi anāgatatthadīpanato saṁvegāvahato ca sakkaccaṁ upadhārehīti.",
  "atk-s0508a213:16": "Atha thero anāgataṁsañāṇena bhikkhūnaṁ bhikkhunīnañca bhāviniṁ pavattiṁ yathābhūtaṁ disvā tassa ācikkhanto –",
  "atk-s0508a213:17": "952.",
  "atk-s0508a213:18": "“Kodhanā upanāhī ca, makkhī thambhī saṭhā bahū;",
  "atk-s0508a213:19": "Issukī nānāvādā ca, bhavissanti anāgate.",
  "atk-s0508a213:20": "953.",
  "atk-s0508a213:21": "“Aññātamānino dhamme, gambhīre tīragocarā;",
  "atk-s0508a213:22": "Lahukā agarū dhamme, aññamaññamagāravā.",
  "atk-s0508a213:23": "954.",
  "atk-s0508a213:24": "“Bahū ādīnavā loke, uppajjissantyanāgate;",
  "atk-s0508a213:25": "Sudesitaṁ imaṁ dhammaṁ, kilesissanti dummatī.",
  "atk-s0508a213:26": "955.",
  "atk-s0508a213:27": "“Guṇahīnāpi saṅghamhi, voharantā visāradā;",
  "atk-s0508a213:28": "Balavanto bhavissanti, mukharā assutāvino.",
  "atk-s0508a213:29": "956.",
  "atk-s0508a213:30": "“Guṇavantopi saṅghamhi, voharantā yathātthato;",
  "atk-s0508a213:31": "Dubbalā te bhavissanti, hirīmanā anatthikā.",
  "atk-s0508a213:32": "957.",
  "atk-s0508a213:33": "“Rajataṁ jātarūpañca, khettaṁ vatthumajeḷakaṁ.",
  "atk-s0508a213:34": "Dāsidāsañca dummedhā, sādiyissantyanāgate.",
  "atk-s0508a213:35": "958.",
  "atk-s0508a213:36": "“Ujjhānasaññino bālā, sīlesu asamāhitā;",
  "atk-s0508a213:37": "Unnaḷā vicarissanti, kalahābhiratā magā.",
  "atk-s0508a213:38": "959.",
  "atk-s0508a213:39": "“Uddhatā ca bhavissanti, nīlacīvarapārutā;",
  "atk-s0508a213:40": "Kuhā thaddhā lapā siṅgī, carissantyariyā viya.",
  "atk-s0508a213:41": "960.",
  "atk-s0508a213:42": "“Telasaṇṭhehi kesehi, capalā añjanakkhikā;",
  "atk-s0508a213:43": "Rathiyāya gamissanti, dantavaṇṇikapārutā.",
  "atk-s0508a213:44": "961.",
  "atk-s0508a213:45": "“Ajegucchaṁ vimuttehi, surattaṁ arahaddhajaṁ;",
  "atk-s0508a213:46": "Jigucchissanti kāsāvaṁ, odātesu samucchitā.",
  "atk-s0508a213:47": "962.",
  "atk-s0508a213:48": "“Lābhakāmā bhavissanti, kusītā hīnavīriyā;",
  "atk-s0508a213:49": "Kicchantā vanapatthāni, gāmantesu vasissare.",
  "atk-s0508a213:50": "963.",
  "atk-s0508a213:51": "“Ye ye lābhaṁ labhissanti, micchājīvaratā sadā;",
  "atk-s0508a213:52": "Te teva anusikkhantā, bhajissanti asaṁyatā.",
  "atk-s0508a213:53": "964.",
  "atk-s0508a213:54": "“Ye ye alābhino lābhaṁ, na te pujjā bhavissare;",
  "atk-s0508a213:55": "Supesalepi te dhīre, sevissanti na te tadā.",
  "atk-s0508a213:56": "965.",
  "atk-s0508a213:57": "“Milakkhurajanaṁ rattaṁ, garahantā sakaṁ dhajaṁ;",
  "atk-s0508a213:58": "Titthiyānaṁ dhajaṁ keci, dhārissantyavadātakaṁ.",
  "atk-s0508a213:59": "966.",
  "atk-s0508a213:60": "“Agāravo ca kāsāve, tadā tesaṁ bhavissati;",
  "atk-s0508a213:61": "Paṭisaṅkhā ca kāsāve, bhikkhūnaṁ na bhavissati.",
  "atk-s0508a213:62": "967.",
  "atk-s0508a213:63": "“Abhibhūtassa dukkhena, sallaviddhassa ruppato;",
  "atk-s0508a213:64": "Paṭisaṅkhā mahāghorā, nāgassāsi acintiyā.",
  "atk-s0508a213:65": "968.",
  "atk-s0508a213:66": "“Chaddanto hi tadā disvā, surattaṁ arahaddhajaṁ;",
  "atk-s0508a213:67": "Tāvadevabhaṇī gāthā, gajo atthopasaṁhitā.",
  "atk-s0508a213:68": "969.",
  "atk-s0508a213:69": "“Anikkasāvo kāsāvaṁ, yo vatthaṁ paridhassati;",
  "atk-s0508a213:70": "Apeto damasaccena, na so kāsāvamarahati.",
  "atk-s0508a213:71": "970.",
  "atk-s0508a213:72": "“Yo ca vantakasāvassa, sīlesu susamāhito;",
  "atk-s0508a213:73": "Upeto damasaccena, sa ve kāsāvamarahati.",
  "atk-s0508a213:74": "971.",
  "atk-s0508a213:75": "“Vipannasīlo dummedho, pākaṭo kāmakāriyo;",
  "atk-s0508a213:76": "Vibbhantacitto nissukko, na so kāsāvamarahati.",
  "atk-s0508a213:77": "972.",
  "atk-s0508a213:78": "“Yo ca sīlena sampanno, vītarāgo samāhito;",
  "atk-s0508a213:79": "Odātamanasaṅkappo, sa ve kāsāvamarahati.",
  "atk-s0508a213:80": "973.",
  "atk-s0508a213:81": "“Uddhato unnaḷo bālo, sīlaṁ yassa na vijjati;",
  "atk-s0508a213:82": "Odātakaṁ arahati, kāsāvaṁ kiṁ karissati.",
  "atk-s0508a213:83": "974.",
  "atk-s0508a213:84": "“Bhikkhū ca bhikkhuniyo ca, duṭṭhacittā anādarā;",
  "atk-s0508a213:85": "Tādīnaṁ mettacittānaṁ, niggaṇhissantyanāgate.",
  "atk-s0508a213:86": "975.",
  "atk-s0508a213:87": "“Sikkhāpentāpi therehi, bālā cīvaradhāraṇaṁ;",
  "atk-s0508a213:88": "Na suṇissanti dummedhā, pākaṭā kāmakāriyā.",
  "atk-s0508a213:89": "976.",
  "atk-s0508a213:90": "“Te tathā sikkhitā bālā, aññamaññaṁ agāravā;",
  "atk-s0508a213:91": "Nādiyissantupajjhāye, khaḷuṅko viya sārathiṁ.",
  "atk-s0508a213:92": "977.",
  "atk-s0508a213:93": "“Evaṁ anāgataddhānaṁ, paṭipatti bhavissati;",
  "atk-s0508a213:94": "Bhikkhūnaṁ bhikkhunīnañca, patte kālamhi pacchime.",
  "atk-s0508a213:95": "978.",
  "atk-s0508a213:96": "“Purā āgacchate etaṁ, anāgataṁ mahabbhayaṁ;",
  "atk-s0508a213:97": "Subbacā hotha sakhilā, aññamaññaṁ sagāravā.",
  "atk-s0508a213:98": "979.",
  "atk-s0508a213:99": "“Mettacittā kāruṇikā, hotha sīlesu saṁvutā;",
  "atk-s0508a213:100": "Āraddhavīriyā pahitattā, niccaṁ daḷhaparakkamā.",
  "atk-s0508a213:101": "980.",
  "atk-s0508a213:102": "“Pamādaṁ bhayato disvā, appamādañca khemato;",
  "atk-s0508a213:103": "Bhāvethaṭṭhaṅgikaṁ maggaṁ, phusantā amataṁ pada”nti. – imā gāthā abhāsi;",
  "atk-s0508a213:104_0": "Tattha kodhanāti kujjhanasīlā. Bhavissanti anāgateti sambandho. Kiṁ therassa kāle",
  "atk-s0508a213:104_1": "tathā nāhesunti? Na nāhesuṁ. Tadā pana kalyāṇamittabahulatāya ovādakesu viññāpakesu",
  "atk-s0508a213:104_2": "sabrahmacārīsu bahūsu vijjamānesu kilesesu balavantesu paṭisaṅkhānabahulatāya ca",
  "atk-s0508a213:104_3": "yebhuyyena bhikkhū akkodhanā ahesuṁ, āyatiṁ tabbipariyāye atikodhanā bhavissanti,",
  "atk-s0508a213:104_4": "tasmā “anāgate”ti vuttaṁ. Sesapadesupi eseva nayo. Upanāhīti āghātavatthūsu āghātassa",
  "atk-s0508a213:104_5": "upanayhanasīlā upanāhasambhavato vā upanāhī. Tattha purimakāliko byāpādo kodho, aparakāliko",
  "atk-s0508a213:104_6": "upanāho. Sakiṁ pavatto vā doso kodho, anekakkhattuṁ pavatto upanāho. Paresaṁ vijjamāne",
  "atk-s0508a213:104_7": "guṇe makkhanti puñjanti, tesaṁ vā udakapuñjaniyā viya udakassa makkho makkhanaṁ puñjanaṁ",
  "atk-s0508a213:104_8": "etesaṁ atthīti makkhī. Atimānalakkhaṇo thambho etesaṁ atthīti thambhī. Saṭhāti asantaguṇavibhāvanalakkhaṇena",
  "atk-s0508a213:104_9": "sāṭheyyena samannāgatā. Issukīti parasampattikhiyyanalakkhaṇāya issāya samannāgatā.",
  "atk-s0508a213:104_10": "Nānāvādāti aññamaññaṁ viruddhavādā viruddhadiṭṭhikā, kalahakārakā cāti attho.",
  "atk-s0508a213:105_0": "Aññātamānino dhamme, gambhīre tīragocarāti gambhīre durobhāse saddhamme aññāte eva",
  "atk-s0508a213:105_1": "“ñātoti, diṭṭho”ti evaṁ mānino, tato eva tassa orabhāge pavattitāya orimatīragocarā.",
  "atk-s0508a213:105_2": "Lahukāti lahusabhāvā capalā. Agarū dhammeti saddhamme gāravarahitā. Aññamaññamagāravāti",
  "atk-s0508a213:105_3": "aññamaññasmiṁ appatissā, saṅghe sabrahmacārīsu ca garugāravavirahitā. Bahū ādīnavāti",
  "atk-s0508a213:105_4": "vuttappakārā, vakkhamānā ca bahū anekadosā antarāyā. Loketi sattaloke. Uppajjissantyanāgateti",
  "atk-s0508a213:105_5": "anāgate pātu bhavissanti. Sudesitaṁ imaṁ dhammanti, sammāsambuddhena suṭṭhu aviparītaṁ",
  "atk-s0508a213:105_6": "ādikalyāṇādippakārena desitaṁ imaṁ āgamasaddhammaṁ. Kilesissantīti kiliṭṭhaṁ kilesadūsitaṁ",
  "atk-s0508a213:105_7": "karissanti, “āpattiṁ ‘anāpattī’ti garukāpattiṁ ‘lahukāpattī”’tiādinā duccaritasaṁkilesena",
  "atk-s0508a213:105_8": "asaddhammena saṇhasukhumaṁ rūpārūpadhammaṁ paṭikkhipissanti, diṭṭhisaṁkilesena ubhayatrāpi",
  "atk-s0508a213:105_9": "taṇhāsaṁkilesena saṁkilesissanti malinaṁ karissanti. Dummatīti nippaññā. Vuttañhetaṁ",
  "atk-s0508a213:105_10": "bhagavatā – “bhavissanti, bhikkhave, bhikkhū anāgatamaddhānaṁ…pe… abhidhammakathaṁ",
  "atk-s0508a213:105_11": "vedallakathaṁ kathentā kaṇhadhammaṁ okkamamānā na bujjhissantī”ti.",
  "atk-s0508a213:106_0": "Guṇahīnāti sīlādiguṇavirahitā dussīlā, alajjino ca. Atha vā guṇahīnāti vinayavārittādiguṇena",
  "atk-s0508a213:106_1": "hīnā dhammavinaye appakataññuno. Saṅghamhīti saṅghamajjhe. Voharantāti kathentā,",
  "atk-s0508a213:106_2": "saṅghe vinicchayakathāya vattamānāya yaṁkiñci bhaṇantā. Visāradāti nibbhayā pagabbhā.",
  "atk-s0508a213:106_3": "Balavantoti pakkhabalena balavanto. Mukharāti mukhakharā kharavādino. Assutāvinoti",
  "atk-s0508a213:106_4": "na sutavanto, kevalaṁ lābhasakkārasilokasannissayena guṇadharā hutvā “dhammaṁ ‘adhammo’ti,",
  "atk-s0508a213:106_5": "adhammañca ‘dhammo’ti, vinayaṁ ‘avinayo’ti, avinayañca ‘vinayo”’ti evaṁ attanā yathicchitamatthaṁ",
  "atk-s0508a213:106_6": "saṅghamajjhe patiṭṭhapentā balavanto bhavissanti.",
  "atk-s0508a213:107_0": "Guṇavantoti sīlādiguṇasampannā. Voharantā yathātthatoti atthānurūpaṁ, aviparītatthaṁ",
  "atk-s0508a213:107_1": "“dhammaṁ ‘dhammo’ti, adhammaṁ ‘adhammo’ti, vinayaṁ ‘vinayo’ti avinayaṁ ‘avinayo”’ti",
  "atk-s0508a213:107_2": "evaṁ dīpentā. Dubbalā te bhavissantīti parisāyaṁ alajjussannatāya balavirahitā te",
  "atk-s0508a213:107_3": "bhavissanti, tesaṁ vacanaṁ na tiṭṭhissati. Hirīmanā anatthikāti hirīmanto kenaci",
  "atk-s0508a213:107_4": "anatthikā. Te hi dhammena vattuṁ samatthāpi pāpajigucchatāya appakiccatāya ca kehici",
  "atk-s0508a213:107_5": "virodhaṁ akarontā attano vādaṁ patiṭṭhāpetuṁ na vāyamantā diṭṭhāvikammaṁ vā adhiṭṭhānaṁ",
  "atk-s0508a213:107_6": "vā akatvā tuṇhī honti.",
  "atk-s0508a213:108_0": "Rajatanti rūpiyaṁ, tena kahāpaṇalohamāsakādīnampi saṅgaho daṭṭhabbo. Jātarūpanti",
  "atk-s0508a213:108_1": "suvaṇṇaṁ, tena maṇimuttādīnampi saṅgaho daṭṭhabbo. Vā-saddo samuccayattho “apadā",
  "atk-s0508a213:108_2": "vā”tiādīsu viya. “Rajatajātarūpañcā”ti vā pāṭho. Khettanti yattha pubbaṇṇāparaṇṇaṁ",
  "atk-s0508a213:108_3": "ruhati, taṁ khettaṁ. Tadatthaṁ akatabhūmibhāgo vatthu. Ajeḷakanti eḷakā nāma ajāyeva,",
  "atk-s0508a213:108_4": "te ṭhapetvā avasesā pasujātī ajā nāma. Ajeḷakaggahaṇeneva hettha gomahiṁsādīnampi",
  "atk-s0508a213:108_5": "saṅgaho kato. Dāsidāsañcāti dāsiyo ca dāse ca. Dummedhāti aviddasuno, kappiyākappiyaṁ",
  "atk-s0508a213:108_6": "sāruppāsāruppaṁ ajānantā attano atthāya sādiyissanti sampaṭicchissanti.",
  "atk-s0508a213:109_0": "Ujjhānasaññinoti pare heṭṭhato katvā olokanacittā, anujjhāyitabbaṭṭhānepi vā ujjhānasīlā.",
  "atk-s0508a213:109_1": "Bālāti duccintitacintanādinā bālalakkhaṇena samannāgatā, tato eva sīlesu asamāhitā",
  "atk-s0508a213:109_2": "catupārisuddhisīlesu na samāhitacittā. Unnaḷāti, samussitatucchamānā. Vicarissantīti",
  "atk-s0508a213:109_3": "mānaddhajaṁ ukkhipitvā vicarissanti. Kalahābhiratā magāti sārambhabahulatāya karaṇuttariyapasutā",
  "atk-s0508a213:109_4": "kalahe eva abhiratā magasadisā migā viya attahitāpekkhā ghāsesanābhiratā dubbalavihesaparāti attho.",
  "atk-s0508a213:110_0": "Uddhatāti uddhaccena samannāgatā cittekaggatārahitā. Nīlacīvarapārutāti akappiyarajanarattena",
  "atk-s0508a213:110_1": "nīlavaṇṇena cīvarena pārutā, tādisaṁ cīvaraṁ nivāsetvā ceva pārupitvā ca vicaraṇakā.",
  "atk-s0508a213:110_2": "Kuhāti sāmantajappanādinā kuhanavatthunā kuhakā, asantaguṇasambhāvanicchāya kohaññaṁ",
  "atk-s0508a213:110_3": "katvā paresaṁ vimhāpayā. Thaddhāti kodhena mānena ca thaddhamānasā kakkhaḷahadayā.",
  "atk-s0508a213:110_4": "Lapāti lapanakā kuhanavuttikā, pasannamānasehi manussehi “kena, bhante, ayyassa attho”ti",
  "atk-s0508a213:110_5": "paccayadāyakānaṁ vadāpanakā, payuttavācāvasena, nippesikatāvasena ca paccayatthaṁ",
  "atk-s0508a213:110_6": "lapakāti vā attho. Siṅgīti “tattha katamaṁ siṅgaṁ? Yaṁ siṅgaṁ siṅgāratā cāturatā",
  "atk-s0508a213:110_7": "cāturiyaṁ parikkhatatā pārikkhatiya”nti evaṁ vuttehi siṅgasadisehi pākaṭakilesehi",
  "atk-s0508a213:110_8": "samannāgatā, siṅgāracaritāti attho. “Ariyā viyā”ti idaṁ “kuhā”ti etasseva atthadassanaṁ.",
  "atk-s0508a213:110_9": "Kuhakānañhi ariyānamiva ṭhitabhāvaṁ dassento ariyā viya vicarantīti āha.",
  "atk-s0508a213:111_0": "Telasaṇṭhehīti sitthakatelena vā udakatelena vā osaṇṭhitehi. Capalāti kāyamaṇḍanaparikkhāramaṇḍanādinā",
  "atk-s0508a213:111_1": "cāpallena yuttā. Añjanakkhikāti alaṅkārañjanena añjitanettā. Rathiyāya gamissantīti",
  "atk-s0508a213:111_2": "bhikkhācariyāya kulūpasaṅkamanāpadesehi, mahāracchāya ito cito ca paribbhamissanti.",
  "atk-s0508a213:111_3": "Dantavaṇṇikapārutāti dantavaṇṇarattena cīvarena pārutasarīrā.",
  "atk-s0508a213:112_0": "Ajegucchanti ajigucchitabbaṁ. Vimuttehīti ariyehi. Surattanti kappiyarajanena suṭṭhu",
  "atk-s0508a213:112_1": "rattaṁ, arahantānaṁ buddhādīnaṁ ciṇṇatāya arahaddhajaṁ jigucchissanti kāsāvaṁ. Kasmā?",
  "atk-s0508a213:112_2": "Odātesu samucchitā gedhaṁ āpannā. Dantavaṇṇapārupanassa hi idaṁ kāraṇavacanaṁ. Te",
  "atk-s0508a213:112_3": "hi setakaṁ sambhāventā “sabbena sabbaṁ setake gahite liṅgapariccāgo eva siyā”ti dantavaṇṇaṁ pārupanti.",
  "atk-s0508a213:113_0": "Lābhakāmāti lābhagiddhā. Bhikkhācariyāsupi kosajjayogato kusītā. Samaṇadhammaṁ kātuṁ",
  "atk-s0508a213:113_1": "cittassa ussāhābhāvena hīnavīriyā. Kicchantāti, kilamantā, vanapatthesu vasituṁ kicchantā",
  "atk-s0508a213:113_2": "kilantacittāti attho. Gāmantesūti gāmantasenāsanesu gāmasamīpesu senāsanesu, gāmadvāresu",
  "atk-s0508a213:113_3": "vā senāsanesu. Vasissareti vasissanti.",
  "atk-s0508a213:114_0": "Te teva anusikkhantāti ye ye micchājīvappayogena laddhalābhā, te te eva puggale anusikkhantā",
  "atk-s0508a213:114_1": "bhamissanti. Bhamissantīti sayampi te viya micchājīvena lābhaṁ uppādetuṁ rājakulādīni",
  "atk-s0508a213:114_2": "sevantā paribbhamissanti. “Bhajissantī”ti vā pāṭho, sevissantīti attho. Asaṁyatāti sīlasaṁyamarahitā.",
  "atk-s0508a213:115_0": "Ye ye alābhino lābhanti ye ye bhikkhū micchājīvaparivajjanena appapuññatāya ca lābhassa",
  "atk-s0508a213:115_1": "paccayassa na lābhino, te pujjā pūjanīyā pāsaṁsā tadā anāgate kāle na bhavissanti.",
  "atk-s0508a213:115_2": "Supesalepi te dhīreti dhitisampannatāya dhīre suṭṭhu pesalepi te bhikkhū na sevissanti,",
  "atk-s0508a213:115_3": "tadā anāgate te lābhino lābhakāmāva bhikkhūti attho.",
  "atk-s0508a213:116_0": "Milakkhurajanaṁ rattanti kālakacchakarajanena rattaṁ. Samāsapadañhetaṁ, gāthāsukhatthaṁ",
  "atk-s0508a213:116_1": "sānunāsikaniddeso. Garahantā sakaṁ dhajanti attano dhajabhūtaṁ kāsāvaṁ jigucchantā.",
  "atk-s0508a213:116_2": "Sāsane pabbajitānañhi kāsāvo dhajo nāma. Titthiyānaṁ dhajaṁ kecīti keci sakyaputtiyabhāvaṁ",
  "atk-s0508a213:116_3": "paṭijānantā eva titthiyānaṁ setavatthikānaṁ dhajabhūtaṁ avadātakaṁ setavatthaṁ dhāressanti.",
  "atk-s0508a213:117_0": "Agāravoca kāsāveti arahaddhajabhūte kāsāve agāravo abahumānaṁ tadā anāgate tesaṁ",
  "atk-s0508a213:117_1": "bhavissati. Paṭisaṅkhā ca kāsāveti “paṭisaṅkhā yoniso cīvaraṁ paṭisevāmī”tiādinā",
  "atk-s0508a213:117_2": "nayena paccavekkhaṇamattampi kāsāvaparibhoge na bhavissati.",
  "atk-s0508a213:118_0": "Kāsāvaṁ dhārentena kāsāvaṁ bahumānena “duccaritato oramitabba”nti kāsāvassa garukātabbabhāve",
  "atk-s0508a213:118_1": "chaddantajātakamudāharanto “abhibhūtassa dukkhenā”tiādimāha. Tattha sallaviddhassāti",
  "atk-s0508a213:118_2": "puthunā savisena sallena viddhassa, tato eva mahatā dukkhena abhibhūtassa. Ruppatoti",
  "atk-s0508a213:118_3": "sarīravikāraṁ āpajjato. Mahāghorāti sarīrajīvitesu nirapekkhatāya bhimmā garutarā",
  "atk-s0508a213:118_4": "paṭisaṅkhā aññehi acintiyā cintāmattena pavattetuṁ asakkuṇeyyā chaddantamahānāgassaāsi,",
  "atk-s0508a213:118_5": "ahosi. Chaddantanāgarājakāle hi bodhisatto soṇuttarena nāma nesādena paṭicchannaṭṭhāne",
  "atk-s0508a213:118_6": "ṭhatvā visapītena sallena viddho mahatā dukkhena abhibhūto taṁ gahetvā paridahitaṁ",
  "atk-s0508a213:118_7": "kāsāvaṁ disvā “ayaṁ ariyaddhajena paṭicchanno, na mayā hiṁsitabbo”ti tattha mettacittameva",
  "atk-s0508a213:118_8": "paccupaṭṭhapetvā uparidhammaṁ desesi. Yathāha –",
  "atk-s0508a213:119": "“Samappito puthusallena nāgo,",
  "atk-s0508a213:120": "Aduṭṭhacitto luddakamajjhabhāsi;",
  "atk-s0508a213:121": "Kimatthayaṁ kissa vā samma hetu,",
  "atk-s0508a213:122": "Mamaṁ vadhī kassa vāyaṁ payogo”tiādi. ;",
  "atk-s0508a213:123_0": "Imamatthaṁ dassento thero “chaddanto hī”tiādimāha. Tattha surattaṁ arahaddhajanti",
  "atk-s0508a213:123_1": "soṇuttarena paridahitakāsāvaṁ sandhāyāha. Abhaṇīti abhāsi. Gāthāti gāthāyo. Gajoti",
  "atk-s0508a213:123_2": "chaddanto nāgarājā. Atthopasaṁhitāti atthasannissitā hitā, hitayuttāti attho.",
  "atk-s0508a213:124_0": "Chaddantanāgarājena vuttagāthāsu anikkasāvoti rāgādīhi kasāvehi kasāvo, paridahissatīti",
  "atk-s0508a213:124_1": "nivāsanapārupanaattharaṇavasena paribhuñjissati. “Paridhassatī”ti vā pāṭho. Apeto",
  "atk-s0508a213:124_2": "damasaccenāti indriyadamena ceva paramatthasaccapakkhikena vacīsaccena ca apeto,",
  "atk-s0508a213:124_3": "viyutto pariccattoti attho. Na soti so evarūpo puggalo kāsāvaṁ paridahituṁ nārahati.",
  "atk-s0508a213:125_0": "Vantakasāvassāti catūhi maggehi vantakasāvo chaḍḍitakasāvo pahīnakasāvo assa bhaveyyāti",
  "atk-s0508a213:125_1": "attho. Sīlesūti catupārisuddhisīlesu. Susamāhitoti suṭṭhu samāhito. Upetoti indriyadamena",
  "atk-s0508a213:125_2": "ceva vuttappakārena saccena ca upagato samannāgato. Sa veti so evarūpo puggalo taṁ",
  "atk-s0508a213:125_3": "gandhakāsāvavatthaṁ ekantena arahatīti attho.",
  "atk-s0508a213:126_0": "Vipannasīloti bhinnasīlo. Dummedhoti nippañño sīlavisodhanapaññāya virahito. Pākaṭoti",
  "atk-s0508a213:126_1": "“dussīlo aya”nti pākaṭo pakāso, vikkhittindriyatāya vā pākaṭo pākaṭindriyoti attho.",
  "atk-s0508a213:126_2": "Kāmakāriyoti bhinnasaṁvaratāya yathicchitakārako, kāmassa vā mārassa yathākāmakaraṇīyo.",
  "atk-s0508a213:126_3": "Vibbhantacittoti rūpādīsu visayesu vikkhittacitto. Nissukkoti asukko sukkadhammarahito",
  "atk-s0508a213:126_4": "hirottappavivajjito, kusaladhammasampādanaussukkarahito vā.",
  "atk-s0508a213:127": "Vītarāgoti vigatacchandarāgo. Odātamanasaṅkappoti suvisuddhamanovitakko, anāvilasaṅkappo vā.",
  "atk-s0508a213:128": "Kāsāvaṁ kiṁ karissatīti yassa sīlaṁ natthi, tassa kāsāvaṁ kiṁ nāma payojanaṁ sādhessati, cittakatasadisaṁ tassa pabbajitaliṅganti attho.",
  "atk-s0508a213:129_0": "Duṭṭhacittāti rāgādidosehi dūsitacittā. Anādarāti satthari dhamme aññamaññañca ādararahitā",
  "atk-s0508a213:129_1": "agāravā. Tādīnaṁ mettacittānanti mettābhāvanāya sampayuttahadaye teneva arahattādhigamena",
  "atk-s0508a213:129_2": "iṭṭhādīsu tādibhāvappatte uḷāraguṇe. Upayogatthe hi idaṁ sāmivacanaṁ. Niggaṇhissantīti",
  "atk-s0508a213:129_3": "“sīlādisampanne disvā te sambhāventā vipannasīle amhe na bahuṁ maññissantī”ti attani",
  "atk-s0508a213:129_4": "agāravabhayena yathā te ubbāḷhā pakkamissanti, tathā bādhissantīti attho.",
  "atk-s0508a213:130_0": "Sikkhāpentāpīti sikkhāpiyamānāpi. Kammatthe hi ayaṁ kattuniddeso. Therehīti attano",
  "atk-s0508a213:130_1": "ācariyupajjhāyehi. Cīvaradhāraṇanti idaṁ samaṇapaṭipattiyā nidassanamattaṁ, tasmā",
  "atk-s0508a213:130_2": "“evaṁ te abhikkamitabbaṁ, evaṁ te paṭikkamitabba”ntiādinā sikkhāpiyamānāpīti attho.",
  "atk-s0508a213:130_3": "Na suṇissantīti ovādaṁ na gaṇhissanti.",
  "atk-s0508a213:131_0": "Te tathā sikkhitā bālāti te andhabālā ācariyupajjhāyehi sikkhāpiyamānāpi anādaratāya",
  "atk-s0508a213:131_1": "asikkhitāti. Nādiyissantupajjhāyeti upajjhāye ācariye ca ādaraṁ na karonti, tesaṁ",
  "atk-s0508a213:131_2": "anusāsaniyaṁ na tiṭṭhanti. Yathā kiṁ? Khaḷuṅko viya sārathiṁ yathā khaḷuṅko duṭṭhasso",
  "atk-s0508a213:131_3": "assadamakaṁ nādiyati na tassa upadese tiṭṭhati, evaṁ tepi upajjhāyācariye na bhāyanti",
  "atk-s0508a213:131_4": "na sārajjantīti attho.",
  "atk-s0508a213:132_0": "“Eva”ntiādi vuttassevatthassa nigamanaṁ. Tattha evanti vuttappakārena. Anāgataddhānanti",
  "atk-s0508a213:132_1": "anāgatamaddhānaṁ, anāgate kāleti attho. Taṁyeva sarūpato dassento “patte kālamhi",
  "atk-s0508a213:132_2": "pacchime”ti āha. Tattha katamo pacchimakālo? “Tatiyasaṅgītito paṭṭhāya pacchimakālo”ti",
  "atk-s0508a213:132_3": "keci, taṁ eke nānujānanti. Sāsanassa hi pañcayugāni vimuttiyugaṁ, samādhiyugaṁ, sīlayugaṁ,",
  "atk-s0508a213:132_4": "sutayugaṁ, dānayuganti. Tesu paṭhamaṁ vimuttiyugaṁ, tasmiṁ antarahite samādhiyugaṁ",
  "atk-s0508a213:132_5": "vattati, tasmimpi antarahite sīlayugaṁ vattati, tasmimpi antarahite sutayugaṁ vattateva.",
  "atk-s0508a213:132_6": "Aparisuddhasīlo hi ekadesena pariyattibāhusaccaṁ paggayha tiṭṭhati lābhādikāmatāya.",
  "atk-s0508a213:132_7": "Yadā pana mātikāpariyosānā pariyatti sabbaso antaradhāyati, tato paṭṭhāya liṅgamattameva",
  "atk-s0508a213:132_8": "avasissati, tadā yathā tathā dhanaṁ saṁharitvā dānamukhena vissajjenti, sā kira nesaṁ",
  "atk-s0508a213:132_9": "carimā sammāpaṭipatti. Tattha sutayugato paṭṭhāya pacchimakālo, “sīlayugato paṭṭhāyā”ti apare.",
  "atk-s0508a213:133_0": "Evaṁ thero pacchime kāle uppajjanakaṁ mahābhayaṁ dassetvā puna tattha sannipatitabhikkhūnaṁ",
  "atk-s0508a213:133_1": "ovādaṁ dadanto “purā āgacchate”tiādinā tisso gāthā abhāsi. Tattha purā āgacchate",
  "atk-s0508a213:133_2": "etanti etaṁ mayā tumhākaṁ vuttaṁ paṭipattiantarāyakaraṁ anāgataṁ mahābhayaṁ āgacchati",
  "atk-s0508a213:133_3": "purā, yāva āgamissati, tāvadevāti attho. Subbacāti vacanakkhamā sovacassakārakehi",
  "atk-s0508a213:133_4": "dhammehi samannāgatā, garūnaṁ anusāsaniyo padakkhiṇaggāhino hothāti attho. Sakhilāti muduhadayā.",
  "atk-s0508a213:134_0": "Mettacittāti sabbasattesu hitūpasaṁhāralakkhaṇāya mettāya sampayuttacittā. Kāruṇikāti",
  "atk-s0508a213:134_1": "karuṇāya niyuttā paresaṁ dukkhāpanayanākāravuttiyā karuṇāya samannāgatā. Āraddhavīriyāti",
  "atk-s0508a213:134_2": "akusalānaṁ pahānāya kusalānaṁ upasampadāya paggahitavīriyā. Pahitattāti nibbānaṁ",
  "atk-s0508a213:134_3": "paṭipesitacittā. Niccanti sabbakālaṁ. Daḷhaparakkamāti thiravīriyā.",
  "atk-s0508a213:135": "Pamādanti pamajjanaṁ, kusalānaṁ dhammānaṁ ananuṭṭhānaṁ, akusalesu ca dhammesu cittavossaggo. Vuttañhi –",
  "atk-s0508a213:136_0": "“Tattha katamo pamādo? Kāyaduccarite vā vacīduccarite vā manoduccarite vā pañcasu",
  "atk-s0508a213:136_1": "vā kāmaguṇesu cittassa vossaggo vossaggānuppadānaṁ, kusalānaṁ dhammānaṁ bhāvanāya",
  "atk-s0508a213:136_2": "asakkaccakiriyatā”tiādi.",
  "atk-s0508a213:137_0": "Appamādanti appamajjanaṁ, so pamādassa paṭipakkhato veditabbo. Atthato hi appamādo",
  "atk-s0508a213:137_1": "nāma satiyā avippavāso, upaṭṭhitāya satiyā eva cetaṁ nāmaṁ. Ayañhettha attho – yasmā",
  "atk-s0508a213:137_2": "pamādamūlakā sabbe anatthā, appamādamūlakā ca sabbe atthā, tasmā pamādaṁ bhayato",
  "atk-s0508a213:137_3": "upaddavato disvā appamādañca khemato anupaddavato disvā appamādapaṭipattiyā sikhābhūtaṁ",
  "atk-s0508a213:137_4": "sīlādikkhandhattayasaṅgahaṁ sammādiṭṭhiādīnaṁ aṭṭhannaṁ aṅgānaṁ vasena aṭṭhaṅgikaṁ",
  "atk-s0508a213:137_5": "ariyamaggaṁ bhāvetha, amataṁ nibbānaṁ phusantā sacchikarontā attano santāne uppādetha,",
  "atk-s0508a213:137_6": "dassanamaggamatte aṭṭhatvā upari tiṇṇaṁ maggānaṁ uppādanavasena vaḍḍhetha, evaṁ vo",
  "atk-s0508a213:137_7": "appamādabhāvanā sikhāpattā bhavissatīti.",
  "atk-s0508a213:138": "Evaṁ thero sampattaparisaṁ ovadati. Imā eva cimassa therassa aññābyākaraṇagāthā ahesunti.",
  "atk-s0508a213:139": "Phussattheragāthāvaṇṇanā niṭṭhitā.",
  "atk-s0508a213:140": "2. Sāriputtattheragāthāvaṇṇanā",
  "atk-s0508a213:141_0": "Yathācārīyathāsatotiādikā āyasmato sāriputtattherassa gāthā. Tassa āyasmato mahāmoggallānattherassa",
  "atk-s0508a213:141_1": "ca vatthu evaṁ veditabbaṁ – atīte ito satasahassakappādhike asaṅkhyeyyamatthake āyasmā",
  "atk-s0508a213:141_2": "sāriputto brāhmaṇamahāsālakule nibbatti, nāmena saradamāṇavo nāma ahosi. Mahāmoggallāno",
  "atk-s0508a213:141_3": "gahapatimahāsālakule nibbatti, nāmena sirivaḍḍhakuṭumbiko nāma ahosi. Te ubhopi sahapaṁsukīḷakasahāyā",
  "atk-s0508a213:141_4": "ahesuṁ. Tesu saradamāṇavo pitu accayena kulasantakaṁ dhanaṁ paṭipajjitvā ekadivasaṁ",
  "atk-s0508a213:141_5": "rahogato cintesi – “imesaṁ sattānaṁ maraṇaṁ nāma ekantikaṁ, tasmā mayā ekaṁ pabbajjaṁ",
  "atk-s0508a213:141_6": "upagantvā mokkhamaggo gavesitabbo”ti sahāyaṁ upasaṅkamitvā, samma, ahaṁ pabbajitukāmo,",
  "atk-s0508a213:141_7": "kiṁ tvaṁ pabbajituṁ sakkhissasī”ti vatvā tena “na sakkhissāmī”ti vutte “hotu ahameva",
  "atk-s0508a213:141_8": "pabbajissāmī”ti ratanakoṭṭhāgārāni vivarāpetvā kapaṇaddhikādīnaṁ mahādānaṁ datvā",
  "atk-s0508a213:141_9": "pabbatapādaṁ gantvā isipabbajjaṁ pabbaji. Tassa pabbajjaṁ anupabbajitā catusattatisahassamattā",
  "atk-s0508a213:141_10": "brāhmaṇaputtā ahesuṁ. So pañca abhiññāyo aṭṭha ca samāpattiyo nibbattetvā tesampi",
  "atk-s0508a213:141_11": "jaṭilānaṁ kasiṇaparikammaṁ ācikkhi. Tepi sabbe pañcābhiññā aṭṭha samāpattiyo nibbattesuṁ.",
  "atk-s0508a213:142_0": "Tena samayena anomadassī nāma sammāsambuddho loke uppajjitvā pavattitavaradhammacakko",
  "atk-s0508a213:142_1": "satte saṁsāramahoghato tāretvā ekadivasaṁ “saradatāpasassa ca antevāsikānañca saṅgahaṁ",
  "atk-s0508a213:142_2": "karissāmī”ti eko adutiyo pattacīvaramādāya ākāsena gantvā “buddhabhāvaṁ me jānātū”ti",
  "atk-s0508a213:142_3": "tāpasassa passantasseva ākāsato otaritvā pathaviyaṁ patiṭṭhāsi. Saradatāpaso satthu",
  "atk-s0508a213:142_4": "sarīre mahāpurisalakkhaṇāni upadhāretvā “sabbaññubuddhoyevāya”nti niṭṭhaṁ gantvā",
  "atk-s0508a213:142_5": "paccuggamanaṁ katvā āsanaṁ paññāpetvā adāsi. Nisīdi bhagavā paññatte āsane. Saradatāpaso",
  "atk-s0508a213:142_6": "satthu santike ekamantaṁ nisīdi.",
  "atk-s0508a213:143_0": "Tasmiṁ samaye tassa antevāsikā catusattatisahassamattā jaṭilā paṇītapaṇītāni ojavantāni",
  "atk-s0508a213:143_1": "phalāphalāni gahetvā āgatā satthāraṁ disvā sañjātappasādā attano ācariyassa ca satthu",
  "atk-s0508a213:143_2": "ca nisinnākāraṁ oloketvā, “ācariya, mayaṁ pubbe ‘tumhehi mahantataro koci natthī’ti",
  "atk-s0508a213:143_3": "vicarāma, ayaṁ pana puriso tumhehi mahantataro maññe”ti āhaṁsu. “Kiṁ vadetha, tātā?",
  "atk-s0508a213:143_4": "Sāsapena saddhiṁ aṭṭhasaṭṭhiyojanasatasahassubbedhaṁ sineruṁ samaṁ kātuṁ icchatha?",
  "atk-s0508a213:143_5": "Sabbaññubuddhena maṁ tulyaṁ mā karitthā”ti. Atha te tāpasā ācariyassa vacanaṁ sutvā",
  "atk-s0508a213:143_6": "“yāva mahā vatāyaṁ purisuttamo”ti sabbeva pādesu nipatitvā satthāraṁ vandiṁsu.",
  "atk-s0508a213:144_0": "Atha te ācariyo āha – “tātā, satthu anucchaviko no deyyadhammo natthi, satthā ca",
  "atk-s0508a213:144_1": "bhikkhācāravelāya idhāgato, handa mayaṁ deyyadhammaṁ yathābalaṁ dassāma. Tumhehi",
  "atk-s0508a213:144_2": "yaṁ yaṁ paṇītaṁ phalāphalaṁ ābhataṁ, taṁ taṁ āharathā”ti āharāpetvā hatthe dhovitvā",
  "atk-s0508a213:144_3": "sayaṁ tathāgatassa patte patiṭṭhāpesi. Satthārā ca phalāphale paṭiggaṇhitamatte devatā",
  "atk-s0508a213:144_4": "dibbojaṁ pakkhipiṁsu. Tāpaso udakampi sayameva parissāvetvā adāsi. Tato bhojanakiccaṁ",
  "atk-s0508a213:144_5": "niṭṭhāpetvā satthari nisinne sabbe antevāsike pakkositvā satthu santike sāraṇīyaṁ",
  "atk-s0508a213:144_6": "kathaṁ kathento nisīdi. Satthā “dve aggasāvakā bhikkhusaṅghena saddhiṁ āgacchantū”ti",
  "atk-s0508a213:144_7": "cintesi. Te satthu cittaṁ ñatvā tāvadeva satasahassakhīṇāsavaparivārā aggasāvakā",
  "atk-s0508a213:144_8": "āgantvā satthāraṁ vanditvā ekamantaṁ aṭṭhaṁsu.",
  "atk-s0508a213:145_0": "Tato saradatāpaso antevāsike āmantesi – “tātā, satthu bhikkhusaṅghassa ca pupphāsanena",
  "atk-s0508a213:145_1": "pūjā kātabbā, tasmā pupphāni āharathā”ti. Te tāvadeva iddhiyā vaṇṇagandhasampannāni",
  "atk-s0508a213:145_2": "pupphāni āharitvā buddhassa yojanappamāṇaṁ pupphāsanaṁ paññāpesuṁ, ubhinnaṁ aggasāvakānaṁ",
  "atk-s0508a213:145_3": "tigāvutaṁ, sesabhikkhūnaṁ aḍḍhayojanikādibhedaṁ, saṅghanavakassa usabhamattaṁ paññāpesuṁ.",
  "atk-s0508a213:145_4": "Evaṁ tesaṁ paññattesu āsanesu saradatāpaso tathāgatassa purato añjaliṁ paggayha ṭhito",
  "atk-s0508a213:145_5": "– “bhante, mayhaṁ anuggahatthāya imaṁ pupphāsanaṁ abhiruhathā”ti āha. Nisīdi bhagavā",
  "atk-s0508a213:145_6": "pupphāsane. Satthari nisinne dve aggasāvakā sesabhikkhū ca attano attano pattāsane",
  "atk-s0508a213:145_7": "nisīdiṁsu. Satthā “tesaṁ mahapphalaṁ hotū”ti nirodhaṁ samāpajji. Satthu samāpannabhāvaṁ",
  "atk-s0508a213:145_8": "ñatvā dve aggasāvakāpi sesabhikkhūpi nirodhaṁ samāpajjiṁsu. Tāpaso sattāhaṁ nirantaraṁ",
  "atk-s0508a213:145_9": "pupphacchattaṁ dhārento aṭṭhāsi. Itare pana vanamūlaphalāphalaṁ paribhuñjitvā sesakāle",
  "atk-s0508a213:145_10": "añjaliṁ paggayha aṭṭhaṁsu.",
  "atk-s0508a213:146_0": "Satthā sattāhassa accayena nirodhato vuṭṭhāya aggasāvakaṁ nisabhattheraṁ āmantesi",
  "atk-s0508a213:146_1": "– “tāpasānaṁ pupphāsanānumodanaṁ karohī”ti. Thero sāvakapāramīñāṇe ṭhatvā tesaṁ pupphāsanānumodanaṁ",
  "atk-s0508a213:146_2": "akāsi. Tassa desanāvasāne satthā dutiyaṁ aggasāvakaṁ anomattheraṁ āmantesi – “tvampi",
  "atk-s0508a213:146_3": "imesaṁ dhammaṁ desehī”ti. Sopi tepiṭakaṁ buddhavacanaṁ sammasitvā tesaṁ dhammaṁ kathesi.",
  "atk-s0508a213:146_4": "Dvinnampi desanāya ekassapi dhammābhisamayo nāhosi. Atha satthā buddhavisaye ṭhatvā",
  "atk-s0508a213:146_5": "dhammadesanaṁ ārabhi. Desanāvasāne ṭhapetvā saradatāpasaṁ avasesā sabbepi catusattatisahassamattā",
  "atk-s0508a213:146_6": "jaṭilā arahattaṁ pāpuṇiṁsu. Satthā “etha, bhikkhavo”ti hatthaṁ pasāresi. Te tāvadeva",
  "atk-s0508a213:146_7": "antarahitatāpasavesā aṭṭhaparikkhāravaradharā saṭṭhivassikattherā viya ahesuṁ.",
  "atk-s0508a213:147_0": "Saradatāpaso pana “aho vatāhampi ayaṁ nisabhatthero viya anāgate ekassa buddhassa",
  "atk-s0508a213:147_1": "aggasāvako bhaveyya”nti satthu desanākāle uppannaparivitakkatāya aññavihito hutvā",
  "atk-s0508a213:147_2": "maggaphalāni paṭivijjhituṁ nāsakkhi. Atha tathāgataṁ vanditvā tathā paṇidhānaṁ akāsi.",
  "atk-s0508a213:147_3": "Satthāpissa anantarāyena samijjhanabhāvaṁ disvā – “ito tvaṁ kappasatasahassādhikaṁ",
  "atk-s0508a213:147_4": "ekaṁ asaṅkhyeyyaṁ atikkamitvā gotamassa nāma sammāsambuddhassa aggasāvako sāriputto",
  "atk-s0508a213:147_5": "nāma bhavissasī”ti byākaritvā dhammakathaṁ vatvā bhikkhusaṅghaparivuto ākāsaṁ pakkhandi.",
  "atk-s0508a213:148_0": "Saradatāpasopi sahāyakassa sirivaḍḍhassa santikaṁ gantvā, samma, mayā anomadassissa",
  "atk-s0508a213:148_1": "bhagavato pādamūle anāgate uppajjanakassa gotamassa nāma sammāsambuddhassa aggasāvakaṭṭhānaṁ",
  "atk-s0508a213:148_2": "patthitaṁ, tvampi tassa dutiyasāvakaṭṭhānaṁ patthehīti.",
  "atk-s0508a213:149_0": "Sirivaḍḍho taṁ upadesaṁ sutvā attano nivesanadvāre aṭṭhakarīsamattaṁ ṭhānaṁ samatalaṁ",
  "atk-s0508a213:149_1": "kāretvā lājapañcamāni pupphāni vikiritvā nīluppalacchadanaṁ maṇḍapaṁ kāretvā buddhāsanaṁ",
  "atk-s0508a213:149_2": "paññāpetvā bhikkhūnampi āsanāni paññāpetvā mahantaṁ sakkārasammānaṁ sajjetvā, saradatāpasena",
  "atk-s0508a213:149_3": "satthāraṁ nimantāpetvā sattāhaṁ mahādānaṁ pavattetvā, buddhappamukhaṁ bhikkhusaṅghaṁ",
  "atk-s0508a213:149_4": "mahārahehi vatthehi acchādetvā, dutiyasāvakabhāvāya paṇidhānaṁ akāsi. Satthāpissa",
  "atk-s0508a213:149_5": "anantarāyena samijjhanabhāvaṁ disvā vuttanayena byākaritvā bhattānumodanaṁ katvā",
  "atk-s0508a213:149_6": "pakkāmi. Sirivaḍḍho haṭṭhapahaṭṭho yāvajīvaṁ kusalakammaṁ katvā dutiyacittavāre kāmāvacaradevaloke",
  "atk-s0508a213:149_7": "nibbatti. Saradatāpaso cattāro brahmavihāre bhāvetvā brahmaloke nibbatti.",
  "atk-s0508a213:150_0": "Tato paṭṭhāya nesaṁ ubhinnampi antarākammaṁ na kathitaṁ. Amhākaṁ pana bhagavato uppattito",
  "atk-s0508a213:150_1": "puretarameva saradatāpaso rājagahassa avidūre upatissagāme rūpasāriyā brāhmaṇiyā",
  "atk-s0508a213:150_2": "kucchimhi paṭisandhiṁ gaṇhi. Taṁdivasamevassa sahāyopi rājagahasseva avidūre kolitagāme",
  "atk-s0508a213:150_3": "moggaliyā brāhmaṇiyā kucchimhi paṭisandhiṁ gaṇhi. Tāni kira dvepi kulāni yāva sattamā",
  "atk-s0508a213:150_4": "kulaparivaṭṭā ābaddhapaṭibaddhasahāyakāneva. Tesaṁ dvinnaṁ ekadivasameva gabbhaparihāramadaṁsu.",
  "atk-s0508a213:150_5": "Dasamāsaccayena jātānampi tesaṁ chasaṭṭhi dhātiyo upaṭṭhāpesuṁ, nāmaggahaṇadivase",
  "atk-s0508a213:150_6": "rūpasāribrāhmaṇiyā puttassa upatissagāme jeṭṭhakulassa puttattā upatissoti nāmaṁ",
  "atk-s0508a213:150_7": "akaṁsu. Itarassa kolitagāme jeṭṭhakulassa puttattā kolitoti nāmaṁ akaṁsu. Te ubhopi",
  "atk-s0508a213:150_8": "mahatā parivārena vaḍḍhantā vuddhimanvāya sabbasippānaṁ pāraṁ agamaṁsu.",
  "atk-s0508a213:151_0": "Athekadivasaṁ te rājagahe giraggasamajjaṁ passantā mahājanaṁ sannipatitaṁ disvā ñāṇassa",
  "atk-s0508a213:151_1": "paripākagatattā yoniso ummujjantā “sabbepime oraṁ vassasatānaṁ maccumukhe patissantī”ti",
  "atk-s0508a213:151_2": "saṁvegaṁ paṭilabhitvā “amhehi mokkhadhammo pariyesitabbo, tañca pariyesantehi ekaṁ",
  "atk-s0508a213:151_3": "pabbajjaṁ laddhuṁ vaṭṭatī”ti nicchayaṁ katvā pañcahi māṇavakasatehi saddhiṁ sañcayassa",
  "atk-s0508a213:151_4": "paribbājakassa santike pabbajiṁsu. Tesaṁ pabbajitakālato paṭṭhāya sañcayo lābhaggayasaggappatto",
  "atk-s0508a213:151_5": "ahosi. Te katipāheneva sabbaṁ sañcayassa samayaṁ pariggaṇhitvā tattha sāraṁ adisvā",
  "atk-s0508a213:151_6": "tato nikkhamitvā tattha tattha te te paṇḍitasammate samaṇabrāhmaṇe pañhaṁ pucchanti,",
  "atk-s0508a213:151_7": "te tehi puṭṭhā neva sampāyanti, aññadatthu teyeva tesaṁ pañhaṁ vissajjenti. Evaṁ",
  "atk-s0508a213:151_8": "te mokkhaṁ pariyesantā katikaṁ akaṁsu – “amhesu yo paṭhamaṁ amataṁ adhigacchati,",
  "atk-s0508a213:151_9": "so itarassa ārocetū”ti.",
  "atk-s0508a213:152_0": "Tena ca samayena amhākaṁ satthari paṭhamābhisambodhiṁ patvā pavattitavaradhammacakke",
  "atk-s0508a213:152_1": "anupubbena uruvelakassapādike sahassajaṭile dametvā rājagahe viharante ekadivasaṁ",
  "atk-s0508a213:152_2": "upatisso paribbājako paribbājakārāmaṁ gacchanto āyasmantaṁ assajittheraṁ rājagahe",
  "atk-s0508a213:152_3": "piṇḍāya carantaṁ disvā “na mayā evarūpo ākappasampanno pabbajito diṭṭhapubbo, santadhammena",
  "atk-s0508a213:152_4": "nāma ettha bhavitabba”nti sañjātappasādo pañhaṁ pucchituṁ āyasmantaṁ udikkhanto piṭṭhito",
  "atk-s0508a213:152_5": "piṭṭhito anubandhi. Theropi laddhapiṇḍapāto paribhuñjituṁ patirūpaṁ okāsaṁ gato.",
  "atk-s0508a213:152_6": "Paribbājako attano paribbājakapīṭhaṁ paññāpetvā adāsi. Bhattakiccapariyosāne cassa",
  "atk-s0508a213:152_7": "attano kuṇḍikāya udakaṁ adāsi.",
  "atk-s0508a213:153_0": "Evaṁ so ācariyavattaṁ katvā katabhattakiccena therena saddhiṁ paṭisanthāraṁ katvā",
  "atk-s0508a213:153_1": "“ko vā te satthā, kassa vā tvaṁ dhammaṁ rocesī”ti pucchi. Thero sammāsambuddhaṁ apadisi.",
  "atk-s0508a213:153_2": "Puna tena “kiṁvādī panāyasmato satthā”ti puṭṭho “imassa sāsanassa gambhīrataṁ dassessāmī”ti",
  "atk-s0508a213:153_3": "attano navakabhāvaṁ pavedetvā saṅkhepavasena cassa sāsanadhammaṁ kathento “ye dhammā",
  "atk-s0508a213:153_4": "hetuppabhavā”ti gāthamāha. Paribbājako paṭhamapadadvayameva sutvā sahassanayasampanne",
  "atk-s0508a213:153_5": "sotāpattiphale patiṭṭhāsi, itaraṁ padadvayaṁ sotāpannakāle niṭṭhāsi. Gāthāpariyosāne",
  "atk-s0508a213:153_6": "pana sotāpanno hutvā upari visese appavattente “bhavissati ettha kāraṇa”nti sallakkhetvā",
  "atk-s0508a213:153_7": "theraṁ āha – “mā, bhante, upari dhammadesanaṁ vaḍḍhayittha, ettakameva hotu, kahaṁ",
  "atk-s0508a213:153_8": "amhākaṁ satthā vasatī”ti? “Veḷuvane”ti. “Bhante, tumhe purato gacchatha, ahaṁ mayhaṁ",
  "atk-s0508a213:153_9": "sahāyakassa katapaṭiññaṁ mocetvā taṁ gahetvā āgamissāmī”ti pañcapatiṭṭhitena vanditvā",
  "atk-s0508a213:153_10": "tikkhattuṁ padakkhiṇaṁ katvā theraṁ uyyojetvā paribbājakārāmaṁ agamāsi.",
  "atk-s0508a213:154_0": "Kolitaparibbājako taṁ dūratova āgacchantaṁ disvā “mukhavaṇṇo na aññadivasesu viya,",
  "atk-s0508a213:154_1": "addhānena amataṁ adhigataṁ bhavissatī”ti tenevassa visesādhigamaṁ sambhāvetvā amatādhigamaṁ",
  "atk-s0508a213:154_2": "pucchi. Sopissa “āmāvuso, amataṁ adhigata”nti paṭijānitvā tameva gāthaṁ abhāsi. Gāthāpariyosāne",
  "atk-s0508a213:154_3": "kolito sotāpattiphale patiṭṭhahitvā āha – “kahaṁ no satthā”ti? “Veḷuvane”ti. “Tena",
  "atk-s0508a213:154_4": "hi, āvuso, āyāma, satthāraṁ passissāmā”ti. Upatisso sabbakālampi ācariyapūjakova,",
  "atk-s0508a213:154_5": "tasmā sañcayassa santikaṁ gantvā satthu guṇe pakāsetvā tampi satthu santikaṁ netukāmo",
  "atk-s0508a213:154_6": "ahosi. So lābhāsāpakato antevāsikabhāvaṁ anicchanto “na sakkomi cāṭi hutvā udakasiñcanaṁ",
  "atk-s0508a213:154_7": "hotu”nti paṭikkhipi. Te anekehi kāraṇehi taṁ saññāpetuṁ asakkontā attano ovāde vattamānehi",
  "atk-s0508a213:154_8": "aḍḍhateyyasatehi antevāsikehi saddhiṁ veḷuvanaṁ agamaṁsu. Satthā te dūratova āgacchante",
  "atk-s0508a213:154_9": "disvā “etaṁ me sāvakayugaṁ bhavissati aggaṁ bhaddayuga”nti vatvā tesaṁ parisāya cariyavasena",
  "atk-s0508a213:154_10": "dhammaṁ desetvā arahatte patiṭṭhāpetvā ehibhikkhubhāvena upasampadaṁ adāsi. Yathā",
  "atk-s0508a213:154_11": "tesaṁ, evaṁ aggasāvakānampi iddhimayapattacīvaraṁ āgatameva. Uparimaggattayakiccaṁ",
  "atk-s0508a213:154_12": "pana na niṭṭhāti. Kasmā? Sāvakapāramīñāṇassa mahantatāya.",
  "atk-s0508a213:155_0": "Tesu āyasmā mahāmoggallāno pabbajitadivasato sattame divase magadharaṭṭhe kallavālagāme",
  "atk-s0508a213:155_1": "samaṇadhammaṁ karonto thinamiddhe okkante satthārā saṁvejito thinamiddhaṁ vinodetvā",
  "atk-s0508a213:155_2": "dhātukammaṭṭhānaṁ suṇanto eva uparimaggattayaṁ adhigantvā sāvakapāramīñāṇassa matthakaṁ",
  "atk-s0508a213:155_3": "pāpuṇi. Āyasmā sāriputto pabbajitadivasato aḍḍhamāsaṁ atikkamitvā satthārā saddhiṁ",
  "atk-s0508a213:155_4": "rājagahe sūkarakhataleṇe viharanto attano bhāgineyyassa dīghanakhaparibbājakassa",
  "atk-s0508a213:155_5": "vedanāpariggahasuttante desiyamāne desanānusārena ñāṇaṁ pesetvā parassa vaḍḍhitaṁ",
  "atk-s0508a213:155_6": "bhattaṁ bhuñjanto viya sāvakapāramīñāṇassa matthakaṁ pāpuṇi. Iti dvinnampi aggasāvakānaṁ",
  "atk-s0508a213:155_7": "satthu samīpe eva sāvakapāramīñāṇaṁ matthakaṁ pattaṁ. Tena vuttaṁ apadāne –",
  "atk-s0508a213:156": "“Himavantassa avidūre, lambako nāma pabbato;",
  "atk-s0508a213:157": "Assamo sukato mayhaṁ, paṇṇasālā sumāpitā.",
  "atk-s0508a213:158": "“Uttānakūlā nadikā, supatitthā manoramā;",
  "atk-s0508a213:159": "Susuddhapulinākiṇṇā, avidūre mamassamaṁ.",
  "atk-s0508a213:160": "“Asakkharā apabbhārā, sādu appaṭigandhikā;",
  "atk-s0508a213:161": "Sandatī nadikā tattha, sobhayantā mamassamaṁ.",
  "atk-s0508a213:162": "“Kumbhīlā makarā cettha, susumārā ca kacchapā;",
  "atk-s0508a213:163": "Caranti nadiyā tattha, sobhayantā mamassamaṁ.",
  "atk-s0508a213:164": "“Pāṭhīnā pāvusā macchā, balajā muñjarohitā;",
  "atk-s0508a213:165": "Vaggaḷā papatāyantā, sobhayanti mamassamaṁ.",
  "atk-s0508a213:166": "“Ubho kūlesu nadiyā, pupphino phalino dumā;",
  "atk-s0508a213:167": "Ubhato abhilambantā, sobhayanti mamassamaṁ.",
  "atk-s0508a213:168": "“Ambā sālā ca tilakā, pāṭalī sinduvārakā;",
  "atk-s0508a213:169": "Dibbagandhā sampavanti, pupphitā mama assame.",
  "atk-s0508a213:170": "“Cammakā saḷalā nīpā, nāgapunnāgaketakā;",
  "atk-s0508a213:171": "Dibbagandhā sampavanti, pupphitā mama assame.",
  "atk-s0508a213:172": "“Atimuttā asokā ca, bhaginīmālā ca pupphitā;",
  "atk-s0508a213:173": "Aṅkolā bimbijālā ca, pupphitā mama assame.",
  "atk-s0508a213:174": "“Ketakā kandali ceva, godhukā tiṇasūlikā;",
  "atk-s0508a213:175": "Dibbagandhaṁ sampavantā, sobhayanti mamassamaṁ.",
  "atk-s0508a213:176": "“Kaṇikārā kaṇṇikā ca, asanā ajjunā bahū;",
  "atk-s0508a213:177": "Dibbagandhaṁ sampavantā, sobhayanti mamassamaṁ.",
  "atk-s0508a213:178": "“Punnāgā giripunnāgā, koviḷārā ca pupphitā;",
  "atk-s0508a213:179": "Dibbagandhaṁ sampavantā, sobhayanti mamassamaṁ.",
  "atk-s0508a213:180": "“Uddālakā ca kuṭajā, kadambā vakulā bahū;",
  "atk-s0508a213:181": "Dibbagandhaṁ sampavantā, sobhayanti mamassamaṁ.",
  "atk-s0508a213:182": "“Āḷakā isimuggā ca, kadalimātuluṅgiyo;",
  "atk-s0508a213:183": "Gandhodakena saṁvaḍḍhā, phalāni dhārayanti te.",
  "atk-s0508a213:184": "“Aññe pupphanti padumā, aññe jāyanti kesarī;",
  "atk-s0508a213:185": "Aññe opupphā padumā, pupphitā taḷāke tadā.",
  "atk-s0508a213:186": "“Gabbhaṁ gaṇhanti padumā, niddhāvanti muḷāliyo;",
  "atk-s0508a213:187": "Siṅghāṭipattamākiṇṇā, sobhanti taḷāke tadā.",
  "atk-s0508a213:188": "“Nayitā ambagandhī ca, uttalī bandhujīvakā;",
  "atk-s0508a213:189": "Dibbagandhā sampavanti, pupphitā taḷāke tadā.",
  "atk-s0508a213:190": "“Pāṭhīnā pāvusā macchā, balajā muñjarohitā;",
  "atk-s0508a213:191": "Saṁgulā maggurā ceva, vasanti taḷāke tadā.",
  "atk-s0508a213:192": "“Kumbhīlā susumārā ca, tantigāhā ca rakkhasā;",
  "atk-s0508a213:193": "Oguhā ajagarā ca, vasanti taḷāke tadā.",
  "atk-s0508a213:194": "“Pārevatā ravihaṁsā, cakkavākā nadīcarā;",
  "atk-s0508a213:195": "Kokilā sukasāḷikā, upajīvanti taṁ saraṁ.",
  "atk-s0508a213:196": "“Kukutthakā kuḷīrakā, vane pokkharasātakā;",
  "atk-s0508a213:197": "Dindibhā suvapotā ca, upajīvanti taṁ saraṁ.",
  "atk-s0508a213:198": "“Haṁsā koñcā mayūrā ca, kokilā tambacūḷakā;",
  "atk-s0508a213:199": "Pampakā jīvaṁjīvā ca, upajīvanti taṁ saraṁ.",
  "atk-s0508a213:200": "“Kosikā poṭṭhasīsā ca, kurarā senakā bahū;",
  "atk-s0508a213:201": "Mahākāḷā ca sakuṇā, upajīvanti taṁ saraṁ.",
  "atk-s0508a213:202": "“Pasadā ca varāhā ca, camarā gaṇḍakā bahū;",
  "atk-s0508a213:203": "Rohiccā sukapotā ca, upajīvanti taṁ saraṁ.",
  "atk-s0508a213:204": "“Sīhabyagghā ca dīpī ca, acchakokataracchakā;",
  "atk-s0508a213:205": "Tidhā pabhinnamātaṅgā, upajīvanti taṁ saraṁ.",
  "atk-s0508a213:206": "“Kinnarā vānarā ceva, athopi vanakammikā;",
  "atk-s0508a213:207": "Cetā ca luddakā ceva, upajīvanti taṁ saraṁ.",
  "atk-s0508a213:208": "“Tindukāni piyālāni, madhuke kāsumāriyo;",
  "atk-s0508a213:209": "Dhuvaṁ phalāni dhārenti, avidūre mamassamaṁ.",
  "atk-s0508a213:210": "“Kosambā saḷalā nimbā, sāduphalasamāyutā;",
  "atk-s0508a213:211": "Dhuvaṁ phalāni dhārenti, avidūre mamassamaṁ.",
  "atk-s0508a213:212": "“Harītakā āmalakā, ambajambuvibhītakā;",
  "atk-s0508a213:213": "Kolā bhallātakā billā, phalāni dhārayanti te.",
  "atk-s0508a213:214": "“Āluvā ca kaḷambā ca, biḷālītakkaḷāni ca;",
  "atk-s0508a213:215": "Jīvakā sutakā ceva, bahukā mama assame.",
  "atk-s0508a213:216": "“Assamassāvidūramhi, taḷākāsuṁ sunimmitā;",
  "atk-s0508a213:217": "Acchodakā sītajalā, supatitthā manoramā.",
  "atk-s0508a213:218": "“Padumuppalasañchannā, puṇḍarīkasamāyutā;",
  "atk-s0508a213:219": "Mandālakehi sañchannā, dibbagandhopavāyati.",
  "atk-s0508a213:220": "“Evaṁ sabbaṅgasampanne, pupphite phalite vane;",
  "atk-s0508a213:221": "Sukate assame ramme, viharāmi ahaṁ tadā.",
  "atk-s0508a213:222": "“Sīlavā vatasampanno, jhāyī jhānarato sadā;",
  "atk-s0508a213:223": "Pañcābhiññābalappatto, suruci nāma tāpaso.",
  "atk-s0508a213:224": "“Catuvīsasahassāni, sissā mayhaṁ upaṭṭhahuṁ;",
  "atk-s0508a213:225": "Sabbe maṁ brāhmaṇā ete, jātimanto yasassino.",
  "atk-s0508a213:226": "“Lakkhaṇe itihāse ca, sanighaṇḍusakeṭubhe;",
  "atk-s0508a213:227": "Padakā veyyākaraṇā, sadhamme pāramiṁ gatā.",
  "atk-s0508a213:228": "“Uppātesu nimittesu, lakkhaṇesu ca kovidā;",
  "atk-s0508a213:229": "Pathabyā bhūmantalikkhe, mama sissā susikkhitā.",
  "atk-s0508a213:230": "“Appicchā nipakā ete, appāhārā alolupā;",
  "atk-s0508a213:231": "Lābhālābhena santuṭṭhā, parivārenti maṁ sadā.",
  "atk-s0508a213:232": "“Jhāyī jhānaratā dhīrā, santacittā samāhitā;",
  "atk-s0508a213:233": "Ākiñcaññaṁ patthayantā, parivārenti maṁ sadā.",
  "atk-s0508a213:234": "“Abhiññāpāramippattā, pettike gocare ratā;",
  "atk-s0508a213:235": "Antalikkhacarā dhīrā, parivārenti maṁ sadā.",
  "atk-s0508a213:236": "“Saṁvutā chasu dvāresu, anejā rakkhitindriyā;",
  "atk-s0508a213:237": "Asaṁsaṭṭhā ca te dhīrā, mama sissā durāsadā.",
  "atk-s0508a213:238": "“Pallaṅkena nisajjāya, ṭhānacaṅkamanena ca;",
  "atk-s0508a213:239": "Vītināmenti te rattiṁ, mama sissā durāsadā.",
  "atk-s0508a213:240": "“Rajjanīye na rajjanti, dussanīye na dussare;",
  "atk-s0508a213:241": "Mohanīye na muyhanti, mama sissā durāsadā.",
  "atk-s0508a213:242": "“Iddhiṁ vīmaṁsamānā te, vattanti niccakālikaṁ;",
  "atk-s0508a213:243": "Pathaviṁ te pakampenti, sārabbhena durāsadā.",
  "atk-s0508a213:244": "“Kīḷamānā ca te sissā, kīḷanti jhānakīḷitaṁ.",
  "atk-s0508a213:245": "Jambuto phalamānenti, mama sissā durāsadā.",
  "atk-s0508a213:246": "“Aññe gacchanti goyānaṁ, aññe pubbavidehakaṁ;",
  "atk-s0508a213:247": "Aññe ca uttarakuruṁ, esanāya durāsadā.",
  "atk-s0508a213:248": "“Purato pesenti khāriṁ, pacchato ca vajanti te;",
  "atk-s0508a213:249": "Catuvīsasahassehi, chāditaṁ hoti ambaraṁ.",
  "atk-s0508a213:250": "“Aggipākī anaggī ca, dantodukkhalikāpi ca;",
  "atk-s0508a213:251": "Asmena koṭṭitā keci, pavattaphalabhojanā.",
  "atk-s0508a213:252": "“Udakorohaṇā keci, sāyaṁ pāto sucīratā;",
  "atk-s0508a213:253": "Toyābhisecanakarā, mama sissā durāsadā.",
  "atk-s0508a213:254": "“Parūḷhakacchanakhalomā, paṅkadantā rajassirā;",
  "atk-s0508a213:255": "Gandhitā sīlagandhena, mama sissā durāsadā.",
  "atk-s0508a213:256": "“Pātova sannipatitvā, jaṭilā uggatāpanā;",
  "atk-s0508a213:257": "Lābhālābhaṁ pakittetvā, gacchanti ambare tadā.",
  "atk-s0508a213:258": "“Etesaṁ pakkamantānaṁ, mahāsaddo pavattati;",
  "atk-s0508a213:259": "Ajinacammasaddena, muditā honti devatā.",
  "atk-s0508a213:260": "“Disodisaṁ pakkamanti, antalikkhacarā isī;",
  "atk-s0508a213:261": "Sake balenupatthaddhā, te gacchanti yadicchakaṁ.",
  "atk-s0508a213:262": "“Pathavīkampakā ete, sabbeva nabhacārino;",
  "atk-s0508a213:263": "Uggatejā duppasahā, sāgarova akhobhiyā.",
  "atk-s0508a213:264": "“Ṭhānacaṅkamino keci, keci nesajjikā isī;",
  "atk-s0508a213:265": "Pavattabhojanā keci, mama sissā durāsadā.",
  "atk-s0508a213:266": "“Mettāvihārino ete, hitesī sabbapāṇinaṁ;",
  "atk-s0508a213:267": "Anattukkaṁsakā sabbe, na te vambhenti kassaci.",
  "atk-s0508a213:268": "“Sīharājāvasambhītā, gajarājāva thāmavā;",
  "atk-s0508a213:269": "Durāsadā byagghāriva, āgacchanti mamantike.",
  "atk-s0508a213:270": "“Vijjādharā devatā ca, nāgagandhabbarakkhasā;",
  "atk-s0508a213:271": "Kumbhaṇḍā dānavā garuḷā, upajīvanti taṁ saraṁ.",
  "atk-s0508a213:272": "“Te jaṭākhāribharitā, ajinuttaravāsanā;",
  "atk-s0508a213:273": "Antalikkhacarā sabbe, upajīvanti taṁ saraṁ.",
  "atk-s0508a213:274": "“Sadānucchavikā ete, aññamaññaṁ sagāravā;",
  "atk-s0508a213:275": "Catubbīsasahassānaṁ, khipitasaddo na vijjati.",
  "atk-s0508a213:276": "“Pāde pādaṁ nikkhipantā, appasaddā susaṁvutā;",
  "atk-s0508a213:277": "Upasaṅkamma sabbeva, sirasā vandare mamaṁ.",
  "atk-s0508a213:278": "“Tehi sissehi parivuto, santehi ca tapassibhi;",
  "atk-s0508a213:279": "Vasāmi assame tattha, jhāyī jhānarato ahaṁ.",
  "atk-s0508a213:280": "“Isīnaṁ sīlagandhena, pupphagandhena cūbhayaṁ;",
  "atk-s0508a213:281": "Phalīnaṁ phalagandhena, gandhito hoti assamo.",
  "atk-s0508a213:282": "“Rattindivaṁ na jānāmi, arati me na vijjati;",
  "atk-s0508a213:283": "Sake sisse ovadanto, bhiyyo hāsaṁ labhāmahaṁ.",
  "atk-s0508a213:284": "“Pupphānaṁ pupphamānānaṁ, phalānañca vipaccataṁ;",
  "atk-s0508a213:285": "Dibbagandhā pavāyanti, sobhayantā mamassamaṁ.",
  "atk-s0508a213:286": "“Samādhimhā vuṭṭhahitvā, atāpī nipako ahaṁ;",
  "atk-s0508a213:287": "Khāribhāraṁ gahetvāna, vanaṁ ajjhogahiṁ ahaṁ.",
  "atk-s0508a213:288": "“Uppāte supine cāpi, lakkhaṇesu susikkhito;",
  "atk-s0508a213:289": "Pavattamānaṁ mantapadaṁ, dhārayāmi ahaṁ tadā.",
  "atk-s0508a213:290": "“Anomadassī bhagavā, lokajeṭṭho narāsabho;",
  "atk-s0508a213:291": "Vivekakāmo sambuddho, himavantamupāgami.",
  "atk-s0508a213:292": "“Ajjhogāhetvā himavantaṁ, aggo kāruṇiko muni;",
  "atk-s0508a213:293": "Pallaṅkaṁ ābhujitvāna, nisīdi purisuttamo.",
  "atk-s0508a213:294": "“Tamaddasāhaṁ sambuddhaṁ, sappabhāsaṁ manoramaṁ;",
  "atk-s0508a213:295": "Indīvaraṁva jalitaṁ, ādittaṁva hutāsanaṁ.",
  "atk-s0508a213:296": "“Jalantaṁ dīparukkhaṁva, vijjutaṁ gagane yathā;",
  "atk-s0508a213:297": "Suphullaṁ sālarājaṁva, addasaṁ lokanāyakaṁ.",
  "atk-s0508a213:298": "“Ayaṁ nāgo mahāvīro, dukkhassantakaro muni;",
  "atk-s0508a213:299": "Imaṁ dassanamāgamma, sabbadukkhā pamuccare.",
  "atk-s0508a213:300": "“Disvānāhaṁ devadevaṁ, lakkhaṇaṁ upadhārayiṁ;",
  "atk-s0508a213:301": "Buddho nu kho na vā buddho, handa passāmi cakkhumaṁ.",
  "atk-s0508a213:302": "“Sahassārāni cakkāni, dissanti caraṇuttame;",
  "atk-s0508a213:303": "Lakkhaṇānissa disvāna, niṭṭhaṁ gacche tathāgate.",
  "atk-s0508a213:304": "“Sammajjaniṁ gahetvāna, sammajjitvānahaṁ tadā;",
  "atk-s0508a213:305": "Atha pupphe samānetvā, buddhaseṭṭhaṁ apūjayiṁ.",
  "atk-s0508a213:306": "“Pūjayitvāna sambuddhaṁ, oghatiṇṇamanāsavaṁ;",
  "atk-s0508a213:307": "Ekaṁsaṁ ajinaṁ katvā, namassiṁ lokanāyakaṁ.",
  "atk-s0508a213:308": "“Yena ñāṇena sambuddho, viharati anāsavo;",
  "atk-s0508a213:309": "Taṁ ñāṇaṁ kittayissāmi, suṇātha mama bhāsato.",
  "atk-s0508a213:310": "“Samuddharasimaṁ lokaṁ, sayambhū amitodaya;",
  "atk-s0508a213:311": "Tava dassanamāgamma, kaṅkhāsotaṁ taranti te.",
  "atk-s0508a213:312": "“Tuvaṁ satthā ca ketu ca, dhajo yūpo ca pāṇinaṁ;",
  "atk-s0508a213:313": "Parāyaṇo patiṭṭhā ca, dīpo ca dvipaduttamo.",
  "atk-s0508a213:314": "“Sakkā samudde udakaṁ, pametuṁ āḷhakena vā;",
  "atk-s0508a213:315": "Na tveva tava sabbaññu, ñāṇaṁ sakkā pametave.",
  "atk-s0508a213:316": "“Dhāretuṁ pathaviṁ sakkā, ṭhapetvā tulamaṇḍale;",
  "atk-s0508a213:317": "Na tveva tava sabbaññu, ñāṇaṁ sakkā dharetave.",
  "atk-s0508a213:318": "“Ākāso minituṁ sakkā, rajjuyā aṅgulena vā;",
  "atk-s0508a213:319": "Na tveva tava sabbaññu, ñāṇaṁ sakkā pametave.",
  "atk-s0508a213:320": "“Mahāsamudde udakaṁ, pathaviñcākhilañjahe;",
  "atk-s0508a213:321": "Buddhañāṇaṁ upādāya, upamāto na yujjare.",
  "atk-s0508a213:322": "“Sadevakassa lokassa, cittaṁ yesaṁ pavattati;",
  "atk-s0508a213:323": "Antojālīkatā ete, tava ñāṇamhi cakkhuma.",
  "atk-s0508a213:324": "“Yena ñāṇena pattosi, kevalaṁ bodhimuttamaṁ;",
  "atk-s0508a213:325": "Tena ñāṇena sabbaññu, maddasī paratitthiye.",
  "atk-s0508a213:326": "“Imā gāthā thavitvāna, suruci nāma tāpaso;",
  "atk-s0508a213:327": "Ajinaṁ pattharitvāna, pathaviyaṁ nisīdi so.",
  "atk-s0508a213:328": "“Cullāsītisahassāni, ajjhogāḷho mahaṇṇave;",
  "atk-s0508a213:329": "Accuggato tāvadeva, girirājā pavuccati.",
  "atk-s0508a213:330": "“Tāva accuggato neru, āyato vitthato ca so;",
  "atk-s0508a213:331": "Cuṇṇito aṇubhedena, koṭisatasahassaso.",
  "atk-s0508a213:332": "“Lakkhe ṭhapiyamānamhi, parikkhayamagacchatha;",
  "atk-s0508a213:333": "Na tveva tava sabbaññu, ñāṇaṁ sakkā pametave.",
  "atk-s0508a213:334": "“Sukhumacchikena jālena, udakaṁ yo parikkhipe;",
  "atk-s0508a213:335": "Ye keci udake pāṇā, antojālīkatā siyuṁ.",
  "atk-s0508a213:336": "“Tatheva hi mahāvīra, ye keci puthutitthiyā;",
  "atk-s0508a213:337": "Diṭṭhigahanapakkhandā, parāmāsena mohitā.",
  "atk-s0508a213:338": "“Tava suddhena ñāṇena, anāvaraṇadassinā;",
  "atk-s0508a213:339": "Antojālīkatā ete, ñāṇaṁ te nātivattare.",
  "atk-s0508a213:340": "“Bhagavā tamhi samaye, anomadassī mahāyaso;",
  "atk-s0508a213:341": "Vuṭṭhahitvā samādhimhā, disaṁ olokayī jino.",
  "atk-s0508a213:342": "“Anomadassimunino, nisabho nāma sāvako;",
  "atk-s0508a213:343": "Parivuto satasahassehi, santacittehi tādibhi.",
  "atk-s0508a213:344": "“Khīṇāsavehi suddhehi, chaḷabhiññehi jhāyibhi;",
  "atk-s0508a213:345": "Cittamaññāya buddhassa, upesi lokanāyakaṁ.",
  "atk-s0508a213:346": "“Antalikkhe ṭhitā tattha, padakkhiṇamakaṁsu te;",
  "atk-s0508a213:347": "Namassantā pañjalikā, otaruṁ buddhasantike.",
  "atk-s0508a213:348": "“Anomadassī bhagavā, lokajeṭṭho narāsabho;",
  "atk-s0508a213:349": "Bhikkhusaṅghe nisīditvā, sitaṁ pātukarī jino.",
  "atk-s0508a213:350": "“Varuṇo nāmupaṭṭhāko, anomadassissa satthuno;",
  "atk-s0508a213:351": "Ekaṁsaṁ cīvaraṁ katvā, apucchi lokanāyakaṁ.",
  "atk-s0508a213:352": "“Ko nu kho bhagavā hetu, sitakammassa satthuno;",
  "atk-s0508a213:353": "Na hi buddhā ahetūhi, sitaṁ pātukaronti te.",
  "atk-s0508a213:354": "“Anomadassī bhagavā, lokajeṭṭho narāsabho;",
  "atk-s0508a213:355": "Bhikkhumajjhe nisīditvā, imaṁ gāthaṁ abhāsatha.",
  "atk-s0508a213:356": "“Yo maṁ pupphena pūjesi, ñāṇañcāpi anutthavi;",
  "atk-s0508a213:357": "Tamahaṁ kittayissāmi, suṇotha mama bhāsato.",
  "atk-s0508a213:358": "“Buddhassa giramaññāya, sabbe devā samāgatā;",
  "atk-s0508a213:359": "Saddhammaṁ sotukāmā te, sambuddhamupasaṅkamuṁ.",
  "atk-s0508a213:360": "“Dasasu lokadhātūsu, devakāyā mahiddhikā;",
  "atk-s0508a213:361": "Saddhammaṁ sotukāmā te, sambuddhamupasaṅkamuṁ.",
  "atk-s0508a213:362": "“Hatthī assā rathā pattī, senā ca caturaṅginī;",
  "atk-s0508a213:363": "Parivāressantimaṁ niccaṁ, buddhapūjāyidaṁ phalaṁ.",
  "atk-s0508a213:364": "“Saṭṭhitūriyasahassāni, bheriyo samalaṅkatā;",
  "atk-s0508a213:365": "Upaṭṭhissantimaṁ niccaṁ, buddhapūjāyidaṁ phalaṁ.",
  "atk-s0508a213:366": "“Soḷasitthisahassāni, nāriyo samalaṅkatā;",
  "atk-s0508a213:367": "Vicittavatthābharaṇā, āmuttamaṇikuṇḍalā.",
  "atk-s0508a213:368": "“Aḷārapamhā hasulā, susaññā tanumajjhimā;",
  "atk-s0508a213:369": "Parivāressantimaṁ niccaṁ, buddhapūjāyidaṁ phalaṁ.",
  "atk-s0508a213:370": "“Kappasatasahassāni, devaloke ramissati;",
  "atk-s0508a213:371": "Sahassakkhattuṁ cakkavattī, rājā raṭṭhe bhavissati.",
  "atk-s0508a213:372": "“Sahassakkhattuṁ devindo, devarajjaṁ karissati;",
  "atk-s0508a213:373": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a213:374": "“Pacchime bhavasampatte, manussattaṁ gamissati;",
  "atk-s0508a213:375": "Brāhmaṇī sāriyā nāma, dhārayissati kucchinā.",
  "atk-s0508a213:376": "“Mātuyā nāmagottena, paññāyissatiyaṁ naro;",
  "atk-s0508a213:377": "Sāriputtoti nāmena, tikkhapañño bhavissati.",
  "atk-s0508a213:378": "“Asītikoṭī chaḍḍetvā, pabbajissatikiñcano;",
  "atk-s0508a213:379": "Gavesanto santipadaṁ, carissati mahiṁ imaṁ.",
  "atk-s0508a213:380": "“Aparimeyye ito kappe, okkākakulasambhavo;",
  "atk-s0508a213:381": "Gotamo nāma gottena, satthā loke bhavissati.",
  "atk-s0508a213:382": "“Tassa dhammesu dāyādo, oraso dhammanimmito;",
  "atk-s0508a213:383": "Sāriputtoti nāmena, hessati aggasāvako.",
  "atk-s0508a213:384": "“Ayaṁ bhāgīrathī gaṅgā, himavantā pabhāvitā;",
  "atk-s0508a213:385": "Mahāsamuddamappeti, tappayantī mahodadhiṁ.",
  "atk-s0508a213:386": "“Tathevāyaṁ sāriputto, sake tīsu visārado;",
  "atk-s0508a213:387": "Paññāya pāramiṁ gantvā, tappayissati pāṇine.",
  "atk-s0508a213:388": "“Himavantamupādāya, sāgarañca mahodadhiṁ;",
  "atk-s0508a213:389": "Etthantare yaṁ pulinaṁ, gaṇanāto asaṅkhiyaṁ.",
  "atk-s0508a213:390": "“Tampi sakkā asesena, saṅkhātuṁ gaṇanā yathā;",
  "atk-s0508a213:391": "Na tveva sāriputtassa, paññāyanto bhavissati.",
  "atk-s0508a213:392": "“Lakkhe ṭhapiyamānamhi, khīye gaṅgāya vālukā;",
  "atk-s0508a213:393": "Na tveva sāriputtassa, paññāyanto bhavissati.",
  "atk-s0508a213:394": "“Mahāsamudde ūmiyo, gaṇanāto asaṅkhiyā;",
  "atk-s0508a213:395": "Tatheva sāriputtassa, paññāyanto na hessati.",
  "atk-s0508a213:396": "“Ārādhayitvā sambuddhaṁ, gotamaṁ sakyapuṅgavaṁ;",
  "atk-s0508a213:397": "Paññāya pāramiṁ gantvā, hessati aggasāvako.",
  "atk-s0508a213:398": "“Pavattitaṁ dhammacakkaṁ, sakyaputtena tādinā;",
  "atk-s0508a213:399": "Anuvattessati sammā, vassento dhammavuṭṭhiyo.",
  "atk-s0508a213:400": "“Sabbametaṁ abhiññāya, gotamo sakyapuṅgavo;",
  "atk-s0508a213:401": "Bhikkhusaṅghe nisīditvā, aggaṭṭhāne ṭhapessati.",
  "atk-s0508a213:402": "“Aho me sukataṁ kammaṁ, anomadassissa satthuno;",
  "atk-s0508a213:403": "Yassāhaṁ kāraṁ katvāna, sabbattha pāramiṁ gato.",
  "atk-s0508a213:404": "“Aparimeyye kataṁ kammaṁ, phalaṁ dasseti me idha;",
  "atk-s0508a213:405": "Sumutto saravegova, kilese jhāpayiṁ ahaṁ.",
  "atk-s0508a213:406": "“Asaṅkhataṁ gavesanto, nibbānaṁ acalaṁ padaṁ;",
  "atk-s0508a213:407": "Vicinaṁ titthiye sabbe, esāhaṁ saṁsariṁ bhave.",
  "atk-s0508a213:408": "“Yathāpi byādhito poso, pariyeseyya osadhaṁ;",
  "atk-s0508a213:409": "Vicineyya vanaṁ sabbaṁ, byādhito parimuttiyā.",
  "atk-s0508a213:410": "“Asaṅkhataṁ gavesanto, nibbānaṁ amataṁ padaṁ;",
  "atk-s0508a213:411": "Abbokiṇṇaṁ pañcasataṁ, pabbajiṁ isipabbajaṁ.",
  "atk-s0508a213:412": "“Jaṭābhārena bharito, ajinuttaranivāsano;",
  "atk-s0508a213:413": "Abhiññāpāramiṁ gantvā, brahmalokaṁ agacchihaṁ.",
  "atk-s0508a213:414": "“Natthi bāhirake suddhi, ṭhapetvā jinasāsanaṁ;",
  "atk-s0508a213:415": "Ye keci buddhimā sattā, sujjhanti jinasāsane.",
  "atk-s0508a213:416": "“Attakāramayaṁ etaṁ, nayidaṁ itihītihaṁ;",
  "atk-s0508a213:417": "Asaṅkhataṁ gavesanto, kutitthe sañcariṁ ahaṁ.",
  "atk-s0508a213:418": "“Yathā sāratthiko poso, kadaliṁ chetvāna phālaye;",
  "atk-s0508a213:419": "Na tattha sāraṁ vindeyya, sārena rittako hi so.",
  "atk-s0508a213:420": "“Tatheva titthiyā loke, nānādiṭṭhī bahujjanā.",
  "atk-s0508a213:421": "Asaṅkhatena rittāse, sārena kadalī yathā.",
  "atk-s0508a213:422": "“Pacchime bhavasampatte, brahmabandhu ahosahaṁ;",
  "atk-s0508a213:423": "Mahābhogaṁ chaḍḍetvāna, pabbajiṁ anagāriyaṁ.",
  "atk-s0508a213:424": "“Ajjhāyako mantadharo, tiṇṇaṁ vedāna pāragū;",
  "atk-s0508a213:425": "Brāhmaṇo sañcayo nāma, tassa mūle vasāmahaṁ.",
  "atk-s0508a213:426": "“Sāvako te mahāvīra, assaji nāma brāhmaṇo;",
  "atk-s0508a213:427": "Durāsado uggatejo, piṇḍāya caratī tadā.",
  "atk-s0508a213:428": "“Tamaddasāsiṁ sappaññaṁ, muniṁ mone samāhitaṁ;",
  "atk-s0508a213:429": "Santacittaṁ mahānāgaṁ, suphullaṁ padumaṁ yathā.",
  "atk-s0508a213:430": "“Disvā me cittamuppajji, sudantaṁ suddhamānasaṁ;",
  "atk-s0508a213:431": "Usabhaṁ pavaraṁ vīraṁ, arahāyaṁ bhavissati.",
  "atk-s0508a213:432": "“Pāsādiko iriyati, abhirūpo susaṁvuto;",
  "atk-s0508a213:433": "Uttame damathe danto, amatadassī bhavissati.",
  "atk-s0508a213:434": "“Yaṁnūnāhaṁ uttamatthaṁ, puccheyyaṁ tuṭṭhamānasaṁ;",
  "atk-s0508a213:435": "So me puṭṭho kathessati, paṭipucchāmahaṁ tadā.",
  "atk-s0508a213:436": "“Piṇḍapātaṁ carantassa, pacchato agamāsahaṁ;",
  "atk-s0508a213:437": "Okāsaṁ paṭimānento, pucchituṁ amataṁ padaṁ.",
  "atk-s0508a213:438": "“Vīthintare anuppattaṁ, upagantvāna pucchahaṁ;",
  "atk-s0508a213:439": "Kathaṁ gottosi tvaṁ vīra, kassa sissosi mārisa.",
  "atk-s0508a213:440": "“So me puṭṭho viyākāsi, asambhītova kesarī;",
  "atk-s0508a213:441": "Buddho loke samuppanno, tassa sissomhi āvuso.",
  "atk-s0508a213:442": "“Kīdisaṁ te mahāvīra, anujāto mahāyaso;",
  "atk-s0508a213:443": "Buddhassa sāsanaṁ dhammaṁ, sādhu me kathayassu bho.",
  "atk-s0508a213:444": "“So me puṭṭho kathī sabbaṁ, gambhīraṁ nipuṇaṁ padaṁ;",
  "atk-s0508a213:445": "Taṇhāsallassa hantāraṁ, sabbadukkhāpanūdanaṁ.",
  "atk-s0508a213:446": "“Ye dhammā hetuppabhavā, tesaṁ hetuṁ tathāgato āha;",
  "atk-s0508a213:447": "Tesañca yo nirodho, evaṁvādī mahāsamaṇo.",
  "atk-s0508a213:448": "“Sohaṁ vissajjite pañhe, paṭhamaṁ phalamajjhagaṁ;",
  "atk-s0508a213:449": "Virajo vimalo āsiṁ, sutvāna jinasāsanaṁ.",
  "atk-s0508a213:450": "“Sutvāna munino vākyaṁ, passitvā dhammamuttamaṁ;",
  "atk-s0508a213:451": "Pariyogāḷhasaddhammo, imaṁ gāthamabhāsahaṁ.",
  "atk-s0508a213:452": "“Eseva dhammo yadi tāvadeva, paccabyatha padamasokaṁ;",
  "atk-s0508a213:453": "Adiṭṭhaṁ abbhatītaṁ, bahukehi kappanahutehi.",
  "atk-s0508a213:454": "“Yvāhaṁ dhammaṁ gavesanto, kutitthe sañcariṁ ahaṁ;",
  "atk-s0508a213:455": "So me attho anuppatto, kālo me nappamajjituṁ.",
  "atk-s0508a213:456": "“Tositohaṁ assajinā, patvāna acalaṁ padaṁ;",
  "atk-s0508a213:457": "Sahāyakaṁ gavesanto, assamaṁ agamāsahaṁ.",
  "atk-s0508a213:458": "“Dūratova mamaṁ disvā, sahāyo me susikkhito;",
  "atk-s0508a213:459": "Iriyāpathasampanno, idaṁ vacanamabravi.",
  "atk-s0508a213:460": "“Pasannamukhanettosi, munibhāvova dissati;",
  "atk-s0508a213:461": "Amatādhigato kacci, nibbānamaccutaṁ padaṁ.",
  "atk-s0508a213:462": "“Subhānurūpo āyāsi, āneñjakārito viya;",
  "atk-s0508a213:463": "Dantova dantadamatho, upasantosi brāhmaṇa.",
  "atk-s0508a213:464": "“Amataṁ mayādhigataṁ, sokasallāpanūdanaṁ;",
  "atk-s0508a213:465": "Tvampi taṁ adhigacchesi, gacchāma buddhasantikaṁ.",
  "atk-s0508a213:466": "“Sādhūti so paṭissutvā, sahāyo me susikkhito;",
  "atk-s0508a213:467": "Hatthena hatthaṁ gaṇhitvā, upagamma tavantikaṁ.",
  "atk-s0508a213:468": "“Ubhopi pabbajissāma, sakyaputta tavantike;",
  "atk-s0508a213:469": "Tava sāsanamāgamma, viharāma anāsavā.",
  "atk-s0508a213:470": "“Kolito iddhiyā seṭṭho, ahaṁ paññāya pārago;",
  "atk-s0508a213:471": "Ubhova ekato hutvā, sāsanaṁ sobhayāmase.",
  "atk-s0508a213:472": "“Apariyositasaṅkappo, kutitthe sañcariṁ ahaṁ;",
  "atk-s0508a213:473": "Tava dassanamāgamma, saṅkappo pūrito mama.",
  "atk-s0508a213:474": "“Pathaviyaṁ patiṭṭhāya, pupphanti samaye dumā;",
  "atk-s0508a213:475": "Dibbagandhā sampavanti, tosenti sabbapāṇinaṁ.",
  "atk-s0508a213:476": "“Tathevāhaṁ mahāvīra, sakyaputta mahāyasa;",
  "atk-s0508a213:477": "Sāsane te patiṭṭhāya, samayesāmi pupphituṁ.",
  "atk-s0508a213:478": "“Vimuttipupphaṁ esanto, bhavasaṁsāramocanaṁ;",
  "atk-s0508a213:479": "Vimuttipupphalābhena, tosemi sabbapāṇinaṁ.",
  "atk-s0508a213:480": "“Yāvatā buddhakhettamhi, ṭhapetvāna mahāmuniṁ;",
  "atk-s0508a213:481": "Paññāya sadiso natthi, tava puttassa cakkhuma.",
  "atk-s0508a213:482": "“Suvinītā ca te sissā, parisā casusikkhitā;",
  "atk-s0508a213:483": "Uttame damathe dantā, parivārenti taṁ sadā.",
  "atk-s0508a213:484": "“Jhāyī jhānaratā dhīrā, santacittā samāhitā;",
  "atk-s0508a213:485": "Munī moneyyasampannā, parivārenti taṁ sadā.",
  "atk-s0508a213:486": "“Appicchā nipakā dhīrā, appāhārā alolupā;",
  "atk-s0508a213:487": "Lābhālābhena santuṭṭhā, parivārenti taṁ sadā.",
  "atk-s0508a213:488": "“Āraññikā dhutaratā, jhāyino lūkhacīvarā;",
  "atk-s0508a213:489": "Vivekābhiratā dhīrā, parivārenti taṁ sadā.",
  "atk-s0508a213:490": "“Paṭipannā phalaṭṭhā ca, sekhā phalasamaṅgino;",
  "atk-s0508a213:491": "Āsīsakā uttamatthaṁ, parivārenti taṁ sadā.",
  "atk-s0508a213:492": "“Sotāpannā ca vimalā, sakadāgāmino ca ye;",
  "atk-s0508a213:493": "Anāgāmī ca arahā, parivārenti taṁ sadā.",
  "atk-s0508a213:494": "“Satipaṭṭhānakusalā, bojjhaṅgabhāvanāratā;",
  "atk-s0508a213:495": "Sāvakā te bahū sabbe, parivārenti taṁ sadā.",
  "atk-s0508a213:496": "“Iddhipādesu kusalā, samādhibhāvanāratā;",
  "atk-s0508a213:497": "Sammappadhānānuyuttā, parivārenti taṁ sadā.",
  "atk-s0508a213:498": "“Tevijjā chaḷabhiññā ca, iddhiyā pāramiṁ gatā;",
  "atk-s0508a213:499": "Paññāya pāramiṁ pattā, parivārenti taṁ sadā.",
  "atk-s0508a213:500": "“Edisā te mahāvīra, tava sissā susikkhitā;",
  "atk-s0508a213:501": "Durāsadā uggatejā, parivārenti taṁ sadā.",
  "atk-s0508a213:502": "“Tehi sissehi parivuto, saññatehi tapassibhi;",
  "atk-s0508a213:503": "Migarājāvasambhīto, uḷurājāva sobhasi.",
  "atk-s0508a213:504": "“Pathaviyaṁ patiṭṭhāya, ruhanti dharaṇīruhā;",
  "atk-s0508a213:505": "Vepullataṁ pāpuṇanti, phalañca dassayanti te.",
  "atk-s0508a213:506": "“Pathavīsadiso tvaṁsi, sakyaputta mahāyasa;",
  "atk-s0508a213:507": "Sāsane te patiṭṭhāya, labhanti amataṁ phalaṁ.",
  "atk-s0508a213:508": "“Sindhu sarassatī ceva, nandiyo candabhāgikā;",
  "atk-s0508a213:509": "Gaṅgā ca yamunā ceva, sarabhū ca atho mahī.",
  "atk-s0508a213:510": "“Etāsaṁ sandamānānaṁ, sāgarova sampaṭicchati;",
  "atk-s0508a213:511": "Jahanti purimaṁ nāmaṁ, sāgaroteva ñāyati.",
  "atk-s0508a213:512": "“Tathevime catubbaṇṇā, pabbajitvā tavantike;",
  "atk-s0508a213:513": "Jahanti purimaṁ nāmaṁ, buddhaputtāti ñāyare.",
  "atk-s0508a213:514": "“Yathāpi cando vimalo, gacchaṁ ākāsadhātuyā;",
  "atk-s0508a213:515": "Sabbe tāragaṇe loke, ābhāya atirocati.",
  "atk-s0508a213:516": "“Tatheva tvaṁ mahāvīra, parivuto devamānuse;",
  "atk-s0508a213:517": "Ete sabbe atikkamma, jalasi sabbadā tuvaṁ.",
  "atk-s0508a213:518": "“Gambhīre uṭṭhitā ūmī, na velamativattare;",
  "atk-s0508a213:519": "Sabbā velaṁva phusanti, sañcuṇṇā vikiranti tā.",
  "atk-s0508a213:520": "“Tatheva titthiyā loke, nānādiṭṭhī bahujjanā;",
  "atk-s0508a213:521": "Dhammaṁ vāditukāmā te, nātivattanti taṁ muniṁ.",
  "atk-s0508a213:522": "“Sace ca taṁ pāpuṇanti, paṭivādehi cakkhuma;",
  "atk-s0508a213:523": "Tavantikaṁ upagantvā, sañcuṇṇāva bhavanti te.",
  "atk-s0508a213:524": "“Yathāpi udake jātā, kumudā mandālakā bahū;",
  "atk-s0508a213:525": "Upalimpanti toyena, kaddamakalalena ca.",
  "atk-s0508a213:526": "“Tatheva bahukā sattā, loke jātā virūhare;",
  "atk-s0508a213:527": "Aṭṭitā rāgadosena, kaddame kumudaṁ yathā.",
  "atk-s0508a213:528": "“Yathāpi padumaṁ jalajaṁ, jalamajjhe virūhati;",
  "atk-s0508a213:529": "Na so limpati toyena, parisuddho hi kesarī.",
  "atk-s0508a213:530": "“Tatheva tvaṁ mahāvīra, loke jāto mahāmuni;",
  "atk-s0508a213:531": "Nopalimpasi lokena, toyena padumaṁ yathā.",
  "atk-s0508a213:532": "“Yathāpi rammake māse, bahū pupphanti vārijā;",
  "atk-s0508a213:533": "Nātikkamanti taṁ māsaṁ, samayo pupphanāya so.",
  "atk-s0508a213:534": "“Tatheva tvaṁ mahāvīra, pupphito te vimuttiyā;",
  "atk-s0508a213:535": "Sāsanaṁ nātivattanti, padumaṁ vārijaṁ yathā.",
  "atk-s0508a213:536": "“Supupphito sālarājā, dibbagandhaṁ pavāyati;",
  "atk-s0508a213:537": "Aññasālehi parivuto, sālarājāva sobhati.",
  "atk-s0508a213:538": "“Tatheva tvaṁ mahāvīra, buddhañāṇena pupphito;",
  "atk-s0508a213:539": "Bhikkhusaṅghaparivuto, sālarājāva sobhasi.",
  "atk-s0508a213:540": "“Yathāpi selo himavā, osadho sabbapāṇinaṁ;",
  "atk-s0508a213:541": "Nāgānaṁ asurānañca, devatānañca ālayo.",
  "atk-s0508a213:542": "“Tatheva tvaṁ mahāvīra, osadho viya pāṇinaṁ;",
  "atk-s0508a213:543": "Tevijjā chaḷabhiññā ca, iddhiyā pāramiṁ gatā.",
  "atk-s0508a213:544": "“Anusiṭṭhā mahāvīra, tayā kāruṇikena te;",
  "atk-s0508a213:545": "Ramanti dhammaratiyā, vasanti tava sāsane.",
  "atk-s0508a213:546": "“Migarājā yathā sīho, abhinikkhamma āsayā;",
  "atk-s0508a213:547": "Catuddisānuviloketvā, tikkhattuṁ abhinādati.",
  "atk-s0508a213:548": "“Sabbe migā uttasanti, migarājassa gajjato;",
  "atk-s0508a213:549": "Tathā hi jātimā eso, pasū tāseti sabbadā.",
  "atk-s0508a213:550": "“Gajjato te mahāvīra, vasudhā sampakampati;",
  "atk-s0508a213:551": "Bodhaneyyāvabujjhanti, tasanti mārakāyikā.",
  "atk-s0508a213:552": "“Tasanti titthiyā sabbe, nadato te mahāmuni;",
  "atk-s0508a213:553": "Kākā senāva vibbhantā, migaraññā yathā migā.",
  "atk-s0508a213:554": "“Ye keci gaṇino loke, satthāroti pavuccare;",
  "atk-s0508a213:555": "Paramparāgataṁ dhammaṁ, desenti parisāya te.",
  "atk-s0508a213:556": "“Na hevaṁ tvaṁ mahāvīra, dhammaṁ desesi pāṇinaṁ;",
  "atk-s0508a213:557": "Sāmaṁ saccāni bujjhitvā, kevalaṁ bodhipakkhiyaṁ.",
  "atk-s0508a213:558": "“Āsayānusayaṁ ñatvā; indriyānaṁ balābalaṁ;",
  "atk-s0508a213:559": "Bhabbābhabbe viditvāna, mahāmeghova gajjasi.",
  "atk-s0508a213:560": "“Cakkavāḷapariyantā, nisinnā parisā bhave;",
  "atk-s0508a213:561": "Nānādiṭṭhī vicinantaṁ, vimaticchedanāya taṁ.",
  "atk-s0508a213:562": "“Sabbesaṁ cittamaññāya, opammakusalo muni;",
  "atk-s0508a213:563": "Ekaṁ pañhaṁ kathentova, vimatiṁ chindasi pāṇinaṁ.",
  "atk-s0508a213:564": "“Upatissasadiseheva, vasudhā pūritā bhave;",
  "atk-s0508a213:565": "Sabbeva te pañjalikā, kittayuṁ lokanāyakaṁ.",
  "atk-s0508a213:566": "“Kappaṁ vā te kittayantā, nānāvaṇṇehi kittayuṁ;",
  "atk-s0508a213:567": "Parimetuṁ na sakkeyyuṁ, appameyyo tathāgato.",
  "atk-s0508a213:568": "“Yathā sakena thāmena, kittito hi mayā jino;",
  "atk-s0508a213:569": "Kappakoṭīpi kittentā, evameva pakittayuṁ.",
  "atk-s0508a213:570": "“Sace hi koci devo vā, manusso vā susikkhito;",
  "atk-s0508a213:571": "Pametuṁ parikappeyya, vighātaṁva labheyya so.",
  "atk-s0508a213:572": "“Sāsane te patiṭṭhāya, sakyaputta mahāyasa;",
  "atk-s0508a213:573": "Paññāya pāramiṁ gantvā, viharāmi anāsavo.",
  "atk-s0508a213:574": "“Titthiye sampamaddāmi, vattemi jinasāsanaṁ;",
  "atk-s0508a213:575": "Dhammasenāpati ajja, sakyaputtassa sāsane.",
  "atk-s0508a213:576": "“Aparimeyye kataṁ kammaṁ, phalaṁ dassesi me idha;",
  "atk-s0508a213:577": "Sukhitto saravegova, kilese jhāpayī mama.",
  "atk-s0508a213:578": "“Yo koci manujo bhāraṁ, dhāreyya matthake sadā;",
  "atk-s0508a213:579": "Bhārena dukkhito assa, bhārehi bharito tathā.",
  "atk-s0508a213:580": "“Ḍayhamāno tīhaggīhi, bhavesu saṁsariṁ ahaṁ;",
  "atk-s0508a213:581": "Bharito bhavabhārena, giriṁ uccārito yathā.",
  "atk-s0508a213:582": "“Oropito ca me bhāro, bhavā ugghāṭitā mayā;",
  "atk-s0508a213:583": "Karaṇīyaṁ kataṁ sabbaṁ, sakyaputtassa sāsane.",
  "atk-s0508a213:584": "“Yāvatā buddhakhettamhi, ṭhapetvā sakyapuṅgavaṁ;",
  "atk-s0508a213:585": "Ahaṁ aggomhi paññāya, sadiso me na vijjati.",
  "atk-s0508a213:586": "“Samādhimhi sukusalo, iddhiyā pāramiṁ gato;",
  "atk-s0508a213:587": "Icchamāno cahaṁ ajja, sahassaṁ abhinimmine.",
  "atk-s0508a213:588": "“Anupubbavihārassa, vasībhūto mahāmuni;",
  "atk-s0508a213:589": "Kathesi sāsanaṁ mayhaṁ, nirodho sayanaṁ mama.",
  "atk-s0508a213:590": "“Dibbacakkhu visuddhaṁ me, samādhikusalo ahaṁ;",
  "atk-s0508a213:591": "Sammappadhānānuyutto, bojjhaṅgabhāvanārato.",
  "atk-s0508a213:592": "“Sāvakena hi pattabbaṁ, sabbameva kataṁ mayā;",
  "atk-s0508a213:593": "Lokanāthaṁ ṭhapetvāna, sadiso me na vijjati.",
  "atk-s0508a213:594": "“Samāpattīnaṁ kusalo, jhānavimokkhāna khippapaṭilābhī;",
  "atk-s0508a213:595": "Bojjhaṅgabhāvanārato, sāvakaguṇapāramigatosmi.",
  "atk-s0508a213:596": "“Sāvakaguṇenapi phussena, buddhiyā parisuttamabhāravā;",
  "atk-s0508a213:597": "Yaṁ saddhāsaṅgahitaṁ cittaṁ, sadā sabrahmacārīsu.",
  "atk-s0508a213:598": "“Uddhatavisova sappo, chinnavisāṇova usabho;",
  "atk-s0508a213:599": "Nikkhittamānadappova, upemi garugāravena gaṇaṁ.",
  "atk-s0508a213:600": "“Yadi rūpinī bhaveyya, paññā me vasumatīpi na sameyya;",
  "atk-s0508a213:601": "Anomadassissa bhagavato, phalametaṁ ñāṇathavanāya.",
  "atk-s0508a213:602": "“Pavattitaṁ dhammacakkaṁ, sakyaputtena tādinā;",
  "atk-s0508a213:603": "Anuvattemahaṁ sammā, ñāṇathavanāyidaṁ phalaṁ.",
  "atk-s0508a213:604": "“Mā me kadāci pāpiccho, kusīto hīnavīriyo;",
  "atk-s0508a213:605": "Appassuto anācāro, sameto ahu katthaci.",
  "atk-s0508a213:606": "“Bahussuto ca medhāvī, sīlesu susamāhito;",
  "atk-s0508a213:607": "Cetosamathānuyutto, api muddhani tiṭṭhatu.",
  "atk-s0508a213:608": "“Taṁ vo vadāmi bhaddante, tāvantettha samāgatā;",
  "atk-s0508a213:609": "Appicchā hotha santuṭṭhā, jhāyī jhānaratā sadā.",
  "atk-s0508a213:610": "“Yamahaṁ paṭhamaṁ disvā, virajo vimalo ahuṁ;",
  "atk-s0508a213:611": "So me ācariyo dhīro, assaji nāma sāvako.",
  "atk-s0508a213:612": "“Tassāhaṁ vāhasā ajja, dhammasenāpatī ahuṁ;",
  "atk-s0508a213:613": "Sabbattha pāramiṁ patvā, viharāmi anāsavo.",
  "atk-s0508a213:614": "“Yo me ācariyo āsi, assaji nāma sāvako;",
  "atk-s0508a213:615": "Yassaṁ disāyaṁ vasati, ussīsamhi karomahaṁ.",
  "atk-s0508a213:616": "“Mama kammaṁ saritvāna, gotamo sakyapuṅgavo;",
  "atk-s0508a213:617": "Bhikkhusaṅghe nisīditvā, aggaṭṭhāne ṭhapesi maṁ.",
  "atk-s0508a213:618": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a213:619_0": "Aparabhāge pana satthā jetavanamahāvihāre ariyagaṇamajjhe nisinno attano sāvake tena",
  "atk-s0508a213:619_1": "tena guṇavisesena etadagge ṭhapento – “etadaggaṁ, bhikkhave, mama sāvakānaṁ bhikkhūnaṁ",
  "atk-s0508a213:619_2": "mahāpaññānaṁ yadidaṁ sāriputto”ti theraṁ mahāpaññabhāvena etadagge ṭhapesi. So evaṁ",
  "atk-s0508a213:619_3": "sāvakapāramīñāṇassa matthakaṁ patvā dhammasenāpatiṭṭhāne patiṭṭhahitvā sattahitaṁ",
  "atk-s0508a213:619_4": "karonto ekadivasaṁ sabrahmacārīnaṁ attano cariyavibhāvanamukhena aññaṁ byākaronto –",
  "atk-s0508a213:620": "981.",
  "atk-s0508a213:621": "“Yathācārī yathāsato satīmā, yatasaṅkappajjhāyi appamatto;",
  "atk-s0508a213:622": "Ajjhattarato samāhitatto, eko santusito tamāhu bhikkhuṁ.",
  "atk-s0508a213:623": "982.",
  "atk-s0508a213:624": "“Allaṁ sukkhaṁ vā bhuñjanto, na bāḷhaṁ suhito siyā;",
  "atk-s0508a213:625": "Ūnūdaro mitāhāro, sato bhikkhu paribbaje.",
  "atk-s0508a213:626": "983.",
  "atk-s0508a213:627": "“Cattāro pañca ālope, abhutvā udakaṁ pive;",
  "atk-s0508a213:628": "Alaṁ phāsuvihārāya, pahitattassa bhikkhuno.",
  "atk-s0508a213:629": "984.",
  "atk-s0508a213:630": "“Kappiyaṁ tañce chādeti, cīvaraṁ idamatthikaṁ;",
  "atk-s0508a213:631": "Alaṁ phāsuvihārāya, pahitattassa bhikkhuno.",
  "atk-s0508a213:632": "985.",
  "atk-s0508a213:633": "“Pallaṅkena nisinnassa, jaṇṇuke nābhivassati;",
  "atk-s0508a213:634": "Alaṁ phāsuvihārāya, pahitattassa bhikkhuno.",
  "atk-s0508a213:635": "986.",
  "atk-s0508a213:636": "“Yo sukhaṁ dukkhato adda, dukkhamaddakkhi sallato;",
  "atk-s0508a213:637": "Ubhayantarena nāhosi, kena lokasmi kiṁ siyā.",
  "atk-s0508a213:638": "987.",
  "atk-s0508a213:639": "“Mā me kadāci pāpiccho, kusīto hīnavīriyo;",
  "atk-s0508a213:640": "Appassuto anādaro, kena lokasmi kiṁ siyā.",
  "atk-s0508a213:641": "988.",
  "atk-s0508a213:642": "“Bahussuto ca medhāvī, sīlesu susamāhito;",
  "atk-s0508a213:643": "Cetosamathamanuyutto, api muddhani tiṭṭhatu.",
  "atk-s0508a213:644": "989.",
  "atk-s0508a213:645": "“Yo papañcamanuyutto, papañcābhirato mago;",
  "atk-s0508a213:646": "Virādhayī so nibbānaṁ, yogakkhemaṁ anuttaraṁ.",
  "atk-s0508a213:647": "990.",
  "atk-s0508a213:648": "“Yo ca papañcaṁ hitvāna, nippapañcapathe rato;",
  "atk-s0508a213:649": "Ārādhayī so nibbānaṁ, yogakkhemaṁ anuttaraṁ.",
  "atk-s0508a213:650": "991.",
  "atk-s0508a213:651": "“Gāme vā yadi vāraññe, ninne vā yadi vā thale;",
  "atk-s0508a213:652": "Yattha arahanto viharanti, taṁ bhūmirāmaṇeyyakaṁ.",
  "atk-s0508a213:653": "992.",
  "atk-s0508a213:654": "“Ramaṇīyāni araññāni, yattha na ramatī jano;",
  "atk-s0508a213:655": "Vītarāgā ramissanti, na te kāmagavesino.",
  "atk-s0508a213:656": "993.",
  "atk-s0508a213:657": "“Nidhīnaṁva pavattāraṁ, yaṁ passe vajjadassinaṁ;",
  "atk-s0508a213:658": "Niggayhavādiṁ medhāviṁ, tādisaṁ paṇḍitaṁ bhaje;",
  "atk-s0508a213:659": "Tādisaṁ bhajamānassa, seyyo hoti na pāpiyo.",
  "atk-s0508a213:660": "994.",
  "atk-s0508a213:661": "“Ovadeyyānusāseyya, asabbhā ca nivāraye;",
  "atk-s0508a213:662": "Satañhi so piyo hoti, asataṁ hoti appiyo.",
  "atk-s0508a213:663": "995.",
  "atk-s0508a213:664": "“Aññassa bhagavā buddho, dhammaṁ desesi cakkhumā;",
  "atk-s0508a213:665": "Dhamme desiyamānamhi, sotamādhesimatthiko;",
  "atk-s0508a213:666": "Taṁ me amoghaṁ savanaṁ, vimuttomhi anāsavo.",
  "atk-s0508a213:667": "996.",
  "atk-s0508a213:668": "“Neva pubbenivāsāya, napi dibbassa cakkhuno;",
  "atk-s0508a213:669": "Cetopariyāya iddhiyā, cutiyā upapattiyā;",
  "atk-s0508a213:670": "Sotadhātuvisuddhiyā, paṇidhī me na vijjati.",
  "atk-s0508a213:671": "997.",
  "atk-s0508a213:672": "“Rukkhamūlaṁva nissāya, muṇḍo saṅghāṭipāruto;",
  "atk-s0508a213:673": "Paññāya uttamo thero, upatissova jhāyati.",
  "atk-s0508a213:674": "998.",
  "atk-s0508a213:675": "“Avitakkaṁ samāpanno, sammāsambuddhasāvako;",
  "atk-s0508a213:676": "Ariyena tuṇhībhāvena, upeto hoti tāvade.",
  "atk-s0508a213:677": "999.",
  "atk-s0508a213:678": "“Yathāpi pabbato selo, acalo suppatiṭṭhito;",
  "atk-s0508a213:679": "Evaṁ mohakkhayā bhikkhu, pabbatova na vedhati.",
  "atk-s0508a213:680": "1000.",
  "atk-s0508a213:681": "“Anaṅgaṇassa posassa, niccaṁ sucigavesino;",
  "atk-s0508a213:682": "Vālaggamattaṁ pāpassa, abbhamattaṁva khāyati.",
  "atk-s0508a213:683": "1001.",
  "atk-s0508a213:684": "“Nābhinandāmi maraṇaṁ, nābhinandāmi jīvitaṁ;",
  "atk-s0508a213:685": "Nikkhipissaṁ imaṁ kāyaṁ, sampajāno paṭissato.",
  "atk-s0508a213:686": "1002.",
  "atk-s0508a213:687": "“Nābhinandāmi maraṇaṁ, nābhinandāmi jīvitaṁ;",
  "atk-s0508a213:688": "Kālañca paṭikaṅkhāmi, nibbisaṁ bhatako yathā.",
  "atk-s0508a213:689": "1003.",
  "atk-s0508a213:690": "“Ubhayena midaṁ maraṇameva, nāmaraṇaṁ pacchā vā pure vā;",
  "atk-s0508a213:691": "Paṭipajjatha mā vinassatha, khaṇo vo mā upaccagā.",
  "atk-s0508a213:692": "1004.",
  "atk-s0508a213:693": "“Nagaraṁ yathā paccantaṁ, guttaṁ santarabāhiraṁ;",
  "atk-s0508a213:694": "Evaṁ gopetha attānaṁ, khaṇo vo mā upaccagā;",
  "atk-s0508a213:695": "Khaṇātītā hi socanti, nirayamhi samappitā.",
  "atk-s0508a213:696": "1005.",
  "atk-s0508a213:697": "“Upasanto uparato, mantabhāṇī anuddhato;",
  "atk-s0508a213:698": "Dhunāti pāpake dhamme, dumapattaṁva māluto.",
  "atk-s0508a213:699": "1006.",
  "atk-s0508a213:700": "“Upasanto uparato, mantabhāṇī anuddhato;",
  "atk-s0508a213:701": "Appāsi pāpake dhamme, dumapattaṁva māluto.",
  "atk-s0508a213:702": "1007.",
  "atk-s0508a213:703": "“Upasanto anāyāso, vippasanno anāvilo;",
  "atk-s0508a213:704": "Kalyāṇasīlo medhāvī, dukkhassantakaro siyā.",
  "atk-s0508a213:705": "1008.",
  "atk-s0508a213:706": "“Na vissase ekatiyesu evaṁ, agārisu pabbajitesu cāpi;",
  "atk-s0508a213:707": "Sādhūpi hutvāna asādhu honti, asādhu hutvā puna sādhu honti.",
  "atk-s0508a213:708": "1009.",
  "atk-s0508a213:709": "“Kāmacchando ca byāpādo, thinamiddhañca bhikkhuno;",
  "atk-s0508a213:710": "Uddhaccaṁ vicikicchā ca, pañcete cittakelisā.",
  "atk-s0508a213:711": "1010.",
  "atk-s0508a213:712": "“Yassa sakkariyamānassa, asakkārena cūbhayaṁ;",
  "atk-s0508a213:713": "Samādhi na vikampati, appamādavihārino.",
  "atk-s0508a213:714": "1011.",
  "atk-s0508a213:715": "“Taṁ jhāyinaṁ sātatikaṁ, sukhumadiṭṭhipassakaṁ;",
  "atk-s0508a213:716": "Upādānakkhayārāmaṁ, āhu sappuriso iti.",
  "atk-s0508a213:717": "1012.",
  "atk-s0508a213:718": "“Mahāsamuddo pathavī, pabbato anilopi ca;",
  "atk-s0508a213:719": "Upamāya na yujjanti, satthu varavimuttiyā.",
  "atk-s0508a213:720": "1013.",
  "atk-s0508a213:721": "“Cakkānuvattako thero, mahāñāṇī samāhito;",
  "atk-s0508a213:722": "Pathavāpaggisamāno, na rajjati na dussati.",
  "atk-s0508a213:723": "1014.",
  "atk-s0508a213:724": "“Paññāpāramitaṁ patto, mahābuddhi mahāmati;",
  "atk-s0508a213:725": "Ajaḷo jaḷasamāno, sadā carati nibbuto.",
  "atk-s0508a213:726": "1015.",
  "atk-s0508a213:727": "“Pariciṇṇo mayā satthā…pe… bhavanettisamūhatā.",
  "atk-s0508a213:728": "1016.",
  "atk-s0508a213:729": "“Sampādethappamādena, esā me anusāsanī;",
  "atk-s0508a213:730": "Handāhaṁ parinibbissaṁ, vippamuttomhi sabbadhī”ti. –",
  "atk-s0508a213:731": "Imā gāthā abhāsi. Imā hi kāci gāthā therena bhāsitā, kāci theraṁ ārabbha bhagavatā bhāsitā, sabbā pacchā attano cariyapavedanavasena therena bhāsitattā therasseva gāthā ahesuṁ.",
  "atk-s0508a213:732_0": "Tattha yathācārīti yathā kāyādīhi saṁyato, saṁvuto hutvā carati viharati, yathācaraṇasīloti",
  "atk-s0508a213:732_1": "vā yathācārī, sīlasampannoti attho. Yathāsatoti yathāsanto. Gāthāsukhatthañhi anunāsikalopaṁ",
  "atk-s0508a213:732_2": "katvā niddeso kato, santo viya, ariyehi nibbisesoti attho. Satīmāti paramāya satiyā",
  "atk-s0508a213:732_3": "samannāgato. Yatasaṅkappajjhāyīti sabbaso micchāsaṅkappaṁ pahāya nekkhammasaṅkappādivasena",
  "atk-s0508a213:732_4": "saṁyatasaṅkappo hutvā ārammaṇūpanijjhānena lakkhaṇūpanijjhānena ca jhāyanasīlo. Appamattoti",
  "atk-s0508a213:732_5": "tasmiṁyeva yathācāribhāve yatasaṅkappo hutvā jhāyanena ca pamādarahito sabbattha",
  "atk-s0508a213:732_6": "suppatiṭṭhitasatisampajañño. Ajjhattaratoti gocarajjhatte kammaṭṭhānabhāvanāya abhirato.",
  "atk-s0508a213:732_7": "Samāhitattoti tāya eva bhāvanāya ekaggacitto. Ekoti asahāyo gaṇasaṁsaggaṁ, kilesasaṁsaggañca",
  "atk-s0508a213:732_8": "pahāya kāyavivekaṁ, cittavivekañca paribrūhayanto. Santusitoti paccayasantosena ca",
  "atk-s0508a213:732_9": "bhāvanārāmasantosena ca sammadeva tusito tuṭṭho. Bhāvanāya hi uparūpari visesaṁ āvahantiyā",
  "atk-s0508a213:732_10": "uḷāraṁ pītipāmojjaṁ uppajjati, matthakaṁ pattāya pana vattabbameva natthi. Tamāhubhikkhunti",
  "atk-s0508a213:732_11": "taṁ evarūpaṁ puggalaṁ sikkhattayapāripūriyā bhayaṁ ikkhanatāya bhinnakilesatāya ca bhikkhūti vadanti.",
  "atk-s0508a213:733_0": "Idāni yathāvuttasantosadvaye paccayasantosaṁ tāva dassento “allaṁ sukkhaṁ vā”tiādimāha.",
  "atk-s0508a213:733_1": "Tattha allanti sappiādiupasekena tintaṁ siniddhaṁ. Sukkhanti tadabhāvena lūkhaṁ.",
  "atk-s0508a213:733_2": "Vā-saddo aniyamattho, allaṁ vā sukkhaṁ vāti. Bāḷhanti ativiya. Suhitoti dhāto na",
  "atk-s0508a213:733_3": "siyāti attho. Kathaṁ pana siyāti āha “ūnūdaro mitāhāro”ti paṇītaṁ lūkhaṁ vāpi bhojanaṁ",
  "atk-s0508a213:733_4": "bhuñjanto bhikkhu yāvadatthaṁ abhuñjitvā ūnūdaro sallahukudaro, tato eva mitāhāro",
  "atk-s0508a213:733_5": "parimitabhojano aṭṭhaṅgasamannāgataṁ āhāraṁ āharanto tattha mattaññutāya paccavekkhaṇasatiyā",
  "atk-s0508a213:733_6": "ca sato hutvā paribbaje vihareyya.",
  "atk-s0508a213:734_0": "Yathā pana ūnūdaro mitāhāro ca nāma hoti, taṁ dassetuṁ “cattāro”tiādi vuttaṁ. Tattha",
  "atk-s0508a213:734_1": "abhutvāti cattāro vā pañca vā ālope kabaḷe abhuñjitvā tattakassa āhārassa okāsaṁ",
  "atk-s0508a213:734_2": "ṭhapetvā pānīyaṁ piveyya. Ayañhi āhāre sallahukavutti. Nibbānañhi pesitacittassa",
  "atk-s0508a213:734_3": "bhikkhuno phāsuvihārāya jhānādīnaṁ adhigamayogyatāya sukhavihārāya alaṁ pariyattanti",
  "atk-s0508a213:734_4": "attho. Iminā kucchiparihāriyaṁ piṇḍapātaṁ vadanto piṇḍapāte itarītarasantosaṁ dasseti.",
  "atk-s0508a213:734_5": "“Bhutvānā”ti vā pāṭho, so catupañcālopamattenāpi āhārena sarīraṁ yāpetuṁ samatthassa",
  "atk-s0508a213:734_6": "ativiya thirapakatikassa puggalassa vasena vutto siyā, uttaragāthāhipi saṁsandati",
  "atk-s0508a213:734_7": "eva appakasseva cīvarassa senāsanassa ca vakkhamānattā.",
  "atk-s0508a213:735_0": "Kappiyanti yaṁ kappiyakappiyānulomesu khomādīsu aññataranti attho. Tañce chādetīti",
  "atk-s0508a213:735_1": "kappiyaṁ cīvaraṁ samānaṁ chādetabbaṁ ṭhānaṁ chādeti ce, satthārā anuññātajātiyaṁ",
  "atk-s0508a213:735_2": "santaṁ heṭṭhimantena anuññātapamāṇayuttaṁ ce hotīti attho. Idamatthikanti idaṁ payojanatthaṁ",
  "atk-s0508a213:735_3": "satthārā vuttapayojanatthaṁ yāvadeva sītādipaṭighātanatthañceva hirīkopīnapaṭicchādanatthañcāti",
  "atk-s0508a213:735_4": "attho. Etena kāyaparihāriyaṁ cīvaraṁ tattha itarītarasantosañca vadati.",
  "atk-s0508a213:736_0": "Pallaṅkena nisinnassāti pallaṅkaṁ vuccati samantato ūrubaddhāsanaṁ, tena nisinnassa,",
  "atk-s0508a213:736_1": "tisandhipallaṅkaṁ ābhujitvā nisinnassāti attho. Jaṇṇukenābhivassatīti yassaṁ kuṭiyaṁ",
  "atk-s0508a213:736_2": "tathā nisinnassa deve vassante jaṇṇukadvayaṁ vassodakena na temiyati, ettakampi sabbapariyantasenāsanaṁ,",
  "atk-s0508a213:736_3": "sakkā hi tattha nisīditvā atthakāmarūpena kulaputtena sadatthaṁ nipphādetuṁ. Tenāha",
  "atk-s0508a213:736_4": "“alaṁ phāsuvihārāya, pahitattassa bhikkhuno”ti.",
  "atk-s0508a213:737_0": "Evaṁ thero imāhi catūhi gāthāhi ye te bhikkhū mahicchā asantuṭṭhā, tesaṁ paramukkaṁsagataṁ",
  "atk-s0508a213:737_1": "sallekhaovādaṁ pakāsetvā idāni vedanāmukhena bhāvanārāmasantosaṁ dassento “yo sukha”ntiādimāha.",
  "atk-s0508a213:737_2": "Tattha sukhanti sukhavedanaṁ. Dukkhatoti vipariṇāmadukkhato. Addāti addasa, vipassanāpaññāsahitāya",
  "atk-s0508a213:737_3": "maggapaññāya yathābhūtaṁ yo apassīti attho. Sukhavedanā hi paribhogakāle assādiyamānāpi",
  "atk-s0508a213:737_4": "visamissaṁ viya bhojanaṁ vipariṇāmakāle dukkhāyeva hoti. Tenettha dukkhānupassanaṁ",
  "atk-s0508a213:737_5": "dasseti. Dukkhamaddakkhi sallatoti dukkhavedanaṁ yo sallanti passi. Dukkhavedanā",
  "atk-s0508a213:737_6": "hi yathā sallaṁ sarīraṁ anupavisantampi anupavisitvā ṭhitampi uddhariyamānampi pīḷanameva",
  "atk-s0508a213:737_7": "janeti, evaṁ uppajjamānāpi ṭhitippattāpi bhijjamānāpi vibādhatiyevāti. Etenettha",
  "atk-s0508a213:737_8": "dukkhānupassanaṁyeva ukkaṁsetvā vadati, tena ca “yaṁ dukkhaṁ tadanattā”ti vacanato",
  "atk-s0508a213:737_9": "vedanādvaye attattaniyagāhaṁ viniveṭheti. Ubhayantarenāti ubhayesaṁ antare, sukhadukkhavedanānaṁ",
  "atk-s0508a213:737_10": "majjhabhūte adukkhamasukheti attho. Nāhosīti yathābhūtāvabodhane attattaniyābhinivesanaṁ",
  "atk-s0508a213:737_11": "ahosi. Kena lokasmi kiṁ siyāti evaṁ vedanāmukhena pañcapi upādānakkhandhe parijānitvā",
  "atk-s0508a213:737_12": "tappaṭibaddhaṁ sakalakilesajālaṁ samucchinditvā ṭhito kena nāma kilesena lokasmiṁ",
  "atk-s0508a213:737_13": "baddho, devatādīsu kiṁ vā āyati siyā, aññadatthu chinnabandhano apaññattikova siyāti adhippāyo.",
  "atk-s0508a213:738_0": "Idāni micchāpaṭipanne puggale garahanto sammāpaṭipanne pasaṁsanto “mā me”tiādikā",
  "atk-s0508a213:738_1": "catasso gāthā abhāsi. Tattha mā me kadāci pāpicchoti yo asantaguṇasambhāvanicchāya",
  "atk-s0508a213:738_2": "pāpiccho, samaṇadhamme ussāhābhāvena kusīto, tatoyeva hīnavīriyo, saccapaṭiccasamuppādādipaṭisaṁyuttassa",
  "atk-s0508a213:738_3": "sutassa abhāvena appassuto, ovādānusāsanīsu ādarābhāvena anādaro, tādiso atihīnapuggalo",
  "atk-s0508a213:738_4": "mama santike kadācipi mā hotu. Kasmā? Kena lokasmi kiṁ siyāti lokasmiṁ sattanikāye",
  "atk-s0508a213:738_5": "tassa tādisassa puggalassa kena ovādena kiṁ bhavitabbaṁ, kena vā katena kiṁ siyā,",
  "atk-s0508a213:738_6": "niratthakamevāti attho.",
  "atk-s0508a213:739_0": "Bahussuto cāti yo puggalo sīlādipaṭisaṁyuttassa suttageyyādibhedassa bahuno sutassa",
  "atk-s0508a213:739_1": "sambhavena bahussuto, dhammojapaññāya pārihāriyapaññāya paṭivedhapaññāya ca vasena",
  "atk-s0508a213:739_2": "medhāvī, sīlesu ca suṭṭhu patiṭṭhitattā susamāhito, cetosamathaṁ lokiyalokuttarabhedaṁ",
  "atk-s0508a213:739_3": "cittasamādhānaṁ anuyutto, tādiso puggalo mayhaṁ matthakepi tiṭṭhatu, pageva sahavāso.",
  "atk-s0508a213:740_0": "Yo papañcamanuyuttoti yo pana puggalo kammārāmatādivasena rūpābhisaṅgādivasena ca",
  "atk-s0508a213:740_1": "pavattiyā papañcanaṭṭhena taṇhādibhedaṁ papañcaṁ anuyutto, tattha ca anādīnavadassanena",
  "atk-s0508a213:740_2": "abhirato magasadiso, so nibbānaṁ virādhayi, so nibbānā suvidūravidūre ṭhito.",
  "atk-s0508a213:741_0": "Yo ca papañcaṁ hitvānāti yo pana puggalo taṇhāpapañcaṁ pahāya tadabhāvato nippapañcassa",
  "atk-s0508a213:741_1": "nibbānassa pathe adhigamupāye ariyamagge rato bhāvanābhisamaye abhirato, so nibbānaṁ",
  "atk-s0508a213:741_2": "ārādhayi sādhesi adhigacchīti attho.",
  "atk-s0508a213:742_0": "Athekadivasaṁ thero attano kaniṭṭhabhātikassa revatattherassa kaṇṭakanicitakhadirarukkhasañchanne",
  "atk-s0508a213:742_1": "nirudakakantāre vāsaṁ disvā taṁ pasaṁsanto “gāme vā”tiādikā dve gāthā abhāsi. Tattha",
  "atk-s0508a213:742_2": "gāme vāti kiñcāpi arahanto gāmante kāyavivekaṁ na labhanti, cittavivekaṁ pana labhanteva.",
  "atk-s0508a213:742_3": "Tesañhi dibbapaṭibhāgānipi ārammaṇāni cittaṁ cāletuṁ na sakkonti, tasmā gāme vā hotu",
  "atk-s0508a213:742_4": "araññādīsu aññataraṁ vā, yattha arahanto viharanti, taṁ bhūmirāmaṇeyyakanti so bhūmippadeso",
  "atk-s0508a213:742_5": "ramaṇīyo evāti attho.",
  "atk-s0508a213:743_0": "Araññānīti supupphitatarusaṇḍamaṇḍitāni vimalasalilāsayasampannāni araññāni ramaṇīyānīti",
  "atk-s0508a213:743_1": "sambandho. Yatthāti yesu araññesu vikasitesu viya ramamānesu kāmapakkhiko kāmagavesako",
  "atk-s0508a213:743_2": "jano na ramati. Vītarāgāti vigatarāgā pana khīṇāsavā bhamaramadhukarā viya padumavanesu",
  "atk-s0508a213:743_3": "tathārūpesu araññesu ramissantīti. Na te kāmagavesinoti yasmā te vītarāgā kāmagavesino na hontīti attho.",
  "atk-s0508a213:744_0": "Puna thero rādhaṁ nāma duggatabrāhmaṇaṁ anukampāya pabbājetvā, upasampādetvā tameva",
  "atk-s0508a213:744_1": "pacchāsamaṇaṁ katvā vicaranto ekadivasaṁ tassa ca subbacabhāvena tussitvā ovādaṁ",
  "atk-s0508a213:744_2": "dento “nidhīnaṁvā”tiādimāha. Tattha nidhīnaṁvāti tattha tattha nidahitvā ṭhapitānaṁ",
  "atk-s0508a213:744_3": "hiraññasuvaṇṇādipūrānaṁ nidhikumbhīnaṁ. Pavattāranti kicchajīvike duggatamanusse",
  "atk-s0508a213:744_4": "anukampaṁ katvā “ehi te sukhena jīvituṁ upāyaṁ dassessāmī”ti nidhiṭṭhānaṁ netvā hatthaṁ",
  "atk-s0508a213:744_5": "pasāretvā “imaṁ gahetvā sukhaṁ jīvāhī”ti ācikkhitāraṁ viya. Vajjadassinanti dve vajjadassino",
  "atk-s0508a213:744_6": "– “iminā naṁ asāruppena vā khalitena vā saṅghamajjhe niggaṇhissāmī”ti randhagavesako",
  "atk-s0508a213:744_7": "ca, aññātaṁ ñāpetukāmo ñātaṁ assādento sīlādivuddhikāmatāya taṁ taṁ vajjaṁ olokento",
  "atk-s0508a213:744_8": "ullumpanasabhāvasaṇṭhito cāti, ayaṁ idha adhippeto. Yathā hi duggatamanusso “imaṁ",
  "atk-s0508a213:744_9": "nidhiṁ gaṇhāhī”ti niggayhamānopi nidhidassane kopaṁ na karoti, pamuditova hoti, evaṁ",
  "atk-s0508a213:744_10": "evarūpesu puggalesu asāruppaṁ vā khalitaṁ vā disvā ācikkhante kopo na kātabbo, tuṭṭhacitteneva",
  "atk-s0508a213:744_11": "bhavitabbaṁ, “bhante, punapi maṁ evarūpaṁ vadeyyāthā”ti pavāretabbameva. Niggayhavādinti",
  "atk-s0508a213:744_12": "yo vajjaṁ disvā ayaṁ me saddhivihāriko, antevāsiko, upakārakoti acintetvā vajjānurūpaṁ",
  "atk-s0508a213:744_13": "tajjento paṇāmento daṇḍakammaṁ karonto sikkhāpeti, ayaṁ niggayhavādī nāma sammāsambuddho",
  "atk-s0508a213:744_14": "viya. Vuttañhetaṁ – “niggayha niggayhāhaṁ, ānanda, vakkhāmi; pavayha pavayha, ānanda,",
  "atk-s0508a213:744_15": "vakkhāmi. Yo sāro so ṭhassatī”ti. Medhāvinti dhammojapaññāya samannāgataṁ. Tādisanti",
  "atk-s0508a213:744_16": "evarūpaṁ paṇḍitaṁ. Bhajeti payirupāseyya. Tādisañhi ācariyaṁ bhajamānassa antevāsikassa",
  "atk-s0508a213:744_17": "seyyo hoti, na pāpiyo, vuḍḍhiyeva hoti, no parihānīti attho.",
  "atk-s0508a213:745_0": "Athekadā assajipunabbasukehi kīṭāgirismiṁ āvāse dūsite satthārā āṇatto attano parisāya",
  "atk-s0508a213:745_1": "mahāmoggallānena ca saddhiṁ tattha gato dhammasenāpati assajipunabbasukesu ovādaṁ",
  "atk-s0508a213:745_2": "anādiyantesu imaṁ gāthamāha. Tattha ovadeyyāti ovādaṁ anusiṭṭhiṁ dadeyya. Anusāseyyāti",
  "atk-s0508a213:745_3": "tasseva pariyāyavacanaṁ. Atha vā uppanne vatthusmiṁ vadanto ovadati nāma, anuppanne",
  "atk-s0508a213:745_4": "“ayasopi te siyā”tiādiṁ anāgataṁ uddissa vadanto anusāsati nāma. Sammukhā vadanto",
  "atk-s0508a213:745_5": "vā ovadati nāma, parammukhā dūtaṁ, sāsanaṁ vā pesetvā vadanto anusāsati nāma. Sakiṁ",
  "atk-s0508a213:745_6": "vadanto vā ovadati nāma, punappunaṁ vadanto anusāsati nāma. Asabbhā cāti akusalā",
  "atk-s0508a213:745_7": "dhammā ca nivāraye, kusale dhamme ca patiṭṭhāpeyyāti attho. Satañhi soti evarūpo",
  "atk-s0508a213:745_8": "puggalo sādhūnaṁ piyo hoti. Ye pana asantā asappurisā vitiṇṇaparalokā āmisacakkhukā",
  "atk-s0508a213:745_9": "jīvikatthāya pabbajitā, tesaṁ so ovādako anusāsako “na tvaṁ amhākaṁ upajjhāyo, na",
  "atk-s0508a213:745_10": "ācariyo, kasmā amhe vadasī”ti evaṁ mukhasattīhi vijjhantānaṁ appiyo hotīti.",
  "atk-s0508a213:746_0": "“Yaṁ ārabbha satthā dhammaṁ deseti, so eva upanissayasampanno”ti bhikkhūsu kathāya",
  "atk-s0508a213:746_1": "samuṭṭhitāya “nayidameta”nti dassento “aññassā”ti gāthamāha. Tattha aññassāti attano",
  "atk-s0508a213:746_2": "bhāgineyyaṁ dīghanakhaparibbājakaṁ sandhāyāha. Tassa hi satthārā vedanāpariggahasutte",
  "atk-s0508a213:746_3": "desiyamāne ayaṁ mahāthero bhāvanāmagge adhigantvā sāvakapāramīñāṇassa matthakaṁ patto.",
  "atk-s0508a213:746_4": "Sotamodhesimatthikoti satthāraṁ bījayamāno ṭhito atthiko hutvā sussūsanto sotaṁ odahiṁ.",
  "atk-s0508a213:746_5": "Taṁme amoghaṁ savananti taṁ tathā sutaṁ savanaṁ mayhaṁ amoghaṁ avañjhaṁ ahosi, aggasāvakena",
  "atk-s0508a213:746_6": "pattabbaṁ sampattīnaṁ avassayo ahosi. Tenāha “vimuttomhī”tiādi.",
  "atk-s0508a213:747_0": "Tattha neva pubbenivāsāyāti attano paresañca pubbenivāsajānanañāṇatthāya, paṇidhī",
  "atk-s0508a213:747_1": "me neva vijjatīti yojanā. Parikammakaraṇavasena tadatthaṁ cittapaṇidhānamattampi",
  "atk-s0508a213:747_2": "nevatthi neva ahosīti attho. Cetopariyāyāti cetopariyañāṇassa. Iddhiyāti iddhividhañāṇassa.",
  "atk-s0508a213:747_3": "Cutiyā upapattiyāti, sattānaṁ cutiyā upapattiyā ca jānanañāṇāya cutūpapātañāṇatthāya.",
  "atk-s0508a213:747_4": "Sotadhātuvisuddhiyāti dibbasotañāṇassa. Paṇidhī me na vijjatīti imesaṁ abhiññāvisesānaṁ",
  "atk-s0508a213:747_5": "atthāya parikammavasena cittassa paṇidhi cittābhinīhāro me natthi nāhosīti attho.",
  "atk-s0508a213:747_6": "Sabbaññuguṇā viya hi buddhānaṁ aggamaggādhigameneva sāvakānaṁ sabbe sāvakaguṇā hatthagatā",
  "atk-s0508a213:747_7": "honti, na tesaṁ adhigamāya visuṁ parikammakaraṇakiccaṁ atthīti.",
  "atk-s0508a213:748_0": "Rukkhamūlantiādikā tisso gāthā kapotakandarāyaṁ viharantassa yakkhena pahatakāle",
  "atk-s0508a213:748_1": "samāpattibalena attano nibbikāratādīpanavasena vuttā. Tattha muṇḍoti na voropitakeso.",
  "atk-s0508a213:748_2": "Saṅghāṭipārutoti saṅghāṭiṁ pārupitvā nisinno. “Saṅghāṭiyā supāruto”ti ca paṭhanti.",
  "atk-s0508a213:748_3": "Paññāya uttamo theroti thero hutvā paññāya uttamo, sāvakesu paññāya seṭṭhoti attho.",
  "atk-s0508a213:748_4": "Jhāyatīti ārammaṇūpanijjhānena lakkhaṇūpanijjhānena ca jhāyati, bahulaṁ samāpattivihārena viharatīti attho.",
  "atk-s0508a213:749_0": "Upeto hoti tāvadeti yadā yakkhena sīse pahato, tāvadeva avitakkaṁ catutthajjhānikaphalasamāpattiṁ",
  "atk-s0508a213:749_1": "samāpanno ariyena tuṇhībhāvena upeto samannāgato ahosi. Atītatthe hi hotīti idaṁ vattamānavacanaṁ.",
  "atk-s0508a213:750": "Pabbatova na vedhatīti mohakkhayā bhinnasabbakileso bhikkhu. So selamayapabbato viya acalo suppatiṭṭhito iṭṭhādinā kenaci na vedhati, sabbattha nibbikāro hotīti attho.",
  "atk-s0508a213:751_0": "Athekadivasaṁ therassa asatiyā nivāsanakaṇṇe olambante aññataro sāmaṇero, “bhante,",
  "atk-s0508a213:751_1": "parimaṇḍalaṁ nivāsetabba”nti āha. Taṁ sutvā “bhaddaṁ tayā suṭṭhu vutta”nti sirasā",
  "atk-s0508a213:751_2": "viya sampaṭicchanto tāvadeva thokaṁ apakkamitvā parimaṇḍalaṁ nivāsetvā “mādisānaṁ",
  "atk-s0508a213:751_3": "ayampi dosoyevā”ti dassento “anaṅgaṇassā”ti gāthamāha.",
  "atk-s0508a213:752_0": "Puna maraṇe jīvite ca attano samacittataṁ dassento “nābhinandāmī”tiādinā dve gāthā",
  "atk-s0508a213:752_1": "vatvā paresaṁ dhammaṁ kathento “ubhayena mida”ntiādinā gāthādvayamāha. Tattha ubhayenāti",
  "atk-s0508a213:752_2": "ubhayesu, ubhosu kālesūti attho. Midanti ma-kāro padasandhikaro. Idaṁ maraṇameva,",
  "atk-s0508a213:752_3": "maraṇaṁ attheva nāma, amaraṇaṁ nāma natthi. Kesu ubhosu kālesūti āha “pacchā vā pure",
  "atk-s0508a213:752_4": "vā”ti majjhimavayassa pacchā vā jarājiṇṇakāle pure vā daharakāle maraṇameva maraṇaṁ",
  "atk-s0508a213:752_5": "ekantikameva. Tasmā paṭipajjatha sammā paṭipattiṁ pūretha vippaṭipajjitvā mā vinassatha",
  "atk-s0508a213:752_6": "apāyesu mahādukkhaṁ mānubhavatha. Khaṇo vo mā upaccagāti aṭṭhahi akkhaṇehi vivajjito",
  "atk-s0508a213:752_7": "ayaṁ navamo khaṇo mā tumhe atikkamīti attho.",
  "atk-s0508a213:753_0": "Athekadivasaṁ āyasmantaṁ mahākoṭṭhikaṁ disvā tassa guṇaṁ pakāsento “upasanto”tiādinā",
  "atk-s0508a213:753_1": "tisso gāthā abhāsi. Tattha anuddesikavasena “dhunātī”ti vuttamevatthaṁ puna therasannissitaṁ",
  "atk-s0508a213:753_2": "katvā vadanto “appāsī”tiādimāha. Tattha appāsīti adhunā pahāsīti attho. Anāyāsoti",
  "atk-s0508a213:753_3": "aparissamo, kilesadukkharahitoti attho. Vippasanno anāviloti vippasanno asaddhiyādīnaṁ",
  "atk-s0508a213:753_4": "abhāvena suṭṭhu pasannacitto anāvilasaṅkappatāya anāvilo.",
  "atk-s0508a213:754_0": "Na vissaseti gāthā devadattaṁ saddahitvā tassa diṭṭhiṁ rocetvā ṭhite vajjiputtake",
  "atk-s0508a213:754_1": "ārabbha vuttā. Tattha na vissaseti vissaṭṭho na bhaveyya, na saddaheyyāti attho.",
  "atk-s0508a213:754_2": "Ekatiyesūti ekaccesu anavaṭṭhitasabhāvesu puthujjanesu. Evanti yathā tumhe “devadatto",
  "atk-s0508a213:754_3": "sammā paṭipanno”ti vissāsaṁ āpajjittha, evaṁ. Agārisūti gahaṭṭhesu. Sādhūpi hutvānāti",
  "atk-s0508a213:754_4": "yasmā puthujjanabhāvo nāma assapiṭṭhe ṭhapitakumbhaṇḍaṁ viya thusarāsimhi nikhātakhāṇukaṁ",
  "atk-s0508a213:754_5": "viya ca anavaṭṭhito, tasmā ekacce ādito sādhū hutvā ṭhitāpi pacchā asādhū honti.",
  "atk-s0508a213:754_6": "Yathā devadatto pubbe sīlasampanno abhiññāsamāpattilābhī hutvā lābhasakkārapakato",
  "atk-s0508a213:754_7": "idāni parihīnaviseso chinnapakkhakāko viya āpāyiko jāto. Tasmā tādiso diṭṭhamattena",
  "atk-s0508a213:754_8": "“sādhū”ti na vissāsitabbo. Ekacce pana kalyāṇamittasaṁsaggābhāvena ādito asādhū hutvāpi",
  "atk-s0508a213:754_9": "pacchā kalyāṇasaṁsaggena sādhū hontiyeva, tasmā devadattasadise sādhupatirūpe “sādhū”ti",
  "atk-s0508a213:754_10": "na vissāseyyāti attho.",
  "atk-s0508a213:755_0": "Yesaṁ kāmacchandādayo cittupakkilesā avigatā, te asādhū. Yesaṁ te vigatā, te sādhūti",
  "atk-s0508a213:755_1": "dassetuṁ “kāmacchando”ti gāthaṁ vatvā asādhāraṇato ukkaṁsagataṁ sādhulakkhaṇaṁ dassetuṁ",
  "atk-s0508a213:755_2": "“yassa sakkariyamānassā”tiādinā gāthādvayaṁ vuttaṁ.",
  "atk-s0508a213:756_0": "Asādhāraṇato pana ukkaṁsagataṁ taṁ dassetuṁ satthāraṁ attānañca udāharanto “mahāsamuddo”tiādikā",
  "atk-s0508a213:756_1": "gāthā abhāsi. Tattha mahāsamuddoti ayaṁ mahāsamuddo, mahāpathavī selo pabbato, puratthimādibhedato",
  "atk-s0508a213:756_2": "anilo ca attano acetanābhāvena iṭṭhāniṭṭhaṁ sahanti, na paṭisaṅkhānabalena, satthā",
  "atk-s0508a213:756_3": "pana yassā arahattuppattiyā vasena uttame tādibhāve ṭhito iṭṭhādīsu sabbattha samo",
  "atk-s0508a213:756_4": "nibbikāro, tassā satthu varavimuttiyā aggaphalavimuttiyā te mahāsamuddādayo upamāya",
  "atk-s0508a213:756_5": "upamābhāvena na yujjanti kalabhāgampi na upentīti attho.",
  "atk-s0508a213:757_0": "Cakkānuvattakoti satthārā vattitassa dhammacakkassa anuvattako. Theroti asekkhehi",
  "atk-s0508a213:757_1": "sīlakkhandhādīhi samannāgamena thero. Mahāñāṇīti mahāpañño. Samāhitoti upacārappanāsamādhinā",
  "atk-s0508a213:757_2": "anuttarasamādhinā ca samāhito. Paṭhavāpaggisamānoti iṭṭhādiārammaṇasannipāte nibbikāratāya",
  "atk-s0508a213:757_3": "pathaviyā āpena agginā ca sadisavuttiko. Tenāha “na rajjati na dussatī”ti.",
  "atk-s0508a213:758_0": "Paññāpāramitaṁ pattoti sāvakañāṇassa pāramiṁ pārakoṭiṁ patto. Mahābuddhīti mahāputhuhāsajavanatikkhanibbedhikabhāvappattāya",
  "atk-s0508a213:758_1": "mahatiyā buddhiyā paññāya samannāgato. Mahāmatīti dhammanvayaveditasaṅkhātāya mahatiyā",
  "atk-s0508a213:758_2": "nayaggāhamatiyā samannāgato. Ye hi te catubbidhā, soḷasavidhā, catucattālīsavidhā,",
  "atk-s0508a213:758_3": "tesattatividhā ca paññappabhedā. Tesaṁ sabbaso anavasesānaṁ adhigatattā mahāpaññatā",
  "atk-s0508a213:758_4": "divisesayogato ca ayaṁ mahāthero sātisayaṁ “mahābuddhī”ti vattabbataṁ arahati. Yathāha bhagavā –",
  "atk-s0508a213:759_0": "“Paṇḍito, bhikkhave, sāriputto; mahāpañño, bhikkhave, sāriputto; puthupañño, bhikkhave,",
  "atk-s0508a213:759_1": "sāriputto; hāsapañño, bhikkhave, sāriputto; javanapañño, bhikkhave, sāriputto; tikkhapañño,",
  "atk-s0508a213:759_2": "bhikkhave, sāriputto; nibbedhikapañño, bhikkhave, sāriputto”tiādi.",
  "atk-s0508a213:760_0": "Tatthāyaṁ paṇḍitabhāvādīnaṁ vibhāgavibhāvanā. Dhātukusalatā, āyatanakusalatā, paṭiccasamuppādakusalatā,",
  "atk-s0508a213:760_1": "ṭhānāṭṭhānakusalatāti imehi catūhi kāraṇehi paṇḍito. Mahāpaññatādīnaṁ vibhāgadassane ayaṁ pāḷi –",
  "atk-s0508a213:761_0": "“Katamā mahāpaññā? Mahante atthe pariggaṇhātīti mahāpaññā, mahante dhamme pariggaṇhātīti",
  "atk-s0508a213:761_1": "mahāpaññā, mahantā niruttiyo pariggaṇhātīti mahāpaññā, mahantāni paṭibhānāni pariggaṇhātīti",
  "atk-s0508a213:761_2": "mahāpaññā, mahante sīlakkhandhe pariggaṇhātīti mahāpaññā, mahante samādhikkhandhe",
  "atk-s0508a213:761_3": "pariggaṇhātīti mahāpaññā, mahante paññākkhandhe pariggaṇhātīti mahāpaññā, mahante",
  "atk-s0508a213:761_4": "vimuttikkhandhe pariggaṇhātīti mahāpaññā, mahante vimuttiñāṇadassanakkhandhe pariggaṇhātīti",
  "atk-s0508a213:761_5": "mahāpaññā, mahantāni ṭhānāṭṭhānāni pariggaṇhātīti mahāpaññā, mahantā vihārasamāpattiyo",
  "atk-s0508a213:761_6": "pariggaṇhātīti mahāpaññā, mahantāni ariyasaccāni pariggaṇhātīti mahāpaññā, mahante",
  "atk-s0508a213:761_7": "satipaṭṭhāne pariggaṇhātīti mahāpaññā, mahante sammappadhāne pariggaṇhātīti mahāpaññā,",
  "atk-s0508a213:761_8": "mahante iddhipāde pariggaṇhātīti mahāpaññā, mahantāni indriyāni pariggaṇhātīti mahāpaññā,",
  "atk-s0508a213:761_9": "mahantāni balāni pariggaṇhātīti mahāpaññā, mahante bojjhaṅge pariggaṇhātīti mahāpaññā,",
  "atk-s0508a213:761_10": "mahante ariyamagge pariggaṇhātīti mahāpaññā, mahantāni sāmaññaphalāni pariggaṇhātīti",
  "atk-s0508a213:761_11": "mahāpaññā, mahantā abhiññāyo pariggaṇhātīti mahāpaññā, mahantaṁ paramatthaṁ nibbānaṁ",
  "atk-s0508a213:761_12": "pariggaṇhātīti mahāpaññā.",
  "atk-s0508a213:762_0": "“Katamā puthupaññā? Puthunānākhandhesu ñāṇaṁ pavattatīti puthupaññā, puthunānādhātūsu",
  "atk-s0508a213:762_1": "ñāṇaṁ pavattatīti puthupaññā, puthunānāāyatanesu ñāṇaṁ pavattatīti puthupaññā, puthunānāpaṭiccasamuppādesu",
  "atk-s0508a213:762_2": "ñāṇaṁ pavattatīti puthupaññā, puthunānāsuññatamanupalabbhesu ñāṇaṁ pavattatīti puthupaññā,",
  "atk-s0508a213:762_3": "puthunānāatthesu ñāṇaṁ pavattatīti puthupaññā, puthunānādhammesu ñāṇaṁ pavattatīti",
  "atk-s0508a213:762_4": "puthupaññā, puthunānāniruttīsu ñāṇaṁ pavattatīti puthupaññā, puthunānāpaṭibhānesu",
  "atk-s0508a213:762_5": "ñāṇaṁ pavattatīti puthupaññā, puthunānāsīlakkhandhesu ñāṇaṁ pavattatīti puthupaññā,",
  "atk-s0508a213:762_6": "puthunānāsamādhikkhandhesu ñāṇaṁ pavattatīti puthupaññā, puthunānāpaññākkhandhesu",
  "atk-s0508a213:762_7": "ñāṇaṁ pavattatīti puthupaññā, puthunānāvimuttikkhandhesu ñāṇaṁ pavattatīti puthupaññā,",
  "atk-s0508a213:762_8": "puthunānāvimuttiñāṇadassanakkhandhesu ñāṇaṁ pavattatīti puthupaññā, puthunānāṭhānāṭṭhānesu",
  "atk-s0508a213:762_9": "ñāṇaṁ pavattatīti puthupaññā, puthunānāvihārasamāpattīsu ñāṇaṁ pavattatīti puthupaññā,",
  "atk-s0508a213:762_10": "puthunānāariyasaccesu ñāṇaṁ pavattatīti puthupaññā, puthunānāsatipaṭṭhānesu ñāṇaṁ",
  "atk-s0508a213:762_11": "pavattatīti puthupaññā, puthunānāsammappadhānesu ñāṇaṁ pavattatīti puthupaññā, puthunānāiddhipādesu",
  "atk-s0508a213:762_12": "ñāṇaṁ pavattatīti puthupaññā, puthunānāindriyesu ñāṇaṁ pavattatīti puthupaññā, puthunānābalesu",
  "atk-s0508a213:762_13": "ñāṇaṁ pavattatīti puthupaññā, puthunānābojjhaṅgesu ñāṇaṁ pavattatīti puthupaññā,",
  "atk-s0508a213:762_14": "puthunānāariyamaggesu ñāṇaṁ pavattatīti puthupaññā, puthunānāsāmaññaphalesu ñāṇaṁ",
  "atk-s0508a213:762_15": "pavattatīti puthupaññā, puthunānāabhiññāsu ñāṇaṁ pavattatīti puthupaññā, puthujjanasādhāraṇe",
  "atk-s0508a213:762_16": "dhamme atikkamma paramatthe nibbāne ñāṇaṁ pavattatīti puthupaññā.",
  "atk-s0508a213:763_0": "“Katamā hāsapaññā? Idhekacco hāsabahulo vedabahulo tuṭṭhibahulo pāmojjabahulo sīlāni",
  "atk-s0508a213:763_1": "paripūretīti hāsapaññā, hāsabahulo…pe… pāmojjabahulo indriyasaṁvaraṁ paripūretīti",
  "atk-s0508a213:763_2": "hāsapaññā, hāsabahulo…pe… pāmojjabahulo bhojane mattaññutaṁ paripūretīti hāsapaññā,",
  "atk-s0508a213:763_3": "hāsabahulo…pe… pāmojjabahulo jāgariyānuyogaṁ paripūretīti hāsapaññā, hāsabahulo…pe…",
  "atk-s0508a213:763_4": "pāmojjabahulo sīlakkhandhaṁ…pe… samādhikkhandhaṁ, paññākkhandhaṁ, vimuttikkhandhaṁ,",
  "atk-s0508a213:763_5": "vimuttiñāṇadassanakkhandhaṁ paripūretīti…pe… paṭivijjhatīti. Vihārasamāpattiyo paripūretīti,",
  "atk-s0508a213:763_6": "ariyasaccāni paṭivijjhatīti, satipaṭṭhāne bhāvetīti, sammappadhāne bhāvetīti, iddhipāde",
  "atk-s0508a213:763_7": "bhāvetīti, indriyāni bhāvetīti, balāni bhāvetīti, bojjhaṅge bhāvetīti, ariyamaggaṁ",
  "atk-s0508a213:763_8": "bhāvetīti…pe… sāmaññaphalāni sacchikarotīti hāsapaññā, hāsabahulo vedabahulo tuṭṭhibahulo",
  "atk-s0508a213:763_9": "pāmojjabahulo abhiññāyo paṭivijjhatīti hāsapaññā; hāsabahulo vedabahulo tuṭṭhibahulo",
  "atk-s0508a213:763_10": "pāmojjabahulo paramatthaṁ nibbānaṁ sacchikarotīti hāsapaññā.",
  "atk-s0508a213:764_0": "“Katamā javanapaññā? Yaṁ kiñci rūpaṁ atītānāgatapaccuppannaṁ…pe… yaṁ dūre santike",
  "atk-s0508a213:764_1": "vā, sabbaṁ rūpaṁ aniccato khippaṁ javatīti javanapaññā, dukkhato khippaṁ javatīti",
  "atk-s0508a213:764_2": "javanapaññā, anattato khippaṁ javatīti javanapaññā; yā kāci vedanā…pe… yaṁ kiñci",
  "atk-s0508a213:764_3": "viññāṇaṁ atītānāgatapaccuppannaṁ…pe… sabbaṁ viññāṇaṁ aniccato khippaṁ javatīti javanapaññā,",
  "atk-s0508a213:764_4": "dukkhato khippaṁ javatīti javanapaññā, anattato khippaṁ javatīti javanapaññā. Cakkhu…pe…",
  "atk-s0508a213:764_5": "jarāmaraṇaṁ atītānāgatapaccuppannaṁ, aniccato khippaṁ javatīti javanapaññā, dukkhato",
  "atk-s0508a213:764_6": "khippaṁ javatīti javanapaññā, anattato khippaṁ javatīti javanapaññā.",
  "atk-s0508a213:765_0": "“Rūpaṁ atītānāgatapaccuppannaṁ aniccaṁ khayaṭṭhena, dukkhaṁ bhayaṭṭhena, anattā asārakaṭṭhenāti",
  "atk-s0508a213:765_1": "tulayitvā tīrayitvā vibhāvayitvā vibhūtaṁ katvā rūpanirodhe nibbāne khippaṁ javatīti",
  "atk-s0508a213:765_2": "javanapaññā…pe… vedanā…pe… saññā… saṅkhārā… viññāṇaṁ… cakkhu…pe… jarāmaraṇaṁ atītānāgatapaccuppannaṁ",
  "atk-s0508a213:765_3": "aniccaṁ khayaṭṭhena, dukkhaṁ bhayaṭṭhena, anattā asārakaṭṭhenāti tulayitvā tīrayitvā",
  "atk-s0508a213:765_4": "vibhāvayitvā vibhūtaṁ katvā jarāmaraṇanirodhe nibbāne khippaṁ javatīti javanapaññā.",
  "atk-s0508a213:766_0": "“Rūpaṁ atītānāgatapaccuppannaṁ aniccaṁ saṅkhataṁ paṭiccasamuppannaṁ khayadhammaṁ",
  "atk-s0508a213:766_1": "vayadhammaṁ virāgadhammaṁ nirodhadhammanti tulayitvā tīrayitvā vibhāvayitvā vibhūtaṁ",
  "atk-s0508a213:766_2": "katvā rūpanirodhe khippaṁ javatīti javanapaññā. Vedanā…pe… saññā… saṅkhārā… viññāṇaṁ…",
  "atk-s0508a213:766_3": "cakkhu…pe… jarāmaraṇaṁ atītānāgatapaccuppannaṁ aniccaṁ saṅkhataṁ paṭiccasamuppannaṁ",
  "atk-s0508a213:766_4": "khayadhammaṁ vayadhammaṁ virāgadhammaṁ nirodhadhammanti tulayitvā tīrayitvā vibhāvayitvā",
  "atk-s0508a213:766_5": "vibhūtaṁ katvā jarāmaraṇanirodhe nibbāne khippaṁ javatīti javanapaññā.",
  "atk-s0508a213:767_0": "“Katamā tikkhapaññā? Khippaṁ kilese chindatīti tikkhapaññā, uppannaṁ kāmavitakkaṁ",
  "atk-s0508a213:767_1": "nādhivāseti pajahati vinodeti byantīkaroti anabhāvaṁ gametīti tikkhapaññā; uppannaṁ",
  "atk-s0508a213:767_2": "byāpādavitakkaṁ nādhivāseti pajahati vinodeti byantīkaroti anabhāvaṁ gametīti tikkhapaññā;",
  "atk-s0508a213:767_3": "uppannaṁ vihiṁsāvitakkaṁ nādhivāseti…pe… uppannuppanne pāpake akusale dhamme nādhivāseti",
  "atk-s0508a213:767_4": "pajahati vinodeti byantīkaroti anabhāvaṁ gametīti tikkhapaññā; uppannaṁ rāgaṁ nādhivāseti",
  "atk-s0508a213:767_5": "pajahati vinodeti byantīkaroti anabhāvaṁ gametīti tikkhapaññā; uppannaṁ dosaṁ…pe…",
  "atk-s0508a213:767_6": "uppannaṁ mohaṁ… uppannaṁ kodhaṁ… uppannaṁ upanāhaṁ… makkhaṁ… paḷāsaṁ… issaṁ… macchariyaṁ…",
  "atk-s0508a213:767_7": "māyaṁ… sāṭheyyaṁ… thambhaṁ… sārambhaṁ… mānaṁ… atimānaṁ… madaṁ… pamādaṁ… sabbe kilese…",
  "atk-s0508a213:767_8": "sabbe duccarite… sabbe abhisaṅkhāre…pe… sabbe bhavagāmikamme nādhivāseti pajahati",
  "atk-s0508a213:767_9": "vinodeti byantīkaroti anabhāvaṁ gametīti tikkhapaññā. Ekasmiṁ āsane cattāro ca ariyamaggā,",
  "atk-s0508a213:767_10": "cattāri sāmaññaphalāni, catasso paṭisambhidāyo, cha abhiññāyo adhigatā honti sacchikatā",
  "atk-s0508a213:767_11": "phassitā paññāyāti tikkhapaññā.",
  "atk-s0508a213:768_0": "“Katamā nibbedhikapaññā? Idhekacco sabbasaṅkhāresu ubbegabahulo hoti uttāsabahulo",
  "atk-s0508a213:768_1": "ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0508a213:768_2": "anibbiddhapubbaṁ apadālitapubbaṁ lobhakkhandhaṁ nibbijjhati padāletīti nibbedhikapaññā,",
  "atk-s0508a213:768_3": "anibbiddhapubbaṁ apadālitapubbaṁ dosakkhandhaṁ nibbijjhati padāletīti nibbedhikapaññā,",
  "atk-s0508a213:768_4": "anibbiddhapubbaṁ apadālitapubbaṁ mohakkhandhaṁ nibbijjhati padāletīti nibbedhikapaññā;",
  "atk-s0508a213:768_5": "anibbiddhapubbaṁ apadālitapubbaṁ kodhaṁ…pe… upanāhaṁ…pe… sabbe bhavagāmikamme nibbijjhati",
  "atk-s0508a213:768_6": "padāletīti nibbedhikapaññā”ti.",
  "atk-s0508a213:769": "Evaṁ yathāvuttavibhāgāya mahatiyā paññāya samannāgatattā “mahābuddhī”ti vuttaṁ.",
  "atk-s0508a213:770": "Apica anupadadhammavipassanāvasenāpi imassa therassa mahāpaññatā veditabbā. Vuttañhetaṁ –",
  "atk-s0508a213:771": "“Sāriputto, bhikkhave, aḍḍhamāsaṁ anupadadhammavipassanaṁ vipassati. Tatridaṁ, bhikkhave, sāriputtassa anupadadhammavipassanāya hoti.",
  "atk-s0508a213:772_0": "“Idha, bhikkhave, sāriputto vivicceva kāmehi…pe… paṭhamaṁ jhānaṁ upasampajja viharati.",
  "atk-s0508a213:772_1": "Ye ca paṭhame jhāne dhammā vitakko ca…pe… cittekaggatā ca phasso vedanā saññā cetanā",
  "atk-s0508a213:772_2": "cittaṁ chando adhimokkho vīriyaṁ sati upekkhā manasikāro, tyāssa dhammā anupadavavatthitā",
  "atk-s0508a213:772_3": "honti, tyāssa dhammā viditā uppajjanti, viditā upaṭṭhahanti, viditā abbhatthaṁ gacchanti.",
  "atk-s0508a213:772_4": "So evaṁ pajānāti ‘evaṁ kira me dhammā ahutvā sambhonti, hutvā paṭiventī’ti. So tesu",
  "atk-s0508a213:772_5": "dhammesu anupāyo anapāyo anissito appaṭibaddho vippamutto visaṁyutto vimariyādīkatena",
  "atk-s0508a213:772_6": "cetasā viharati. So ‘atthi uttari nissaraṇa’nti pajānāti. Tabbahulīkārā atthitvevassa hoti.",
  "atk-s0508a213:773_0": "“Puna caparaṁ, bhikkhave, sāriputto vitakkavicārānaṁ vūpasamā…pe… dutiyaṁ jhānaṁ…",
  "atk-s0508a213:773_1": "tatiyaṁ jhānaṁ… catutthaṁ jhānaṁ upasampajja viharati. Ākāsānañcāyatanaṁ… viññāṇañcāyatanaṁ…",
  "atk-s0508a213:773_2": "ākiñcaññāyatanaṁ… sabbaso ākiñcaññāyatanaṁ samatikkamma nevasaññānāsaññāyatanaṁ upasampajja",
  "atk-s0508a213:773_3": "viharati. So tāya samāpattiyā sato vuṭṭhahati, so tāya samāpattiyā sato vuṭṭhahitvā",
  "atk-s0508a213:773_4": "ye dhammā atītā niruddhā vipariṇatā, te dhamme samanupassati “evaṁ kira me dhammā",
  "atk-s0508a213:773_5": "ahutvā sambhonti, hutvā paṭiventī”ti. So tesu dhammesu anupāyo anapāyo anissito appaṭibaddho",
  "atk-s0508a213:773_6": "vippamutto visaṁyutto vimariyādīkatena cetasā viharati. So ‘atthi uttari nissaraṇa’nti",
  "atk-s0508a213:773_7": "pajānāti. Tabbahulīkārā atthitvevassa hoti.",
  "atk-s0508a213:774_0": "“Puna caparaṁ, bhikkhave, sāriputto sabbaso nevasaññānāsaññāyatanaṁ samatikkamma",
  "atk-s0508a213:774_1": "saññāvedayitanirodhaṁ upasampajja viharati. Paññāya cassa disvā āsavā parikkhīṇā",
  "atk-s0508a213:774_2": "honti. So tāya samāpattiyā sato vuṭṭhahati, so tāya samāpattiyā sato vuṭṭhahitvā",
  "atk-s0508a213:774_3": "ye dhammā atītā niruddhā vipariṇatā, te dhamme samanupassati ‘evaṁ kira me dhammā",
  "atk-s0508a213:774_4": "ahutvā sambhonti, hutvā paṭiventī’ti. So tesu dhammesu anupāyo anapāyo anissito appaṭibaddho",
  "atk-s0508a213:774_5": "vippamutto visaṁyutto vimariyādīkatena cetasā viharati, so ‘natthi uttari nissaraṇa’nti",
  "atk-s0508a213:774_6": "pajānāti. Tabbahulīkārā natthitvevassa hoti.",
  "atk-s0508a213:775_0": "“Yaṁ kho taṁ, bhikkhave, sammā vadamāno vadeyya ‘vasippatto pāramippatto ariyasmiṁ",
  "atk-s0508a213:775_1": "sīlasmiṁ, vasippatto pāramippatto ariyasmiṁ samādhismiṁ, vasippatto pāramippatto",
  "atk-s0508a213:775_2": "ariyāya paññāya, vasippatto pāramippatto ariyāya vimuttiyā’ti. Sāriputtamevetaṁ sammā",
  "atk-s0508a213:775_3": "vadamāno vadeyyā”ti.",
  "atk-s0508a213:776_0": "Evaṁ mahāputhuhāsajavanatikkhanibbedhikabhāvappattāya mahatiyā buddhiyā samannāgatattā",
  "atk-s0508a213:776_1": "thero mahābuddhīti attho. Dhammanvayaveditā panassa sampasādanīyasuttena dīpetabbā.",
  "atk-s0508a213:776_2": "Tattha hi sabbaññutaññāṇasadiso therassa nayaggāho vutto. Ajaḷo jaḷasamānoti sāvakesu",
  "atk-s0508a213:776_3": "paññāya ukkaṁsagatattā sabbathāpi ajaḷo samāno paramappicchatāya attānaṁ ajānantaṁ",
  "atk-s0508a213:776_4": "viya katvā, dassanena jaḷasadiso mandasarikkho kilesapariḷāhābhāvena nibbuto sītibhūto",
  "atk-s0508a213:776_5": "sadā carati niccaṁ viharatīti attho.",
  "atk-s0508a213:777": "Pariciṇṇoti gāthā therena attano katakiccataṁ pakāsentena bhāsitā, sāpi vuttatthāyeva.",
  "atk-s0508a213:778": "Sampādethappamādenāti ayaṁ pana attano parinibbānakāle sannipatitānaṁ bhikkhūnaṁ ovādadānavasena bhāsitā. Sāpi vuttatthāyevāti.",
  "atk-s0508a213:779": "Sāriputtattheragāthāvaṇṇanā niṭṭhitā.",
  "atk-s0508a213:780": "3. Ānandattheragāthāvaṇṇanā",
  "atk-s0508a213:781_0": "Pisuṇenaca kodhanenātiādikā āyasmato ānandattherassa gāthā. Kā uppatti? Ayampi purimabuddhesu",
  "atk-s0508a213:781_1": "katādhikāro padumuttarassa bhagavato kāle haṁsavatīnagare satthu vemātikabhātā hutvā",
  "atk-s0508a213:781_2": "nibbatti, sumanotissa nāmaṁ ahosi. Pitā panassa ānandarājā nāma. So attano puttassa",
  "atk-s0508a213:781_3": "sumanakumārassa vayappattassa haṁsavatito vīsayojanasate ṭhāne bhoganagaraṁ adāsi.",
  "atk-s0508a213:781_4": "So kadāci kadāci āgantvā attānañca pitarañca passati. Tadā rājā satthārañca satasahassaparimāṇaṁ",
  "atk-s0508a213:781_5": "bhikkhusaṅghañca sayameva sakkaccaṁ upaṭṭhahi, aññesaṁ upaṭṭhātuṁ na deti.",
  "atk-s0508a213:782_0": "Tena samayena paccanto kupito ahosi. Kumāro tassa kupitabhāvaṁ rañño anārocetvā sayameva",
  "atk-s0508a213:782_1": "taṁ vūpasameti. Taṁ sutvā rājā tuṭṭhamānaso puttaṁ pakkosāpetvā “varaṁ te, tāta dammi,",
  "atk-s0508a213:782_2": "varaṁ gaṇhāhī”ti āha. Kumāro “satthāraṁ bhikkhusaṅghañca temāsaṁ upaṭṭhahanto jīvitaṁ",
  "atk-s0508a213:782_3": "avañjhaṁ kātuṁ icchāmī”ti āha. “Etaṁ na sakkā, aññaṁ vadehī”ti. “Deva, khattiyānaṁ",
  "atk-s0508a213:782_4": "dvekathā nāma natthi, etadeva me dehi, na mayhaṁ aññena attho”ti. “Sace satthā anujānāti,",
  "atk-s0508a213:782_5": "dinnamevā”ti. So “satthu cittaṁ jānissāmī”ti vihāraṁ gato.",
  "atk-s0508a213:783_0": "Tena ca samayena bhagavā bhattakiccaṁ niṭṭhāpetvā gandhakuṭiṁ paviṭṭho hoti. So bhikkhū",
  "atk-s0508a213:783_1": "upasaṅkamitvā “ahaṁ, bhante, bhagavantaṁ dassanāya āgato, dassetha me bhagavanta”nti",
  "atk-s0508a213:783_2": "āha. Bhikkhū “sumano nāma thero satthu upaṭṭhāko, tassa santikaṁ gacchāhī”ti āhaṁsu.",
  "atk-s0508a213:783_3": "So therassa santikaṁ gantvā vanditvā “satthāraṁ, bhante, me dassethā”ti āha. Atha",
  "atk-s0508a213:783_4": "thero tassa passantasseva pathaviyaṁ nimujjitvā satthāraṁ upasaṅkamitvā “bhante,",
  "atk-s0508a213:783_5": "rājaputto tumhākaṁ dassanāya āgato”ti āha. “Tena hi, bhikkhu, bahi āsanaṁ paññāpehī”ti.",
  "atk-s0508a213:783_6": "Thero punapi tassa passantasseva buddhāsanaṁ gahetvā antogandhakuṭiyaṁ nimujjitvā",
  "atk-s0508a213:783_7": "bahipariveṇe pātubhavitvā gandhakuṭipariveṇe āsanaṁ paññāpesi. Kumāro taṁ disvā “mahanto",
  "atk-s0508a213:783_8": "vatāyaṁ bhikkhū”ti cittaṁ uppādesi.",
  "atk-s0508a213:784_0": "Bhagavāpi gandhakuṭito nikkhamitvā paññattāsane nisīdi. Rājaputto satthāraṁ vanditvā,",
  "atk-s0508a213:784_1": "paṭisanthāraṁ katvā, ayaṁ, bhante, thero tumhākaṁ sāsane vallabho maññeti. “Āma kumāra,",
  "atk-s0508a213:784_2": "vallabho”ti? “Kiṁ katvā, bhante, esa vallabho hotī”ti?“Dānādīni puññāni katvā”ti.",
  "atk-s0508a213:784_3": "“Bhagavā, ahampi ayaṁ thero viya anāgate buddhasāsane vallabho hotukāmo”ti satthāhaṁ",
  "atk-s0508a213:784_4": "khandhāvārabhattaṁ nāma datvāpi sattame divase, bhante, mayā pitu santikā temāsaṁ",
  "atk-s0508a213:784_5": "tumhākaṁ paṭijagganavaro laddho, temāsaṁ me vassāvāsaṁ adhivāsethāti. Bhagavā, “atthi",
  "atk-s0508a213:784_6": "nu kho tattha gatena attho”ti oloketvā “atthī”ti disvā “suññāgāre kho, kumāra, tathāgatā",
  "atk-s0508a213:784_7": "abhiramantī”ti āha. Kumāro “aññātaṁ bhagavā, aññātaṁ sugatā”ti vatvā “ahaṁ, bhante,",
  "atk-s0508a213:784_8": "purimataraṁ gantvā vihāraṁ kāremi, mayā pesite bhikkhusatasahassena saddhiṁ āgacchathā”ti",
  "atk-s0508a213:784_9": "paṭiññaṁ gahetvā pitu santikaṁ gantvā “dinnā me, deva, bhagavatā paṭiññā, mayā pahite",
  "atk-s0508a213:784_10": "bhagavantaṁ peseyyāthā”ti pitaraṁ vanditvā, nikkhamitvā yojane yojane vihāraṁ karonto",
  "atk-s0508a213:784_11": "vīsayojanasataṁ addhānaṁ gato. Gantvā ca attano nagare vihāraṭṭhānaṁ vicinanto sobhanassa",
  "atk-s0508a213:784_12": "nāma kuṭumbikassa uyyānaṁ disvā satasahassena kiṇitvā satasahassaṁ vissajjetvā vihāraṁ",
  "atk-s0508a213:784_13": "kāresi. Tattha bhagavato gandhakuṭiṁ sesabhikkhūnañca rattiṭṭhānadivāṭṭhānatthāya",
  "atk-s0508a213:784_14": "kuṭileṇamaṇḍape kāretvā pākāraparikkhepaṁ dvārakoṭṭhakañca niṭṭhāpetvā pitu santikaṁ",
  "atk-s0508a213:784_15": "pesesi “niṭṭhitaṁ mayhaṁ kiccaṁ, satthāraṁ pahiṇathā”ti.",
  "atk-s0508a213:785_0": "Rājā bhagavantaṁ bhojetvā “bhagavā sumanassa kiccaṁ niṭṭhitaṁ, tumhākaṁ gamanaṁ paccāsīsatī”ti",
  "atk-s0508a213:785_1": "āha. Bhagavā satasahassabhikkhuparivuto yojane yojane vihāresu vasamāno agamāsi.",
  "atk-s0508a213:785_2": "Kumāro “satthā āgacchatī”ti sutvā yojanaṁ paccuggantvā gandhamālādīhi pūjayamāno",
  "atk-s0508a213:785_3": "satasahassena kīte sobhane nāma uyyāne satasahassena kāritaṁ vihāraṁ pavesetvā –",
  "atk-s0508a213:786": "“Satasahassena me kītaṁ, satasahassena māpitaṁ;",
  "atk-s0508a213:787": "Sobhanaṁ nāma uyyānaṁ, paṭiggaṇha mahāmunī”ti. –",
  "atk-s0508a213:788_0": "Taṁ niyyādesi. So vassūpanāyikadivase mahādānaṁ pavattetvā “imināva nīhārena dānaṁ",
  "atk-s0508a213:788_1": "dadeyyāthā”ti puttadāre amacce ca kiccakaraṇīyesu ca niyojetvā sayaṁ sumanattherassa",
  "atk-s0508a213:788_2": "vasanaṭṭhānasamīpeyeva vasanto temāsaṁ satthāraṁ upaṭṭhahanto upakaṭṭhāya pavāraṇāya",
  "atk-s0508a213:788_3": "gāmaṁ pavisitvā sattāhaṁ mahādānaṁ pavattetvā sattame divase satthu bhikkhusatasahassassa",
  "atk-s0508a213:788_4": "ca pādamūle ticīvarāni ṭhapetvā vanditvā, “bhante, yadetaṁ mayā sattāhaṁ khandhāvāradānato",
  "atk-s0508a213:788_5": "paṭṭhāya puññaṁ kataṁ, na taṁ saggasampattiādīnaṁ atthāya, atha kho ahaṁ ayaṁ sumanatthero",
  "atk-s0508a213:788_6": "viya anāgate ekassa buddhassa upaṭṭhāko bhaveyya”nti paṇidhānaṁ akāsi. Satthāpissa",
  "atk-s0508a213:788_7": "anantarāyataṁ disvā byākaritvā pakkāmi.",
  "atk-s0508a213:789_0": "Sopi tasmiṁ buddhuppāde vassasatasahassaṁ puññāni katvā tato parampi tattha tattha",
  "atk-s0508a213:789_1": "bhave uḷārāni puññakammāni upacinitvā devamanussesu saṁsaranto kassapassa bhagavato",
  "atk-s0508a213:789_2": "kāle piṇḍāya carato ekassa therassa pattaggahaṇatthaṁ uttarasāṭakaṁ datvā pūjaṁ akāsi.",
  "atk-s0508a213:789_3": "Puna sagge nibbattitvā tato cuto bārāṇasirājā hutvā aṭṭha paccekabuddhe disvā te",
  "atk-s0508a213:789_4": "bhojetvā attano maṅgaluyyāne aṭṭha paṇṇasālāyo kāretvā tesaṁ nisīdanatthāya aṭṭha",
  "atk-s0508a213:789_5": "sabbaratanamayapīṭhe ceva maṇiādhārake ca paṭiyādetvā dasavassasahassāni upaṭṭhānaṁ",
  "atk-s0508a213:789_6": "akāsi. Etāni pākaṭaṭṭhānāni.",
  "atk-s0508a213:790_0": "Kappasatasahassaṁ pana tattha tattha bhave puññāni karontova amhākaṁ bodhisattena",
  "atk-s0508a213:790_1": "saddhiṁ tusitapure nibbattitvā tato cuto amitodanasakkassa gehe nibbatti. Tassa sabbe",
  "atk-s0508a213:790_2": "ñātake ānandite karonto jātoti ānandotveva nāmaṁ ahosi. So anukkamena vayappatto",
  "atk-s0508a213:790_3": "katābhinikkhamane sammāsambodhiṁ patvā pavattitavaradhammacakke paṭhamaṁ kapilavatthuṁ",
  "atk-s0508a213:790_4": "gantvā tato nikkhante bhagavati tassa parivāratthaṁ pabbajituṁ nikkhantehi bhaddiyādīhi",
  "atk-s0508a213:790_5": "saddhiṁ nikkhamitvā bhagavato santike pabbajitvā nacirasseva āyasmato puṇṇassa mantāṇiputtassa",
  "atk-s0508a213:790_6": "santike dhammakathaṁ sutvā sotāpattiphale patiṭṭhahi.",
  "atk-s0508a213:791_0": "Tena ca samayena bhagavato paṭhamabodhiyaṁ vīsativassāni anibaddhaupaṭṭhākā ahesuṁ.",
  "atk-s0508a213:791_1": "Ekadā nāgasamālo pattacīvaraṁ gahetvā vicari, ekadā nāgito, ekadā upavāno, ekadā",
  "atk-s0508a213:791_2": "sunakkhatto, ekadā cundo samaṇuddeso, ekadā sāgato, ekadā meghiyo, te yebhuyyena",
  "atk-s0508a213:791_3": "satthu cittaṁ nārādhayiṁsu. Athekadivasaṁ bhagavā gandhakuṭipariveṇe paññattavarabuddhāsane",
  "atk-s0508a213:791_4": "bhikkhusaṅghaparivuto nisinno bhikkhū āmantesi – “ahaṁ, bhikkhave, idānimhi mahallako,",
  "atk-s0508a213:791_5": "ekacce bhikkhū ‘iminā maggena gacchāmā’ti vutte aññena gacchanti, ekacce mayhaṁ pattacīvaraṁ",
  "atk-s0508a213:791_6": "bhūmiyaṁ nikkhipanti, mayhaṁ nibaddhupaṭṭhākaṁ bhikkhuṁ jānāthā”ti. Taṁ sutvā bhikkhūnaṁ",
  "atk-s0508a213:791_7": "dhammasaṁvego udapādi. Athāyasmā sāriputto uṭṭhāya bhagavantaṁ vanditvā – “ahaṁ,",
  "atk-s0508a213:791_8": "bhante, tumhe upaṭṭhahissāmī”ti āha. Taṁ bhagavā paṭikkhipi. Etenupāyena mahāmoggallānaṁ",
  "atk-s0508a213:791_9": "ādiṁ katvā sabbe mahāsāvakā – “ahaṁ upaṭṭhahissāmi, ahaṁ upaṭṭhahissāmī”ti uṭṭhahiṁsu",
  "atk-s0508a213:791_10": "ṭhapetvā āyasmantaṁ ānandaṁ, tepi bhagavā paṭikkhipi. So pana tuṇhīyeva nisīdi. Atha",
  "atk-s0508a213:791_11": "naṁ bhikkhū āhaṁsu – “āvuso, tvampi satthu upaṭṭhākaṭṭhānaṁ yācāhī”ti. Yācitvā laddhaṭṭhānaṁ",
  "atk-s0508a213:791_12": "nāma kīdisaṁ hoti, sace ruccati, satthā sayameva vakkhatīti. Atha bhagavā “na, bhikkhave,",
  "atk-s0508a213:791_13": "ānando aññehi ussāhetabbo, sayameva jānitvā maṁ upaṭṭhahissatī”ti āha. Tato bhikkhū",
  "atk-s0508a213:791_14": "“uṭṭhehi, āvuso ānanda, satthāraṁ upaṭṭhākaṭṭhānaṁ yācāhī”ti āhaṁsu.",
  "atk-s0508a213:792_0": "Thero uṭṭhahitvā “sace me, bhante, bhagavā attanā laddhaṁ paṇītacīvaraṁ na dassati,",
  "atk-s0508a213:792_1": "paṇītapiṇḍapātaṁ na dassati, ekagandhakuṭiyaṁ vasituṁ na dassati, nimantanaṁ gahetvā",
  "atk-s0508a213:792_2": "na gamissati, evāhaṁ bhagavantaṁ upaṭṭhahissāmī”ti āha. “Ettake guṇe labhato satthu",
  "atk-s0508a213:792_3": "upaṭṭhāne ko bhāro”ti upavādamocanatthaṁ ime cattāro paṭikkhepā ca – “sace, bhante,",
  "atk-s0508a213:792_4": "bhagavā mayā gahitanimantanaṁ gamissati, sacāhaṁ desantarato āgatāgate tāvadeva dassetuṁ",
  "atk-s0508a213:792_5": "lacchāmi; yadā me kaṅkhā uppajjati, tāvadeva bhagavantaṁ upasaṅkamituṁ lacchāmi,",
  "atk-s0508a213:792_6": "sace bhagavā parammukhā desitaṁ dhammaṁ puna mayhaṁ kathessati, evāhaṁ bhagavantaṁ",
  "atk-s0508a213:792_7": "upaṭṭhahissāmī”ti “ettakampi satthu santike anuggahaṁ na labhatī”ti upavādamocanatthañceva",
  "atk-s0508a213:792_8": "dhammabhaṇḍāgārikabhāvapāramīpūraṇatthañca imā catasso āyācanā cāti aṭṭha vare gahetvā",
  "atk-s0508a213:792_9": "nibaddhupaṭṭhāko ahosi. Tasseva ṭhānantarassa atthāya kappasatasahassaṁ pūritānaṁ",
  "atk-s0508a213:792_10": "pāramīnaṁ phalaṁ pāpuṇi. So upaṭṭhākaṭṭhānaṁ laddhadivasato paṭṭhāya dasabalaṁ duvidhena",
  "atk-s0508a213:792_11": "udakena, tividhena dantakaṭṭhena, hatthapādaparikammena piṭṭhiparikammena, gandhakuṭipariveṇasammajjanenāti",
  "atk-s0508a213:792_12": "evamādīhi kiccehi upaṭṭhahanto “imāya nāma velāya satthu idaṁ nāma laddhuṁ vaṭṭati,",
  "atk-s0508a213:792_13": "idaṁ nāma kātuṁ vaṭṭatī”ti divasabhāgaṁ santikāvacaro hutvā, rattibhāge mahantaṁ",
  "atk-s0508a213:792_14": "daṇḍadīpikaṁ gahetvā gandhakuṭipariveṇaṁ nava vāre anupariyāyati, satthari pakkosante",
  "atk-s0508a213:792_15": "paṭivacanadānāya thinamiddhavinodanatthaṁ.",
  "atk-s0508a213:793_0": "Atha naṁ satthā jetavane ariyagaṇamajjhe nisinno anekapariyāyena pasaṁsitvā “bahussutānaṁ",
  "atk-s0508a213:793_1": "satimantānaṁ gatimantānaṁ dhitimantānaṁ upaṭṭhākānañca bhikkhūnaṁ aggaṭṭhāne ṭhapesi.",
  "atk-s0508a213:793_2": "Evaṁ satthārā pañcasu ṭhānesu etadagge ṭhapito catūhi acchariyabbhutadhammehi samannāgato",
  "atk-s0508a213:793_3": "satthu dhammakosārakkho ayaṁ mahāthero sekhova samāno satthari parinibbute heṭṭhā",
  "atk-s0508a213:793_4": "vuttanayena bhikkhūhi samuttejito devatāya ca saṁvejito “sveyeva ca dāni dhammasaṅgīti",
  "atk-s0508a213:793_5": "kātabbā, na kho pana metaṁ patirūpaṁ, yvāyaṁ sekho sakaraṇīyo hutvā asekhehi therehi",
  "atk-s0508a213:793_6": "saddhiṁ dhammaṁ saṅgāyituṁ sannipātaṁ gantu”nti sañjātussāho vipassanaṁ paṭṭhapetvā",
  "atk-s0508a213:793_7": "bahudevarattiṁ vipassanāya kammaṁ karonto caṅkame vīriyasamataṁ alabhitvā vihāraṁ",
  "atk-s0508a213:793_8": "pavisitvā sayane nisīditvā sayitukāmo kāyaṁ āvaṭṭesi. Appattañca sīsaṁ bimbohanaṁ",
  "atk-s0508a213:793_9": "pādā ca bhūmito muttamattā, etasmiṁ antare anupādāya āsavehi cittaṁ vimucci chaḷabhiñño",
  "atk-s0508a213:793_10": "ahosi. Tena vuttaṁ apadāne –",
  "atk-s0508a213:794": "“Ārāmadvārā nikkhamma, padumuttaro mahāmuni;",
  "atk-s0508a213:795": "Vassento amataṁ vuṭṭhiṁ, nibbāpesi mahājanaṁ.",
  "atk-s0508a213:796": "“Satasahassaṁ te dhīrā, chaḷabhiññā mahiddhikā;",
  "atk-s0508a213:797": "Parivārenti sambuddhaṁ, chāyāva anapāyinī.",
  "atk-s0508a213:798": "“Hatthikkhandhagato āsiṁ, setacchattaṁ varuttamaṁ;",
  "atk-s0508a213:799": "Sucārurūpaṁ disvāna, vitti me udapajjatha.",
  "atk-s0508a213:800": "“Oruyha hatthikhandhamhā, upagacchiṁ narāsabhaṁ;",
  "atk-s0508a213:801": "Ratanāmayachattaṁ me, buddhaseṭṭhassa dhārayiṁ.",
  "atk-s0508a213:802": "“Mama saṅkappamaññāya, padumuttaro mahāisi;",
  "atk-s0508a213:803": "Taṁ kathaṁ ṭhapayitvāna, imā gāthā abhāsatha.",
  "atk-s0508a213:804": "“Yo so chattamadhāresi, soṇṇālaṅkārabhūsitaṁ;",
  "atk-s0508a213:805": "Tamahaṁ kittayissāmi, suṇotha mama bhāsato.",
  "atk-s0508a213:806": "“Ito gantvā ayaṁ poso, tusitaṁ āvasissati;",
  "atk-s0508a213:807": "Anubhossati sampattiṁ, accharāhi purakkhato.",
  "atk-s0508a213:808": "“Catutiṁsatikkhattuñca, devarajjaṁ karissati;",
  "atk-s0508a213:809": "Balādhipo aṭṭhasataṁ, vasudhaṁ āvasissati.",
  "atk-s0508a213:810": "“Aṭṭhapaññāsakkhattuñca, cakkavattī bhavissati;",
  "atk-s0508a213:811": "Padesarajjaṁ vipulaṁ, mahiyā kārayissati.",
  "atk-s0508a213:812": "“Kappasatasahassamhi, okkākakulasambhavo;",
  "atk-s0508a213:813": "Gotamo nāma gottena, satthā loke bhavissati.",
  "atk-s0508a213:814": "“Sakyānaṁ kulaketussa, ñātibandhu bhavissati;",
  "atk-s0508a213:815": "Ānando nāma nāmena, upaṭṭhāko mahesino.",
  "atk-s0508a213:816": "“Ātāpī nipako cāpi, bāhusaccesu kovido;",
  "atk-s0508a213:817": "Nivātavutti atthaddho, sabbapāṭhī bhavissati.",
  "atk-s0508a213:818": "“Padhānapahitatto so, upasanto nirūpadhi;",
  "atk-s0508a213:819": "Sabbāsave pariññāya, nibbāyissatināsavo.",
  "atk-s0508a213:820": "“Santi āraññakā nāgā, kuñjarā saṭṭhihāyanā;",
  "atk-s0508a213:821": "Tidhāpabhinnā mātaṅgā, īsādantā urūḷhavā.",
  "atk-s0508a213:822": "“Anekasatasahassā, paṇḍitāpi mahiddhikā;",
  "atk-s0508a213:823": "Sabbe te buddhanāgassa, na hontupaṇidhimhi te.",
  "atk-s0508a213:824": "“Ādiyā me namassāmi, majjhime atha pacchime;",
  "atk-s0508a213:825": "Pasannacitto sumano, buddhaseṭṭhaṁ upaṭṭhahiṁ.",
  "atk-s0508a213:826": "“Ātāpī nipako cāpi, sampajāno paṭissato;",
  "atk-s0508a213:827": "Sotāpattiphalaṁ patto, sekhabhūmīsu kovido.",
  "atk-s0508a213:828": "“Satasahassito kappe, yaṁ kammamabhinīhariṁ;",
  "atk-s0508a213:829": "Tāhaṁ bhūmimanuppatto, ṭhitā saddhammamācalā.",
  "atk-s0508a213:830": "“Svāgataṁ vata me āsi…pe… kataṁ buddhassa sāsana”nti.",
  "atk-s0508a213:831_0": "Chaḷabhiñño pana hutvā saṅgītimaṇḍapaṁ pavisitvā dhammaṁ saṅgāyanto tattha tattha",
  "atk-s0508a213:831_1": "bhikkhūnaṁ ovādadānavasena attano paṭipattidīpanādivasena ca bhāsitagāthā ekajjhaṁ",
  "atk-s0508a213:831_2": "katvā anukkameva khuddakanikāyasaṅgāyanakāle theragāthāsu saṅgītiṁ āropento –",
  "atk-s0508a213:832": "1017.",
  "atk-s0508a213:833": "“Pisuṇena ca kodhanena ca, maccharinā ca vibhūtanandinā;",
  "atk-s0508a213:834": "Sakhitaṁ na kareyya paṇḍito, pāpo kāpurisena saṅgamo.",
  "atk-s0508a213:835": "1018.",
  "atk-s0508a213:836": "“Saddhena ca pesalena ca, paññavatā bahussutena ca;",
  "atk-s0508a213:837": "Sakhitaṁ kareyya paṇḍito, bhaddo sappurisena saṅgamo.",
  "atk-s0508a213:838": "1019.",
  "atk-s0508a213:839": "“Passa cittakataṁ bimbaṁ, arukāyaṁ samussitaṁ;",
  "atk-s0508a213:840": "Āturaṁ bahusaṅkappaṁ, yassa natthi dhuvaṁ ṭhiti.",
  "atk-s0508a213:841": "1020.",
  "atk-s0508a213:842": "“Passa cittakataṁ rūpaṁ, maṇinā kuṇḍalena ca;",
  "atk-s0508a213:843": "Aṭṭhitacena onaddhaṁ, saha vatthehi sobhati.",
  "atk-s0508a213:844": "1021.",
  "atk-s0508a213:845": "“Alattakakatā pādā, mukhaṁ cuṇṇakamakkhitaṁ;",
  "atk-s0508a213:846": "Alaṁ bālassa mohāya, no ca pāragavesino.",
  "atk-s0508a213:847": "1022.",
  "atk-s0508a213:848": "“Aṭṭhapadakatā kesā, nettā añjanamakkhitā;",
  "atk-s0508a213:849": "Alaṁ bālassa mohāya, no ca pāragavesino.",
  "atk-s0508a213:850": "1023.",
  "atk-s0508a213:851": "“Añjanīva navā cittā, pūtikāyo alaṅkato;",
  "atk-s0508a213:852": "Alaṁ bālassa mohāya, no ca pāragavesino.",
  "atk-s0508a213:853": "“Odahi migavo pāsaṁ, nāsadā vāguraṁ migo;",
  "atk-s0508a213:854": "Bhutvā nivāpaṁ gacchāma, kandante migabandhake.",
  "atk-s0508a213:855": "“Chinno pāso migavassa, nāsadā vāguraṁ migo;",
  "atk-s0508a213:856": "Bhutvā nivāpaṁ gacchāma, socante migaluddake.",
  "atk-s0508a213:857": "1024.",
  "atk-s0508a213:858": "“Bahussuto cittakathī, buddhassa paricārako;",
  "atk-s0508a213:859": "Pannabhāro visaññutto, seyyaṁ kappeti gotamo.",
  "atk-s0508a213:860": "1025.",
  "atk-s0508a213:861": "“Khīṇāsavo visaññutto, saṅgātīto sunibbuto;",
  "atk-s0508a213:862": "Dhāreti antimaṁ dehaṁ, jātimaraṇapāragū.",
  "atk-s0508a213:863": "1026.",
  "atk-s0508a213:864": "“Yasmiṁ patiṭṭhitā dhammā, buddhassādiccabandhuno;",
  "atk-s0508a213:865": "Nibbānagamane magge, soyaṁ tiṭṭhati gotamo.",
  "atk-s0508a213:866": "1027.",
  "atk-s0508a213:867": "“Dvāsīti buddhato gaṇhiṁ, dve sahassāni bhikkhuto;",
  "atk-s0508a213:868": "Caturāsītisahassāni, ye me dhammā pavattino.",
  "atk-s0508a213:869": "1028.",
  "atk-s0508a213:870": "“Appassutāyaṁ puriso, balibaddova jīrati;",
  "atk-s0508a213:871": "Maṁsāni tassa vaḍḍhanti, paññā tassa na vaḍḍhati.",
  "atk-s0508a213:872": "1029.",
  "atk-s0508a213:873": "“Bahussuto appassutaṁ, yo sutenātimaññati;",
  "atk-s0508a213:874": "Andho padīpadhārova, tatheva paṭibhāti maṁ.",
  "atk-s0508a213:875": "1030.",
  "atk-s0508a213:876": "“Bahussutaṁ upāseyya, sutañca na vināsaye;",
  "atk-s0508a213:877": "Taṁ mūlaṁ brahmacariyassa, tasmā dhammadharo siyā.",
  "atk-s0508a213:878": "1031.",
  "atk-s0508a213:879": "“Pubbāparaññū atthaññū, niruttipadakovido;",
  "atk-s0508a213:880": "Suggahītañca gaṇhāti, atthañcopaparikkhati.",
  "atk-s0508a213:881": "1032.",
  "atk-s0508a213:882": "“Khantyā chandikato hoti, ussahitvā tuleti taṁ;",
  "atk-s0508a213:883": "Samaye so padahati, ajjhattaṁ susamāhito.",
  "atk-s0508a213:884": "1033.",
  "atk-s0508a213:885": "“Bahussutaṁ dhammadharaṁ, sappaññaṁ buddhasāvakaṁ;",
  "atk-s0508a213:886": "Dhammaviññāṇamākaṅkhaṁ, taṁ bhajetha tathāvidhaṁ.",
  "atk-s0508a213:887": "1034.",
  "atk-s0508a213:888": "“Bahussuto dhammadharo, kosārakkho mahesino;",
  "atk-s0508a213:889": "Cakkhu sabbassa lokassa, pūjanīyo bahussuto.",
  "atk-s0508a213:890": "1035.",
  "atk-s0508a213:891": "“Dhammārāmo dhammarato, dhammaṁ anuvicintayaṁ;",
  "atk-s0508a213:892": "Dhammaṁ anussaraṁ bhikkhu, saddhammā na parihāyati.",
  "atk-s0508a213:893": "1036.",
  "atk-s0508a213:894": "“Kāyamaccheragaruno, hiyyamāne anuṭṭhahe;",
  "atk-s0508a213:895": "Sarīrasukhagiddhassa, kuto samaṇaphāsutā.",
  "atk-s0508a213:896": "1037.",
  "atk-s0508a213:897": "“Na pakkhanti disā sabbā, dhammā na paṭibhanti maṁ;",
  "atk-s0508a213:898": "Gate kalyāṇamittamhi, andhakāraṁva khāyati.",
  "atk-s0508a213:899": "1038.",
  "atk-s0508a213:900": "“Abbhatītasahāyassa, atītagatasatthuno;",
  "atk-s0508a213:901": "Natthi etādisaṁ mittaṁ, yathā kāyagatā sati.",
  "atk-s0508a213:902": "1039.",
  "atk-s0508a213:903": "“Ye purāṇā atītā te, navehi na sameti me;",
  "atk-s0508a213:904": "Svajja ekova jhāyāmi, vassupetova pakkhimā.",
  "atk-s0508a213:905": "1040.",
  "atk-s0508a213:906": "“Dassanāya abhikkante, nānāverajjake bahū;",
  "atk-s0508a213:907": "Mā vārayittha sotāro, passantu samayo mamaṁ.",
  "atk-s0508a213:908": "1041.",
  "atk-s0508a213:909": "“Dassanāya abhikkante, nānāverajjake puthu;",
  "atk-s0508a213:910": "Karoti satthā okāsaṁ, na nivāreti cakkhumā.",
  "atk-s0508a213:911": "1042.",
  "atk-s0508a213:912": "“Paṇṇavīsati vassāni, sekhabhūtassa me sato;",
  "atk-s0508a213:913": "Na kāmasaññā uppajji, passa dhammasudhammataṁ.",
  "atk-s0508a213:914": "1043.",
  "atk-s0508a213:915": "“Paṇṇavīsati vassāni, sekhabhūtassa me sato;",
  "atk-s0508a213:916": "Na dosasaññā uppajji, passa dhammasudhammataṁ.",
  "atk-s0508a213:917": "1044.",
  "atk-s0508a213:918": "“Paṇṇavīsati vassāni, bhagavantaṁ upaṭṭhahiṁ;",
  "atk-s0508a213:919": "Mettena kāyakammena, chāyāva anapāyinī.",
  "atk-s0508a213:920": "1045.",
  "atk-s0508a213:921": "“Paṇṇavīsati vassāni, bhagavantaṁ upaṭṭhahiṁ;",
  "atk-s0508a213:922": "Mettena vacīkammena, chāyāva anapāyinī.",
  "atk-s0508a213:923": "1046.",
  "atk-s0508a213:924": "“Paṇṇavīsati vassāni, bhagavantaṁ upaṭṭhahiṁ;",
  "atk-s0508a213:925": "Mettena manokammena, chāyāva anapāyinī.",
  "atk-s0508a213:926": "1047.",
  "atk-s0508a213:927": "“Buddhassa caṅkamantassa, piṭṭhito anucaṅkamiṁ;",
  "atk-s0508a213:928": "Dhamme desiyamānamhi, ñāṇaṁ me udapajjatha.",
  "atk-s0508a213:929": "1048.",
  "atk-s0508a213:930": "“Ahaṁ sakaraṇīyomhi, sekho appattamānaso;",
  "atk-s0508a213:931": "Satthu ca parinibbānaṁ, yo amhaṁ anukampako.",
  "atk-s0508a213:932": "1049.",
  "atk-s0508a213:933": "“Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0508a213:934": "Sabbakāravarūpete, sambuddhe parinibbute.",
  "atk-s0508a213:935": "1050.",
  "atk-s0508a213:936": "“Bahussuto dhammadharo, kosārakkho mahesino;",
  "atk-s0508a213:937": "Cakkhu sabbassa lokassa, ānando parinibbuto.",
  "atk-s0508a213:938": "1051.",
  "atk-s0508a213:939": "“Bahussuto dhammadharo, kosārakkho mahesino;",
  "atk-s0508a213:940": "Cakkhu sabbassa lokassa, andhakāre tamonudo.",
  "atk-s0508a213:941": "1052.",
  "atk-s0508a213:942": "“Gatimanto satimanto, dhitimanto ca yo isi;",
  "atk-s0508a213:943": "Saddhammadhārako thero, ānando ratanākaro.",
  "atk-s0508a213:944": "1053.",
  "atk-s0508a213:945": "“Pariciṇṇo mayā satthā, kataṁ buddhassa sāsanaṁ;",
  "atk-s0508a213:946": "Ohito garuko bhāro, natthi dāni punabbhavo”ti. –",
  "atk-s0508a213:947": "Imā gāthā abhāsi.",
  "atk-s0508a213:948_0": "Tattha pisuṇena cāti ādito dve gāthā chabbaggiye bhikkhū devadattapakkhiyehi bhikkhūhi",
  "atk-s0508a213:948_1": "saddhiṁ saṁsaggaṁ karonte disvā tesaṁ ovādadānavasena vuttā. Tattha pisuṇenāti pisuṇāya",
  "atk-s0508a213:948_2": "vācāya. Tāya hi yutto puggalo “pisuṇo”ti vutto yathā nīlaguṇayutto paṭo nīloti. Kodhanenāti",
  "atk-s0508a213:948_3": "kujjhanasīlena. Attasampattinigūhaṇalakkhaṇassa maccherassa sambhavato maccharinā.",
  "atk-s0508a213:948_4": "Vibhūtanandināti sattānaṁ vibhūtaṁ vibhavanaṁ vināsaṁ icchantena, vibhūtaṁ vā visuṁ",
  "atk-s0508a213:948_5": "bhāvo bhedo, taṁ nandanena, sabbametaṁ devadattapakkhiyeva sandhāya vuttaṁ. Te hi",
  "atk-s0508a213:948_6": "pañcavatthudīpanāya bahū jane sammāpaṭipanne bhindantā satthari bahiddhatāya thaddhamacchariyādimacchariyapakatā",
  "atk-s0508a213:948_7": "mahājanassa mahato anatthāya paṭipajjiṁsu. Sakhitanti sahāyabhāvaṁ saṁsaggaṁ na kareyya,",
  "atk-s0508a213:948_8": "kiṁkāraṇā? Pāpokāpurisena saṅgamo kāpurisena pāpapuggalena samāgamo nihīno lāmako.",
  "atk-s0508a213:948_9": "Ye hissa diṭṭhānugatiṁ āpajjanti. Tesaṁ ducintitādibhedaṁ bālalakkhaṇameva āvahati,",
  "atk-s0508a213:948_10": "pageva vacanakarassa. Tenāha bhagavā – “yāni kānici, bhikkhave, bhayāni uppajjanti,",
  "atk-s0508a213:948_11": "sabbāni tāni bālato uppajjanti, no paṇḍitato”tiādi.",
  "atk-s0508a213:949_0": "Yena pana saṁsaggo kātabbo, taṁ dassetuṁ “saddhena cā”tiādi vuttaṁ. Tattha saddhenāti",
  "atk-s0508a213:949_1": "kammakammaphalasaddhāya ceva, ratanattayasaddhāya ca samannāgatena. Pesalenāti piyasīlena",
  "atk-s0508a213:949_2": "sīlasampannena. Paññavatāti udayatthagāminiyā nibbedhikāya paññāya vasena paññāsampannena.",
  "atk-s0508a213:949_3": "Bahussutenāti pariyattipaṭivedhabāhusaccānaṁ pāripūriyā bahussutena. Bhaddoti tena",
  "atk-s0508a213:949_4": "tādisena sādhunā saṅgamo bhaddo sundaro kalyāṇo diṭṭhadhammikādibhedaṁ atthaṁ āvahatīti adhippāyo.",
  "atk-s0508a213:950_0": "Passa cittakatantiādikā satta gāthā attano rūpasampattiṁ disvā kāmasaññaṁ uppādentiyā",
  "atk-s0508a213:950_1": "uttarāya nāma upāsikāya kāyavicchandajananatthaṁ bhāsitā. “Ambapāliṁ gaṇikaṁ disvā",
  "atk-s0508a213:950_2": "vikkhittacittānaṁ ovādadānattha”ntipi vadanti. Tā heṭṭhā vuttatthā eva.",
  "atk-s0508a213:951_0": "Bahussutocittakathītiādikā dve gāthā therena arahattaṁ patvā udānavasena bhāsitā.",
  "atk-s0508a213:951_1": "Tattha paricārakoti upaṭṭhāko. Seyyaṁ kappetīti arahattappattisamanantaraṁ sayitattā",
  "atk-s0508a213:951_2": "vuttaṁ. Thero hi bahudeva rattiṁ caṅkamena vītināmetvā sarīraṁ utuṁ gāhāpetuṁ ovarakaṁ",
  "atk-s0508a213:951_3": "pavisitvā sayituṁ mañcake nisinno pādā ca bhūmito muttā, appattañca sīsaṁ bimbohanaṁ,",
  "atk-s0508a213:951_4": "etthantare arahattaṁ patvā sayi.",
  "atk-s0508a213:952": "Khīṇāsavoti parikkhīṇacaturāsavo, tato eva catūhipi yogehi visaṁyutto, rāgasaṅgādīnaṁ atikkantattā saṅgātīto, sabbaso kilesapariḷāhassa vūpasantattā sunibbuto sītibhūtoti attho.",
  "atk-s0508a213:953_0": "Yasmiṁ patiṭṭhitā dhammāti theraṁ uddissa khīṇāsavamahābrahmunā bhāsitā gāthā. Upaṭṭhitāya",
  "atk-s0508a213:953_1": "hi dhammasaṅgītiyā theraṁ uddissa yehi bhikkhūhi “eko bhikkhu vissagandhaṁ vāyatī”ti",
  "atk-s0508a213:953_2": "vuttaṁ. Atha thero adhigate arahatte sattapaṇṇiguhādvāraṁ saṅghassa sāmaggīdānatthaṁ",
  "atk-s0508a213:953_3": "āgato, tassa khīṇāsavabhāvappakāsanena suddhāvāsamahābrahmā. Te bhikkhū lajjāpento",
  "atk-s0508a213:953_4": "“yasmiṁ patiṭṭhitā dhammā”ti gāthamāha. Tassattho – buddhassa bhagavato dhammā teneva",
  "atk-s0508a213:953_5": "adhigatā paveditā ca paṭivedhapariyattidhammā. Yasmiṁ purisavisese patiṭṭhitā, soyaṁ",
  "atk-s0508a213:953_6": "gottato gotamo dhammabhaṇḍāgāriko saupādisesanibbānassa adhigatattā idāni anupādisesanibbānagamane",
  "atk-s0508a213:953_7": "magge patiṭṭhahi, tassa ekaṁsabhāgīti.",
  "atk-s0508a213:954_0": "Athekadivasaṁ gopakamoggallāno nāma brāhmaṇo theraṁ pucchi – “tvaṁ bahussutoti buddhassa",
  "atk-s0508a213:954_1": "sāsane pākaṭo, kittakā dhammā te satthārā bhāsitā, tayā dhāritā”ti? Tassa thero paṭivacanaṁ",
  "atk-s0508a213:954_2": "dento “dvāsītī”ti gāthamāha. Tattha dvāsīti sahassānīti yojanā, buddhato gaṇhinti",
  "atk-s0508a213:954_3": "sammāsambuddhato uggaṇhiṁ dvisahassādhikāni asītidhammakkhandhasahassāni satthu santikā",
  "atk-s0508a213:954_4": "adhigaṇhinti attho. Dve sahassāni bhikkhutoti dve dhammakkhandhasahassāni bhikkhuto",
  "atk-s0508a213:954_5": "gaṇhiṁ, dhammasenāpatiādīnaṁ bhikkhūnaṁ santikā adhigacchiṁ. Caturāsītisahassānīti",
  "atk-s0508a213:954_6": "tadubhayaṁ samodhānetvā catusahassādhikāni asītisahassāni. Ye me dhammā pavattinoti",
  "atk-s0508a213:954_7": "ye yathāvuttaparimāṇā dhammakkhandhā mayhaṁ paguṇā vācuggatā jivhagge parivattantīti.",
  "atk-s0508a213:955_0": "Athekadā thero sāsane pabbajitvā vipassanādhurepi ganthadhurepi ananuyuttaṁ ekaṁ",
  "atk-s0508a213:955_1": "puggalaṁ disvā bāhusaccābhāve ādīnavaṁ pakāsento “appassutāya”nti gāthamāha. Tattha",
  "atk-s0508a213:955_2": "appassutāyanti ekassa dvinnaṁ vā paṇṇāsānaṁ, atha vā pana vaggānaṁ antamaso ekassa",
  "atk-s0508a213:955_3": "dvinnaṁ vā suttantānampi uggahitānaṁ abhāvena appassuto ayaṁ, kammaṭṭhānaṁ pana uggahetvā",
  "atk-s0508a213:955_4": "anuyuñjanto bahussutova. Balibaddova jīratīti yathā balibaddo jīramāno vaḍḍhamāno",
  "atk-s0508a213:955_5": "neva mātu na pitu, na sesañātakānaṁ atthāya vaḍḍhati, atha kho niratthakameva jīrati;",
  "atk-s0508a213:955_6": "evamevaṁ ayampi na upajjhāyavattaṁ karoti, na ācariyavattaṁ, na āgantukavattādīni,",
  "atk-s0508a213:955_7": "na bhāvanaṁ anuyuñjati, niratthakameva jīrati. Maṁsāni tassa vaḍḍhantīti yathā balibaddassa",
  "atk-s0508a213:955_8": "“kasanabhāravahanādīsu asamattho eso”ti araññe vissaṭṭhassa yathā tathā vicarantassa",
  "atk-s0508a213:955_9": "khādantassa pivantassa maṁsāni tassa vaḍḍhanti; evamevaṁ imassāpi upajjhāyādīhi vissaṭṭhassa",
  "atk-s0508a213:955_10": "saṅghaṁ nissāya cattāro paccaye labhitvā uddhaṁvirecanādīni katvā kāyaṁ posentassa",
  "atk-s0508a213:955_11": "maṁsāni vaḍḍhanti thūlasarīro hutvā vicarati. Paññāti lokiyalokuttarā panassa paññā",
  "atk-s0508a213:955_12": "ekaṅgulimattāpi na vaḍḍhati, araññe gacchalatādīni viya assa chadvārāni nissāya taṇhā",
  "atk-s0508a213:955_13": "ceva navavidhamāno ca vaḍḍhatīti adhippāyo.",
  "atk-s0508a213:956_0": "Bahussutoti gāthā attano bāhusaccaṁ nissāya aññaṁ atimaññantaṁ ekaṁ bhikkhuṁ uddissa",
  "atk-s0508a213:956_1": "vuttā. Tattha sutenāti sutahetu attano bāhusaccanimittaṁ. Atimaññatīti atikkamitvā",
  "atk-s0508a213:956_2": "maññati attānaṁ ukkaṁsento paraṁ paribhavati. Tathevāti yathā andho andhakāre telapajjotaṁ",
  "atk-s0508a213:956_3": "dhārento ālokadānena paresaṁyeva atthāvaho, na attano, tatheva pariyattibāhusaccena",
  "atk-s0508a213:956_4": "sutavā puggalo sutena anupapanno attano atthaṁ aparipūrento andho ñāṇālokadānena",
  "atk-s0508a213:956_5": "paresaṁyeva atthāvaho, na attano, dīpadhāro andho viya mayhaṁ upaṭṭhātīti.",
  "atk-s0508a213:957_0": "Idāni bāhusacce ānisaṁsaṁ dassento “bahussuta”nti gāthamāha. Tattha upāseyyāti payirupāseyya.",
  "atk-s0508a213:957_1": "Sutañca na vināsayeti bahussutaṁ payirupāsitvā laddhaṁ sutañca na vināseyya, na susseyya",
  "atk-s0508a213:957_2": "dhāraṇaparicayaparipucchāmanasikārehi vaḍḍheyya. Taṁ mūlaṁ brahmacariyassāti yasmā",
  "atk-s0508a213:957_3": "bahussutaṁ payirupāsitvā laddhaṁ taṁ sutaṁ pariyattibāhusaccaṁ maggabrahmacariyassa",
  "atk-s0508a213:957_4": "mūlaṁ padhānakāraṇaṁ. Tasmā dhammadharo siyā vimuttāyatanasīse ṭhatvā yathāsutassa",
  "atk-s0508a213:957_5": "dhammassa dhāraṇe paṭhamaṁ pariyattidhammadharo bhaveyya.",
  "atk-s0508a213:958_0": "Idāni pariyattibāhusaccena sādhetabbamatthaṁ dassetuṁ “pubbāparaññū”tiādi vuttaṁ.",
  "atk-s0508a213:958_1": "Tattha pubbañca aparañca jānātīti pubbāparaññū. Ekissā hi gāthāya pubbabhāge apaññāyamānepi",
  "atk-s0508a213:958_2": "pubbabhāge vā paññāyamāne aparabhāge apaññāyamānepi “imassa aparabhāgassa iminā pubbabhāgena,",
  "atk-s0508a213:958_3": "imassa vā pubbabhāgassa iminā aparabhāgena bhavitabba”nti jānanto pubbāparaññū nāma.",
  "atk-s0508a213:958_4": "Attatthādibhedaṁ tassa tassa bhāsitassa atthaṁ jānātīti atthaññū. Niruttipadakovidoti",
  "atk-s0508a213:958_5": "niruttiyaṁ sesapadesupi cāti catūsupi paṭisambhidāsu cheko. Suggahītañca gaṇhātīti",
  "atk-s0508a213:958_6": "teneva kovidabhāvena atthato byañjanato ca dhammaṁ sugahitameva katvā gaṇhāti. Atthañcopaparikkhatīti",
  "atk-s0508a213:958_7": "yathāsutassa yathāpariyattassa dhammassa atthaṁ upaparikkhati “iti sīlaṁ, iti samādhi,",
  "atk-s0508a213:958_8": "iti paññā, ime rūpārūpadhammā”ti manasā anupekkhati.",
  "atk-s0508a213:959_0": "Khantyā chandikato hotīti tesu manasā anupekkhitesu dhammesu diṭṭhinijjhānakkhantiyā",
  "atk-s0508a213:959_1": "nijjhānaṁ khamāpetvā rūpapariggahādimukhena vipassanābhinivese chandikato chandajāto",
  "atk-s0508a213:959_2": "hoti. Tathābhūto ca vipassanāya kammaṁ karonto ussahitvā tuleti taṁtaṁpaccayanāmarūpadassanavasena",
  "atk-s0508a213:959_3": "ussāhaṁ katvā tato paraṁ tilakkhaṇaṁ āropetvā tuleti “anicca”ntipi, “dukkha”ntipi,",
  "atk-s0508a213:959_4": "“anattā”tipi taṁ nāmarūpaṁ tīreti vipassati. Samaye so padahati, ajjhattaṁ susamāhitoti",
  "atk-s0508a213:959_5": "so evaṁ passanto paggahetabbādisamaye cittassa paggaṇhanādinā padahati, padahanto",
  "atk-s0508a213:959_6": "ca ajjhattaṁ gocarajjhatte vipassanāsamādhinā maggasamādhinā ca suṭṭhu samāhito bhaveyya,",
  "atk-s0508a213:959_7": "asamādhānahetubhūte kilese pajaheyya. Svāyaṁ guṇo sabbopi yasmā bahussutaṁ dhammadharaṁ",
  "atk-s0508a213:959_8": "sappaññaṁ buddhasāvakaṁ payirupāsantassa hoti, tasmā asaṅkhataṁ dhammaṁ ārabbha dukkhādīsu",
  "atk-s0508a213:959_9": "pariññādivisiṭṭhakiccatāya dhammaviññāṇasaṅkhātaṁ dhammañāṇaṁ ākaṅkhanto tathāvidhaṁ",
  "atk-s0508a213:959_10": "vuttappakāraṁ kalyāṇamittaṁ bhajetha, seveyya payirupāseyyāti attho.",
  "atk-s0508a213:960_0": "Evaṁ bahupakāratāya tassa pūjanīyakaṁ dassento “bahussuto”ti gāthamāha. Tassattho",
  "atk-s0508a213:960_1": "– suttageyyādi bahu sutaṁ etassāti bahussuto. Tameva desanādhammaṁ suvaṇṇabhājane",
  "atk-s0508a213:960_2": "pakkhittasīhavasā viya avinassantaṁ dhāretīti dhammadharo. Tato eva mahesino bhagavato",
  "atk-s0508a213:960_3": "dhammakosaṁ dhammaratanaṁ ārakkhatīti kosārakkho. Yasmā sadevakassa lokassa samadassanena",
  "atk-s0508a213:960_4": "cakkhubhūto, tasmā cakkhu sabbassa lokassa pūjanīyo mānanīyoti, bahussutabhāvena",
  "atk-s0508a213:960_5": "bahujanassa pūjanīyabhāvadassanatthaṁ nigamanavasena punapi “bahussuto”ti vuttaṁ.",
  "atk-s0508a213:961_0": "Evarūpaṁ kalyāṇamittaṁ labhitvāpi kārakasseva aparihāni, na akārakassāti dassento",
  "atk-s0508a213:961_1": "“dhammārāmo”ti gāthamāha. Tattha nivāsanaṭṭhena samathavipassanādhammo ārāmo, tasmiṁ",
  "atk-s0508a213:961_2": "eva dhamme rato abhiratoti dhammarato, tasseva dhammassa punappunaṁ vicintanena dhammaṁ",
  "atk-s0508a213:961_3": "anuvicintayaṁ dhammaṁ āvajjento manasi karotīti attho. Anussaranti tameva dhammaṁ",
  "atk-s0508a213:961_4": "anussaranto. Saddhammāti evarūpo bhikkhu sattatiṁsapabhedā bodhipakkhiyadhammā navavidhalokuttaradhammā",
  "atk-s0508a213:961_5": "ca na parihāyati, na kadāci tassa tato parihāni hotīti attho.",
  "atk-s0508a213:962_0": "Athekadivasaṁ kāye avītarāgaṁ kusītaṁ hīnavīriyaṁ kosallāyā ti nāmaṁ bhikkhuṁ saṁvejento",
  "atk-s0508a213:962_1": "“kāyamaccheragaruno”ti gāthamāha. Tattha kāyamaccheragarunoti “kāyadaḷhībahulassa",
  "atk-s0508a213:962_2": "kāye mamattassa ācariyupajjhāyānampi kāyena kattabbaṁ kiñci akatvā vicarantassa.",
  "atk-s0508a213:962_3": "Hiyyamāneti attano kāye jīvite ca khaṇe khaṇe parihiyyamāne. Anuṭṭhaheti sīlādīnaṁ",
  "atk-s0508a213:962_4": "paripūraṇavasena uṭṭhānavīriyaṁ na kareyya. Sarīrasukhagiddhassāti attano sarīrassa",
  "atk-s0508a213:962_5": "sukhāpaneneva gedhaṁ āpannassa. Kuto samaṇaphāsutāti evarūpassa puggalassa sāmaññavasena",
  "atk-s0508a213:962_6": "kuto sukhavihāro, phāsuvihāro na tassa vijjatīti attho.",
  "atk-s0508a213:963_0": "Na pakkhantītiādikā āyasmato sāriputtassa dhammasenāpatino parinibbutabhāvaṁ sutvā",
  "atk-s0508a213:963_1": "therena bhāsitā. Tattha na pakkhanti disā sabbāti puratthimādibhedā sabbā disā na",
  "atk-s0508a213:963_2": "pakkhayanti, disāmūḷhoti attho. Dhammā na paṭibhanti manti pubbe suṭṭhu paguṇāpi",
  "atk-s0508a213:963_3": "pariyattidhammā idāni sakkaccaṁ samannāhariyamānāpi mayhaṁ na upaṭṭhahanti. Gate",
  "atk-s0508a213:963_4": "kalyāṇamittamhīti sadevakassa lokassa kalyāṇamittabhūte dhammasenāpatimhi anupādisesanibbānaṁ",
  "atk-s0508a213:963_5": "gate. Andhakāraṁva khāyatīti sabbopāyaṁ loko andhakāro viya upaṭṭhāti.",
  "atk-s0508a213:964_0": "Abbhatītasahāyassāti apagatasahāyassa, kalyāṇamittarahitassāti attho. Atītagatasatthunoti",
  "atk-s0508a213:964_1": "āyasmato atīto hutvā nibbānagatasatthukassa, satthari parinibbuteti attho. Yathā",
  "atk-s0508a213:964_2": "kāyagatā satīti kāyagatāsatibhāvanā takkarassa yathā ekantahitāvahā, evaṁ etādisaṁ",
  "atk-s0508a213:964_3": "anāthassa puggalassa ekantahitāvahaṁ aññaṁ mittaṁ nāma natthi, sanāthassa aññāpi",
  "atk-s0508a213:964_4": "bhāvanā hitāvahā evāti adhippāyo.",
  "atk-s0508a213:965_0": "Purāṇāti porāṇā, sāriputtādike kalyāṇamitte sandhāya vadati. Navehīti navakehi. Na",
  "atk-s0508a213:965_1": "sameti meti mayhaṁ cittaṁ na samāgacchati, na te mama cittaṁ ārādhentīti attho. Svajja",
  "atk-s0508a213:965_2": "ekova jhāyāmīti sohaṁ ajja vuḍḍhatarehi virahito ekova hutvā jhāyāmi jhānapasuto",
  "atk-s0508a213:965_3": "homi. Vassupetoti vassakāle kulāvakaṁ upeto pakkhī viya. “Vāsupeto”tipi pāḷi, vāsaṁ upagatoti attho.",
  "atk-s0508a213:966_0": "Dassanāyaabhikkanteti gāthā satthārā bhāsitā. Tassattho – mama dassanāya abhikkante",
  "atk-s0508a213:966_1": "nānāvidhavidesapavāsikabahujane, ānanda, mama upasaṅkamanaṁ mā vāresi. Kasmā? Te",
  "atk-s0508a213:966_2": "sotāro dhammassa, mamaṁ passantu, ayameva dassanāya samayoti.",
  "atk-s0508a213:967_0": "Taṁ sutvā thero “dassanāya abhikkante”ti aparaṁ gāthamāha. Imāya hi gāthāya sambandhatthaṁ",
  "atk-s0508a213:967_1": "purimagāthā idha nikkhittā. Teneva sacāhaṁ desantarato āgatāgate tāvadeva dassetuṁ",
  "atk-s0508a213:967_2": "lacchāmīti etassa padassa atthasiddhiṁ dasseti.",
  "atk-s0508a213:968_0": "Paṇṇavīsati vassānīti pañca gāthā attano aggupaṭṭhākabhāvaṁ dīpetuṁ vuttā. Āraddhakammaṭṭhānabhāvena",
  "atk-s0508a213:968_1": "hi satthu upaṭṭhānapasutabhāvena ca therassa maggena asamucchinnāpi kāmasaññādayo",
  "atk-s0508a213:968_2": "na uppajjiṁsu, kāyavacīmanokammāni ca sabbakālaṁ satthari mettāpubbaṅgamāni mettānuparivattāni",
  "atk-s0508a213:968_3": "ahesuṁ. Tattha paṇṇavīsati vassānīti pañcavīsati saṁvaccharāni. Sekhabhūtassa me",
  "atk-s0508a213:968_4": "satoti sekhabhūmiyaṁ sotāpattiphale ṭhitassa me sato. Kāmasaññāti kāmasahagatā saññā",
  "atk-s0508a213:968_5": "na uppajji, ettha ca kāmasaññādianuppattivacanena attano āsayasuddhiṁ dasseti, “mettena",
  "atk-s0508a213:968_6": "kāyakammenā”tiādinā payogasuddhiṁ. Tattha gandhakuṭiyaṁ paribhaṇḍakaraṇādinā satthu",
  "atk-s0508a213:968_7": "vattapaṭivattakaraṇena ca mettaṁ kāyakammaṁ veditabbaṁ, dhammadesanākālārocanādinā",
  "atk-s0508a213:968_8": "mettaṁ vacīkammaṁ, rahogatassa satthāraṁ uddissa hitūpasaṁhāramanasikārena mettaṁ",
  "atk-s0508a213:968_9": "manokammaṁ. Ñāṇaṁ me udapajjathāti attano sekkhabhūmipattimāha.",
  "atk-s0508a213:969_0": "Ahaṁ sakaraṇīyomhīti satthu parinibbāne upaṭṭhite maṇḍalamāḷaṁ pavisitvā kapisīsaṁ",
  "atk-s0508a213:969_1": "ālambitvā sokābhibhūtena vuttagāthā. Tattha sakaraṇīyomhīti dukkhaparijānanādinā",
  "atk-s0508a213:969_2": "karaṇīyena sakaraṇīyo amhi. Appattamānasoti anadhigatārahatto. Satthu ca parinibbānanti",
  "atk-s0508a213:969_3": "mayhaṁ satthu parinibbānañca upaṭṭhitaṁ. Yo amhaṁ anukampakoti yo satthā mayhaṁ anuggāhako.",
  "atk-s0508a213:970": "Tadāsi yaṁ bhiṁsanakanti gāthā satthu parinibbānakāle pathavīkampanadevadundubhiphalanādike disvā sañjātasaṁvegena vuttagāthā.",
  "atk-s0508a213:971_0": "Bahussutotiādikā tisso gāthā theraṁ pasaṁsantehi saṅgītikārehi ṭhapitā. Tattha gatimantoti",
  "atk-s0508a213:971_1": "asadisāya ñāṇagatiyā samannāgato. Satimantoti paramena satinepakkena samannāgato.",
  "atk-s0508a213:971_2": "Dhitimantoti asādhāraṇāya byañjanatthāvadhāraṇasamatthāya dhitisampattiyā samannāgato.",
  "atk-s0508a213:971_3": "Ayañhi thero ekapadeyeva ṭhatvā saṭṭhipadasahassāni satthārā kathitaniyāmeneva gaṇhāti,",
  "atk-s0508a213:971_4": "gahitañca suvaṇṇabhājane pakkhittasīhavasā viya sabbakālaṁ na vinassati, aviparītabyañjanāvadhāraṇasamatthāya",
  "atk-s0508a213:971_5": "satipubbaṅgamāya paññāya, atthāvadhāraṇasamatthāya paññāpubbaṅgamāya satiyā ca samannāgato.",
  "atk-s0508a213:971_6": "Tenāha bhagavā – “etadaggaṁ, bhikkhave, mama sāvakānaṁ bhikkhūnaṁ bahussutāna”ntiādi.",
  "atk-s0508a213:971_7": "Tathā cāha dhammasenāpati – “āyasmā ānando atthakusalo”tiādi. Ratanākaroti saddhammaratanassa ākarabhūto.",
  "atk-s0508a213:972": "Pariciṇṇoti gāthā parinibbānakāle therena bhāsitā, sā vuttatthā eva.",
  "atk-s0508a213:973": "Ānandattheragāthāvaṇṇanā niṭṭhitā.",
  "atk-s0508a213:974": "Tiṁsanipātavaṇṇanā niṭṭhitā."
}