{
  "atk-vin02a17:0": "4. Pācittiyakaṇḍaṁ (bhikkhunīvibhaṅgavaṇṇanā)",
  "atk-vin02a17:1": "1. Lasuṇavaggo",
  "atk-vin02a17:2": "1. Paṭhamalasuṇasikkhāpadavaṇṇanā",
  "atk-vin02a17:3": "Tiṁsakānantaraṁ dhammā, chasaṭṭhisatasaṅgahā;",
  "atk-vin02a17:4": "Saṅgītā ye ayaṁ dāni, hoti tesampi vaṇṇanā.",
  "atk-vin02a17:5_0": "793. Tattha lasuṇavaggassa tāva paṭhamasikkhāpade – dve tayo bhaṇḍiketi dve vā tayo",
  "atk-vin02a17:5_1": "vā poṭṭalike; sampuṇṇamiñjānametaṁ adhivacanaṁ. Na mattaṁ jānitvāti pamāṇaṁ ajānitvā",
  "atk-vin02a17:5_2": "khettapālassa vārentassa bahuṁ lasuṇaṁ harāpesi.",
  "atk-vin02a17:6_0": "Aññataraṁ haṁsayoninti suvaṇṇahaṁsayoniṁ. So tāsaṁ ekekanti so haṁso jātissaro ahosi,",
  "atk-vin02a17:6_1": "atha pubbasinehena āgantvā tāsaṁ ekekaṁ pattaṁ deti, taṁ tāpanatālanacchedanakkhamaṁ suvaṇṇameva hoti.",
  "atk-vin02a17:7_0": "795.Māgadhakanti magadhesu jātaṁ. Magadharaṭṭhe jātalasuṇameva hi idha lasuṇanti",
  "atk-vin02a17:7_1": "adhippetaṁ, tampi bhaṇḍikalasuṇameva, na ekadvitimiñjakaṁ. Kurundiyaṁ pana jātadesaṁ",
  "atk-vin02a17:7_2": "avatvā “māgadhakaṁ nāma bhaṇḍikalasuṇa”nti vuttaṁ. Ajjhohāre ajjhohāreti ettha sace",
  "atk-vin02a17:7_3": "dve tayo bhaṇḍike ekatoyeva saṅkhāditvā ajjhoharati, ekaṁ pācittiyaṁ. Bhinditvā ekekaṁ",
  "atk-vin02a17:7_4": "miñjaṁ khādantiyā pana payogagaṇanāya pācittiyānīti.",
  "atk-vin02a17:8_0": "797.Palaṇḍukādīnaṁ vaṇṇena vā miñjāya vā nānattaṁ veditabbaṁ – vaṇṇena tāva palaṇḍuko",
  "atk-vin02a17:8_1": "paṇḍuvaṇṇo hoti. Bhañjanako lohitavaṇṇo. Haritako haritapaṇṇavaṇṇo. Miñjāya pana",
  "atk-vin02a17:8_2": "palaṇḍukassa ekā miñjā hoti, bhañjanakassa dve, haritakassa tisso. Cāpalasuṇo amiñjako,",
  "atk-vin02a17:8_3": "aṅkuramattameva hi tassa hoti. Mahāpaccariyādīsu pana “palaṇḍukassa tīṇi miñjāni,",
  "atk-vin02a17:8_4": "bhañjanakassa dve, haritakassa eka”nti vuttaṁ. Ete palaṇḍukādayo sabhāveneva vaṭṭanti.",
  "atk-vin02a17:8_5": "Sūpasampākādīsu pana māgadhakampi vaṭṭati. Tañhi paccamānesu muggasūpādīsu vā macchamaṁsavikatiyā",
  "atk-vin02a17:8_6": "vā telādīsu vā badarasāḷavādīsu vā ambilasākādīsu vā uttaribhaṅgesu vā yattha katthaci",
  "atk-vin02a17:8_7": "antamaso yāgubhattepi pakkhipituṁ vaṭṭati. Sesamettha uttānameva.",
  "atk-vin02a17:9": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:10": "Lasuṇasikkhāpadaṁ paṭhamaṁ.",
  "atk-vin02a17:11": "2. Dutiyasikkhāpadavaṇṇanā",
  "atk-vin02a17:12_0": "799. Dutiye – sambādheti paṭicchannokāse. Tassa vibhāgadassanatthaṁ pana “ubho upakacchakā",
  "atk-vin02a17:12_1": "muttakaraṇa”nti vuttaṁ. Ekampilomanti kattariyā vā saṇḍāsakena vā khurena vā yena",
  "atk-vin02a17:12_2": "kenaci ekapayogena vā nānāpayogena vā ekaṁ vā bahūni vā saṁharāpentiyā payogagaṇanāya",
  "atk-vin02a17:12_3": "pācittiyāni, na lomagaṇanāya.",
  "atk-vin02a17:13_0": "801.Ābādhapaccayāti kaṇḍukacchuādiābādhapaccayā saṁharāpentiyā anāpatti. Sesaṁ uttānameva.",
  "atk-vin02a17:13_1": "Catusamuṭṭhānaṁ – kāyato kāyavācato kāyacittato kāyavācācittato ca samuṭṭhāti, kiriyaṁ,",
  "atk-vin02a17:13_2": "nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:14": "Dutiyasikkhāpadaṁ.",
  "atk-vin02a17:15": "3. Tatiyasikkhāpadavaṇṇanā",
  "atk-vin02a17:16": "803-4. Tatiye – talaghātaketi muttakaraṇatalaghātane. Antamaso uppalapattenāpīti ettha pattaṁ tāva mahantaṁ, kesarenāpi pahāraṁ dentiyā āpattiyeva.",
  "atk-vin02a17:17_0": "805.Ābādhapaccayāti gaṇḍaṁ vā vaṇaṁ vā paharituṁ vaṭṭati. Sesaṁ uttānameva. Paṭhamapārājikasamuṭṭhānaṁ",
  "atk-vin02a17:17_1": "– kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, tivedananti.",
  "atk-vin02a17:18": "Tatiyasikkhāpadaṁ.",
  "atk-vin02a17:19": "4. Catutthasikkhāpadavaṇṇanā",
  "atk-vin02a17:20_0": "806. Catutthe – purāṇarājorodhāti purāṇe gihibhāve rañño orodhā. Cirāciraṁ gacchatīti",
  "atk-vin02a17:20_1": "cirena cirena gacchati. Dhārethāti sakkotha. Kassidaṁ kammanti vutte anārocitepi",
  "atk-vin02a17:20_2": "etā mayi āsaṅkaṁ karissantīti maññamānā evamāha – “mayhidaṁ kamma”nti.",
  "atk-vin02a17:21_0": "807.Jatumaṭṭhaketi jatunā kate maṭṭhadaṇḍake. Vatthuvasenevetaṁ vuttaṁ, yaṁkiñci",
  "atk-vin02a17:21_1": "pana daṇḍakaṁ pavesentiyā āpattiyeva. Tenāha – “antamaso uppalapattampi muttakaraṇaṁ",
  "atk-vin02a17:21_2": "pavesetī”ti. Etampi ca atimahantaṁ, kesaramattampi pana pavesentiyā āpatti eva. Sesaṁ",
  "atk-vin02a17:21_3": "uttānameva. Samuṭṭhānādīni talaghātake vuttasadisānevāti.",
  "atk-vin02a17:22": "Catutthasikkhāpadaṁ.",
  "atk-vin02a17:23": "5. Pañcamasikkhāpadavaṇṇanā",
  "atk-vin02a17:24": "810. Pañcame – atigambhīraṁ udakasuddhikaṁ ādiyantīti atianto pavesetvā udakena dhovanaṁ kurumānā.",
  "atk-vin02a17:25_0": "812.Kesaggamattampi atikkāmetīti vitthārato tatiyaṁ vā catutthaṁ vā aṅgulaṁ gambhīrato",
  "atk-vin02a17:25_1": "dvinnaṁ pabbānaṁ upari kesaggamattampi pavesentiyā pācittiyanti attho. Vuttañhetaṁ",
  "atk-vin02a17:25_2": "mahāpaccariyaṁ – “ekissā aṅguliyā tīṇi pabbāni ādātuṁ na labhati, tiṇṇaṁ vā catunnaṁ",
  "atk-vin02a17:25_3": "vā ekekampi pabbaṁ ādātuṁ na labhatī”ti. Sesaṁ uttānameva. Samuṭṭhānādīnipi talaghātake vuttasadisānevāti.",
  "atk-vin02a17:26": "Pañcamasikkhāpadaṁ.",
  "atk-vin02a17:27": "6. Chaṭṭhasikkhāpadavaṇṇanā",
  "atk-vin02a17:28_0": "815. Chaṭṭhe – bhattavissagganti bhattakiccaṁ. Pānīyena ca vidhūpanena ca upatiṭṭhitvāti",
  "atk-vin02a17:28_1": "ekena hatthena pānīyathālakaṁ ekena bījaniṁ gahetvā bījamānā samīpe ṭhatvāti attho.",
  "atk-vin02a17:28_2": "Accāvadatīti pubbepi tumhe evaṁ bhuñjatha, ahaṁ evaṁ upaṭṭhānaṁ karomī”ti pabbajitacārittaṁ",
  "atk-vin02a17:28_3": "atikkamitvā gehassitakathaṁ kathetīti attho.",
  "atk-vin02a17:29_0": "817.Yaṁkiñci pānīyanti suddhaudakaṁ vā hotu, takkadadhimatthurasakhīrādīnaṁ vā aññataraṁ.",
  "atk-vin02a17:29_1": "Yā kāci bījanīti antamaso cīvarakaṇṇopi. Hatthapāse tiṭṭhati āpatti pācittiyassāti",
  "atk-vin02a17:29_2": "idha ṭhānapaccayāva pācittiyaṁ vuttaṁ. Pahārapaccayā pana khandhake dukkaṭaṁ paññattaṁ.",
  "atk-vin02a17:30_0": "819.Deti dāpetīti pānīyaṁ vā sūpādiṁ vā imaṁ pivatha, iminā bhuñjathāti deti; tālavaṇṭaṁ",
  "atk-vin02a17:30_1": "iminā bījantā bhuñjathāti deti; aññena vā ubhayampi dāpeti, anāpatti. Anupasampannaṁ",
  "atk-vin02a17:30_2": "āṇāpetīti upatiṭṭhanatthaṁ sāmaṇeriṁ āṇāpeti, anāpatti. Sesaṁ uttānameva.",
  "atk-vin02a17:31": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:32": "Chaṭṭhasikkhāpadaṁ.",
  "atk-vin02a17:33": "7. Sattamasikkhāpadavaṇṇanā",
  "atk-vin02a17:34_0": "822. Sattame – bhuñjissāmīti paṭiggaṇhāti āpatti dukkaṭassāti idaṁ payogadukkaṭaṁ",
  "atk-vin02a17:34_1": "nāma, tasmā na kevalaṁ paṭiggahaṇeyeva hoti, paṭiggaṇhitvā pana araññato āharaṇepi",
  "atk-vin02a17:34_2": "sukkhāpanepi vaddalidivase bhajjanatthāya uddhanasajjanepi kapallasajjanepi dabbisajjanepi",
  "atk-vin02a17:34_3": "dārūni ādāya aggikaraṇepi kapallamhi dhaññapakkhipanepi dabbiyā saṅghaṭṭanesupi koṭṭanatthaṁ",
  "atk-vin02a17:34_4": "udukkhalamusalādisajjanesupi koṭṭanapapphoṭanadhovanādīsupi yāva mukhe ṭhapetvā ajjhoharaṇatthaṁ",
  "atk-vin02a17:34_5": "dantehi saṅkhādati, tāva sabbapayogesu dukkaṭāni, ajjhoharaṇakāle pana ajjhoharaṇagaṇanāya",
  "atk-vin02a17:34_6": "pācittiyāni. Ettha ca viññatti ceva bhojanañca pamāṇaṁ. Tasmā sayaṁ viññāpetvā aññāya",
  "atk-vin02a17:34_7": "bhajjanakoṭṭanapacanāni kārāpetvā bhuñjantiyāpi āpatti. Aññāya viññāpetvā sayaṁ bhajjanādīni",
  "atk-vin02a17:34_8": "katvā bhuñjantiyāpi āpatti. Mahāpaccariyaṁ pana vuttaṁ – “idaṁ āmakadhaññaṁ nāma",
  "atk-vin02a17:34_9": "mātarampi viññāpetvā bhuñjantiyā pācittiyameva, aviññattiyā laddhaṁ sayaṁ bhajjanādīni",
  "atk-vin02a17:34_10": "katvā vā kārāpetvā vā bhuñjantiyā dukkaṭaṁ. Aññāya viññattiyā laddhaṁ sayaṁ vā bhajjanādīni",
  "atk-vin02a17:34_11": "katvā tāya vā kārāpetvā aññāya vā kārāpetvā bhuñjantiyāpi dukkaṭamevā”ti. Punapi",
  "atk-vin02a17:34_12": "vuttaṁ “aññāya viññattiyā laddhaṁ, sayaṁ bhajjanādīni katvā bhuñjantiyā pācittiyameva.",
  "atk-vin02a17:34_13": "Bhajjanādīni kārāpetvā bhuñjantiyā pana dukkaṭa”nti. Taṁ pubbāparaviruddhaṁ hoti,",
  "atk-vin02a17:34_14": "na hi bhajjanādīnaṁ karaṇe vā kārāpane vā viseso atthi. Mahāaṭṭhakathāyaṁ pana “aññāya",
  "atk-vin02a17:34_15": "viññattaṁ bhuñjantiyā dukkaṭa”nti avisesena vuttaṁ.",
  "atk-vin02a17:35_0": "823.Ābādhapaccayāti sedakammādīnaṁ atthāya dhaññaviññattiyā anāpatti. “Aviññattiyā",
  "atk-vin02a17:35_1": "labbhamānaṁ pana navakammatthāya sampaṭicchituṁ vaṭṭatī”ti mahāpaccariyaṁ vuttaṁ.",
  "atk-vin02a17:35_2": "Aparaṇṇaṁ viññāpetīti ṭhapetvā satta dhaññāni muggamāsādiṁ vā lābukumbhaṇḍādiṁ vā",
  "atk-vin02a17:35_3": "aññaṁ yaṁkiñci ñātakapavāritaṭṭhāne viññāpentiyā anāpatti. Āmakadhaññaṁ pana ñātakapavāritaṭṭhāne",
  "atk-vin02a17:35_4": "na vaṭṭati. Sesaṁ uttānameva.",
  "atk-vin02a17:36": "Catusamuṭṭhānaṁ – kāyato kāyavācato kāyacittato kāyavācācittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:37": "Sattamasikkhāpadaṁ.",
  "atk-vin02a17:38": "8. Aṭṭhamasikkhāpadavaṇṇanā",
  "atk-vin02a17:39_0": "824. Aṭṭhame – nibbiṭṭho rājabhaṭo rañño bhati keṇi etenāti nibbiṭṭharājabhaṭo, ekaṁ",
  "atk-vin02a17:39_1": "ṭhānantaraṁ keṇiyā gahetvā tato laddhaudayoti attho. Taññeva bhaṭapathaṁ yācissāmīti",
  "atk-vin02a17:39_2": "rañño keṇiṁ datvā puna taṁyeva ṭhānantaraṁ yācissāmīti cintento. Paribhāsīti tā bhikkhuniyo",
  "atk-vin02a17:39_3": "“mā puna evaṁ karitthā”ti santajjesi.",
  "atk-vin02a17:40_0": "826.Sayaṁ chaḍḍetīti cattāripi vatthūni ekapayogena chaḍḍentiyā ekāva āpatti, pāṭekkaṁ",
  "atk-vin02a17:40_1": "chaḍḍentiyā vatthugaṇanāya āpattiyo. Āṇattiyampi eseva nayo. Dantakaṭṭhachaḍḍanepi",
  "atk-vin02a17:40_2": "bhikkhuniyā pācittiyameva. Bhikkhussa sabbattha dukkaṭaṁ. Sesaṁ uttānameva.",
  "atk-vin02a17:41": "Chasamuṭṭhānaṁ – kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:42": "Aṭṭhamasikkhāpadaṁ.",
  "atk-vin02a17:43": "9. Navamasikkhāpadavaṇṇanā",
  "atk-vin02a17:44_0": "830-2. Navame – yaṁ manussānaṁ upabhogaparibhogaṁ ropimanti khettaṁ vā hotu nāḷikerādiārāmo",
  "atk-vin02a17:44_1": "vā, yattha katthaci ropimaharitaṭṭhāne etāni vatthūni chaḍḍentiyā purimanayeneva",
  "atk-vin02a17:44_2": "āpattibhedo veditabbo. Khette vā ārāme vā nisīditvā bhuñjamānā ucchuādīni vā khādantī;",
  "atk-vin02a17:44_3": "gacchamānā ucchiṭṭhodakacalakādīni haritaṭṭhāne chaḍḍeti, antamaso udakaṁ pivitvā",
  "atk-vin02a17:44_4": "matthakacchinnanāḷikerampi chaḍḍeti, pācittiyameva. Bhikkhuno dukkaṭaṁ. Kasitaṭṭhāne",
  "atk-vin02a17:44_5": "pana nikkhittabīje yāva aṅkuraṁ na uṭṭhahati, tāva sabbesaṁ dukkaṭaṁ. Anikkhittabījesu",
  "atk-vin02a17:44_6": "khettakoṇādīsu vā asañjātaropimesu khettamariyādādīsu vā chaḍḍetuṁ vaṭṭati. Manussānaṁ",
  "atk-vin02a17:44_7": "kacavarachaḍḍanaṭṭhānepi vaṭṭati. Chaḍḍitakhetteti manussesu sassaṁ uddharitvā gatesu",
  "atk-vin02a17:44_8": "chaḍḍitakhettaṁ nāma hoti, tattha vaṭṭati. Yattha pana lāyitampi pubbaṇṇādi puna",
  "atk-vin02a17:44_9": "uṭṭhahissatīti rakkhanti, tattha yathāvatthukameva. Sesaṁ uttānameva. Chasamuṭṭhānaṁ",
  "atk-vin02a17:44_10": "– kiriyākiriyaṁ…pe… tivedananti.",
  "atk-vin02a17:45": "Navamasikkhāpadaṁ.",
  "atk-vin02a17:46": "10. Dasamasikkhāpadavaṇṇanā",
  "atk-vin02a17:47_0": "835. Dasame – yaṁkiñci naccanti naṭādayo vā naccantu soṇḍā vā, antamaso morasuvamakkaṭādayopi,",
  "atk-vin02a17:47_1": "sabbampetaṁ naccameva. Yaṁkiñci gītanti yaṁkiñci naṭādīnaṁ vā gītaṁ hotu, ariyānaṁ",
  "atk-vin02a17:47_2": "parinibbānakāle ratanattayaguṇūpasaṁhitaṁ sādhukīḷitagītaṁ vā asaṁyatabhikkhūnaṁ",
  "atk-vin02a17:47_3": "dhammabhāṇakagītaṁ vā, sabbampetaṁ gītameva. Yaṁkiñci vāditanti tantibaddhādivādanīyabhaṇḍavāditaṁ",
  "atk-vin02a17:47_4": "vā hotu, kuṭabherivāditaṁ vā, antamaso udakabherivāditampi, sabbampetaṁ vāditameva.",
  "atk-vin02a17:48_0": "836.Dassanāya gacchati āpatti dukkaṭassāti padavāragaṇanāya āpatti dukkaṭassa. Yattha",
  "atk-vin02a17:48_1": "ṭhitā passati vā suṇāti vāti ekapayogena olokentī passati, tesaṁyeva gītavāditaṁ",
  "atk-vin02a17:48_2": "suṇāti, ekameva pācittiyaṁ. Sace pana ekaṁ disaṁ oloketvā naccaṁ passati, puna aññato",
  "atk-vin02a17:48_3": "oloketvā gāyante passati aññato vādente, pāṭekkā āpattiyo. Bhikkhunī sayampi naccituṁ",
  "atk-vin02a17:48_4": "vā gāyituṁ vā vādituṁ vā na labhati, aññe “nacca, gāya, vādehī”ti vattumpi na labhati.",
  "atk-vin02a17:48_5": "“Cetiyassa upahāraṁ detha, upāsakā”ti vattumpi “tumhākaṁ cetiyassa upaṭṭhānaṁ karomā”ti",
  "atk-vin02a17:48_6": "vutte “sādhū”ti sampaṭicchitumpi na labhati. Sabbattha pācittiyanti sabbaaṭṭhakathāsu",
  "atk-vin02a17:48_7": "vuttaṁ. Bhikkhuno dukkaṭaṁ. “Tumhākaṁ cetiyassa upaṭṭhānaṁ karomā”ti vutte pana “upaṭṭhānakaraṇaṁ",
  "atk-vin02a17:48_8": "nāma sundara”nti vattuṁ vaṭṭati.",
  "atk-vin02a17:49_0": "837.Ārāme ṭhitāti ārāme ṭhatvā antarārāme vā bahiārāme vā naccādīni passati vā suṇāti",
  "atk-vin02a17:49_1": "vā, anāpatti. Sati karaṇīyeti salākabhattādīnaṁ vā atthāya aññena vā kenaci karaṇīyena",
  "atk-vin02a17:49_2": "gantvā gataṭṭhāne passati vā suṇāti vā, anāpatti. Āpadāsūti tādisena upaddavena upaddutā",
  "atk-vin02a17:49_3": "samajjaṭṭhānaṁ pavisati, evaṁ pavisitvā passantiyā vā suṇantiyā vā anāpatti. Sesaṁ uttānameva.",
  "atk-vin02a17:50": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, lokavajjaṁ, kāyakammaṁ, akusalacittaṁ, tivedananti.",
  "atk-vin02a17:51": "Dasamasikkhāpadaṁ.",
  "atk-vin02a17:52": "Lasuṇavaggo paṭhamo.",
  "atk-vin02a17:53": "2. Andhakāravaggo",
  "atk-vin02a17:54": "1. Paṭhamasikkhāpadavaṇṇanā",
  "atk-vin02a17:55_0": "839. Andhakāravaggassa paṭhamasikkhāpade – appadīpeti padīpacandasūriyaaggīsu ekenāpi",
  "atk-vin02a17:55_1": "anobhāsite. Tenevassa padabhājane “anāloke”ti vuttaṁ. Sallapeyya vāti gehassitakathaṁ katheyya.",
  "atk-vin02a17:56_0": "841.Arahopekkhā aññavihitāti na rahoassādāpekkhā rahoassādato aññavihitāva hutvā",
  "atk-vin02a17:56_1": "ñātiṁ vā pucchati, dāne vā pūjāya vā manteti. Sesaṁ uttānameva. Theyyasatthasamuṭṭhānaṁ",
  "atk-vin02a17:56_2": "– kāyacittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ,",
  "atk-vin02a17:56_3": "lokavajjaṁ, kāyakammaṁ, vacīkammaṁ, akusalacittaṁ, dvivedananti.",
  "atk-vin02a17:57": "Paṭhamasikkhāpadaṁ.",
  "atk-vin02a17:58": "2. Dutiyasikkhāpadavaṇṇanā",
  "atk-vin02a17:59": "842. Dutiye – paṭicchanne okāseti idameva nānaṁ. Sesaṁ sabbaṁ purimasadisamevāti.",
  "atk-vin02a17:60": "Dutiyasikkhāpadaṁ.",
  "atk-vin02a17:61": "3. Tatiyasikkhāpadavaṇṇanā",
  "atk-vin02a17:62": "846. Tatiye – ajjhokāseti nānaṁ, sesaṁ sabbaṁ tādisamevāti.",
  "atk-vin02a17:63": "Tatiyasikkhāpadaṁ.",
  "atk-vin02a17:64": "4. Catutthasikkhāpadavaṇṇanā",
  "atk-vin02a17:65_0": "850-3. Catutthe – nikaṇṇikanti kaṇṇamūlaṁ vuccati; kaṇṇamūle jappeyyāti vuttaṁ hoti.",
  "atk-vin02a17:65_1": "Sati karaṇīyeti salākabhattādīnaṁ āharaṇatthāya vihāre vā dunnikkhittaṁ paṭisāmanatthāya.",
  "atk-vin02a17:65_2": "Sesaṁ uttānameva. Samuṭṭhānādīni purimasadisānevāti.",
  "atk-vin02a17:66": "Catutthasikkhāpadaṁ.",
  "atk-vin02a17:67": "5. Pañcamasikkhāpadavaṇṇanā",
  "atk-vin02a17:68": "854. Pañcame – gharaṁ sodhentāti tesaṁ kira etadahosi – “theriyā koci kāyikavācasiko vītikkamo na dissati, gharampi tāva sodhemā”ti, tato gharaṁ sodhentā naṁ addasaṁsu.",
  "atk-vin02a17:69": "856.Anovassakaṁ atikkāmentiyāti paṭhamaṁ pādaṁ atikkāmentiyā dukkaṭaṁ, dutiyaṁ atikkāmentiyā pācittiyaṁ, upacārātikkame eseva nayo.",
  "atk-vin02a17:70": "858.Gilānāyāti yā tādisena gelaññena āpucchituṁ na sakkoti. Āpadāsūti ghare aggi vā uṭṭhito hoti, corā vā; evarūpe upaddave anāpucchā pakkamati, anāpatti. Sesamettha uttānameva.",
  "atk-vin02a17:71": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:72": "Pañcamasikkhāpadaṁ.",
  "atk-vin02a17:73": "6. Chaṭṭhasikkhāpadavaṇṇanā",
  "atk-vin02a17:74": "860. Chaṭṭhe – abhinisīdeyyāti nisīdeyya. Nisīditvā gacchantiyā ekā āpatti, anisīditvā nipajjitvā gacchantiyā ekā, nisīditvā nipajjitvā gacchantiyā dve.",
  "atk-vin02a17:75": "863.Dhuvapaññatteti bhikkhunīnaṁ atthāya niccapaññatte. Sesaṁ uttānameva. Kathinasamuṭṭhānaṁ…pe… tivedananti.",
  "atk-vin02a17:76": "Chaṭṭhasikkhāpadaṁ.",
  "atk-vin02a17:77": "7. Sattamasikkhāpadavaṇṇanā",
  "atk-vin02a17:78": "864. Sattamepi – sabbaṁ chaṭṭhe vuttanayeneva veditabbaṁ.",
  "atk-vin02a17:79": "Sattamasikkhāpadaṁ.",
  "atk-vin02a17:80": "8. Aṭṭhamasikkhāpadavaṇṇanā",
  "atk-vin02a17:81": "869. Aṭṭhame – sabbaṁ uttānameva. Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ akusalacittaṁ, dukkhavedananti.",
  "atk-vin02a17:82": "Aṭṭhamasikkhāpadaṁ.",
  "atk-vin02a17:83": "9. Navamasikkhāpadavaṇṇanā",
  "atk-vin02a17:84_0": "875. Navame – abhisapeyyāti sapathaṁ kareyya. Nirayena abhisapati nāma “niraye nibbattāmi,",
  "atk-vin02a17:84_1": "avīcimhi nibbattāmi, niraye nibbattatu, avīcimhi nibbattatū”ti evamādinā nayena akkosati.",
  "atk-vin02a17:84_2": "Brahmacariyena abhisapati nāma “gihinī homi, odātavatthā homi, paribbājikā homi,",
  "atk-vin02a17:84_3": "itarā vā edisā hotū”ti evamādinā nayena akkosati; vācāya vācāya pācittiyaṁ. Ṭhapetvā",
  "atk-vin02a17:84_4": "pana nirayañca brahmacariyañca “sunakhī sūkarī kāṇā kuṇī”tiādinā nayena akkosantiyā",
  "atk-vin02a17:84_5": "vācāya vācāya dukkaṭaṁ.",
  "atk-vin02a17:85_0": "878.Atthapurekkhārāyāti aṭṭhakathaṁ kathentiyā. Dhammapurekkhārāyāti pāḷiṁ vācentiyā.",
  "atk-vin02a17:85_1": "Anusāsanipurekkhārāyāti “idānipi tvaṁ edisā, sādhu viramassu, no ce viramasi, addhā",
  "atk-vin02a17:85_2": "puna evarūpāni kammāni katvā niraye uppajjissasi, tiracchānayoniyā uppajjissasī”ti",
  "atk-vin02a17:85_3": "evaṁ anusāsaniyaṁ ṭhatvā vadantiyā anāpatti. Sesaṁ uttānameva.",
  "atk-vin02a17:86": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:87": "Navamasikkhāpadaṁ.",
  "atk-vin02a17:88": "10. Dasamasikkhāpadavaṇṇanā",
  "atk-vin02a17:89_0": "879. Dasame – sabbaṁ uttānameva. Dhuranikkhepasamuṭṭhānaṁ – kāyavācācittato samuṭṭhāti,",
  "atk-vin02a17:89_1": "kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalakammaṁ, dukkhavedananti.",
  "atk-vin02a17:90": "Dasamasikkhāpadaṁ.",
  "atk-vin02a17:91": "Andhakāravaggo dutiyo.",
  "atk-vin02a17:92": "3. Naggavaggo",
  "atk-vin02a17:93": "1. Paṭhamasikkhāpadavaṇṇanā",
  "atk-vin02a17:94_0": "883-6. Naggavaggassa paṭhamasikkhāpade – brahmacariyaṁ ciṇṇenāti brahmacariyena ciṇṇena;",
  "atk-vin02a17:94_1": "atha vā brahmacariyassa caraṇenāti; evaṁ karaṇatthe vā sāmiatthe vā upayogavacanaṁ",
  "atk-vin02a17:94_2": "veditabbaṁ. Acchinnacīvarikāyāti idaṁ udakasāṭikaṁ sandhāya vuttaṁ, na aññaṁ cīvaraṁ.",
  "atk-vin02a17:94_3": "Tasmā udakasāṭikāya acchinnāya vā naṭṭhāya vā naggāya nhāyantiyā anāpatti. Sacepi",
  "atk-vin02a17:94_4": "udakasāṭikacīvaraṁ mahagghaṁ hoti, na sakkā nivāsetvā bahi gantuṁ, evampi naggāya",
  "atk-vin02a17:94_5": "nhāyituṁ vaṭṭati. Sesamettha uttānameva.",
  "atk-vin02a17:95": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:96": "Paṭhamasikkhāpadaṁ.",
  "atk-vin02a17:97": "2. Dutiyasikkhāpadavaṇṇanā",
  "atk-vin02a17:98": "887. Dutiye – sabbaṁ uttānameva. Chasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:99": "Dutiyasikkhāpadaṁ.",
  "atk-vin02a17:100": "3. Tatiyasikkhāpadavaṇṇanā",
  "atk-vin02a17:101_0": "893-4. Tatiye – anantarāyikinīti dasasu antarāyesu ekenapi antarāyena anantarāyā.",
  "atk-vin02a17:101_1": "Dhuraṁ nikkhittamatteti dhuraṁ nikkhipitvā sacepi pacchā sibbati, āpattiyevāti attho. Sesaṁ uttānameva.",
  "atk-vin02a17:102": "Dhuranikkhepasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:103": "Tatiyasikkhāpadaṁ.",
  "atk-vin02a17:104": "4. Catutthasikkhāpadavaṇṇanā",
  "atk-vin02a17:105_0": "898-9. Catutthe – pañca ahāni pañcāhaṁ, pañcāhameva pañcāhikaṁ. Saṅghāṭīnaṁ cāro",
  "atk-vin02a17:105_1": "saṅghāṭicāro; paribhogavasena vā otāpanavasena vā saṅghaṭitaṭṭhena saṅghāṭīti laddhanāmānaṁ",
  "atk-vin02a17:105_2": "pañcannaṁ cīvarānaṁ parivattananti attho. Tasmāyeva padabhājane “pañcamaṁ divasaṁ",
  "atk-vin02a17:105_3": "pañca cīvarānī”tiādimāha. Āpatti pācittiyassāti ettha ca ekasmiṁ cīvare ekā āpatti; pañcasu pañca.",
  "atk-vin02a17:106_0": "900.Āpadāsūti mahagghaṁ cīvaraṁ, na sakkā hoti corabhayādīsu paribhuñjituṁ; evarūpe",
  "atk-vin02a17:106_1": "upaddave anāpatti. Sesaṁ uttānameva. Kathinasamuṭṭhānaṁ – akiriyaṁ, nosaññāvimokkhaṁ,",
  "atk-vin02a17:106_2": "acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:107": "Catutthasikkhāpadaṁ.",
  "atk-vin02a17:108": "5. Pañcamasikkhāpadavaṇṇanā",
  "atk-vin02a17:109": "903. Pañcame – cīvarasaṅkamanīyanti saṅkametabbaṁ cīvaraṁ; aññissā santakaṁ anāpucchā gahitaṁ puna paṭidātabbacīvaranti attho.",
  "atk-vin02a17:110_0": "906.Āpadāsūti sace apārutaṁ vā anivatthaṁ vā corā haranti, evarūpāsu āpadāsu dhārentiyā",
  "atk-vin02a17:110_1": "anāpatti. Sesaṁ uttānameva. Kathinasamuṭṭhānaṁ – kiriyākiriyaṁ, nosaññāvimokkhaṁ,",
  "atk-vin02a17:110_2": "acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:111": "Pañcamasikkhāpadaṁ.",
  "atk-vin02a17:112": "6. Chaṭṭhasikkhāpadavaṇṇanā",
  "atk-vin02a17:113_0": "909-10. Chaṭṭhe – aññaṁ parikkhāranti yaṁkiñci thālakādīnaṁ vā sappitelādīnaṁ vā",
  "atk-vin02a17:113_1": "aññataraṁ. Ānisaṁsanti “kittakaṁ agghanakaṁ dātukāmatthā”ti pucchati, “ettakaṁ nāmā”ti",
  "atk-vin02a17:113_2": "vadanti, “āgametha tāva, idāni vatthaṁ mahagghaṁ, katipāhena kappāse āgate samagghaṁ",
  "atk-vin02a17:113_3": "bhavissatī”ti evaṁ vatvā nivārentiyā anāpatti. Sesaṁ uttānameva.",
  "atk-vin02a17:114": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "atk-vin02a17:115": "Chaṭṭhasikkhāpadaṁ.",
  "atk-vin02a17:116": "7. Sattamasikkhāpadavaṇṇanā",
  "atk-vin02a17:117": "911. Sattame – pakkamiṁsūti aññāsampi āgamanaṁ āgamentī “addhā amhākampi āgamessatī”ti tattha tattha agamaṁsu. Paṭibāheyyāti paṭisedheyya.",
  "atk-vin02a17:118": "915.Ānisaṁsanti “ekissā ekaṁ sāṭakaṁ nappahoti, āgametha tāva, katipāhena uppajjissati, tato bhājessāmī”ti evaṁ ānisaṁsaṁ dassetvā paṭibāhantiyā anāpatti. Sesaṁ uttānameva.",
  "atk-vin02a17:119": "Tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:120": "Sattamasikkhāpadaṁ.",
  "atk-vin02a17:121": "8. Aṭṭhamasikkhāpadavaṇṇanā",
  "atk-vin02a17:122_0": "916-8. Aṭṭhame – naṭā nāma ye nāṭakaṁ nāṭenti. Naṭakā nāma ye naccanti. Laṅghakā",
  "atk-vin02a17:122_1": "nāma ye vaṁsavarattādīsu laṅghanakammaṁ karonti. Sokajjhāyikā nāma māyākārā. Kumbhathūṇikā",
  "atk-vin02a17:122_2": "nāma ghaṭakena kīḷanakā; bimbisakavādakātipi vadanti. Deti āpatti pācittiyassāti",
  "atk-vin02a17:122_3": "ettha cīvaragaṇanāya āpattiyo veditabbā. Sesaṁ uttānameva.",
  "atk-vin02a17:123": "Chasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:124": "Aṭṭhamasikkhāpadaṁ.",
  "atk-vin02a17:125": "9. Navamasikkhāpadavaṇṇanā",
  "atk-vin02a17:126_0": "921-4. Navame – dubbalacīvarapaccāsāyāti dubbalāya cīvarapaccāsāya. Ānisaṁsanti kiñcāpi",
  "atk-vin02a17:126_1": "“na mayaṁ ayye sakkomā”ti vadanti, “idāni pana tesaṁ kappāso āgamissati, saddho pasanno",
  "atk-vin02a17:126_2": "puriso āgamissati, addhā dassatī”ti evaṁ ānisaṁsaṁ dassetvā nivārentiyā anāpatti. Sesaṁ uttānameva.",
  "atk-vin02a17:127": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "atk-vin02a17:128": "Navamasikkhāpadaṁ.",
  "atk-vin02a17:129": "10. Dasamasikkhāpadavaṇṇanā",
  "atk-vin02a17:130_0": "927. Dasame – kathinuddhāraṁ na dassantīti kīdiso kathinuddhāro dātabbo, kīdiso na",
  "atk-vin02a17:130_1": "dātabboti? Yassa atthāramūlako ānisaṁso mahā, ubbhāramūlako appo, evarūpo na dātabbo.",
  "atk-vin02a17:130_2": "Yassa pana atthāramūlako ānisaṁso appo, ubbhāramūlako mahā, evarūpo dātabbo. Samānisaṁsopi",
  "atk-vin02a17:130_3": "saddhāparipālanatthaṁ dātabbova.",
  "atk-vin02a17:131": "931.Ānisaṁsanti bhikkhunisaṅgho jiṇṇacīvaro, kathinānisaṁsamūlako mahālābhoti evarūpaṁ ānisaṁsaṁ dassetvā paṭibāhantiyā anāpatti. Sesaṁ uttānameva.",
  "atk-vin02a17:132": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, tivedananti.",
  "atk-vin02a17:133": "Dasamasikkhāpadaṁ.",
  "atk-vin02a17:134": "Naggavaggo tatiyo.",
  "atk-vin02a17:135": "4. Tuvaṭṭavaggo",
  "atk-vin02a17:136": "1. Paṭhamasikkhāpadavaṇṇanā",
  "atk-vin02a17:137_0": "933. Tuvaṭṭavaggassa paṭhamasikkhāpade – tuvaṭṭeyyunti nipajjeyyuṁ. Sesaṁ uttānameva.",
  "atk-vin02a17:137_1": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ,",
  "atk-vin02a17:137_2": "ticittaṁ, tivedananti.",
  "atk-vin02a17:138": "Paṭhamasikkhāpadaṁ.",
  "atk-vin02a17:139": "2. Dutiyasikkhāpadavaṇṇanā",
  "atk-vin02a17:140_0": "937. Dutiye – ekaṁ attharaṇañceva pāvuraṇañca etāsanti ekattharaṇapāvuraṇā; saṁhārimānaṁ",
  "atk-vin02a17:140_1": "pāvārattharaṇakaṭasārakādīnaṁ ekaṁ antaṁ attharitvā ekaṁ pārupitvā tuvaṭṭentīnametaṁ adhivacanaṁ.",
  "atk-vin02a17:141_0": "940.Vavatthānaṁ dassetvāti majjhe kāsāvaṁ vā kattarayaṭṭhiṁ vā antamaso kāyabandhanampi",
  "atk-vin02a17:141_1": "ṭhapetvā nipajjantīnaṁ anāpattīti attho. Sesaṁ uttānameva. Eḷakalomasamuṭṭhānaṁ –",
  "atk-vin02a17:141_2": "kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:142": "Dutiyasikkhāpadaṁ.",
  "atk-vin02a17:143": "3. Tatiyasikkhāpadavaṇṇanā",
  "atk-vin02a17:144_0": "941. Tatiye – uḷārasambhāvitāti uḷārakulā pabbajitattā guṇehi ca uḷārattā uḷārāti",
  "atk-vin02a17:144_1": "sambhāvitā. Issāpakatāti issāya apakatā; abhibhūtāti attho. Saññatti bahulā etāsanti",
  "atk-vin02a17:144_2": "saññattibahulā; divasaṁ mahājanaṁ saññāpayamānāti attho. Viññatti bahulā etāsanti",
  "atk-vin02a17:144_3": "viññattibahulā. Viññattīti hetūdāharaṇādīhi vividhehi nayehi ñāpanā veditabbā, na yācanā.",
  "atk-vin02a17:145": "943. Caṅkamane nivattanagaṇanāya āpattiyo veditabbā. Tiṭṭhati vātiādīsu payogagaṇanāya. Uddisati vātiādīsu padādigaṇanāya. Sesaṁ uttānameva.",
  "atk-vin02a17:146": "Tisamuṭṭhānaṁ – kiriyākiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:147": "Tatiyasikkhāpadaṁ.",
  "atk-vin02a17:148": "4. Catutthasikkhāpadavaṇṇanā",
  "atk-vin02a17:149_0": "949. Catutthe – sati antarāyeti dasavidhe antarāye sati. Pariyesitvā na labhatīti",
  "atk-vin02a17:149_1": "aññaṁ upaṭṭhāyikaṁ na labhati. Gilānāyāti sayaṁ gilānāya. Āpadāsūti tathārūpe upaddave",
  "atk-vin02a17:149_2": "sati anāpatti. Sesaṁ uttānameva.",
  "atk-vin02a17:150": "Dhuranikkhepasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:151": "Catutthasikkhāpadaṁ.",
  "atk-vin02a17:152": "5. Pañcamasikkhāpadavaṇṇanā",
  "atk-vin02a17:153_0": "952. Pañcame – aññaṁ āṇāpetīti ettha sace nikkaḍḍhāti āṇattā ekapayogena bahūnipi",
  "atk-vin02a17:153_1": "dvārāni atikkāmeti, ekā āpatti. Atha imañcimañca dvāraṁ atikkāmehīti evaṁ āṇattā",
  "atk-vin02a17:153_2": "atikkāmeti, dvāragaṇanāya āpattiyo. Sesaṁ uttānameva.",
  "atk-vin02a17:154": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:155": "Pañcamasikkhāpadaṁ.",
  "atk-vin02a17:156": "6. Chaṭṭhasikkhāpadavaṇṇanā",
  "atk-vin02a17:157": "955. Chaṭṭhe – sabbaṁ uttānameva. Samanubhāsanasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:158": "Chaṭṭhasikkhāpadaṁ.",
  "atk-vin02a17:159": "7-8-9. Sattamaaṭṭhamanavamasikkhāpadavaṇṇanā",
  "atk-vin02a17:160": "961. Sattamaaṭṭhamanavamesu sabbaṁ uttānameva. Sabbāni eḷakalomasamuṭṭhānāni, kiriyāni, nosaññāvimokkhāni, acittakāni, paṇṇattivajjāni, kāyakammāni, ticittāni tivedanānīti.",
  "atk-vin02a17:161": "Sattamaaṭṭhamanavamasikkhāpadāni.",
  "atk-vin02a17:162": "10. Dasamasikkhāpadavaṇṇanā",
  "atk-vin02a17:163": "973. Dasame – āhundarikāti sambādhā.",
  "atk-vin02a17:164_0": "975.Dhuraṁ nikkhittamatteti sacepi dhuraṁ nikkhipitvā pacchā pakkamati, āpattiyevāti",
  "atk-vin02a17:164_1": "attho. Pavāretvā pañca yojanāni gacchantiyāpi anāpatti. Chasu vattabbameva natthi.",
  "atk-vin02a17:164_2": "Sace pana tīṇi gantvā teneva maggena paccāgacchati, na vaṭṭati. Aññena maggena āgantuṁ vaṭṭati.",
  "atk-vin02a17:165_0": "976.Antarāyeti dasavidhe antarāye – paraṁ gacchissāmīti nikkhantā, nadīpūro pana",
  "atk-vin02a17:165_1": "āgato, corā vā magge honti, megho vā uṭṭhāti, nivattituṁ vaṭṭati. Sesaṁ uttānameva.",
  "atk-vin02a17:165_2": "Paṭhamapārājikasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ,",
  "atk-vin02a17:165_3": "akusalacittaṁ, dukkhavedananti.",
  "atk-vin02a17:166": "Dasamasikkhāpadaṁ.",
  "atk-vin02a17:167": "Tuvaṭṭavaggo catuttho.",
  "atk-vin02a17:168": "5. Cittāgāravaggo",
  "atk-vin02a17:169": "1. Paṭhamasikkhāpadavaṇṇanā",
  "atk-vin02a17:170_0": "978. Cittāgāravaggassa paṭhamasikkhāpade – rājāgāranti rañño kīḷanagharaṁ. Cittāgāranti",
  "atk-vin02a17:170_1": "kīḷanacittasālaṁ. Ārāmanti kīḷanaupavanaṁ. Uyyānanti kīḷanuyyānaṁ. Pokkharaṇīnti",
  "atk-vin02a17:170_2": "kīḷanapokkharaṇiṁ. Tasmāyeva padabhājane “yattha katthaci rañño kīḷitu”ntiādi vuttaṁ.",
  "atk-vin02a17:170_3": "Dassanāya gacchati āpatti dukkaṭassāti ettha padavāragaṇanāya dukkaṭaṁ. Yattha ṭhitā",
  "atk-vin02a17:170_4": "passatīti ettha pana sace ekasmiṁyeva ṭhāne ṭhitā padaṁ anuddharamānā pañcapi passati,",
  "atk-vin02a17:170_5": "ekameva pācittiyaṁ. Taṁ taṁ disābhāgaṁ oloketvā passantiyā pana pāṭekkā āpattiyo.",
  "atk-vin02a17:170_6": "Bhikkhussa pana sabbattha dukkaṭaṁ.",
  "atk-vin02a17:171_0": "981.Ārāme ṭhitāti ajjhārāme rājāgārādīni karonti, tāni passantiyā anāpatti. Gacchantī",
  "atk-vin02a17:171_1": "vā āgacchantī vāti piṇḍapātādīnaṁ atthāya gacchantiyā maggo hoti, tāni passati, anāpatti.",
  "atk-vin02a17:171_2": "Sati karaṇīye gantvāti rañño santikaṁ kenaci karaṇīyena gantvā passati, anāpatti.",
  "atk-vin02a17:171_3": "Āpadāsūti kenaci upaddutā pavisitvā passati, anāpatti. Sesaṁ uttānameva.",
  "atk-vin02a17:172": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, lokavajjaṁ, kāyakammaṁ, akusalacittaṁ, tivedananti.",
  "atk-vin02a17:173": "Paṭhamasikkhāpadaṁ.",
  "atk-vin02a17:174": "2. Dutiyasikkhāpadavaṇṇanā",
  "atk-vin02a17:175": "982. Dutiye – abhinisīdanābhinipajjanesu payogagaṇanāya āpattiyo veditabbā. Sesaṁ uttānameva.",
  "atk-vin02a17:176": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:177": "Dutiyasikkhāpadaṁ.",
  "atk-vin02a17:178": "3. Tatiyasikkhāpadavaṇṇanā",
  "atk-vin02a17:179_0": "988. Tatiye – ujjavujjaveti yattakaṁ hatthena añchitaṁ hoti, tasmiṁ takkamhi veṭhite",
  "atk-vin02a17:179_1": "ekā āpatti. Kantanato pana pubbe kappāsavicinanaṁ ādiṁ katvā sabbapayogesu hatthavāragaṇanāya dukkaṭaṁ.",
  "atk-vin02a17:180_0": "989.Kantitasuttanti dasikasuttādiṁ saṅghāṭetvā kantati, dukkantitaṁ vā paṭikantati.",
  "atk-vin02a17:180_1": "Sesaṁ uttānameva. Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ,",
  "atk-vin02a17:180_2": "kāyakammaṁ, ticittaṁ, tivedananti.",
  "atk-vin02a17:181": "Tatiyasikkhāpadaṁ.",
  "atk-vin02a17:182": "4. Catutthasikkhāpadavaṇṇanā",
  "atk-vin02a17:183": "992. Catutthe – yāguṁ vātiādīsu taṇḍulakoṭṭanaṁ ādiṁ katvā sabbesu pubbapayogesu payogagaṇanāya dukkaṭaṁ. Yāgubhattesu bhājanagaṇanāya, khādanīyādīsu rūpagaṇanāya pācittiyāni.",
  "atk-vin02a17:184_0": "993.Yāgupāneti manussehi saṅghassatthāya kariyamāne yāgupāne vā saṅghabhatte vā tesaṁ",
  "atk-vin02a17:184_1": "sahāyikabhāvena yaṁkiñci pacantiyā anāpatti. Cetiyapūjāya sahāyikā hutvā gandhādīni",
  "atk-vin02a17:184_2": "pūjeti, vaṭṭati. Attano veyyāvaccakarassāti sacepi mātāpitaro āgacchanti, yaṁkiñci",
  "atk-vin02a17:184_3": "bījaniṁ vā sammuñjanidaṇḍakaṁ vā kārāpetvā veyyāvaccakaraṭṭhāne ṭhapetvāva yaṁkiñci",
  "atk-vin02a17:184_4": "pacituṁ vaṭṭati. Sesaṁ uttānameva. Samuṭṭhānādīni tatiyasadisānevāti.",
  "atk-vin02a17:185": "Catutthasikkhāpadaṁ.",
  "atk-vin02a17:186": "5. Pañcamasikkhāpadavaṇṇanā",
  "atk-vin02a17:187": "996. Pañcame – asati antarāyeti dasavidhe antarāye asati. Dhuraṁ nikkhipitvā pacchā vinicchinantī āpattiṁ āpajjitvāva vinicchināti.",
  "atk-vin02a17:188_0": "998.Pariyesitvāna labhatīti sahāyikā bhikkhuniyo na labhati. Sesaṁ uttānameva. Dhuranikkhepasamuṭṭhānaṁ",
  "atk-vin02a17:188_1": "– akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ dukkhavedananti.",
  "atk-vin02a17:189": "Pañcamasikkhāpadaṁ.",
  "atk-vin02a17:190": "6. Chaṭṭhasikkhāpadavaṇṇanā",
  "atk-vin02a17:191_0": "999. Chaṭṭhe – sabbaṁ naggavagge āgārikasikkhāpade vuttanayeneva veditabbaṁ. Ayaṁ",
  "atk-vin02a17:191_1": "pana viseso, taṁ chasamuṭṭhānaṁ. Idaṁ “sahatthā”ti vuttattā eḷakalomasamuṭṭhānaṁ,",
  "atk-vin02a17:191_2": "kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:192": "Chaṭṭhasikkhāpadaṁ.",
  "atk-vin02a17:193": "7. Sattamasikkhāpadavaṇṇanā",
  "atk-vin02a17:194_0": "1007. Sattame – puna pariyāyenāti punavāre. Āpadāsūti mahagghacīvaraṁ sarīrato mocetvā",
  "atk-vin02a17:194_1": "supaṭisāmitampi corā haranti, evarūpāsu āpadāsu anissajjitvā nivāsentiyā anāpatti. Sesaṁ uttānamevāti.",
  "atk-vin02a17:195": "Kathinasamuṭṭhānaṁ – kāyavācato kāyavācācittato ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ kāyakammaṁ, vacīkammaṁ, ticittaṁ, tivedananti.",
  "atk-vin02a17:196": "Sattamasikkhāpadaṁ.",
  "atk-vin02a17:197": "8. Aṭṭhamasikkhāpadavaṇṇanā",
  "atk-vin02a17:198": "1008. Aṭṭhame – anissajjitvāti rakkhaṇatthāya adatvā; “imaṁ jaggeyyāsī”ti evaṁ anāpucchitvāti attho.",
  "atk-vin02a17:199_0": "1012.Pariyesitvā na labhatīti paṭijaggikaṁ na labhati. Gilānāyāti vacībhedaṁ kātuṁ",
  "atk-vin02a17:199_1": "asamatthāya. Āpadāsūti raṭṭhe bhijjante āvāse chaḍḍetvā gacchanti, evarūpāsu āpadāsu",
  "atk-vin02a17:199_2": "anāpatti. Sesaṁ uttānameva. Samuṭṭhānādīni anantarasikkhāpadasadisānevāti.",
  "atk-vin02a17:200": "Aṭṭhamasikkhāpadaṁ.",
  "atk-vin02a17:201": "9. Navamasikkhāpadavaṇṇanā",
  "atk-vin02a17:202_0": "1015-6. Navame – bāhirakaṁ anatthasaṁhitanti hatthiassarathadhanutharusippaāthabbaṇakhīlanavasīkaraṇasosāpanamantāgadappayogādibhedaṁ",
  "atk-vin02a17:202_1": "parūpaghātakaraṁ. Parittanti yakkhaparittanāgamaṇḍalādibhedaṁ sabbampi vaṭṭati. Sesaṁ uttānameva.",
  "atk-vin02a17:203": "Padasodhammasamuṭṭhānaṁ – vācato vācācittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, vacīkammaṁ, ticittaṁ, tivedananti.",
  "atk-vin02a17:204": "Navamasikkhāpadaṁ.",
  "atk-vin02a17:205": "10. Dasamasikkhāpadavaṇṇanā",
  "atk-vin02a17:206": "1018. Dasame vāceyyāti padaṁ viseso, sesaṁ navame vuttanayeneva veditabbaṁ saddhiṁ samuṭṭhānādīhīti.",
  "atk-vin02a17:207": "Dasamasikkhāpadaṁ.",
  "atk-vin02a17:208": "Cittāgāravaggo pañcamo.",
  "atk-vin02a17:209": "6. Ārāmavaggo",
  "atk-vin02a17:210": "1. Paṭhamasikkhāpadavaṇṇanā",
  "atk-vin02a17:211": "1025. Ārāmavaggassa paṭhamasikkhāpade – parikkhepaṁ atikkāmentiyā, upacāraṁ okkamantiyāti ettha paṭhamapāde dukkaṭaṁ, dutiyapāde pācittiyaṁ.",
  "atk-vin02a17:212_0": "1027.Sīsānulokikāti paṭhamaṁ pavisantīnaṁ bhikkhunīnaṁ sīsaṁ anulokentī pavisati,",
  "atk-vin02a17:212_1": "anāpatti. Yattha bhikkhuniyoti yattha bhikkhuniyo paṭhamataraṁ pavisitvā sajjhāyacetiyavandanādīni",
  "atk-vin02a17:212_2": "karonti, tattha tāsaṁ santikaṁ gacchāmīti gantuṁ vaṭṭati. Āpadāsūti kenaci upaddutā",
  "atk-vin02a17:212_3": "hoti, evarūpāsu āpadāsu pavisituṁ vaṭṭati. Sesaṁ uttānameva.",
  "atk-vin02a17:213": "Dhuranikkhepasamuṭṭhānaṁ – kiriyākiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:214": "Paṭhamasikkhāpadaṁ.",
  "atk-vin02a17:215": "2. Dutiyasikkhāpadavaṇṇanā",
  "atk-vin02a17:216_0": "1028. Dutiye – āyasmā kappitakoti ayaṁ jaṭilasahassabbhantaro thero. Saṁharīti saṅkāmesi.",
  "atk-vin02a17:216_1": "Saṁhaṭoti saṅkāmito. Kāsāvaṭoti nhāpitā kāsāvaṁ nivāsetvā kammaṁ karonti, taṁ sandhāyāhaṁsu. Sesaṁ uttānameva.",
  "atk-vin02a17:217": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:218": "Dutiyasikkhāpadaṁ.",
  "atk-vin02a17:219": "3. Tatiyasikkhāpadavaṇṇanā",
  "atk-vin02a17:220_0": "1036. Tatiye – anusāsanipurekkhārāyāti idānipi tvaṁ bālā abyattātiādinā nayena anusāsanipakkhe",
  "atk-vin02a17:220_1": "ṭhatvā vadantiyā anāpatti. Sesaṁ uttānameva. Samuṭṭhānādīni anantarasikkhāpadasadisānevāti.",
  "atk-vin02a17:221": "Tatiyasikkhāpadaṁ.",
  "atk-vin02a17:222": "4. Catutthasikkhāpadavaṇṇanā",
  "atk-vin02a17:223_0": "1037. Catutthe – sabbaṁ uttānameva. Catusamuṭṭhānaṁ – kāyato kāyavācato kāyacittato",
  "atk-vin02a17:223_1": "kāyavācācittato ca samuṭṭhāti. Nimantitāya anāpucchā bhuñjantiyā āpattisambhavato",
  "atk-vin02a17:223_2": "siyā kiriyākiriyaṁ, pavāritāya kappiyaṁ kāretvāpi akāretvāpi bhuñjantiyā āpattisambhavato",
  "atk-vin02a17:223_3": "siyā kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ,",
  "atk-vin02a17:223_4": "ticittaṁ, tivedananti.",
  "atk-vin02a17:224": "Catutthasikkhāpadaṁ.",
  "atk-vin02a17:225": "5. Pañcamasikkhāpadavaṇṇanā",
  "atk-vin02a17:226_0": "1043. Pañcame – kule maccharo kulamaccharo, kulamaccharo etissā atthīti kulamaccharinī",
  "atk-vin02a17:226_1": "kulaṁ vā maccharāyatīti kulamaccharinī. Kulassa avaṇṇanti taṁ kulaṁ assaddhaṁ appasannanti.",
  "atk-vin02a17:226_2": "Bhikkhunīnaṁ avaṇṇanti bhikkhuniyo dussīlā pāpadhammāti.",
  "atk-vin02a17:227_0": "1045.Santaṁyeva ādīnavanti kulassa vā bhikkhunīnaṁ vā santaṁ aguṇaṁ. Sesaṁ uttānameva.",
  "atk-vin02a17:227_1": "Tisamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ,",
  "atk-vin02a17:227_2": "akusalacittaṁ dukkhavedananti.",
  "atk-vin02a17:228": "Pañcamasikkhāpadaṁ.",
  "atk-vin02a17:229": "6. Chaṭṭhasikkhāpadavaṇṇanā",
  "atk-vin02a17:230": "1048. Chaṭṭhe – ovādāyāti garudhammatthāya. Saṁvāsāyāti uposathapavāraṇāpucchanatthāya. Ayamettha saṅkhepo. Vitthāro pana bhikkhunovādakasikkhāpadavaṇṇanāyaṁ vuttoyeva.",
  "atk-vin02a17:231": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:232": "Chaṭṭhasikkhāpadaṁ.",
  "atk-vin02a17:233": "7. Sattamasikkhāpadavaṇṇanā",
  "atk-vin02a17:234": "1053. Sattame – pariyesitvā na labhatīti bhikkhuniṁ na labhati. Sesaṁ uttānameva. Imassāpi vitthāro bhikkhunovādake vuttoyeva.",
  "atk-vin02a17:235": "Dhuranikkhepasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:236": "Sattamasikkhāpadaṁ.",
  "atk-vin02a17:237": "8. Aṭṭhamasikkhāpadavaṇṇanā",
  "atk-vin02a17:238": "1056. Aṭṭhame – ekakammantiādīhi uposathapavāraṇāyeva vuttā. Sesaṁ uttānameva. Imassāpi vitthāro bhikkhunovādake vuttoyeva.",
  "atk-vin02a17:239": "Paṭhamapārājikasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dukkhavedananti.",
  "atk-vin02a17:240": "Aṭṭhamasikkhāpadaṁ.",
  "atk-vin02a17:241": "9. Navamasikkhāpadavaṇṇanā",
  "atk-vin02a17:242": "1058. Navame – sabbaṁ uttānameva. Imassāpi vitthāro bhikkhunovādake vuttoyeva.",
  "atk-vin02a17:243": "Dhuranikkhepasamuṭṭhānaṁ – akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:244": "Navamasikkhāpadaṁ.",
  "atk-vin02a17:245": "10. Dasamasikkhāpadavaṇṇanā",
  "atk-vin02a17:246": "1062. Dasame – pasākheti adhokāye. Adhokāyo hi yasmā tato rukkhassa sākhā viya ubho ūrū pabhijjitvā gatā, tasmā pasākhoti vuccati.",
  "atk-vin02a17:247_0": "1065.Bhindātiādīsu sace “bhinda, phālehī”ti sabbāni āṇāpeti, so ca tatheva karoti,",
  "atk-vin02a17:247_1": "cha āṇattidukkaṭāni cha ca pācittiyāni āpajjati. Athāpi evaṁ āṇāpeti – “upāsaka,",
  "atk-vin02a17:247_2": "yaṁkiñci ettha kātabbaṁ, taṁ sabbaṁ karohī”ti, so ca sabbānipi bhedanādīni karoti;",
  "atk-vin02a17:247_3": "ekavācāya cha dukkaṭāni cha pācittiyānīti dvādasa āpattiyo. Sace pana bhedanādīsupi",
  "atk-vin02a17:247_4": "ekaṁyeva vatvā “idaṁ karohī”ti āṇāpeti, so ca sabbāni karoti, yaṁ āṇattaṁ, tasseva",
  "atk-vin02a17:247_5": "karaṇe pācittiyaṁ. Sesesu anāpatti. Sesaṁ uttānameva.",
  "atk-vin02a17:248": "Kathinasamuṭṭhānaṁ – kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:249": "Dasamasikkhāpadaṁ.",
  "atk-vin02a17:250": "Ārāmavaggo chaṭṭho.",
  "atk-vin02a17:251": "7. Gabbhinivaggo",
  "atk-vin02a17:252": "1. Paṭhamasikkhāpadavaṇṇanā",
  "atk-vin02a17:253": "1069. Gabbhinivaggassa paṭhamasikkhāpade – āpannasattāti kucchipaviṭṭhasattā.",
  "atk-vin02a17:254": "Paṭhamasikkhāpadaṁ.",
  "atk-vin02a17:255": "2. Dutiyasikkhāpadavaṇṇanā",
  "atk-vin02a17:256_0": "1073-4. Dutiye – pāyantinti thaññaṁ pāyamānaṁ. Mātā vā hotīti yaṁ dārakaṁ pāyeti,",
  "atk-vin02a17:256_1": "tassa mātā vā hoti dhāti vā. Sesaṁ uttānameva. Ubhayampi tisamuṭṭhānaṁ – kiriyaṁ,",
  "atk-vin02a17:256_2": "saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:257": "Dutiyasikkhāpadaṁ.",
  "atk-vin02a17:258": "3. Tatiyasikkhāpadavaṇṇanā",
  "atk-vin02a17:259_0": "1077. Tatiye – sikkhāsammutiṁ dātunti kasmā dāpesi? “Mātugāmo nāma lolo hoti dve",
  "atk-vin02a17:259_1": "vassāni chasu dhammesu asikkhitvā sīlāni pūrayamāno kilamati, sikkhitvā pana pacchā",
  "atk-vin02a17:259_2": "na kilamissati, nittharissatī”ti dāpesi.",
  "atk-vin02a17:260_0": "1079.Pāṇātipātāveramaṇiṁ dve vassāni avītikkamma samādānaṁ samādiyāmīti yaṁ taṁ pāṇātipātā",
  "atk-vin02a17:260_1": "veramaṇīti paññattaṁ sikkhāpadaṁ, taṁ pāṇātipātā veramaṇisikkhāpadaṁ dve vassāni",
  "atk-vin02a17:260_2": "avītikkamitabbasamādānaṁ katvā samādiyāmīti attho. Esa nayo sabbattha. Imā cha sikkhāyo",
  "atk-vin02a17:260_3": "saṭṭhivassāyapi pabbajitāya dātabbāyeva, na etāsu asikkhitā upasampādetabbā.",
  "atk-vin02a17:261": "Tatiyasikkhāpadaṁ.",
  "atk-vin02a17:262": "4. Catutthasikkhāpadavaṇṇanā",
  "atk-vin02a17:263": "1084. Catutthe – sabbaṁ uttānameva. Sace pana paṭhamaṁ vuṭṭhānasammuti na dinnā hoti, upasampadamāḷakepi dātabbāyeva. Imā dvepi mahāsikkhamānā nāma.",
  "atk-vin02a17:264": "Catutthasikkhāpadaṁ.",
  "atk-vin02a17:265": "5. Pañcamasikkhāpadavaṇṇanā",
  "atk-vin02a17:266": "1090. Pañcame – kiñcāpi ūnadvādasavassaṁ paripuṇṇasaññāya vuṭṭhāpentiyā anāpatti, sā pana anupasampannāva hoti. Sesaṁ uttānameva.",
  "atk-vin02a17:267": "Pañcamasikkhāpadaṁ.",
  "atk-vin02a17:268": "6. Chaṭṭhasikkhāpadavaṇṇanā",
  "atk-vin02a17:269": "1095. Chaṭṭhe – dasavassāya gihigatāya sikkhāsammutiṁ datvā paripuṇṇadvādasavassaṁ upasampādetuṁ vaṭṭati.",
  "atk-vin02a17:270": "Chaṭṭhasikkhāpadaṁ.",
  "atk-vin02a17:271": "7. Sattamasikkhāpadavaṇṇanā",
  "atk-vin02a17:272": "1101. Sattame – sabbaṁ uttānameva. Samuṭṭhānādīnipi sabbesu dutiye vuttasadisāneva. Ayaṁ pana viseso – yattha sammuti atthi, tattha kiriyākiriyaṁ hotīti.",
  "atk-vin02a17:273": "Sattamasikkhāpadaṁ.",
  "atk-vin02a17:274": "8. Aṭṭhamasikkhāpadavaṇṇanā",
  "atk-vin02a17:275": "1108. Aṭṭhame – na anuggaṇhāpeyyāti “imissā ayye uddesādīni dehī”ti evaṁ uddesādīhi na anuggaṇhāpeyya.",
  "atk-vin02a17:276_0": "1110.Pariyesitvāti aññaṁ pariyesitvā na labhati, sayaṁ gilānā hoti, na sakkoti uddesādīni",
  "atk-vin02a17:276_1": "dātuṁ, tassā anāpatti. Sesaṁ uttānameva. Dhuranikkhepasamuṭṭhānaṁ – akiriyaṁ, saññāvimokkhaṁ,",
  "atk-vin02a17:276_2": "sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:277": "Aṭṭhamasikkhāpadaṁ.",
  "atk-vin02a17:278": "9. Navamasikkhāpadavaṇṇanā",
  "atk-vin02a17:279_0": "1113. Navame – na upaṭṭhaheyyāti cuṇṇena mattikāya dantakaṭṭhena mukhodakenāti evaṁ",
  "atk-vin02a17:279_1": "tena tena karaṇīyena na upaṭṭhaheyya. Sesaṁ uttānameva. Paṭhamapārājikasamuṭṭhānaṁ",
  "atk-vin02a17:279_2": "– akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, akusalacittaṁ, dukkhavedananti.",
  "atk-vin02a17:280": "Navamasikkhāpadaṁ.",
  "atk-vin02a17:281": "10. Dasamasikkhāpadavaṇṇanā",
  "atk-vin02a17:282_0": "1116. Dasame – neva vūpakāseyyāti na gahetvā gaccheyya. Na vūpakāsāpeyyāti “imaṁ",
  "atk-vin02a17:282_1": "ayye gahetvā gacchā”ti aññaṁ na āṇāpeyya. Sesamettha uttānameva. Dhuranikkhepasamuṭṭhānaṁ",
  "atk-vin02a17:282_2": "– akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:283": "Dasamasikkhāpadaṁ.",
  "atk-vin02a17:284": "Gabbhinivaggo sattamo.",
  "atk-vin02a17:285": "8. Kumāribhūtavaggo",
  "atk-vin02a17:286": "1-2-3. Paṭhamadutiyatatiyasikkhāpadavaṇṇanā",
  "atk-vin02a17:287_0": "1119. Kumāribhūtavaggassa paṭhamadutiyatatiyasikkhāpadāni tīṇi tīhi gihigatasikkhāpadehi",
  "atk-vin02a17:287_1": "sadisāni. Yā pana tā sabbapaṭhamā dve mahāsikkhamānā, tā atikkantavīsativassāti veditabbā.",
  "atk-vin02a17:287_2": "Tā gihigatā vā hontu agihigatā vā, sikkhamānā icceva vattabbā, gihigatāti vā kumāribhūtāti",
  "atk-vin02a17:287_3": "vā na vattabbā. Gihigatāya dasavassakāle sikkhāsammutiṁ datvā dvādasavassakāle upasampadā",
  "atk-vin02a17:287_4": "kātabbā. Ekādasavassakāle datvā terasavassakāle kātabbā, dvādasaterasacuddasapannarasasoḷasasattarasaaṭṭhārasavassakāle",
  "atk-vin02a17:287_5": "sammutiṁ datvā vīsativassakāle upasampadā kātabbā. Aṭṭhārasavassakālato paṭṭhāya",
  "atk-vin02a17:287_6": "ca panāyaṁ gihigatātipi kumāribhūtātipi vattuṁ vaṭṭati, kumāribhūtā pana gihigatāti",
  "atk-vin02a17:287_7": "na vattabbā, kumāribhūtā icceva vattabbā. Mahāsikkhamānā pana gihigatātipi vattuṁ",
  "atk-vin02a17:287_8": "na vaṭṭati, kumāribhūtātipi vattuṁ na vaṭṭati, sikkhāsammutidānavasena pana tissopi",
  "atk-vin02a17:287_9": "sikkhamānāti vattuṁ vaṭṭati.",
  "atk-vin02a17:288": "Paṭhamadutiyatatiyāni.",
  "atk-vin02a17:289": "4-5-6. Catutthapañcamachaṭṭhasikkhāpadavaṇṇanā",
  "atk-vin02a17:290_0": "1136.Catutthapañcamachaṭṭhesu sabbaṁ uttānameva. Sabbāni tisamuṭṭhānāni catutthaṁ",
  "atk-vin02a17:290_1": "kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ,",
  "atk-vin02a17:290_2": "tivedananti. Pañcamaṁ kiriyākiriyaṁ, saññāvimokkhaṁ, sacittakaṁ, paṇṇattivajjaṁ,",
  "atk-vin02a17:290_3": "kāyakammaṁ, vacīkammaṁ, ticittaṁ, tivedananti. Yañcettha saṅghena paricchinditabbāti",
  "atk-vin02a17:290_4": "vuttaṁ, tassa upaparikkhitabbāti attho. Chaṭṭhaṁ kiriyaṁ, saññāvimokkhaṁ, sacittakaṁ,",
  "atk-vin02a17:290_5": "lokavajjaṁ, kāyakammaṁ, vacīkammaṁ, akusalacittaṁ dukkhavedananti. Yaṁ panettha “paricchinditvā”ti",
  "atk-vin02a17:290_6": "vuttaṁ, tassa upaparikkhitvāti attho.",
  "atk-vin02a17:291": "Catutthapañcamachaṭṭhasikkhāpadāni",
  "atk-vin02a17:292": "7. Sattamasikkhāpadavaṇṇanā",
  "atk-vin02a17:293": "1150. Sattame – sabbaṁ uttānameva. Dhuranikkhepasamuṭṭhānaṁ – kiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "atk-vin02a17:294": "Sattamasikkhāpadaṁ.",
  "atk-vin02a17:295": "8. Aṭṭhamasikkhāpadavaṇṇanā",
  "atk-vin02a17:296": "1154. Aṭṭhamepi – sabbaṁ uttānameva. Samuṭṭhānādīnipi anantarasadisānevāti.",
  "atk-vin02a17:297": "Aṭṭhamasikkhāpadaṁ.",
  "atk-vin02a17:298": "9. Navamasikkhāpadavaṇṇanā",
  "atk-vin02a17:299_0": "1158. Navame – sokāvāsanti saṅketaṁ katvā agacchamānā purisānaṁ anto sokaṁ pavesetīti",
  "atk-vin02a17:299_1": "sokāvāsā, taṁ sokāvāsaṁ. Tenevāha – “sokāvāsā nāma paresaṁ dukkhaṁ uppādetī”ti. Atha",
  "atk-vin02a17:299_2": "vā gharaṁ viya gharasāmikā, ayampi purisasamāgamaṁ alabhamānā sokaṁ āvisati. Iti",
  "atk-vin02a17:299_3": "yaṁ āvisati, svāssā āvāso hotīti sokāvāsā. Tenāha – “sokaṁ āvisatī”ti. Ajānantīti",
  "atk-vin02a17:299_4": "edisā ayanti ajānamānā. Sesaṁ uttānameva. Tisamuṭṭhānaṁ – kiriyaṁ, saññāvimokkhaṁ,",
  "atk-vin02a17:299_5": "sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a17:300": "Navamasikkhāpadaṁ.",
  "atk-vin02a17:301": "10. Dasamasikkhāpadavaṇṇanā",
  "atk-vin02a17:302": "1164. Dasame – anāpucchāti anāpucchitvā. Bhikkhunīhi dvikkhattuṁ āpucchitabbaṁ – pabbajjākāle ca upasampadākāle ca, bhikkhūnaṁ pana sakiṁ āpucchitepi vaṭṭati.",
  "atk-vin02a17:303_0": "1165.Ajānantīti mātādīnaṁ atthibhāvaṁ ajānantī. Sesaṁ uttānameva. Idaṁ apubbasamuṭṭhānasīsaṁ.",
  "atk-vin02a17:303_1": "Catusamuṭṭhānaṁ – vācato kāyavācato vācācittato kāyavācācittato ca samuṭṭhāti. Kathaṁ?",
  "atk-vin02a17:303_2": "Abbhānakammādīsu kenacideva karaṇīyena khaṇḍasīmāyaṁ nisinnā “pakkosatha sikkhamānaṁ,",
  "atk-vin02a17:303_3": "idheva naṁ upasampādessāmā”ti upasampādeti; evaṁ vācato samuṭṭhāti. Upassayato paṭṭhāya",
  "atk-vin02a17:303_4": "upasampādessāmīti vatvā khaṇḍasīmaṁ gacchantiyā kāyavācato samuṭṭhāti. Dvīsupi ṭhānesu",
  "atk-vin02a17:303_5": "paṇṇattibhāvaṁ jānitvāva vītikkamaṁ karontiyā vācācittato kāyavācācittato ca samuṭṭhāti.",
  "atk-vin02a17:303_6": "Ananujānāpetvā upasampādanato kiriyākiriyaṁ, nosaññāvimokkhaṁ, acittakaṁ, paṇṇattivajjaṁ,",
  "atk-vin02a17:303_7": "kāyakammaṁ, vacīkammaṁ, ticittaṁ, tivedananti.",
  "atk-vin02a17:304": "Dasamasikkhāpadaṁ.",
  "atk-vin02a17:305": "11. Ekādasamasikkhāpadavaṇṇanā",
  "atk-vin02a17:306_0": "1167-8. Ekādasame – pārivāsikachandadānenāti pārivāsiyena chandadānena. Tattha catubbidhaṁ",
  "atk-vin02a17:306_1": "pārivāsiyaṁ – parisapārivāsiyaṁ, rattipārivāsiyaṁ, chandapārivāsiyaṁ, ajjhāsayapārivāsiyanti.",
  "atk-vin02a17:306_2": "Tattha parisapārivāsiyaṁ nāma bhikkhū kenacideva karaṇīyena sannipatitā honti, atha",
  "atk-vin02a17:306_3": "megho vā uṭṭhāti, ussāraṇā vā kariyati, manussā vā ajjhottharantā āgacchanti, bhikkhū",
  "atk-vin02a17:306_4": "“anokāsā mayaṁ aññatra gacchāmā”ti chandaṁ avissajjetvāva uṭṭhahanti. Idaṁ parisapārivāsiyaṁ.",
  "atk-vin02a17:306_5": "Kiñcāpi parisapārivāsiyaṁ, chandassa pana avissaṭṭhattā kammaṁ kātuṁ vaṭṭati.",
  "atk-vin02a17:307_0": "Puna bhikkhū “uposathādīni karissāmā”ti rattiṁ sannipatitvā “yāva sabbe sannipatanti,",
  "atk-vin02a17:307_1": "tāva dhammaṁ suṇissāmā”ti ekaṁ ajjhesanti, tasmiṁ dhammakathaṁ kathenteyeva aruṇo",
  "atk-vin02a17:307_2": "uggacchati. Sace “cātuddasikaṁ uposathaṁ karissāmā”ti nisinnā “pannaraso”ti kātuṁ",
  "atk-vin02a17:307_3": "vaṭṭati. Sace pannarasikaṁ kātuṁ nisinnā pāṭipade anuposathe uposathaṁ kātuṁ na vaṭṭati,",
  "atk-vin02a17:307_4": "aññaṁ pana saṅghakiccaṁ kātuṁ vaṭṭati. Idaṁ rattipārivāsiyaṁ nāma.",
  "atk-vin02a17:308_0": "Puna bhikkhū “kiñcideva abbhānādisaṅghakammaṁ karissāmā”ti nisinnā honti, tatreko",
  "atk-vin02a17:308_1": "nakkhattapāṭhako bhikkhu evaṁ vadati – “ajja nakkhattaṁ dāruṇaṁ, mā imaṁ kammaṁ karothā”ti.",
  "atk-vin02a17:308_2": "Te tassa vacanena chandaṁ vissajjetvā tattheva nisinnā honti. Athañño āgantvā “nakkhattaṁ",
  "atk-vin02a17:308_3": "paṭimānentaṁ attho bālaṁ upaccagā”ti vatvā “kiṁ nakkhattena karothā”ti vadati. Idaṁ",
  "atk-vin02a17:308_4": "chandapārivāsiyañceva ajjhāsayapārivāsiyañca. Etasmiṁ pārivāsiye puna chandapārisuddhiṁ",
  "atk-vin02a17:308_5": "anānetvā kammaṁ kātuṁ na vaṭṭati.",
  "atk-vin02a17:309": "Vuṭṭhitāya parisāyāti chandaṁ vissajjetvā kāyena vā vācāya vā chandavissajjanamatteneva vā uṭṭhitāya parisāya.",
  "atk-vin02a17:310_0": "1169.Anāpatti avuṭṭhitāya parisāyāti chandaṁ avissajjetvā avuṭṭhitāya anāpatti. Sesaṁ",
  "atk-vin02a17:310_1": "uttānameva. Tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ,",
  "atk-vin02a17:310_2": "kāyakammaṁ, vacīkammaṁ, ticittaṁ, tivedananti.",
  "atk-vin02a17:311": "Ekādasamasikkhāpadaṁ.",
  "atk-vin02a17:312": "12. Dvādasamasikkhāpadavaṇṇanā",
  "atk-vin02a17:313": "1170. Dvādasame – upassayo na sammatīti vasanokāso nappahoti. Sesaṁ uttānameva. Samuṭṭhānādīni anantarasadisānevāti.",
  "atk-vin02a17:314": "Dvādasamasikkhāpadaṁ.",
  "atk-vin02a17:315": "13. Terasamasikkhāpadavaṇṇanā",
  "atk-vin02a17:316": "1175. Terasame – ekaṁ vassaṁ dveti ekantarike ekasmiṁ saṁvacchare dve vuṭṭhāpeti. Sesaṁ uttānameva. Samuṭṭhānādīnipi vuttasadisānevāti.",
  "atk-vin02a17:317": "Terasamasikkhāpadaṁ.",
  "atk-vin02a17:318": "Kumāribhūtavaggo aṭṭhamo.",
  "atk-vin02a17:319": "9. Chattupāhanavaggo",
  "atk-vin02a17:320": "1. Paṭhamasikkhāpadavaṇṇanā",
  "atk-vin02a17:321_0": "1181. Chattavaggassa paṭhamasikkhāpade – sakimpi dhāreti āpatti pācittiyassāti maggagamane",
  "atk-vin02a17:321_1": "ekapayogeneva divasampi dhāreti, ekāva āpatti. Sace kaddamādīni patvā upāhanā omuñcitvā",
  "atk-vin02a17:321_2": "chattameva dhārentī gacchati, dukkaṭaṁ. Athāpi gacchādīni disvā chattaṁ apanāmetvā",
  "atk-vin02a17:321_3": "upāhanāruḷhāva gacchati, dukkaṭameva. Sace chattampi apanāmetvā upāhanāpi omuñcitvā",
  "atk-vin02a17:321_4": "puna dhāreti, puna pācittiyaṁ. Evaṁ payogagaṇanāya āpattiyo veditabbā. Sesaṁ uttānameva.",
  "atk-vin02a17:321_5": "Eḷakalomasamuṭṭhānaṁ – kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ,",
  "atk-vin02a17:321_6": "ticittaṁ, tivedananti.",
  "atk-vin02a17:322": "Paṭhamasikkhāpadaṁ.",
  "atk-vin02a17:323": "2. Dutiyasikkhāpadavaṇṇanā",
  "atk-vin02a17:324": "1184. Dutiye – yānena yāyantīti etthāpi orohitvā punappunaṁ abhiruhantiyā payogagaṇanāya āpattiyo veditabbā. Sesaṁ paṭhame vuttanayamevāti.",
  "atk-vin02a17:325": "Dutiyasikkhāpadaṁ.",
  "atk-vin02a17:326": "3. Tatiyasikkhāpadavaṇṇanā",
  "atk-vin02a17:327": "1190. Tatiye – vippakiriyiṁsūti maṇayo vippakiṇṇā. Idhāpi omuñcitvā dhārentiyā payogagaṇanāya āpattiyo. Samuṭṭhānādīni vuttanayāneva. Kevalaṁ idha akusalacittaṁ hotīti.",
  "atk-vin02a17:328": "Tatiyasikkhāpadaṁ.",
  "atk-vin02a17:329": "4. Catutthasikkhāpadavaṇṇanā",
  "atk-vin02a17:330": "1194. Catutthe – sīsūpagādīsu yaṁ yaṁ dhāreti, tassa tassa vasena vatthugaṇanāya āpattiyo veditabbā. Sesaṁ tatiye vuttanayamevāti.",
  "atk-vin02a17:331": "Catutthasikkhāpadaṁ.",
  "atk-vin02a17:332": "5. Pañcamasikkhāpadavaṇṇanā",
  "atk-vin02a17:333": "1199. Pañcame – gandhavaṇṇakenāti gandhena ca vaṇṇakena ca. Sesaṁ uttānameva. Samuṭṭhānādīni tatiyasadisānevāti.",
  "atk-vin02a17:334": "Pañcamasikkhāpadaṁ.",
  "atk-vin02a17:335": "6. Chaṭṭhasikkhāpadavaṇṇanā",
  "atk-vin02a17:336": "1202. Chaṭṭhe – sabbaṁ pañcame vuttasadisamevāti.",
  "atk-vin02a17:337": "Chaṭṭhasikkhāpadaṁ.",
  "atk-vin02a17:338": "7. Sattamasikkhāpadavaṇṇanā",
  "atk-vin02a17:339_0": "1208-9. Sattame – ummaddāpeti āpatti pācittiyassāti ettha hatthaṁ amocetvā ummaddane",
  "atk-vin02a17:339_1": "ekāva āpatti, mocetvā mocetvā ummaddane payogagaṇanāya āpattiyo. Sambāhanepi eseva",
  "atk-vin02a17:339_2": "nayo. Gilānāyāti antamaso maggagamanaparissamenāpi sābādhāya. Āpadāsūti corabhayādīhi",
  "atk-vin02a17:339_3": "sarīrakampanādīsu. Sesaṁ uttānameva. Samuṭṭhānādīni tatiyasadisānevāti.",
  "atk-vin02a17:340": "Sattamasikkhāpadaṁ.",
  "atk-vin02a17:341": "8-9-10. Aṭṭhamanavamadasamasikkhāpadavaṇṇanā",
  "atk-vin02a17:342": "1210. Aṭṭhamādīsu tīsu sikkhamānāya sāmaṇeriyā, gihiniyāti idameva nānākaraṇaṁ, sesaṁ sattame vuttasadisamevāti.",
  "atk-vin02a17:343": "Aṭṭhamanavamadasamasikkhāpadāni.",
  "atk-vin02a17:344": "11. Ekādasamasikkhāpadavaṇṇanā",
  "atk-vin02a17:345_0": "1214. Ekādasame – bhikkhussa puratoti abhimukhamevāti attho. Idaṁ pana upacāraṁ sandhāya",
  "atk-vin02a17:345_1": "kathitanti veditabbaṁ. Sesaṁ uttānameva. Kathinasamuṭṭhānaṁ – kāyavācato kāyavācācittato",
  "atk-vin02a17:345_2": "ca samuṭṭhāti, kiriyākiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ,",
  "atk-vin02a17:345_3": "vacīkammaṁ, ticittaṁ, tivedananti.",
  "atk-vin02a17:346": "Ekādasamasikkhāpadaṁ.",
  "atk-vin02a17:347": "12. Dvādasamasikkhāpadavaṇṇanā",
  "atk-vin02a17:348_0": "1219-23. Dvādasame – anokāsakatanti asukasmiṁ nāma ṭhāne pucchāmīti evaṁ akataokāsaṁ.",
  "atk-vin02a17:348_1": "Tenevāha – “anokāsakatanti anāpucchā”ti. Anodissāti asukasmiṁ nāma ṭhāne pucchāmīti",
  "atk-vin02a17:348_2": "evaṁ aniyametvā kevalaṁ “pucchitabbaṁ atthi, pucchāmi ayyā”ti evaṁ vatvā. Sesaṁ uttānameva.",
  "atk-vin02a17:348_3": "Padasodhammasamuṭṭhānaṁ – vācato vācācittato ca samuṭṭhāti, kiriyākiriyaṁ, nosaññāvimokkhaṁ,",
  "atk-vin02a17:348_4": "acittakaṁ, paṇṇattivajjaṁ, vacīkammaṁ, ticittaṁ, tivedananti.",
  "atk-vin02a17:349": "Dvādasamasikkhāpadaṁ.",
  "atk-vin02a17:350": "13. Terasamasikkhāpadavaṇṇanā",
  "atk-vin02a17:351": "1226. Terasame – parikkhepaṁ atikkāmentiyāti ekena pādena atikkante dukkaṭaṁ, dutiyena pācittiyaṁ. Upacārepi eseva nayo.",
  "atk-vin02a17:352_0": "1227.Acchinnacīvarikāyātiādīsu saṅkaccikacīvarameva cīvaranti veditabbaṁ. Āpadāsūti",
  "atk-vin02a17:352_1": "mahagghaṁ hoti saṅkaccikaṁ, pārupitvā gacchantiyāva upaddavo uppajjati, evarūpāsu",
  "atk-vin02a17:352_2": "āpadāsu anāpatti. Sesaṁ uttānameva. Eḷakalomasamuṭṭhānaṁ – kiriyaṁ, nosaññāvimokkhaṁ,",
  "atk-vin02a17:352_3": "acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin02a17:353": "Terasamasikkhāpadaṁ.",
  "atk-vin02a17:354": "Chattupāhanavaggo navamo.",
  "atk-vin02a17:355_0": "Uddiṭṭhā kho ayyāyo chasaṭṭhisataṁ pācittiyā dhammāti ettha sabbāneva bhikkhunīnaṁ",
  "atk-vin02a17:355_1": "khuddakesu channavuti, bhikkhūnaṁ dvenavutīti aṭṭhāsītisataṁ sikkhāpadāni, tato sakalaṁ",
  "atk-vin02a17:355_2": "bhikkhunīvaggaṁ, paramparabhojanaṁ, anatirittabhojanaṁ, anatirittena abhihaṭṭhuṁ",
  "atk-vin02a17:355_3": "pavāraṇaṁ, paṇītabhojanaviññatti, acelakasikkhāpadaṁ, duṭṭhullapaṭicchādanaṁ, ūnavīsativassupasampādanaṁ,",
  "atk-vin02a17:355_4": "mātugāmena saddhiṁ saṁvidhāya addhānagamanaṁ, rājantepurappavesanaṁ, santaṁ bhikkhuṁ",
  "atk-vin02a17:355_5": "anāpucchā vikāle gāmappavesanaṁ, nisīdanaṁ vassikasāṭikanti imāni dvāvīsati sikkhāpadāni",
  "atk-vin02a17:355_6": "apanetvā sesāni satañca chasaṭṭhi ca sikkhāpadāni pātimokkhuddesamaggena uddiṭṭhāni",
  "atk-vin02a17:355_7": "hontīti veditabbāni. Tenāha – “uddiṭṭhā kho ayyāyo chasaṭṭhisataṁ pācittiyā dhammā…pe…",
  "atk-vin02a17:355_8": "evametaṁ dhārayāmī”ti.",
  "atk-vin02a17:356_0": "Tatrāyaṁ saṅkhepato samuṭṭhānavinicchayo – giraggasamajjaṁ, cittāgārasikkhāpadaṁ,",
  "atk-vin02a17:356_1": "saṅghāṇi, itthālaṅkāro, gandhavaṇṇako, vāsitakapiññāko, bhikkhunīādīhi ummaddanaparimaddanānīti",
  "atk-vin02a17:356_2": "imāni dasa sikkhāpadāni acittakāni lokavajjāni. Ayaṁ panettha adhippāyo – vināpi",
  "atk-vin02a17:356_3": "cittena āpajjitabbattā acittakāni, citte pana sati akusaleneva āpajjitabbattā lokavajjāni.",
  "atk-vin02a17:356_4": "Avasesāni acittakāni, paṇṇattivajjāneva. Corīvuṭṭhāpanaṁ, gāmantaraṁ, ārāmasikkhāpadaṁ",
  "atk-vin02a17:356_5": "gabbhinivagge ādito paṭṭhāya satta, kumāribhūtavagge ādito paṭṭhāya pañca, purisasaṁsaṭṭhaṁ",
  "atk-vin02a17:356_6": "pārivāsiyachandadānaṁ, anuvassavuṭṭhāpanaṁ, ekantarikavuṭṭhāpananti imāni ekūnavīsati",
  "atk-vin02a17:356_7": "sikkhāpadāni sacittakāni paṇṇattivajjāni, avasesāni sacittakāni lokavajjānevāti.",
  "atk-vin02a17:357": "Samantapāsādikāya vinayasaṁvaṇṇanāya bhikkhunīvibhaṅge",
  "atk-vin02a17:358": "Khuddakavaṇṇanā niṭṭhitā.",
  "atk-vin02a17:359": "Pācittiyakaṇḍaṁ niṭṭhitaṁ."
}